
<text>


 <page>
<ph>205</ph><p>082-103a</p>
@##/ /rgya gar skad du/ shrI sarba ta thA ga tagu h+ya tan+t+ra yo ga ma hA rA dzA dwa ya sa ma tA bi dza ya nA ma badzra shrI wa ra ma hA kalpA di/ bod skad du/ dpal de bzhin gshegs pa thams cad kyi gsang ba rnal 'byor chen po rnam par rgyal ba zhes bya ba mnyam pa nyid 
gnyis su med pa'i rgyud kyi rgyal po rdo rje dpal mchog chen po brtag pa dang po'o/ /de bzhin gshegs pa thams cad kyi bdag nyid dpal rdo rje sems dpa' la phyag 'tshal lo/ /'di skad bdag gis thos pa yi/ /dus gcig tshe na bcom ldan 'das/ /de bzhin 
gshegs pa thams cad kyi/ /sku dang gsung dang thugs rdo rje/ /rdo rje btsun mo rnams kyi ni/ /b+ha ga la ni snyoms par zhugs/ /gsang ba las kyang ches gsang ba/ /gsang ba chen po 'di lta ste/ /de nas ston pa rdo rje 'dzin/ /de bzhin gshegs pa kun gyi 
bdag /gsang ba pa rnams ma lus pa'i/ /sku dang gsung dang thugs rdo rje/ /byang chub sems kyi snying po che/ /chos kun mnyam pa nyid dgongs pa'i/ /mnyam nyid gnyis su med pa'i gnas/ /spyod pa mnyam pa zhes bya ba'i/ /ting nge 'dzin la snyoms 
zhugs te/ /de nyid ngang la gnas pa yis/ /'khor gyi dkyil 'khor dpag med la/ /gzigs shing mi phyed rdo rje las/ /ma g.yos lham me lhang nger gnas/ /mi 'gyur gsang ba 'dus pa'o/ /sangs rgyas byang chub sems dpa' dang / /rig pa'i 
lha mo rdzu 'phrul can/ /sna tshogs 'khor rnams 'dus pa ste/ /rnal 'byor dbang phyug tshogs rnams las/ /byang chub sems dpa' sems dpa' che/ /kun tu bzang pos gsol ba btab/ /rang gi stan las langs nas ni/ /bla gos phrag bar gzar 
gyur pas/ /pus mo sa la btsugs nas ni/ /thal mo sbyar te spyis btud nas/ /gsang ba zhes ni gang la bya/ /ches gsang ba ni ji lta bu/ /gsang ba chen po ji ltar lags/ /bcom ldan 'das kyis gsung du gsol/ /de nas ston pa rdo rje 'dzin/ /
</page>

 <page>
<ph>206</ph><p>082-103b</p>
'khor rnams kun la rjes brtse bas/ /rdo rje gsang ba kun bdag nyid/ /rdo rje'i gsung gis bka' stsal pa/ /e ma'o sangs rgyas thams cad kyi/ /chos kyi dbyings ni snang ba che/ /rang bzhin 'od gsal yongs su dag /nam mkha'i dbyings bzhin dri ma med/ /
sku gsung thugs kyi rdo rje yi/ /rgyu dang mi rgyu'i dngos bdag nyid/ /dkyil 'khor bsdus dang spros pa'i tshul/ /bskyed dang gnas dang sdud par mdzad/ /nyan thos rang rgyal la sogs las/ /gsang ba bya ba spyod pa ste/ /pha rol phyin pa'i mdo sde las/ /
gsang ba rnal 'byor rgyud du grags/ /phyi nang gsang ba'i rim shes pas/ /gsang chen rnal 'byor bla med rgyud/ /thabs dang shes rab gnyis med pa/ /stong pa snying rje dbyer med phyir/ /bde chen byang chub sems mchog gsang / /de nyid dpal 
ldan 'dus pa ste/ /zab dang rgya che'i snying po nyid/ /sangs rgyas kun gyi sku gsung thugs/ /gnyis med mnyam pa ro gcig pas/ /phyag rgya chen po'i gnas 'di ni/ /thun mong ma yin rgyal po che/ /dam tshig spyod pa'i gnas 'di yin/ /legs 
so legs so sems dpa' che/ /kun du bzang po legs par nyon/ /rgyud rnams kun du ma bshad cing / /khyad par dngos grub 'byung ba'i gnas/ /rim pa bla na med pa'i chos/ /snying po khyod la bstan par bya/ /e ma'o sangs rgyas kun gyi 
gsang / /de bzhin gshegs pa thams cad kyi/ /byang chub sems mchog bla na med/ /rang 'byung ye shes bde ba'i mchog /'dod chags can gyi skyes bu rnams/ /rab tu gdul ba'i don ched du/ /gsang ba'i spyod pa mchog gi chos/ /gzhung nyung 
rtogs par sla ba'i don/ /'dus pa chen po rdo rje'i tshig /rtogs dka' sangs rgyas spyod yul pas/ /sdom pa gsang ba rgyas gdab phyir/ /dri med ye shes 'byung gnas gter/ /lhan cig skyes pa'i ngo bo nyid/ /dpal ldan sangs rgyas kun gyi bdag /
</page>

 <page>
<ph>207</ph><p>082-104a</p>
rdo rje 'chang ba chen po'i yul/ /thabs las ma lus sangs rgyas 'byung / /'di nyid gsang ba'i chos nyid can/ /sku yi gsang ba ma skyes pa/ /sems can lus dang snang ba khyab/ /gsung gi gsang ba ma 'gags pas/ /thams cad 
sgra dang dbyer mi phyed/ /thugs kyi gsang ba skye ba med/ /phyag rgya chen po lam gyi mchog /'khor 'das chos dang ro gcig pas/ /sbas pa gsang ba mi shes rnams/ /lus dang ngag dang sems rnams ni/ /dri mas khebs pa'i rang bzhin gyis/ /
'gro ba lnga sogs dag tu 'khod/ /gsang ba'i yi ge'i don ma mthong / /ka kha ga g+ha nga / tsa tsha dza dz+ha nya/ Ta Tha Da D+ha Na/ ta tha da d+ha na/ pa pha ba b+ha ma/ ya ra la wa/ sha Sha sa ha/ ji srid ya ra la ha'i bar/ /ka kha ga mtha' na dz+ha'i mtha'/ /da d+ha'i 
mtha' dang ma mthar bcas/ /de de rtsa ba'i yi ge gsum/ /thog mtha' gsang ba e dang ba~M/ /dus gsum rdo rje'i yi ge'i gnas/ /'byung dang 'byung las g+hur sgrar bcas/ /'dus pa 'di ni sbas pa'o/ /rnal 'byor rgyud tshul sna tshogs rnams/ /
rtsa ba'i dkyil 'khor nges pa yis/ /du ma nyid du dbang bskur bas/ /thabs dang shes rab spyod pa yi/ /ye shes 'bar ba'i phung po yin/ /thabs dang thabs las byung ba yi/ /khyad par rim pa gang gis ni/ /mdo don mngon par bsdus pa 
yin/ /a A/ i I/ u U/ r-i r-I/ l-i l-I/ e ai/ o au/ a~M aH/ a ni skye ba med pa'i tshul/ /shes rab pha rol phyin sbyor ba/ /dbyangs kyi yi ge tha ma'i bar/ /stong nyid nam mkha'i chos rnams kyis/ /bde bar gshegs pa'i gsung 
rab mchog /snying po'i yan lag dag tu bshad/ /thub pa chen pos chos phung po/ /brgyad khri bzhi stong gsungs pa las/ /dpal ldan 'dus pa'i snod yin te/ /de bas 'di ni rgyud kyi rtsa/ /sangs rgyas kun gyi sku gsung thugs/ /yon tan phrin las 
</page>

 <page>
<ph>208</ph><p>082-104b</p>
rdo rje sogs/ /rnam pa sna tshogs ston pa ni/ /snying po kun las 'di bsdus yin/ /de bzhin gshegs pa thams cad kyi sku dang gsung dang thugs kyi snying po gsang ba gsang ba 'dus pa dpal rnal 'byor chen po'i gnyis su med pa mnyam pa nyid rnam 
par rgyal ba las chos thams cad mnyam pa nyid la gnas pa'i le'u ste dang po'o// //de nas phyogs bcu'i de bzhin gshegs pa thams cad yang dag par 'dus te bcom ldan 'das de bzhin gshegs pa thams cad kyi bdag nyid byang chub kyi 
sems rdo rje la 'di skad ces gsol to/ /rnal 'byor dbang phyug mchog rnams kyis/ /nges par bgrod pa'i lam gyur pa/ /rdo rje'i gsung gis bka' stsal don/ /bsgrub bya sgrub byed don bshad gsol/ /ces gsol ba btab pas rdo rje 'dzin pa 
chen pos ji lta bar mkhyen cing thugs su chud nas/ bcom ldan 'das kyis chos thams cad kyi sgo la 'jug pa ngo bo nyid med pa rdo rje zhes bya ba'i ting nge 'dzin la bzhugs nas de bzhin gshegs pa'i 'khor 'dus pa de dag thams cad la 'di skad ces 
bka' stsal to/ /rang bzhin dag cing bdag med pa'i/ /chos kyi dbyings ni spros dang bral/ /sna tshogs sgyu ma'i cho 'phrul ni/ /rang 'byung dag par 'char ba yin/ /rnal 'byor rnams la dngos grub kyi/ /'bras bu nyams snang sna tshogs pa'o/ /
khams gsum sems can thams cad la/ /las dang nyon mongs sdug bsngal 'byung / /de bzhin gshegs pa thams cad la/ /thams cad mkhyen pa'i ye shes kyi/ /gsang ba bsam gyis mi khyab pa/ /phrin las dag pa'i stobs su 'char/ /de 
nyid gzhan du mi rnyed de/ /shes rgyud gcig gis bsdus pa'i phyir/ /'brel ba can du brjod par bya/ /khyad par chos ni brtag dka' ba'o/ /stong gsum zhing 'di sprul pa yi/ /dkyil 'khor rgya che 'jig rten khams/ /gsal ba dri ma med pa ste/ /dag 
</page>

 <page>
<ph>209</ph><p>082-105a</p>
pa rang 'byung ngo bo nyid/ /sna tshogs chos nyid gcig pa las/ /kun du khyab pa dga' ba'i gzugs/ /rang bzhin sangs rgyas rdo rje'i sku/ /spro bsdu'i sprin gyis kun tu khyab/ /phyogs bcu 'od kyi phreng ba yi/ /snang bas rgyas pa 'phro 
zhing 'khrugs/ /gsal dang gsal min gnyis ldan pa'i/ /rin chen pad+ma'i phreng ldan pas/ /phyogs rnams kun du dus gsum gyi/ /sangs rgyas rnams kyi spyod yul che/ /rigs lngar 'byung ba rnams dang ni/ /phyogs kyi dbye bas gnas pa 
yi/ /lha rnams thams cad 'byung ba ni/ /yang dag ting 'dzin dbye ba yis/ /zhe sdang gti mug 'dod chags dang / /yid bzhin nor bu'i dam tshig ste/ /rigs lngar gyur pa 'di dag gis/ /'dod dang thar pa rab bsgrubs pas/ /dkyil 
'khor yongs su rdzogs par 'gyur/ /dag dang ma dag gyur pa rnams/ /'dir ni rigs la gnas pa ste/ /rags dang phra ba'i cha brten pas/ /lus sems chos ni rab tu dbye/ /lus ni nam mkha' lta bu ste/ /sems ni sgyu ma'i rnam par 'byung / /
ngag ni brag ca lta bu ste/ /dbyer med rdo rje lhan cig skyes/ /rten dang brten pa dbyer med pas/ /thams cad chos nyid sems la gnas/ /sems can sangs rgyas gnyis su btags/ /snod bcud snang ba'i yul rnams dang / /brtan g.yo khams 
gsum rang rig pa/ /srid gsum ma lus chos nyid de'i/ /snang ba gzugs dang sgra la sogs/ /dri dang ro dang reg bya dang / /thams cad chos nyid bag chags 'byung / /rgyu las 'bras bu bskyed pa'i phyir/ /gcig las du ma'i chos kun shar/ /
du ma nyid du dmigs med de/ /thams cad stong phyir ma skyes pa'o/ /de skad ces gsungs pa dang / de nas de bzhin gshegs pa de dag thams cad dang / byang chub sems dpa' sems dpa' chen po kun tu bzang po la sogs pa rnams rab tu dga' zhing 
</page>

 <page>
<ph>210</ph><p>082-105b</p>
yi rangs te/ bde ba dang yid bde ba bla na med pa thob nas lus ngag yid gsum sku gsung thugs rdo rje la rab tu gnas par gyur nas ched du rjod pa 'di ched du brjod do/ /e ma'o rang lus sgyu mar grub pa dag /nam mkha' lta bur skye ba med/ /dbang 
po'i gzhu dang mtshungs pa nyid/ /stong pa nyid ni rdo rje'i sku/ /lus ni rang bzhin mi dmigs pas/ /dag pa chen po ye shes lus/ /ngag ni brag ca'i sgra dang mtshungs/ /brjod pa'i dus na stong pa ste/ /pi wang sgra bzhin rten 'brel gyis/ /rang 
grag brjod pa tha snyad tsam/ /sems ni rang 'byung dag pa la/ /ye shes chen po rang gnas nyid/ /rgyu rkyen tshogs pa bral ba las/ /snang ba tsam du'ang mi gnas pa'o/ /de nas bcom ldan 'das dpal rdo rje 'dzin pa chen pos chos thams cad la zab 
pa'i tshul la dmigs pa rdo rje zhes bya ba'i ting nge 'dzin la snyoms par zhugs nas/ sku gsung thugs rdo rje bla na med pa'i don bka' stsal pa/ ma skyes mi 'gag rol par gang 'byung ba/ /byang chub sems ni dpal ldan rdo rje 'chang / /thabs dang 
shes rab gnyis med ston pa'i sku/ /sgyu 'phrul rgyal po bde chen 'di nyid de/ /chos rnams thams cad rang bzhin 'od gsal ba/ /mtshan ma med cing mi 'gyur 'ja' tshon ltar/ /gnyis med gnyis su med min mnyam pa'i sku/ /shin tu dri med nam 
mkha'i ngo bo nyid/ hU~M badzra d+h+r-ika /b+h+rU~M dzi na dzika /trA~M rat+na d+h+r-ika /hrIHa ro lika /kha~M pradz+nyA d+h+r-i ka /la~M dwe Sha ra ti/ ma~M mo ha ra ti/ pa~M rA ga ra ti/ ta~M badzra ra ti/ ya ya mAn+ta kr-ita/ ma pradz+nyAn+ta kr-ita/ ta pad+mAn+ta kr-ita/ ka big+h+na'an+ta kr-ita/ rdo rje rin chen pad+ma 
dang / /'khor lo bsnams pa'i 'od 'phro ba/ /dkyil 'khor rdzogs tshul lha rnams kun/ /yab yum bde ba nyid du bzhugs/ /dpal rnal 'byor chen po gnyis su med pa mnyam pa nyid rnam par rgyal ba las de bzhin gshegs pa thams cad kyi sku gsung 
</page>

 <page>
<ph>211</ph><p>082-106a</p>
thugs kyi snying po gsang ba gsang ba 'dus pa rdo rje gsum bstan pa'i le'u ste gnyis pa'o// //de nas yang de bzhin gshegs pa thams cad kyi sku rdo rje dang / gsung rdo rje dang / thugs rdo rje gnyis su med pa'i 
ye shes ston par mdzad pa'i phyir/ gsang ba'i bdag po rdo rje 'dzin pa nyid kyis chos thams cad las rnam par rtog pa med cing rdul med pa zhes bya ba'i ting nge 'dzin la snyoms par zhugs nas/ 'khor 'dus pa rnams la yang dag pa'i snang ba ston 
par mdzad pa'i phyir 'di gsungs so/ /chos rnams mi 'gyur nam mkha' bzhin/ /dbang phyug chen po lhag pa'i lha/ /rdo rje sems dpa' de bzhin gshegs/ /bla ma nyid du ston par mdzad/ /sngags kyi spyod pa spyod mchog gis/ /gsang ba'i 
tshul 'di spyad pa na/ /gang spyod de yis ye shes 'thob/ /tshul 'di shin tu 'da' dka' ba'o/ /mkha' dang mtshungs pa mnyam 'gyur bas/ /rnam par mi rtog ngo bo nyid/ /chos rnams rang bzhin dag pa las/ /yang dag sku ni rab tu 'byung / /
oM swa b+hA ba shud d+hAHsarba d+ha rmAHswa b+hA ba shud d+ho\u0f85ha~M/ oM yo ga shud d+hAHsarba d+harmAHyo ga shud d+ho\u0f85ha~M/ oM shU n+ya tA dz+nyA na badzra na badzra swa b+hA ba At+ma ko\u0f85 ha~M/ /dag pa'i sngags kyi sgra rnams dang / /sngags dang rlung du sbyar ba nyid/ /rang bzhin dag pa'i ye shes 
lnga/ /chos rnams yi ge stong par brjod/ /rdo rje mi bskyod rgyal mchog ni/ /zhe sdang can gyi gdul bya la/ /rdo rje rigs kyi dkyil 'khor gyis/ /gtum zhing gdug pa thams cad 'dul/ /dkon mchog dpal gyi rgya chen gyis/ /nga rgyal can gyi 
gdul bya rnams/ /rin chen rigs kyi dkyil 'khor gyis/ /ser snas 'jungs pa thams cad btul/ /tshe dpag med kyis 'od byed kyis/ /'dod chags kyis ni bcings pa rnams/ /pad+ma rigs kyi dkyil 'khor gyis/ /sred pa can gyi gdug pa 
</page>

 <page>
<ph>212</ph><p>082-106b</p>
btul/ thogs med grub pa'i rgyal mtshan gyis/ shin tu phrag dog che rnams la/ las kyi rigs kyi dkyil 'khor gyis/ /sems can ma rungs las can btul/ /sangs rgyas dkyil 'khor yangs pas ni/ /rmongs dang ma rungs mche ba can/ /
de bzhin gshegs pa'i dkyil 'khor mchog /gti mug mun par tshud rnams btul/ /dkyil 'khor lnga yi sbyor ba yis/ /de nyid rigs ni lnga ru bshad/ /shin tu bsdus pa'i sbyor bas ni/ /thugs kyi dkyil 'khor ye shes mchog /khru ni bcu 
gnyis tshad mnyam pa/ /ngos bzhi dag la mnyam pa yis/ /bcu gnyis sa ni mngon rdzogs pas/ /bcu gsum pa la gnas pa yin/ /gsung gi dkyil 'khor bla na med/ /khru ni nyi shu mnyam pa ste/ /ngos re la yang lnga lngar brjod/ /rlung bcu 
sngags bcur gnas pa ni/ /blo gros ldan pas shes bya ste/ /de brjod pas ni mchog tu brjod/ /sku yi dkyil 'khor khru bcu drug /ngos rer bzhi bzhir ldan pa las/ /bden pa bcu drug rtogs pa yis/ /ye shes skad cig de snyed do/ /mi 
bskyod rdo rje 'dzin pa dang / /tshe dpag med pa'i snang ba dang / /rdo rje rtag pa chen po ste/ /bsdus pa sku gsung thugs rdo rje/ /lus ngag yid ni rnam dag phyir/ /yang dag don du snang ba'o/ /gcig nas gsum dang rigs lnga ste/ dgu dang bcu gsum 
nyi shu lnga/ sum cu rtsa gcig bar dag tu/ rtsa ba'i dkyil 'khor dag tu 'gyur/ /rigs lnga dag las 'byung ba ni/ /de re nyi shur dbye ba yis/ /phyi dang nang gi bdag nyid las/ /nyi shu rtsa lngar yang dag pas/ /dam pa'i rigs ni brgya ru 'gyur/ /
de bzhin gshegs tshogs mtha' yas pas/ /'dus pa chen po 'dir brjod byas/ /rnal 'byor pa rnams shes par gyis/ /de bzhin gshegs pa thams cad kyi sku dang gsung dang thugs kyi ngo bo snying po gsang ba gsang ba 'dus pa dpal rnal 'byor 
</page>

 <page>
<ph>213</ph><p>082-107a</p>
chen po gnyis su med pa mnyam pa nyid rnam par rgyal ba las gsang ba'i dkyil 'khor bla na med par bstan pa'i le'u ste gsum pa'o// //de nas rgyal po rdo rje 'dzin/ /thams cad chos ni ston pa la/ /gsang ba chen 
po rnam par rgyal/ /rgyud 'di yang dag ston par mdzad/ /rdo rje dam tshig gsum grub mchog /sku gsum rdo rje can du 'gyur/ /phyogs bcu'i sems can thams cad kyi/ /yid bzhin nor bu rgya mtshor gyur/ /phung po lnga rnams sangs rgyas 
sku/ /de bzhin gshegs pa'i bdag nyid can/ /sra ba sa yi khams yin te/ /zhu ba chu yi khams su 'dod/ /dro ba me yi khams yin te/ /rgyu ba rlung du rab tu bsgrags/ /mi shigs pa ni thig ler gsungs/ /bde ba nam mkha'i khams 
yin no/ /gzugs ni thogs par bcas pa ste/ /tshor ba rnam pa gsum du 'gyur/ /'du shes dmigs par bcas pa ste/ /'du byed lus ngag yid sbyor ba/ /rnam shes sgyu mas don sgrub byed/ /reg pa las ni sa yin te/ /lha mo spyan du shes 
par bya/ /dro ba me ru rab tu grags/ /gos dkar mor ni shes par bya/ /sdud par byed pa chu yin pas/ /mA ma kI yi ngo bor 'gyur/ /'gro ba'i bya ba bskyod pa rlung / /sgrol ma'i ngo bor brjod par bya/ /thig le snang byed bde skyong ma/ /bde ba 
rdo rje reg bya ma/ /de nyid bde chen ye shes ni/ /skad cig tsam du nyams myong bas/ /phral du yid ches byed yin te/ /log rtog ma lus 'joms pa po/ /dngos dang dngos med log rtog dag /bgags nas rnam par mi rtog pas/ /bskal 
pa stong phrag du mar yang / /gnas nas ye shes sbyor bar byed/ /de yang cung zad goms byas pas/ /gong nas gong du khyad par 'gro/ /zhes gsungs pa dang / 'khor 'dus pa de dag thams cad la rang bzhin gyis byin gyis brlabs pas 
</page>

 <page>
<ph>214</ph><p>082-107b</p>
yang dag pa'i ye shes khyad par du gyur pa bla na med pa las mngon du gyur te/ de bzhin gshegs pa rnams dang / byang chub sems dpa' chen po rnams kyis ched du rjod pa 'di ched du brjod do/ /gang dang gang gis 'ching ba rnams/ /de nyid 
shes pas grol gyur te/ /'dil nges par 'khor ba yi/ /rgya mtsho'i nang nas dri med 'thob/ /sems can rnams kyi ye shes kyis/ /rgyud ni nges par grol 'gyur ba/ /khyad par las ni rtogs pas na/ /tshe 'dir sangs rgyas gnas su 'gro/ /gang 
du yang dag bla ma yi/ /drin gyi ye shes yan lag bdun/ /phra ba'i yon tan mngon du byed/ /sku gsum dbyer med la phyag 'tshal/ /'di ltar gyur pa'i rnal 'byor pa/ /tshe 'dir 'bras bu thob pas na/ /mi rtog ting 'dzin la gnas pas/ /dpa' 
bo rnal 'byor dbang phyug tshogs/ /ring na bzhugs kyang gzigs 'gyur te/ /don kun sgrub par byed pa'o/ /dga' dang dga' bral dag gi dbus/ /mtshan nyid dmigs pa brtan par gyis/ /thun nam zla phyed zla ba lo/ /bskal par ye shes che la 
sbyor/ /mi rtog pa yi ting 'dzin gyis/ /sgrib pa rang dag lhun gyis grub/ /bde ba chen po mngon byas pas/ /stobs sogs yon tan rnams kyis brgyan/ /dbang po gnyis kyi sbyor ba yis/ /dngos po thams cad brtag par bya/ /de las byung 
ba'i thabs bstan pas/ /bde ba'i khyad par 'byung bar 'gyur/ /rgyu yi yan lag bdun 'byung ba/ /bla mas brten pa'i rten 'brel gyis/ /ye shes dbab pas sbas pa'i tshul/ /ye shes mthong ba lus dang ngag /rtags 'char sgrib pa rang bdag 
ste/ /byin gyis brlabs las 'char ba yin/ /bla ma slob ma'i khyad par dag /ye shes dbang dang cung zad kyis/ /ye shes mthong ba'i spyod yul yin/ /longs spyod rdzogs pa'i mtshan dpe ni/ /blo la gsal bar rang lus la/ /mtshan dang 
</page>

 <page>
<ph>215</ph><p>082-108a</p>
dpe byad ldan par bzhugs/ /kha sbyar e ba~M rnam pa gnyis/ /thabs dang shes rab rtsa yi gnas/ /bde ba chen po thig le yis/ /'du 'bral med pa'i ye shes can/ /snying rje chen po tshad med bdud rtsi'i rtsa/ /rgyun mi 'chad 
par bde ba'i byang sems 'bab/ /phrin las stobs ni gzhan don thogs pa med/ /de dag don du yang dag rang bzhin med/ /stong nyid rtogs pas dngos la chags mi 'gyur/ /'di ni rgyu yi dus zhes bya ba ste/ /lam gyi dus ni dbang gi ye shes te/ /
mtshan ldan rig ma yongs su dag pa la/ /sa phyogs gtsang zhing rab tu dben pa'am/ /rgyal nyid skyes gzhi zhi ba'i gnas rnams su/ /bshang gci chu la sogs pa byug pa'am/ /rgyal ba mchod phyir rtag par rab tu bya/ /nu ma'i dbus bar spyi gtsug 
mtha' yi bar/ /cho ga shes pas yang na rkang pa'i bar/ /lte ba rked pa gsang bar rgyal ba'i sras/ /rigs lnga rnams ni rab tu dgod par bya/ /rab tu dge ba'i chos ni dri ma med/ /rnam par mi rtog ye shes mtshungs med pa/ /thabs dang shes rab 
sbyor ba 'di yis ni/ /bde chen mchog tu dag pa 'dir thob byed/ /'bras bu'i yan lag bdun ni tha mar brjod/ /rang byin brlab pa'i lam gyis gang thob pa/ /mtshungs med 'dren pa bla med ngo bo nyid/ /nus pa brtan dang rdzogs pa mngon gyur 
pa'o/ /rdo rje gsum pa de bzhin gshegs pa'i gsang / /gnas ni gnas kyi rnam par bsgom par bya/ /sngags kyi mtshan gyis shin tu mtshan spras pa/ /cho ga 'di yis bsgrub pa nyid du bya/ /'grub pa'i 'bras bu nus pa brtan pa yis/ /tshe 
'dir skad cig gcig gis rdzogs byang chub/ /de bzhin gshegs pa thams cad kyi sku dang gsung dang thugs kyi snying po gsang ba gsang ba 'dus pa dpal rnal 'byor chen po gnyis su med pa mnyam pa nyid rnam par rgyal ba las phyag rgya chen po sgrub pa'i don 
</page>

 <page>
<ph>216</ph><p>082-108b</p>
bstan pa'i le'u ste bzhi pa'o// //de nas de bzhin gshegs pa thams cad kyi sku dang gsung dang thugs rdo rje'i bdag po byang chub kyi sems rdo rjes 'khor gyi dkyil 'khor rnams la gzigs nas/ de bzhin gshegs pa thams cad dang / byang 
chub sems dpa' sems dpa' chen po rnams kyi don gyi phyir yang dag par snang ba'i ye shes rnam par spro ba'i rdo rje zhes bya ba'i ting nge 'dzin la snyoms par zhugs te gsang ba 'di lta bu gsungs so/ /'khor ba dag la mi gnas pa'i/ /ye shes rdo rje khyod 
nyon cig /dngos po dngos min dang bral ba/ /dngos po gnyis ka spong ba ni/ /gnyis su med pa'i chos zhes bya/ /dag dang ma dag spang byar med/ /gzugs dang stong pa'i bar du yang / /dbus su mnyam par gnas pa yis/ gtsang dang 
mi gtsang dbus su ni/ /ma 'dres pa de mnyam par sbyor/ /rten dang brten can dbus su ni/ /mnyam pa nyid kyis rgyal ba 'byung / /lus ni mnyam par gnas pa dang / /ngag dang sems kyang mnyam gyur pas/ /mnyam par lta ba mthong ba rnams/ /
ye shes mnyam par rnam par rgyal ba zhes gsungs so/ /kun du bzang po sems dpa' che/ /ji ltar mnyam par lta ba dang / /gnyis su med pa'i chos dag ni/ /bdag gis ji ltar 'tshal bar bgyi/ /bcom ldan 'das kyis bka' stsal pa/ /ye shes 
rang bzhin gnyis med chos/ /du ma ma yin gcig min te/ /gsang ba'i rim pa bla na med/ /dang po las kyi rnal 'byor gyis/ /lam gyi rim pa rab sbyor bas/ /cig car 'jug pa phyag rgya che/ /zung du 'jug pa'i rim pa nyid/ /bde ba chen por rtogs 
par bya/ /chos rnams yongs su rdzogs pa ni/ /byang chub phyogs chos sum cu bdun/ /ting 'dzin ro mnyam rdo rje yis/ /gsang chen gnyis med rgyal ba 'dir/ /gnas pa rtsa dang g.yo ba rlung / /mi shigs thig le'i ngo bo nyid/ /rang lus rdo rje'i rang 
</page>

 <page>
<ph>217</ph><p>082-109a</p>
bzhin la/ /bde ba chen po'i ye shes kyis/ /sa lam rdzogs tshul lugs 'byung dang / /lugs las bzlog pa rim min pas/ /rgyud du sbas pa rnams gsal ba/ /de nyid nges par bstan pa ni/ /tshe 'di nyid la mngon sangs rgyas/ /
zhes gsungs pa dang / 'khor gyi dkyil 'khor de dag shin tu rmad du byung ba'i tshul zab mo la ngo mtshar skyes te slar gsol pa/ ye shes thob pa'i lus can dag /tshe 'di nyid du sangs rgyas pa/ /'di nyid rnal 'byor ji lta bu/ /mi gtsang lus las ji ltar 
'gyur/ /rnam rtog ngan pa'i bag chags kyis/ /dri mas bslad pas 'di ma mchis/ /de nas rgyal po rdo rje 'dzin/ /rdo rje 'chang gis der bstan pa/ /dri ma bag chags bzlog bya'i phyir/ /lam gnyis rang gi gsang ba'i chos/ /'dir ni rtog pa ngan 
pa'i tshogs/ /rags pa dang ni phra ba'i chos/ /rnam rtog bag chags nyes pa yis/ /'gro ba gsum po rnam rmongs la/ /blo dang ldan pas legs bltas te/ /rnal 'byor rgyud ni sbyang bar bya/ /bla ma'i man ngag lam gyis ni/ /slob ma yongs 
su smin byas shing / /ye shes rgyud la bskyed pa yis/ /cig car lam gyi stobs kyis ni/ /'dir ni yang dag rdzogs sangs rgyas/ /goms pa chung ba'i stobs kyis ni/ /yon tan mthun snang ma gyur te/ /dri nga'i lus ni rgyal ba'i sku/ /sems ni 
dri med pad+ma la/ /skyon gyi 'dam pas ma gos so/ /ji ltar 'dam pa'i lus dag las/ /ye shes lus ni rang dgar 'byung / /bskyed pa'i rim pa'i rnal 'byor lam/ /rdzogs pas gnas lugs mngon byas te/ /ye shes spyod pas rnam sbyangs pas/ /
shin tu dri med dag par 'gyur/ /byang chub sems kyi rang bzhin te/ /thabs kyi myu gu dag gis ni/ /ban+du ka ni rgyas pa bzhin/ /sbrang rtsi bdud rtsi'i gnas yin te/ /yon tan dri med de nyid kyi/ /me tog rgyas pa'i chu skyes pa'o/ /rdo rje theg par sbas pa yi/ /
</page>

 <page>
<ph>218</ph><p>082-109b</p>
rnal 'byor mngon par sangs rgyas pa/ /bden gnyis zung 'jug rtogs pa las/ /spros bral mtha' dang bral ba'i chos/ /sgom pa'i lam zhes sa rnams bgrod/ /skad cig ye shes 'char tshul la/ /gom pa goms pa'i lam gyur pas/ /sku bzhi'i go 
'phang mngon du byed/ /ces bka' stsal pa dang / byang chub sems dpa' sems dpa' chen po byams pa dang / sa'i snying po dang / phyag na rdo rje dang / nam mkha'i snying po dang / 'jam pa'i dbyangs dang / spyan ras gzigs dbang phyug dang / sgrib pa thams 
cad rnam par sel ba dang / kun du bzang po la sogs pa rnams bde ba dang / yid bde ba dang dang ba khyad par can thob nas stan las langs te/ phyag dang bskor ba du ma byas te ched du rjod pa 'di ched du brjod do/ /e ma'o rang 'byung rgyal ba'i gzhi/ /rdo rje 
theg pa gsang ba las/ /phyi ma'i dus na gang byung pa'i/ /rnal 'byor pa rnams de bzhin gshegs/ /shAkya thub pa'i bstan pa la/ /snyigs ma lnga ldan dus dag tu/ /rdo rje'i theg pa gang 'dzin pa/ /de dag sangs rgyas sras nyid 'gyur/ /rdo rje sku gsung 
thugs la nges gnas pas/ /byang chub sems mchog rnams la rtag mchod byed/ /zhes gsungs te/ me tog gi char chen po mngon par phab nas/ bcom ldan 'das kyi sku la mngon par gtor to/ /rab tu gtor to/ /de bzhin gshegs pa thams 
cad kyi sku dang gsung dang thugs kyi snying po gsang ba gsang ba 'dus pa dpal rnal 'byor chen po gnyis su med pa mnyam pa nyid rnam par rgyal ba las phyag rgya chen po nges par 'byed pa zhes bya ba'i le'u ste lnga pa'o// //de nas rgyal po rdo rje 'dzin/ /
thams cad nam mkha' mi 'gyur che/ /gsang ba 'dzin pa thams cad la/ /mchog ni ston phyir yang dag bzhugs/ /e ma'o gsang ba'i gnas kyi mchog /e ma'o snying po kun bsdus pa/ /e ma'o chos kyi gnas zhi ba/ /e ma'o rdo rje rnam par rgyal/ /
</page>

 <page>
<ph>219</ph><p>082-110a</p>
ston ka'i nam mkha' sprin med pa/ /zla ba'i 'od zer kun gsal ltar/ /gzung 'dzin spangs pa'i ye shes ni/ /bdag gzhan bcas pas snang ba'o/ /ston dus sprin med nam mkha' la/ /nyi ma gsal bar shar ba bzhin/ /
thabs kyi ye shes gnyis pa ni/ /don dang sems bcas snang bar byed/ /sprin med mkha' dang mun lta bu/ /snang byed ye shes goms byed pas/ /rang rig rtsal las grub pa yi/ /sgyu ma'i lus ni len par byed/ /de yang yid kyi lus ldan pa'i/ /
rnal 'byor pa yis khams gsum du/ /bdag dang gzhan gyi don byas nas/ /mthar ni rang gnas bde bar 'gro/ /sgyu ma'i lus tsam la brten la/ /ril por 'dzin dang rjes gzhig gis/ /dngos po thams cad bcom nas ni/ /de nas dag 
pa'i ngang du gnas/ /thogs pa med pa'i ye shes kyis/ /snang ba thams cad nub byas nas/ /rang 'od rig ma dbyings kyi dang / /snang ba'i ye shes khyab par 'gyur/ /bdag dang gzhan du rtog pa yi/ /rnam rtog dra ba bsal nas ni/ /bdag med 
dmigs pa med pa ru/ /mnyam nyid ye shes khyab par byed/ /snang ba med pa'i ting nge 'dzin/ /snang ba tsam yang 'dzin med par/ /yang dang yang du don dam pa'i/ /bden pa mngon du byed pa can/ /'ja' tshon lus kyis 'bad med pa'i/ /'dod pa thams 
cad nam mkha' las/ /'bad med par ni stsol 'gyur te/ /bdag dang gzhan rnams bde bar 'tsho/ /rdo rje 'od kyi lus bzung nas/ /bdag dang gzhan don sgrub 'gyur la/ /dmigs pa thams cad zad byed pas/ /bgrod med gnas su bde bar 
'gyur/ /rang 'od ye shes ldan pa'i sku/ /'ja' tshon bzhin du mtha' mi dmigs/ /stong pa gsum la 'das pa po/ /thogs med snying rje 'byung bar 'gyur/ /dang po sa ni chu la thim/ /chu yang me la thim 'gyur te/ /me ni rlung la thim gyur nas/ /
</page>

 <page>
<ph>220</ph><p>082-110b</p>
rlung yang rnam par shes la thim/ /rnam shes bzung ba de nyid ni/ /'od gsal bar yang 'jug par 'gyur/ /dang po sgyu ma lta bu la/ /dang po smig rgyu de nyid kyang / /'od zer lnga dang ldan par mthong / /gnyis par zla ba lta bu dang / /gsum par nyi ma lta bu dang / /
bzhi par mun pa lta bu la/ /lnga pa sprin med nam mkha' las/ /mi rtog mtha' dbus med par 'char/ /stobs dang mi 'jigasal sogs pa'i/ /che ba'i yon tan rnams brgyan pa/ /bden gnyis sbyor ba zung 'jug sku/ /bde ba chen po des thob 'gyur/ /
mkha' 'dra chos sku stong pa las/ /rtog med ye shes mkha' 'dra ba/ /tshogs dang smon lam stobs dag gis/ /'bar dang bral bar lhun gyis grub/ /longs spyod rdzogs pa'i sku lus ni/ /'bad pa med par sprul pa'i sku/ /mtha' med rdul bral ji bzhin 
pas/ /sems can don kun sgrub par mdzad/ /gang dag gang gis 'dul gyur pa/ /de de bzhin du so sor snang / /mos pa'i dbang gis tha dad par/ /sems can rnams ni 'dul bar 'gyur/ /lhun grub bde ba chen po'i sku/ /rang snang rig mas nyer 
brgyan pa'i/ /'og min gnas su dus rtag tu/ /mtshan dang dpe byad 'bar bas bzhugs/ /yid bzhin nor bu'i rgyal po ltar/ /'bad med bdag dang gzhan gyi don/ /che ba'i yon tan rnams kyis brgyan/ /bde ba che las de 'byung 'gyur/ /rim pa thams 
cad kun rdzogs pa'i/ /mnyam pa nyid du gnas sems kyis/ /khams gsum pa rnams 'jig byed pa/ /thams cad nam mkha' bzhin du gnas/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa dpal rnal 'byor chen 
po'i gnyis su med pa mnyam pa nyid rnam par rgyal ba las ting nge 'dzin bla na med pa mchog tu bstan pa zhes bya ba'i le'u ste drug pa'o// //de nas rgyal po rdo rje 'dzin/ /byang chub sems kyi rdo rje che/ /dbyer med bde ba ston pa pos/ /gsung ni 'di skad 
</page>

 <page>
<ph>221</ph><p>082-111a</p>
bka' stsal to/ /mnyam nyid ye shes stong pa yis/ /bdag nyid gzugs ni sbyang bar bya/ /mnyam nyid gnas pas thams cad du/ /ye shes can gyis sgom gyur pa/ /'jigs pa kun las thar bar 'gyur/ /gsang ba'i yi ge bder gyur pa/ /
de bzhin gshegs pa'i gsang chen ni/ /sems can kun gyi lus la gnas/ /de nyid ye shes snang ba po/ /ko ta k+Sh+ya/ ko ta wa/ ko ta k+Sh+ya wa d+ha/ ko ta ba sha/ ku ti d+ha ri/ ko la k+Sh+ya/ ko la wa/ kol lo wa/ ko la wa shu/ ko la tASh+Tha/ gnas bcu sangs 
rgyas kun gyi gsang ba ni/ /thabs dang lam gyi khyad par sku gsung thugs/ /lta ba sgrub pa spyod tshul bla na med/ /'bras bu byang chub sems kyi dbang bsgyur bas/ /stobs bcu rdzogs pa gang yin rnal 'byor che/ /snying po 'di ni rgyud rnams kun du sbas/ /dngos 
por 'dzin pa'i sems can rnams/ /dngos po'i rnal 'byor 'jig 'gyur ba'i/ /zla ba'i dkyil 'khor dbus gnas par/ /pad+ma'i gdan dag bsam par bya/ /nam mkha'i dbyings kyi dbus gnas par/ /gsal ba la sogs dkyil 'khor can/ /bla 
ma rdo rje 'dzin pa dag /rgyal po rol pas bsam par bya/ /lus dang ngag dang yid rnams la/ /ye shes chen po'i dngos grub gsol/ /'khor lo 'di ltar bsgoms pa yis/ /shes rab 'bar ba'i lus su 'gyur/ /'od zer 'bar ba ma bu ru/ /dngos 
pos dngos po bsgom par bya/ /mchod pa'i mtshan nyid yongs ldan par/ /stong pa nyid du mnyam gnas pas/ /gnyis su med pa rnam rgyal ba/ /lhag pa'i lha ni bskyed bya ste/ /'khor lo 'di ni bsgom par bya/ /mnyam par bzhag nas bsgoms pa yis/ /
'grub par 'di la the tshom med/ /mnyam med sngags ni bzlas nas su/ /sgrub po bdag nyid can gyis bsgrub/ /zla ba gcig grangs sngags kyis ni/ /khams gsum 'grub par the tshom med/ /rnam shes las ni sngags 'byung ba/ /mtshan nyid drug ldan 
</page>

 <page>
<ph>222</ph><p>082-111b</p>
bzlas nas kyang / /rdo rje sems dpa' phyag byas nas/ /zla ba nya la de 'grub 'gyur/ /de la brtul zhugs spyad pa med/ /sngags med bgrang phreng 'dzin pa med/ /gzung dang sbyang ba sna tshogs dag /gcig nas gcig tu ldog 'gyur te/ /ya yi don 
gyis gang yang rung / /dngos grub 'dod pas bya ba ni/ /ra la sogs pa gsum po nyid/ /rim pas 'gro don la 'jug bya/ /me dang rlung dang dbang tshon dang / /chu ste so so'i dkyil 'khor ru/ /thun ni phyed phyed dus su ni/ /las ni gnyis gnyis 
gnas par 'gyur/ /mchod la brtson pas mchod par 'gyur/ /bzlas la brtson pas rnam par dag /me la sbyin sreg brtson pas 'byor/ /bsam gtan brtson pas thar pa thob/ /sngags pas de ltar shes nas ni/ /byis pa'i tshul bzhin spyad 
par bya/ /spyod pa'i tshul ni bla med pas/ /yang dag ye shes rgya mtsho 'thob/ /chos kyi rang bzhin dag pa ni/ /rang bzhin dag cing ngo bo med/ /dngos po'i rang bzhin gang med de/ /byang chub rdzogs pa'i rim pa bstan/ /byang chub sems dpa' kun du 
bzang / /ye shes ldan pas zhus pa'i don/ /dam tshig de nyid ston pa po/ /thams cad mkhyen pas 'di skad gsungs/ /sku gsum mi phyed dkyil 'khor du/ /yid 'ong phreng ba kun bsdus pa/ /rdo rje'i bzlas ba ye shes che/ /bla na med pa'i thabs mchog 
las/ /rdo rje sku yi bzlas pa yis/ /sangs rgyas skur ni byin gyis rlob/ /mnyam med ye shes thob pas na/ /rdo rje gsung gis ngag byin rlob/ /nam mkha'i ngang las rang byung ba'i/ /thugs kyi rdo rje sems nyid kyi/ /gnyis med ye shes rtogs gyur pas/ /
zab dang rgya che'i tshul gnas pa'o/ /'dir ni rtog pa rnam spangs te/ /brtan pa dang ni myur 'gro nyid/ /de bzhin khyi dang ba lang dang / /srog song mi ste ba lang chen po'i sha/ /sna tshogs sha yi sbyor ba dang / /khu ba dang ni rak+tar bcas/ /mi bskyod pa dang 
</page>

 <page>
<ph>223</ph><p>082-112a</p>
rde'u chung bsnams pa'o/ /ro'i steng du g.yon brkyang bas bzhugs pa'o/ /yang na rgyal po'i bzhugs stabs su rang 'od kyi thabs la 'khyud pa/ rus pa'i rgyan gyis brgyan pa bsgom par bya'o/ /de lta'i dkyil 'khor rgyal dbang po/ /rgyud kun du ni rnyed pa dka'/ /
lus dang b+ha ga byang chub sems/ /dkyil 'khor gsum ni rab mchog go/ /yang na snying po dkyil 'khor bstan/ /rang gi bde ba len pa'i phyir/ /ma yi yig 'bru 'dab mar brjod/ /Na yi yi 'bru lte bar dran/ /Da yi yig 'bru ge sar dag /la yi yig 'bru de 
bde 'dra/ /ma yi yig 'bru rin chen grags/ /Na yi yig 'bru mdud par brjod/ /Da yi yig 'bru ring po'i dngos/ /la yi yig 'bru bar brjod do/ /ma yi yig 'bru shu kra'i gzugs/ /Na yi yig 'bru zhu ba'i dngos/ /Da yi yig 'bru 'od dang ldan/ /la 
yi yig 'bru bde ba'i gzugs/ /ma ni snang ba'i 'du shes grags/ /Na yi yig 'bru snang ba mched/ /Da ni snang ba snang ba thob/ /la ni yang dag dri med mchog /ma yi yig 'bru dga' bar grags/ /Na yi yig 'bru mchog tu dran/ /Da yi yig 'bru dga' 
bral dga'/ /la ni lhan cig skyes par dran/ /ma yi yig 'bru sa zhes bya/ /Na yi yig 'bru chu ru bstan/ /Da yi yig 'bru de ni me/ /la yi yig 'bru rlung gi gzugs/ /g.yo ba'i phyir ni rlung du brjod/ /yang na khyab pa'i phyir ni dran/ /ye shes rnyed pa yi 
ni phyir/ /bde ba yi ni chen po lan/ /ye shes ngo bo bde ba che/ /dkyil 'khor du ni yang dag bzhugs/ /dkyil 'khor sangs rgyas rin chen gtso/ /thig le ngo bo yi ge bral/ /rnam pa thams cad rnam pa med/ /phyag rgya dang ni sngags dang bral/ /sngags chen 
kun dga' ra ba'i lam/ /dbyangs dang gsal byed dang bral ba/ /dri ma med pa bcos ma med/ /rgyu mtshan med pa gzhi med pa/ /yang dag dri med gnas dag pa/ /rang bzhin grags pa skye med mkha'/ /dpa' bo'i ngo bo grags pa bdag /rnam pa kun du yang dag 
</page>

 <page>
<ph>224</ph><p>082-112b</p>
pa dang ni rgya che ba'i/ /dkyil 'khor chen po bstan du gsol/ /zhes gsol pa dang / bcom ldan 'das de nyid kyis ye shes kyi snang ba'i tshul las byung ba 'di nyid kyi sku dang gsung dang thugs rdo rje las byung ba ni rdo rje dkyil 'khor ye shes las grub pa kun du snang 
bar byed pa mtshungs pa med pa'i 'od kyis khyab pa bkod pa tshad med pa'i phrin las yon tan thams cad rab tu 'byung ba'i gnas rin po che sna tshogs 'dus pa las rang byung ba/ gru bzhi sgo bzhi pa/ rta babs rim pa du mas mdzes pa/ rdul med cing rnam par dag 
pa'i ye shes las byung ba/ sgo phyi dang nang gi bdag nyid can/ pho brang nang du ni dri ma med pa'i ye shes kyi dkyil 'khor la rdo rje'i ka bas bteg pa/ rdo rje rin po che'i gdung gis bcad pa/ dkyil 'khor nyi shu rtsa lnga rab tu gnas pa/ khyams phyi ma'i bar 
du ni dkyil 'khor drug dang / bar chad srung bar byed pa 'byung po kun 'dul dang / ye shes kyi 'khor lo bskor ba'i dkyil 'khor ro/ /mtshams bzhir ni 'jig rten skyong ba bzhi'i dkyil 'khor te bar bar du ni sangs rgyas stong mngon par byang chub pa'i tshul 
bla na med pa 'thob pa'o/ /rin po che sna tshogs du ma'i dra ba dang dra ba phyed pa 'phyang ba/ ye shes lnga'i rtsig pas 'khor yug tu kun du 'khor ba/ sgo bzhi glo 'bur du snang ba/ phyi nang med par gsal ba/ so so'i bye brag gi dkyil 'khor ni rgyas shing 
yangs la rnga ma dang mda' yab dag gis mdzes pa/ 'dod pa'i lha mo rnams kyis ni bkra shis pa'i mchod pa dang rol mo sna tshogs kyis khyab par byed par kun du rgyu zhing gar byed pas mchod pa'o/ /ri dgas dang / chos kyi 'khor lo dang / gdugs 
dang / ba dan dag bsgreng bas mtshan pa/ byang chub kyi phyogs kyi chos sum cu rtsa bdun yongs su dag pa'i bdag nyid du snang ba ston par mdzad do/ /'og min bde ba can gyi pho brang dag pa'i spyod yul du gyur pa de nyid du dpal rdo rje 'chang chen pos dkyil 'khor chen po 
</page>

 <page>
<ph>225</ph><p>082-113a</p>
mnyam pa nyid gnyis su med pa rnam par rgyal ba'i pho brang rang byung bar gyur to/ /de dag gi ni spyi dang bye brag tu/ /dkyil 'khor sum cu rtsa drug rab tu 'byed/ /dpal ldan rdo rje 'dzin pa chen po dang / /rnam par snang mdzad rin chen 'od 'phro 
dang / /'od dpag med pa gdon mi za ba rnams/ /phyogs bzhi dbus dang rnam pa lngar bzhugs so/ /mA ma kI dang spyan ma gos dkar dang / /sgrol ma rnams ni mtshams kyi dkyil 'khor ro/ /byams pas yi snying po shar du ste/ /lhor ni lag na rdo rje 
mkha' snying po/ /nub tu 'jam dbyangs 'phags pa spyan ras gzigs/ /byang du sgrib pa rnam sel kun du bzang / /mtshams kyi grwar ni gzugs sgra dri ro bzhi/ /phyogs kyi sgo skyong khro rgyal chen po bzhi/ /phyi rol mtshams bzhir mi g.yo mgon po dang / /
'dod pa'i rgyal po stobs chen dbyug sngon can/ /steng phyogs gtsug tor 'khor los sgyur ba dang / /'og phyogs gnod mdzes rgyal po ste/ /lhor ni gsang ba'i bdag po dang / /byang du tshangs pa chen po'o/ /mtshams su 'jig rten skyong rnams ni/ /shar 
lhor yul 'khor skyong ba la/ /lha chen brgyad kyis bskor ba dang / /lho nub 'phags skyes po la yang / /gza' chen brgyad bcas gnas pa'o/ /mig mi bzang ni nub byang du/ /klu chen brgyad kyis bskor ba'o/ /byang shar rgyal chen rnam thos sras/ /gnod 
sbyin chen po brgyad ces pa'o/ /lha srin sde brgyad yongs kyis ni/ /tshangs pa'i rgyal po yongs su bskor/ /gsang ba'i bdag po chen po la/ /lag na rdo rje drag po'i tshogs/ /brgyad ces 'jig rten gsum 'dul te/ /'di dag rnam par bshad pa'o/ /sangs 
rgyas stong phrag gcig ni khyams su bkod pa dag /shar phyogs nyis brgya bzhi bcu rtsa lnga dang / /mngon dga'i zhing khams shel gyi 'od du 'bar/ /lho phyogs nyis brgya bzhi bcu rtsa lnga dang / /rdul dang bral ba baiDUr+yayi 'od/ /nub phyogs nyis brgya bzhi 
</page>

 <page>
<ph>226</ph><p>082-113b</p>
bcu rtsa lnga po/ /bde ba can zhes pad+ma ra ga'i 'od/ /byang phyogs rnga sgra sgrogs pa gser gyi mdog /nyis brgya bzhi bcu rtsa lngar yod pa dag /nyi shu dag ni rnam pa mtshon phyir gnas/ /rim pas phyogs su gnas pa dag /rgyas pa'i dbye bas 'di bzhugs 
pa'o/ /dkyil 'khor dam pa bla med gzhal yas khang / /rten dang brten pa mnyam med chos kyi dbyings/ /dpal ldan gsang ba 'dus pa rnam gsal ba'i/ /rtsa ba'i lha tshogs rnams dang spros pa dag /'jig rten 'das pa'i sangs rgyas stong bzhugs shing / /
'jig rten mgon po lag na rdo rje dang / /tshangs pa mi mjed bdag po la sogs te/ /rgyud 'di la ni smin par byed pa'i dbang / /dkyil 'khor chen po khru ni brgyad cu bar/ /ngos re zhing ni nyi shur mnyam par brjod/ /rtsa ba'i dkyil 'khor lha tshogs sum cu gcig /
de dag re re la yang de nyid kyis/ /rim bzhin rnam par 'gyur ba'i dkyil 'khor ro/ /thub pa'i dbang pos 'dir ni gsal bar bstan/ /lag na rdo rje'i 'khor dang rdo rje yi/ /drag po'i rnam pa khro bo brgyad bkod pa'o/ /rdo rje gtsug tor rdo rje gnod sbyin dang / /rdo rje drag 
po rdo rje stobs nyid de/ /rdo rje rnon po rdo rje be con rdo rje mche ba'o/ /rdo rje 'jigs byed tshogs kyis bskor ba'o/ /tshangs pa'i rgyal po'i 'khor du bstan pa ni/ /lha yi dbang po brgya byin rdo rje can/ /gnod sbyin rgyal po rat+na ku be ra/ /ljon pa rta mgo gtsug na rin chen 
bcas/ /thags bzangs ris dang mkha' lding rgyal po dang / /srin po'i rgyal po dri zar bcas pa'o/ /'di dag gsal bar nges par mtshon pa ste/ /snying po bsdus pa'i dkyil 'khor 'di nyid de/ /cho ga phra mo rim pa ji bzhin du/ /mdo rgyud rtogs pa rnams 
las rnam par rgyal/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa dpal rnal 'byor chen po gnyis su med pa mnyam pa nyid rnam par rgyal ba'i rgyud las dkyil 'khor chen po gsang bar ston pa'i le'u ste brgyad pa'o// //
</page>

 <page>
<ph>227</ph><p>082-114a</p>
de nas bcom ldan 'das dpal rdo rje 'dzin pas de bzhin gshegs pa rigs lnga la sogs pa de dag thams cad rang gi ba spu'i bu gar thim par mdzad nas/ de bzhin gshegs pa thams cad kyi mnyam pa nyid gnyis su med pa'i ye shes rnam par rgyal ba 'byung 
ba zhes bya ba'i byin gyis brlabs pa'i ting nge 'dzin la snyoms par zhugs so/ /snyoms par zhugs ma thag tu bcom ldan 'das dpal rdo rje 'dzin pa chen pos de bzhin gshegs pa'i rang gi gzugs rnams bud med kyi gzugs su byin gyis brlabs nas de nyid kyi ba spu'i bu ga 
rnams las 'thon par gyur to/ /de'i phyir btsun mo thams cad kyi ye shes rin po che'i mchod pa thams cad bkod pas/ de bzhin gshegs pa rnams la yang dag par mchod pa ni nam mkha'i khams thams cad gang bar bya ste/ slar sku rdo rje dang / gsung rdo rje dang / 
thugs rdo rje rnams la gnas par gyur to/ /de nas de bzhin gshegs pa thams cad mnyes pa'i lha mo de dag bde ba chen po'i kun du spyod pas yang dag par mchod pa byed par gyur pa ni la la ni sangs rgyas spyan lta bu sa'i bdag mo'o/ /la la ni mA ma kI ltar chu'i bdag mo 
nyid do/ /la la ni gos dkar mo ltar me'i rnam pa'o/ /la la ni dam tshig sgrol ma ste rlung gi khams la kun du spyod do/ /de bzhin du gzugs dang / sgra dang / dri dang / ro dang / reg bya rdo rje lta bu ste/ dus dang rnam pa thams cad tu yang dag par mchod pa'i 
rgyun gyis mchod par byed do/ /de nas bcom ldan 'das de bzhin gshegs pa thams cad kyi bdag po rdo rje 'dzin pa chen pos de bzhin gshegs pa thams cad dang / dkyil 'khor gyi 'khor lo la gnas pa 'di thams cad kyi sngags dang / bla na med pa 'di nyid kyi sku dang 
gsung dang thugs rdo rje las phyung ngo / /oM AHbadzra d+h+r-i ka hU~M swA hA/ rdo rje 'dzin gyi sngags so/ /oM AH badzra spar+She hU~M swA hA/ rig ma bla na med pa'i sngags so/ /oM AHdzi na dzika hU~M swA hA/ oM AHrat+na d+h+r-i ka hU~M swA hA/ oM AHA ro li ka hU~M swA hA/ oM AHpradz+nyA d+h+r-ika hU~M swA hA/
</page>

 <page>
<ph>228</ph><p>082-114b</p>
rigs kyi bu de bzhin gshegs pa'i sngags so/ /oM AH dwe Sha ra ti hU~M swA hA/ oM AHmo ha ra ti hU~M swA hA/ oM AHrA ga ra ti hU~M swA hA/ oM AHbadzra ra ti hU~M swA hA/ lha mo spyan la sogs pa bzhi'i sngags so/ /oM AHbadzra rA pe hU~M swA hA/ oM AHbadzra shab+da hU~M swA hA/ oM A 
badzra gan d+he hU~M swA hA/ oM AHbadzra rA se hU~M swA hA/ gzugs rdo rje ma la sogs pa'o/ /oM AHbadzra me tri nA tha shri ye hU~M swA hA/ oM AHk+Ni ti gar+b+ha ya hU~M swA hA/ oM AHbadzra pA Na ye hU~M swA hA/ oM AHA kA sha gar+b+ha ya hU~M swA hA/ oM AHAr+YA ba lo ki te shwa rA ya hU~M swA hA/ oM AH
many+dzu shrI g+ho ShA ya hU~M swA hA/ oM AHsarba ni bar Na biSh+kaM b+hi ne hU~M swA hA/ oM AHsa man+ta b+ha drA ya hU~M swA hA/ sems dpa' chen po rnams so/ /oM AHye mAn+ta kr-ita hU~M phaT/ oM AHpradz+nyA n+ta kr-ita hU~M phaT/ oM AHbad+mAn+ta kr-ite hU~M phaT/ oM AHbi g+h+nan+ta kr-ita hU~M phaT/ oM AH Ar+ya a tsal 
hUM phaT/ oM AHTak+ki rA dza hUM phaT/ oM AHnI la daN+Da hUM phaT/ oM AHma hA ba la hUM phaT/ oM AHuSh+ShiSha tsakra brti hUM phaT/ oM AHsuM b+ha rA dza hU~M phaT ces khro bo'i rgyal po bcu'i sngags rab tu gsungs so/ /sngags 'di rnams kyi nus pa ni/ /thogs pa med pa nyid yin te/ /
'byin dang sdud par byed pas na/ /gsang ba'i sngags 'di legs par sbas/ /zhes gsungs so/ /oM shU n+ya tA dz+nyA na badzra swa b+hA ba At+ma ko\u0f85haM/ /gsal ba sems can kun gyi sems/ /zhi ba nyid ni 'od gsal ba/ /dngos po du mas ma gos pa/ /de nyid zhes bya 
bde ba sgom/ /sangs rgyas sku yi cho ga shes/ /de bzhin nyid du nye bar spyad/ /gzhan du sngags la sogs pa kun/ /dge ba 'grub par mi 'gyur ro/ /de bzhin gshegs pa thams cad kyi gsang sngags mngon par 'byung ba zhes bya ba'i ting nge 'dzin to/ /de nas 
rgyal po rdo rje 'dzin/ /thub pa chen po longs spyod rdzogs/ /gsang ba'i dbang ni rab tu gsol/ /gsung ni 'di skad bka' stsal to/ /thams cad chos ni ston pa po/ /mchog tu dga' ba bdag med pa/ /rgyal bas sngon dus bstan pa ni/ sems can mos pa'i 
</page>

 <page>
<ph>229</ph><p>082-115a</p>
don du bshad/ bya ba spyod pa rnal 'byor mchog /rtog pa'i rnal 'byor gsang mtha' ru/ phyi nang gsang ba'i dbye ba yis/ ngas ni rim pa gsum du bshad/ dman pa mchog dang 'bring rnams te/ tha ma mos spyod tshul dag tu/ /theg pa chen 
po'i tshul bstan pa/ /chos kyi 'khor lo rab tu bskor/ /de nas de bzhin gshegs pa thams cad kyi tshul rdo rje chos kyi 'khor lo rab tu bskor ba zhes bya ba'i ting nge 'dzin la snyoms par zhugs nas thams cad bsdus pa'i tshul gyis gsang ba 'di gsungs so/ /thams 
cad lus la gnas pa rdo rje'i sku/ /mi chod mi shigs rang byung phra ba'i gnas/ /rtog pa'i rlung tshogs 'byung ba'i ngang du dag /rang rig sems ni gar yang g.yo mi 'gyur/ /rtsa yi 'khor lo bcu la gnas 'gyur gang / /rlung bcu 'od kyi snang ba khyab byed cing / /mi 
shigs thig le rab tu dang ba yi/ /bdud rtsi rab rgyas snang ba khyab byed pa'o/ /yi ge sgra yi rnam pa gar yod par/ /dran pa skyed byed srog gi rtsa bar 'gyur/ /kun la khyab byed snying po ye shes rlung / /rten dang brten pa mnyam gnas rin chen sems/ /gser dang 
gser 'od rab 'bar mtha' yas bzhin/ /ji ltar rgya mtsho rab dngas rgya che la/ /zla zer 'od kyis khyab cing snang ba dang / /nyi shar mdangs kyis snga phyi med par 'byung / /rtog pa med cing mun pa rang sar dag /blo yis snang ba rab tu rgyas par gyur/ /gang du lus 
can rnams kyis ni/ /'byung dang byung las gyur pa yi/ /dngos po'i snang ba bcings pas na/ /yid kyis lus ni brtag dka' bas/ /sangs rgyas kun gyi dkyil 'khor ni/ /de nyid shes pa'i dkyil 'khor te/ /'di ni bsgrub pa de nyid yin/ /yid bzhin nor 
bu lta bur spyad/ /rnam shes sgyu ma'i ye shes lus/ /yongs su rdzogs pa rang byung ba/ /de nyid mi shes byis pa rnams/ /slar yang 'khor ba'i gnas pa'o/ /ji srid 'od gsal gnas kyi nus/ /'byung ba thim 'gyur rtog pas stong / /de srid sgyu ma phra ba'i lus/ /
</page>

 <page>
<ph>230</ph><p>082-115b</p>
rlung dang rnam shes ldan pas ni/ /'byung dang 'jug dang gnas par byed/ /gzugs ni dngos por ma grub pas/ /thogs med rgyu zhing mtshungs par ldan/ /'on kyang byin rlabs nus pa dang / /sku gsung thugs kyi rdo rje las/ /btsun mo'i b+ha ga der mi 'jug /chos 
dang chos min ldan par 'gro/ /rang lus lus byung ye shes me/ /thams cad kun nas 'bar ba ni/ /me 'od 'bar ba mnyam pa'i 'od/ /ye shes 'khor lo bsgoms nas ni/ /'og nas steng du blo yis ni/ /rab tu dmigs pas kha ba 'bab/ /thams cad 
du ni tshig par bsam/ /phyi nang gsang ba'i ye shes 'od/ /nyon mongs thams cad rab bsreg pa/ /sangs rgyas nyid du 'bras bu smin/ /mnyam nyid ye shes bskyed pa ni/ /bdag nyid nam mkha'i ngo bor 'gyur/ /rgyu dang 'bras bu'i dbye ba yis/ /thabs dang 
thabs ldan byang chub sems/ /du ma nyid du mi dmigs shing / /rnal 'byor dngos po ldog par 'gyur/ rnal 'byor zhes bya rdzogs ldan dus/ rjes su rnal 'byor gsum ldan te/ shin tu rnal 'byor gnyis ldan nyid/ rtsod ldan dus ni rnal 'byor che/ /yon 
tan thams cad rdzogs pa dang / /rdzus te skyes pa dang po'i mi/ /'od kyi lus tsam gnas pa dag /lha yi bdud rtsi spyod pa'o/ /de dag lus de spangs nas ni/ /shin tu phra ba'i khams zhugs shing / /sgyu ma'i lus su gnas gyur pas/ /srid pa mngon par len par 
'dod/ /bag chags dri mas kun bslang ba'i/ /'dod pa log pa mthong ba yis/ /chags pa'i yid kyis lus la 'jug /tshor ba rnam gsum myong ba yin/ /sa zhag ro dang zas gzhan gyis/ /lus nyid rags pa nyer thob pas/ /dang po'i dngos po log 
gyur te/ /bu ga dgu ldan dri nga'i lus/ /nyon mongs kyis ni dkrugs gyur te/ /bsod nams stobs nyams dman sar lhung / /rdzus te skyes dang drod gsher dang / sgo nga las byung mngal las skyes/ /'di dag rim pa rnal 'byor can/ /snyigs ma'i dus su rab tu 
</page>

 <page>
<ph>231</ph><p>082-116a</p>
'byung / /ji srid pad+ma'i sems can gyi/ /lus ni shin tu phra ba ste/ /rnam shes lus byung sgyu mar gnas/ /rigs dang ldan pas dus gsum shes/ /stobs ldan de la rtog pa yod/ /rang nyid sgyu mar ma shes pas/ /dngos 'dzin bdud kyis 
glags rnyed 'gyur/ /'di dag rgyun las bzlog pa na/ /srid pa nye bar len mi byed/ /skad cig gsum gyis ye shes thob/ /'chi med bde ba'i gnas thob ste/ /dag pa'i skus ni 'gro don 'byung / /zhes gsungs so/ /de bzhin gshegs pa thams cad kyi sku dang 
gsung dang thugs kyi snying po gsang ba gsang ba 'dus pa dpal rnal 'byor chen po'i gnyis su med pa mnyam pa nyid rnam par rgyal ba'i rgyud las mchod pa dang gsang sngags mngon par 'byung ba rdo rje sgyu 'phrul ston pa zhes bya ba'i le'u ste dgu pa'o// //de nas bcom 
ldan 'das de bzhin gshegs pa thams cad bcom ldan 'das byang chub kyi sems rdo rje 'dzin pa chen po'i gsang ba chen po'i ye shes bla na med pa'i ngang las rab tu dgyes par gyur to/ /de nas bcom ldan 'das de bzhin gshegs pa thams cad kyi sku dang gsung dang 
thugs rdo rje de bzhin gshegs pa de bzhin gshegs pa thams cad kyi mngon par rdzogs par byang chub pa'i tshul rdo rje zhes bya ba'i ting nge 'dzin la snyoms par zhugs nas byang chub kyi sems 'di gsungs so/ /dngos po med pas sgom pa med/ bsgom par 
bya ba bsgom bya min/ de ltar dngos po dngos med pas/ sgom pa dmigs pa med pa'o/ /zhes bcom ldan 'das de bzhin gshegs pa thams cad kyi sku dang gsung dang thugs rdo rje de bzhin gshegs pa sa gsungs so/ /de nas bcom ldan 'das de bzhin gshegs 
pa rnam par snang mdzad de bzhin gshegs pa thams cad kyi mngon par rtogs pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos po thams cad dang bral ba/ /phung po khams dang skye mched dang / /gzung dang 'dzin pa rnam spangs 
</page>

 <page>
<ph>232</ph><p>082-116b</p>
pa/ /chos bdag med pa mnyam nyid pas/ /rang sems gdod nas ma skyes pa/ /stong pa nyid kyi rang bzhin no/ /zhes bcom ldan 'das de bzhin gshegs pa rnam par snang mdzad kyis gsungs so/ /de nas bcom ldan 'das de bzhin gshegs pa rdo rje mi bskyod pa de bzhin 
gshegs pa thams cad kyi mi zad pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos po 'di dag ma skyes pas/ chos dang chos nyid med pa ste/ nam mkha' lta bur bdag med pas/ byang chub tshul 'di bstan pa'o/ /
zhes bcom ldan 'das de bzhin gshegs pa mi bskyod pas gsungs so/ /de nas bcom ldan 'das de bzhin gshegs pa rdo rje rin chen dpal de bzhin gshegs pa thams cad kyi bdag med pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di 
gsungs so/ /chos rnams thams cad dngos med cing / /chos kyi mtshan nyid rnam par spangs/ /bdag med chos las kun du byung / /byang chub tshul 'di bstan pa'o/ /zhes bcom ldan 'das de bzhin gshegs pa rin chen dpal gyis gsungs so/ /de nas bcom 
ldan 'das de bzhin gshegs pa tshe dpag tu med pa 'od zer 'bar ba rdo rje sgron ma zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ma skyes pa yi chos rnams la/ /ngo bo med de sgom pa'ang med/ /nam mkha' gnas su sbyor ba 
yis/ /de ltar dngos por rab tu grags/ /zhes bcom ldan 'das de bzhin gshegs pa tshe dpag tu med pas gsungs so/ /de nas bcom ldan 'das de bzhin gshegs pa rnga sgra'i rgyal po gdon mi za bde bzhin gshegs pa thams cad zil gyis gnon pa'i rdo rje 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos rnams rang bzhin 'od gsal ba/ /gdod nas dag pa nam mkha' bzhin/ /byang chub med cing mngon rtogs med/ /byang chub tshul 'di bstan pa'o/ /zhes bcom ldan 
</page>

 <page>
<ph>233</ph><p>082-117a</p>
'das de bzhin gshegs pa grub pa gdon mi za bas gsungs so/ /de nas rdo rje 'dzin pa thams cad kyi btsun mo spyan mas rdo rje 'dzin pa thams cad mnyes par byed pa'i dam tshig rdo rje zhes bya ba'i ting nge 'dzin la snyoms par zhugs te/ srid med mya ngan 
'das med pa/ /'di ni rdo rje bde chen po/ /sgom pa med cing bsgom pa'ang med/ /dgos pa mchog tu bsgrubs pas bde/ /zhes gsungs so/ /rdo rje btsun mo mA ma kIs sangs rgyas thams cad rjes su mnyes par byed pa'i dam tshig rdo rje zhes bya ba'i ting nge 'dzin la 
snyoms par zhugs te/ stong zhing snang med gnas kyi mchog /rmi lam sgyu ma'i rang bzhin can/ /sems kyi rang bzhin sgom pa ste/ /ji srid du yang med pa'o/ /zhes gsungs so/ /rdo rje btsun mo gos dkar mos sangs rgyas thams cad rjes su chags par byed 
pa rdo rje zhes bya ba'i ting nge 'dzin la snyoms par zhugs te/ dbyangs dang yi ge rnam bral te/ /de ni sems dang thig le min/ /'di ni dam pa'i bde chen te/ /dbri zhing bsnan pa yod ma yin/ /zhes gsungs so/ /rdo rje btsun mo sgrol mas sangs rgyas thams 
cad kyi sku gsung thugs mi slu ba rdo rje zhes bya ba'i ting nge 'dzin la snyoms par zhugs te/ chos rnams gzugs brnyan rang bzhin te/ /de bzhin bsgom bya'i dngos gang yang / /stong zhing snang med gnas mchog ste/ /de tshe sdig dang bsod nams dag /ces gsungs so/ /
de nas lha mo gzugs rdo rje dam tshig mchog gis mchod pa bla na med pa zhes bya ba'i ting nge 'dzin la snyoms par zhugs te/ dper na chu dang zla ba ni/ /bden min brdzun pa'ang ma yin pa/ /de bzhin dkyil 'khor 'khor lo 'di/ /dang zhing gsal ba'i rang bzhin no/ /
zhes gsungs so/ /lha mo sgra rdo rje nam mkha'i 'od kyi sprin rdo rjes tshim par byed pa zhes bya ba'i ting nge 'dzin la snyoms par zhugs te/ stong zhing snang med gnas gyur pa/ /rmi lam sgyu ma'i rang bzhin te/ /sems kyi ngo bo sgom pa ste/ /ji srid yang dag bdag med pa'o/ /
</page>

 <page>
<ph>234</ph><p>082-117b</p>
zhes gsungs so/ /lha mo dri rdo rje kho na nyid mngon par byang chub pa kun du ston pa rdo rje zhes bya ba'i ting nge 'dzin la snyoms par zhugs te/ bde ba chen pos 'gro khyab pa/ /bde ba spangs na rigs pa med/ /bde ba 'bar bas srid pa 'ching / /bde ba sus kyang bzlog mi 
nus/ /zhes gsungs so/ /lha mo ro rdo rje dam tshig chen pos mchod pa kun du rgyas pa zhes bya ba'i ting nge 'dzin la snyoms par zhugs te/ chos rnams bden pa ma yin zhing / /brdzun pa'ang ma yin pa yi don/ /blang dang dor bar byar med pa/ /de nyid ye 
shes mchog tu bstan/ /zhes gsungs so/ /de nas byang chub sems dpa' sems dpa' chen po rgyal ba'i rdo rje spro ba'i sprin bkod pa zhes bya ba'i ting nge 'dzin la snyoms par zhugs te/ bsam gtan med cing dngos po med/ /sngags med lha yang med pa 
nyid/ /rdo rje sems dpa' rang byung ba/ /byang chub tshul 'di bstan pa'o/ /zhes gsungs so/ /de nas byang chub sems dpa' sems dpa' chen po sku rdo rje zhi ba'i dam tshig mchog ces bya ba'i ting nge 'dzin la snyoms par zhugs te/ ye shes lnga yi rab sbyor bas/ /
bsod nams med cing sdig pa'ang med/ /byang chub sems 'di bstan pa nyid/ /du ma nyid du mi dmigs so/ /zhes gsungs so/ /byang chub sems dpa' sems dpa' chen po thugs rdo rje dngos po dang dngos po med pa'i dam tshig rdo rje zhes bya ba'i ting nge 'dzin 
la snyoms par zhugs te/ sngags med bzlas pa'ang med pa ste/ /chos kyi dbyings kyi rang bzhin gyis/ /'gro ba gsum kun yod pa ste/ /sgom pa med cing mngon rtogs med/ /ces gsungs so/ /byang chub sems dpa' sems dpa' chen po rdo rje nam 
mkha'i snying po ting nge 'dzin rdo rje dam tshig la gzigs pa rdo rje zhes bya ba'i ting nge 'dzin la snyoms par zhugs te/ kun rdzob tu ni 'jig rten yod/ /dpyad pas 'jig rten gang na'ang med/ /rtag tu 'jig rten ldan par 'jug /dag pa dang ni gnas dag pa'o/ /
</page>

 <page>
<ph>235</ph><p>082-118a</p>
zhes gsungs so/ /de nas byang chub sems dpa' sems dpa' chen po gsung rdo rje ye shes mchog rdo rje 'bar ba zhes bya ba'i ting nge 'dzin la snyoms par zhugs te/ skye ba med cing dmigs pa med/ /mi phyed nam mkha'i 'byung gnas te/ /zab 
cing rgya che'i rang bzhin can/ /byang chub tshul 'di bstan pa'o/ /zhes gsungs so/ /de nas byang chub sems dpa' chen po nam mkha'i rdo rje chos thams cad kyi tshul gcig pa rdo rje zhes bya ba'i ting nge 'dzin la snyoms par zhugs nas/ /don dam kun rdzob rten 'brel 
tsam/ /yang dag tu na gnas pa med/ /chos rnams dag pa ye shes che/ /gnas med dmigs pa med pa'o/ /zhes gsungs so/ /byang chub sems dpa' chen po dam tshig rdo rje chos thams cad la 'jug pa'i sgo zhes bya ba'i ting nge 'dzin la snyoms par zhugs te/ /
rgyu dang 'bras bu dag pa'i chos/ /'gro zhing ldog pa'i khyad par gyis/ /rtog pa yang dag mi dmigs pas/ /spros med gos pa med pa'o/ /zhes gsungs so/ /byang chub sems dpa' chen po chos kyi dbyings thams cad dang mnyam pa rdo rje mi zad pa sgyu mar rol pa 
zhes bya ba'i ting nge 'dzin la snyoms par zhugs te/ chos dbyings ye shes khyab pa'i sku/ /rtog pa med cing dri ma med/ /kun du 'byung zhing dus gsum du/ /phra zhing bdag med tshul mchog go/ /zhes gsungs so/ /de nas khro bo gshin rje gshed/ /rdo rje 'khor 
lo'i ting nge 'dzin/ /thams cad chos nyid dag pa las/ /mi rtog nam mkha' dri ma med/ /snang ba sna tshogs rang grol ba/ /sems kyi mtshan nyid rtag tu med/ /ces gsungs so/ /gzhan gyis mi thub rdo rje yis/ /mngon par byang chub la zhugs te/ /sgyu mar snang 
ba rmi lam tshul/ /rtog dang nam mkha' dbyer med mtshan/ /'du 'bral med pa'i ye shes mchog /phyag rgya chen po yang dag pa'o/ /zhes gsungs so/ /khro bo pad+ma'i dam tshig mchog /rin chen 'byung gnas la brten te/ /chags pa med pa'i tshul mchog gis/ /
</page>

 <page>
<ph>236</ph><p>082-118b</p>
skye med rten 'brel rang dag pa/ /chu rlabs g.yo ba rang bzhin med/ /gnas pa med de ston pa po/ /zhes gsungs so/ /khro bo bdud rtsi 'khyil pa des/ /byin gyis rlob pa'i ye shes tshul/ /'gro rnams byang chub sems rang bzhin/ /khams rnams 
stobs su gyur pa dag /dag pa bde ba'i 'byung gnas te/ /ye shes brten pa de las 'byung / /zhes gsungs so/ /khro bo'i rgyal po mi g.yo mgon/ /mkha' dbyings ting 'dzin la zhugs te/ /rtog pa thams cad dag pa'i dbyings/ /chos rnams thams cad 
rkyen la brten/ /rang 'byung ye shes thob byed pa/ /gnas pa med pa nyid du 'gyur/ /zhes gsungs so/ /khro bo Tak+ki rA dza rgyal/ /bsam gtan rdo rjes brten pa nyid/ /yang dag ye shes dga' bas brgyan/ /lus dang lus med brten pa med/ /ye shes lus ni dri 
ma med/ /rtog pa med cing 'gag pa med/ /ces gsungs so/ /khro bo rdo rje dbyug pa 'dzin/ /'jigs par mdzad pa khros pa'i sku/ /snying rje chen pos gdug pa 'dul/ /ye shes chen po 'byung ba'i rgyu/ /byams pa'i thugs kyis khyab pa po/ /sems can mgon 
po dag pa'o/ /zhes gsungs so/ /gtsug tor dam tshig khro bo ni/ /rig pa'i stobs mchog la gnas pas/ /bka' yi 'khor lo rgyas pa po/ /bstan pa'i don ni thob pa ste/ /nyon mongs zad byed ye shes mchog /gnas pa med pas ston par mdzad/ /
ces gsungs so/ /rdo rje gnod mdzes khro bo che/ /rab tu 'byung gnas la brten nas/ /yang dag stobs ni dag pa che/ /chos kyi 'byung gnas 'gag pa med/ /rol pa'i sgyu ma ston par byed/ /byang chub tshul 'di bstan pa'o/ /zhes gsungs so/ /rdo rje khro 
bo stobs po che/ /sku gsum mi phyed la gnas pas/ /rtog pas mi shigs bdud rnams 'joms/ /kun du spyod pa kun du spyad/ /log rtog thams cad gnas su dag /ye shes 'byung gnas chen po'o/ /zhes gsungs so/ /byang chub kyi sems 
</page>

 <page>
<ph>237</ph><p>082-119a</p>
rab tu brtan pa ye shes kyi rol ba sna tshogs su ston pa rang 'byung ba'i rgyud rab tu gsal ba zhes bya ba 'di nyid gsungs so/ /de bzhin gshegs pa thams cad kyi sku gsung thugs kyi snying po gsang ba gsang ba 'dus pa dpal rnal 'byor chen po 
gnyis su med pa mnyam pa nyid rnam par rgyal ba'i rgyud las gsang ba chen po'i byang chub kyi sems rab tu 'byung ba ston pa zhes bya ba'i le'u ste bcu pa'o// //de nas de bzhin gshegs pa thams cad yang dag par 'dus nas/ sangs rgyas dang byang chub sems 
dpa' thams cad dang / lha mi rnams dang / rig pa'i rgyal po dang / khro bo'i tshogs thams cad la yang dag par bstod pa/ mi bskyod pa ni ye shes che/ /rdo rje dbyings ni mkha' chen po/ /rdo rje gsum mchog dkyil 'khor gsum/ /gsang ba'i dbyangs la 
phyag 'tshal lo/ /rnam par snang mdzad dag pa che/ /rdo rje zhi ba dga' ba che/ /rang bzhin 'od gsal mchog gi sku/ /rtag pa'i rdo rje phyag 'tshal lo/ /rin chen rgyal po rab tu zab/ /rdo rje nam mkha' dri ma med/ /mnyam med dag pa mchog gi mchog /rdo rje 
sku la phyag 'tshal lo/ /rdo rje bdud rtsi rgyal po che/ /'dod chags pha rol phyin pa thob/ /ye shes dag pas yang dag 'byung / /rdo rje gsung la phyag 'tshal lo/ /don grub rdo rje rdzogs sangs rgyas/ /bsam pa thams cad yongs rdzogs pa/ /gos pa med pa'i ye 
shes can/ /rdo rje sems dpa' phyag 'tshal lo/ /mo ha ra ti'i sngags las skyes/ /sa yi khams ni rnam dag cing / /de bzhin gshegs pa'i yum gyur pa/ /lha mo spyan la phyag 'tshal lo/ /dwe Sha ra ti'i sngags las skyes/ /chu yi khams ni rnam dag pa/ /rdo rje 
rigs kyi yum gyur cing / /mA ma kI la phyag 'tshal lo/ /rA ga ra ti'i sngags las byung / me yi khams ni rnam dag cing / pad+ma'i rigs kyi yum gyur ba/ gos dkar lha mo phyag 'tshal lo/ /badzra ra ti'i sngags las skyes/ /rlung gi khams ni rnam dag pa/ /
</page>

 <page>
<ph>238</ph><p>082-119b</p>
las kyi rigs kyi yum gyur pa/ /sna tshogs sgrol ma phyag 'tshal lo/ /byang chub sems dpa' sems chen po/ /rtsa rgyus khams ni dag pa'i sku/ /nyon mongs rnam dag byams pa ni/ /rgyal ba'i rdo rje phyag 'tshal lo/ /byang chub sems dpa' sems chen po/ /mig gi 
skye mched sbyong mdzad cing / /sa yi snying po de bzhin gshegs/ /sku yi rdo rje phyag 'tshal lo/ /byang chub sems dpa' chen po ni/ /rna ba'i skye mched rnam dag pa/ /phyag na rdo rje mthu stobs can/ /thugs kyi rdo rje phyag 'tshal lo/ /byang chub sems dpa' chen 
po ni/ /sna yi skye mched sbyong gyur pa'i/ /nam mkha'i snying po'i mchog gyur pa/ /ting 'dzin rdo rje phyag 'tshal lo/ /byang chub sems dpa' sems dpa' che/ /lce yi skye mched dag byed pa/ /'jig rten dbang phyug bla na med/ /gsung gi rdo rje phyag 'tshal lo/ /
byang chub sems dpa' zhi ba che/ /yid kyi skye mched rnam dag cing / /dag pa'i sems mchog 'jam dbyangs sku/ /nam mkha'i rdo rje phyag 'tshal lo/ /byang chub sems dpa' theg pa che/ /lus kyi skye mched dag pa po/ /sgrib pa thams cad rnam sel mdzad/ /
dam tshig rdo rje phyag 'tshal lo/ /byang chub sems dpa' rgyal dbang po/ /'gro ba'i sems rgyud sbyong mdzad pa/ /kun du bzang po ye shes rol/ /chos dbyings rdo rje phyag 'tshal lo/ /rdo rje gzugs ni yid du 'ong / snang stong kun du rol pa yis/ chos rnams 
sgyu ma'i cho 'phrul ston/ gzugs kyi lha mo phyag 'tshal lo/ /rdo rje'i sgra ni yid du 'ong / /sgra dang sgra min las grol ba/ /stong nyid rang sgra 'byung ba po/ /sgra yi lha mo phyag 'tshal lo/ /rdo rje'i dri ni yid 'ong mchog /sangs rgyas thugs mchod bde ba che/ /log 
pa sad par byed pa po/ /dri yi lha mo phyag 'tshal lo/ /rdo rje ro ni dga' ba'i sku/ /dri med bdud rtsi 'thob byed cing / /dkyil 'khor ma lus mchod byed pa/ /ro yi lha mo phyag 'tshal lo/ /ya mAn+ta kr-ita sngags las skyes/ /sku yi gsang ba khro bo che/ /dbang po 
</page>

 <page>
<ph>239</ph><p>082-120a</p>
mnan cing shar phyogs bzhugs/ /gshin rje gshed la phyag 'tshal lo/ /pradz+nyAn+ta kr-ita sngags las skyes/ /thugs las skyes pa'i khro rgyal ni/ /gshin rje mnan cing lho phyogs bzhugs/ /rnam par rgyal la phyag 'tshal lo/ /pad+mAn+ta kr-ita sngags 
las skyes/ /gsung mchog pad+ma rang 'byung ba/ /chu bdag mnan cing nub phyogs bzhugs/ /gsung mchog rgyal la phyag 'tshal bstod/ /big+hanAn+ta kr-ita sngags las skyes/ /phrin las sna tshogs mdzad pa po/ /gnod sbyin mnan cing byang phyogs bzhugs/ /
bdud rtsi 'khyil la phyag 'tshal bstod/ /rnam par rtog pas mi g.yo zhing / /ye shes gsang ba'i don ldan pa'i/ /khro rgyal byin za'i steng bzhugs pa/ /mi g.yo mgon la phyag 'tshal lo/ /brtul zhugs chen po mi bzad pas/ /log 'dren dpung rnams 'joms 
mdzad pa/ /khro rgyal bden bral steng na bzhugs/ /'dod pa'i rgyal po phyag 'tshal lo/ /gtum po srid gsum 'joms mdzad cing / /snying rje'i stobs dang ldan pa'i sku/ /rlung bdag steng gnas khro bo che/ /dbyug sngon can la phyag 'tshal lo/ /dus gsum bde 
gshegs thams cad kyi/ /ye shes mchog gis dbang bskur ba/ /khro rgyal dbang ldan steng bzhugs pa/ /stobs po che la phyag 'tshal lo/ /dug gsum rtog pa dag byas shing / /sna tshogs sgyu mar gar mdzad pa/ /tshangs pa'i steng bzhugs lha yi gtso/ /'khor 
los sgyur la phyag 'tshal lo/ /byang chub sems kyi rang bzhin sku/ /spros med de bzhin nyid las byung / /kA la kro d+ha gnon mdzad pa/ /khro rgyal gnod mdzes phyag 'tshal lo/ /byang chub sems las rang byung ba/ /sangs rgyas kun gyi de bzhin nyid/ /sgyu ma dag la spros 
med sku/ /'od gsal bde ba'i bsam gtan nyid/ /dus gsum sangs rgyas thams cad kyi/ sku gsung thugs kyi phyag rgya las/ /rlung sngags las byung rang dag cing / /thams cad chos ni yongs rdzogs par/ /snang ba ye shes rang bzhin tshogs/ /spro dang 
</page>

 <page>
<ph>240</ph><p>082-120b</p>
bsdu ba nyid gyur pa/ /zung 'jug ting 'dzin la 'jug gang / /dbye bas ye shes dag pa'i gnas/ /mchod pas yang dag thob par 'gyur/ /de nyid bla ma'i sku nyid do/ /zhes gsungs so/ /de bzhin gshegs pa thams cad kyi sku dang gsung dang thugs kyi snying po gsang ba 
gsang ba 'dus pa dpal rnal 'byor chen po gnyis su med pa mnyam pa nyid rnam par rgyal ba'i rgyud las gsang ba chen po rab tu rgyas pa'i mchod cing bstod pa'i le'u ste bcu gcig pa'o// //rdo rje mi 'gyur ba zhes bya ba'i brtag pa'i rgyal po dang po rdzogs so// //
de nas bcom ldan 'das de bzhin gshegs pa thams cad kyi sku dang gsung dang thugs rdo rje/ de bzhin gshegs pa thams cad kyi sku dang gsung dang thugs dang yon tan dang phrin las kyi bkod pa du mar ston pa zhes bya ba'i ting nge 'dzin la snyoms par zhugs te/ de nas de 
bzhin gshegs pa byang chub kyi sems rdo rje'i ting nge 'dzin la snyoms par zhugs ma thag tu/ de bzhin gshegs pa du ma'i rigs kyi dkyil 'khor chen po gsang ba bla na med pa'i rdo rje mngon par rdzogs pa'i tshul mi zad pa rdo rje 'gro ba sems can thams cad kyi don du sems 
can nam mkha'i mthas klas par gyur pa'i khams brjod du med pa'i gnas kyi chos nyid dang gnyis su med pa mnyam pa nyid du rab tu ston pa/ rab 'byam chos kyi dbyings kyi dkyil 'khor chen po tshad dang rgya yongs su chad pa med pa bsam gyis mi khyab pa'i gnas kyi zhing 
khams/ sangs rgyas thams cad kyis byin gyis brlabs pa'i gnas 'gyur ba med par gsang ba'i 'brug sgra sgrogs pa'i spyod yul/ rnal 'byor gyi dbang phyug bye ba phrag brgyad cu mngon par bsngags pa dang / rnal 'byor ma skul byed ma dang / 'od zer can dang / 
ral pa gcig ma dang / ri khrod lo ma can dang / ku ru kul+le dang / rdo rje dbyangs can ma dang / dri ma med pa'i rnam par rgyal ma'i gtsug tor dang / gtsug tor mi zad pa bsngags pa rdo rje dang / gtsug tor gdugs dkar mo can rdo rje la sogs pa ri rab sum cu rtsa 
</page>

 <page>
<ph>241</ph><p>082-121a</p>
drug gi rdul dang mnyam pa'i rnal 'byor ma'i tshogs rnams dang lhan cig tu/ gsang ba'i spyod pa rmad du byung ba ye shes bde ba chen po'i rol pa la yongs su spyod de/ de dag kyang sangs rgyas dang byang chub sems dpa' rnams dang lhan cig tu bde ba'i 
ros khyab par byed cing rang rang gi rigs kyi bdag po mchod par byed do/ /de bzhin gshegs pa bskal pa gang gA'i klung gi bye ma snyed khrag khrig phrag 'bum gyi bar gyi sku gsung thugs rdo rje'i gsang ba 'dus pa dpal mchog chen po snying po'i dkyil 'khor 'di rtogs 
par byed pa ste/ de bzhin gshegs pa stong byang chub kyi sems rdo rje'i thugs ka nas 'od zer gyi rtse mo du ma las phyung ste/ gsang ba chen po'i chos gnas kyi don mngon par brjod pa rgya mtsho dang mtshungs pa ston par byed do/ /de nas bcom ldan 'das de bzhin 
gshegs pa log par dad sel gyis de bzhin gshegs pa rnams kyi ye shes la 'jug pa'i sgo zhes bya ba'i ting nge 'dzin la snyoms par zhugs nas byang chub kyi sems 'di gsungs so/ /chos rnams thams cad dmigs med par/ /sgyu ma lta bur bstan pa gang / /
gsang ba'i ye shes rang 'byung ba/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa gser thub kyis rnam par thar pa'i rdo rje bsam gyis mi khyab pa zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /chos rnams bsam gyis mi khyab pas/ /bcings pa med cing grol ba med/ /thams cad rnam par dag pa'i dbyings/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'od srung 
gis rdo rje mi zad pa byams pa chen po zhes bya ba'i ting nge 'dzin la snyoms par zhugs nas byang chub kyi sems 'di gsungs so/ /chos rnams rmi lam mtshungs pa las/ /nam mkha' lta bur bdag med pas/ /dmigs pa rnams las yongs grol ba/ /byang chub tshul 'di bstan pa'o/ /
</page>

 <page>
<ph>242</ph><p>082-121b</p>
zhes gsungs so/ /de nas bcom ldan 'das de bzhin gshegs pa shAkya thub pas sgyu ma lta bu dmigs pa med pa'i rdo rje zhes bya ba'i ting nge 'dzin la snyoms par zhugs te nge 'dzin la snyoms par zhugs te byang chub kyi sems 'di gsungs so/ /rang bzhin gyis ni dag pa'i bdag /srid gsum mig 'phrul mtshungs 
med par/ stong pa nyid ni dag pa'i dngos/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa byams pas gsang ba'i yi ge rnam par dag pa'i tshul rdo rje zhes bya ba'i ting nge 'dzin la snyoms par zhugs nas byang chub kyi 
sems 'di gsungs so/ /gang du chos dang chos nyid med/ thams cad rnam par mi rtog pas/ brjod pa kun las 'das pa ste/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa seng ges ye shes sdong pos brgyan 
pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'di la rtog par gyur pa med/ /chos rnams thams cad ma skyes pa/ /dngos po nyid du rnam par grol/ /byang chub tshul 'di bstan pa'o/ /zhes gsungs so/ /de nas bcom ldan 'das 
de bzhin gshegs pa rab rtsal gyis dri ma med pa'i snying po rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gsang ba byang chub sems kyi gsang / /chos kun snying po rdo rje'i sku/ /lhun gyis grub pa ye shes dbyings/ byang chub tshul 
'di bstan pa'o/ /zhes gsungs so/ /de nas bcom ldan 'das de bzhin gshegs pa me tog kun nas gsal ba'i snying pos ye shes rdo rje 'bar ba mi zad pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam par mi 
'gyur snang ba med/ dag pa'i ngo bo ro mnyam pa/ phung po lnga ldan nyid kyi ngang / byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa me tog gnyis pa kun du snang ba'i 'od kyis sangs rgyas thams cad kyi 'od zer bskul 
</page>

 <page>
<ph>243</ph><p>082-122a</p>
ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du rang gi sems rtogs bya/ de nyid chos kun rtsa ba ste/ snying po 'di nyid sbas par gnas/ byang chub tshul 'di bstan pa'o/ /zhes gsungs so/ /
de nas bcom ldan 'das de bzhin gshegs pa spyan legs snang pas rang dag par ston pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gsang ba gang 'gyur dbyings nyid la/ ye shes rgyal ba kun gyi thugs/ dam pa 
'di ni 'dus par gsungs/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'gro ba'i ded dpon rgyal pos 'gro ba sems can thams cad yang dag par sgrol ba rdo rje zhes bya ba'i ting nge 'dzin la snyoms par zhugs te 
byang chub kyi sems 'di gsungs so/ /ji ltar pad+ma chu klung las/ /rab tu skye ba zil 'phro ba/ /de nyid sdong bu 'dir rtogs bya/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa lag chen rgyal pos 'gro ba 
thams cad yang dag par 'dul ba'i ting nge 'dzin mi zad pa'i tshul zhes bya ba la snyoms par zhugs te byang chub kyi sems 'di gsungs so/ /mnyam med nam mkha' yangs pa ni/ /kun la gnas shing mi 'gyur ba/ /dri ma med cing 'bar ba'i 'od/ /byang chub tshul 'di bstan 
pa'o/ /zhes gsungs so/ /de nas bcom ldan 'das de bzhin gshegs pa stobs mi zad pa'i dpal gyi ri rab brtsegs pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du mi phyed rdo rje ni/ /stong nyid byang chub sems rdo rje/ /
snying rje'i snying po dran par brjod/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rgyu skar rgyal pos dran pa'i snying po rin po che'i snang ba'i 'od ces bya ba'i ting nge 'dzin la snyoms par zhugs te byang chub kyi sems 'di gsungs 
</page>

 <page>
<ph>244</ph><p>082-122b</p>
so/ /'dir ni chos rnams stong pa nyid/ /chu dang zla ba mtshungs pa ste/ /sgyu ma nyid du 'gag med 'char/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rtsi sman mi zad pa'i ye shes stobs kyi rgyal pos 
phun sum tshogs pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du snang la rang bzhin med/ /stong pa mkha' dang mtshungs pa ste/ /rol pa rang 'byung mnyam pa nyid/ byang chub tshul 'di bstan pa'o/ /zhes 
gsungs so/ /de nas bcom ldan 'das de bzhin gshegs pa snyan pa'i tog chen pos 'od mi zad pa'i 'byug gnas 'byung ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang nyid rgyal ba'i 'byung gnas te/ rtog pa'i 
dra ba rnam gcod pa/ rang las 'char gyi gzhan las min/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'od chen po mi zad pa'i dpal gyis zla ba kun du ston par 'gyur ba zhes bya ba'i ting nge 'dzin la 
snyoms par zhugs te byang chub kyi sems 'di gsungs so/ /'gro kun brtan dang g.yo ba yi/ /dngos po mnyam nyid rdzogs sangs rgyas/ /gcig dang du mar dmigs su med/ /byang chub tshul 'di bstan pa'o/ /zhes gsungs so/ /de nas bcom ldan 'das de 
bzhin gshegs pa rnam par grol ba'i phung pos ye shes kyi sprin rnam par bkod pa 'byung ba'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mnyam pa nyid la kun rtog bral/ /dus gsum mkhyen pa dus mi dmigs/ 
yang dag nyid du kun grol ba/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'od kyi rgyal po mi zad pa'i snang bas chos thams cad yang dag par khyab pa mi 'gyur ba'i rdo rje zhes bya ba'i ting nge 'dzin la snyoms par zhugs 
</page>

 <page>
<ph>245</ph><p>082-123a</p>
te byang chub kyi sems 'di gsungs so/ /snang ba rnam bral mun pa med/ gang du rtog las rnam grol zhing / grol ba'i rgyu ni bden pas stong / byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
nyi ma'i snying pos kun du khyab par byed pa zhes bya ba'i byang chub kyi snying po rdo rje'i rtse mo zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'byung dang 'byung las gyur pa gang / /de nyid srog chags srog gyur pa/ /sems can byang chub 
snying po can/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa zla ba'i 'od 'phro ba'i rgyal mtshan gyis snying po kun du rnam par rgyal ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
gang du bdud kyi tshogs kun yang / /rang gi sems las byung bas na/ /phyi rol nye bar dmigs su med/ /byang chub tshul 'di bstan pa'o/ /zhes gsungs so/ /de nas 'dod pa na spyod pa'i lha'i bu la 'di lta ste/ sa bla'i lha dang / rgyal chen ris bzhi'i lha dang \u0f7e/ 
sum cu rtsa gsum gyi lha dang / 'phrul dga'i lha dang / 'thab bral gyi lha dang / gzhan 'phrul dbang byed kyi lha dang / dga' ldan gyi lha dang / gzugs na spyod pa'i 'og min gyi lha'i bar gyi me tog gi rnam pa la 'di lta ste/ pad+ma dang / ut+pal dang / ku mu da dang / pun 
da rI ka dang / pad+ma ge sar dang / dzim pa ka dang / na di ke sa ra dang / many+dzu Sha ka dang / many+dzu Sha ka chen po dang / man dA ra ba dang / man dA ra ba chen po la sogs pa ste/ 'dab ma lnga pa dang / bdun pa dang / brgyad pa dang / bcu pa nas 'dab ma stong dang ldan pa'i 
bar du me tog gis mngon par gtor/ rab tu gtor/ mngon par rab tu gtor cing lha'i bu dang lha'i bu mo rnams mngon par rab tu dga' ba'i yid kyis yongs su mchod par byed do/ /kun du mchod par byed do/ /legs par rab tu mchod cing lha'i dbyangs kyis legs 
</page>

 <page>
<ph>246</ph><p>082-123b</p>
so zhes rjod par byed do/ /de nas lha ma srin sde brgyad kyis mchod pa la 'ong skad lha'i rgyal po mi mjed kyi bdag po tshangs pa dang / lha'i dbang po brgya byin dang / lha ma yin gyi rgyal po stobs bzangs ldan dang / srin po'i rgyal po lang ka mgrin bcu dang / mi'am 
ci'i rgyal po ljon pa rta mgo can gyi bu mo yid 'phrog ma dang bcas pa dang / gnod sbyin gyi rgyal po rat+na ku be ra dang / klu'i rgyal po gtsug na nor bu 'khor dang bcas pa dang / nam mkha' lding gi rgyal po gser lus stobs ldan dang / dri za'i rgyal po zur phud lnga ba 
'khor dang bcas pa dang / rgyal po chen po bzhi 'khor dang bcas pas so so nas mchod cing / bcom ldan 'das de bzhin gshegs pa byang chub kyi sems rdo rje la mgo bos phyag byas shing lan brgya stong du mar bskor ba byas shing nam mkha' las song ste mi snang bar 
gyur nas/ skad cig tsam gyis so so'i gzhal yas khang du stan la gnas par gyur to/ /de nas sa gsum du khyab pa'i 'od kyi snang ba chen po mi zad pa byung ste/ sems can thams cad bde ba dang reg par gnas pas khyab par byas te slar log nas bdag nyid 
kyi sku lus kyi ba spu'i bu gar mngon par zhugs par gyur to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po'i rgyud gnyis su med pa mnyam pa nyid rnam par rgyal ba zhes bya ba las 'dus pa chen po gsang ba'i 
mchod pa thog mar bstan pa ste le'u bcu gnyis pa'o// //de nas bcom ldan 'das de bzhin gshegs pa 'od bzangs kyis de bzhin gshegs pa thams cad kyi snying po 'khor lo'i snying po rdo rje kun du khyab par bskor ba zhes bya ba'i ting nge 'dzin la 
snyoms par zhugs te byang chub kyi sems 'di gsung so/ /gnyis med ye shes rang bzhin can/ /ye shes snang ba mi zad pa'i/ /'od gsal brjod du med pa yi/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs 
</page>

 <page>
<ph>247</ph><p>082-124a</p>
pa mya ngan med pa'i snying pos de bzhin gshegs pa thams cad kyi pad+mo rin po che 'byung ba'i 'od ces bya ba'i ting nge 'dzin la snyoms par zhugs te byang chub kyi sems 'di gsungs so/ /thams cad byang chub dam pa'i gzhi/ /lugs 'byung chos kyi rang 
bzhin dbyings/ /lugs zlog gsang ba nyer bstan pa/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa skar rgyal dbang pos de bzhin gshegs pa thams cad kyi rgya mtsho chen po ye shes kyi 'byung gnas 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snang ba med cing dpe med pa/ /mtshon pa tsam gyis rtogs dka' ba/ /'dzub kyis zla mtshon bzhin du snang / /byang chub tshul 'di bstan pa'o/ /zhes gsungs so/ /de nas 
bcom ldan 'das de bzhin gshegs pa rab rtsal zla ba'i 'od kyis de bzhin gshegs pa thams cad kyi sgron ma 'bar ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dri med myu gu bskyed pa yi/ /sa bon 'dis ni kun khyab pa/ /
chos dbyings mngon par byang chub pa/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa nor bu'i phreng ba 'dzin gyis de bzhin gshegs pa thams cad kyi don la rab tu sgrub pa zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /snang ba 'di ni rags pa'i lam/ /mched pa 'di ni phra ba ste/ /thob pa mchog tu gyur pa nyid/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa yon tan 'byung 
gnas 'od kyis de bzhin gshegs pa thams cad kyi ye shes kyi 'od zer rab tu skul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /stong pa dngos po yul gyis bral/ /lus kyis stong pa rten 'brel 'byung / /shin tu stong 
</page>

 <page>
<ph>248</ph><p>082-124b</p>
pa phyi nang med/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa don yod par gzigs pas de bzhin gshegs pa thams cad kyi sgyu ma'i sprul pa du mar 'byung ba zhes bya ba'i ting nge 'dzin la snyoms par zhugs te byang 
chub kyi sems 'di gsungs so/ /rgyu mthun gang yin byed pa ste/ /'bras bu dbang sgyur rnam par smin/ /dri ma med pa lhan cig skyes/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa mar me snang ba'i 'od mi g.yo 
bas de bzhin gshegs pa thams cad kyi 'od zer gyi sprin 'phro ba bkod pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyu rkyen nye bar len pa dang / /lhan cig byed pa'i spyod pa can/ /mtshan nyid med pa'i ngo bo yi/ /byang 
chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa mthu dpung yang dag ldan gyis de bzhin gshegs pa thams cad kyi stobs kyi rnam par 'phrul pa ston pa zhes bya ba'i ting nge 'dzin la snyoms par zhugs te byang chub kyi 
sems 'di gsungs so/ /kun du brtags pa'i rnam pa can/ /de yi dri ma rnam sbyangs te/ /'jug pa dang ni ldog pa yis/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa sman pa'i rgyal pos de 
bzhin gshegs pa thams cad kyi ye shes kun du snang ba dam pa'i rgyan gyi ting nge 'dzin la snyoms par zhugs te byang chub kyi sems 'di gsungs so/ /khams 'di gzhan gyi dbang du brjod/ /spyi dang khyad par dbye ba med/ /skye ba med phyir brjod par bya/ /byang chub 
tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa des pa chen pos de bzhin gshegs pa thams cad kyi stobs kyi snying po glog gi 'od zer gyi ting nge 'dzin la snyoms par zhugs te byang chub kyi sems 'di gsungs so/ /chos nyid 
</page>

 <page>
<ph>249</ph><p>082-125a</p>
yongs su grub pa las/ /ngo bo bden par 'gyur ba med/ /pha rol phyin pa'i tshul mchog ste/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa smin mtshams kyi mdzod spu rab tu rgyas pa'i 
dpal gyis de bzhin gshegs pa thams cad kyi rgyan yongs su dag pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'jig rten pas ni kun du ston/ /'das pa'i ye shes dag pa'i lam/ /mi 'gyur ba ni phyag rgyu che/ /
byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa brtan ldan dbang pos de bzhin gshegs pa thams cad kyi ljon shing rgyas pa'i bsil grib ces bya ba'i ting nge 'dzin la snyoms par zhugs te byang chub kyi sems 
'di gsungs so/ /'dod khams sgra dang dngos pos stong / /gzugs kyi khams ni lus kyis stong / /gzugs med khams ni yid kyis te/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa lha'i 
dpal gyis de bzhin gshegs pa thams cad kyi byams pa chen po'i gdugs zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam pa kun du 'byung ba dag /ye shes rig la rnam dbye bas/ /dman pa mchog dang bar ma ste/ /
rigs ni chos kyi dbyings la gnas/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa gdul dka' ba pos de bzhin gshegs pa thams cad kyi snying rje chen po'i gru ldan pa zhes bya ba'i ting nge 'dzin la snyoms par zhugs 
te byang chub kyi sems 'di gsungs so/ /thams cad chos nyid gcig pa'i phyir/ /'di ni theg mchog yangs pa'i lam/ /grub pa kun du spyod pa nyid/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa yon tan 
</page>

 <page>
<ph>250</ph><p>082-125b</p>
gyi rgyal mtshan gyis de bzhin gshegs pa thams cad kyi dga' ba chen po yang dag pa'i ting nge 'dzin la snyoms par zhugs te byang chub kyi sems 'di gsungs so/ /chos sku de bzhin nyid yin te/ /longs spyod rdzogs sku bde chen brjod/ /sprul sku sna tshogs 'gro 
don byed/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa sgra gcan ye shes kyi snying pos de bzhin gshegs pa thams cad kyi btang snyoms tshad med pa rnam par rol pa zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /sku gsum gcig tu bsdus pa ni/ /tha dad rtog pa spang ba'i phyir/ /snying po ye shes gyur pa ste/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa tshogs can 
'od kyis de bzhin gshegs pa thams cad kyi bum pa bzang po lta bu'i ting nge 'dzin la snyoms par zhugs te byang chub kyi sems 'di gsungs so/ /gsang ba bla med khyad par ba/ /zung 'jug 'bras bu rab gyur pas/ /rim gnyis gcig tu sbyor ba nyid/ /byang chub 
tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa tshangs pa'i dbyangs kyis de bzhin gshegs pa thams cad kyi ye shes kyi khang bzangs bkod pa lta bu'i ting nge 'dzin la snyoms par zhugs te byang chub kyi sems 'di gsungs 
so/ /snying po kun du bskul pa ni/ /ye shes sgyu ma'i rnam 'phrul pas/ /myur du mngon par 'tshang rgya'i lam/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa tshig bstan gyis de bzhin gshegs pa thams 
cad kyi dran pa yang dag par skul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /byang chub sems kyi yi ge gsum/ /spro dang bsdu ba mi byed pas/ /bskul ba phrin las spyod pa min/ /byang chub tshul 'di bstan pa'o/ /
</page>

 <page>
<ph>251</ph><p>082-126a</p>
zhes gsungs so/ /sangs rgyas kun gyi dkyil 'khor ni/ /de nyid shes pa'i gnas yin te/ /'di ni sgrub pa'i de nyid yin/ /yid bzhin nor bu lta bur spyod/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa 
rnal 'byor chen po gnyis su med pa mnyam pa nyid rnam par rgyal ba zhes bya ba las de bzhin gshegs pa'i kun du spyod pa'i snang ba ston pa zhes bya ba'i le'u ste bcu gsum pa'o// //de nas bcom ldan 'das de bzhin gshegs pa mi 'gying ba dpal gyi sdes de bzhin gshegs pa 
thams cad kyi glang po'i stobs mchog snying po zhes bya ba'i ting nge 'dzin la snyoms par zhugs te byang chub kyi sems 'di gsungs so/ /brtan pa dang ni g.yo ba yi/ /srog ni rlung la brten pa yin/ /khyab cing snying por ldan pa ste/ /byang chub tshul 'di bstan pa'o/ /zhes 
gsungs so/ /de nas bcom ldan 'das de bzhin gshegs pa 'od mdzad mi 'khrugs pas de bzhin gshegs pa thams cad kyi zhing khams rab tu snang ba'i 'od ces bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas byang chub 
sems dpa' dang / /rig ma lha mo khro tshogs bcas/ /thugs ka nas ni bskul ba shis/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa lhun chen 'bar ba'i 'od kyis de bzhin gshegs pa thams cad kyi rnam 
par grol ba'i ye shes kyi phung po'i ting nge 'dzin la snyoms par zhugs te byang chub kyi sems 'di gsungs so/ /rnam grol snying po du ma'i phung po dag /bcings pa med cing rnam par 'thor med pa/ /tshul 'di thams cad rgyu dang 'bras bur 'byung / /byang chub tshul 'di nges par 
bstan pa'o/ /zhes gsungs so/ /de nas bcom ldan 'das de bzhin gshegs pa rdo rje'i snying po rab tu 'joms pas de bzhin gshegs pa thams cad kyi mtshan bzang po yongs su rgyas par 'byed pa zhes bya ba'i ting nge 'dzin la snyoms par zhugs te byang chub kyi sems 'di 
</page>

 <page>
<ph>252</ph><p>082-126b</p>
gsungs so/ /sangs rgyas rnams ni ye shes sku/ /bkra shis dge ba'i mtshan gyis spras/ /de nyid kun gyi rnam par stong / /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa sdom pa rab ldan dgyes pas sangs rgyas 
thams cad kyi dpe byad yongs su dag pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sdom pa thams cad snying po ni/ /'dir ni thabs dang shes rab nyid/ /gnyis med de bzhin gshegs pa yi/ /byang chub tshul 'di bstan pa'o/ /zhes 
gsungs so/ /de nas bcom ldan 'das de bzhin gshegs pa mi bsnyems pas sangs rgyas thams cad kyi 'gro ba 'dul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /srid gsum brtan dang g.yo ba yi/ /dngos po mi 
dmigs snang med pa/ /chos nyid mnyam pa nyid gyur phyir/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rin chen dpal gyis sangs rgyas thams cad kyi lam du gyur pa zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /chos rnams rten cing 'brel 'byung ba/ /de nyid ro mnyam gcig pa'i bdag /rgyu dang 'bras bur bstan pa yin/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
thams cad kyi pad+ma'i spyan rgyas pa zhes bya ba'i sangs rgyas du ma'i rjes su 'gro ba ston pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /spyan lnga ye shes spyod yul du/ /gnyis snang thams cad nub nas ni/ /zung 'jug ye shes mi 
gnas pa/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa stobs kyi sdes de bzhin gshegs pa thams cad kyi bdud kyi dpung rab tu 'joms pa zhes bya ba'i ting nge 'dzin la snyoms par zhugs te byang chub kyi sems 'di gsungs 
</page>

 <page>
<ph>253</ph><p>082-127a</p>
so/ /skye ba med cing gnas med pa/ /rang 'byung rang bzhin rang gnas pa/ /gnyug ma rgyun chad med pa'i dang / byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa me tog 'od zer gyis sangs rgyas 
thams cad kyi 'bar ba'i sprin bkod pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas ye shes 'od zer gyis/ /snying gi pad+mo sad mdzad pa/ /de nyid mi 'gyur bde ba thob/ /byang chub tshul 'di bstan pa'o/ /zhes gsungs 
so/ /de nas bcom ldan 'das de bzhin gshegs pa dpal ye shes dgyes par spyod pas sangs rgyas thams cad kyi gtsug tor mngon par rgyas pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /khams gsum ma lus sangs 
rgyas zhing / /dbyer med ye shes rgyas pa'i thugs/ /'gro ba'i mtshan ma dmigs su med/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa gzi brjid chen po dang ldan pas sangs rgyas thams cad kyi dpa' bar 'gro 
ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /tshogs drug rang snang rtog pa med/ /rnam shes brtags pa rnam bral ba/ /gzung 'dzin kun las rnam grol ba/ /byang chub tshul 'di bstan pa'o/ /zhes gsungs so/ /de nas bcom ldan 
'das de bzhin gshegs pa tshangs pa snang bas sangs rgyas thams cad kyi yul la 'jug pa kun nas sgo'i ting nge 'dzin la snyoms par zhugs te byang chub kyi sems 'di gsungs so/ /don dam rnam par mi dmigs pa/ /yod med mtha' las 'das pa ste/ /gzigs byar 
med cing rtag tu stong / /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa snang ba mi zad pas bde bas brgyan pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snang la rang bzhin 
</page>

 <page>
<ph>254</ph><p>082-127b</p>
ma grub pas/ /mi rtag g.yo ba dngos la ni/ /bden pa dmigs su med pa ste/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa klu'i sbyin pas sangs rgyas thams cad kyi snying rjes bsnyel ba med pa zhes bya ba'i ting nge 'dzin la 
snyoms par zhugs te byang chub kyi sems 'di gsungs so/ /sems ni dri mar bcas pa dag /bag chags rtogs pas rab dkrugs pa/ /sa ler bzhag pas rang dngas 'gyur/ /byang chub tshul 'di bstan pa'o/ /zhes gsungs so/ /de nas bcom ldan 'das 
de bzhin gshegs pa brtan par gshegs pas 'gro ba'i blo rang chags pa med pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang 'byung ye shes nam mkha' ni/ /tha snyad rnams las yongs grol ba/ 'char ba 
med cing nub pa med/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa don yod mthong bas sangs rgyas thams cad kyi ye shes rab tu rgyas pa'i nyi ma'i snying po zhes bya ba'i ting nge 'dzin la snyoms par zhugs 
te byang chub kyi sems 'di gsungs so/ /dad dang ldan pa'i skye bo ni/ shes rab snang ba rab bskul ni/ mun pa la ni snang ba bzhin/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa brtson 'grus sbyin pas sangs 
rgyas thams cad kyi ri rab brtsegs pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam rtog dri ma spangs zhing gsal ba yi/ /kun nas kun du 'jug pa'i yid dag kyang / /rgyun las bzlog na rang bzhin med par 'gro/ /nges par 
gsang ba byang chub bstan pa'o/ /zhes gsungs so/ /de nas bcom ldan 'das de bzhin gshegs pa bzang skyong gis 'gro ba thams cad kyi mun pa sel ba'i sgron ma zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam par mi dmigs 
</page>

 <page>
<ph>255</ph><p>082-128a</p>
mtshan ma med/ /bsam gtan ting 'dzin gnas med par/ /mnyam rjes mi dmigs grol ba'i mtha'/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa dga' bos sangs rgyas thams cad kyi zab 
mo'i spyod yul la 'jug pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'khor ba'i gnas ni sgyu ma ste/ /sgyu ma tsam du'ang mi gnas pa/ /ye shes mngon par 'byung bas na/ /ngo bo nyid kyi tshul bstan pa'o/ /zhes gsungs so/ /
sku gsung thugs kyi rdo rje las/ /dus gsum sangs rgyas gang 'das dang / /ma byon da ltar bzhugs pa dag /phyogs bcu chos kyi dbyings bcas par/ /dpag med dug lnga'i rtog tshogs ldan/ /skye bo shin tu gtum pa dang / /chags dang ser snas 'jungs pa dang / /rmongs 
dang ma rungs las brtson rnams/ /rgyud lnga'i 'khor ba'i 'khor lo las/ /sgrol mdzad dkyil 'khor chen po lnga/ /rgyun mi 'chad par don spyod cing / /sna tshogs thabs kyis 'dul mdzad pa/ /de dang de yi skur bstan nas/ /ris mthun lam du ston mdzad de/ /thams cad 
dbyer med dag par 'gyur/ /'di nyid bsdus pa'i bdud rtsi ste/ /rdo rje phreng bar 'gyur ba dang / /dgongs pa lung ston gsang ba'i rgyud/ /ye shes rdo rje bsdus pa ni/ /khyad par ston pa 'phags pa'i chos/ /bzhis bsdus lha mo'i gsang chen dang / /thun mong ma yin ston pa 
yi/ /gsang ba bla med rgyud 'dir nges/ /sangs rgyas thams cad kyi dkyil 'khor bstan pa mchog gi gsang ba zhes bya ba'i ting nge 'dzin to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med 
pa mnyam pa nyid rnam par rgyal ba zhes bya ba las sangs rgyas thams cad kyi gsang ba bstan pa mi phyed pa'i le'u ste bcu bzhi pa'o// //de nas bcom ldan 'das de bzhin gshegs pa 'chi med bdud rtsi rgyal pos de bzhin gshegs pa thams cad kyi sku bdud rtsi 
</page>

 <page>
<ph>256</ph><p>082-128b</p>
'bar ba rgyas pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'khor 'das chos rnams thams cad kun/ /rang gi sems las gzhan med de/ /snang zhing gsal bar gyur pa nyid/ /byang chub tshul 'di bstan pa'o/ /zhes gsungs so/ /
de nas bcom ldan 'das de bzhin gshegs pa seng ge rgyal mtshan gyis sangs rgyas thams cad kyi mdzad pa rnam par spro pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'dir ni rang rig nyams myong ltar/ /gal te sems nyid ma yin 
na/ /'brel pa med phyir snang med 'gyur/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rgyal bas sangs rgyas thams cad kyi bkod pa kun du ston pa zhes bya ba'i ting nge 'dzin la snyoms par zhugs te byang chub kyi sems 
'di gsungs so/ /chos nyid dang ni sems nyid dag /gang du rtog pas dpyad gyur kyang / /gcig dang du mar mi dmigs pas/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa chos kyi rgyal pos sangs rgyas 
thams cad kyi mkhyen pa mi zad pa'i ting nge 'dzin la snyoms par zhugs te byang chub kyi sems 'di gsungs so/ /spyod yul shin tu zab pas na/ rang sems byang chub snying po can/ gdod nas dag pa de nyid de/ byang chub tshul 'di bstan pa'o/ /zhes gsungs so/ /
de nas bcom ldan 'das de bzhin gshegs pa mchog tu dga' ba'i rgyal pos sangs rgyas kyi gdul bya sna tshogs kyi yul la 'jug pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /zab dang rgya chen dbyer med pas/ /snang stong tha 
dad med par 'dres/ /sangs rgyas zhes ni de la gsungs/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa mi'i kha lo sgyur bas sangs rgyas thams cad kyi ye shes kyi rgyal mtshan zhes bya ba'i ting nge 'dzin la snyoms par 
</page>

 <page>
<ph>257</ph><p>082-129a</p>
zhugs te byang chub kyi sems 'di gsungs so/ /dri bcas rang rig ltos med phyir/ /rang 'byung ye shes de nyid de/ /rig pa'i phyir na gsal ba nyid/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs 
pa dgyes par gshegs pas sangs rgyas kyi zab pa'i spyod yul la 'jug pa'i sgo zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang rig yin phyir mi rtog pa/ /rkyen skyes gzhan dbang yin pa'i phyir/ mi rtog rtog pa byed med 
pas/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa chu lha'i lhas dri ma med pa'i 'od ces bya ba'i ting nge 'dzin la snyoms par zhugs te byang chub kyi sems 'di gsungs so/ /sems nyid rnam par mi rtog 
pas/ gsal la rtog med ye shes nyid/ thams cad mkhyen pa'i spyod yul can/ byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa yon tan lag gis sangs rgyas thams cad kyi bdud kyi ba dan rnam par gnon 
pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang rig 'od gsal nam mkha' 'di/ /gdod nas ma bcos par rtogs gang / /sangs rgyas gzhan du btsal mi dgos/ /byang chub tshul 'di bstan pa'o/ /zhes gsungs so/ /
de nas bcom ldan 'das de bzhin gshegs pa spos kyi lag pas sangs rgyas thams cad kyi seng ge rnam par bsgyings pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /glo bur dri ma byung gyur kyang / /rang bzhin dag pa'i ngo bo la/ /
gos dang ma gos med par gsal/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rnam par mkhyen pas sangs rgyas thams cad kyi glang po'i rtsal zhes bya ba'i ting nge 'dzin la snyoms par zhugs te byang chub kyi 
</page>

 <page>
<ph>258</ph><p>082-129b</p>
sems 'di gsungs so/ /yod med gnyis ka las 'das pas/ /phan tshun ltos pa ma grub phyir/ /tshu rol ma grub pha rol bzhin/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'brug sgra'i rgyal pos sangs 
rgyas thams cad kyi kun nas snang ba tog gi 'od ces bya ba'i ting nge 'dzin la snyoms par zhugs te byang chub kyi sems 'di gsungs so/ /yod med tha dad ma grub ste/ /gnyis tsam du yang med pa'i phyir/ /rnam par brjod med dmigs pa bral/ /byang chub tshul 'di bstan pa'o/ /
zhes gsungs so/ /de nas bcom ldan 'das de bzhin gshegs pa legs pa'i seng ges srid gsum thams cad lhang nger gnas pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /e ma'o sems nyid dri med kyis/ /rnam 'phrul 
gzugs sku bsdus pa yi/ /zhing khams rnam par dag par snang / /byang chub tshul 'di bstan pa'o/ /zhes gsungs so/ /de nas yang bcom ldan 'das de bzhin gshegs pa yid bzangs kyis chos thams cad sgra brnyan lta bur snang ba'i ting nge 'dzin la snyoms par zhugs 
te byang chub kyi sems 'di gsungs so/ /dkyil 'khor rnam 'phrul sna tshogs pa/ /ngo mtshar ba yi rnam 'phrul dag /nam mkha'i mthas klas khyab par 'gyur/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
dri ma med pa'i 'od kyis sangs rgyas thams cad kyi ye shes rnam par rol pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang zhig sgrub pa gang bsgrub la/ /de sgrub pa la gnas med med/ /bsgrub par bya ba sgrub ma yin/ /byang 
chub tshul 'di bstan pa'o/ /zhes gsungs so/ /de nas yang bcom ldan 'das de bzhin gshegs pa zla ba'i snying pos sangs rgyas thams cad kyi rin po che'i 'od zer rab tu bskul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
</page>

 <page>
<ph>259</ph><p>082-130a</p>
gsang ba mi zad chos kyi dbyings/ /ye shes rdo rje rol par bstan/ /bla med gnas ni tshul thob pa/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa grags chen gyis pad+ma'i snying po kun du 
rgyas pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'khor ba'i 'dam las skyes pa yi/ /rang sems pad+ma'i sdong bu ni/ /zil par ldan pa dri ma med/ /byang chub tshul 'di bstan pa'o/ /zhes gsungs so/ /de nas bcom 
ldan 'das de bzhin gshegs pa gtsug na nor bus sangs rgyas thams cad kyi rdzu 'phrul rab tu spro ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /kun nas kun du sangs rgyas kyi/ /zhing 'di'i snying po dad pa ste/ /mos dang 
brtson 'grus stobs de bzhin/ /byang chub tshul 'di bstan pa'o/ /zhes gsungs so/ /de nas yang bcom ldan 'das de bzhin gshegs pa drag shul can zhes bya ba'i zab pa'i snying po gzhal med khang rnam pa du mar ston pa zhes bya ba'i ting nge 'dzin la snyoms par zhugs 
te byang chub kyi sems 'di gsungs so/ /sa 'di kun gyi brten pa bzhin/ /byang chub sems la kun brten kyang / /gnas pa med cing 'gro 'ong med/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa seng ge'i 
stobs de bzhin gshegs pa thams cad kyi mdzad pa mtha' yas par ston pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /nam mkha' kun du gnas med pa/ /de bzhin rtog bral dri med sems/ /sangs rgyas kun gyi thugs yin 
te/ /byang chub tshul 'di bstan pa'o/ /zhes gsungs so/ /shes bzhin smon lam dbang gis ni/ /mngal 'byung rim pa gang yin dang / /zhing dang zhing du so sor yang / /de bzhin gshegs pa thams cad ni/ /'dir ni yang dag brtul zhugs 'dzin/ /gzhon nu'i 
</page>

 <page>
<ph>260</ph><p>082-130b</p>
rol pa thams cad dang / /de bzhin bzo gnas yang dag bstan/ /thams cad rdo rje'i rang bzhin las/ /rnal 'byor pas ni rtag tu spros/ /'dir ni sngon chad ma byung med/ /sngon gnas pa ni sbyar mi bya/ /de bzhin gshegs kun mdzad pa ni/ /thams cad rdo rje'i 
dngos gzhi la/ /dus gsum lam gyi mthar thug pas/ /thams cad 'di bzhin blta bar bya/ /dus gsum gyi sangs rgyas thams cad kyi gsang ba sku gsung thugs kyi gsang ba gsang ba 'dus pa rnal 'byor chen po'i rgyud gnyis su med pa mnyam pa nyid rnam par rgyal 
ba zhes bya ba las de bzhin gshegs pa thams cad kyi rnam par rol pa ston pa'i le'u ste bcwa lnga pa'o// //de nas bcom ldan 'das de bzhin gshegs pa ljon pa dri ma med pa de bzhin gshegs pa thams cad kyi stobs bcu mngon par 'byung ba zhes bya ba'i 
ting nge 'dzin la snyoms par zhugs te byang chub kyi sems 'di gsungs so/ /rnam par mi rtog mi dmigs pa/ /rang 'byung lhan cig skyes pa yis/ /snying po sgyu ma'i snang ba nyid/ /byang chub tshul 'di bstan pa'o/ /zhes gsungs so/ /de nas bcom ldan 
'das de bzhin gshegs pa rnam par rgyal ba can de bzhin gshegs pa thams cad kyi snying po kun du bskul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /yang dag kun rdzob dag pa la/ /brtan g.yor bcas pa'i snang ba 
ni/ /rang bzhin med pa nyid du snang / /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa shes rab rnam par brtsegs pa sangs rgyas thams cad kyi snying po yang dag pa'i rdo rje zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /chos rnams thams cad sems yin te/ /sems nyid sgyu ma'i rnam pa dngos/ /de nyid kun rdzob stong nyid do/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
</page>

 <page>
<ph>261</ph><p>082-131a</p>
legs pa'i gnas sangs rgyas thams cad kyi ye shes sgyu mar ston pa'i rol pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sna tshogs sgyu ma 'khor 'das dag /sems nyid dag dang ma dag pa'i/ /snang ba bag 
chags khyad par nyid/ /byang chub tshul 'di bstan pa'o/ /zhes gsungs so/ /de nas yang bcom ldan 'das de bzhin gshegs pa blo gros rgya mtshos sangs rgyas thams cad kyi spyod pa'i rol pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs 
so/ /yid bzhin nor bu Rang las rnyed/ /de nyid sangs rgyas kun gyi gsang / /bla ma sangs rgyas drin gyis rnyed/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa yan lag skyes pa de bzhin gshegs pa thams cad kyi 
ye shes rin po che'i 'byung gnas zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rnam par grol ba'i ye shes la/ /yod med mtha' las 'das pa ste/ /mi rtog ye shes kun rdzob nyid/ /byang chub tshul 'di bstan pa'o/ /zhes 
gsungs so/ /de nas bcom ldan 'das de bzhin gshegs pa blo mtha' yas pa sangs rgyas kyi zhing mi 'jigs pa bzhi 'byung ba'i ye shes zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /e ma ho sku gsum 'dul ba'i zhing / /
ma lus lus pa med pa rnams/ /thams cad byang chub sems kyi rgyan/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa gzugs dam pas bkra shis dga' bas brgyan pa zhes bya ba'i ting nge 'dzin la snyoms par zhugs 
te/ byang chub kyi sems 'di gsungs so/ /e ma ho stong gsum ma lus rgyal ba'i zhing / /rdo rje sems dpa'i sku la rdzogs/ /thams cad ba spu'i tshogs las kyang / /spros nas byang chub sems gsungs so/ /zhes gsungs so/ /de nas bcom ldan 'das de 
</page>

 <page>
<ph>262</ph><p>082-131b</p>
bzhin gshegs pa mkhyen ldan sangs rgyas thams cad kyi dgyes pa chen pos yongs su spyod pa'i ting nge 'dzin la snyoms par zhugs te/ byang chub kyi sems 'di gsungs so/ /e ma ho sangs rgyas thams cad kyis/ gsang ba bde chen byang chub sems/ de bzhin gshegs 
pa'i tshul mchog ste/ /snying po'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 'od zer stobs sangs rgyas thams cad kyi 'od zer mtha' yas ston pa zhes bya ba'i ting nge 'dzin la snyoms par zhugs te/ sangs rgyas 
thams cad kyi gsang chen gyi tshul 'di gsungs so/ /e ma ho sangs rgyas kun gyi gsang / /skye ba med las thams cad skyes/ /skyes tsam nyid na'ang skye ba med/ /gsang ba'i tshul chen bstan pa'o/ /zhes gsungs so/ /de nas bcom ldan 'das de bzhin gshegs pa 
brtul zhugs brtan pa sangs rgyas thams cad kyi 'gro ba ma lus pa'i dbyings la yang dag par dbang bskur ba'i tshul zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /e ma ho sangs rgyas kun gyi gsang / /gnas pa med las gnas 
pa'i chos/ /gnas tsam nyid na gnas pa med/ /gsang ba'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa bkra shis 'byung bas sangs rgyas thams cad kyi rdo rje nam mkha' dri ma med pa'i 'od ces bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /e ma ho rdzogs sangs rgyas kyi gsang / /dmigs pa med las thams cad dmigs/ /dmigs tsam nyid na dmigs pa med/ /byang chub tshul 'di bstan pa'o/ /zhes gsungs so/ /de nas bcom ldan 
'das de bzhin gshegs pa bde ba'i tog sangs rgyas thams cad kyi srid pa'i chu klung skems pa'i rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /e ma ho ngo mtshar rmad kyi chos/ /'gro 'ong med las 'gro dang 'ong / /
</page>

 <page>
<ph>263</ph><p>082-132a</p>
'gro nyid na'ang 'gro ba med/ /gsang pa'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa pad+ma'i snying po de bzhin gshegs pa thams cad kyi nam mkha' rdul med pa zhes bya ba'i ting nge 'dzin la snyoms par 
zhugs te/ byang chub kyi sems 'di gsungs so/ /e ma ho rtog pa rang 'byung ba/ /rtog tsam nyid na'ang rtog mi gnas/ /tha dad med pa'i tshul mchog gis/ /gsang ba'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
sred med kyi bus rgyal ba de bzhin gshegs pa thams cad kyi ye shes kyi rol pa lding ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /bcings pa med cing grol du'ang med/ /lhan cig skyes pa rnam grol ba/ /ye shes brjod pa dang 
bral ba/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa lag bzangs sangs rgyas thams cad kyi yid bzhin gyi nor bu'i rtse mo'i rgyal mtshan zhes bya ba'i ting nge 'dzin la snyoms par zhugs te/ byang chub kyi sems 
'di gsungs so/ /chos kun brjod du med pa ste/ gsang ba zab pa'i gnas nyid la/ brjod tsam nyid na brjod du med/ /byang chub tshul 'di bstan pa'o/ /zhes gsungs so/ /de nas bcom ldan 'das ye shes 'byung gnas sangs rgyas thams cad kyi ye shes 'khor los 
sgyur ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /don dam rtog pa'i yul min phyir/ /chos sku ye shes ngo bo nyid/ /rang rig ye shes sgyu ma'i dngos/ /byang chub tshul 'di bstan pa'o/ /zhes gsungs so/ /de nas 
bcom ldan 'das yon tan bde spros sangs rgyas thams cad kyi ye shes rnga sgra kun du sgrogs pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rgyal po dpung bcas yan lag ldan/ /pha rol rgol ba bzlog pa bzhin/ /ye shes rgyal 
</page>

 <page>
<ph>264</ph><p>082-132b</p>
po stobs chen ldan/ /dri med tshul 'di bstan pa'o/ /zhes gsungs so/ /de nas bcom ldan 'das tshangs pas byin sangs rgyas thams cad kyi chos kyi gaN+DI phyogs bcur sgrogs pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
theg pa sna tshogs drang ba'i phyir/ /lam 'di rim par bstan pa yin/ /gsang ba'i theg pa gcig pa nyid/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rin chen 'byung gnas sangs rgyas thams cad kyi chos kyi 
dung 'bud pa rgyal ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /e ma ho rmad du byung ba'i chos/ /gsang chen theg pa mchog gcig pu/ /ma lus dus gsum rgyal ba'i lam/ /sangs rgyas kun gyi thugs rje'i spyan/ /gzigs 
pa'i tshul 'di bstan pa'o/ /zhes gsungs so/ /de nas yang bcom ldan 'das dpal rdo rje 'dzin pa de bzhin gshegs pa thams cad kyi gnas dang / spyod yul dang / zab pa dang / rgya che ba'i de kho na nyid chos nyid nam mkha' yongs su dag pa'i rang bzhin las ting nge 'dzin 
bsam gyis mi khyab pa la dgongs nas cang mi gsung bar gyur to/ /de nas byang chub sems dpa' sems dpa' chen po kun du bzang po stan las langs te/ bla gos phrag pa gcig tu gzar nas thal mo sbyar te/ phyogs gcig tu byang chub sems dpa' sems dpa' chen po 
khri phrag dgu bcu rtsa dgu snyed kyi byang chub sems dpa'i tshogs la smras pa/ gang du dpal rdo rje 'dzin pas gsungs pa'i chos thams cad ni rten cing 'brel par 'byung ba'i chos yin te/ rten cing 'brel par 'byung ba gang yin pa ni rang bzhin med pa'o/ /rten 'brel las 
skyes pa'i chos thams cad ni ma skyes pa/ ma 'gags pa/ dmigs su med pa ste/ gnas pa med cing rang bzhin med pa stong pa nyid de/ de yang dngos po bar dngos po med pa gnyis su dbyer med pa ste/ mnyam pa nyid khong du chud pa ni byang chub sems dpa' 
</page>

 <page>
<ph>265</ph><p>082-133a</p>
chen po zhes bya'o/ /zhes smras pa dang / byang chub sems dpa'i tshogs 'dus pa de dag thams cad kyi sems kyi rtog pa yongs su chod nas legs so legs so zhes brjod nas cang mi smra bar gyur to/ /de bzhin gshegs pa thams 
cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las thun mong ma yin pa'i gsang ba rab tu bstan pa'i le'u ste bcu drug pa'o// //de nas bcom ldan 'das lha'i me tog 
de bzhin gshegs pa thams cad kyi tshangs pa'i gnas bzhi yongs su dag par dmigs pa med pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /byang chub sems kyi chu rgyun gyis/ /rang sems dri ma bkru bar bya/ /
dag pa'i thugs ni ye shes che/ /byang chub tshul 'di bstan pa'o/ /zhes gsungs so/ /de nas bcom ldan 'das don legs sems dpa'i de bzhin gshegs pa pha rol tu phyin pa'i tshul dag pa'i gsang ba zhes bya ba'i ting nge 'dzin la snyoms par zhugs te/ byang chub 
kyi sems 'di gsungs so/ /pha rol phyin nam dag pa'i gnas/ /brtul zhugs spyod pa'i thun mong yul/ /snying po dgyes pa'i rtsa ba ste/ /byang chub tshul 'di bstan pa'o/ /zhes gsungs so/ /de nas bcom ldan 'das chos kyi 'byung gnas de bzhin gshegs pa 
thams cad kyi ye shes kyi sprin spro ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gsang ba chos nyid dag pa nyid/ /phyag rgya chen po'i tshul mchog gis/ /'gro ba'i blo yis mun sel ba/ /ye shes tshul 'di bstan pa'o/ /
zhes gsungs so/ /de nas bcom ldan 'das blo grags pa'i dpal de bzhin gshegs pa thams cad kyi ye shes glog gi 'od ces bya ba'i ting nge 'dzin la snyoms par zhugs te/ byang chub kyi sems 'di gsungs so/ /phyi dang nang du dngos po'i chos/ /du ma nyid du mi rtog 
</page>

 <page>
<ph>266</ph><p>082-133b</p>
ste/ /thams cad brten pa'i tshul 'byung ba/ /byang chub tshul 'di bstan pa'o/ /zhes gsungs so/ /de nas bcom ldan 'das spobs pa brtsegs pa sangs rgyas thams cad kyi ye shes mngon par rol pa zhes bya ba'i ting nge 'dzin la snyoms par zhugs te/ byang chub kyi 
sems 'di gsungs so/ /rang bzhin rtog pa'i tshogs 'byung ba/ /rnam par brtags pa rang byung gang / /sems gsum snang ba'i ngang du dag /byang chub tshul 'di bstan pa'o/ /zhes gsungs so/ /de nas bcom ldan 'das me tog de bzhin gshegs pa 
rdo rje rgyal mtshan sangs rgyas thams cad kyi mngon par rtogs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gsang ba rab tu 'dzin pa yis/ /rnal 'byor pa ni byang chub mchog /spros bcas spros med tshul dag gis/ /
gsang ba spyod pa'i tshul bstan pa'o/ /zhes gsungs so/ /de nas bcom ldan 'das phan par bzhed pa rdo rjes sangs rgyas thams cad kyi snying po khyab pa'i ye shes kun du 'phrul pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
'dir ni gang du rnam shes dang / /ye shes gnyis su med pa ste/ /kun gzhi rtog pa med par gsal/ /byang chub rten 'brel tshul bstan pa'o/ /zhes gsungs so/ /de nas bcom ldan 'das rnam par rol par ldan pa'i snying pos sangs rgyas thams cad kyi ye shes nam 
mkha'i snying po zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /ji srid nam mkha' stong ba min/ /rang sems stong nyid nam mkha' las/ /rtogs pa'i ye shes stong nyid de/ /kun ston tshul 'di bstan pa'o/ /zhes gsungs so/ /
de nas bcom ldan 'das mun pa dang bral ba'i rdo rje sangs rgyas thams cad kyi ye shes rdo rje'i dra bas yongs su 'brel ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos po med cing rang stong pa/ /bde chen phyi nang dmigs med 
</page>

 <page>
<ph>267</ph><p>082-134a</p>
pa/ /ro gcig ye shes sgyu mar snang / /zhen med tshul 'di bstan pa'o/ /zhes gsungs so/ /de nas bcom ldan 'das chos kyi snying po dag pa rdo rje sangs rgyas thams cad kyi sku gsung thugs kyi dmigs pa rdo rje zhes bya ba'i ting nge 'dzin la snyoms 
paRa zhugs te byang chub kyi sems 'di gsungs so/ /gang zag dang ni chos dag la/ /bdag med rtogs phyir sems dpa' che/ /sa la gnas dang rigs kyi dang / /legs spyod tshul 'di bstan pa'o/ /zhes gsungs so/ /de nas bcom ldan 'das tshe sbyin dpal sangs 
rgyas thams cad kyi rin po che'i gter gyi bum pa bzang po'i rgyan zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du chos don snying po ni/ /rgyu dang 'bras bur 'byung ba yi/ /zab mo gter 'dra rang las rnyed/ /gsang ba'i tshul 'di 
bstan pa'o/ /zhes gsungs so/ /de nas bcom ldan 'das nor bu'i 'byung gnas rgyal po sangs rgyas thams cad kyi rin po che'i rgyan du mar ston pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnal 'byor dbang phyug du ma yis/ /
gsang ba'i spyod pa'i tshul kun la/ /rang gzhan khyad par don 'byung bas/ /spyod pa'i tshul mchog ldan pa ste/ /gsang ba'i tshul 'di bstan pa'o/ /zhes gsungs so/ /de nas bcom ldan 'das skye dbang mtshungs pa sangs rgyas thams cad kyi rang 'byung ba snrel zhi 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rab rib med pa'i tshul can gyis/ /drang srongaskyob pa'i spyod gnas te/ /thub pa mngon par nges 'byung ba'i/ /yon tan tshul 'di bstan pa'o/ /zhes gsungs so/ /de nas yang 
bcom ldan 'das stobs kyis gshegs pa sangs rgyas thams cad kyi mngon par 'byung ba thob pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /thog ma med cing tha ma med/ /dbus su 'byung ba yang dag spangs/ /ye shes nye bar brgyan 
</page>

 <page>
<ph>268</ph><p>082-134b</p>
pa gang / /byang chub tshul 'di bstan pa'o/ /zhes gsungs so/ /de nas bcom ldan 'das blo gnas de bzhin gshegs pa thams cad kyi rnam par rol pa kun du bzang po ston pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ri 
bo sna tshogs 'dus pa la/ /ri rgyal brtan par 'gyur ba gang / /rtog med lhun po'i gnas su spro/ /de nyid byang chub tshul bstan pa'o/ /zhes gsungs so/ /de nas bcom ldan 'das gdugs mdzes pa rdo rje sangs rgyas thams cad kyi byang chub kyi snying por bskul ba zhes bya ba'i 
ting nge 'dzin la snyoms par zhugs te byang chub kyi sems 'di gsungs so/ /sangs rgyas ye shes nam mkha'i dbyings/ /kun du rtog med lham mer gnas/ /de nyid rab tu mi gnas pa/ /byang chub tshul 'di bstan pa'o/ /zhes gsungs so/ /de nas bcom ldan 
'das gtso bo mchog sangs rgyas thams cad kyi dbang phyug spyod pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /shing dbang drung ni rdo rje can/ /mi 'gyur ye shes e dang ba~M/ /pad+ma b+ha ga'i dbyings can te/ /byang chub tshul 'di 
bstan pa'o/ /zhes gsungs so/ /de nas bcom ldan 'das shin tu 'phags pa'i dpal sangs rgyas thams cad kyi tshul gcig pa'i gnas zhes bya ba'i ting nge 'dzin la snyoms par zhugs te byang chub kyi sems 'di gsungs so/ /de bzhin gshegs pa kun gyi gnas/ /
rdzogs sangs rgyas kyi yul gyur pa/ /chos kun bdag med mnyam pa nyid/ /zab mo'i tshul 'di bstan pa'o/ /zhes gsungs so/ /de nas bcom ldan 'das dpal seng ge'i sgras de bzhin gshegs pa thams cad kyi mdzad pa brjod du med pa'i yang brjod du med pa zhes bya 
ba'i ting nge 'dzin la snyoms par zhugs te byang chub kyi sems 'di gsungs so/ /gang du bdag gzhan tha dad med/ /byams pa chen po'i snang ba yis/ /mi phyed chos ni don grub rgyu/ /sems kyi spyod tshul 'di bstan no/ /zhes gsungs so/ /de nas bcom ldan 'das rnam 
</page>

 <page>
<ph>269</ph><p>082-135a</p>
par grol ldan dpal sangs rgyas thams cad kyi zhing du mar me tog rgyas pa cher spro ba'i rgyun zhes bya ba'i ting nge 'dzin la snyoms par zhugs te byang chub kyi sems 'di gsungs so/ /yang dag ye shes bzang po nyid/ /rdzu 'phrul 'byung ba'i blo yi nor/ /
bdud rtsi'i snying po rang las rnyed/ /byang chub tshul 'di bstan pa'o/ /zhes gsungs so/ /sangs rgyas ye shes lhun grub pas/ /'di nyid rtog med rab gsal ba/ /bsam pa'i dngos po 'jug mi 'gyur/ /sems kyi kun rtog rab zhi ba'o/ /zhes gsungs so/ /
de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba zhes bya ba las rab tu mi gnas pa'i ye shes bstan pa'i le'u ste bcu bdun pa'o// //de nas bcom 
ldan 'das klu'i 'od de bzhin gshegs pa thams cad kyis gdug pa can ma lus pa 'dul ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /shin tu rgyal ba dri ma med/ /sems kyi glang po bcing mi bya/ /rang grol gsal ba dag 
pa'i lam/ /rgyal bas tshul 'di bstan pa'o/ /zhes gsungs so/ /de nas bcom ldan 'das spos kyi dbang phyug rgyal po sangs rgyas thams cad kyi dgyes pa bskyed pa snang ba'i snying po zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
chos rnams bsam gyis mi khyab ste/ /chos kyi phung po de snyed las/ /rtog pa'i ye shes gyur pa na/ /tshul 'di gcig tu bstan pa'o/ /zhes gsungs so/ /de nas bcom ldan 'das me tog gi ri bo sangs rgyas thams cad kyi byang chub sems dpa' rnams kyi sems 
bskyed par nges pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /thog ma bar dang tha mar yang / /byang chub mchog tu gnas pa nyid/ /nges pa bskyed pa 'byung ba yin/ /byang chub tshul 'di bstan pa'o/ /zhes gsungs 
</page>

 <page>
<ph>270</ph><p>082-135b</p>
so/ /de nas bcom ldan 'das klu dga' ye shes 'od sangs rgyas thams cad kyi glang po rol pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /bde gshegs ye shes gdung rgyud ni/ /byang chub sems dpa' rnams kyis 
'dzin/ /'byung po du ma lam la 'dzud/ /ye shes tshul 'di bstan pa'o/ /zhes gsungs so/ /de nas bcom ldan 'das shin tu grags pas sangs rgyas thams cad kyi khyu mchog rlabs po che'i rtsal zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /rang sems rgyal po rang 'byung gnas/ /shar nub med pa'i nyi ma las/ /rtog med cir yang gsal ba nyid/ /gsang ba'i tshul 'di bstan pa'o/ /zhes gsungs so/ /de nas bcom ldan 'das stobs kyi lha sangs rgyas thams 
cad kyis mngon par dbang bskur ba'i gsang ba zhes bya ba'i ting nge 'dzin la snyoms par zhugs te thun mong ma yin pa'i byang chub kyi sems 'di gsungs so/ /de bzhin nyid kyis dbang bskur ba/ /thob pa'i khyad par sems las byung / /'di ni dus gsum kun du 
'byung / /byang chub zab pa'i tshul bstan pa'o/ /zhes gsungs so/ /de nas bcom ldan 'das phreng ldan yon tan dpal sangs rgyas thams cad kyi yon tan dpal rin po che'i phreng ba zhes bya ba'i ting nge 'dzin la snyoms par zhugs te/ byang chub kyi sems 'di 
gsungs so/ /dkyil 'khor du ma gsal ba yi/ /yon tan rin chen tshogs spro ba/ /phyi dang nang du rnam phye bas/ /ye shes zab pa'i tshul brjod pa'o/ /zhes gsungs so/ /de nas bcom ldan 'das klu'i lag sangs rgyas thams cad kyi mchod pa'i gnas 
kyis brgyan pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'dir ni snang ba bla med pa/ /rgyun du rang sems chos kyi klong / /rgyun mi 'chad pa chos kyi sku/ /snying po'i tshul 'di bstan pa'o/ /zhes gsungs so/ /de nas 
</page>

 <page>
<ph>271</ph><p>082-136a</p>
bcom ldan 'das spyan brgyan pa'i zhal sangs rgyas thams cad kyi de bzhin nyid kyi ting nge 'dzin dag pa zhes bya ba la snyoms par zhugs te/ byang chub kyi sems 'di gsungs so/ /de bzhin nyid 'di mi rtog pa/ /gsal ba brjod bral thams cad 
mkhyen/ /'od gsal snying po ye shes sku/ /spros pa med pa'i tshul bstan pa'o/ /zhes gsungs so/ /de nas bcom ldan 'das legs par sbyangs pa'i blo sangs rgyas thams cad kyi so sor ma 'dres pa dri ma med ces bya ba'i ting nge 'dzin la snyoms par zhugs te/ 
byang chub kyi sems 'di gsungs so/ /khyab dang rdo rje sku nyid dang / /mi 'gyur dus ni thams cad du/ /brtan pa med par rang 'byung gnas/ /bla med tshul 'di bstan pa'o/ /zhes gsungs so/ /de nas bcom ldan 'das zil gnon rdo rjes sangs rgyas thams cad kyi 
mkhyen pa'i thabs la mkhas pa'i ye shes zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /zab dang rgya che gnyis med pa/ /spyod yul thabs la mkhas pa yis/ /rnam par grol ba'i 'bras thob pa/ /byang chub tshul 'di bstan 
pa'o/ /zhes gsungs so/ /de nas bcom ldan 'das ye shes la rol pa sangs rgyas thams cad kyi byang chub bde ba'i snying po zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gsang ba ro gcig rdo rje 'chang / /gsang ba gsum ni 
sku gsung thugs/ /de nyid lngar ni rab bsgrags pa/ /dam pa'i tshul 'di bstan pa'o/ /zhes gsungs so/ /de nas bcom ldan 'das mtha' yas pa'i spyan sangs rgyas thams cad kyi gsang ba rnam par dben pa'i rdo rje zhes bya ba'i ting nge 'dzin la snyoms par zhugs te byang chub kyi 
sems 'di gsungs so/ /lus dang ngag dang yid rnams ni/ /rdo rje gsum du rnam dag pas/ /sangs rgyas rnams kyi sku gsung thugs/ /rdo rje'i tshul 'di bstan pa'o/ /zhes gsungs so/ /de nas bcom ldan 'das bden par gsungs pas sangs rgyas thams cad kyi 
</page>

 <page>
<ph>272</ph><p>082-136b</p>
snying po 'od kyi dra bar 'char ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas sku ni kun khyab pas/ /de nyid sku la rab snang ba/ /zhing khams rdul phran skur 'dus pa/ /mi zad tshul 'di bstan pa'o/ /zhes gsungs 
so/ /de nas bcom ldan 'das nyi ma'i 'od sangs rgyas thams cad kyi ye shes dag pa yongs su 'dzin pa'i rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas gsung ni kun sgrog pa/ /de nas gsung du rab brjod 
pa/ /sna tshogs sgra ni gsung gyur pa/ /de ni gsung gcig tshul bstan pa'o/ /zhes gsungs so/ /de nas bcom ldan 'das de bzhin gshegs pa nges pa'i blo sangs rgyas thams cad kyi thugs gnas pa med pa'i ye shes 'byung ba rdo rje zhes bya ba'i ting nge 'dzin la 
snyoms par zhugs te byang chub kyi sems 'di gsungs so/ /sangs rgyas thugs ni bsam mi khyab/ /ye shes mkhyen pa gcig pa'i thugs/ /dri med mnyam pa nyid gang yin/ /rtog med tshul 'di bstan pa'o/ /zhes gsungs so/ /de nas bcom ldan 'das mtha' 
yas gzugs sangs rgyas thams cad kyi snying po ye shes rdo rje mchog tu bstan pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mnyam nyid gnas pas blang dor med/ /dus gsum tha dad gzigs pa med/ /skad cig 
ye shes bde ba'i dngos/ /chos nyid tshul 'di bstan pa'o/ /zhes gsungs so/ /de nas bcom ldan 'das 'od mi zad pas sangs rgyas thams cad kyis phas kyi rgol ba zlog par mdzad pa rdo rje zhes bya ba'i ting nge 'dzin la snyoms par zhugs nas byang chub kyi sems 'di 
gsungs so/ /dpa' bo seng ge'i lta stangs kyis/ /mu stegs bdud tshogs las rgyal ba'i/ /tshad med snying rjes bskul bar bya/ /byang chub tshul 'di bstan pa'o/ /zhes gsungs so/ /de nas bcom ldan 'das rin chen tog gis chos thams cad kyi rjes su 'gro 
</page>

 <page>
<ph>273</ph><p>082-137a</p>
ba'i sgo zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rdo rje 'bar ba 'od 'phro ba/ /ye shes zla ba la gnas pa/ /byang chub sems ni 'dzin pa yis/ /dri med chu rgyun tshul bstan pa'o/ /zhes gsungs 
so/ /de nas sangs rgyas the tshom rnam par spangs pas sangs rgyas thams cad kyi me tog gi snye ma zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gcig tu mchog gnas mi 'gyur ba/ /tshig don dbye ba dam pa'i chos/ /
bstan pa'i snying po bla med lam/ /byang chub tshul 'di bstan pa'o/ /zhes gsungs so/ /dus gsum rgyal ba ma lus la/ /rab 'byam mchod pa'i sprin gyis ni/ /kun du khyab cing ston pa po/ /'di ni ye shes kun gyi gter/ /de bzhin gshegs pa thams 
cad kyi sku gsung thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ 'byung 'jug gnas par dag pa kun du ye shes ston pa'i le'u ste bcwa brgyad pa'o// //de nas bcom ldan 'das de 
bzhin gshegs pa 'jig rten las 'das pa de bzhin gshegs pa thams cad kyi ye shes kyi snang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mtshan rnams rdzogs pa ye shes sku/ /dngos po med cing snang ba'i 
dngos/ /rtog pa med pa mi gnas pa/ /khyad par tshul 'di bstan pa'o/ /zhes gsungs so/ /de nas bcom ldan 'das don yod rnam par mthong ba sangs rgyas thams cad kyi skye ba'i cho 'phrul ston pa zhes bya ba'i ting nge 'dzin la snyoms par zhugs te byang chub kyi 
sems 'di gsungs so/ /rnam par grol ba zhi ba'i lam/ /bcing med ye shes bkod ma'i chu/ /dam tshig gsang ba sdom pa las/ /gsang ba'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa rtogs pa mdzad pa sangs 
</page>

 <page>
<ph>274</ph><p>082-137b</p>
rgyas thams cad kyis mngon par byang chub pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rtog med 'bras bu dag pa'i ngang / /chos rnams stong nyid snying rjer gcig /tha dad spangs pa lam gyi mchog /zab pa'i tshul 'di 
bstan pa'o/ /zhes gsungs so/ /de nas bcom ldan 'das me tog rgyal mtshan thams cad kyi rdzu 'phrul mngon par 'byung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /bla ma'i byin brlabs bdud rtsi las/ /'thung ba ye shes 
bcud kyis rgyas/ /tshe 'dir grub pa mchog ster ba/ /gsang ba'i tshul 'di bstan pa'o/ /zhes gsungs so/ /de nas bcom ldan 'das ri dbang gi rgyal po sangs rgyas thams cad kyi kun brjod pa'i cho 'phrul ston pa'i ting nge 'dzin la snyoms par zhugs te byang chub kyi 
sems 'di gsungs so/ /dam tshig 'di ni rmad po che/ /dus gsum 'byung ba rtag pa gang / /thams cad bdag nyid bde bar gshegs/ /snying po'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa gzi brjid chen 
pos sangs rgyas thams cad kyi tshul gcig pa spyod pa'i gnas zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam pa kun tu sdom pa gang / /rigs kyi gnas su gang byung bar/ /sku gsung thugs ni ye shes can/ /dran pa ma 
lus tshul bstan pa'o/ /zhes gsungs so/ /de nas bcom ldan 'das de bzhin gshegs pa don mdzad gzigs pa'i sangs rgyas thams cad kyi khams ma lus pa la byin gyis rlob pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
thams cad ye shes gcig par sdom/ /de nyid 'gyur med zag pa bral/ /snying po rol pa rang byung ba/ /sangs rgyas tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa thams cad mkhyen pa grags pa mtha' yas sangs rgyas thams 
</page>

 <page>
<ph>275</ph><p>082-138a</p>
cad kyi chos nyid kyi me long zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dri med ye shes sgyu ma'i ngang / /phung po la sogs rtog bral ba/ /'di ni kun rdzob rnam thar sgo/ /rdo rje tshul 'di bstan pa'o/ /zhes gsungs 
so/ /de nas bcom ldan 'das sgra gcan lhas de bzhin gshegs pa thams cad kyi kun nas ye shes kyi sgo zhes bya ba'i ting nge 'dzin la snyoms par zhugs te byang chub kyi sems 'di gsungs so/ /las dang las kyi 'bras bu ni/ /kun nas dkris pa sna tshogs pa/ /stong 
nyid ye shes mes bsreg pa/ /rdo rje'i tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa ri bo'i rgyal mtshan gyis 'khor ba sna tshogs pa'i mun pa sel ba zhes bya ba'i ting nge 'dzin la snyoms par zhugs te byang chub kyi sems 'di 
gsungs so/ /rnam par grol ba bde ba yi/ /'jig rten lha las 'das nas ni/ /snang ba med pa'i dbyings su 'gro/ /byang chub tshul 'di bstan pa'o/ /zhes gsungs so/ /de nas bcom ldan 'das rin chen snying pos srid pa thams cad dbugs 'byin par byed pa zhes bya ba'i 
ting nge 'dzin la snyoms par zhugs te byang chub kyi sems 'di gsungs so/ /'gro ba'i mtshan ma'i dngos po rnams/ /srid gsum rang bzhin med mthong bas/ /ye shes 'od gsal mi phyed pa'i/ /gsang ba'i tshul 'di bstan pa'o/ /zhes gsungs so/ /de nas bcom ldan 'das 
shin tu mthor gshegs kyis sangs rgyas thams cad kyi chos nyid gcig pa'i lam zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snang ba dang ni mun pa dag /rtog pa'i chos nyid gzigs med phyir/ /tha dad snang ba nub pa'i dngos/ /ye shes 
tshul 'di bstan pa'o/ /zhes gsungs so/ /de nas bcom ldan 'das skar rgyal sangs rgyas thams cad kyi 'khor lo bskor ba chos kyi lam zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'di ni sgrib pa med pa'i lam/ /sdug 
</page>

 <page>
<ph>276</ph><p>082-138b</p>
par bzhi brtse ba can/ /byang chub sems kyi snying po nyid/ /dri med tshul 'di bstan pa'o/ /zhes gsungs so/ /de nas bcom ldan 'das gtsug rings sangs rgyas thams cad kyi snying po mig 'phrul ston pa zhes bya ba'i ting nge 'dzin la snyoms par zhugs te/ byang chub 
kyi sems 'di gsungs so/ /thams cad ye shes snang ba'i dngos/ /sems can rtog pa yul med phyir/ /gnyis snang ma lus bcom nas ni/ /gnyis med tshul 'di bstan pa'o/ /zhes gsungs so/ /de nas bcom ldan 'das rin chen grags pa sangs 
rgyas thams cad kyi ye shes dbyings su gcig pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snod bcud ma lus rin chen gzhi/ /lha mi'i snang ba ston pa che/ /thub pa 'gro ba'i don spyod pa'i/ /ye shes tshul 'di 
bstan pa'o/ /zhes gsungs so/ /de nas bcom ldan 'das nyi zla'i snying pos sangs rgyas thams cad kyi ye shes 'pho ba med par ston pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /lus la 'pho ba'i ye shes 
gang / /rnam par shes pa'i gzugs brten nas/ /gcig pu mi 'gyur dngos med sems/ /rdo rje'i tshul 'di bstan pa'o/ /zhes gsungs so/ /de nas bcom ldan 'das nyi ma'i 'od ldan sangs rgyas thams cad kyi dkyil 'khor bkod pa zhes bya ba'i ting 
nge 'dzin la snyoms par zhugs te/ byang chub kyi sems 'di gsungs so/ /dang po'i lus ni lha yi dngos/ /lus dben snang ba rten 'brel te/ /sems nyid ye shes stong nyid de/ /de nyid tshul 'di bstan pa'o/ /zhes gsungs so/ /de nas yang bcom 
ldan 'das skar mkhan sangs rgyas thams cad kyi rdo rje'i snang ba bkod pa/ zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'di ni kun rtog ye shes che/ /bde ba chos kyi dbyings nyid las/ /zug rngu bral ba byang 
</page>

 <page>
<ph>277</ph><p>082-139a</p>
chub sems/ /rdo rje'i tshul 'di bstan pa'o/ /zhes gsungs so/ /de nas bcom ldan 'das seng ge'i rtog sangs rgyas thams cad kyi stobs mi zad pa'i ye shes chen po zhes bya ba'i ting nge 'dzin la snyoms par zhugs te byang chub kyi sems 'di gsungs 
so/ /gang du gnyis med mnyam pa'i dngos/ 'bar ba'i phreng ba 'khrigs pa'i 'od/ mi zad phun sum tshogs pa'i gzhi/ dbyer med tshul 'di bstan pa'o/ /zhes gsungs so/ /de nas bcom ldan 'das dus mkhyen rgyal pos sangs rgyas thams cad kyi phun sum 
tshogs pa bla na med pa'i snying po zes bya ba'i ting nge 'dzin la snyoms par zhugs te byang chub kyi sems 'di gsungs so/ /bdag gzhan dbyer med byang chub sems/ /bde ba chen po sems la rnyed/ /ngal so'i gnas ni bla na med/ /dbyer med tshul 'di bstan pa'o/ /zhes gsungs so/ /
de bzhin gshegs pa rnams kyis ni/ /sku gsung thugs ni gcig sbyor ba/ /byang chub sems dpa' che rnams kyis/ /rjes su bsngags pa brjod pa'o/ /de bzhin gshegs pa thams cad kyi sku dang gsung dang thugs kyi snying po gsang ba gsang ba 'dus pa rnal 'byor chen po gnyis su 
med pa mnyam pa nyid rnam par rgyal ba zhes bya ba las sangs rgyas thams cad kyi dgongs pa nye bar bstan pa zhes bya ba'i le'u ste bcu dgu pa'o// //de nas yang bcom ldan 'das dpal gyi snying po de bzhin gshegs pa thams cad kyi ye shes rnam par rol pa rdo rje zhes bya 
ba'i ting nge 'dzin la snyoms par zhugs te byang chub kyi sems 'di gsungs so/ /gang du srog dang snying po med/ /gnas pa med cing kun 'byung ba/ /bar ma do yi rnam shes ltar/ /'byung ba'i tshul 'di bstan pa'o/ /zhes gsungs so/ /de nas bcom ldan 'das srid 
mtha' gzigs pas sangs rgyas thams cad kyi snying po rgyal ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dbang po yul la rnam spro ba/ /de nyid bzlog ste sems gnas pa/ /lam du byed pa'i ngo bo nyid/ /gsang ba'i tshul 'di bstan pa'o/ /
</page>

 <page>
<ph>278</ph><p>082-139b</p>
zhes gsungs so/ /de nas yang bcom ldan 'das glog gi 'od sangs rgyas thams cad kyi bsrung ba med pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyal ba ye shes 'od kyis ni/ /rtog pa'i dri ma rnam sel ba/ /de nyid rnam grol 
bstan pa gang / /gnyis med tshul 'di bstan pa'o/ /zhes gsungs so/ /de nas bcom ldan 'das gser gyi ri bos sangs rgyas thams cad kyi 'od mchog ma lus pa rnam par 'byed pa'i ye shes rdo rje'i ting nge 'dzin la snyoms par zhugs te byang chub kyi sems 'di gsungs 
so/ /dri med lhun grub ye shes rang 'byung ba/ /'od gsal chos dbyings snying po bla na med/ /chos nyid chos can dbyer med pa deb che/ /mnyam nyid gnas pa tshul 'di bstan pa'o/ /zhes gsungs so/ /de nas bcom ldan 'das de bzhin gshegs pas seng ges 
byin pa sangs rgyas thams cad kyi phun sum tshogs pa'i bkod pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mnyam nyid mnyam pa'i ngo bo nyid/ /dag pa'i sa yi dbang phyug gar/ /rdzogs pa'i gtsug tor dam tshig che/ /
gsang ba'i tshul 'di bstan pa'o/ /zhes gsungs so/ /de nas bcom ldan 'das gzhan gyis mi thub pa'i rgyal bas rgyal mtshan sangs rgyas thams cad kyi bsam gyis mi khyab pa'i ye shes la 'jug pa zhes bya ba'i ting nge 'dzin la snyoms par zhugs nas byang chub kyi sems 
'di gsungs so/ /rgyal ba rgyal mtsho kun gyi rang bzhin thugs/ /dus gsum sangs rgyas skye med ngo bor mnyam/ /rnal 'byor rang sems gcig pur gnyis su med/ /khyad par med pa'i tshul 'di bstan pa'o/ /zhes gsungs so/ /de nas sangs rgyas mchog 
dga' grags pas sangs rgyas thams cad kyi ye shes mchog tu gsang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snying po sgyu ma'i rang bzhin nyid/ /chos nyid yongs su dag pa gang / /sangs rgyas ngo bo nyid kyis 'grub/ /
</page>

 <page>
<ph>279</ph><p>082-140a</p>
'di ni byang chub tshul bstan pa'o/ /zhes gsungs so/ /de nas bcom ldan 'das de bzhin gshegs pa brtson 'grus bstan pa sangs rgyas kyi ye shes la spyod pa mtha' yas pa zhes bya ba'i ting nge 'dzin la snyoms par zhugs te byang chub kyi sems 'di gsungs 
so/ /sangs rgyas gsang ba gnyis po ni/ /phyogs bcu'i zhing khams rang la gnas/ /ngang nyid rtog med ye shes sku/ /'di ni byang chub tshul bstan pa'o/ /zhes gsungs so/ /de nas bcom ldan 'das grags pa rdzogs pas sangs rgyas thams cad kyi gdul bya'i snang ba 
nges par ston pa zhes bya ba'i ting nge 'dzin la snyoms par zhugs nas byang chub kyi sems 'di gsungs so/ /lus med dbang po'i phug gnas shing / /ring du 'gro zhing gcig pur rgyu/ /gdul bar dka' ba'i sems 'dul byed/ /'di ni byang chub tshul bstan pa'o/ /zhes gsungs 
so/ /de nas bcom ldan 'das bsnyems pa dang bral bas 'dul ba sna tshogs pa'i ting nge 'dzin la snyoms par zhugs te byang chub kyi sems 'di gsungs so/ /blo ldan sa gsum 'grub pa'i gzhi/ /yon tan 'byung gnas rin chen sems/ /bsam pa'i dgos 'dod skong 
byed la/ /khyad par tshul 'di bstan pa'o/ /zhes gsungs so/ /de nas bcom ldan 'das mchod 'os lhas sangs rgyas thams cad kyi rjes su 'gro ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /khyab bdag dpal ldan rdo rje'i 
sku/ /'di nyid lus ni dri ma med/ /chos can ma grub rang sar dag /byang chub tshul 'di bstan pa'o/ /zhes gsungs so/ /de nas bcom ldan 'das ma sgrol ma chen po zhes bya bas sangs rgyas thams cad kyi rnam par mi g.yo ba'i bkod pa zhes bya ba'i ting nge 'dzin la 
snyoms par zhugs te byang chub kyi sems 'di gsungs so/ /phung po la sogs dngos med pa/ /gang zag bdag med stong pa nyid/ /chos la dmigs pa rtog pa bral/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa 
</page>

 <page>
<ph>280</ph><p>082-140b</p>
'jig rten 'od sangs rgyas thams cad kyi byang chub snying po rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ril por 'dzin pa bsdu ba dang / /rjes su gzhig pa spro ba nyid/ /gnyis med bsam gtan la gnas pa/ /gcig pu byed pa'i tshul bstan 
pa'o/ /zhes gsungs so/ /de nas bcom ldan 'das spos dri zhim pas sangs rgyas thams cad kyi chos nyid bde ba chen po'i tshul zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ye shes bde ba chen po'i ngang / /rtag tu bzhugs pa'i ngo bo 
nyid/ /rang 'byung 'gyur med snying po che/ /byang chub tshul 'di bstan pa'o/ /zhes gsungs so/ /de nas bcom ldan 'das yon tan mchog 'dzin sangs rgyas thams cad kyi dgongs pa 'dus pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs 
so/ /dri med sgyu ma'i chos nyid ni/ /yod med tha dad las 'das pa/ /snang la rang bzhin med pa nyid/ /'gag med tshul 'di bstan pa'o/ /zhes gsungs so/ /de nas bcom ldan 'das mun pa dang rnam par bral bas 'gro ba thams cad kyi blo'i mun pa sel ba ye shes kyi rol ba'i 
ting nge 'dzin la snyoms par zhugs te byang chub kyi sems 'di gsungs so/ /'di nyid rang bzhin mi dmigs pas/ /yongs su dag par shes par bya/ /zung 'jug de bzhin nyid las ni/ /byang chub tshul 'di bstan pa'o/ /zhes gsungs so/ /de nas bcom ldan 'das seng ge'i 'gram 
pa de bzhin gshegs pa thams cad kyi rnam par 'phrul pa rtog med dbyings zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mnyam pa nyid las gang 'byung ba'i/ /bde chen rang 'byung rang nyid ni/ /mi zad rgyan gyi 'khor lo ste/ /gsang ba'i tshul 
'di bstan pa'o/ /zhes gsungs so/ /de nas bcom ldan 'das rin chen grags pas sangs rgyas thams cad kyi gnyis med mnyam pa rang byung rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gsang ba rang byung brtan g.yo bcas/ /
</page>

 <page>
<ph>281</ph><p>082-141a</p>
thams cad rang nyid dkyil 'khor dang / /bde chen zab pa'i tshul rdo rje/ /byang chub tshul 'di bstan pa'o/ /zhes gsungs so/ /de nas bcom ldan 'das skyon rab zhi bas sangs rgyas thams cad kyi ye shes sgron me'i ting nge 'dzin la snyoms par zhugs te byang 
chub kyi sems 'di gsungs so/ /rtag tu dmigs par bcas pa yi/ /phyag rgya chen po dngos med de/ /dngos med ngo bo nyid du dag /rin chen tshul 'di bstan pa'o/ /zhes gsungs so/ /de nas bcom ldan 'das bdud rtsi 'chang bas sangs rgyas thams cad kyi mig 'phrul 
ston pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyi dgongs pa ni/ /stong nyid snying rje dbyer med pa/ /byang chub sems kyi ngo bor gcig /de nyid tshul 'di bstan pa'o/ /zhes gsungs so/ /de nas byang chub 
sems dpa' che/ /kun du bzang pos slar gsol pa/ /dri med mnyam pa ye shes sku/ /sangs rgyas thams cad bdag nyid de/ /gnas dang ston pa rang byung ba/ /che ba'i bdag nyid slad gnas pa/ /dpal mchog gsang ba 'di nyid du/ /skal ldan rgyal ba bla na med/ /ces 
gsungs so/ /de bzhin gshegs pa thams cad kyi sku dang / gsung dang thugs kyi gsang ba gsang ba 'dus pa sangs rgyas thams cad kyi dkyil 'khor rang byung du bstan pa'i bdag nyid rnal 'byor chen po gnyis su med pa mnyam pa nyid rnam par rgyal ba las le'u nyi shu pa'o// //
de nas phyogs bcu'i sangs rgyas bcom ldan 'das/ /de bzhin gshegs pa'i tshogs bcas dpag med dang / /rnal 'byor dbang phyug byang chub sems dpa'i tshogs/ /rigs dang lha mor bcas pa dpag med dang / /khro bo'i rgyal po du mar bcas pa dag /gsang ba'i 
dkyil 'khor gcig tu 'dus byas nas/ /bcom ldan de bzhin gshegs pa kun gyi gtso/ /byang chub sems kyi rdo rje'i bdag po la/ /tshogs pa 'dus pa brjod kyis mi lang ba'i/ /'khor gyi dkyil 'khor rnams kyis dpag med ldan/ /mchod pa'i rim pa phyi nang 
</page>

 <page>
<ph>282</ph><p>082-141b</p>
gsang ba dang / /de kho na nyid rnam pa mtha' yas pas/ /ye shes rgyal ba mi zad dam tshig gi/ /rin chen sprin gyis yang dag par mchod de/ /mgo bos phyag 'tshal nas ni 'di skad gsol/ /phyogs bcu dus gsum de bzhin gshegs pa'i tshogs/ /ma lus 'dus pa kun gyi 
gsang ba'i don/ /thog ma dbus mthar gnas pa ye shes che/ /gsang ba rdo rje snying po lhan cig skyes/ /brjod bya bla med gyur pas 'dus pa'i chos/ /snying po'i 'bras bu kun gyi rtsa ba gang / /thabs dang bstan pa de yi khyad par mang / /bcom ldan dri med gsang ba bshad 
du gsol/ /de nas bcom ldan de bzhin gshegs/ /dpal ldan byang chub sems rdo rjes/ /de bzhin gshegs pa'i tshogs rnams la/ /gsang ba byang chub bka' stsal to/ /phun sum tshogs pa'i 'khor rnams la/ /rab tu gzigs nas dgyes gyur pas/ /bcom 
ldan de bzhin gshegs pa rnams/ /gnas 'di zhus pa shin tu legs/ /legs so legs so sems dpa' che/ /zab cing rgya che mchog gi yul/ /'on kyang 'dir ni bde gshegs kyang / /the tshom 'jug pa'i gnas yin na/ /de las gzhan par gyur pa yi/ /byang chub 
sems dpar gyur pa'i tshogs/ /de las spyod yul lta ci smos/ /de nas bcom ldan 'das thams cad/ /mchog don ngo mtshar spyod pa dang / /thun mong gnas la dmang gyur pa/ /zab pa dang ni rgya che la/ /the tshom thams cad gcod mdzad pa/ /dkyil 'khor sa yi bdag 
po la/ /'di skad ces ni zhus par 'gyur/ /gnas dang dus dang phyag rgya dang / /'dus pa khyad par gyur pa la'ang / /gsang ba dbyings kyi dkyil 'khor du/ /tshad med ye shes zhing khams kyi/ /snang ba rab tu rgyas pa la/ /rgyu thabs khyad par gyur pa yi/ /gsang 
chen sku gsung thugs kyi gsang / /de nyid 'dus pa 'di mchog tu/ /ston pa 'phro bar ma gyur pa/ /de srid du ni kun mkhyen gyis/ /lhan cig skyes pa'i 'dus pa las/ /lus ngag yid ni byin brlab cing / /khyad par mchog dbang bskur mdzad de/ /phyi nang gsang ba'i 
</page>

 <page>
<ph>283</ph><p>082-142a</p>
rim phye ba/ /bum pa dang ni gsang ba dang / /shes rab ye shes de bzhin du/ /rab tu bskur bas smin byas nas/ /de bzhin gshegs pa thams cad kyi/ gsang ba byang chub sems rdo rje/ /rtogs dka' mi phyed dam tshig gis/ /gang phyir dgongs te 
bshad pa dang / /dgongs min drang ba'i don gyur dang / /nges don ji bzhin pa dang ni/ /ji bzhin ma yin rnam phye bas/ /yi ge'i don dang spyi yi don/ /sbas pa gsum dang mthar thug gnyis/ /dang po gcig dang tshul gnyis ldan/ /dpag med rdo rje'i tshig gi rgya/ /nges phyir 
rab tu ston pa nyid/ /'jug bya de dag lus ngag yid/ /rim pa gnyis kyi bde ba dang / /yid bde rab tu myong bgyid pa/ /thabs zab rgya che myur ba'i lam/ /yan lag dam tshig ldan pa yi/ /thob bya thob byed khyad par pa'o/ /de bzhin gshegs pa thams cad kyi/ /mkhyen 
pa'i ye shes bla med pa/ /mngon pa'i ye shes bla na med/ /mngon par byang chub gnas gyur pa'i/ /'bras bu yang dag thob gyur nas/ /gsang ba'i rgyud mchog bstan du gsol/ /de ltar gsol ba btab gyur pas/ /de nas bla med bcom ldan 'das/ /de bzhin gshegs kun 
gtso bo yis/ /gsang ba byang chub sems rdo rje/ /de bzhin gshegs pa du ma rnams/ /stong pa nyid du 'jug pa yi/ /dpag med zil gnon rdo rje zhes/ /ting nge 'dzin la snyoms par zhugs/ /de nas gsang ba'i bdag po de/ /'od gsal dri med dbyings nyid la/ /ye shes 'jug 
pa'i ngo bo yis/ /dbyer med gnas par gyur ma thag /rdo rje'i lus kyi rtsa gnas ni/ /stong phrag bdun cu la sogs pa/ /rtsa yi bu ga khong stong dag /thig le zhu ba'i gzugs kyis ni/ /byang chub rdo rje'i rnam par ni/ /zhu zhing yang dag gnas par gyur/ /de nyid chos sku'i ngo bo nyid/ /
bde dang stong pa dbyer med pa/ snying rje tshad med rnam pa las/ de nas bcom ldan 'das de nyid/ de bzhin gshegs pa thams cad kyi/ sku dang gsung dang thugs rdo rje/ rnam pa rang ben don nyid du gnas/ /sgyu ma sbyong ba'i dam tshig dang / mngon par byang chub 'od gsal ba'i/ /
</page>

 <page>
<ph>284</ph><p>082-142b</p>
stong nyid rdo rje rdzogs pa yi/ /ting nge 'dzin la snyoms zhugs nas/ /rig pa thabs dang shes rab dag /dbyer med bde ba chen po'i sku/ /skyes bu'i rnam par gyur pa dag /gnas pa'i ngang las ldang ba ste/ /phung po khams dang skye mched dang / /yul dang dngos po rnam dag pa'i/ /
sku gsung thugs ni byin brlabs pa/ /ye shes chen po'i ngang gnas pa/ /rdo rje sems dpa' rgyal po che/ /zhal gcig pa la phyag gnyis pa/ /ston ka'i 'dam bu'i mdog 'dra ba/ /sprin dkar dag pa'i tshul can nyid/ /de ma thag tu snang bar mdzad/ /byin gyis brlabs 
pa'i rjes zhugs pa/ /mtshan dang dpe byad 'bar ba dang / /rang 'byung ye shes lhag pa'i lha/ /thams cad bdag po rdo rje 'dzin/ /zhal gsum pa la phyag drug pa/ /sna tshogs rin chen gyis brgyan cing / /in dra ni la 'bar ba dang / /dang po mgon po rnam par sprul/ /dung 
dang kun da ltar dkar ba/ /rdo rje sems dpa' de bzhin gshegs/ /dkyil 'khor gnas pa'i rang bzhin gyis/ /rnam pa gsal ba nyid du gzigs/ /de nas sangs rgyas rdo rje 'dzin/ /rnam par snang mdzad chen po nyid/ /de bzhin gshegs pa thams cad kyi/ /'dod chags kyis 'dul 
'gro gzigs nas/ /'dod chags gsang ba'i tshul zhes pa'i/ /ting nge 'dzin la snyoms zhugs nas/ /de bzhin gshegs pa'i dkyil 'khor gyi/ /bkod pa rab tu mi zad pa/ /de dag thams cad bsdus nas ni/ /nyid kyi sku la thim par mdzad/ /de nas 'dus pa'i lha tshogs 
kyis/ /dbyer med gnas pa'i dad las ni/ /rdo rje 'dzin pa gsang ba'i bdag /yongs su mnyes pa'i don du ni/ /nyid kyi sku las spros pa yi/ /ba spu'i bu ga'i 'od zer gyi/ /rtse mo rnams las spros gyur pa/ /'jig rten khams ni thams cad du/ /sangs rgyas spyan dang mA ma 
kI/ /gos dkar mo dang sgrol ma dang / /gzugs dang sgra dang dri dang ro/ /reg bya rdo rjer gyur pa yis/ /sa dang chu dang me dang rlung / /tshad med yul dang spyod pa yis/ /chags pa chen pos rjes chags nas/ /bde ba'i rol pa ston par mdzad/ /rnam par snang mdzad ye shes che/ /
</page>

 <page>
<ph>285</ph><p>082-143a</p>
de nyid me long sogs bdag nyid/ /gsang ba 'dzin pa thub pa'i rgyal/ /rdo rje mi bskyod rgyal po nyid/ /gsang ba 'dzin pa ma lus pa'i/ /sku dang gsung dang thugs kyi rgyal/ /snying po rdo rje ye shes so/ /de nyid rdo rje btsun mo rnams/ /gcig tu gyur pa'i mkha' dbyings ni/ /
dam tshig chen po'i mkha' dbyings te/ /rnyog pa med cing rdul med pa'i/ /dkyil 'khor gru bzhir byin brlabs pa/ /phyogs mtshams mnyam par ldan pa la/ /grub pa'i gnas brgyad yongs bskor ba/ /zhing khams yongs su dag pa yi/ /'dzam gling pad ma'i lte ba la/ /sna tshogs mi shigs e dang 
ba~M/ /gsal ba de yi ngo bo nyid/ /sna tshogs gzugs kyi kun du rgyas/ /sangs rgyas sprin gyis kun du khyab/ /'od zer 'phro ba mang po 'khrug /gsal ba la sogs dkyil 'khor ldan/ /de bzhin gshegs pa kun gyi gnas/ /de nas sangs rgyas kun gyi bdag /gsang ba 
rab tu 'dzin pa po/ /dkyil 'khor nyi shu rtsa lnga pa/ /sum cu gsum par ldan pa yis/ /pho brang yangs pa'i gzhal yas der/ /de bzhin gshegs pa stong dang ni/ /gnyis dang byang chub sems dpar bcas/ /phyi rol 'jig rten skyong ba bzhi/ /sna tshogs dkyil 'khor chen 
po yi/ /dbus su yang dag bzhugs gyur pa'o/ /de nas de bzhin gshegs pa'i tshogs/ /mi bskyod pa dang dkon mchog dpal/ /tshe dpag med dang gdon mi za/ /dpal ldan rnam par snang mdzad sogs/ /de bzhin gshegs pa thub pa'i rgyal/ /de nyid sku gsung 
thugs ye shes/ /phrin las ldan par bzhugs pa'o/ /de nas rang bzhin dag pa yi/ /chos kyi dbyings na gnas gyur pa/ /dbyings dang ye shes dbyer med pa'i/ /sems can khams kyi snod bcud dang / /yul dang dbang po thams cad kun/ /rdo rje sems dpas byin brlabs shing / /
dbang bskur sngags dang phyag rgya dang / /ye shes kyi ni dbang bsgyur bas/ /de dag thob pa'i khyad par ni/ /tha ma 'bring dang mchog rnams la/ /bde ba dang ni yid bde bas/ /gsang ba ye shes spyod yul thob/ /de las sprul pa'i sku byung ba/ /bcom ldan de nyid thugs ka nas/ /sprul 
</page>

 <page>
<ph>286</ph><p>082-143b</p>
pa'i dkyil 'khor dpag med pa/ /bye ba grangs med bkye nas ni/ /gdul bya gdul phyir dbang bskur zhing / /spyi dang khyad par gyis 'dul 'gyur/ /de nas sangs rgyas tshogs dag gis/ /bskul bas ched du brjod pa gsungs/ /e ma ho sangs rgyas kun gyi gsang / /byang chub 
sems ni rang byung ba/ /de bzhin gshegs pa thams cad kyis/ /rab tu rtog med mi gnas pa'o/ /de nas bcom ldan de bzhin gshegs/ /sku bzhi ye shes ro gcig pas/ /mdzad pa thams cad rdzogs byed pa/ /rab 'byam cho 'phrul ston pa'o/ /dkyil 'khor gyi 
'khor lo nges par sprul pas rgyud nges par bstan pa zhes bya ba'i ting nge 'dzin to/ /phyi rol yul snang rdzas su 'dod/ /g.yag rnga ne'u gsing lta bu la/ /bar du snang mun shong ba tsam/ /sems las tha dad par gnas pa/ /skad cig mi rtag par 'dod pas/ /yul sems tha dad 
bye brag smra/ /phyi rol yul dag phra ba rnams/ /'dus nas rigs pa 'byung ba ltar/ yul dus rnam par nges pa las/ /rigs pa 'dra ba'i rnam par bzhag /yul dgag pa yi tha ma dang / /shes pa skye ba'i thog ma ru/ /phrad par 'dod pa grub pa'i mtha'/ /mdo sde 
pa yi dgongs pa smra/ /chos rnams thams cad rang gi sems/ /rnam par rig tsam skad cig ma/ /rang gsal rgyun gnas spros bral 'dod/ /rang rig skad cig gsal ba dang / /mi gsal sna tshogs rtog bral du/ /rnam med rnal 'byor spyod pa smra/ /dngos rnams 
stong pa sgyu ma bzhin/ /snang yang bdag las rang stong pa/ /sems kyi rtog pa rnam bzlog ste/ /mkha' dbyings dri med rtog rgyun 'chad/ /'di ltar srid pa zhi ba las/ /rnam grol stong nyid snying rje dang / /dbyer med byang chub sems kyi mchog /zung 'jug rab tu mi 
gnas pa/ /dpal ldan 'dus 'dir grub mtha' kun/ /blo yi rim pas 'dir 'dus te/ /de bas 'dir ni chos kun gyi/ /snying po 'dus pa'i rtsa bar gsungs/ /gsang ba bla na med pa'i don/ /ye shes rnam gsum rim 'jug cing / /sgron me 'od gsal snang ba 
</page>

 <page>
<ph>287</ph><p>082-144a</p>
las/ /zung 'jug rdo rje mi phyed pa/ /lha yi 'khor lo sprul nas ni/ /dbyer med mi g.yo ting nge 'dzin/ /mchog ni dri med rang snang las/ /gnyis med ngang du rab zhugs pa'o/ /byang chub sems kyi ngang nyid las/ /rtag tu 'od gsal bar gnas kyang / /
'gro ba'i don las mi 'da' bas/ /dam tshig 'byung ba'i ting nge 'dzin/ /byang chub sems kyi za ma tog /bde ba can ni mi shigs pa/ /rin chen 'byung ba'i ting nge 'dzin/ /bde ba chen po'i byang chub sems/ /'gro ba kun la ster ba ni/ /ma chags pa yi ye shes kyis/ /'dod 
chags 'byung ba'i ting nge 'dzin/ /rnam pa sna tshogs sgyu ma las/ /gdon mi za ba gnas med pa/ /'od gsal 'bras bu mngon phyogs pa/ /dam tshig 'byung ba'i ting nge 'dzin/ /zag pa med pa'i dga' ba yis/ /ye shes chen po'i ros khyab pas/ /rdo rje 'dzin pa mnyes 
gyur pa'i/ /dam tshig bla med ting nge 'dzin/ /yang dag ye shes nor bu ltar/ /rin chen 'od 'phro sprin tshogs kyis/ /sangs rgyas thams cad rjes su yang / /mnyes byed rdo rje ting nge 'dzin/ /zag pa bsdus byas bde ba las/ /bcu drug 'gyur gyis khyad 'phags pa/ /
'dod chags rjes su 'dzin byed pa/ /chags par byed pa'i ting nge 'dzin/ /sku gsung thugs nyid rdo rje las/ /mi phyed 'od gsal bar thim la/ /sgyu ma slu ba rdo rje nyid/ /snang ba thim pas ting nge 'dzin/ /ye shes me long lta bu las/ /srid gsum snang bar mdzad pa 
ste/ /snang mdzad rdo rje 'khor lo ni/ /mi zad sku yi ting nge 'dzin/ /snang ba gsum las 'das pa yi/ /rang bzhin mngon par byang chub pa/ /rnam par dag pa rdo rje yi/ /'od gsal ba yi ting nge 'dzin/ /srid zhi mnyam nyid mnyam pa'i sku/ /chos rnams gnyis med ro gcig 
pas/ /rin po che ltar 'byung ba'i gnas/ /yon tan gter gyur ting nge 'dzin/ /phyogs bcu dus gsum sangs rgyas kyi/ /gang las 'od gsal chos kyi sku/ /mngon par byang chub pa yi tshul/ mi phyed rdo rje'i ting nge 'dzin/ bla med mngon par byang chub pa/ /
</page>

 <page>
<ph>288</ph><p>082-144b</p>
gsang ba lhan cig skyes pa yi/ /ye shes rdo rje'i ting nge 'dzin/ /rtogs pa'i ye shes mchog tu 'gyur/ /chos nyid mi zad dbyings kyi dang / /snang stong tha dad med pa ste/ /ro gcig 'du 'bral med pa nyid/ /stong dang snying rje'i ting nge 'dzin/ /chos rnams thams cad bdag med 
pas/ /kun du stong zhing ma bcos pa/ /lhun grub rdo rje'i ngang gnas pa/ /phyag rgya chen po'i ting nge 'dzin/ /rnam par mi rtog ye shes kyi/ /'od chen rnam par snang bar byed/ /'od gsal 'bar ba rdo rje yis/ /tshe dpag med pa'i ting nge 'dzin/ /snang ba'i dngos po sna tshogs pa/ /
sgyu ma rkyen skyes zil gnon pa/ /rdo rje 'od gsal ting nge 'dzin/ /dmigs pa med pa'i snying rje can/ /zhes gsungs so/ /de nas de bzhin gshegs pa'i tshogs de dag dang / byang chub sems dpa' de dag rab tu dga' bas khyab cing dgyes pa chen po yongs su spyod par 'gyur 
ro/ /de nas gsang ba gsum gyi dngos/ /rdo rje 'dzin pas 'di gsungs so/ /dka' thub sdom pa mi zad pas/ /lus skams gyur cing sdug bsngal gyur/ /sdug bsngal gyi ni sems byings te/ /de la dngos grub gzhan du gyur/ /brjod pa thams cad yi ge ste/ /kun 
gyi rtsa ba a las byung / /de las chos kyi phung po ni/ /brgyad khri bzhi stong dag tu snang / /dbyangs dang gsal byed ngag yin te/ /ngag ni rlung gi rtsa ba can/ /sgrar snang tsam nyid kun rdzob ste/ /thim pa don dam brjod pa'o/ /yang gnas 'di la sangs rgyas kun gyi rang bzhin ni 
'dod pa'i yon tan lnga'i yul la rang gi bsod nams dang ye shes gnyis su med par spyad pa spyod par byed de/ rang rig pa'i ye shes sgyu ma dang mtshungs pas spyad pa spyod par byed do/ /'di ltar chos rnams thams cad gzugs brnyan dang / sprul pa dang / sgra brnyan dang / brag 
ca dang / dri za'i grong khyer dang / chu zla dang / smig rgyu dang / rmi lam dang / dbang po'i gzhu dang / sprin dang / mig yor dang / glog dang / chu'i chu bur dang / sgyu ma'i rnam par blta ste/ de lta na yang don dam pa ni rnam par dmigs su med do/ /chos thams cad 
</page>

 <page>
<ph>289</ph><p>082-145a</p>
ni rang bzhin med pa'i phyir rten 'brel tshogs pa'i snang ba dgag tu med do/ /de yang dag par bden pas stong pa'i phyir ro/ /de skad ces bka' stsal pa dang / sangs rgyas dang byang chub sems dpa'i tshogs 'dus pa rnams kyis mngon par dga' ba'i yid kyis 
dpal rdo rje 'dzin pa chen po la legs so legs so/ /gsang ba'i gnas kyi spyod pa ngo mtshar zhing rmad du rab tu byung ba rab tu bstan pa gsang ba'i spyod yul la dgongs te rang rang gi stan la gnas par gyur to/ /de bzhin gshegs pa thams cad kyi sku dang gsung dang thugs kyi 
gsang ba gsang ba 'dus pa rnal 'byor chen po gnyis su med pa rnam par rgyal ba'i rgyud las dman pa'i spyod pa las ring zhing lam bde ba chen pos ye shes la rol pa bstan pa'i le'u ste nyi shu rtsa gcig pa'o// //rdo rje 'dzin pa kun gyi gsang / /gsang ba gsum du 
gnas pa gang / /byang chub sems dpa' rnams kyi ngor/ /gsang ba rab tu gyur pa gsungs/ /gsang ba'i yi ge rtogs dka' ba/ /ma 'ongs skye bo gdul slad du/ /dkyil 'khor lha rnams thams cad kyi/ /phyi nang sbas pa rim pas bstan/ /e yi rnam pas lha mo 
spyan/ /ba~M gi rnam pa bdag mar brjod/ ma ni lha mo gos dkar mo/ /yA ni rnam pa sgrol mar brjod/ /shru ni byang chub sems rdo rje/ /ta~M ni shes rab pha rol phyin/ /me long ye shes e zhes brjod/ /ka ni mi bskyod rdo rje ste/ /smin zhes don yon grub pa nyid/ /rin 
chen 'byung ba sa zhes bya/ /'od dpag med pa ma zhes brjod/ /rtag pa'i rdo rje ye zhes pa'o/ /b+ha ni dri yi rdo rje ma'o/ /yi ge ga ni ro rdo rje/ /bAn ni gzugs kyi rdo rje ma'o/ /sa yi rnam pa reg rdo rje/ /rba ni sgra yi rdo rje ma/ /ta ni chos dbyings rdo rje yi/ /thA ni sgrib pa rnam 
par sel/ /ga ni 'jig rten dbang phyug brjod/ /yi ge ta ni sa snying po'o/ /kA ni nam mkha'i snying po ste/ /ya ni phyag na rdo rjer gnas/ /bAka ni kun du bzang po'o/ /tsita ni byams par brjod par bya/ /ta ni 'dod pa'i rgyal po ste/ /hr-i da ya ni snying po nyid/ /
</page>

 <page>
<ph>290</ph><p>082-145b</p>
ba ni dbyug sngon can du grags/ /dzra ni stobs chen 'bar ba ste/ /yo ni mi g.yo gtum po'o/ /Shid ni bya ba nan tan te/ /b+ha ni gnod mdzes rgyal po'o/ /ge ni gtsug tor 'khor los sgyur/ /Shu ni bgegs mthar byed pa ste/ /pi ni shes rab mthar byed do/ /dza ni 
gshin rje mthar byed de/ /ha ni mthar byed pad ma 'dzin/ /ra ni so sor rtog pa nyid/ /thabs dang shes rab mnyam sbyor ba/ /phung po lnga ni sangs rgyas lnga/ /'byung bzhi lha mo bzhi ru brjod/ /yul lnga 'dod yon lha mo lnga/ /rnam shes brgyad ni byang chub sems/ /lus tshigs 
la gnas khro rgyal bcu/ /bsdus pa ye shes lngar sbyor ba/ /bde ba chen po'i ye shes ni/ /dpal ldan rdo rje 'chang gi dngos/ /mig dang mi yis gnas pa las/ /de nyid kyis ni sbyar ba yis/ /de las gyur pa'i grangs rnams kyi/ /dkyil 'khor de snyed rnams su 'gyur/ /
phyogs dang gdengs ka gdong ba dang / /ris byed rigs kyis phye ba gang / /rtsa ba'i dkyil 'khor gyur pa ste/ /gzhan du 'phros pa'i dkyil 'khor yin/ /ka nas bzung ste rim bzhin du/ /de bzhin ha yi bar dag tu/ /de dag sna tshogs rgyur gyur pa/ /stong phrag sum cu'i 
bdag nyid do/ /thabs dang shes rab ngo bo nyid/ /stong phrag sum cu rtsa bzhir 'gyur/ /rtsa ba'i rgyud dang bshad pa dang / /cha mthun yan lag rgyud gyur pas/ /de dag sde dang bcas pa yis/ /gsang chen rgyud sder brjod par bya/ /rnal 'byor rgyud ni thams cad du/ /
lha 'di rnams ni thog mar bzhugs/ /'dis ni rgyud rnams gsang chen kun/ /rnal 'byor rgyud ces rgyas btab pa'o/ /mdo sde rnams la gnas sogs pa/ /thun mong dbye bas phye ba nyid/ /yi ge bzhi ni thun mong du/ /bsdus pas chos kyi bdag nyid can/ /
mdo kun yul du gyur pa'o/ /gsang ba'i gnas kyi mtshan nyid ni/ /nyan thos rang rgyal la sogs pas/ /rnam pa kun du ma bshad de/ /'di skad bdag ces dang por brjod/ /dus gcig dus gsum skad cig ste/ /ston pa rang 'byung che ba'i sku/ /de bzhin gshegs 
</page>

 <page>
<ph>291</ph><p>082-146a</p>
pa bde bar gshegs/ /de bzhin du ni rtag gshegs la/ /sku gsung thugs kyi rdo rje zhes/ /pad+ma'i ming can btsun mo'i gnas/ /der ni mngon par bzhugs par mdzad/ /btsun mo rdo rje sems dpa' dang / /rin chen chos dang bcas pa yi/ /rdo rje las 
kyi sems mar brjod/ /de dag kun gyi bde ba'i gnas/ /bskyed dang sdud par mdzad pa po/ /thams cad nam mkha'i mtshan nyid can/ /phung po khams dang skye mched dang / /yul rnams thams cad rten pa'i gzhi/ /yang dag btsun mo'i b+ha gder/ /phyogs bcu dus gsum 
sangs rgyas rnams/ /mngon par rab tu zhugs mdzad de/ /spro dang bsdu ba'i ngo bo nyid/ /rab tu mi gnas dbyer med bzhugs/ /mdo dang gsang bar spyod pa'i tshul/ /don gcig na yang ma rmongs dang / /thabs mang dka' ba med pa dang / /dbang po rnon po'i dbang byas phyir/ /gsang 
sngags theg pa khyad par 'phags/ /gsang ba bya ba spyod pa'i rgyud/ /shin tu ches gsang rnal 'byor rgyud/ /rnal 'byor bla med gsang chen no/ /'di ni sku gsung thugs gsang ba/ /mtshan dang dpe byad rnams dang ni/ /rjod byed rang gi mtshan nyid de/ /phung po khams dang 
skye mched sogs/ /gsang ba'i dkyil 'khor la zhugs pa/ /rten dang brten par bcas pa ni/ /mkhas pa rnams la bsngags pa yin/ /rmongs pa de ltar 'dod pa rnams/ /skye dang 'jig dang gnas pa dang / /rgyud gzhan rnams la nges bstan pa/ /rtag tu rten 
'brel tshul de brjod/ /'bras bu rgyus ni rgyas btab cing / /rgyu la 'bras bus rgyas gdab par/ /bsam gyi gzhar du dngos grub ni/ /bskal pa bye bar yang mi 'gyur/ /rgyud kun la ni gsang chen gyi/ /snying po phyag rgyas rgyas gdab phyir/ /de nyid gsang ba yang dag par/ /mi 
phyed par ni bstan pa yin/ /sems can kun gyi lus gnas pa/ /sku yi gsang ba rtag pa nyid/ /sems can kun gyi ngag la ni/ /gsung gi gsang ba rang byung du/ /sems can kun gyi snying la ni/ /thugs kyi gsang ba snying po bzhugs/ /de nyid snying po gsum ldan pa/ /
</page>

 <page>
<ph>292</ph><p>082-146b</p>
bde gshegs snying po 'jug pa nyid/ /sems can sangs rgyas sgras btags so/ /sku yi dngos grub snang ba'i dngos/ /mi zad sprul pas 'gro don spyod/ /gsung gi dngos grub brag ca ltar/ /brjod pa du ma'i sgra ru ston/ /thugs kyi dngos grub rtog pa'i tshogs/ /ye shes bde chen 
bsam mi khyab/ /ting 'dzin sems kyi spyod pa ni/ /stong nyid ye shes dngos grub bo/ /de nyid byang chub sems rdo rje/ /bla ma nyid du bsdus pa yin/ /'dod chags zhe sdang gti mug gsum/ /'dzin pas dug tu 'gyur ba yin/ /dug nyid nye bar zhi gyur na/ /dag pas dug 
med byas pa yin/ /bdud rtsi rim gyis bsten na ni/ /bdud rtsi nyid du nges 'gyur yin/ /de nyid ngo bo yongs shes pas/ /rgyud 'dir lam du gyur pa yin/ /sngags 'dun thabs dang shes rab ste/ /dbyer med de bzhin gshegs pa'i thugs/ /shes rab b+ha ga'i brdar 
brtags pas/ /dbyangs su brjod pa gsang ba'i tshul/ /A li bcu gnyis rten 'brel te/ /ma rig la sogs 'gag par bstan/ /ro hi ta la sogs pa dang / /khyim ni bcu gnyis rlung dag ste/ /dus sbyor ba dang mtshungs pas na/ /lugs 'byung de nyid lugs 
bzlog par/ /de nyid yang dag rim pas bstan/ /kA li sum cu rtsa bzhi po/ /thabs kyi yi ge pha zhes brjod/ /mi gtsang rdzas ni sum cu bzhi/ /dag pa byang sems rang bzhin te/ /khams ni rang bzhin gyis dag pa'i/ /de dag dag pas ye shes che/ /dag pa'i 
dus ni dpe byad dag /nyis 'gyur dag gis bstan pa ste/ /thabs dang shes rab phrag gnyis bstan/ /A li shes rab ma ning bcas/ /'di dag mtshan mchog sum cu gnyis/ /cha gnyis rab tu dbye ba yis/ /sems can kun gyi lus gnas pa/ /kla zhes bya ba chu 
yin te/ /sla zhes bya bas yin no/ /l+la zhes bya ba me yin te/ /sh+la zhes bya ba rlung yin te/ /'byung bzhi'i dbye ba ma ning ste/ /ye shes dag pa chen po nyid/ /yang dag lam gsal phyogs tsam dang / /mi gsal ba nyid rgyud las 'byung / /rkyen nyid tshogs 
</page>

 <page>
<ph>293</ph><p>082-147a</p>
gnyis rdzogs byed pa/ /bsod nams bla med 'bras bur 'gyur/ /gzhi ni khong na gnas pa'i don/ /sems can kun gyi lus la gnas/ /de yod pas na 'gro kun kyang / /ye shes snying po can gyur pas/ /de bzhin gshegs pa'i rgyu ru bshad/ /
ma ning ye shes dag pa nyid/ gnyis med ye shes 'bar ba yi/ /A li snang ba thabs kyi cha/ /mched pa ka sogs shes rab cha/ /ma ning thob pa gnyis med pa'o/ /sbyor ba don gyi yi ge bzhi/ /sbas pa'i tshul du bstan pa'o/ /char ni stong pa tsheg drag dang / /
thig les brgyan pa bde ba che/ /dpal ldan rdo rje sems dpa' la/ /kun du bzang po sems dpa' ches/ /gsang ba zab dang rgya che ba'o/ /lhag pa'i gsang chen rgyud kyi don/ /byang chub sems dpa' grags chen rnams/ /khyad par nges shes bskyed don du/ /dpal 
ldan 'dus pa nges gsal ba'i/ /bla med dgongs rgyud bshad du gsol/ /de nas gsang ba 'dzin pa po/ /rdo rje 'chang ba tshul 'di dag /rnal 'byor rgyud kyi sbas pa'i don/ /gsang ba rin chen snying po gsungs/ /gsang chen gleng gzhi'i khyad par dang / /rim pa gleng slong 
gyur pa dang / /gsang bar bya ba'i gzhi gang dang / /gsang ba'i dam tshig nges pa dang / /gsang ba bsgrub pa'i cho ga dang / /'jug pa'i rnal 'byor ji ltar bstan/ /gsang chen rnam bshad thabs dang ni/ /de nyid dang 'brel brjod bya gang / /rjod byed thun mong bstan pa'i 
tshul/ /lam la 'jug pa'i dbye ba dang / /gsang ba grub pa'i 'bras bu dang / /gsang ba lhag pa'i lam dang ni/ /gsang ba mchog gi spyod pa dang / /gsang chen rnam par bsdu ba'i don/ /mi 'gyur rkyen gyis ldog bya dang / /dgag sgrub gsang chen 'byung ba'i 
tshul/ /phyogs dang thub pa'i rnam dbye ba'i/ /gsang ba 'di dag gnas zhes bya/ /'di nyid 'jug pa'i tshul shes nas/ /grub pa sgrub pa'i tshul spyod do/ /gsang ba rnam par dag pa ye shes kyi ting nge 'dzin bstan pa zhes bya'o/ /de nas rgyal po rdo rje 
</page>

 <page>
<ph>294</ph><p>082-147b</p>
'dzin/ /dang po'i mgon po bcom ldan 'das/ /dpal mchog gsang ba 'dzin pa yis/ /'dus pa'i 'khor la bka' stsal pa/ /gsang ba zab pa'i rgyud 'di ru/ /spyod pa'i tshul 'di shes par bya/ /dang po'i sa ni pad+ma ltar/ /ge sar kha dbye'i 'od 'bar ba'o/ /gnyis 
pa chu rgyun lta bu ste/ /dri ma sbyong zhing 'byed par 'gyur/ /gsum pa rab tu gsal ba yi/ /'gro ba'i snang ba ye shes sgron/ /bzhi pa ye shes 'od 'phro ba/ /nyi ma'i snying po ltar 'char ba'o/ /lnga pa zla ba'i dkyil 'khor ltar/ /'dzag dang smin cing sdud pas sbyor/ /drug pa sgyu 
ma'i gzugs brnyan ltar/ /chos rnams rang bzhin shes pa'o/ /bdun pa lta ngan phyogs las ni/ /rgyal 'gyur seng ge'i rgyal po bzhin/ /ri bo mchog ltar ting 'dzin rgyal/ /ji srid rlung ni mi rgyu dang / /snang ba mi g.yo bar gyur pas/ /bdag gi dngos por rab tu brtag /
thabs ldan byang chub sems mchog gis/ /don mdzad 'khor los sgyur ba'i stobs/ /legs thob phyir mi ldog pa'i lam/ /sems dpa' chen po bla ma nyid/ /ji srid sprin ni sna tshogs pa/ /kha dog dbyibs ni tha dad pa/ /mkha' dbyings dag tu 'byung 'gyur zhing / /
deng nyid du ni ldog par 'gyur/ /de bzhin rang bzhin thams cad kyang / /snang ba gsum gyi rgyun chad dngos/ /ma lus yul la zhugs nas ni/ /de nyid du ni rang thim 'gyur/ /snang ba gsum po dag pa'i lam/ /rin chen sprin gyis 'gro don du/ /bsam pa'i tshul gyis char 
pa 'bebs/ /'dod chags rnam par dag pa'i dngos/ /de nyid byang chub sems dpa'i yul/ /'di ltar zhe sdang rnam par dag /de nyid byang chub sems dpa'i gnas/ /gang du gti mug dag pa'i ngang / /de ni byang chub sems dpa' yi/ /snang ba dag pa'i yul gyur 
pa/ /thams cad 'od gsal ngang gnas pa'o/ /sangs rgyas thams cad mngon 'dus pa'i/ /'od zer snang ba bsam gtan mes/ /dri ma ma lus sangs gyur pas/ /mngon par byang chub dag pa'o/ /ye shes chen po'i dri ma med/ /snang ba med cing dngos med pa'i/ /
</page>

 <page>
<ph>295</ph><p>082-148a</p>
ma 'dres 'od kyi snang ba 'gyed/ /pad+mo rin chen ge sar las/ /nor bu sna tshogs sdong pos brgyan/ /ma rig mun sel chu bo'i rgyun/ /thabs dang shes rab dbyer med pa/ /bde chen sa ni bcu gnyis pa/ /nam mkha' lta bur bdag med pas/ /rab tu mi 
gnas dngos med pa'o/ /zung 'jug chen po dag pa'i sku/ /thams cad mkhyen pa rtog med pa'i/ /sku gsum rdo rjer gcig pa'i bdag /sar gyur pa ni bcu gsum pa/ /btsun mo'i b+ha ga bde can du/ /rang 'byung 'gyur ba med par bzhugs/ /'phags lam yan lag brgyad pa 
gang / /dbang phyug brgyad ni dag pa'i dngos/ /sgom pa'i lam ni 'di nyid du/ /lam gyi khyad par bstan pa'o/ /mthong lam yan lag bdun ldan pa/ /sku gsum rtogs phyir yan lag brjod/ /tshogs lam dang po dag la ni/ /dran pa nye bar gzhag pa gang / /smin byed 
dbang gis gzhi bzung bas/ /bum dbang lus ni lha ru ste/ /gsang dbang tshor ba bde ba nyid/ /gsum pa chos ni ye shes dran/ /bzhi pa sems ni 'od gsal du/ /dran pa nye bar gzhag phyir brjod/ /tshogs lam bar pa nyid la ni/ /ting 'dzin ma skyes bskyed 
pa dang / /skyes pa brtan phyir pogs dbyung dang / /yang dag spong ba bzhi po dag /de nyid goms par byed pa la/ /dgag dang bsgrub pa'i phyogs gyur pa/ /spangs thob rim par ldan par brjod/ /tshogs lam chen por gyur pa dag /rdzu 'phrul rkang pa bzhir nges pa/ /
chu rlung rdo rje mgon po yi/ /mA ma kI yi rdzu 'phrul gyis/ /snying ga'i gnas su yang dag ldan/ /me rlung pad+ma mgon po yi/ /gos dkar mo yi rdzu 'phrul gyis/ /gyen rgyu mgrin par brjod par bya/ /sa rlung rin chen mgon po yi/ /sangs rgyas spyan ma'i rdzu 'phrul 
gyis/ /thur sel gsang bar brjod pa nyid/ /rlung gi dkyil 'khor lte bar ni/ /las kyi mgon po'i rigs dag pa'i/ /lha mo sgrol ma'i rdzu 'phrul gyis/ /me dang mnyam pa'i las zhes bya/ /re re'ang lha mo bzhi bzhi ste/ /dkyil 'khor bzhi dang ldan pa yi/ /
</page>

 <page>
<ph>296</ph><p>082-148b</p>
lam du rdzu 'phrul stobs kyis brjod/ /gnad ni rnam pa bzhi dag ste/ /lus dang dus dang yul dang ni/ /rlung gi gnad du shes par bya/ /dang po'i ye shes bla na med/ /pad+ma ltar gsal rab 'bar ba/ /sa ni thog mar mngon par par bde/ /rgyu lam yan lag bdun 
ldan pa/ /'jug gnas rgyu lam rang bzhin bcas/ /dbang gis 'jug dang rang byin brlab/ /phyi nang gsang ba mchog tu gyur/ /'bru gsum e ba~M ma yar bcas/ /'bras bu snying po phyag rgya che/ /rang bzhin med pa dag pa'i dbyings/ /'od gsal mngon par byang chub pa/ /
tshad med snying rje bsdu dngos kyis/ /nges par rab gang mi dmigs pa'o/ /sems can sna tshogs 'dul don du/ /sangs rgyas rnams ni yang dang yang / /sems bskyed gyur pas lam sbyangs te/ /mdzad pa du ma'i cho 'phrul rnams/ /rgyun mi 'chad phyir sems bskyed pa'o/ /
dri med sems ni rnam kun du/ /rang rig ye shes thogs med pas/ /'gag pa med cing skye med kyang / /sems can don du 'khor zhing lding / /byang chub sems ni mi zad pa/ /de phyir phrin las rgyun mi 'chad/ /rnam par mi rtog mi dmigs pas/ /kun mkhyen ye shes 
nam mkha'i dbyings/ /gdul bya'i khams dang mthun par 'jug /sangs rgyas rnams kyi sgyu 'phrul gar/ /de ni sprul pa'i sku zhes brjod/ /rgyal ba longs spyod rdzogs pa'i sku/ /yon tan du mas rab brgyan cing / /mtshan dang dpe byad 'bar ba dang / /ye shes skus 
ni gzhan don phyir/ /snang ba'i 'od 'byed dag pa'i don/ /rtag tu bde ba can du bzhugs/ /bde ba chen po dbyer med cing / /thabs dang shes rab mi phyed pa'i/ /rnal 'byor dbang phyug bcom ldan 'das/ /kha sbyar sbyor ba gsang ba che/ /rdo rje pad+ma mnyam sbyor 
pa/ /me tog dang ni de yi dri/ /dbyer med rten dang brten par gnas/ /mchog tu dag pa bdag med pa/ /sku gsum tha dad bstan pa ni/ /gdul bya'i dbang la gyur pa yin/ /khyad par yan lag nges par ni/ /sku gsum gcig tu bsdus pa'i don/ /sangs 
</page>

 <page>
<ph>297</ph><p>082-149a</p>
rgyas rnams kyi gsang chen mchog /'bras bu rdo rje'i theg pa zhes/ /thams cad mkhyen pas bshad pa yin/ /sbyor ba'i lam las yan lag bcu/ /rlung gi gnas su brjod par bya/ /rtsa ba'i rlung lnga dbang po lnga/ /stobs lnga de yi khyad par te/ /yan lag 
rlung gi gnas pa yin/ /snga ma'i go rims la ltos nas/ /khyad par gong du 'phel bsten/ /dad pa la sogs chos rnams yin/ /'bras bu'i dus su sangs rgyas kyi/ /gsang ba ye shes stobs bcur ni/ /gnas dang gnas min mkhyen pa sogs/ /khyad par thob 
pa bstan pa'o/ /mthar phyin lam ni rnam gnyis te/ /slob pa'i zung 'jug dang po yin/ /rang rang rig tu bcas pa yi/ /tha dad med pa'i bde ba'i lam/ /rang bzhin dag pa gzugs kyi sku/ /blo bur dri ma rnam bsal ba/ /mnyam rjes khyad par gang gyur ba/ /rtog 
pa sbyang ba sems mngon gyur/ /'dir ni ngo bo nyid med pa/ /de nyid chos rnams chos nyid de/ /de ni yang dag mi slu ba/ /de rtogs sangs rgyas yin zhes brjod/ /dus gsum rgyal ba'i ye shes lam/ /sangs rgyas snying po byang chub sems/ /stong nyid seng ge'i nga ro yis/ /
log bar lta ba'i tshogs skrag mdzad/ /de las snang ba med pa'i dbyings/ /sku gsum yongs su 'byung dang po/ /mi slob zung 'jug gnyis pa ste/ /dbyer med rig ma'i skyes bur bcas/ /rgyas btab drug ldan bde pa che/ /lhan cig skyes pa'i rol par 'char/ /
ngo bo nyid kyis dag pa ste/ /sems nyid 'od gsal snying po nyid/ /chos sku dri ma med pa las/ /lus sbyangs ye shes ro gcig pa/ /rdul bral bcing grol med pa nyid/ /ting 'dzin mnyam nyid tha dad med/ /byang chub mchog ces bstan pa yin/ /'od gsal de nyid dus 
kun du/ /chos nyid dang ni bsam gtan dang / /lam du byed pa'i ting 'dzin las/ /brgyal dang gnyid dang snyoms 'jug ste/ /thams cad du ni 'gyur ba med/ /rang gis 'phrog cing rang gis ster/ /sa bon rkyen dang phrad pa bzhin/ /myu gu rten 'brel tshogs las 'byung / /
</page>

 <page>
<ph>298</ph><p>082-149b</p>
rdo rje 'dzin pa thams cad kyis dang lam rnam par nges pas bstan pa zhes bya ba'i ting nge 'dzin to/ /'di ni gsang ba thams cad kyi/ /yi ge gnas kyi ston pa po/ /shrI gnyis med ye shes mchog grub pa/ /bde legs kun gyi gzhir gyur pa'i/ /dpal ldan rnam 
par thar pa'i sgo/ /shes rab snying rje dbyer med pa'o/ /gsang ba'i snying po bla na med/ /mthar thug chos rnams rab 'jug pa/ /sgyu ma'i rol pa bsam mi khyab/ /byang chub sems las kun du 'byung / /bde ba mchog las mchog grub pa/ /'khor 'das spang thob med pa 
nyid/ /srid zhi mnyam pa nyid rtog pa/ /byang chub sems kyi spyod yul can/ /rgyal ba rnams kyis bstan pa'i lam/ /bde don spros med ngang du 'dus/ /khams gsum rlung las sprul pa ni/ /rnam par shes pa yul la 'jug /de las bdag dang gzhan du rtog /rten 
bcas rang stong g.yo ba yin/ /'dir ni rlung sems 'dres pa las/ /snang ba gsum gyi rang bzhin 'char/ /rnal 'byor rgyud kyis bdag dang gzhan/ /tha dad mi rtog spyad pa bya/ /kun gyi bla mar gyur pa ni/ /mchog gi phyag rgya chen po'i gnas/ /kun rdzob snang ba sna tshogs pa/ /
ngo bo nyid kyis rang stong pa/ /gnas gsum tshul ni rgyud gzhan las/ /snying po 'od gsal mngon byang chub/ /sgyu ma lta bu'i yul las gzhan/ /ting 'dzin nges par 'dir bstan pa'o/ /dus gsum sangs rgyas thams cad kyi/ /gsang chen rgyal po zung 'jug lam/ /
sku gsum dbyer med nam mkha'i ngang / /ye shes tha snyad las 'das pa'o/ /yon tan rdzogs shing kun dbang sgyur/ /mchog ldan rgyal po mdzes shing 'bar/ /zab dang rgya che gnyis su med/ /rang gzhan gnyis med chen po yin/ /rtsa ba'i rgyud kyi dgongs pa ni/ /yang dag 
nyid du rnam bshad pa/ /lha mo rnams dang skyes bu yi/ /gsang ba'i rgyud 'dir gnyis med brjod/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa las gnyis su med par ston pa mnyam pa nyid rnam par rgyal ba zhes bya ba las de bzhin 
</page>

 <page>
<ph>299</ph><p>082-150a</p>
gshegs pa thams cad kyi gsang chen gyi gnas nges par bstan pa mchog tu mi 'gyur pa'i ye shes gtan la phab pa zhes bya ba'i le'u ste nyer gnyis pa'o// //brtag pa gnyis pa rnam par nges pa gsal ba zhes bya ba ste gsang ba'i dpal mchog chen 
po ye shes kyi de kho na nyid rab tu brjod pa'o/ /de nas rgyal po rdo rje 'dzin/ /sku gsum mchog tu brtag pa nyid/ /mi 'gyur rdo rje gsum gyi ngang / /brtan zhing mchog tu bzang po che/ /snying po byang chub bla med pas/ /gsang ba dam pa bka' stsal to/ /gsang ba chen po'i 
dkyil 'khor du/ /rnam pa gsal zhing dag pa'i sku/ /bsdus pa'i pho brang rgya che bas/ /mi bskyod rdo rje sems dpa' dag /gcig tu gtso bor gyur pa'o/ /khyab par snang mdzad dkon mchog dpal/ /'od dpag med dang gdon mi za/ /rigs kyi dbye ba lnga ru brjod/ /
spyan dang mA ma kI mchog dang / /gos dkar mo dang sgrol byed ma/ /mtshams kyi dkyil 'khor gnas pa yi/ /gzugs sgra dri ro lha mo bzhi/ /bar khyams gnas pa grwa bzhir dgod/ /byams pa sa yi snying po dang / /phyag na rdo rje mkha' snying po/ /'jig rten dbang phyug 
'jam pa'i dbyangs/ /sgrib sel kun du bzang po ste/ /sems dpa' brgyad ni lha khyams la/ /khro rgyal bzhi dang ldan pas na/ /nyi shu rtsa lnga nang du dgod/ /phyi khyams dag la khro rgyal drug /de ltar sum cu rtsa gcig gis/ /rtsa ba'i dkyil 'khor bsdus pa yin/ /
phyag na rdo rje'i dbang bskur ba/ /tshangs pa chos kyi 'khor lo ste/ /sum cu gsum par gnas pa'o/ /sangs rgyas thams cad kyis dbang bskur ba mnyam pa nyid ye shes ston pa zhes bya ba'i ting nge 'dzin nyid du mngon par brjod pa'o/ /de nas de bzhin gshegs pa 
mi'i zla ba de bzhin gshegs pa thams cad kyi sku dang gsung dang thugs rdo rje mi dmigs pa'i ye shes 'byung ba rdo rje zhes bya ba'i ting nge 'dzin la snyoms par zhugs nas byang chub kyi sems 'di gsungs so/ /chos rnams du mar snang ba'i dngos/ /ljon shing 'bras bu ldan pa bzhin/ /
</page>

 <page>
<ph>300</ph><p>082-150b</p>
phra ba'i dbye ba shes par bya/ /byang chub tshul 'di bstan pa'o/ /zhes gsungs so/ /de nas bcom ldan 'das shin tu gzigs pa de bzhin gshegs pa thams cad kyi gsang ba'i spyod tshul kun tu ston pa rdo rje zhes bya ba'i ting nge 'dzin la snyoms par zhugs te byang chub kyi sems 
'di gsungs so/ /gnas med gnas pa'i mkha' lta bur/ /mi rtog rang byung 'od gsal ba/ /don dam dmigs med ngo bo nyid/ /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa ye shes 'bar bas rab tu brgyan 
pa zhes bya ba sangs rgyas thams cad kyi gsang ba dag par sdom pa'i ngo bo rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du chos rnams dngos med cing / /ngo bo nyid dag ye shes sku/ /bden pa 'dis ni khyab par byed/ /byang chub tshul 
'di bstan pa'o/ /zhes gsungs so/ /de nas de bzhin gshegs pa nor bu'i 'od kyi rgyal po sangs rgyas thams cad kyi mnyam pa nyid ye shes gcig pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'khor ba skyug bro rmongs pa can/ /
rab rib ldan pa'i rtog pa nyid/ /de bzhin gshegs pa'i ye shes mchog /byang chub tshul 'di bstan pa'o/ /zhes gsungs so/ /de nas de bzhin gshegs pa ri rab brtsegs pa'i rtse mo rdo rje sangs rgyas thams cad kyi ye shes rgya mtsho ltar mi phyed pa zhes bya ba'i ting nge 'dzin la snyoms 
par zhugs te byang chub kyi sems 'di gsungs so/ /dpag med ye shes rgyal mtshan tog /yid bzhin nor bu'i snying po las/ /rang bzhin bde chen gnas mchog 'grub/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen lha'i 
lha sangs rgyas thams cad kyi gzi brjid mtha' yas pa'i 'od 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyal ba ma lus kun gyi gsang / /ye shes rol pa bde ba che/ /tha dad spangs pa'i ting nge 'dzin/ /byang chub 
</page>

 <page>
<ph>301</ph><p>082-151a</p>
tshul 'di bstan pa'o/ /zhes gsungs so/ /de nas de bzhin gshegs pa don gnas gzigs pa dag pa'i dbyings kun nas sprin gyi snang ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /bla na med pa'i byang chub 
sems/ /tshad med bde ba'i char 'bebs pa/ /rang 'byung ye shes rgyal po nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa bsam pa rdzogs pa dpal rgyal po bden pa gnyis su med pa'i ngo bo kun tu 'byung ba rdo rje zhes bya ba'i ting nge 'dzin 
la snyoms par zhugs te byang chub kyi sems 'di gsungs so/ /'di ni rgyal ba ma lus pa'i/ /ye shes sku ste skyon med pa/ /bsam pa blo yi yul las snang / /byang chub tshul 'di bstan pa'o/ /zhes gsungs so/ /de nas de bzhin gshegs pa mya ngan med pa'i dpal rdo rje sangs 
rgyas thams cad kyi snying po yang dag par 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /kun snang ye shes cir mi rtog /nam mkha'i dri med mtha' khyab stong / /rnam rtog ye shes me 'bar sku/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa kun du rtog pa thams cad dang bral ba rdo rje dbyings sangs rgyas thams cad kyi zhing khams rin po che'i sprin kun du ston pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dri ma med 
pa dag pa'i zhing / /pad+mo rgyas pa snang ba'i dbyings/ /rin chen 'od 'phro mi zad dang / /byang chub tshul 'di bstan pa'o/ /zhes gsungs so/ /de nas de bzhin gshegs pa sra ba'i dbang phyug sangs rgyas thams cad kyi rol pa ston pa'i dpal rdo rje sangs rgyas thams cad kyi kun 
nas 'od kyi phreng ba dam pa'i dkyil 'khor 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dkyil 'khor thams cad sems su gcig /de nyid ye shes dag pa'i ngang / /dbyer med rtag pa'i tshul mchog ste/ /bde gshegs gsang 
</page>

 <page>
<ph>302</ph><p>082-151b</p>
ba 'byung ba'o/ /zhes gsungs so/ /de nas de bzhin gshegs pa me tog spyan yangs sangs rgyas thams cad kyi mnga' dbang dam pa rnam par 'phrul ba dri ma med pa'i dpal zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyal ba 
kun gyi ye shes dbyings/ /gsang ba 'gro snying rnam dag pas/ /blang dor med pa'i bde ba thob/ /byang chub tshul 'di bstan pa'o/ /zhes gsungs so/ /de nas de bzhin gshegs pa rdo rje rnam par dbyes pa'i sku'i dpal sangs rgyas thams cad kyi dbyangs kun du sgrogs pa'i 
snang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gzung 'dzin rtog pa'i dpa' rlabs kun/ /dbu mar gcig tu thim gyur pas/ /ye shes rgyas pa'i snying po dbye/ byang chub tshul 'di bstan pa'o/ /zhes gsungs so/ /de nas de bzhin 
gshegs pa dri ma med pa chos kyi 'od zer 'byung ba rdo rje sangs rgyas thams cad kyi snying po'i ye shes 'byung ba dam pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /kun du seng ge'i rtsal gyis ni/ /zil gyis gnon pa rdo rje zhes/ /yongs su 
bsdu ba'i ting nge 'dzin/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od gsal ba'i yon tan 'byung ba rdo rje sangs rgyas thams cad kyi dgyes pa'i yon tan du ma ston pa mi gnas pa zhes bya ba'i ting nge 'dzin la snyoms par zhugs te byang 
chub kyi sems 'di gsungs so/ /kun nas snang ba med pa'i dang / /rtog pas bskyod par mi 'gyur ba/ /mnyam nyid ye shes lhang nge bzhugs/ /byang chub tshul 'di bstan pa'o/ /zhes gsungs so/ /de nas bcom ldan 'das zla ba'i zhal mnga' ba rdo rje sangs rgyas thams 
cad kyi sgyu ma'i rol pa sna tshogs su ston pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'byung ba rnams dang srog bcas dang / /mi zang rtsa lcug ma lus kun/ /de bzhin nyid las snang ba yin/ /byang chub tshul 'di bstan pa'o/ /
</page>

 <page>
<ph>303</ph><p>082-152a</p>
zhes gsungs so/ /de nas de bzhin gshegs pa kun tu 'od mi zad pa'i rin chen sangs rgyas thams cad kyis 'gro ba'i mig rnam par sbyong ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du lus can thams 
cad la/ /gdul bya dus la bab gyur na/ /nam mkha' las kyang sgra byung nas/ /chos kyi 'byung gnas der ston mdzad/ /ces gsungs so/ /de nas de bzhin gshegs pa rin chen dkon pa'i tog rang 'byung du 'char ba'i ye shes rol ba rdo rje zhes bya ba'i ting nge 'dzin la snyoms par zhugs 
te byang chub kyi sems 'di gsungs so/ /'di ni rang 'byung ston pa po/ /ye shes 'jug pa 'bad med par/ /thob bya byang chub sems dpa' rnams/ /rang rig rang las rnyed par 'gyur/ /zhes gsungs so/ /de nas de bzhin gshegs pa bla ma phan par grags pa sangs rgyas 
thams cad kyi sku kun du ston cing 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dus gsum pa yi sangs rgyas rnams/ /dkyil 'khor bsdus pa'i 'khor lo dag /gdul bya'i blo yis mthong bar byed/ /de nyid bsam pa'i 
tshul gyis 'byung / /zhes gsungs so/ /sangs rgyas byang chub rdo rje 'dzin/ /tshe 'dis 'grub gyi gzhan du min/ /lus ngag yid ni legs gnas pa/ /med par 'grub par mi 'gyur gsungs/ /gsung gcig rdo rje 'dzin pa che/ /thub pa chen po rnam par rgyal/ /
gnyis med mnyam pa'i rgyal po che/ /'dod pa'i longs spyod rgyun mi 'chad/ /'di med rol pa rgyu med 'gyur/ /ji ltar 'dod pa nyer bsten pa/ /zhen med ye shes longs spyod pa/ /bde bar bstan pas sangs rgyas 'thob/ /ces gsungs te/ yang dag pa'i longs spyod pa'i 
ting nge 'dzin to/ /dus gsum gyi de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ shin tu bde ba chen po'i gnas/ mngon par ston pa'i le'u ste 
</page>

 <page>
<ph>304</ph><p>082-152b</p>
nyer gsum pa'o// //de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas snang ba mi zad pa'i ye shes rab tu 'byed pa rdo rje sangs rgyas thams cad kyi nam mkha'i gnas mi 'gyur ba rdo rje zhes bya ba'i ting nge 'dzin la 
snyoms par zhugs te byang chub kyi sems 'di gsungs so/ /gang du dmigs pa kun bral ba'i/ /snying rje chen po'i 'od zer gyis/ /yul rnams sgyu mar spyad par bya/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa 'od zer dpag med gzi brjid mtshungs pa med pa'i rgyal po sangs rgyas thams cad kyi ye shes kyi snying po gsang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du stong nyid chos kyi sku/ /de nyid snying rje dbyer mi phyed/ /
'bras bu snying po byang chub sems/ /ye shes tshul 'di bstan pa'o/ /zhes gsungs so/ /de nas de bzhin gshegs pa dus mkhyen dpal sangs rgyas thams cad kyis gdugs khyab par byed pa zhes bya ba'i ting nge 'dzin la snyoms par zhugs te byang chub kyi sems 
'di gsungs so/ /'gro ba ma lus kun gyi snying / /mi shigs ye shes gcig pur bzhugs/ /'gro 'ong med cing khyab par 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes stobs mchog 
seng ge'i sgra can sangs rgyas thams cad kyis 'gro ba kun la rang bzhin gyis dbang bskur ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ngo bo nyid kyis dus gsum du/ /phyogs bcu'i sems can ma lus la/ /rgyal ba kun 
gyis dbang bskur mdzad/ /byang chub tshul 'di bstan pa'o/ /zhes gsungs so/ /de nas de bzhin gshegs pa rnam par sbyangs pa'i mkhas pa'i blo can sangs rgyas thams cad kyis khams gsum chos kyi rgyal por dbang bskur ba zhes bya ba'i ting nge 'dzin la snyoms 
</page>

 <page>
<ph>305</ph><p>082-153a</p>
par zhugs te byang chub kyi sems 'di gsungs so/ /khams gsum skye 'gyur lus can gyi/ /lus ngag sems ni mi dmigs par/ /byang chub snying por dbang bskur mdzad/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa rgyal bar dka' ba'i blo can sangs rgyas thams cad kyis 'gro ba rnams la yang dag par rtogs pa'i dbang bskur ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyi ye shes dbang / /rtag cing 
khyab pa'i tshul du bskur/ /de nyid rnam dag dbang bskur mchog /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan phung po mi zad pa sangs rgyas rnams kyi ye shes kyi 'tsho ba ston pa rdo rje zhes bya ba'i ting nge 'dzin la snyoms 
par zhugs te byang chub kyi sems 'di gsungs so/ /glang chen myos 'dra'i spyod spangs nas/ /bar snang bya bzhin rjes chags med/ /thams cad dus su snyoms par spyad/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa tog gi zla ba sangs rgyas thams cad kyi bsod snyoms spyod pa dran par bya ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du grong khyer rgyu ba sogs/ /sna tshogs spyod lam bag yod pas/ /dran pas ma yengs gzhan 
don phyir/ /byang chub tshul 'di spyad pa'o/ /zhes gsungs so/ /de nas de bzhin gshegs pa mthu chen thob sangs rgyas thams cad kyi spyod lam rnam par dag pa'i dpal zhes bya ba'i ting nge 'dzin la snyoms par zhugs te byang chub kyi sems 'di gsungs 
so/ /gang du 'gro dang 'chag pa dang / /nyal dang zas kyi dus la sogs/ /byang chub sems kyi ngang las ni/ /ma yengs tshul bzhin spyad par bya/ /zhes gsungs so/ /de nas de bzhin gshegs pa mthu stobs mtha' yas pa rdo rje sangs rgyas 
</page>

 <page>
<ph>306</ph><p>082-153b</p>
thams cad kyi kun du spyod pa snang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /tshul bzhin ma yin rnam spangs nas/ /bag med gnas las bzlog par bya/ /'di ni ye shes bdud rtsi yin/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa zla ba rnam par dag pa'i dpal sangs rgyas thams cad kyi spyod pa dag pa'i snang ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du lus sems bde gnas 
shing / /ldog pa med pa'i brtson 'grus kyis/ /dkar po'i chos la spyod par bya/ /byang chub tshul 'di bstan pa'o/ /zhes gsungs so/ /de nas de bzhin gshegs pa don thams cad gzigs pa rdo rje sangs rgyas thams cad kyi lta ba rnam par dag pa'i gnas 
rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du rgyu dang 'bras bu'i chos/ /chud mi za ba nges 'byung phyir/ /shin tu dag tshe sdug bsngal 'gyur/ /de nyid phra ba rtogs par dka'/ /zhes gsungs so/ /de nas 
de bzhin gshegs pa mthu stobs mtha' yas rdo rje sangs rgyas thams cad kyi kun du spyod pa snang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /tshul bzhin ma yin rnam spangs nas/ /bag med gnas las bzlog par bya/ /
'di ni ye shes bdud rtsi yin/ /byang chub tshul 'di bstan pa yin/ /zhes gsungs so/ /de nas de bzhin gshegs pa thams cad kyi dpa' bo chen po rdo rje sangs rgyas thams cad kyi nges pa'i lta ba yang dag pa dran pa rdo rje zhes bya ba'i ting nge 'dzin la snyoms 
par zhugs te byang chub kyi sems 'di gsungs so/ /dag pa'i 'bras bu bde ba ste/ /ma dag pa las srid par ltung / /rnam par nges pas ye shes che/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'byor ldan 
</page>

 <page>
<ph>307</ph><p>082-154a</p>
sangs rgyas thams cad kyi nges pa'i lam rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas rnams kyi nges 'byung lam/ /de ni thar ba'i rgyal mtshan te/ /rang sems dag pa 
tshul khrims mchog /byang chub tshul 'di bstan pa'o/ /zhes gsungs so/ /de nas de bzhin gshegs pa bsod nams rab rgyas sangs rgyas thams cad kyi bsod nams mi zad pa'i gter 'byung ba rdo rje zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /bla na med pa'i nor bu ni/ /zhen med ye shes rgya mtsho che/ /kun du longs spyod rang las 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan 'bar ba'i 'od sangs rgyas thams cad 
kyis 'gro bskyob pa dpal rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /byang chub ye shes nam mkha' ltar/ bdag med phung po la sogs stong / stong nyid sgyu mas snying rjer gnas/ de nyid tshul 'di bstan 
pa'o/ /zhes gsungs so/ /de nas de bzhin gshegs pa snying po thugs yang sangs rgyas thams cad kyi gnas pa med pa'i tshul rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas thugs ni chos 
kyi dbyings/ 'gyur ba med cing kun rtog bral/ mi g.yo mtshan ma med pa nyid/ byang chub tshul 'di bstan pa'o/ /zhes gsungs so/ /de nas de bzhin gshegs pa legs skyes sangs rgyas thams cad kyis 'gro ba'i gdung ba sel ba zhes bya ba'i ting nge 'dzin 
la snyoms par zhugs te byang chub kyi sems 'di gsungs so/ /mi shes nyon mongs nad kyis gzir/ de sel dam pa'i bdud rtsi bstan/ bla med thugs rje'i sman gyis gso/ byang chub tshul 'di bstan pa'o/ /zhes gsungs so/ /de nas de bzhin 
</page>

 <page>
<ph>308</ph><p>082-154b</p>
gshegs pa lha chen po nor 'dzin sangs rgyas thams cad kyi ye shes rol pa 'byung ba'i ting nge 'dzin la snyoms par zhugs te byang chub kyi sems 'di gsungs so/ /'phags pa rnams kyis sbyangs pa'i lam/ nang las byung gi phyi las min/ de nyid 'bras 
bu mchog las skyes/ byang chub tshul 'di bstan pa'o/ /zhes gsungs so/ /de nas de bzhin gshegs pa yid gnyis spong sangs rgyas thams cad kyi gsang sngags kyi tshul byin gyis rlob pa rdo rje zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /'dir ni khyad par byin rlob cing / dpag med bde bar gshegs pa yis/ dus drug tu ni byin rlob pa/ /byang chub tshul 'di bstan pa'o/ /zhes gsungs so/ /gnyis med ye shes dag pa las/ /ci ste min na ldeg pa 
ltar/ /de bas sdug bsngal brgyud ma las/ /mthar phyin sngags kyis byin brlabs pa'i/ /mkhas pa dag ni ye shes spyod/ /ji ltar chu yi thigs pa ni/ /rgya mtshor bab na lan tshwar gyur/ /lan tshwa 'o ma'i mtshor zhugs pas/ /de nyid slar yang bdud rtsir 'gyur/ /
dag pas dug med byas nas ni/ /ye shes bdud rtsi longs spyod pa'o/ /rdo rje bdud rtsi 'byung ba zhes bya ba'i ting nge 'dzin to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med 
pa mnyam pa nyid rnam par rgyal ba las sangs rgyas kun gyi ye shes kyi bdud rtsi bstan pa'i le'u ste nyer bzhi pa'o// //de nas yang bcom ldan 'das de bzhin gshegs pa'i ting nge 'dzin dpag med stobs sangs rgyas thams cad kyi byin gyis rlob pa rdo rje 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sku gsung thugs kyi rdo rje yi/ /bdag po de nyid kun 'dus pa/ /rig pa'i rgyal pos byin gyis rlob/ /byang chub tshul 'di bstan pa'o/ /zhes gsungs so/ /
</page>

 <page>
<ph>309</ph><p>082-155a</p>
de nas de bzhin gshegs pa mchog tu srid pa sangs rgyas thams cad kyi bla na med pa'i snying po zhes bya ba'i sangs rgyas thams cad kyi 'byung ba'i ting nge 'dzin la snyoms par zhugs te/ byang chub kyi sems 'di gsungs so/ /rgyal ba kun gyi dgongs pa rnams/ /
so so'i rig pa'i rtsal gyis ni/ /snying po gcig par shes par bya/ /byang chub tshul 'di bstan pa'o/ /zhes gsungs so/ /de nas de bzhin gshegs pa bcom pa med pas sangs rgyas thams cad kyi rnga sgra'i dbyangs kyis 'gro ba bskul ba zhes bya ba'i ting nge 'dzin la snyoms par zhugs 
te byang chub kyi sems 'di gsungs so/ /gang du zhing khams sbyong ba dang / /gang du 'gro ba 'dul ba dag /nam mkha'i dbyings kyis kun du brdung / /byang chub tshul 'di bstan pa'o/ /zhes gsungs so/ /de nas de bzhin gshegs pa mi gnas pa sangs rgyas thams cad kyi 
chos 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos rnams rang byung stong nyid sgra/ /gdul bya mos pa'i snang ba la/ /sangs rgyas rnams kyis kun du bsgrags/ /byang chub tshul 'di bstan pa'o/ /zhes gsungs so/ /de 
nas de bzhin gshegs pa bde gnas dbang po sangs rgyas thams cad kyi zab pa'i gnas mi phyed pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos rnams zag med 'od gsal ba/ /skye ba med cing shin tu phra/ /mtshan nyid dngos pos 
stong pa'i chos/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshogs can gtso bo sangs rgyas thams cad kyi ting nge 'dzin mi zad pa 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
sna tshogs sems can sems rgyud ni/ /ngo bo nyid kyis rang stong pas/ /mi phyed ye shes gnas pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'gro ba'i 'od zer sangs rgyas thams cad kyi 'od zer 'byung ba rdo rje zhes 
</page>

 <page>
<ph>310</ph><p>082-155b</p>
bya ba'i ting nge 'dzin la snyoms par zhugs te byang chub kyi sems 'di gsungs so/ /kun du ma smin smin byed dang / /smin pa grol phyir 'bad pa ste/ /ye shes spyod pa byang chub che/ /gsang ba tshul 'di bstan pa'o/ /zhes gsungs so/ /de nas de bzhin gshegs pa 
phal chen rgyal ba kun du rtog pa nges par sel ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos po mi rtag skad cig ma/ /de nyid slu ba'i chos can phyir/ /'dzin pa med pa'i gnas zhes bya/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa gzi brjid mtha' yas sangs rgyas thams cad kyi ye shes kyi sgo la 'jug pa rdo rje zhes bya ba'i sangs rgyas thams cad kyi gnas kyi ting nge 'dzin rnam par sbyong ba zhes bya ba la snyoms par zhugs te byang chub kyi sems 'di 
gsungs so/ /ngo bo nyid kyi dag pa'i dngos/ /dbu ma ye shes rtog bral bas/ /mtha' las 'das pa zung du 'jug /gsang ba gnyis med tshul bstan pa'o/ /zhes gsungs so/ /de nas bcom ldan 'das de bzhin gshegs pa don gyi blo gros sangs rgyas thams 
cad kyi gsang ba ye shes bsam gyis mi khyab pa'i gnas la 'jug pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos rnams thams cad skye ba med/ /chos gang 'gag par 'gyur ba med/ /rnam par rtog pa rab zhi 
ba/ /de nyid byang chub tshul bstan pa'o/ /zhes gsungs so/ /de nas de bzhin gshegs pa bla med sman pa'i rgyal po sangs rgyas thams cad kyi ye shes rtog pa'i dra ba gcod pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
thog ma tha ma med pa'i bdag /rtog pa med cing dmigs med pas/ /mtha' yas dri ma med pa'i sku/ /snying po byang chub tshul bstan pa'o/ /zhes gsungs so/ /de nas de bzhin gshegs pa srid pa'i gdul dka' ba spangs pa zhes bya ba sangs rgyas thams 
</page>

 <page>
<ph>311</ph><p>082-156a</p>
cad kyi ye shes 'brug sgra'i dbyangs sgrogs pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /snying po rdo rje stong nyid dang / /dbyer med lhan cig skyes pa'i bdag /rtog pa med cing dmigs med pas/ /
byang chub tshul 'di bstan pa'o/ /zhes gsungs so/ /de nas de bzhin gshegs pa dag pa'i stobs rims nad med pa sangs rgyas thams cad kyi seng ge'i sgra bsgrags pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
gang du nad rnams bya ba'i gzhi/ /las dang nyon mongs rtog las spyad/ /de nyid gnas las dag par bya/ /thams cad ye shes spyod pas sbyong / /zhes gsungs so/ /de nas de bzhin gshegs pa legs par snang ba'i dpal sangs rgyas kyi ye shes kyi 
ljon shing dag pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyi sdom pa mchog /gsang ba zab dang rgya che'i dbyings/ /spang blang med par grol ba nyid/ /gnyug ma byang chub tshul bstan 
pa'o/ /zhes gsungs so/ /de nas de bzhin gshegs pa grags pas byin sangs rgyas thams cad kyi ye shes kyi snying po don sgyu 'phrul ston pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sgyu 'phrul chen po lhag pa'i lha/ /
gcig las du mar snang byed cing / /de nyid du mar yongs sprul pa/ /sgyu 'phrul byang chub tshul bstan pa'o/ /zhes gsungs so/ /de nas de bzhin gshegs pa me tog sbyin sangs rgyas thams cad kyi bsam gtan 'dzin pa rdo rje 'byung ba zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /'byung ba rnams dang khams gsum dang / /rnam shes ye shes khams 'dus pa/ /rten dang brten pa sbyang bar bya/ gsang ba tshul 'di bstan pa'o/ /zhes gsungs so/ /de nas de bzhin gshegs pa skyes 
</page>

 <page>
<ph>312</ph><p>082-156b</p>
bus byin sangs rgyas thams cad kyi ye shes kyi nyi ma'i snang ba kun du ston pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /srid pa dag pas snang ba dag /rang lus dag pas rnam shes dag /ye shes spyod pas rnam par spyad/ /
'di ni rdo rje'i tshul mchog yin/ /zhes gsungs so/ /de nas de bzhin gshegs pa rdo rje sde sangs rgyas thams cad kyi tshul zla ba'i snang ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du rmi lam dag par ni/ /
rdo rje blo yis rnam par sbyang / /de nyid ye shes rgyal ba yis/ /bdud las rnam par rgyal bar bya/ /zhes gsungs so/ /de nas de bzhin gshegs pa rdo rje phal cher sbyin sangs rgyas thams cad kyi gsang ba pad+mo rnam par rol pa'i 'od zer 'byung ba rdo rje zhes bya ba'i ting 
nge 'dzin la snyoms par zhugs te/ byang chub kyi sems 'di gsungs so/ /zhing khams kun gyi snang ba'i gnas/ /rin chen 'od kyis rnam par spras/ /sgyu ma tsam du ston pa nyid/ /snying po ye shes gzhir gyur pa'o/ /zhes gsungs so/ /de nas de bzhin 
gshegs pa zhi ba'i blo gros sangs rgyas thams cad kyi zhing ma lus par bkod pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rgyal ba rgya mtsho sprin tshogs las/ /dus gsum kun tu dge ba yi/ /zhing khams 
ye shes 'od kyi sku/ /chos rnams sems kyi snang las 'byung / /zhes gsungs so/ /de nas rgyal po rdo rje 'dzin/ /gsang ba'i dbang phyug bcom ldan gyis/ /ye shes spyod pas bsgrub pa yi/ /lhan cig spyod pa bka' stsal to/ /ji ltar mi gnas 
nam mkha' ni/ /khyab cing mtshan nyid med pa nyid/ /don dam de nyid dmigs med de/ /brjod pa spangs pa stong pa che/ /mi shigs gsang ba bla na med/ /kun du bzang po zhes grags pa/ /rnal 'byor dbang phyug phyag rgya che/ /ye shes rtag pas 
</page>

 <page>
<ph>313</ph><p>082-157a</p>
chos kyi sku/ /me long nang gi gzugs brnyan gang / /rnam pa gsal bar 'char ba ltar/ /ji ltar sangs rgyas ye shes ni/ /snang ba me long lta bur brjod/ /de bzhin gshegs pa thams cad kyi/ /ye shes rang rig gzhan rig pa/ /tha dad 
med par thugs chud pas/ /de nyid mnyam nyid ye shes brjod/ /gdod nas dag cing skye ba med/ /rang bzhin gyis ni 'od gsal ba/ /phan tshun khyab pa'i ye shes la/ /so sor rtog pa zhes brjod do/ /kun nas ma lus sangs rgyas kyi/ /mdzad pa sna tshogs la 
spyod pas/ /bde bar gshegs gnas gcig mdzad pas/ /khyab pa nan tan ye shes brjod/ /gang tshe nyon mongs shes bya'i sgrib/ /thams cad las grol de yi tshe/ /rnal 'byor mchog thob rdo rje 'dzin/ /shin tu rnam dag ye shes brjod/ /mchog gyur rgyal ba'i 
'byung gnas ni/ /chos rnams ngo bo nyid med pas/ /rab tu mi gnas ye shes gzhi/ /dam tshig shin tu 'da' dka' ba'o/ /rang byung dri ma med pa ni/ /rtog pa thams cad yang dag spangs/ /dngos dang dngos med rang bzhin gyis/ /gnyis kyi bag chags 'ching ba nyid/ /
mi rtog pa yi rang bzhin gyis/ /bsam mi khyab pa nyid kyis gcod/ /rtog pa'i dri ma'i dra ba yis/ /rin chen sems ni dri mar byas/ /gnyis su med pa'i ye shes nyid/ /dri ma bral phyir sangs rgyas brjod/ /ces byang chub sems dpa' sems dpa' chen 
po sa'i snying po la sogs pa rnams kyis gsang chen gyi gnas yongs su brjod pa la rab tu dga' ba'i don ched du brjod do/ /de nas de bzhin gshegs pa thams cad kyi sku dang gsung dang / thugs kyi gsang ba gsang ba 'dus pa rnal 'byor chen po gnyis su med pa mnyam pa 
nyid rnam par rgyal ba zhes bya ba las sangs rgyas thams cad kyi ye shes mngon par rol pa bstan pa'i le'u ste nyer lnga pa'o// //de nas rgyal po rdo rje 'dzin/ /thams cad stong pa mi 'gyur che/ /ye shes dam pa ston pa pos/ /kun du gsang ba bka' stsal to/ /
</page>

 <page>
<ph>314</ph><p>082-157b</p>
dam chos snying po bcud las byung / /sangs rgyas mchod pa bla med pa/ /byang chub sems dpa'i rnam par 'phrul/ /shes rab thabs ni tshul thob byed/ /ji ltar gdul bya'i chos rnams dang / /'dod yon kun la sangs rgyas rnams/ /thams cad longs 
spyod tshul gcig pas/ /longs spyod rdzogs sku zhes bshad do/ /mtshan rnams kun dang yang dag ldan/ /sna tshogs sku ste mtshan nyid med/ /sangs rgyas rnams kyis sprul pas na/ /sprul pa'i sku zhes 'dir bshad yin/ /phyag rgya chen po rab bsgrub 
phyir/ /shes nas rnal 'byor dbang phyug sgom/ /kun rtog thams cad rnam spangs pas/ /rgyal ba chos sku ye shes nyid/ /bla ma'i byin brlabs skad cig gis/ /ye shes mi zad rgya mtsho ni/ /tshe 'di nyid la 'grub par 'gyur/ /mi phyed rdo rje dbang phyug 
nyid/ /gnyis med mnyam par ro gcig pas/ /rdo rje 'chang chen rang byung du/ /grub pa bde chen ngo bo nyid/ /thob med thob pas cig car grol/ /spangs thob med pa mnyam nyid che/ /de nas de bzhin gshegs pa spos kyi glang po'i dpal sangs rgyas thams cad kyi 
ye shes kyi gnas 'byung ba rdo rje sangs rgyas thams cad kyi zab pa'i rdo rje ye shes sgron ma zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'dir ni chos rnams thams cad kyi/ /snying po ye shes bde chen po/ /byang chub 
rten cing 'brel 'byung ba'i/ /gsang ba'i tshul 'di bstan pa'o/ /zhes gsungs so/ /de nas de bzhin gshegs pa stobs mi zad pa sred med kyi bu sangs rgyas thams cad kyi ye shes kyi dbyangs kun du bskul ba rdo rje zhes bya ba'i ting nge 'dzin la snyoms par 
zhugs te/ byang chub kyi sems 'di gsungs so/ /bdag med dngos po med pa ru/ /ma skyes zag pa med pa'i ngang / /spros pa kun las rnam grol ba'i/ /ye shes tshul 'di bstan pa'o/ /zhes gsungs so/ /de nas de bzhin gshegs pa 'gro ba 
</page>

 <page>
<ph>315</ph><p>082-158a</p>
skyob dbul po nges pa sangs rgyas thams cad kyi glang po'i rtsal thogs pa med pa rdo rje sangs rgyas thams cad kyi 'byung gnas rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rdo rje sems dpa' rang nyid 
de/ /rang sems zla ba kun+da ltar/ /sa bon gnas te rgyu yi cha/ /gsang ba'i tshul 'di bstan pa'o/ /zhes gsungs so/ /de nas de bzhin gshegs pa mi tshugs pa ye shes mtshungs pa med pa'i 'od sangs rgyas thams cad kyi zab pa'i mdzod rdo rje 
dbyings zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas kun gyi rdo rje'i thugs/ /rab tu mi gnas brjod med pa/ /byang chub sems su gcig pas na/ /thams cad dbyer med dag par brjod/ /
ces gsungs so/ /de nas de bzhin gshegs pa nyi zla sangs rgyas thams cad kyi rin po che'i nor bu'i dpal zhes bya ba'i ting nge 'dzin la snyoms paRa zhugs te/ byang chub kyi sems 'di gsungs so/ /dngos po kun gyi bdag nyid gang / /stong gsum 'jig 
rten rang gi lus/ /phyi nang gnyis med ye shes che/ /gsang ba zab pa'i tshul bstan pa'o/ /zhes gsungs so/ /de nas de bzhin gshegs pa thams cad tog gi 'od zer sangs rgyas thams cad kyi snying po 'od zer kun nas 'byung ba rdo rje zhes bya ba'i ting nge 
'dzin la snyoms par zhugs te/ byang chub kyi sems 'di gsungs so/ /'gro ba skyob pa'i don du ni/ /sna tshogs gzugs can cho 'phrul gyis/ /gdul bya ye shes lam la bkod/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa mchog gi mchod pa'i dpal sangs rgyas thams cad kyi ye shes mkha' lding rol pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du byams pa'i 'od kyis ni/ /'gro ba kun la khyab 
</page>

 <page>
<ph>316</ph><p>082-158b</p>
par bya/ /des ni dpag med gzhan don du/ /mtshungs med ye shes gnas thob pa'o/ /zhes gsungs so/ /de nas de bzhin gshegs pa dpal gyi snying po sbas pa sangs rgyas thams cad kyis bdud thams cad rnam par 'jig par mdzad pa zhes bya ba'i 
ting nge 'dzin la snyoms par zhugs te/ byang chub kyi sems 'di gsungs so/ /byams pas bdud dpung 'joms mdzad cing / /snying rje g.yul las rgyal bar 'gyur/ /byang chub sems kyis phyir mi ldog /ye shes tshul 'di bstan pa'o/ /zhes 
gsungs so/ /de nas de bzhin gshegs pa ye shes tog sangs rgyas thams cad kyi gsang ba ye shes rdo rje'i stobs zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rin chen 'bar ba glog gi 'od/ /dri med chu shel 
zer 'bab pas/ /tha mal lus ni rgyal bar bsgyur/ /de nyid tshul 'di bstan pa'o/ /zhes gsungs so/ /de nas de bzhin gshegs pa ye shes don grub sangs rgyas thams cad kyi mdzad pa rigs sna tshogs su ston pa rdo rje zhes bya ba'i ting nge 'dzin la 
snyoms par zhugs te/ byang chub kyi sems 'di gsungs so/ /gang du lha mo bye ba dang / /byang chub sems dpa' khrag khrig tshogs/ /de bzhin gshegs pa'i rigs brgya dang / /bde gshegs stong sogs tshul 'dir bstan/ /zhes gsungs 
so/ /de nas de bzhin gshegs pa'i ri rab lhun po brtsegs pa sangs rgyas thams cad kyi ye shes kyi snying po sgyu ma'i rol pa ston pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du rgyu dang 'bras bu'i chos/ /
ngo bo nyid dag rang byung ba/ /bdag med ye shes gnas med pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa gdul dka' 'dul ba sangs rgyas thams cad kyi gnas la spyod pa rdo rje zhes bya ba'i ting nge 'dzin la 
</page>

 <page>
<ph>317</ph><p>082-159a</p>
snyoms par zhugs te byang chub kyi sems 'di gsungs so/ /mchog tu sa yi mthar thug pa/ /bcu gsum ye shes rdo rje 'dzin/ /bde ba'i 'byung gnas bla na med/ /gsang ba tshul 'di bstan pa'o/ /zhes gsungs so/ /de nas bcom ldan 
'das pad+mo'i 'od zer rnam par rol pa rdo rje sangs rgyas thams cad kyi gnas mi zad pa 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du mnyam nyid ye shes dang / /'gro ba'i bla ma chos don gyis/ /tshad med 
thugs rjes yongs su bsdu/ /de nyid mi rtog gsang ba'o/ /zhes gsungs so/ /de nas de bzhin gshegs pa dgra bcom grags pa'i 'od zer sangs rgyas thams cad kyi kun nas chos kyi sgra 'byung ba rdo rje zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /gang du sdud cing spro ba dang / /mtshan bcas dmigs pa med pa ru/ /ye shes rgyal la phyag rgyas btab/ /'di ni dag pa'i don ston pa'o/ /zhes gsungs so/ /de nas de bzhin gshegs pa ye shes grogs rdo rje sangs rgyas thams cad kyi 
gsang ba nges par rtogs pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyis nam mkha'i khams/ /yongs su gang ba til 'bru bzhin/ /sems can smin cing grol byed pas/ /ye shes mngon par bsdus pa 
yin/ /zhes gsungs so/ /de nas de bzhin gshegs pa ye shes nyon mongs pa sangs rgyas thams cad kyi 'phro ba'i sprin bkod pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du dngos dang dngos med pas/ /
mi phyed ye shes bde ba che/ /sna tshogs 'du 'bral med pa'i ngang / /ye shes phyag rgya chen por bstan/ /zhes gsungs so/ /de nas de bzhin gshegs pa 'dam bu'i 'od sangs rgyas thams cad kyi ye shes mngon par byang chub pa'i rgyal po zhes bya ba'i ting nge 'dzin la 
</page>

 <page>
<ph>318</ph><p>082-159b</p>
snyoms par zhugs te byang chub kyi sems 'di gsungs so/ /nam mkha'i khams kyi spyod yul bas/ /rang bzhin gyis ni mi dmigs bzhin/ /don dam thob tu med pa'i don/ /gzhi med tshul 'di bstan pa'o/ /zhes gsungs so/ /de nas de bzhin gshegs 
pa spos bzang rdo rje sangs rgyas thams cad kyi snying po'i 'od zer kun nas rgyas pas lta ngan skrag par byed pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mtshan nyid dang ni mtshan gzhi med/ /gang du ro mnyam zung 'jug 
pas/ /dbyer med rtogs pa rgyal po che/ /byang chub tshul 'di bstan pa'o/ /zhes gsungs so/ /de nas de bzhin gshegs pa yul 'khor rangs pa rdo rje sangs rgyas thams cad kyi gshegs pa dang byon pa rjes su 'gro ba ston pa zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /mi g.yo 'gyur ba med pa las/ /de bzhin nyid du bstan pa yis/ /'jug cing 'byung ba gsang ba che/ /snying po ye shes tshul bstan pa'o/ /zhes gsungs so/ /de nas de bzhin gshegs pa bde grags dpal 
sangs rgyas thams cad kyi dngos grub gnas pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos grub snying po bdud rtsi'i bcud/ /grub pa'i bla ma'i gdams pa las/ /thob 'gyur de bas gzhan du min/ /gsang 
ba tshul 'di bstan pa'o/ /zhes gsungs so/ /de bzhin gshegs pa thams cad kyi/ /mdzad pa'i sna tshogs gdul don du/ /phyogs bcu'i zhing khams ma lus par/ /phyi nang gsang ba'i tshul dag gis/ /theg pa mchog tu yongs grags pa'i/ /rdo rje 
theg pa'i lam gyur 'di/ /rgyal ba rgya mtsho ma lus pa'i/ /thugs kyi snying po gsang ba yin/ /sku dang gsung gi rdo rje 'dir/ /snying po kun du 'dus pa'i phyir/ /rnal 'byor bas ni rtag tu spros/ /'dir ni sngon chad bstan pa'ang med/ /ma 'ongs pa na'ang 'byung 
</page>

 <page>
<ph>319</ph><p>082-160a</p>
bar dka' / /de bas gsang chen rnyed dka' bas/ /sangs rgyas rnams ni 'jig rten du/ /'byung bar 'gyur ram ma byon yang / /gsang ba'i yi ge rnam dag pa/ /'phel 'grib spangs pas gnas pa yin/ /sangs rgyas kun gyi gsang ba'i gnas/ /
gsang chen rang 'byung mnyam pa nyid/ /dpal mchog 'di ni bsdus pa'i tshul/ /ye shes chen po'i tshul bstan pa'o/ /zhes de bzhin gshegs pa rdo rje sems dpa' byang chub sems dpa' sems dpa' chen po rnams la gsang ba 'jig rten du 'byung bar dka' bar gdams shing 
bstan pa'o/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyi mdzad pa bstan pa'i le'u ste nyer drug pa'o// //de nas de 
bzhin gshegs pa srid mtha' gzigs sangs rgyas thams cad kyis srid pa'i chu klung skems pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'dir ni srid pa'i dra ba dag /rnam par gcod cing ye shes mes/ /sdug 
bsngal gnas 'di bsreg par bya/ /de nyid bde ba kun gyi gnas/ /zhes gsungs so/ /de nas de bzhin gshegs pa zla ba sgra gcan sangs rgyas thams cad kyi 'khor ba'i ri bo 'joms par byed pa rdo rje zhes bya ba'i ting nge 'dzin la snyoms par zhugs te byang chub kyi sems 
'di gsungs so/ /rtog pa sna tshogs las bcas pa/ /g.yeng bas sdug bsngal phung por gyur/ /de bsal ye shes byang chub sems/ /blang dor med pa'i ngang du gnas/ /zhes gsungs so/ /de nas de bzhin gshegs pa rin chen zla ba sangs rgyas thams cad kyi phyag 
rgya'i gnas rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /kun du phyag rgyas rgyas btab pas/ /mi phyed ye shes bdag nyid gyur/ /de nyid phyag rgya bzhi ldan pas/ /thams cad sdom par shes par bya/ /zhes gsungs so/ /
</page>

 <page>
<ph>320</ph><p>082-160b</p>
de nas de bzhin gshegs pa rgyal mtshan seng ge'i rgyal po sangs rgyas thams cad kyi chos kyi rgyal mtshan bsgreng ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sems rgyud sna tshogs chos nyid gcig par gyur/ /de nyid dang la 
dag pa'i rgyal mtshan mchog /dbyer med byang chub sems kyi snang ba las/ /gsang ba bla med tshul 'di bstan pa'o/ /zhes gsungs so/ /de nas de bzhin gshegs pa bsam gtan dgyes sangs rgyas thams cad kyi ye shes kyi rdo rje rnam rtog gi ri bo 'joms pa 
rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du rtog las rnam byung ba/ de nyid 'joms pa'i rdo rje ni/ /stong nyid bde chen byang chub sems/ /de nyid ye shes tshul bstan pa'o/ /zhes gsungs so/ /de nas de bzhin 
gshegs pa rdzogs ldan sangs rgyas thams cad kyi grub pa rdo rje gsang ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du byams pa'i ting 'dzin gyis/ 'gro ba bdul ba'i don gang spyod/ sna tshogs ngo bo nyid med pas/ de nyid 
mi dmigs tshul bstan pa'o/ /zhes gsungs so/ /de nas de bzhin gshegs pa rnam par rol pa sangs rgyas thams cad kyi snying po ye shes la rol pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sgyu ma'i dngos po 
snang med pa/ rten cing 'brel bar 'byung ba'i don/ gnas med bden gnyis dbyer med pa/ byang chub tshul 'di bstan pa'o/ /zhes gsungs so/ /de nas de bzhin gshegs pa yon tan rin po che mnga' pa sangs rgyas thams cad kyi bkod pa mi 'gyur pa dbyangs zhes 
bya ba'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyi gsang ba dbyings/ thos bsam bsgom pas rtogs dka' ba/ gsang ba'i ye shes dag pa che/ dri med tshul 'di bstan pa'o/ /zhes gsungs so/ /de nas 
</page>

 <page>
<ph>321</ph><p>082-161a</p>
de bzhin gshegs pa dgra bcom grags pa sangs rgyas thams cad kyi tshul gsang ba rdo rje dmigs su med pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rnam dag 'od gsal dri ma med/ /ma skyes nam mkha'i 
bdag nyid kyis/ /sgyu ma dngos las rnam grol byed/ /de nyid tshul 'di bshad pa'o/ /zhes gsungs so/ /de nas de bzhin gshegs pa pad+ma'i 'od zer snang ba'i ngos sangs rgyas thams cad kyi ye shes kyi glu'i dbyangs rdo rje zhes bya ba'i ting nge 'dzin la snyoms par zhugs te byang 
chub kyi sems 'di gsungs so/ /nam mkha'i dbyings kyi bdag nyid can/ /'dus byas rtog las rnam grol ba/ /'dus ma byas pa rdo rje'i ngang / /de nyid dag pa'i tshul bstan pa'o/ /zhes gsungs so/ /de nas bcom ldan 'das de bzhin gshegs pa mdzod spu ldan pa 
rdo rje sangs rgyas thams cad kyi ye shes 'byung ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas kun gyi sdom pa ni/ /thabs dang shes rab dbyer med pa/ /dus gsum de bzhin gshegs pa'i thugs/ /'du 
'bral med pa'i tshul bstan pa'o/ /zhes gsungs so/ /de nas de bzhin gshegs pa spobs pa grags pa sangs rgyas thams cad kyi dngos grub gdul bya la ster bar mdzad pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'dir 
ni so so rang rig pa/ /ye shes rgyun chad med pa'i lam/ /de nyid lam du bsgom pa'i mchog /bsam gtan ye shes tshul bstan pa'o/ /zhes gsungs so/ /de nas de bzhin gshegs pa rdo rje nor bu sangs rgyas thams cad kyi na bza' mi zad pa rdo rje zhes bya ba'i ting 
nge 'dzin la snyoms par zhugs te byang chub kyi sems 'di gsungs so/ /nor bu'i snying po bsam 'phel bzhin/ /rtog med bsam pa rdzogs byed pa/ /rang byung chos kyi sgra ston pas/ /mi gnas ye shes tshul bstan pa'o/ /zhes gsungs so/ /de nas de bzhin gshegs 
</page>

 <page>
<ph>322</ph><p>082-161b</p>
pa tshe dpag tu med pa rdo rje sangs rgyas thams cad kyi khyu mchog rdo rje'i rtsal zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /srid dang zhi bar mi gnas pa/ /rdo rje gsum mchog dam pa'i dbyings/ /sku gsum lam gyi ye shes 
bcas/ /sa gsum dag pa'i dbang phyug thob/ /ces gsungs so/ /de nas de bzhin gshegs pa nor bu bkod pa'i dpal sangs rgyas thams cad kyi rin po che sna tshogs pa'i mdangs bkod pa/ rdo rje sangs rgyas thams cad kyi snying po zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /rjes su dran pa'i gnas ni mthong ba'i lam/ /ye shes skad cig dga' ba bcu drug las/ /phyi nang gnas pas 'od gsal don rtogs pa/ /stong nyid rang 'byung rnam dag tshul bstan pa'o/ /zhes gsungs 
so/ /de nas de bzhin gshegs pa dbang chen seng ge'i nga ro sangs rgyas thams cad kyi mchod pa'i rgya mtsho mchod pa'i ting nge 'dzin la snyoms par zhugs te/ byang chub kyi sems 'di gsungs so/ /sna tshogs snang ba du mar 'char ba nyid/ /yul ni sgyu ma dngos po 
gdod nas dag /dag pa'i ngo bo chos dbyings nam mkha' che/ /sems snang rol pa gsang ba 'dir bstan pa'o/ /zhes gsungs so/ /de nas de bzhin gshegs pa yon tan 'byung gnas sangs rgyas thams cad kyi gsang ba rmad du byung ba rdo rje zhes bya ba'i ting nge 'dzin la 
snyoms par zhugs te/ byang chub kyi sems 'di gsungs so/ /ma btsal ma spangs ngang gis dag pa'i sku/ /rnyed par mi 'gyur rab 'byam bde ba che/ /bgrod pa gcig pa'i lam ni lhun grub pa/ /byang chub sems chen gsang ba theg pa'i mchog /ces gsungs 
so/ /de nas de bzhin gshegs pa lhun po grags sangs rgyas thams cad kyi gsang ba mtshan rab 'bar ba'i rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /bde bar gshegs pa'i mtshan dang dpe byad rnams/ /
</page>

 <page>
<ph>323</ph><p>082-162a</p>
sems can kun gyi lus la nges par bzhugs/ /dbri bsnan med par 'char pas gsal bar byed/ /de nyid sbas pa'i don du tshul 'di bstan/ /zhes gsungs so/ /de nas de bzhin gshegs pa 'od zer bcu pa sangs rgyas thams cad kyi snying po gzhal 
yas khang nye bar brgyan pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dkyil 'khor 'khor lo'i gzhal yas khang / /tshad med bkod pas rab spras pa/ /rgyan rnams bye brag mtha' yas tshogs/ /snang bde nyid tshul bstan 
pa'o/ /zhes gsungs so/ /de nas de bzhin gshegs pa ma dmad pa sangs rgyas thams cad kyi snying po yang dag par ston pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sgyu ma'i chos rnams mkha' lta bur/ /dag pa'i 
ye shes rang srog go/ /snying gi pad+ma sad par bya/ /de las ye shes blo rgyas pa'o/ /zhes gsungs so/ /de nas de dag kun gyi gsang / /ye shes dam pa mchog grub pa/ /gsang chen ye shes lam 'di yis/ /'dod dang thar bar bsgrub pa'o/ /de bzhin gshegs 
pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las gsang ba chen po'i ye shes kyi don gtan la phab pa'i le'u ste nyer bdun pa'o// //de nas de bzhin gshegs pa glang po'i 
'gros sangs rgyas thams cad kyi bla na med pa'i ye shes la dmigs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /ye shes mchog tu gsang ba gang / /de nyid bsdus par gyur pa ste/ /rtog pa'i dra ba gcod 
mdzad yin/ /de nyid tshul 'di bstan pa'o/ /zhes gsungs so/ /de nas de bzhin gshegs pa yid 'thad dpal sangs rgyas thams cad kyi 'od zer kun nas rgyas pa'i 'byung gnas zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
</page>

 <page>
<ph>324</ph><p>082-162b</p>
gang du sangs rgyas 'od zer snang bas khyab/ /de nyid 'dom gang 'od ni dpa' rlabs gnyis/ /gnyis med gcig tu dag pas dbu ma nyid/ /dbyer med ye shes tshul 'di bstan pa'o/ /zhes gsungs so/ /de nas de bzhin gshegs pa rin chen zla ba sangs rgyas 
thams cad kyi byang chub kyi shing mchog la dmigs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rin chen brtan pa'i ljon pa'i shing / /de nyid byang chub sems las byung / /skyes pa sems bskyed rten gyur 
pas/ /rang byung tshul 'di bstan pa'o/ /zhes gsungs so/ /de nas de bzhin gshegs pa zhi ba sangs rgyas thams cad kyi nyan thos chen po rnams kyis dpag par dka' ba'i ting nge 'dzin la snyoms par zhugs te/ byang chub kyi sems 'di gsungs so/ /
zab pa shin tu zhi ba'i gnas/ /rdul med rnyog pa med pa'i thugs/ /bsam gtan rdo rje tshad med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab gsal rgyal po sangs rgyas thams cad kyi nyan thos dgra bcom pa chen po 
rnams kyis brtag par dka' ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gnas pa med pa'i gnas gyur pa/ /khyu mchog chen po byang chub sems/ /rang gzhan mi phyed mi dmigs pas/ /de nyid tshul 'di 
bstan pa'o/ /zhes gsungs so/ /de nas de bzhin gshegs pa thub pa kha lo sgyur ba sangs rgyas thams cad kyi gnas rgyun du zhugs pa rnams kyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
'khor ba'i rgyun 'di mya ngan 'das/ /de nyid spang du med pas na/ /ye shes shes rab rab gnas pas/ /dag pa tshul 'di bstan pa'o/ /zhes gsungs so/ /de nas de bzhin gshegs pa dge ba'i dbang phyug sangs rgyas thams cad kyi ye shes phyir mi 'ong ba rnams 
</page>

 <page>
<ph>325</ph><p>082-163a</p>
kyis rtogs par dka' ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang phyir ldog pa med pa'i sems/ /'di ni ye shes chen po'i ngang / /bla na med pa snying po'i sku/ /de bzhin nyid kyi tshul bstan pa'o/ /
zhes gsungs so/ /de nas de bzhin gshegs pa gtsug na rin po che'i 'od sangs rgyas thams cad kyi lan cig phyir 'ong ba rnams kyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /khams gsum snang ba 
sems yin phyir/ /sems de stong nyid rgyu med pas/ /gang du dri med gzhan don 'byung / /'di ni tshul chen gsang ba yin/ /zhes gsungs so/ /de nas de bzhin gshegs pa thub pa snyems bral sangs rgyas thams cad kyi zag pa zad pa rnams kyis dmigs su med pa rdo rje zhes 
bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du zag med 'byung ba med/ /khams dang dbang po yul med par/ /shin tu dri med nam mkha' bzhin/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa rin chen snying po'i dpal sangs rgyas thams cad kyi gsang ba rang rgyal ba thams cad kyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du lus kyi kun du spyod pa yi/ /rdzu 
'phrul snang ba bstan nas 'dul byed pa/ /rang 'byung bsam gtan thob ste ltos med pa/ /gsang ba 'dir gnas ye shes tshul bstan pa'o/ /zhes gsungs so/ /de nas de bzhin gshegs pa zla ba'i zhal sangs rgyas thams cad kyi gsang ba tshangs pas dmigs su 
med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /thog ma med cing mtha' med pas/ /srid rtser mi gnas dbang phyug che/ /dngos po med cing rtag pa che/ /de nyid tshul 'di bstan pa'o/ /zhes gsungs so/ /
</page>

 <page>
<ph>326</ph><p>082-163b</p>
de nas de bzhin gshegs pa dri ma med par grags pa'i rgyal po sangs rgyas thams cad kyi gnas brgya byin gyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du ma 'khrug rtog pa med/ /ye shes rgyal 
ba kun gyi yul/ /gzugs sogs yul ni rtog tu med/ /thams cad dag pa'i tshul bstan pa'o/ /zhes gsungs so/ /de nas de bzhin gshegs pa zhi ba'i gzi brjid sangs rgyas thams cad kyi spyod yul lha drag pos dmigs su med pa rdo rje zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /nyon mongs 'ching bdag pa yi/ /sred len rkyen gol log pas na/ /dmigs med ye shes gsang ba nyid/ /ye shes tshul 'di bstan pa'o/ /zhes gsungs so/ /de nas de bzhin gshegs pa thub pa dga' 
ba'i tog sangs rgyas thams cad kyi gsang ba khyab 'jug gis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang nas gang du khyab bya ngo bos stong / /thams cad bdag med stong pa zhi ba'i phyir/ /sems can 
khams med 'jug par mi gnas pas/ /ye shes chen po'i tshul 'di bstan pa'o/ /zhes gsungs so/ /de nas de bzhin gshegs pa sgra gcan lha'i rgyal po sangs rgyas thams cad kyi ye shes gsang ba lha ma yin rnams kyi dmigs su med pa'i ting nge 'dzin la snyoms par zhugs 
te byang chub kyi sems 'di gsungs so/ /gang du sa 'og sa steng dang / /sa bla rnams su bstan pa yi/ /dngos grub bdud rtsi thob byed pas/ /gsang ba tshul 'di bstan pa'o/ /zhes gsungs so/ /de nas de bzhin gshegs pa dpal na tshod bzang po sangs rgyas thams cad 
kyi ye shes gsang ba klu rnams kyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas rnams kyi ye shes sku/ /dug med gdug pa rnam bral bas/ /skyon med gtsang ba'i rang bzhin can/ /
</page>

 <page>
<ph>327</ph><p>082-164a</p>
byang chub tshul 'di bstan pa'o/ /zhes gsungs so/ /de nas de bzhin gshegs pa lha dga'i rgyal po sangs rgyas thams cad kyi dgongs pa mngon par rol pa srin mo rnams kyis dmigs su med pa rdo rje sangs rgyas thams cad kyi ye shes kyi ting nge 'dzin 
la snyoms par zhugs te/ byang chub kyi sems 'di gsungs so/ /bdag med mnyam pa nyid thob pas/ /grub pa med pa'i gnas la ni/ /'chi med ye shes tshul mchog gis/ /gsang ba tshul 'di bstan pa'o/ /zhes gsungs so/ /de nas de bzhin gshegs pa rin 
chen phung po sangs rgyas thams cad kyis sbas pa ye shes nam mkha'i bu mo rnams kyis dmigs su med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du mkha' la spyod 'gro ba'i/ /gya gyur spyod pa'i ye shes can/ /de nyid de 
zhes rnam brtags pas/ /gsang ba tshul 'di bstan pa'o/ /zhes gsungs so/ /de nas de bzhin gshegs pa mdzes par gshegs pa sangs rgyas thams cad kyi ye shes gnod sbyin rnams kyis rtogs par dka' ba thams cad kyi gnas pa rdo rje'i ting nge 'dzin la snyoms par zhugs te 
byang chub kyi sems 'di gsungs so/ /rin chen gter 'chang mdzod po che/ /nor gyi rgya mtsho mtha' yas pas/ /de nyid sa dbang bde gshegs rgyal/ /gsang ba dam pa bka' stsal pa'o/ /zhes gsungs so/ /de nas de bzhin gshegs pa seng ge'i gnas pa'i dpal sangs 
rgyas thams cad kyis sbas pa 'jig rten pa thams cad dang / 'jig rten las 'das pa thams cad kyi skye dgu'i chos las dben pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /skyes bu chen po thams cad kyi/ /ye shes gnas ni 
mnyam med pas/ /rang gzhan mi phyed byang chub che/ /sems dpa' tshul 'di bstan pa'o/ /zhes gsungs so/ /gang du 'gro la gnas gyur pa'i/ /gsang chen 'dir ni gnas gyur na/ /gang la'ang dri mar mi 'gyur zhing / /dgag par bya ba ci yang med/ /las rnams thams cad 
</page>

 <page>
<ph>328</ph><p>082-164b</p>
byas kyang ni/ /rang byung skur ni rnam par grol/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las dag pa'i skyes bu bstan pa'i le'u ste nyer brgyad pa'o// //de nas 
yang bcom ldan 'das de bzhin gshegs pa shin tu mthor gshegs sangs rgyas thams cad kyi ye shes kyi mchod rten 'byung ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dri med ye shes dag pa'i gnas/ /rin chen phung po gsal 
ba yi/ /dang zhing yid 'phrog 'byung ba'i gzhi/ /sa le sgrib med tshul bstan pa'o/ /zhes gsungs so/ /de nas de bzhin gshegs pa rnam par skye ba'i dbang po sangs rgyas thams cad kyi ye shes rdo rje mngon par 'byung ba zhes bya ba'i ting nge 'dzin la snyoms par zhugs te/ byang chub kyi 
sems 'di gsungs so/ /mngon par 'byung ba 'phags pa'i lam/ /nyes pa spongs pa'i tshul mchog gis/ /rnam par mthor gshegs 'og min te/ /zab pa brjod med tshul bstan pa'o/ /zhes gsungs so/ /de nas de bzhin gshegs pa blo gros bzang po mthong ba sangs 
rgyas thams cad kyi ye shes rgyal ba'i gnas zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dngos po kun gyi rang bzhin mchog /chos kun mnyam dang mi mnyam pa/ /kun mkhyen kun 'gro thams cad pa/ /dri med tshul 'di bstan 
pa'o/ /zhes gsungs so/ /de nas de bzhin gshegs pa dpal 'jig rten 'od sangs rgyas thams cad kyi mnyam pa nyid gnas pa gcig pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /chos rnams kun gyi rang bzhin 
'dzin/ /mi gnas mya ngan 'das pa po/ /mnyam nyid 'gro ba'i don mdzad pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen gzi brjid sangs rgyas thams cad kyi kun rtog pa med pa rdo rje zhes bya ba'i ting nge 'dzin la snyoms 
</page>

 <page>
<ph>329</ph><p>082-165a</p>
par zhugs te/ byang chub kyi sems 'di gsungs so/ /gcig dang du ma'i rang bzhin gnas/ /cher mi g.yo ba rang bzhin med/ /rtsol med 'byung bdag pa yi/ /gsang ba tshul 'di bstan pa'o/ /zhes gsungs so/ /de nas de bzhin gshegs pa skal 
ldan shing rta chen po sangs rgyas thams cad kyi dpe byad las 'das pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /bcom ldan so so rang rig pa/ /gtso bo dpe bral ye shes te/ /bdag po kun 'gro kun khyab pas/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa kun du rgyal ba bzang po sangs rgyas thams cad kyi dngos po mi dmigs pa rdo rje sangs rgyas thams cad kyi 'byung gnas zhes bya ba'i ting nge 'dzin la snyoms par zhugs te/ byang chub kyi sems 'di gsungs 
so/ /byed pa po dang 'phrog pa rang med/ 'di ni dpal ldan rang byung sems/ /dngos po gsal dang mi gsal mdzad/ /ye shes snang ba'i tshul bstan pa'o/ /zhes gsungs so/ /de nas de bzhin gshegs pa dga' ba bkod pa sangs rgyas thams cad kyi ye shes chen po bla na 
med pa bde ba'i ting nge 'dzin la snyoms par zhugs te/ byang chub kyi sems 'di gsungs so/ /gnyis med gnyis las grol ba yi/ /ye shes rang las skye bar 'gyur/ /de nyid mngon rgyu spong byed pas/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa gdegs par mdzad pa'i dpal sangs rgyas thams cad snang ba yang dag pa rdo rje gnyis su med pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dngos po med pa sgom pa min/ /dngos por yang dag bsgom du med/ /gang du 
ro mnyam mchog gi dngos/ byang chub tshul 'di bstan pa'o/ /zhes gsungs so/ /de nas de bzhin gshegs pa spos kyi glang po sangs rgyas thams cad kyi mi gnas pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sems 
</page>

 <page>
<ph>330</ph><p>082-165b</p>
can kun gyi bsam pa 'di/ /'jigs pa med pa'i ngang gnas na/ /bsam gyis mi khyab gnyis med gnas/ byang chub tshul 'di bstan pa'o/ /zhes gsungs so/ /de nas de bzhin gshegs pa blo gros 'od 'phro'i dpal sangs rgyas thams cad kyi ye shes blo gros 
mi zad pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /shes rab mkha' la rnam par gnas/ snying rjes sad pa'i mda' yis ni/ bde ba chen po'i rnam par 'bigs/ byang chub tshul 'di bstan pa'o/ /zhes gsungs 
so/ /de nas de bzhin gshegs pa ri bo'i rgyal mtshan rnam par grol ba'i dpal rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sems dang shes rab ting nge 'dzin/ rnam grol mtha' la mi gnas pa'o/ /dgos pa kun gyi 
'ching ba bral/ byang chub tshul 'di bstan pa'o/ /zhes gsungs so/ /de nas de bzhin gshegs pa rin chen spos bzangs sangs rgyas thams cad kyi ye shes kyi rdo rje mi zad pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gnyis 
med bde ba mchog tu zhi/ mkha' mnyam rtog pa las grol ba/ gnyis med rnam dag chos kyi dbyings/ byang chub tshul 'di bstan pa'o/ /zhes gsungs so/ /de nas de bzhin gshegs pa chos bstan sangs rgyas thams cad kyi bsam gyis mi khyab pa'i dbyings rdo rje 
zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /chos nyid bsam gyis mi khyab pa'i/ rnal 'byor dbang phyug gnas pa che/ brtan g.yo dag pa'i tshul mchog gis/ dbyer med tshul 'di dag pa'o/ /zhes gsungs so/ /
de nas de bzhin gshegs pa gzi brjid drag shul can sangs rgyas thams cad kyi bdud dpung thams cad pham par mdzad pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rtog pa ngan pas brtags pa yi/ phyi rol yul ni 
</page>

 <page>
<ph>331</ph><p>082-166a</p>
rdzas stong pas/ thabs dang shes rab rnam dag nyid/ ye shes tshul 'di bstan pa'o/ /zhes gsungs so/ /de nas de bzhin gshegs pa chos kyi nor bu sangs rgyas thams cad kyi ye shes dra ba gcod pa rdo rje zhes bya ba'i ting nge 'dzin la snyoms par zhugs te/ 
byang chub kyi sems 'di gsungs so/ /bde ba chen po gcig nyid kyi/ nang du snod bcud dngos po'i chos/ kun rdzob bden pas stong ba'i phyir/ 'dus pa der gnas tshul bstan pa'o/ /zhes gsungs so/ /de nas de bzhin gshegs pa bzang pos byin bas sangs rgyas thams cad 
kyi 'khor ba'i 'dam rdzab skems par byed pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du gnyis med ngang gnas pa/ /rang bzhin brtag tshogs rab zhi bas/ /snang gsum ye shes dag gyur ba'i/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa zla ba'i bla ma sangs rgyas srid pa'i tshang tshing 'joms pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /phyi rol nga rgyal log bcom ste/ /ye shes gcig pu bdag dag 
pas/ /rang byung bsam pa rnam par dag /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs pa'i dbyangs sangs rgyas thams cad kyis log rtog 'joms pa'i ri bo rdo rje zhes bya ba'i ting nge 'dzin la snyoms par zhugs te/ byang 
chub kyi sems 'di gsungs so/ /kun tu rtog pa rab spangs nas/ /'dod chags chags bral ye shes las/ /dbu mar dmigs par mi 'gyur te/ /gsang ba tshul 'di bstan pa'o/ /zhes gsungs so/ /de nas de bzhin gshegs pa seng ge'i zla ba sangs rgyas thams 
cad kyi 'byung gnas thams cad mkhyen pa'i ye shes rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rang rig nas ni byang chub 'gyur/ /'dir nyid tha dad rtog min zhing / /gzugs dang rnam thar sgo thim pas/ /chos rgyun thob 
</page>

 <page>
<ph>332</ph><p>082-166b</p>
phyir bstan pa'o/ /zhes gsungs so/ /'gro ba rnams kyi bde ba rtags dang bcas 'byung ba/ /gang yin mtshan ma spangs par gyur pa'i phyir/ /rang byung ngo bo ye shes bdag nyid de/ /rtogs pas stong pa'i bde ba mi zad yin/ /rlung gi rtog pa'i rjes su 'jug pa 
ni/ /bde ba rang sems ngo bo dam pas ni/ /tshim 'gyur de las gzhan du g.yo mi 'gyur/ /thabs dang shes rab bdag nyid gnas pa yin/ sangs rgyas thams cad kyis dam pa'i mdzod chen po zhes bya ba'i ting nge 'dzin la bstan pa'i don to/ /de bzhin gshegs 
pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ sangs rgyas thams cad kyi bde ba mi 'gyur ba'i don bstan pa'i le'u ste nyer dgu pa'o/ /de nas de bzhin gshegs 
pa dgra bcom pa yang dag par rdzogs pa'i sangs rgyas mtshungs pa med pa'i dpal sangs rgyas thams cad kyi snying po gsang ba dri ma med pa rdo rje sangs rgyas thams cad rjes su dran pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /de bzhin 
gshegs kun 'dus pa yi/ /sangs rgyas spro bsdu'i 'khor lo yis/ /rtse mor gyur pa'i phyag rgya yis/ /byang chub tshul 'di bstan pa'o/ /zhes gsungs so/ /de nas de bzhin gshegs pa legs par skyes pa'i dpal sangs rgyas thams cad kyi ye shes gsang ba chos rdo rje 
rjes su dran pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rang byung ye shes zhi ba'i dngos/ /dag pa rnam dben mngon par 'byung / /phun sum tshogs pa lam gyur gnas/ /byang chub tshul 'di bstan pa'o/ /zhes gsungs so/ /
de nas de bzhin gshegs pa thub pa dpe med pa'i tshogs sangs rgyas thams cad kyi gsang ba rigs rdo rje rjes su dran pa zhes bya ba'i ting ge 'dzin la snyoms par zhugs te/ byang chub kyi sems 'di gsungs so/ /gang du lha dang lha mo dang / /byang chub sems dpa' dpag med pa/ /
</page>

 <page>
<ph>333</ph><p>082-167a</p>
ye shes las skyes mtshungs med pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa grags pa'i bshes gnyen sangs rgyas thams cad kyi rdo rje'i rigs rjes su dran pa zhes bya ba'i ting nge 'dzin la snyoms par zhugs 
te/ byang chub kyi sems 'di gsungs so/ /gdug pa can rnams gdul bya'i phyir/ /snying rjes gtum pa'i nga ro yis/ /tshar gcad pa nyid bla med bsgral/ /de nyid gsang ba'i tshul bstan pa'o/ /zhes gsungs so/ /de nas de bzhin gshegs pa bden pa'i rgyal 
po sangs rgyas thams cad kyi de bzhin gshegs pa'i rigs rdo rje rjes su dran pa zhes bya ba'i ting nge la 'dzin la snyoms par zhugs te byang chub kyi sems 'di gsungs so/ /lha dang lha min lto 'phye dang / grul bu ma la sogs sna tshogs pas/ /bstod cing mchod pa'i ye shes 
gnas/ /rin chen 'khor lo brjod pa yin/ zhes gsungs so/ /de nas de bzhin gshegs pa dka' thub chen po sangs rgyas thams cad kyi ye shes rin po che'i nor bu rjes su dran pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs 
so/ /de nas ye shes nor bu ni/ /sna tshogs 'dod pa don byed pa/ /dpag med yon tan 'byung ba'i dbyings/ /byang chub tshul 'di bstan pa'o/ /zhes gsungs so/ /de nas de bzhin gshegs pa lhun po'i 'od zer sangs rgyas thams cad kyi pad+ma'i phreng ba rjes su 
dran ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du 'dam skyes me tog dang / /chu skyes pad+ma gsal ba yang / /'bar ba kha phye 'od khyab pas/ /dag pa ye shes tshul bstan pa'o/ /zhes gsungs so/ /de 
nas de bzhin gshegs pa yon tan brtsegs pa sangs rgyas thams cad kyi las kyi ral gri rjes su dran pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du rtog pa gcod pa dag /rnam par bdud 
</page>

 <page>
<ph>334</ph><p>082-167b</p>
tshogs rab 'joms pas/ /ye shes me 'od rgyas pa yis/ /kun du rgyas pa'i tshul bstan pa'o/ /zhes gsungs so/ /de nas de bzhin gshegs pa mchod par grags pa sangs rgyas thams cad kyi sna tshogs 'dul ba rdo rje rjes su dran pa zhes bya 'bi ting nge 'dzin la snyoms par 
zhugs te/ byang chub kyis sems 'di gsungs so/ /bde gshegs rgyal brgya mtsho'i drung / /gsang ba mi zad mchod pa'i gzhi/ /de nyid kun du khyab byed pas/ /gsang ba dag pa'i mchod pa'o/ /zhes gsungs so/ /de nas de bzhin gshegs pa chos kyi grags pa 
sangs rgyas thams cad kyi sku rdo rje rjes su dran pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du de bzhin gshegs pa yi/ /sku yi 'dul ba mtha' yas pa/ /sna tshogs zhing khams spyod mdzad pa/ /de nyid tshul 'di 
bstan pa'o/ /zhes gsungs so/ /de nas de bzhin gshegs pa thams cad kyi gsang ba sbyin pa'i 'od sangs rgyas thams cad kyi gsung rdo rje rjes su dran pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'dir ni brjod pa kun gyi 
gzhi/ /thabs dang shes rab sgra rnams las/ /sna tshogs skad du chos ston pa/ /de nyid tshul 'di bstan pa'o/ /zhes gsungs so/ /de nas de bzhin gshegs pa glog 'byin sangs rgyas thams cad kyi thugs rdo rje rjes su dran pa zhes bya ba'i ting nge 'dzin la snyoms par 
zhugs te/ byang chub kyi sems 'di gsungs so/ /dag par byed pa khrus yin te/ /sgrib ba 'phyag byed spyod lam du/ /thal sbyar 'dud pas bag yod lam/ /dran ldan tshul 'di bstan pa'o/ /zhes gsungs so/ /de nas de bzhin gshegs pa bden 
par gsungs sangs rgyas thams cad kyi yon tan rdo rje rjes su dran pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rin chen sna bdun rang byung ba'i/ /yon tan sgyu rtsal sna tshogs pa/ /thams cad bsam pa'i stobs yin pas/ /
</page>

 <page>
<ph>335</ph><p>082-168a</p>
de nyid gsang ba'i tshul bstan pa'o/ /zhes gsungs so/ /de nas de bzhin gshegs pa 'tsho byed gsung ba sangs rgyas thams cad kyi phrin las rdo rje rjes su dran pa sangs rgyas thams cad kyi stobs bzang ba'i ting nge 'dzin la snyoms par zhugs te 
byang chub kyi sems 'di gsungs so/ /gang du sna tshogs dbang po'i rim/ /de nyid thabs tshul tha dad pas/ /ldog pa'i dbye ba du mar bstan/ /byang chub tshul 'di bstan pa'o/ /zhes gsungs so/ /de nas de bzhin gshegs pa na tshod bzang po sangs rgyas thams cad kyi ting nge 
'dzin gyi sgo mtha' yas pa la 'jug pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rigs can sna tshogs du ma'i snang ba la/ /ye shes rang 'byung 'gag pa med par ni/ /thugs rje chen po mi zad stobs la 'byung / /sangs rgyas 
kun gyi phrin las tshul bstan pa'o/ /zhes gsungs so/ /de nas de bzhin gshegs pa legs pa'i tshogs can sangs rgyas thams cad kyi khro bo rjes su dran pa rdo rje zhes bya ba'i ting nge 'dzin snyoms par zhugs te/ /byang chub kyi sems 'di gsungs so/ /gang du gdug pa 
'dul byed pa/ /'byung po ma lus tsar gcad cing / /rjes su gzung phyir khro bar bstan/ /de nyid thugs rje'i tshul bstan pa'o/ /zhes gsungs so/ /de nas de bzhin gshegs pa rnam par nges pa'i blo gros sangs rgyas thams cad kyi sems can rjes su dran par zhes bya ba'i ting nge 
'dzin la snyoms par zhugs te/ /byang chub kyi sems 'di gsungs so/ /gang du dmig pas 'jug med par/ /sna tshogs khams gsum skye gnas pa/ /mi g.yo ngag las snang med par/ /chos dbyings gcig par tshul bstan pa'o/ /zhes gsungs so/ /
de nas de bzhin gshegs pa srid mtha' nor bu'i spos sangs rgyas thams cad kyi ma skyes pa rjes su dran pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang gi skye bas bsdus pa'i dngos/ /stong nyid gcig tu ma skyes pas/ /skye ba 
</page>

 <page>
<ph>336</ph><p>082-168b</p>
med pa'i tshul can te/ /de nyid tshul 'di bstan pa'o/ /zhes gsugs so/ /de nas de bzhin gshegs pa rgyal pa dgyes pa sangs rgyas thams cad kyi rig pa rdo rje rjes su dran pa zhais bya ba'i ting nge 'dzin la snyoms par zhugs te/ /byang chub kyi sems 'di gsungs so/ /
ngo mtshar sna tshogs 'phrul ba yi/ /gzo yi gnas dang gso sbyong sogs/ /mkhyen pas thabs la mkhas par bya/ /de nyid ye she tshul bstan pa'o/ /zhes gsungs so/ /de nas de bzhin gshegs pa seng ge'i 'od zer sangs rgyas thams cad kyi snang ba rjes su dran 
pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /blo snang yul dag dbang po yis/ /du ma'i dngos po snang ba la/ /ldog pa dang ni rjes su 'gro/ /de nyid gsang ba'i tshul bstan pa'o/ /zhes gsungs so/ /lus gnas cha 
shas med par rtogs/ /nges 'byung de bzhin cha shas med/ /cha shas can dang cha med pa/ /shes nas 'dir grol the tshom med/ /dngos po thams cad mnyam pa ste/ /myur du 'jug pa dka' ba nyid/ /dpe dang gtan tshigs rnams par spangs/ /rang bzhin gyis ni 'od 
gsal zhing / /gnyug ma 'dir ni snang ba ste/ /spyod pa'i yul las 'das pa yin/ /rtsod med zhi ba mtshon bya med/ /nges pa'i chos kyi dbyings la gnas/ /skal ba med cing rgyu ba med/ /shin tu stong zhing rdul med pas/ /sgra las 'das shing yon tan spangs//
dngos po kun gyi rang bzhin can/ /ye shes kyi snang ba rgyas pa rdo rje zhes bya ba'i ting nge 'dzin to/ /de bzhin gshegs pa thams cad kyi sku dang / /gsung dang / /thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ /'gro 
ba 'dul ba zhes bya ba'i le'u ste sum cu pa'o// //de nas de bzhin gshegs pa rnam par snang mdzad sangs rgyas thams cad kyi sbyin pa'i pha rol tu phyin pa mi zad pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du 
</page>

 <page>
<ph>337</ph><p>082-169a</p>
dngos po rnam dag pas/ /yul rnams sgyu ma'i mtshan nyid can/ /dus gsum gcig par bsdus pa yis/ /thams cad mkhyen par tshul bstan pa'o/ /zhes gsungs so/ /de nas de bzhin gshegs grags pa'i mchog sangs rgya thams cad kyi 
tshul khrims phyi rol tu phyin pa mi zad pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rnam par sbyong ba'i tshul las ni/ /tshul bzhin ma yin rnam gcad cing / /dpen pa nyon mongs las ldog gang / /tshul 'di gsang ba 
thob pa'o/ /zhes gsungs so/ /de nas de bzhin gshegs pa thub pa rab zhugs sangs rgyas thams cad kyi bzod pa'i pha rol tu phyin pa mi zad pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /lus gang yid kyi las rnams 
la/ /byang chub sems dpa' gzhan don du/ /dpag med dka' sbyad khur byed pa/ /ye shes bzod pa chen po yin/ zhes gsungs so/ /de nas de bzhin gshegs pa thub pa nor bu'i zla ba sangs rgyas thams cad kyib rtson 'grus mi zad pa rdo rje zhes bya ba'i ting nge 
'dzin la snyoms par zhugs te byang chub kyi sems 'di gsungs so/ /phyir mi ldog par gzhan don du/ /byang chub sems kyi brtson pa yis/ /tshad med dbugs 'byin chen po nyid/ /byang chub tshul 'di bstan pa'o/ /zhes gsungs so/ /de nas de bzhin gshegs 
ba drag shul 'od zer sangs rgyas thams cad kyi bsam gtan rdo rje mi zad pa rdo rje zhes bya ba'i ting nge 'dzin la nyoms par zhugs gte/ /byang chub kyi sems 'di gsungs so/ /'jig rten bsam gtan bzhi gnas shing / /ye shes bsam gtan mchog spyod pas/ /
phyi nang rtsol med ngang las ni/ /byang chub sems kyi tshul bstan pa'o/ /zhes gsungs so/ /de nas de bzhin gshegs ba thub pa brtul zhugs sangs rgyas thams cad kyi shes rab kyi pha rol tu phyin pa rdo rje mi zad pa sangs rgyas thams cad kyi gnas kyi ting nge 
</page>

 <page>
<ph>338</ph><p>082-169b</p>
'dzin la snyoms par zhugs te/ /byang chub kyis sems gsungs so/ /chos rnams rang bzhin 'od gsal ba/ /snying po byang chub mchog sems las/ /tha dad rgyas thebs gcig pa'i sku/ /ye shes de nyid tshul bstan pa'o/ /zhes gsungs so/ /de nas de bzhin 
gshegs pa 'gro bas kun du mchod pa sangs rgyas thams cad kyi thabs kyi pha rol tu phyin pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsugs so/ /kun du drimed dge ba ni/ /rten 'brel sna tshogs spyod pa'i dang / /rkyen las 'byung 
ba bla na med/ /byang chub tshul 'di bstan pa'o/ /zhes gsungs so/ /de nas de bzhin gshegs pa nor bu'i tshogs 'chang ba sangs rgyas thams cad kyi stobs kyi pha rol tu phyin pa rdo rje mi zad pa sangs rgyas thams cad kyi ting nge dzin la snyoms par zhugs te byang chub sems 'di 
gsungs so/ /bdud tshogs rnams las nas rgyal ba/ /de nyid ye shes rlung las ni/ /zag med zhi bas mchog tu bde/ /gnyis med tshul 'di bstan pa'o/ /zhes gsungs so/ /de nas de bzhin gshegs ba 'jig rten bla ma sangs rgyas thams cad 
kyi smon lam gyi pha rol tu phyin pa rdo rje mi zad pa sangs rgyas thams cad kyi ting nge 'dzin la snyoms par zhugs te/ /byang chub kyi sems 'di gsungs so/ /zhing khams rnams dag rnams dang ma dag dang / /gdul dka'i sems can rnams phyir 'dul bar ni/ /phung ba me tog bzhin 
du rab 'jug pa/ /byang chub sems dpa' 'byung ba'i tshul bstan pa'o/ /zhes gsungs so/ /de nas de bzhin gshegs pa glang chen seng ge sangs rgyas thams cad kyi ye shes kyi pha rol tu phyin pa rdo rje mi zad pa'i ting nge 'dzin la snyoms par zhugs te/ /byang chub kyi sems 'di 
gsungs so/ /ye shes gang du 'du ba yi/ /ye shes mngon par 'byung ba gang / /de nyid chags med rnam dag pas/ /byang tshub tshul 'di bstan pa'o/ /zhes gsungs so/ /de nas de bzhin gshegs pa zla ba sangs rgyas thams cad kyi snying po dbang phyug 
</page>

 <page>
<ph>339</ph><p>082-170a</p>
gi rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /kun du rgyas pa'i gnas bstan pa/ /rnam par 'phrul pa'i dbang phyug gis/ /lhun grub phyag rgyas rab rgyas pas/ /byang chub tshul 'di bstan pa'o/ /
zhes gsungs so/ /de nas de bzhin gshegs pa rin chen 'od zer sangs rgyas thams cad kyi spong ba'i rdo rje mchog ces bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rnam par spyod pa sna tshogs la/ /bde bar gshegs pa 
mtshungs med spyod/ /'di ni sngags kyi spyod mchog ste/ /de nyid gsang ba'i tshul thob pa'o/ /zhes gsungs so/ /de nas de bzhin gshegs pa sgra gcan bral ba sangs rgyas thams cad kyi dpal gyi be'u rab tu rgyas par ston pa zhes bya ba'i ting nge 'dzin la snyoms 
bar zhugs te/ /byang chub kyi sems 'di gsungs so/ /'di ni dpal gyi stobs mchog ste/ /dri med chu skyes yongs 'dzin pa/ /phra ba ge sar mchog thob pas/ /de nyid tshul 'di bstan pa'o/ /zhes gsungs so/ /de nas de bzhin gshegs pa 
yon tan rgya mtsho sangs rgyas thams cad kyi rdul med pa'i gnas rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rnam pa kun du dri ma med/ /bskyod pa med cing 'dzin bral bas/ /chos nyid dang du ro mnyam 
pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer mnga' dbang sangs rgyas thams cad kyi ye shes 'brug sgra dbyangs rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /
chos rnams kun gyi snang ba ni/ /rtogs dka' bdag med mtshan ma med/ /byams pa'i rang bzhin gzhan phan brtson/ /de nyid tshul 'di bstan pa'o/ /zhes gsungs so/ /de nas de bzhin gshegs pa rab tu zhi ba'i stobs sangs rgyas thams cad kyi kun du 
</page>

 <page>
<ph>340</ph><p>082-170b</p>
'jam dbyangs ka la bid ka'i rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /tshangs pa'i dbyangs ldan gsung gi gnas/ /yan lag drug cu thogs med du/ /'gyur ba'i brjod pa las skyes pa'i/ /skad du ye shes tshul bstan 
pa'o/ /zhes gsungs so/ /de nas de bzhin gshegs pa 'jig rten bzang po sangs rgyas thams cad kyi thugs rdo rje dgyes ba'i mchog rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /mnyam par ma bzhag stong ba yis// 
rtag tu mnyam pa'i tsul gnas nas/ /'gyur med sna tshogs khyab byed pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa mya ngan med pa'i dpal sangs rgyas thams cad kyi 'khor ba'i chu klung sgems par byed pa rdo rje zhes bya ba'i 
ting nge 'dzin la snyoms par zhugs te/ /byang chub kyi sems 'di gsungs so/ /srid pa 'di nyid sbang med par/ /mi gnas mnyam pa'i ngang las ni/ /bdag med seng ge'i sgra sgrogs pa/ /de nyid tshul 'di bstan pa'o/ /zhes gsungs so/ /de nas de bzhin gshegs 
pa rlung shugs bcu pa sangs rgyas thams cad kyi phyir mi ldog pa'i 'jug pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /skye gnas 'byung las gyur pa la/ /'dod pa'i snang ba 'gro zhing lding / /de nyid sems can 
gnas mthong phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa stobs la dgyes pa'i dpal sangs rgyas thams cad kyi lha klu thams cad kyis mchod pa rdo rje zhes rdo rje zhes bya ba'i ting nge 'dzin la snyoms par zhugs te/ /byang 
chub kyi sems 'di gsungs so/ /gang du mchod phyir ye shes kyi/ /chags med kun tu bzang po yi/ /bden pa'i byin brlabs thogs med pas/ /byang chub tshul 'di bstan ba'o/ /zhes gsungs so/ /de bzhin gshegs pa thams cad kyi sku dang 
</page>

 <page>
<ph>341</ph><p>082-171a</p>
gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las rnal 'byor chen po'i 'bul ba don yod pa'i mchog bstan pa'i le'u ste sum cu gcig pa'o// //de nas rgyal po rdo rje 'dzin/ /rdo rje gsang 
ba gsum gyi mthar/ /rdo rje bkod pa snying po che/ /gsang ba dam pa bka' stsal pa/ /sangs rgyas thams cad gcig bsdus pa'i/ /ye shes snang ba bstan pa'o/ /rang lus lhar gsal byang chub sems/ /gang du srog dbus bzhugs pa na/ /A li kA li mnyam 
sbyor bas/ /man ngag gis ni rlung bsdus te/ /de tshe bzlas pa brtan gyur pas/ /de nyid ye shes mchog thob 'gyur/ /mi g.yo mi rtog phra ba'i sems/ /mi mngon gsal min dbu mar bzhugs/ /de nyid rnal 'byor mchog ces bya/ /stong pa nyid dang mnyam 
sbyor bas/ /de nyid mngon par byang chub pa'o/ /de nyid gsal bas bde ba ni/ /sgyu ma goms pas 'chang bar 'gyur/ /ji srid sgyu ma la gsal ba/ /de srid goms pas 'jug par bya/ /rab tu gsal ba'i gnas thob pas/ /rang dge'i ye shes thob par 'gyur/ /
de nyid ye shes bde chen po/ /thig le'i gzugs can gcig pu nyid/ /snying dbus mi shigs sems gcig bdag /de nyid ye shes rang stong pa/ /sgyu mar ngo bo nyid kyis gsal/ /gnyis med ye shes rnal 'byor pas/ /ye shes 'byung ba'i rdo rje'i blos/ /
mkhas pas mthong bas brtag par bya/ /thog mtha' med pa'i ye shes ni/ /ma byung bcos min lhan cig skyes/ /rang rig gnas ni 'dir thob pa'o/ /de bzhin gshegs pa thams cad kyi ye shes gsang ba chen po la dmigs pa zhes bya ba'i ting nge 'dzin 
to/ /de nas de bzhin gshegs pa mthu dpal snying po sangs rgyas thams cad kyi gsang ba seng ge'i sgra sgrogs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du ye shes sa gzhi las/ /sna tshogs myu gu bskyed 
</page>

 <page>
<ph>342</ph><p>082-171b</p>
pa'i rgyu/ /rten 'brel tshogs phyir thob pa nyid/ /ye shes tshul 'di bstan pa'o/ /zhes gsungs so/ /de nas de bzhin gshegs pa mthu stobs dpal sangs rgyas thams cad kyi gsang ba'i rgyal po rdo rje sangs rgyas thams cad kyi mnyes par byed pa'i ting nge 'dzin la 
snyoms par zhugs te/ byang chub kyi sems 'di gsungs so/ /'dod pa'i longs spyod sna tshogs pa/ /rin chen bdun dang nye bdun gyis/ /brgyan zhing mchod pas bde de thob/ /de nyid tshul 'di bstan pa'o/ /zhes gsungs so/ /de nas de bzhin gshegs pa 
mthu chen po sangs rgyas thams cad kyi 'byung gnas rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /lus kyang sems la mi gnas te/ /sems kyang ngag la mi gnas te/ /kun du gnas med mkha' lta bur/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa yon tan snying po sangs rgyas thams cad kyi sna tshogs mchod pa'i bkra shis rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /mchog 
stsol bkra shis rgyun du ni/ /dus gsum sangs rgyas thams cad kyis/ /skyes bu de la stsol ba ster/ /byang chub tshul 'di bstan pa'o/ /zhes gsungs so/ /de nas de bzhin gshegs pa bden par spyod pa sangs rgyas thams cad kyis bsil ba'i char 'bebs 
pa'i rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du 'dod chags la sogs pas/ /zil gnon de las thar ba yi/ /char bas zug rngu sel byed pa/ /byang chub tshul 'di bstan pa'o/ /zhes gsungs so/ /
de nas de bzhin gshegs pa dge ba'i mchog sangs rgyas thams cad kyi ngo bo nyid sku rdo rje ston pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /zhing khams kun la khyab gyur pa'i/ /lus can kun la rnam par snang / /
</page>

 <page>
<ph>343</ph><p>082-172a</p>
de nyid rdo rje'i skur gyur pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa rgyal po'i dpal sangs rgyas thams cad kyi ngo bo nyid gsung rdo rje ston pa zhes bya ba'i ting nge 'dzin la snyoms par zhugs te/ byang 
chub kyi sems 'di gsungs so/ /stong gsum khams su grags byed pa/ /gling kun skad cig dbyangs kyis ston/ /du mar de nyid ston pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa skar rgyal sangs rgyas thams 
cad kyi thugs rdo rje ngo bo nyid ston pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du 'khor los sgyur ba yi/ /chos kyi 'khor los dbang bskur bzhin/ /'gro kun ye shes dbang bskur ba'i/ /de nyid tshul 'di bstan 
pa'o/ /zhes gsungs so/ /de nas de bzhin gshegs pa 'od zer chen po sangs rgyas thams cad kyi de bzhin nyid bsgyur ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'das dang ma 'ongs da ltar gang / /chos nyid 
mnyam pa'i de bzhin nyid/ /mtshungs med da ltar 'dir rtogs na/ /byang chub tshul 'di bstan pa'o/ /zhes gsungs so/ /de nas de bzhin gshegs pa glog gi rtse mo sangs rgyas thams cad kyi kun du 'phrul ba'i spyod pa ston pa rdo rje zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /dpag med sgyu ma'i cho 'phrul gyis/ /ma dag dag par gang bsgyur ba/ /thams cad blo gros bzang po thob/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
yon tan rgya chen sangs rgyas thams cad kyi rin po che'i rgyal mtshan bsgreng ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /bdud kyi 'ching ba las 'das phyir/ /chos kyi rgyal mtshan chen po yis/ /khams 
</page>

 <page>
<ph>344</ph><p>082-172b</p>
gsum kun la khyab par bya/ /de nyid gsang ba bstan pa'o/ /zhes gsungs so/ /de nas de bzhin gshegs pa rin po che'i 'od sangs rgyas thams cad kyi 'jig rten snang bar byed pa re re zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
'od gsal shin tu rnam dag pa/ /dngos po ma spangs ye shes che/ /chos dbyings klong na bde bar gnas/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub pa dpal gyi 'od sangs rgyas thams cad kyi thugs rje'i gdugs kyis khyab par byed 
pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /skye bas bsdus pa'i sems can rnams/ /skyob phyir tshad med gdugs kyis ni/ /kun nas kun du khyab par byed/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa bdud 'dul bar mdzad pa sangs rgyas thams cad kyis bdud ma lus pa 'joms pa rdo rje lta bu'i ting nge 'dzin la snyoms par zhugs te/ byang chub kyi sems 'di gsungs so/ /log lta ma lus mun pa'i gzhi/ /sangs rgyas ye shes sgron 
me yis/ /skad cig gcig la sel mdzad pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa go cha bgos pa sangs rgyas thams cad kyi rdo rje mchog tu sra ba snying po zhes bya ba'i ting nge 'dzin la snyoms par zhugs te/ byang chub kyi sems 
'di gsungs so/ /yan lag bzhi ldan mtshon cha mchog /de nyid bsrung ba bla na med/ /pha rol rgol ba bzlog pa po/ /zhes gsungs so/ /de nas de bzhin gshegs pa seng ge'i phyag sangs rgyas thams cad kyi kha lo sgyur ba rdo rje zhes bya ba'i ting nge 'dzin la snyoms par 
zhugs te/ byang chub kyi sems 'di gsungs so/ /phyag rgya sna tshogs thabs rol pa/ /'bar phreng du ma'i spro ba can/ /mi zad ye shes byang chub sems/ /stong nyid de nyid tshul bstan pa'o/ /zhes gsungs so/ /de nas de bzhin gshegs pa me tog bzang po sangs 
</page>

 <page>
<ph>345</ph><p>082-173a</p>
rgyas thams cad kyi chos kyi dung bla na med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /phyogs bcu'i zhing khams mtha' yas par/ /rab ston dam pa'i chos kyi sgra/ /rnam pa kun du grags pa'i 
dbyangs/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen mthon po sangs rgyas thams cad kyi dam pa chos kyi gaN+DI rab tu brdungs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
gang du chos kyi don ston pa/ /tshad med bsdu dngos bzhi dag gis/ /sdud cing grol byed theg pa'i mchog /byang chub tshul 'di bstan pa'o/ /zhes gsungs so/ /de nas de bzhin gshegs pa rgya mtsho'i sa 'dzin sangs rgyas thams cad kyi dam pa'i chos kyi rnga bo che sgrog pa 
rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rtog pa med pa rin chen rnga/ /bde gshegs gsungs ni bstan pa'i phyir/ /rtag tu skul ba'i sgra 'byung ba/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa don gyi blo mnga' ba sangs rgyas thams cad kyi chos kyi 'khor lo rab tu bskor ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gdul bya'i bsam pa mkhyen nas ni/ /rtog med 
ye shes khams 'jug pas/ /chos kyi 'khor lo bstan pa ni/ /byang chub tshul mchog bstan pa yin/ /zhes gsungs so/ /byang chub sems dpa'i tshogs chen gyis/ /rig pa'i lha mo sna tshogs dang / /thabs cig rol pa bstan mdzad de/ /gsang ba gsungs pa'i 
don brjod do/ /ji ltar phyi rol de bzhin nang / /dngos po ci bzhin rang rig la'ang / /rgyu 'bras bye brag tha dad pa/ /ma 'dres ye shes tshul du gnas/ /nang gnas ji bzhin phyi rol 'byung / /bar ma gsang ba mchog spyod pa/ /rmad du byung ba chen po ste/ /ngo bo nyid kyi 
</page>

 <page>
<ph>346</ph><p>082-173b</p>
ye shes gang / /de nyid rtogs pa'i rnal 'byor pa/ /de yi rjes su 'brang bar byed/ /de nyid gnyis su med pa yi/ /rnal 'byor gsang ba bde ba che/ /rgyal ba kun gyi 'byung gnas yin/ /bskrad dang gsad dang dbye ba dang / /mngon spyod kyi ni las rnams 
ni/ /thabs gzhan med par gyur pa la/ /thog ma dbus dang mtha' rnams su/ /gang gis snying rje ma nyams la/ /de nyid de yis byed par 'gyur/ /gzhan du bstan pa'i don las dman/ /nye bar 'grub par dka' bar gsungs/ /de nyid gsang ba'i spyod 
yul min/ /de bzhin gshegs pa thams cad kyi sku dang gsung dang thugs kyi snying po gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyi ye shes 'jug pa'i ting nge 'dzin bstan pa'i le'u ste so gcig pa'o// //
de nas yang bcom ldan 'das de bzhin gshegs pa thams cad 'dus nas bcom ldan 'das de bzhin gshegs pa thams cad kyi sku dang gsung dang thugs kyi bdag po chen po byang chub kyi sems rdo rje la mchod pa'i sprin du mas mchod cing phyag 'tshal nas 'di skad ces gsol to/ /de bzhin gshegs 
pa thams cad kyi/ /gsang ba bsdus pa'i dgongs rgyud de/ /mi phyed ye shes mchog sgrub pa/ /bcom ldan snying po bshad du gsol/ /zhes zhus shing gsol ba btab pa dang / de nas bcom ldan 'das de bzhin gshegs pa thams cad kyi sku dang / gsung dang thugs 
kyi rdo rje'i bdag pos de bzhin gshegs pa thams cad kyis gsol ba btab par mkhyen cing byang chub sems dpa'i tshogs 'dus pa chen po de dag gi sems kyi kun du rtog pa yang thugs kyis mkhyen nas byang chub sems dpa' de dag thams cad la 'di skad ces bka' stsal to/ /gang du yang 'di ltar 
lhan cig g.yo ba dang ldan pas dbang po sgo lnga'i rjes su mngon par 'gro la snang ba dbang po don dang brang ba dbang po don dang phrad par gyur ba mched pa gsal ba las dbang pos dngos por dmigs pa thob pa dang ldan pa'o/ /gal te sems de nyid dngos po'i rang bzhin du ma gyur na de lta na'ang 'di dag sems nyid yin pas 
</page>

 <page>
<ph>347</ph><p>082-174a</p>
rnam pa thams cad du phyi rol gyi don skye ba yod pa ma yin te/ 'di ltar ma lus pa'i rang bzhin 'di dag brtags pas stong pa'i sems nyid de/ skye ba dang 'gag pa dang bral zhing rang bzhin gyis dag pa gnyis su med pa'i ye shes kyi rnam par yongs su gsal 
ba'o/ /chos rnams thams cad sems yin te/ /lus dang sems ni dbyer med de/ /rten dang brten pa 'jug ldog gis/ /kun gyi gnas su shes par bya/ /mkha' dbyings rdo rje stong nyid de/ /dbus gnas mngon par byang chub brjod/ /de nyid me long ye shes ldan/ /
zla ba'i dkyil 'khor rab tu brtag /nyi ma mnyam nyid ye shes te/ /bdun dang ldan pa'i dbus nyid du'o/ /sngags ni dbus su gnas gyur gang / /sa bon so sor rtog pa ste/ /mngon par byang chub pa nyid do/ /rdo rje la sogs gang gnas pa/ /sangs rgyas dkyil 'khor 
bsgom par bya/ /yongs su rdzogs pa'i sku gsung thugs/ /zhal gsum rtsa gsum brjod par bya/ /sku gsum lus ngag yid yin te/ /de nyid mngon par byang chub brjod/ /rnam par 'phro bar bsam bya ste/ /rdo rje 'khor lo pad+ma dang / /nor bu ral gri 'bar ba 
las/ /'gro drug rtog pa gcod phyir te/ /ye shes drug pa'i bdag nyid can/ /thabs dang shes rab mnyam sbyor bas/ /bla med mngon par byang chub brjod/ /lus ngag yid ni byang chub pa/ /gsang ba dngos po'i don yin te/ /lus ni byang chub rnam lnga dang / /rtsa dang 
byang chub sems dang ni/ /mi gtsang rdzas dang rnam rtog gis/ /lus kyi chos ni gnas pa yin/ /ngag ni 'byung ba lnga dag dang / /yi ge sgra dang sngags rnams te/ /brjod pa dang ni dbyangs rnams kyis/ /ngag gi chos ni bsdus pa yin/ /sems ni ye shes lnga dag dang / /thig 
le bde ba nyid dang ni/ /snang ba gsum dang mi rtog pas/ /sems kyi chos ni gnas pa yin/ /sna tshogs gzugs can sems kyi dngos/ /srid gsum chos dang chos min dang / /sa 'og sa steng sa bla ba/ /skye gnas 'byung ba brtan g.yor bcas/ /sems nyid lus ni 
</page>

 <page>
<ph>348</ph><p>082-174b</p>
nam mkha'i khams/ /gzhi dang rten dang khyab byed pa'o/ /mi gsal pha zhing brtag dka' bas/ /rnam par shes pa'i snang ba la/ /snang ba mngon par thob pa las/ /bag chags sa bon yul rnams kyis/ /thams cad rang las 'byung ba nyid/ /mi gnas ye shes lus 
la gnas/ /ye shes lus ni 'gag med de/ /dngos med stong par mi 'gyur te/ /lus med lus ni ro mnyam pa/ /lus la thog ma dmigs su med/ /tha ma 'gag ba med pa ste/ /gsang ba gsum du rnam sbas pas/ /de bzhin gshegs pa'i ye shes sku/ /'di ni 
'khor 'das kun gyi rtsa/ /nyams dang myong ba dbyer med de/ /zhi gnas lhag mthong gzugs can yin/ /bde dang gsal ba mi rtog pas/ /snang ba gsum gyi rnam pa ste/ /de nyid zhen pas 'ching bas na/ /srid pa gsum ni rtag pa'i dngos/ /phra ba'i lus 
ngag yid gsum la/ /gsang ba'i sku gsung thugs ye shes/ /rdo rje gsum du gsang ba nyid/ /gsang ba bsam gyis mi khyab pa/ /'gro kun bde gshegs rang bzhin can/ /lus ni sna tshogs mi bzad pas/ /sku yi gsang ba bsam mi khyab/ /du ma'i 
gzugs kyis ston par byed/ /'gro ba chos lam dpal ldan pas/ /ngag gi brjod pa mtha' yas pa/ /gsung gi gsang ba bsam mi khyab/ /sgra dbyangs so so'i skad du sgrogs/ /sems can sangs rgyas snying po can/ /sems ni dran rtog dpag med pas/ /
thugs kyi gsang ba bsam mi khyab/ /sems can sku gsung dbyer med pas/ /lus ngag yid gsum mi phyed pa/ /rdo rje gsum du rtag gnas pas/ /de phyir rgyal ba'i ye shes sku/ /dbyer med bsam gyis mi khyab pa'o/ /gsang ba bsam gyis mi khyab pa 
brjod du med pa rdo rje zhes bya ba'i ting nge 'dzin to/ /de nas byang chub sems dpa' che/ /kun du bzang pos legs zhus pa/ /rnal 'byor rgyud 'dir gsungs pa yi/ /rlung gi dbye dus mtshan nyid dang / /spro bsdu rim pa rgyu tshul dang / /khyad par gsang ba bshad du gsol/ /
</page>

 <page>
<ph>349</ph><p>082-175a</p>
de nas rgyal po rdo rje 'chang / /gsang ba'i dbyings nas bka' stsal pa/ /a A/ i I/ u U/ e ai/ o au/ aM aH/ de nas gzhan yang rab bshad pa/ /de la rlung gi mtshan nyid ni/ /sa dang chu dang me dang rlung / /'byung ba bzhi yi bye brag gis/ /
mgon po rdo rje re re la'ang / /spyan la sogs pa'i lha mo ni/ /re re la yang bzhi bzhi ste/ /dkyil 'khor bzhi ru mngon par brjod/ /zhi rgyas dbang dang mngon spyod rnams/ /mkhas pas shes nas spyad par bya/ /rlung gi bye brag bstan pa ni/ /tho rangs khyab gnas 
dus yin te/ /spyi bo'i gnas las kun khyab pas/ /yi ge a ru mngon par brjod/ /de ni sku yi bzlas pa'o/ /nam nangs thur sel dus yin te/ /gsang ba'i gnas su 'byung bas na/ /A zhes brjod pa dbyangs yin no/ /rdo rje gsung gi bzlas par brjod/ /
nyi ma shar ba mnyam gnas rlung / /lte ba'i gnas su brjod pa yi/ /i zhes sgra tsam du brjod pas/ /rdo rje yon tan bzlas pa ste/ /cung zad dros pas drod yin te/ /snying ga'i gnas su mi shigs pas/ /yi ge I ru mngon par ni/ /rdo rje thugs kyi bzlas pa 
ste/ /phyed dus gyen du rgyu ba nyid/ /mgrin pa'i gnas las bskyed pas na/ /u zhes thung rgyu ngag tu gyur/ /rdo rje thogs med bzlas par bshad/ /phyed yol dus su rgyu ba'i rlung / /mig la gnas pa'i rnam pa yis/ /U zhes rab tu brjod pa nyid/ /rdo rje 
'dod chags bzlas par brjod/ /dgongs ka rab tu rgyu ba nyid/ /rna ba la ni rab gnas pa/ /e zhes kun gyi brda ru brjod/ /mtshan mo'i cha la rnam par rgyu/ /sna yi rnam shes ldan pa ste/ /ai zhes gsang ba ser sna 'dzin/ /rdo rje gti mug bzlas par brjod/ /
srod la shin tu rgyu ba ste/ /lce la mngon par dbang bas na/ /o zhes sna tshogs sgra brjod pa/ /'gog pa khro bo'i bzlas par brjod/ /nam phyed yang dag rab rgyu ba/ /ba spu'i tshigs kun khyab pas na/ /au zhes tshig tu smra bar ston/ /'di ni dam tshig 
</page>

 <page>
<ph>350</ph><p>082-175b</p>
bzlas par gsungs/ /srog rtsol dbu mar 'jug pa ni/ /aM zhes bde bar ldan pa ste/ /rtsa gnyis gzung 'dzin rlung 'gags pas/ /a: zhes stong pa'i sgo yin no/ /gung gnyis rtsa ba'i rtsa yin te/ /gzhan du yan lag nyid du 'gyur/ /A li bcu gnyis 
dag dang 'dres/ /de dag dbye ba rim pa yang / /bla ma'i kha las rtogs par 'gyur/ /rlung gi bye brag bshad pa ni/ /tshes gcig snga dro zla ba ste/ /stong pa'i srod la nyi ma rgyu/ /tshes brgyad tho rangs rlung nyid de/ /nyi shu gnyis la cha snyoms pas/ /de yi grangs ni 
bstan pa la/ /chu ni nyis brgya nyi shu lnga/ /sa dang me dang rlung dag la'ang / /de nyid bzhin du mnyam par 'byung / /dbyug gu gnyis la chu tshod gcig /de la bzhi brgya lnga bcu yin/ /chu tshod gnyis la 'pho ba gcig /de la dgu brgya phrag gcig ste/ /'pho ba gnyis la thun 
gcig ste/ /de la stong dang brgyad brgya'o/ /thun ni rnam pa bcu gnyis yin/ /de la nyi khri chig stong ste/ /spyir sdom nyin zhag gcig la ni/ /'pho ba nyi shu rtsa bzhi yin/ /khri phrag gnyis dang stong dang ni/ /drug brgya 'byung bar rgyu ba yin/ /chu tshod sum cu gnyis la 
ni/ /dbyug gu drug cu rtsa bzhi yin/ /de dag 'byung ba 'dzin pa ni/ /chu sogs nyi shu rtsa bzhi rgyu/ /zhi ba'i las ni nyi shu bzhi/ /sa ni nyi shu rtsa bzhi las/ /de yi dus su rgyas pa'i las/ /gnyis pa'ang de dang mnyam pa la/ /dbang dang drag po'i las la shis/ /
rlung gi rim pa de dag kyang / /lugs 'byung dang ni lugs bzlog pa/ /dgra zun du ni rgyu ba dang / /ma dang bu ru rgyu ba dang / /rang thog tu ni rang rgyu dang / /gzhan thog tu ni gzhan rgyu dang / /pho mo phrad par 'byung ba dang / /ma ning dag tu 'byung ba dang / /bsnol mar rgyu dang rkyang pa 
ste/ /de dag don ni gsal rnyed 'gyur/ /sa dang chu ru phrad pa sogs/ /de bzhin gzhan la'ang sbyar bar bya/ /gsal dang mi gsal rnam pa yis/ /de yi bye brag shes par bya/ /phrin las bzhi yi bye brag gis/ /chu yi rlung ste ngos gzung ba/ /phyogs dang dbyibs 
</page>

 <page>
<ph>351</ph><p>082-176a</p>
dang mdog rnams dang / /ring thung rgyu ba phyi nang gis/ /lha mo bzhi dang gnas bzhi dang / /dal dang rtsub dang sbom pa dang / /shin tu drag pa rnam pa bzhi/ /chu yi mtshan nyid 'dzin pa'i dus/ /zhi ba'i las ni bya bar bshad/ /sa dang me dang rlung dang gsum/ /
gong ma dag gis bsgre bar bya/ /spyir ni rlung gi rnam pa ni/ /'byung ba drag po'i rang bzhin yin/ /'jug pa dbang dang rgyas pa ste/ /gnas pa shin tu zhi ba yin/ /thams cad rlung gis byed pas na/ /sdig pa mi dge ngan song ltung / /'chi dus 'og sgo gnyis nas ltung / /
'pho bas 'bras bu ngan 'gro yin/ /dge bcu spyod pa rlung gi las/ /mtho ris thar pa rnams la ni/ /bgrod pa rlung gis byed pa ste/ /tshangs pa'i sgo nas mkha' spyod du/ /'pho bar 'gyur ro sems dpa' che/ /rlung 'khrugs pas ni las rnams 'khrugs/ /zhing 
sogs 'khrugs pas las mi 'grub/ /ro snyoms pas ni nad med cing / /yon tan phun sum tshogs pa 'byung / /dbu ma legs pa'i lam bzang pos/ /phyag rgya chen po'i gnas thob nas/ /sku bzhi ye shes lnga 'byung ba/ /dpal ldan rdo rje 'dzin pa 'grub/ /
rig 'dzin mos par spyod pa ste/ /dang po las kyi sa zhes pa/ /'dod khams gnas pa'i gzhi yin te/ /de phyir las rnams rlung gis byed/ /ces dpal rdo rje 'chang gis spyod pa'i gnas grol ba'i don du rab tu gsungs so/ /srog dang rtsol ba rab 'jug pas/ /
g.yas g.yon rgyu dang khong nas 'byung / /thabs dang shes rab cha dag gis/ /gsang ba 'dir ni brjod pa yin/ /zla ba dang ni nyi ma yi/ /rab tu dbye ba bstan par bya/ /g.yon dang g.yas su rab sbyor bas/ /rim pa ji bzhin rab tu rgyu/ /g.yon gyi mgrin pa nas 
brtsams te/ /lte ba'i dkyil 'khor mthar gyur pas/ /zla ba'i rtsa ni 'og tu blta/ /shel dang A li rab 'bab pa/ /g.yas su 'ang lte ba nas brtsams te/ /mgrin pa'i rtsar ni gyen bskyod pa/ /nyi ma'i rtsa ni gyen du blta/ /dmar dang kA li 'byung zhing 'bab/ /
</page>

 <page>
<ph>352</ph><p>082-176b</p>
'byung byed sna yi bu ga nas/ /rgyu ba rtsa yi mtshan nyid can/ /'jug pa g.yon nas thur du 'gro/ /'byung ba g.yas rtsa gyen du bskyod/ /ji srid nyi ma shar pa nas/ /nus kyi bar la nyin mo'i cha/ /ji srid nub pa nyid gyur pas/ /nam nangs par du mtshan mo'i cha/ /
mtshams las bar mar gyur pa dang / /nyin mtshan gnyis la zhag gcig ste/ /de las dus bzhir gnas pa yin/ /de las nyin dang mtshan mo yis/ /thun tshod brgyad du 'gyur ba yin/ /yan lag bcu drug dag yin te/ /thun ni phyed phyed dag tu rlung / /sna yi bu gar 
yang dag rgyu/ /yar ngo'i tshes gcig nas bzung nas/ /nyin zhag gsum du thun phyed la/ /zla ba'i rlung ni rab rgyu ba/ /de nas gzhan gsum nyi ma'i rlung / /'dis ni go rims ji srid du/ /yar tshes bcwa lnga'i bar du'o/ /mar ngo'i tshes gcig nas bzung ste/ /nyin zhags gsum 
du snga dro'i cha/ /grags pa nyi ma'i rlung rgyu ba'o/ /de bzhin tshes ni bcwa lnga'i bar/ /thun re yi ni bzhi pa rnams/ /chu tshod du ni brjod pa na/ /nyin zhag gcig gi dus kyi cha/ /sum cu rtsa gnyis brjod par bya/ /de las bsgres pa'i dbyug gu ni/ /drug cu rtsa bzhi'i grangs kyis ni/ /phyed phyed bstan pas dbyug 
gu yin/ /sna rtse'i rlung gi rgu ba dang / /'byung dang 'jug dang gnas pa las/ /dbugs gcig tu ni brjod pa yin/ /de nyid rlung gi sbyor shes pas/ /dbugs drug grog tu shes par bya/ /srog ni lnga bcu tham pa dang / /dbugs gsum rkang pa de dpal ldan/ /nyi ma byang du 
rgyu dus kyi/ /nyi ma dang po'i dbyug gu yin/ /nyi ma lhor ni 'byung dus kyi/ /mtshan mo yang ni de bzhin 'gyur/ /dbyug gu re re 'phel 'grib ni/ /dus kyi dbye bas shes par bya/ /dbugs ni drag po bzhi char bcas/ /'pho ba so so'i 'phel 'grib yin//
dbugs kyi sum cha de'i bzhi cha'i/ /drug chas nyi ma re rer 'gyur/ /thun ni phyed phyed rgyu ba las/ /phyin ci log tu 'phos gyur na/ /rtsod pa la sogs nges 'gyur bas/ /mkhas pas 'di dag yang dag brtag /nyi ma bdun gyi bar dag tu/ /phyin ci 
</page>

 <page>
<ph>353</ph><p>082-177a</p>
log tu rgyu ba ni/ /de tshe rtsod pa chen por 'gyur/ /zla phyed bar du log rgyu na/ /nad chen po ni yang dag 'byung / /zla ba gcig tu log rgyu na/ /snying brtse'i gnyen phyogs brlag par 'gyur/ /phyed dang gnyis su log rgyu can/ /thun mong dus 
su shes par bya/ /gzhan yang khyad par bshad bya ba/ /mnyam po drug tu nyi ma song / /gang tshe skyes pa nyi ma zla/ /de tshe rgyas pa zhes bya'i dus/ /'chi bar nges pa'i dus yin no/ /dang po dus sbyor gang shes pa/ /gang zhig gzhan yang bdun de'i phyir/ /
des ni nyi ma mnyam bdun song / /mnyam po drug ces bya bar bshad/ /nyi ma'i lam ni thams cad du/ /rlung ni rtag tu rgyu ba dag /rgyun mi 'chad par yang dang yang / /mkhas pas dus ni mtshon par bya/ /dus kyi skad cig gang la rlung / /bsgrod pa bzhin du 
'jug gyur na/ /de yi 'pho ba rdzogs 'gyur tshe/ /srog ni gtang bar the tsom med/ /'dir ni 'chi bdag gzhom 'dod pas/ /nyin zhag gcig gi chu tshod kyi/ /brgyad cha re re'i bar dag tu/ /srog dang rtsol ba bsdams nas ni/ /rtsa gnyis nas ni 'byung ba dang / /
'jug pa dbu mar lam gyur pa/ /sbar dang sreg dang bzhu pa dang / /shin tu 'bar ba'i dus dag tu/ /lo drug par du gnas byas na/ /'chi bdag 'joms pa the tsom med/ /g.yas nas chu tshod bzhi dag dang / /de bzhin g.yon nas chu tshod bzhi/ /dbu mar shin tu 
bsdams byas la/ /bdud las rnam par rgyal ba thob/ /rdo rje gsang ba 'chi bdag 'joms pa dang bdud las rnam par rgyal bar byed pa'i ting nge 'dzin to/ /de nas gsang ba'i bdag po yis/ /'dus pa'i 'khor la bka' stsal ba/ /sbyi dang khyad par tshul 
gyis ni/ /ngo bo rlung gi chos rnams kun/ /rnam phye rim pa shes par bya/ /sems dpa' chen po 'di shes byos/ /'di dag rgyas par phye ba ni/ /rgyas par gyur pa khri phrag bcu/ /nyon mongs phung po de snyed dang / /rlung dang mnyam par 'gags pa las/ /
</page>

 <page>
<ph>354</ph><p>082-177b</p>
chos kyi phung po de snyed thob/ /sa re thob cing rlung 'gag sa pas/ /bcu pa'i sa la gnas pa'i tshe/ /dam tshig mngon du gyur pas na/ /nyon mongs thams cad spangs pa yin/ /sa brgyad par ni gyur ba'i tshe/ /nyon mongs phung po rags pa ni/ /khri phrag brgyad pos spangs 
ba na/ phyir mi ldog pa zhes brjod do/ /lhag ma drug brgya stong phrag gcig /snga ma'i gnas su rang dag ste/ /las kyi rlung rnams dag pa yin/ /khri phrag gnyis ni zag med rlung / /sa bcu pa la phyin dus su/ /grangs 'bum gyi ni rnam pa nyid/ /dam 
tshig dag tu bstan pa'o/ /chos phung brgyad khri bzhi stong ni/ /sa bcu po la gnas pa yis/ /chos kyi sprin du gyur pa yin/ /phyin las rigs lnga'i bzlas pa yis/ /sa lnga pa ni mngon du byed/ /khro bo dam tshig bzlas pa yis/ /drug pa mngon du gyur ba 
thob/ /dus gsum dag pa'i bzlas pas ni/ /legs pa'i blo gros thob par byed/ /dam tshig mi 'da' bzlas pas ni/ /sa bcu mngon du gyur pa ste/ /rgyal ba'i rlung las 'phos pas ni/ /bsam mi khyab du gyur pa ste/ /zag par bcas pa'i rlung dag ni/ /
rags par gnas pa de snyed yin/ /phra bar gyur pa'i rog pa ni/ /khri phrag brgyad las 'das nas ni/ /stong phrag bzhi bcu 'das pas ni/ /spang bya de snyed dang rtog pa/ /bag la nyal ba spong pa yi/ /bag med rlung ni khri phrag gnyis/ /ye shes dam tshig mngon 
'byung ba/ /'bum du brjod pas bsdus pa'o/ /khri phrag gnyis dang stong phrag gcig /lhag pa drug brgyar bcas pa gang / /las kyi rlung du brjod par bya/ /de yang bsdus pas thun grangs la/ /dus sbyor chen po bcu gnyis te/ /dkyil 'khor nyi shu rtsa 
bzhi yin/ /ro hi ta dang mo hi ta/ /b+ha dra pri Sha b+ha sha ba/ /kur ma ma kha ra ra N+Da/ /mi ki ra dang bi dri ka/ /byA ku li dang swa pa na/ /kA ma na ru brjod par bya/ /'byung dang 'jug dang gnas pa dag /gcig tu gyur pa dbugs yin te/ /dbugs drug chu srang gcig 
</page>

 <page>
<ph>355</ph><p>082-178a</p>
yin te/ /chu srang sum cu dbyug gu phyed/ /dbugs drug gis ni dbyug gu phyed/ /dbyug gu gnyis la chu tshod gcig /chu tshod sum cu rtsa gnyis las/ /thun ni rnam pa brgyad du phri/ /'pho ba'i tshul ni bcu drug go/ /dbyug gu dag pa'i gnas yin pas//
drug cu rtsa bzhir gnas pa'o/ /sbyir na sems can khams la ni/ /rtog pa bsam gyis mi khyab pa/ /de snyed yod phyir shes pa des/ /rlung yang bsam gyis mi khyab po/ /de yang bsdus pa'i don du ni/ /nyon mongs brgyad khri bzhi stod pas/ /rnam par dbye ba 
mkhas pa yis/ /zag bcas rlung ni Ri phrag brgyad/ /lhag pa stong phrag bzhi las ni/ /zag pa med pa'i rlung gyur pa/ /khri phrag gnyis kyis dag pa yin/ /rlung rags pas ni rtog pa'i tshogs/ /de dang mtshungs par 'jug pa yin/ /rtog pa bka' nyal gyur 
bas/ /rlung ni phra bar gyur pa ste/ /phrag rags rtog pa dag bas ni/ /rlung ni shin tu phra bar 'gyur/ /rnam rtog dang ni rlung gnyis gang / /mtshungs par mnyam par 'byung 'jug las/ /rlung gi 'jug pa 'byung med par/ /rtog pa 'byung bar mi 'gyur bas/ /
de phyir las kyi rlung dag ni/ /khri phrag gnyis dang stong dag dang / /drug brgya dag tu shes par bya/ /yi ge'i dbye ba'i gnas kyis ni/ /rang bzhin mngon par 'byung ba yin/ /ye ge dang ni rang bzhin gnyis/ /gnas dang rten du shes par bya/ /yi ge dag pas rtog 
pa dag/ /rtog pa 'od gsal gnas su spyod/ /yi ge rnam pa lus gnas pas/ /drug gsum rang bzhin rgya drug cu/ /nyin mtshan sbyor bas 'byung bas na/ /lus gnas yi ge brgya dang ni/ /drug cu gnas las 'byung zhing 'jug /de phyir gsang ba'i yi ge 
yis/ /thams cad za zhing lding bar 'gyur/ /gnam mkha' mtha' med rtag pa'i don/ /sems can kun gyi gnas chen po/ /dpal gyis 'byor pa bla med rgyal/ /bsam pa thams cad rdzogs byed pa'o/ /A li bcu drug phrag gnyis las/ /zhe sdang 
</page>

 <page>
<ph>356</ph><p>082-178b</p>
las gyur rtog pa 'byung / /de yi rtsa ba thig ler bcas/ /sum cu gsum du gyur pa yin/ /kA li sum cu rtsa bzhi dang / /ya ra la wa dad+ha ste/ /bzhi bcu mngon par gnas pas na/ /'dod chags rtog pa de snyed yin/ /zung gyur drug ldan thig ler bcas/ /mtshan 
ma bdun gyis mtshon pa'i phyir/ /dbus ma la brten gti mug pa'i/ /rang bzhin mi rig gyur pa'o/ /snga ma g.yas rtsa la brten pa/ /skyes pa rdo rjer bcas gyur brjod/ /gong du g.yon rtsa las 'byung ba/ /bud med pad+ma'i mtshan mas brjod/ /rtsa yi byed 
ba mi 'dra ste/ /khams dang rnam shes 'du ba yi/ /rten du gyur phyir rtsa yin te/ /rnam par bzlog na gnyis su 'gyur/ /thig le 'pho 'gyur phyi rol bzhin/ /zla ba lus la 'pho ba ste/ /tshes gcig la sogs rkang g.yon nas/ /mthe bo sogs 'phel 
spyi bor gnas/ /de nas g.yas kyi cha la ni/ /zla ba rim gyis 'grib par 'gyur/ /'phel dang 'grib pa'i khyad par gyis/ /bcwa lnga byang chub sems skyed byed/ /dkar phyogs nag po ri ma shes bya/ /spyod pa'i tshul ni de bder spyad/ /gnam stod nyi ma gsang 
bar te/ /zla ba nya gang tshes gcig rgyas/ /khyad par sgra gcan rim shes bya/ /bla na med pa rags pa dang phra ba'i gnas 'jug ldog bstan pa zhes bya ba'i ting nge 'dzin to/ /de nas gsang ba rab tu 'dzin pa pos/ /khyad par sems gsum rim pa bka' 
stsal te/ /snang ba zhes bya rnam par mi rtog pa/ /gsal ba'i cha ste gzung rtog spangs pa las/ /'byung ba mi mngon rlung dang bcas pa gang / /lhang nger gnas pa skad cig dang po yin/ /mched pa'i snang ba rab tu mi rtog ste/ /ches gsal ba las 
'dzin rtog ma zhugs pa/ /ye shes phra ba rlung ldan mi snang ba/ /lhan ne gnas pa skad cig gnyis pa yin/ /thob pa'i cha ni shin tu mi rtog pa/ /gsal ba tsam du 'ang mi gnas shin tu phra/ /rlung sems mi phyed gsal bar 'char ba min/ /lham me 
</page>

 <page>
<ph>357</ph><p>082-179a</p>
gnas pa skad cig gsum pa yin/ /nye bar thob pa dri ma med pa ste/ /rang byung rang gsal bde ba dmigs su med/ phra rags rab gsal ting nge 'dzin du gnas/ /skad cig bzhi pa mi 'gyur khyab byed yin/ /'od gsal ba ni gsam gtan zag pa 
med/ /rdul med sa bon med pas mi g.yo ba/ /lhan cig gnas pa chos sku'i snying po ni/ /lhun grub byang chub sems kyi ngo bo nyid/ /sgyu ma 'di nyid yod med las 'das shing / /dbu ma tsam du'ang mi gnas kun rdzob ste/ /chos rnams thams cad sgyu ma'i snang 
ba las/ /'gas pa med pa'i rol par rang byung ba'o/ /zung 'jug bde ba chen po'i mtshan nyid can/ /chos dbyings chos nyid dbyer med dag pa'i sku/ /tha dad rnam bral mi phyed ye shes te/ /gsang ba chen po'i lam las 'dir rtogs bya/ /thun mong dbang 
phyug dang ni rtags bcas pa/ /dbang phyug brgyad ldan 'char ba 'di nyid do/ /phra zhing yang la phra bar nub pa dang / /spyod par nus dang bdag nyid chen po dang / /dga' mgur byed cing thams cad dbang du 'gyur/ /ci 'dod byed dang dbang phyug don du 'char/ /
sku yi dbang phyug gsung gi dbang phyug dang / /thugs kyi dbang phyug de nyid phrin las dang / /rdzu 'phrul kun du 'gro ba'i dbang phyug dang / /gang 'dod bskyed dang khyad bar don brgyad do/ /phung po khams dang skye mched bsdus pa yi/ /lnga po'i dbye ba lnga ru byas 
pa la/ /de bzhin gshegs pa so sor byin gyis rlabs/ /'khor ba'i las rnams dag ni rnam dag pas/ /de bzhin dbang po'i phyi rol yul bcas lda/ /re re zhing yang bde gshegs lda rnams kyi/ /de la rang rang rtag tu byin gyis rlob/ /ye shes 
lnga dang gsum du gnas pas yang dag bsdus/ /zhes gsungs te/ /gsang ba zab pa'i tshul bstan pa rdo mi phyed pa'i ye shes kyi 'byung gnas su gyur pa ste/ /de bzhin gshegs pa thams cad kyi sku dang / /gsung dang / thugs kyi gsang ba gsang ba 
</page>

 <page>
<ph>358</ph><p>082-179b</p>
'dus pa rnal 'byor chen po gnyis su med pa mnyam pa nyid rnam par rgyal bsam mnyam pa nyid 'byung bar bstan par gyur pa zhes bya ba'i le'u ste so gnyis pa'o// //rtag pa gsum pa rdo rje gsang ba ye shes 'byung ba'i rgyal po zhes bya ba rab tu gsang ba'o/ /de 
nas bcom ldan bde gshegs kun/ /gsang chen ye shes rdo rje 'dzin/ /sems can don du yang dag 'byung / /blo ldan byang chub sems dpa' yis/ /don kun thub pa rdo rje 'dzin/ /rgyal ba de la btud byas te/ /gsang ba dam tshig mkhyen pa la//
mchod cing bstod pas gsang chen gyi/ /rdo rje dbyags ni bshad pa yin/ /e ma tshul bzang sangs rgyas pa/ /de nyid rigs brgya bsdus pa'i sku/ /de nyid tshul mchog byang chub pa/ /rigs kyi sangs rgyas ldar bsdus pa/ /byang chub snying po tshul 
zhi pa/ /gsang ba rigs gsum bla na med/ /gsang ba'i tshul ni gcig pa nyid/ /rgyas gdab rdo rje sems dpa' nyid/ /ye shes rim pa nyid du bstan/ /ma skyes pa yi rang bzhin las/ /khyad par ngo bo rang byung ba/ /yang dag rnam par mi 
rtog pas/ /bla med mngon par 'byung bar gags/ /nam mkha'i dbyings kyi dbus gnas par/ /dpal ldan chos kyi rang bzhin sku/ /rtog pa'i dri ma 'gag byed pas/ /sku gsum ye shes dkyil 'khor du/ /phra ba'i rnam par 
gzhug par bya/ /de nyid rnam shes 'pho ba'i dngos/ /gdan bcas sa bon thim par bya/ /sangs rgyas kun gyi bar snang khams/ /khyab cing bzhugs par rab bsgom pa/ /yi ge gsang ba rang sngags la/ /them pa gcig tu bsdu bar bya/ /thugs 
kyi ngo bor bsam par bya/ /thams da sgyu ma'i sbyor ba yis/ /dngos kun rang bzhin mtshungs par blta/ /sangs rgyas thams cad sems su yang / /slar yang bsgoms nas de rab bsdu/ /gsang ba gcig tu dbang bya yi/ /'pho ba sku gsum rim par 
</page>

 <page>
<ph>359</ph><p>082-180a</p>
'byung / /chos dbyings mnyam pa'i ting nge 'dzin/ /mi shigs 'og kyi gong bu las/ /nA da tsam du snang ba gang / /mi 'gag rang bzhin dag par gnas/ /gsang ba rdo rje'a'i ri chen gyi/ /rab snang byed pa'i ting 'dzin bshad/ /de nas de bzhin 
gshegs pa yon tan mtha' yas bsags pa'i rgyal po sangs rgyas thams cad kyi ye shes mngon par rol pa 'byung ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /chos rnams bdag med pa yi dngos/ /gnyug 
ma dbyer med stong nyid dang / /zad pa med cing 'phel med pa/ /byang chub tsul 'di bstan pa'o/ /zhes gsungs so/ /de nas bcom ldan 'das de bzhin gshegs pa yon tan 'bar ba'i tshogs na sangs rgyas thams da kyi dri ma med pa'i me 'od rin po che mnga' 
ba sangs rgyas thams cad kyi pad+mo rnam par rol pa'i 'byung gnas rdo rje zhes bya ba'i ting nge 'dzin la snyoms bar zhugs te/ /byang chub kyis sems 'di gsungs so/ /chos rnams thams cad ma skyes pa/ /skye med snying gi pad+ma la/ /sa bcon rdzogs pa'i snying po gang //
byang chub tshul 'di bstan pa'o/ /zhes gsungs so/ /de nas bcom ldan 'das rin chen 'bar ba'i phung po sangs rgyas thams cad kyi rang byung gi rgyal po rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /
zla ba'i snying po 'od 'phro ba/ /chu rgyun 'bab pa'i zer ldan gyis/ /bsam pa'i ye shes rgyun gyis ni/ /thogs med ye shes tshul bstan pa'o/ /zhes gsungs so/ /de nas bcom ldan 'das srid pa las rgal ba sangs rgyas thams cad kyi ye shes kyi rgya mtsho 
la rol pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /sna tshogs dngos po'i chos nyid ni/ /spros pa med phyir snang med pas/ /theg pa mchog gi chos nyid kyis/ /gsang ba'i tshul 'di bstan pa'o/ /
</page>

 <page>
<ph>360</ph><p>082-180b</p>
zhes gsungs so/ /de nas de bzhin gshegs pa srid pa ldan pa sangs rgyas thams cad kyi ye shes rdo rje dpal zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rten cing 'brel bar 'byung ba'i dngos/ /rtag dang chad ba 
las grong zhing / /yang dag don mthong rang grol gnas/ /byang chub tshul 'di bstan pa'o/ /zhes gsungs so/ /de nas de bzhin gshegs pa dbyangs snyan par sgrogs pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di 
gsungs so/ /dri ma med pa'i chos nyid ni/ /gdod nas dag pa de bzhin gshegs/ /snying po ye shes byang chub pas/ /gsang ba'i tshul 'di bstan pa'o/ /zhes gsungs so/ /de nas de bzhin gshegs pa tshangs pa'i me tog sangs rgyas 
thams cad kyi ye shes seng ge'i rtsal rdo rje zhes bya pa'i ting nge 'dzin la snyoms par zhugs te/ byang chub kyi sems 'di gsungs so/ /gsang ba chos kyi dbyings nyid las/ /thub pa don kun rdo rje 'dzin/ /mchod de rdo rje dbyings 'dir gsungs/ /de nyid tshul 
'di bstan pa'o/ /zhes gsungs so/ /de nas de bzhin gshegs pa tshogs chen gtso bo sangs rgyas thams cad kyis gnas 'byung ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gnyis su med pas 'du 'bral 
med/ /rnam ra grol ba'i phung po can/ /bde chen sku ste skyon med pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa seng ge stobs sangs rgyas thams cad kyi phung po lnga dag pa'i stobs kyi ting nge 'dzin la snyoms par 
zhugs te/ /byang chub kyis sems 'di gsungs so/ /ji srid 'gro ba'i bya ba dag /'dus pa las ni skye bzhi ba/ /de yang yul las rab tu 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa khyim 
</page>

 <page>
<ph>361</ph><p>082-181a</p>
bdag drag shul can gyis byin pa sangs rgyas thams cad kyi grangs chen po zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /de nyid mnyam pa med pa yi/ /rdo rje zla ba 'dus las 'byung / /tha dad 
dmigs pa rab zhi bas/ /de nyid tshal 'di bstan pa'o/ /zhes gsungs so/ /de nas de bzhin gshegs pa chos kyi dbang phyug rgyal po sangs rgyas thams cad kyi ye shes skyob pa bla na med pa rdo rje zhes bya ba'i ting nge 'dzin la snyoms par zhugs te/ /byang 
chub kyi sems 'di gsungs so/ /ye she 'byung gnas sa chen ltar/ /de nyid bden mthong chos kyi spyan/ /shes rab zab mo'i spyod yul gang / /byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid 
mtha' yas pa'i 'od sangs rgyas thams cad kyi zhing khams yongs su dag par ston pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /mkhyen pa dag pa chos kyi dbyings/ /rnam pa kun tu rang byung bas//
'gro ba'i bsam pa rdzogs mdzad pa/ /thub pa ye shes tshul bstan pa'o/ /zhes gsungs so/ /de nas de bzhin gshegs pa 'od zer chen pos khyab par mdzad pas sangs rgyas thams cad kyi thogs pa med pa'i gnas pa spyod pa rdo rje zhes bya ba'i ting nge 'dzin la 
snyoms par zhugs te/ byang chub kyi sems 'di gsungs so/ /zil gnon chos ni gsang ba che/ /mi zad rgyan gyi sgrub pa'i gzhi/ /de nyid nges pa stobs gyur pas/ /de nyid tshul 'di bstan pa'o/ /zhes gsungs so/ /de nas de bzhin gshegs pa rin chen grags pa'i dpal sangs 
rgyas thams cad kyi mdzad pa sna tshogs ston pa'i rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'jig rten khams ni sna tshogs su/ /'gro ba 'dul ba'i thabs kyi phyir/ /rnam rol ye shes spyod pa yis/ /
</page>

 <page>
<ph>362</ph><p>082-181b</p>
byang chub tshul 'di bstan pa'o/ /zhes gsungs so/ /de nas de bzhin gshegs pa tshogs can gsal ba'i snying po sangs rgyas thams cad kyi mi 'gag pa rol pa'i sgra rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /zhing 
khams bye bas khams bye ba mtha' yas par/ /mi 'gyur rdo rje'i dbyings gcig gis/ /tha dad du mar khyab byed pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa grags pa mtha' yas chen po sangs rgyas thams cad kyi rnam par mi rtog pa rdo rje'i 
snying po zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rtag pa sna tshogs bsdus pa yi/ /ye shes gcig gis gnas pa las/ /tha dad ting 'dzin dag pa'i ngang / /de nyid tshul 'di bstan pa'o/ /zhes gsungs 
so/ /de nas de bzhin gshegs pa don yod 'od zer sangs rgyas thams cad kyi bgrod pa gcig pa'i yul rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sangs rgyas rkun gyi sku gsung thugs/ /ye shes rdo rje 
ro gcig par/ /lan tshwa chu bzhin spyod pa ni/ /skal bzang tshul 'di bstan pa'o/ /zhes gsungs so/ /de nas de bzhin gshegs pa lha'i drang srong skyob pa sangs rgyas thams cad kyi dri ma med pa'i rdo rje skyob pa zhes bya ba'i ting nge 'dzin la snyoms par zhugs 
te/ byang chub kyi sems 'di gsungs so/ /lha dang mi yi ston pa gang / /rkang gnyis thams cad mkhyen pa ste/ /ma 'ongs bla ma'i gzungs kyi sa gnas/ /de nyid tshul 'di bstan pa'o/ /zhes gsungs so/ /de nas de bzhin gshegs pa skye ba'i 
dbang po sangs rgyas thams cad kyi rdzu 'phrul mi zad rdo rje sangs rgyas thams cad bskul ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /brtan g.yo ma lus snang ba'i gzhi/ /de nyid kun du bsgyur ba po/ /de nyid 
</page>

 <page>
<ph>363</ph><p>082-182a</p>
de bzhin gshegs pas sprul/ /byang chub tshul 'di bstan pa'o/ /zhes gsungs so/ /de nas de bzhin gshegs pa dge 'dun brtan pa'i blo sangs rgyas thams cad kyi klu dbang gnon pa rdo rje zhes bya ba'i ting nge 'dzin la snyoms bar zhugs te/ 
byang chub kyi sems 'di gsungs so/ /gdug pa ma lus gdon byung ba/ /de nyid rtog pa'i dra ba las/ /kun byung dag par 'dul byed pas/ /byang chub tshul 'di bstan pa'o/ /zhes gsungs so/ /gsang ba'i rgyal po bcom ldan gyis/ /de nyid byang 
chub sems dpa' la/ /rab tu bskul te bstan pa gang / /rab tu nyon cig rdo rje 'dzin/ /dkyil 'khor gang du bsgrub pa yi/ /gsang ba mngon par byang chub pa/ /rgyu dang rtags dang go cha dang / /rnam pa lngar ni bstan pa ste/ /'jug pa sbyor ba'i 
rim pa yis/ /dmigs pa bsdus pa nyid yin no/ /rlung dang sdugs dang sgra las ni/ /rdo rje bzlas pa'i rim pa'o/ /gang du sems kyi snang ba las/ /rab dben ri pa gnyis par brjod/ /rmi las sgyu ma'i chos can las/ /bdag byin brlab pa'i 
rim par gyur/ /bsam gtan sbyor dang 'od gsal ba/ /mngon par byang chub rim pa nyid/ de las gnyis med de bzhin nyid/ /rim pa lnga pa zung 'jug lam/ /lus sems ngag gi chos bsdus pas/ /tshul gsum mngon par byang chub pa/ /de nyid ye 
shes lnga dag tu/ /rigs kyi dbye bas bstan pa yin/ /de bzhin gshegs pa thams cad kyi sku dang / /gsung dang / /thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las chos kyi tshul bsdu ba mngon 
bar byang chub ba'i le'u ste so bzhi pa'o// //de nas bcom ldan 'das de bzhin gshegs pa phyogs bzang rtog skyes bu kha lo sgyur ba rdo rje zhes ba'i ting nge 'dzin la snyoms par zhugs te/ /byang chub kyi sems 'di gsungs so/ /thabs dang bsam pa 
</page>

 <page>
<ph>364</ph><p>082-182b</p>
gang gang gis/ /lus su 'di spyod pas sgyur bas na/ /sems ni ting nge 'dzin gyis te/ /byang chub tshul 'di bstan pa'o/ /zhes gsungs so/ /de nas bzhin gshegs pa yul 'khor me tog sangs rgyas thams cad kyi ku sha'i rtse mo ltar phra mo rdo rje zhes 
ba ba'i ting nge 'dzin la snyoms par zhugs te/ /byang chub kyi sems 'di gsungs so/ /sangs rgyas kun gyi pha rol pa yi/ /bsam gyis mi khyab ye shes sku/ /rang rig nyid las tha dad med/ /byang chub tshul 'di bstan pa'o/ /zhes gsungs so/ /
de nas de bzhin gshegs pa chos kyi blo gros sangs rgyas thams cad kyi bkod ma'i chu 'dzin pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /bde gshegs gdung ni rgyas pa gang / /thugs rje dag pa'i stobs yin 
te/ /'gro ba gso ba'i tshul gyis ni/ /byang chub ye shes bstan pa'o/ /zhes gsungs so/ /de nas de bzhin gshegs pa rlung gi shugs 'chang ba ltar gshegs pa sangs rgyas thams cad kyi sman pa'i rgyal po 'byung ba zhes bya ba'i ting nge 'dzin la snyoms 
par zhugs te/ /byang chub kyi sems 'di gsungs so/ /'gro ba kun gyi 'khor ba yi/ /nad sel thabs mchod byams pa'i dpal/ /brtse sems tshad med srung ba po/ /zab pa'i tshul 'di bstan pa'o/ /zhes gsungs so/ /de nas de bzhin 
gshegs pa legs bsam grags pa sangs rgyas thams cad kyi blo'i dri ma sel bar byed pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rang bzhin rtog pa'i dri ma rnams/ /gzung 'dzin chos kyis bsdus pa'i dngos//
dbu ma'i ngang du rang dag pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa snang ldan sangs rgyas thams cad kyi ye shes chu bo'i rlabs rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /
</page>

 <page>
<ph>365</ph><p>082-183a</p>
sangs rgyas kun gyi chos kyi lam/ tshul gcig theg pa gcig pa nyid/ /byang chub chen po bla na med/ /byang chub tshul 'di bstan pa'o/ /zhes gsungs so/ /de nas de bzhin gshegs pa lha'i tshogs chen po sangs rgyas thams 
cad kyi gzhal med kyi gnas ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /thams cad rang bzhin stong ba'i dbyings/ /gzhi med rtsa bral 'dus ma byas/ /brjod med nams mkha'i ngo bo nyid/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa yon tan 'brib pa med par bsrung ba sangs rgyas thams cad kyi tshul rin po che'i zom zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
chos dang chos nyid med pa ste/ /pha rol phyin pa mnyam pa nyid/ /snang ba med cing rnam pa med/ /byang chub tshul 'di bstan pa'o/ /zhes gsungs so/ /de nas de bzhin gshegs pa don gyi blo gros sangs rgyas thams cad kyi blo gros snang ba bkod 
pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /'jig rten mun pa sel mdzad cing / /sa gsum gsal bar byed pa yi/ /glog gi 'od kyis 'char ba po/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa bsnyengs med sangs rgyas thams cad kyis pheg rdob pa'i sgra snyan lta bur ting nge 'dzin la snyoms par zhugs te/ /byang chub kyi sems 'di gsungs so/ /gang du chos kyi don 'byung ba/ /bla na med pa byang chub sems/ /ye shes 
rgyu dang 'bras bur ston/ /de nyid tshul 'di bstan pa'o/ /zhes gsungs so/ /de nas de bzhin gshegs pa grogs brtan sangs rgyas thams cad kyi 'gro ba'i mig ston ba rdo rje sangs rgyas thams cad kyi gnas ston pa rdo rje zhes bya ba'i ting nge 'dzin la snyoms par zhugs te/ /
</page>

 <page>
<ph>366</ph><p>082-183b</p>
byang chub kyi sems 'di gsungs so/ /sems can bsam pa'i dbang gis ni/ /lam gyi rim pa thams cad par/ /'dam bzangs chu yi bdud rtsi ltar/ /skal bzangs de nyid tshul shes byos/ /zhes gsungs so/ /de nas de bzhin gshegs pa 
'od gnas mtshungs sangs rgyas thams cad kyi gzhon nu'i zla ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /chos kyi tshul ni zhi ba nyid/ /bcu drug ye shes brgyan pa nyid/ /skad cig bden pa byang chub pas/ /
byang chub tshul 'di bstan pa'o/ /zhes gsungs so/ /de nas de bzhin gshegs pa nor ba'i zhal sangs rgyas thams cad kyi 'od zer kun nas snang ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /sangs rgyas bye ba khrag 
khrig gis/ /kun du dbang bskur gyur pa yi/ /skal ba can ni kun tu bzang / /de nyid tshul 'di bstan pa'o/ /zhes gsungs so/ /de nas de bzhin gshegs pa thar pa'i gzi brjid sangs rgyas thams cad kyi kun nas snang ba zhes bya ba'i ting nge 'dzin la snyoms par 
zhugs te/ /byang chub kyis sems 'di gsungs so/ /gang du rtog pas brtags pa yi/ /snang ba 'di ni sgyu ma tsam/ /de nyid las dang bag chags bral/ /byang chub tshul 'di bstan pa'o/ /zhes gsungs so/ /de nas de bzhin gshegs pa ngos 
bzangs sangs rgyas thams cad kyi rdul med pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /mi shigs rdo rje'i sku nyid ni/ /rnam pa du mas spungs pa gang / /phra rab dbyer med dag pa'i rgyal/ /byang chub tshul 
'di bstan pa'o/ /zhes gsungs so/ /de nas de bzhin gshegs pa blo bzangs sangs rgyas thams cad kyi dpa' bo chen po zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ kun tu ye shes rgyal ba yi/ /drod dang 
</page>

 <page>
<ph>367</ph><p>082-184a</p>
rtags las 'das pa'i chos/ /bsgom bya med cing dmigs med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa kun du gzi brjid snang ba sangs rgyas thams cad kyi ting nge 'dzin snang ba med pa rdo rje zhes 
bya ba'i ting nge 'dzin la snyoms par zhugs te/ /byang chub kyi sems 'di gsungs so/ /byang chub sems dpa'i spyod yul gang / /de nyid sa bcu'i dbang phyug ste/ /bdag med chos las rang byung ba/ /byang chub tshul di bstan pa'o/ /zhes gsungs so/ /de nas 
de bzhin gshegs pa 'phags pa chen po mchog gi ye shes sangs rgyas thams cad kyi ye shes sprin 'byung ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /dgos 'dod thams cad char bzhin du/ /rang sems nor 
bu'i rgyal pos 'grub/ /'di nyid rin chen mdzod chen po/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs par gnas pa sangs rgyas thams cad kyi bskul ba tshad med pa bla ma'i snying po rdo rje sangs rgyas thams cad kyi ye shes 
kyi 'byungaganas kyi ting nge 'dzin la snyoms par zhugs te/ /byang chub kyi sems 'di gsungs so/ /dkon mchog gsum gyi dpal ldan pa/ /rang rig ye shes gcig la rdzogs/ /rgyun du bde ba ster byed pas/ /de nyid tshul 'di bstan pa'o/ /zhes gsungs 
so/ /de nas de bzhin gshegs pa bden par ston pa yang dag pa'i gnas blo gros bsam gyis mi khyab pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /bgrod med lam ni gcig pa'i chos/ /ye shes mig gi yul 
gyur pas/ /mthar thug snying po byang chub mchog /rgyal ba'i tshul 'di bstan pa'o/ /zhes gsungs so/ /'dir ni gsang ba'i bka' spyod pa'i/ /byang chub sems dpa' chen po yi/ /dam tshig ye shes bstan pa la/ /gsang ba 'dzin pa rab ston cing / /
</page>

 <page>
<ph>368</ph><p>082-184b</p>
'dir ni sangs rgyas bstan pa la/ /theg chen chos la rab zhugs kyang / /de don gsal bar mi shes pas/ /gsang ba'i tshul 'di rtogs dka' ste/ /brda dang dgongs pas bshad pa dang / /ji bzhin pa dang min drang don/ /dngos po'i chos la mi spyod par/ /sgra dang 
yi ge'i rjes 'brang ba'i/ /phyi rol bstan bcos la dga' zhing / /tshig don bdud rtsi'i rgyab kyis phyogs/ /de la dngos grub rnyed dka' ste/ /gsang ba 'dzin pa spong bar 'gyur/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa 
rnal 'byor chen po gnyis su med pa mnyam pa nyid rnam par rgyal ba las yongs su dag pa'i gnas rdo rje'i le'u ste so lnga pa'o// //de nas bcom ldan 'das de bzhin gshegs pa blo bzangs sangs rgyas thams cad kyi glog gi phreng ba zhes bya ba'i ting nge 'dzin la snyoms pa zhugs 
te/ /byang chub kyi sems 'di gsungs so/ /rten 'brel yang dag 'byung ba las/ /kun rdzob nyid kyi chos nyid ni/ /dbyer med don dam rnam par dben/ /byang chub tshul 'di bstan pa'o/ /zhes gsungs so/ /de nas de bzhin gshegs pa stobs sbyin ba sangs 
rgyas thams cad kyi rin chen sgron me 'bar ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /dngos po 'di dag ma skyes pas/ /de nyid dngos por mi gnas shing / /rang bzhin 'od gsal rtag pa nyid/ /byang chub tshul 
'di bstan pa'o/ /zhes gsungs so/ /de nas de bzhin gshegs pa seng ge'i stobs sangs rgyas thams cad kyi ri dgas kun du rgyu ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /rdo rje lam du rab zhugs nas/ /
nor bu dri med zla ba med/ /skyon gyis ma gos ye shes nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa me tog gi tog sangs rgyas thams cad kyi rtog pa'i dpa' rlabs g.yo ba med pa rdo rje zhes bya ba'i ting nge 'dzin la snyoms 
</page>

 <page>
<ph>369</ph><p>082-185a</p>
par zhugs te/ /byang chub kyi sems 'di gsungs so/ /rdo rje gsang ba bla na med/ /mnyam sbyor bde ba dri ma med/ /mi 'dzag mya ngan 'das par 'gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes 
'byung gnas sangs rgyas thams cad kyi rlung gi shugs kyis bskyod pa med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /kun du mngon par mi gnas pa/ /gnyis med ye shes chos kyi rgyal/ /rnam par mi rtog chags 
med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa me tog ster mdzad sangs rgyas thams cad kyi rnga sgra'i snang ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /snang srid 
ma lus bcom ldan 'das/ /thams cad stong pa nyid las skyes/ /de nyid ye shes rgyu 'bras can/ /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan snying po sangs rgyas thams cad kyis tshim par byed pa zhes bya 
ba'i ting nge 'dzin la snyoms par zhugs te/ /byang chub kyi sems 'di gsungs so/ /stong nyid nam mkha'i ngo bo nyid/ /sems nyid mnyam par mtshungs pas na/ /mi 'gag go 'byed khyab gyur pas/ /byang chub tshul 'di bstan pa'o/ /zhes gsungs so/ /
de nas de bzhin gshegs pa rin chen grags pa sangs rgyas thams cad kyi skye dgu'i bdag po zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /stong nyid dngos po ma yin te/ /dngos min gyur ba'ang stong ba min/ /ngo bo nyid 
ni rnam dag pa/ /stong nyid ye shes tshul bstan pa'o/ zhes gsungs so/ /de nas de bzhin gshegs pa grags pa chen po rmad du byung ba sangs rgyas kyi gdul bya smin par byed pa zhes bya ba'i ting nge 'dzin la snyoms par zhugs te/ /byang chub kyi sems 'di 
</page>

 <page>
<ph>370</ph><p>082-185b</p>
gsungs so/ /'byung ba bzhi dag nam mkhar nas/ /de nyid gang la'ang mi gnas te/ /sems can sangs rgyas la brten pa/ /sangs rgyas mi gnas tshul bstan pa'o/ /zhes gsungs so/ /de nas de bzhin gshegs pa'i tshugs pa thub pa chen po sangs rgyas 
thams cad kyi rnga sgra'i snang ba zhes bya ba'i ting nge 'dzin la snyoms par zhugs te/ /byang chub kyis sems 'di gsungs so/ /gzod nas ma skyes dag pa nyid/ /srid zhi mnyam nyid rdzogs sangs rgyas/ /'gro 'ong rnam bral tshul thob pa/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa bsnyengs med sangs rgyas thams cad kyi dpags bsam gyi shing lta bur bskyed pa rdo rje zhes bya ba'i ting nge 'dzin la snyoms pa zhugs te/ /byang chub kyi sems 'di gsungs so/ /gang du sa bon myu gu dang / /sdong bu 'dab ma 'bras bu'i 
bar/ /tshul brgyad 'gyur ba'i bye brag gis/ /rten 'brel de nyid tshul bstan pa'o/ /zhes gsungs so/ /de nas de bzhin gshegs pa nyi ma'i 'od sangs rgyas thams cad kyi ljon pa'i shing chen po ltar rgyas pa rdo rje zhes bya ba'i ting nge 'dzin la snyoms par zhugs te/ /byang chub kyi 
sems 'di gsungs so/ /'gro snying rnam rtog zhes bya gang / /rang rig byang chub snying po'i gnas/ /de las yon tan brjod mi lang / /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs par gshegs pa sangs rgyas thams cad kyi 
lha'i sil snyan 'byung ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /mi rtag bdag med zhi ba yis/ /'du shes sems pa sngon rgyu las/ /bag chags spangs pas gnas thob gyur/ /de nyid tshul 'di bstan pa'o/ /
zhes gsungs so/ /de nas de bzhin gshegs pa lha'i mthu rtsal sangs rgyas thams cad kyi sgra bung ba lta bur lding ba'i gnas zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rnam par rig byed las 'das shing / /de spangs 
</page>

 <page>
<ph>371</ph><p>082-186a</p>
bsam pa'i ldog pa yis/ /dbye bas tha dad shes par bya/ /'di ni snying po'i tshul bstan pa'o/ /zhes gsungs so/ /de nas de bzhin gshegs pa ye shes la dgyes ba sangs rgyas thams cad kyi dpal zhing khams bkod pa phreng ba zhes bya ba'i ting nge 'dzin la 
snyoms par zhugs te/ /byang chub kyi sems 'di gsungs so/ /sangs rgyas kun gyi zhing khams gang / /snang mdzad rgyal po'i 'od kyi skus/ /rten mdzad ye shes snang ba nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
thub pa lha bden sangs rgyas thams cad kyi ye shes kyi snang ba baiDUr+yar ston pa'i dpal zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /'gyur ba med pa'i rin po che/ /gcig tu sgyur bar byed pa can/ /nor bu rtog pa'i blo bral ba/ /
nges par tshul 'di bstan pa'o/ /zhes gsungs so/ /de nas de bzhin gshegs pa nor bu'i snying po sangs rgyas thams cad kyi mun pa smag rum sel ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /'khor ba'i ba'i mun pa 
sel ba yi/ /byin brlabs 'od kyi sgron ma yis/ /snang ba ston cing 'joms pa gang / /byang chub tshul 'di bstan pa'o/ zhes gsungs so/ /de nas de bzhin gshegs pa dpal ye shes kyi snying po sangs rgyas thams cad kyi rtog pa'i rgyal po dag pa zhes bya ba'i ting 
nge 'dzin la snyoms par zhugs te/ /byang chub kyi sems 'di gsungs so/ /snying por gyur pa rang srogs las/ /mi shigs go 'phang gnas spyod pa/ /de nyid rlung sems dbyer med pas/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa thub pa bcings pa med pa rdo rje sangs rgyas thams cad kyi spro ba dpag med ces bya ba'i ting nge 'dzin la snyoms par zhugs te/ /byang chub kyi sems 'di gsungs so/ /chos dbyings ye shes spyod yul bas/ /mi gnas mi dmigs mnyam pa nyid/ /
</page>

 <page>
<ph>372</ph><p>082-186b</p>
tshad med rang byung mi rtog phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa brtul zhugs brtan sangs rgyas thams cad kyi mdzad pa mi zad pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs 
so/ /nges 'byung rnam par mi gnas pa/ /'khor ba dag pa'i sems gnas pa/ /de nyid ye shes tshul gsum gyur/ /byang chub tshul 'di bstan pa'o/ /zhes gsungs so/ /gang du sngon byung sangs rgyas dang / /ma 'ongs byon gyur de bzhin gshegs/ /da ltar phyogs 
bcu'i sangs rgyas rnams/ /gsang ba 'di las yang dag 'byung / /sems kyi bslab pa la phyogs shing / /zab pa rig pa 'dzin pa dang / /de nyid mdo sder gang bstan pa/ /phyi nang gnyis su bstan pa yin/ /gsang ba bla na med pa'i don/ /snying po'i don rnams ston 
byed pa/ /'bras bu rtogs pa'i ye shes ni/ /tshe 'di nyid la mngon gyur pas/ /thabs kyi khyad par gyur pa ste/ /rdo rje theg pa zhes brjod do/ /zhes gsungs so/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor 
chen po gnyis su med pa mnyam pa nyid rnam par rgyal ba las gsang ba bla na med ba'i don yongs su skyong ba'i le'u ste sum cu drug pa'o// //de nas rgyal po rdo rje 'dzin/ /ye shes don kun 'dzin mdzad pa/ /dus gsum bdag po dpal ldan pas/ /gsang ba ye shes spyod 
pa gsungs/ /gnyis med mnyam pa mi 'gyur ba/ /dus gsum rtag tu rang byung nyid/ /skye ba med pa las sprul zhing / /ma skyes rang bzhin brjod du med/ /sangs rgyas kun gyi chos rnams ni/ /nam mkha' dang ni mnyam gyur pa/ /rnam par mi rtog ye shes las/ /sgyu ma tsam du 
bstan pa yin/ /rgyu dang lam dag 'bras bur ni/ /gnas pa brjod bya don gyi chos/ /de nyid nges par don ston pas/ /rjod byed sgra yi phyogs su bshad/ /gsang chen theg pa snying po'i don/ /rgyal po che ba rang la gnas/ /mchog tu brtag pa bdus pa ste/ /bden gnyis zung 
</page>

 <page>
<ph>373</ph><p>082-187a</p>
'jug ston pa'o/ /de nas de bzhin gshegs pa gzigs pa lha'i dbang phyug sangs rgyas thams cad kyi ye shes rdo rje lta bu zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /de nyid gsang ba'i ye shes che/ /
snying po phyag rgya chen po'i ngang / /zab dang rgya che'i tshul gnas pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs dbu sgyu ma lta bu zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rgyal 
ba kun 'dus rig ba'i ngang / /rdo rje 'dzin pa'i sa gnas pas/ /sku bzhi ye shes mchog rtag pas/ /dri med 'dul ba'i tshul mchog go/ /zhes gsungs so/ /de nas de bzhin gshegs pa dal gyis bzhud pa sangs rgyas thams cad kyi seng ge rnam par bsgyings pa rdo rje 
zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /de bzhin gshegs pa'i byang chub sems/ /'bad pa med par 'byung ba ni/ /chos rnams dbyer med gcig pa'i sku/ /byang chub tshul 'di bstan pa'o/ /zhes gsungs so/ /
de nas de bzhin gshegs pa brtul zhugs dka' thub sangs rgyas thams cad kyi dpa' bar 'gro ba rdo rje zhes bya ba'i ting nge 'dzin la snyoms par zhus te/ /byang chub kyi sems 'di gsungs so/ /mthong chos don yod snying po ni/ /'bras bu grub pa'i rkyen 'byung ba/ /de nyid sad byed 
rnam par thar/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer phung po sangs rgyas thams cad kyi ye shes kyi skam sar gnas pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /sems 
can rnams kyi bsam pa yi/ /spyod yul sna tshogs 'byung ba na/ /thar ba'i lam la spyad par bya/ /byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid chen po sangs rgyas thams cad kyi bden pa dag pa rdo rje sangs 
</page>

 <page>
<ph>374</ph><p>082-187b</p>
rgyas thams cad kyi stobs kyi ting nge 'dzin la snyoms par zhugs te/ /byang chub kyi sems 'di gsungs so/ /bsam gtan sbyor ba sgyu ma yis/ /nye bar 'grub pa yang dag pa'i/ /gsang mtha' tshul 'di nges bstan yin/ /de nyid spyod pa bstan pa'o/ /zhes gsungs 
so/ /de nas de bzhin gshegs pa tsam pa ka'i mdog can sangs rgyas thams cad kyi drang srong skyob pa zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /bsod nams mthar thug stobs chen po/ /dge ba'i rtsa ba brtan las 'byung //
'bras bu bzhis ni thub pa'i rgyan/ /byang chub tshul 'di bstan pa'o/ /zhes gsungs so/ /de nas de bzhin gshegs pa dga' mdzad sangs rgyas thams cad kyi ye shes kyi rnam par thar pa'i sgo bstan ba zhes bya ba'i ting nge 'dzin la snyoms par zhugs te/ /byang chub 
kyi sems 'di gsungs so/ /de nyid stong nyid mtshan ma med/ /smon pa med pa byang chub gzhi/ /rnam thar ye shes 'bras thob pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshogs can bzang po sangs rgyas thams 
cad kyis sgyu ma lta bur ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /chos gang skye ba med pa dang / /'gag pa med par 'byung ba gang / /bla med gsang ba'i don bstan pas/ /de nyid tshul 'di bstan pa'o/ /
zhes gsungs so/ /de nas de bzhin gshegs pa dbang po'i rgyal mtshan sangs rgyas thams cad kyi smig rgyu lta bur ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /chos rnams gzugs brnyan rmi lam dang / /sprul 
pa mtshungs par ston ba gang / /de nyid rang bzhin 'byung ba'i dngos/ /byang chub tshul 'di bstan pa'o/ /zhes gsungs so/ /de nas de bzhin gshegs pa dgyes pa chen po sangs rgyas thams cad kyi chos thams cad rmi lam sgyu ma lta bur ston pa rdo rje zhes bya ba'i 
</page>

 <page>
<ph>375</ph><p>082-188a</p>
ting nge 'dzin la snyoms bar zhugs te/ /byang chub kyi sems 'di gsungs so/ /chos rnams rmi lam gzugs snang ltar/ /bag chags snang ba rang dag par/ /dri ma sbyang phyir bstan pa dag /de nyid tshul 'di bstan pa'o/ /zhes 
gsungs so/ /de nas de bzhin gshegs pa snang ba'i me tog sangs rgyas thams cad kyi chu zla lta bu'i ting nge 'dzin la snyoms par zhugs te/ /byang chub kyi sems 'di gsungs so/ /gcig gis du mar khyab pa yi/ /ngo bo rang stong thig le gcig /zhen 
med phyag rgya 'byung ba yi/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshogs can 'od sangs rgyas thams cad kyi dri za'i grong khyer lta bur 'char ba rdo rje zhes bya ba'i ting nge 'dzin la snyoms par zhugs te/ /byang chub kyi sems 
'di gsungs so/ /'jig rten 'das dang 'jig rten pa'i/ /dag pa'i ye shes yang dag pa/ /bcings pa med cing grol ba'ang med/ /byang chub tshul 'di bstan pa'o/ /zhes gsungs so/ /de nas de bzhin gshegs pa skrun par mdzad pa sangs rgyas 
thams cad kyi sbrul ba lta bur ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du sangs rgyas rnams dang ni/ /nyan thos rang rgyal byang chub sems/ /de sprul dman par mos ba 'dul/ /byang chub tshul 
'di bstan pa'o/ /zhes gsungs so/ /de nas de bzhin gshegs pa mdangs 'gro dpal sangs rgyas thams kyi chu'i chu bur lta bur mkhyen pa bla na med pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /lan 
tshwa rgya mtshor thim pa ltar/ /dpa' rlabs zhi ba'i rang bzhin gyis/ /thob med ye shes sbyor don 'gro/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub pa don legs des sangs rgyas thams cad kyi mig yor stong 
</page>

 <page>
<ph>376</ph><p>082-188b</p>
pa'i dngos po rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du sad pas sad byed pa/ /kun nas ldang ba zhi ba yi/ /bsnyengs med don gsal byang chub pa/ /de nyid tshul 'di bstan pa'o/ /zhes gsungs 
so/ /de nas de bzhin gshegs pa khyu mchog tshad med sangs rgyas thams cad kyi me long nang gi gzugs brnyan lta bur ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /srid las grol zhing bde thob dang / mchog 
don gnas pa dag pa'i gnas/ /byang chub tshul dag 'khor lo yis/ /de nyid tshul 'di bstan pa'o/ /zhes gsungs so/ /de nas de bzhin gshegs pa lag bzangs sangs rgyas thams cad kyi dbang po'i gzhu dang mtshungs par ston pa rdo rje zhes bya ba'i ting nge 'dzin 
la snyoms par zhugs te/ /byang chub kyi sems 'di gsungs so/ /bstan pa 'di ni byang chub lam/ /de nyid snying po sdom pa nyid/ /bslab pa yongs dag mdza' tshon ltar/ /nges pa'i tshul 'di bstan pa'o/ /zhes gsungs so/ /de nas de bzhin 
gshegs pa 'od zer chen po sangs rgyas thams cad kyi glog gi 'od 'byung ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /thub pa'i rdzu 'phrul chen po ni/ /glog ltar 'byung ba'i yid kyis ni/ /kun du phrin las bya 
ba las/ /'jug ba'i tshul 'di bstan pa'o/ /zhes gsungs so/ /de nas de bzhin gshegs pa bsam pas byin sangs rgyas thams cad kyi sprin 'phro ba rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ sangs rgyas 
dus gsum thams cad du/ /dri med rtag bar 'byung ba'i gzhi/ /legs mchod bsam pa'i rgyun bab ste/ /byang chub tshul 'di bstan pa'o/ zhes gsungs so/ /de nas gsang ba'i rgyal po che/ /'bras bu ston pa'i las byung ba/ /mi phyed ye shes mnga' 
</page>

 <page>
<ph>377</ph><p>082-189a</p>
bdag 'chang / /zab dang rgya che'i tshul bstan pa'o/ /de nyid dkyil 'khor lo'i che/ /rgyu dang mi rgyu'i dngos po kun/ /khyab bdag rdo rje sems dpa' yis/ /gzod nas dag pa'i ye shes gnas/ /thabs gzhan gyis 
ni sangs rgyas med/ /gsang chen bde ba'i go 'phang can/ /zhes gsungs so/ /de bzhin gshegs pa thams cad kyi sku dang / /gsung dang / /thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ /
theg pa'i lam rnam par dag pa'i gnas bstan pa'i le'u ste sum cu rtsa bdun pa'o// //de nas bcom ldan 'das de bzhin gshegs pa bsod nams rgyal po'i 'od sangs rgyas thams cad kyi dul ba'i stobs rdo rje zhes bya ba'i ting nge 'dzin la snyoms par zhugs te/ /byang 
chus kyi sems 'di gsungs so/ /rtog pa'i dra ba bsal ba yi/ /ye shes rnam thar dag pa yi/ /gsal pa yongs dag rjes 'gro bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen dbyangs 
sangs rgyas thams cad kyi rdo rje dbyings 'byung zhes bya ba'i ting nge 'dzin la snyoms bar zhugs te/ /byang chub kyi sems 'di gsungs so/ /gsang ba chos 'byung yangs pa yi/ /dag pa dri med gnas kyi cha/ /cha dang cha min rnam spangs ba'i/ /byang chub tshul 
'di bstan ba'o/ /zhes gsungs so/ /de nas de bzhin gshegs pa rdo rje'i sde sangs rgyas thams cad kyi nam mkha' dag pa'i gnas rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /dngos dang dngos med las 
grol zhing / /'bar ba thig le nA da bral/ /ye shes sku ste rnam dag pas/ /gsang ba tshul 'di bstan pa'o/ /zhes gsungs so/ /de nas de bzhin gshegs pa 'byor ldan 'od kyi rgyal po sangs rgyas thams cad kyi spyod pa'i gnas rdo rje rgya mtsho zhes bya ba'i ting nge 
</page>

 <page>
<ph>378</ph><p>082-189b</p>
'dzin la snyoms par zhugs te/ /byang chub kyi sems 'di gsungs so/ /phyogs bcu kun du snang ba yi/ /'od zer 'phro bas 'khrugs pa yi/ /lha mo gar gyis mchod byed pa'i/ /gsang ba tshul 'di bstan pa'o/ /zhes gsungs so/ /de nas de bzhin 
gshegs pa seng ge'i stobs sangs rgyas thams cad kyi mtshan dang dpe byad dag pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /lha dbang mi rnams kun la yang / /de nyid ye shes skal ba can/ /bzang po srid gsum 
spyad par bya/ /de nyid tshul 'di bstan pa'o/ /zhes gsungs so/ /de nas de bzhin gshegs pa dri ma med pa'i spyan sangs rgyas thams cad kyi bde ba'i gzhal med dag pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /
chos rnams kun du mi phyed pa'i/ /tha dad blo ni rnam spangs nas/ /yang dag ye shes snang ba can/ /byang chub tshul 'di bstan pa'o/ /zhes gsungs so/ /de nas de bzhin gshegs ba 'od srung sangs rgyas thams cad kyi bkra shis gdugs lta bu zhes bya ba'i 
ting nge 'dzin la snyoms bar zhugs te/ /byang chub kyi sems 'di gsungs so/ /gling rnams kun gyi sems can khams/ /byams pa'i gdugs kyis khyab byed pa/ /mtha' skor bgrang mi lang bar ston / /byang chub tshul 'di bstan pa'o/ /zhes 
gsungs so/ /de nas de bzhin gshegs pa blo gsal sangs rgyas thams cad kyi nya'i lto lta bu zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /bsam mi khyab pa'i chos kyi gnas/ /'dren pa bdud rtsi spyan 
yangs pas/ /thugs rje rgyun chad med par gzigs/ /de nyid tshul 'di bstan pa'o/ /zhes gsungs so/ /de nas de bzhin gshegs pa ye shes bgros sangs rgyas thams cad kyi pad+ma lta bur ston pa zhes bya ba'i ting nge 'dzin la snyoms par zhugs te/
</page>

 <page>
<ph>379</ph><p>082-190a</p>
byang chub kyi sems 'di gsungs so/ /sangs rgyas rnams kyi bden ba'i mthus/ /drang por smra ba'i ljags dbang po/ /ge sar dmar po ltar ston pas/ /de nyid tshul 'di bstan pa'o/ /zhes gsungs so/ /de nas de 
bzhin gshegs pa gzi brjid drag shul can sangs rgyas thams cad kyi dung lta bur ston pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /tshad med thugs kyi gter chen po/ /rnam par dkar ba'i chos phyogs kyis//
bar mtshams med par gnas thob pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer chen po chen po sangs rgyas thams cad kyi bum pa lta bu rdo rje zhes bya ba'i ting nge 'dzin la snyoms par zhugs te/ /byang chub kyi sems 'di 
gsungs so/ /bdud las rnam par rgyal ba yi/ /bum pa chen pos don byed pa/ /thog ma med pa'i byang chub sems/ /de nyid tshul 'di bstan pa'o/ /zhes gsungs so/ /de nas de bzhin gshegs pa nyi ma'i 'od sangs rgyas thams cad kyi dpal gyi be'u 
rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du tshangs dang brgya byin dang / /'jig rten skyong bar bcas pa yi/ /mchod cing rdo rje'i dbang phyug sku/ /byang chub tshul 'di bstan pa'o/ /zhes gsungs so/ /
de nas de bzhin gshegs pa dri ma med pa'i 'od sangs rgyas thams cad kyi rin po che'i rgyal mtshan rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /lha srin sde brgyad ma lus pa'i/ /kun gyi gtsug gi nor bu ltar/ /
mi nub dam pa'i gtso bo yis/ /de nyid tshul 'di bstan pa'o/ /zhes gsungs so/ /de nas de bzhin gshegs pa gzi brjid rnam par mdzes pa sangs rgyas thams cad kyi zhabs dang phyag gi mthil 'khor lo'i mtshan gyis brgyan pa rdo rje zhes bya ba'i ting nge 'dzin la snyoms 
</page>

 <page>
<ph>380</ph><p>082-190b</p>
par zhugs te/ /byang chub kyi sems 'di gsungs so/ /thub pas 'gro ba'i ngan song rgyun/ /yongs su gcod cing sbyod mdzad pas/ /rnam par gnon pa'i mchog mnga' ba'i/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa dpa' bo khengs med sangs rgyas thams cad kyi sbyin pa'i sgo nas 'gro ba bsdu ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /'dir ni 'gro ba 'dul don du/ /lus srog zas dang longs spyod kyis/ /kun 
la chags med tshul du bskyang / /byang chub tshul 'di bstan pa'o/ /zhes gsungs so/ /de nas de bzhin gshegs pa rdo rje sbrang rtsi'i zhal mnga' ba sangs rgyas thams cad kyi snyan par smra ba'i dpal zhes bya ba'i ting nge 'dzin la snyoms par zhugs te/ /byang chub kyi 
sems 'di gsungs so/ /skabs dang 'brel ba'i don 'gyur bas/ /cung zad yang dag don sbyor ba'i/ /phan pa ster ba'i byang chub kyis/ /de nyid tshul 'di bstan pa'o/ /zhes gsungs so/ /de nas de bzhin gshegs pa zla 'od dpal sangs 
rgyas thams cad kyi don mthun pa rdo rje sangs rgyas thams cad kyi 'dul ba'i ting nge 'dzin la snyoms par zhugs te/ /byang chub kyi sems 'di gsungs so/ /mthong na mi mthun med pa yi/ /dpal gyi zhing du bgrod pa'i lam/ /yang dag don la sbyor byed pas/ /
de nyid tshul 'dir bstan pa'o/ /zhes gsungs so/ /de nas de bzhin gshegs pa glog 'byin sangs rgyas thams cad kyi don spyod pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /rmad du byung ba'i khyad par gyis//
gtso bor gzhan don sems pa gang / /kun snang dpe med mkhas pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab tu zhi bar gshegs pa sangs rgyas thams cad kyi mi gnas pa rdo rje zhes bya ba'i ting nge 'dzin la 
</page>

 <page>
<ph>381</ph><p>082-191a</p>
snyoms par zhugs te/ /byang chub kyi sems 'di gsungs so/ /ri rab rin chen lhun po ltar/ /brjid cing dpa' ba'i thub pa'i skus/ /sprul pa dngos por mi gnas pa/ /de nyid byang chub tshul bstan pa'o/ /zhes gsungs so/ /
de nas de bzhin gshegs pa 'khrug pa mi mnga' ba sangs rgyas thams cad kyi mnyam pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du thog ma mi dmigs shing / /tha ma med pa'i ye shes las/ /rnam 
par dben don dag pa nyid/ /byang chub tshul 'di bstan pa'o/ /zhes gsungs so/ /de nas gsang ba 'dzin pa pos/ /ma 'ongs byang chub don gyi phyir/ /dpal ldan bla ma rdo rje 'dzin/ /sku gsum snying po bsdus pa'i bdag /'gro don spyod phyir 'byung ba 
ste/ /stobs chen sna tshogs nags khrod du/ /thub pa dpal gyi rgyal po ste/ /shAkya'i dge slong li ts+tsha bI/ /gzhon nu 'phags pa'i blo can gyis/ /rim dang cig car rgyas par 'gyur/ /de bzhin gshegs pa thams cad kyi sku dang / gsung 
dang / thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ /gsang ba dag pa mchog gi le'u ste sum cu rtsa brgyad pa'o// //de nas de bzhin gshegs pa dgra bcom pa grags pa sangs 
rgyas thams cad kyi stobs kyi 'khor los sgyur ba rdo rje 'khor lo rin po che rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /stong khams kha lo sgyur byed pa/ /chos kyi rgyal po dge ba'i stobs/ /dpung chen thabs la 
mkhas pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa chos kyi yon tan sangs rgyas thams cad kyi yid bzhin gyi nor bu rin po che dbang gi rgyal po rdo rje zhes bya ba'i ting nge 'dzin la snyoms par zhugs te/ /byang 
</page>

 <page>
<ph>382</ph><p>082-191b</p>
chub kyi sems 'di gsungs so/ /rang sems dag pa'i nor bu ni/ /yon tan du ma 'byung ba'i gzhi/ /mi zad dge ba rdzogs las 'byung / /byang chub tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa zhing bzang 
po mtshungs med sangs rgyas thams cad kyi chos 'dzin pa'i btsun mo rin po che 'byung ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /shes rab pha rol phyin sbyor ba/ /mnyam med bla ma mchog dgyes pa'i/ /tshul 'di dri 
med 'od du 'gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa bkod pa'i rgyal po sangs rgyas thams cad kyi rdo rje rab rib sel ba zhes bya ba'i ting nge 'dzin la snyoms par zhugs te/ /byang chub kyi sems 'di gsungs 
so/ /'dam skyes pad+ma mdangs thon ltar/ /rang rig gsal ba'i ye shes nyid/ /skyon gyis ma gos phra ba nyid/ /ye shes tshul 'di bstan pa'o/ /zhes gsungs so/ /de nas de bzhin gshags pa mngon par 'phags pa sangs rgyas 
thams cad kyi snang bar byed pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /dri med ut+pal 'bar ba la/ /rnyog pa'i dri mas ma gos ltar/ /rang grol byung ba'i ye shes mtshungs/ /de nyid tshul 'di 
bstan pa'o/ /zhes gsungs so/ /de nas de bzhin gshegs pa sbyin byed 'od 'phro sangs rgyas thams cad kyi sgron me lta bu zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /mnyam nyid mi 'gyur snang 
ba bral/ /thob med thob bral 'gro 'ong med/ /dbri ba dang ni gang med pa'i/ /ye shes tshul 'di bstan pa'o/ /zhes gsungs so/ /de nas de bzhin gshegs pa pad+mo'i dpal sangs rgyas thams cad kyis nam mkha' lta bu'i ting nge 'dzin la snyoms 
</page>

 <page>
<ph>383</ph><p>082-192a</p>
par zhugs te/ /byang chub kyi sems 'di gsungs so/ /chos rnams nam mkha'i mtshan nyid las/ /'gyur ba med cing 'pho ba med/ /rnam pa kun du mkha' dbyings klong / /byang chub tshul 'di bstan pa'o/ /zhes gsungs so/ /de nas 
de bzhin gshegs pa rin chen bkod pa'i rgyal po sangs rgyas thams cad kyi kun du son pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /de ni ma skyes sbyor ba'i dngos/ /tshad med ting 'dzin sbyor ba bo/ /
byang chub tshul 'di bstan pa'o/ /zhes gsungs so/ /de nas de bzhin gshegs pa shin tu bzang po sangs rgyas thams cad kyi ye shes kun du rol pa'i rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gang du 'gag pa bral ba yi/ /chos nyid 
rang byung lhun gyis grub/ /de ni 'gag pa med pa'i dngos/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin po che'i mchog sangs rgyas thams cad kyi rdul dang bral ba'i rdo rje zhes bya ba'i ting nge 'dzin la snyoms par zhugs te/ /byang chub kyi sems 
'di gsungs so/ /de bzhin nyid las dben pa yi/ /don dam dmigs pa'i yul min phyir/ /'dres pa rdul tsam med pa las/ byang chub tshul 'di bstan pa'o/ /zhes gsungs so/ /de nas de bzhin gshegs pa thugs shin tu zhugs pa sangs 
rgyas thams cad kyi ri bo gnon pa rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /gnas pa med pa gnas ba'i mchog /mchog gyur rang byung mkha' la lding / /thugs stobs chos kun 'bras bu che/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa snang ba mi zad pa sangs rgyas thams cad kyi ri rab lhun po'i rdo rje zhes bya ba'i ting nge 'dzin la snyoms par zhugs te/ /byang chub kyi sems 'di gsungs so/ /sangs rgyas kun gyi nam 
</page>

 <page>
<ph>384</ph><p>082-192b</p>
mkha'i khams/ /yongs su gang ba'i chos can ma/ /til gyi 'bru bzhin rgyas pa yi/ /sangs rgyas tshul 'di bstan pa'o/ /zhes gsungs so/ /de nas de bzhin gshegs pa rgya mtsho sbyin sangs rgyas thams cad kyis bdud dang bdud kyi ris 
thams cad 'joms par byed pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /bdud dang log 'dren ma lus rnams/ /byams pa'i ye shes chen po yis/ /log rtog ma lus zhi mdzad pa'i/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa tshangs pa'i tog sangs rgyas thams cad kyi sna tshogs dag pa'i dpal zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /grags pa'i rgyal 
mtshan dpal be'u/ /'bar ba 'od 'phro nyi ma'i dbus/ /dra ba rin chen nor bu ste/ /ye shes tshul 'di bstan pa'o/ /zhes gsungs so/ /de nas de bzhin gshegs pa zla ba'i gzugs sangs rgyas thams cad kyi gzhal med kyi gnas dag pas sangs rgyas thams cad kyi 
gnas rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dpe med ye shes dag pa'i gnas/ /bkod pa mdzes spras rnam brgyan pa'i/ /rang gzhan dkyil 'khor snang ba 'byung / /de nyid tshul 'di bstan pa'o/ /
zhes gsungs so/ /de nas de bzhin gshegs pa thub pa 'od 'phro ba sangs rgyas thams cad kyi 'byung gnas rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /kun 'gro dbang phyug rdul bral ba/ /de nyid byang chub 
dam pa'i yul/ /btang snyoms dag pa bla med pa/ /byang chub tshul 'di bstan pa'o/ /zhes gsungs so/ /de nas byang chub sems dpa' dri med rgyal po sangs rgyas thams cad kyi 'dren pa mchog rdo rje zhes bya ba'i ting nge 'dzin la snyoms par zhugs te/ /byang 
</page>

 <page>
<ph>385</ph><p>082-193a</p>
chub kyi sems 'di gsungs so/ /lta bas mi ngoms chog mi shes/ /rig pa dang ni zhabs mnga' ba/ /ngan 'gro'i srid pa legs skyob pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa ye shes grags pa sangs rgyas thams cad kyi yongs su dag par bsngo ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /yul dang dngos po byed pa po/ /rnam par mi dmigs stong ba nyid/ /'khor gsum 
yongs su dag pa ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa kun du rgyal ba sangs rgyas thams cad kyi 'gro ba'i sde dpon dag pa zhes bya ba'i ting nge 'dzin la snyoms par zhugs te/ byang chub kyi sems 
'di gsungs so/ /thar ba'i lam na theg pa che/ /gsang ba dam pa chos 'khor lo/ /rnam pa bcu gnyis yongs bskor ba/ /de nyid tshul 'di bstan pa'o/ /zhes gsungs so/ /de nas de bzhin gshegs pa yon tan 'od sangs rgyas thams cad 
kyi rnam par rtog pa'i dpa' rlabs gnon pa rdo rje sangs rgyas thams cad kyi ye shes rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dpag med ye shes phra ba yis/ /dngos por 'dzin pa'i byis pa rnams/ /
skrag nas lam mchog dgod mdzad pa/ /byang chub tshul 'di bstan pa'o/ /zhes gsungs so/ /ye shes bla med gnas thob pas/ /gtsang ma'i gnas mchog legs gnas pas/ /bcom ldan 'og min der rtag bzhugs/ /kun du sbyad pa'i 
sa phyogs so/ /de bzhin gshegs pa thams cad kyi sku dang / gsung dang / thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las dag pa de bzhin nyid kyi cho ga ston pa'i le'u ste sum cu dgu pa'o// //
</page>

 <page>
<ph>386</ph><p>082-193b</p>
de nas bcom ldan 'das de bzhin gshegs pa thams cad kyi sku dang / gsung dang / thugs rdo rje 'dzin pa de bzhin gshegs pas de bzhin gshegs pa thams cad la 'di skad ces gsungs so/ /bcom ldan 'das de bzhin gshegs pa thams cad/ /dper na nam 
mkha' gang du yang / /mtshan can kun la mi gnas te/ /de nyid khyab cing bdag med pas/ /mi ldan pa yang ma yin te/ /nam mkha'i chos nyid de la ni/ /kun du rtog pa yod min te/ /rtog cing rjes su spyod pa yi/ /bdag dang gzhan du rtog mi byed/ /
de bzhin chos rnams thams cad kun/ /rmi lam lta bur snang ba ste/ /rjes su 'gro dang ldog pa bral / /de bzhin gshegs pa'i gzugs brnyan bzhin/ /rmi lam dam tshig las byung ba/ /de nyid sgyu mar gyur pa dang / /khyad par cung zad yod min te/ /rmi lam 
dang ni dngos snang gnyis/ /khyad par cung zad yod min te/ /gzhan du de nyid rtogs par bya/ /rlung dang bcas pa 'pho ba'i gnas/ /'gro ba kun gyi mgrin par skyes/ /yi ge oM bcas gnas pa nyid/ /a nu ta ra brjod ba gang / /gzung zhing bsgyur 
dang spel ba dang / /sru mar dran dang rgyas gdab pas/ /rmis pa bsam gtan lam du 'gyur/ /kye bcom ldan 'das de bzhin gshegs pa thams cad rmi lam de ni bdag gis khams gsum du rmi lam mthong bar bya'o snyam du'ang mi sems so/ /skyes bu 
de yang bdag gis rmi lam gyi chos mthong ngo snyam du'ang sems pa med de/ /de bas na khams gsum du snang ba'i bya ba de rnams kyang / /bag chags gzugs su snang ba'i phyir/ /rmi lam lta bur bstan pa yin/ /'khrul ba de nyid rgyu med pas/ /rmi 
lam nyid dang mtshungs par bstan/ /snga ma mi gnas rang grol te/ /phyi ma 'byung ba mi 'gag phyir/ /rmi lam las ni 'byung bar bshad/ /de bzhin du bcom ldan 'das de bzhin gshegs pa thams cad phyogs bcu'i 'jig rten gyi khams kyi sangs rgyas dang / 
</page>

 <page>
<ph>387</ph><p>082-194a</p>
byang chub sems dpa' ji snyed pa rnams dang / sems can ji snyed pa de dag thams cad kyang rmi lam la bdag med pa rdo rje yang dag par bden pas stong ba'i gnas su rtogs par bya'o/ /de nas de bzhin gshegs pa sgra rnam par bsgrags pa sangs 
rgyas thams cad kyi ye shes gsang ba dag pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /chos rnams rnam par dag pas ni/ /khams dang dbang po mtha' yas dang / /bsam pa'i dri ma rang dag pa'i/ /byang chub 
tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa zla ba rgyas pa'i zhal mnga' ba sangs rgyas thams cad kyi ye shes rtag par brtse ba zhes bya ba'i ting nge 'dzin la snyoms par zhugs te/ byang chub kyi sems 'di 
gsungs so/ /sems can tha ma 'bring dang ni/ /mchog rnams bdud rtsi thob bya'i phyir/ /lhag par spro ba bskyed pa gang / /byang chub tshul 'di bstan pa'o/ /zhes gsungs so/ /de nas de bzhin gshegs pa pad+ma'i 'od zer sangs rgyas thams 
cad kyi klu dbang 'dud pa'i rgyal po rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /tshe dang gzugs dang longs spyod kyis/ /gling gsum gnas las mngon 'byung ba/ /las dang spyod pa rtogs pa las/ /bzlog 
dang ye shes tshul bstan pa'o/ /zhes gsungs so/ /de nas de bzhin gshegs pa brtul zhugs bzang po sangs rgyas thams cad kyi rdzu 'phrul rmad du byung pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
'jig rten khams ni du ma yi/ /gling rnams kun du 'jug byed pa/ /cho 'phrul bsam mi khyab pa ni/ /'byung ba tshul 'di bstan pa'o/ /zhes gsungs so/ /de nas de bzhin gshegs pa sgron ma'i rgyal po sangs rgyas thams cad kyi rnyog pa sel cing bsil ba 
</page>

 <page>
<ph>388</ph><p>082-194b</p>
tsan+dan ltar ston pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du skye dang 'chi ba dang / /nad dang rgas dang rgud las grol/ /chu bo che las sgrol pa po/ /byang chub tshul di bstan pa'o/ /zhes gsungs so/ /
de nas de bzhin gshegs pa glog gi tog sangs rgyas thams cad kyi spros pa tshad med pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gtong ba spro dang smra ba dang / /mtshungs pa rgyan las 'byung ba gang / /de 
nyid dad pa'i sems grol bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer rgyal po sangs rgyas thams cad kyi 'od mtshungs pa med pa rdo rje zhes bya ba'i ting nge 'dzin la snyoms bar zhugs te/ byang chub 
kyi sems 'di gsungs so/ /'di yi 'od zer gang spros par/ /ting 'dzin bskyed dang dad pa thob/ /bde ba skyed la sdug bsngal zhi/ /byang chub tshul 'di bstan pa'o/ /zhes gsungs so/ /de nas de bzhin gshegs pa skar ma can sangs 
rgyas thams cad kyi ma rig pa dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dus gsum sangs rgyas thams cad kyis/ /byang chub sems gcig dag pa las/ /gzhan du ye shes ma rnyed 
pas/ /btsal du med pa'i tshul bstan pa'o/ /zhes gsungs so/ /de nas de bzhin gshegs pa grags pa rdzogs ldan sangs rgyas thams cad kyi 'du byed rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi 
sems 'di gsungs so/ /gang du sangs rgyas zhing dag pa/ /de snyed byang chub sems dpa'i tshogs/ /nyan thos rang rgyal 'phags pa'i tshogs/ /rnam dag tshul 'di bstan pa'o/ /zhes gsungs so/ /de nas de bzhin gshegs pa pad+ma'i 
</page>

 <page>
<ph>389</ph><p>082-195a</p>
snying po sangs rgyas thams cad kyi mig dang gzugs rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du bsam pa dug med pa/ /phun sum tshogs pa'i gzhi 
can te/ /zla ba tshes pa'i ngo bzhin te/ /byang chub tshul 'di bstan pa'o/ /zhes gsungs so/ /de nas de bzhin gshegs pa dpal rgyal mdzes sangs rgyas thams cad kyi skye mched drug rnam par dag pa rdo rje zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /longs spyod gtsang ba'i bsgrubs pa dang / /lus dang yan lag dngos po yi/ /rdul phran gyur pa legs phul ba/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa rnyog pa med pa'i don sangs rgyas thams cad kyi rnam par shes pa'i chos rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'dig sungs so/ /de bzhin nyid kyi spyod yul ni/ /bsod 
nams tshogs ni sgyu ma ste/ /ye shes tshogs ni nam mkha' ltar/ /byang chub tshul 'di bstan pa'o/ /zhes gsungs so/ /de nas de bzhin gshegs pa drag shul sde can sangs rgyas thams cad kyi reg pa rnam par dag pa rdo rje zhes bya ba'i ting nge 'dzin la 
snyoms rab zhugs te/ byang chub kyi sems 'di gsungs so/ /yan lag bzhi ldan dpung tshogs bcas/ /bla med rnal 'byor pa yi gnas/ /zhing dang bsam pa dag pa yis/ /byang chub tshul 'di bstan pa'o/ /zhes gsungs so/ /de 
nas de bzhin gshegs pa bsod nams gzi brjid sangs rgyas thams cad kyi tshor ba rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sgyu ma lta bu'i sbyor ba yis/ /'gro bkun la snyoms pa 
</page>

 <page>
<ph>390</ph><p>082-195b</p>
gang / /brtul zhugs khyad par bstan pa ste/ /tshul 'di byang chub snying po yin/ /zhes gsungs so/ /de nas de bzhin gshegs pa mthu rtsal mnga' ba sangs rgyas thams cad kyi sred pa rnam par dag pa sangs rgyas thams cad kyi dpal dgyes pas khyab pa rdo rje zhes 
bya ba'i ting nge 'dzin la snyoms par zhugs te/ byang chub kyi sems 'di gsungs so/ /rgyal ba rgya mtsho ma lus pa'i/ /ye shes spyod pa rnam dag pa/ /zhing khams 'gyur med rang snang ba/ /byang chub tshul 'di bstan pa'o/ /zhes gsungs so/ /
de nas de bzhin gshegs pa thogs med dpal sangs rgyas thams cad kyi len pa rnam par dag pa zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang gA klung gi bye ma snyed/ /dpag tu med pa'i sangs rgyas gang / /zhing 
khams gcig par yongs su dag /de nyid tshul 'di bstan pa'o/ /zhes gsungs so/ /de nas de bzhin gshegs pa lha'i sgra can sangs rgyas kyi srid pa rnam par dag pa sangs rgyas thams cad kyi dmigs pa rdo rje zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /phyogs bcu rnam pa thams cad du/ /gang zhugs bde bar gshegs pa'i tshogs/ /mdzad pa gcig pa'i rnam thar gyis/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa ye shes phung po sangs rgyas thams cad kyi skye ba rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gang du ma byon 'byung ba dang / /'das dang ltar bzhugs pa yi/ /sangs rgyas 
khams rgyud gcig pa dang / /byang chub tshul 'di bstan pa'o/ /zhes gsungs so/ /de nas de bzhin gshegs pa kha lo sgyur ba sangs rgyas thams cad kyi rga shi rnam par dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 
</page>

 <page>
<ph>391</ph><p>082-196a</p>
'di gsungs so/ /chos kun rtog pa zhi ba yi/ /zab pa dang ni rgya che'i bdag /mdo dang rgyud dang rtog pa las/ /byang chub sems 'di bstan pa yin/ /zhes gsungs so/ /de nas de bzhin gshegs pa skye dbang 
mtshungs pa sangs rgyas thams cad kyi rten 'brel dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sems can smin par byed pa dang / /sangs rgyas zhing sbyong phrin las dag /de nyid mtshungs 
pa gcig pa'i sku/ /de nyid tshul 'di bstan pa'o/ /zhes gsungs so/ /de nas bcom ldan 'das phyag na rdo rje 'dzin pa de bzhin gshegs pa thams cad kyi bdag pos/ /de bzhin gshegs pa thams cad dang / /byang chub sems dpa' 
de dag thams cad la 'di skad ces gsungs so/ /bsam gtan gnas su bde ba'i stan la ni/ /gnas nas dus gsum bzhugs pa'i sangs rgyas rnams/ /dmigs te sna tshogs mchod pa'i sprin 'khrigs pa/ /dang por spro tshogs blo ldan gyis 
bya zhing / /dge ba rnams ni 'phel bar bya ba'i phyir/ /sdig pa thams cad bshags pa la sogs bya/ /gang zhig thog med srid pa'i chu klung du/ /ma lus kun rtog gis bskyed rnyog pa rnams/ /thugs rje che ldan spyan sdar de dag ni/ /rim 
bzhin cho gas thams cad bshags par bgyi/ /rdzogs sangs rgyas dang byang chub sems dpa' dang / /'phags pa'i tshogs kyis dge ba mdzad rnams la/ /de dag kun la rjes su yi rang zhing / /byang chub bla med gnas su bsngo bar bgyi/ /sems 
kyi rol pa ri med zla 'dres bsgrubs/ /snying rje dam pa mi zad pa yi thabs/ /rang gi yid la gnas par gyur pa yi/ /bde gshegs rnams la rtag tu skyabs su mchi/ /rtog pa ma lus pa las nges grol zhing / /sems dpa' dam pa 
</page>

 <page>
<ph>392</ph><p>082-196b</p>
rnams kyi phun chogs gzhi/ /dngos rnams ma lus ye shes ngo bo nyid/ /dam pa'i chos la rtag tu skyabs su mchi/ /'ching ba mtha' dag gnas las grol 'gyur zhing / /snying rje mchog gis bsgrub pa'i dpal dang ldan/ /rab dga' la 
sogs sa la nges bzhugs pa'i/ /brtul zhugs dbang po'i tshogs la bdag skyabs mchi/ /bsam dang rnam par smin pa dag gyur pas/ /sgrib pa kun gyis bag chags yang dag don/ /lhag par mos pas rnam par brgyad pa yi/ /sems 
ni dam par byang chub mchog tu bskyed/ /rgyal ba sras bcas kun gyi lam gcig po/ /sbyin pa la sogs dkar po'i yon tan bcu/ /rdzogs sangs rgyas bdag ma lus ngo bo'i blos/ /yang dag tu ni rnam par gnas par bgyi/ /snying rjes 'jig rten 
sems can ma lus pa/ /lta bas bcings ba du ma dmigs nas ni/ /yang dag byang chub sems ni mnyam med pa/ /sngags pas rig pa 'di ni bsam par bya/ /ngo bo nyid dang bral phyir stong pa ste/ /de bzhin rgyu dang bral bas mtshan ma med/ /
rtog pa rnams dang bral phyir dngos po ni/ /ma lus smon pa las ni nges par grol/ /tha dad dmigs pa'i 'du shes log pa yi/ /dri ma'i dra ba rnams ni legs bsal nas/ /rtog pa ma lus ye shes rgyal ba yi/ /snang stong dri med ngang las 
'di don brjod/ /oM swa b+hA ba shud d+hAH sarba d+ha rmAH swa b+hA ba shud+h+ho\u0f85 haM/ oM badzra swa b+hU ba shud d+hAH sarba d+ha rmAH swa b+hA ba shud+d+ho \u0f85 haM/ oM shUn+ya tA dz+nyA na badzra swa b+hA ba At+ma ko\u0f85 haM/ /de ltar ma lus 'dod pa spangs pa yis/ /bdag nyid dam ni gzhan dag rang 
rig nyid/ /gzugs ni lhar gyur pa la yang dag mchod/ /dam tshig 'di ni bde gshegs rnams kyis gnang / /rjes su mthun pa 'gro ba'i don rnams dang / /ma lus rgyal ba mchod par yongs su brtags/ /lus la sogs pa'i las rnams 
</page>

 <page>
<ph>393</ph><p>082-197a</p>
de dang ni/ /rtag tu legs par mnyam par gzhag bya ste/ /rnam pa 'di 'dra'i sems dang lus dang ni/ /ngag gi las rnams ci yang rung ba dag /phyag rgya dang ni sngags kyi rnam pa ru/ /rdzogs pa'i sangs rgyas kun gyis de 
gsungs so/ /de bas lus sogs dge dang mi dge ba'i/ /rnam pa'i las rnams sems kyi dbang las gsungs/ /de ltar rtog pa ma lus spangs pa yi/ /sems ni nag po'i las su ga la 'gyur/ /dngos po gcig la'ang rnam pa sna tshogs 
pa'i/ /kun du rtog pas bsags pa'i rnam pa las/ /sdug bsngal bde dang grol ba skyed byed pa'i/ /las kyi khyad par mang po 'byung bar 'gyur/ /'dir ni rab tu mi gnas ye shes sku/ /'khor ba dag cing rnam par grol ba'i thugs/ /byams mgon 
rdo rje de yang de ltar snang / /tshul 'di rtogs dka' phan pa sgrub pa yin/ /zhes gsungs so/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par 
rgyal ba las/ sangs rgyas thams cad kyi ngo bo nyid kyi don 'byung ba rdo rje'i le'u ste bzhi bcu ba'o// //de nas de bzhin gshegs pa me tog gi dpal sangs rgyas thams cad kyi sku gsum ston pa snang ba rdo rje zhes bya ba'i ting nge 'dzin la snyoms 
par zhugs te/ byang chub kyi sems 'di gsungs so/ /dbang phyug chen po ye shes kyi/ /'byung ba sku ni 'byung las gyur/ /rten 'brel snang ba gsal bar 'char/ /byang chub tshul 'di bstan pa'o/ /zhes gsungs so/ /de nas bcom 
ldan 'das de bzhin gshegs pa sgra gcan 'dzin rgyal ba sangs rgyas thams cad kyi 'od zer phreng ba 'khrigs pa ltar snang zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /sna tshogs 'od ni bkye ba yang / /rang 
</page>

 <page>
<ph>394</ph><p>082-197b</p>
rig bsam gtan las byung ba/ /byang chub don gyi rgyu chen por/ /don 'byung tshul 'di bstan pa'o/ /zhes gsungs so/ /de nas de bzhin gshegs pa rtsi sman rgyal po sangs rgyas thams cad kyi kun nas 'od zer don chen byed pa'i ting nge 'dzin la snyoms 
par zhugs te/ byang chub kyi sems 'di gsungs so/ /gang du sku yi tshul gyur pa/ /rdo rje skyil krung gnas pa yi/ /sna tshogs rin chen brgyan pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa rgyu skar rgyal 
po sangs rgyas thams cad kyi dmigs pa dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /gsung gi dbyangs snyan ma lus pa/ /brjod pa 'gag med rang byung bas/ /'di nyid gsang ba don sdug pa'i/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa bla med sman pa'i rgyal po sangs rgyas thams cad kyi ye shes kyi mchod rten dag pa rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /
dbyings dang ye shes tshul gcig tu/ /mi gnas ldog pa med pa yi/ /byang chub sems kyi ngang gnas pas/ /bla med ye shes tshul bstan pa'o/ /zhes gsungs so/ /de nas de bzhin gshegs pa bsod nams glang po ye shes thogs pa med pa 
rdo rje sangs rgyas thams cad kyi tshul la gnas pa'i ting nge 'dzin la snyoms par zhugs te/ byang chub kyi sems 'di gsungs so/ /sku gsung thugs ni rdo rje'i ngang / /ro mnyam ye shes mtshungs med pa/ /gcig dang du ma las grol phyir/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa rtog pa gcod par mdzad pa'i sangs rgyas thams cad kyi tshe la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /de bzhin 
</page>

 <page>
<ph>395</ph><p>082-198a</p>
gshegs pa kun 'dus pa'i/ /yon tan tshad med phreng ba can/ /dpag med rin chen gter 'chang mdzad/ /byang chub tshul 'di bstan pa'o/ /zhes gsungs so/ /de nas de bzhin gshegs pa rnam par grags pa'i rgyal po 
sangs rgyas kun gyi las la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dkar nag las ni rang dag btags pa tsam/ /snang tsam rgyu 'bras 'dis ni khyad par phye/ /snying po don spyod bsam 
gtan pa yi yul/ /mchog gyur don ni 'byung ba'i sa/ /zhes gsungs so/ /de nas de bzhin gshegs gshegs pa nyi ma'i 'od zer sangs rgyas thams cad kyi sems la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di 
gsungs so/ /dran pa'i stobs ni mnyam bzhag pa/ /shes ldan rgyal po bag yod kyis/ /dpa' bo 'gro ba'i don la spyad/ /byang chub tshul 'di bstan pa'o/ /zhes gsungs so/ /de nas de bzhin gshegs pa chos kyi mdzod sangs rgyas 
thams cad kyi longs spyod la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /'o ma'i rgya mtsho chen po las/ /bsrubs pas bdud rtsi'i zhun ma ni/ /'chi med 'gro ba tshim byed pa/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa chos kyi mdzod sangs rgyas thams cad kyi shes rab la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /srid 
ba'i 'jig rten thams cad du/ /gang dang gang du skyes pa rnams/ /sems can 'dul ba'i thabs tshul gyis/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo gros bzang po sangs rgyas thams cad kyi rdzu 'phrul 
</page>

 <page>
<ph>396</ph><p>082-198b</p>
la dbang ba zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /zhing khams kun du sa g.yo zhing / /'od dang sgra dang me tog char/ /dang ldan tshul dang lhan cig tu/ /dgongs pa ye shes tshul bstan pa'o/ /zhes gsungs so//
de nas de bzhin gshegs pa yon tan dbang mtshungs sangs rgyas thams cad kyi mos pa sgyur ba la dbang ba rdo rje zhes bya ba'i ting nge 'dzin la snyoms par zhugs te/ byang chub kyi sems 'di gsungs so/ /dran dang 'dun dang mos pa dang / /ye shes thogs med dbang phyug ces/ /
rtog pa yong bral mi phyed pa/ /dri med tshul 'di bstan pa'o/ /zhes gsungs so/ /de nas de bzhin gshegs pa thub pa rdo rje'i sde sangs rgyas thams cad kyi smon lam la dbang ba sangs rgyas 'byung ba zhes bya ba'i ting nge 'dzin la snyoms par zhugs te/ byang chub kyi 
sems 'di gsungs so/ /zhing khams gcig nas gcig tu bgrod pa dang / /'jug par sgyur ba'i tshul ni mi zad pa/ /bla med 'phen pa rnam dag khyad par 'phags/ /ye shes dri med tshul 'di bstan pa'o/ /zhes gsungs so/ /de nas de bzhin gshegs pa 
shes rab brtsegs sangs rgyas thams cad kyi ye shes la dbang ba rdo rje'i ting nge 'dzin la snyoms par zhugs te/ byang chub kyi sems 'di gsungs so/ /ye shes gang du ye shes kun/ /'du ba rgya mtsho'i chu bran bzhin/ /sdud pa yongs su dag pa nyid/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa legs par gnas pa sangs rgyas thams cad kyi chos la dbang ba rdo rje'i ting nge 'dzin la snyoms par zhugs te/ byang chub kyi sems 'di gsungs so/ /bden pa bzhi dang gnyis dag 
gis/ /yongs su sdud pa bcu gnyis dang / /bcu drug rnam dbye chos 'byung ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo dbyangs sangs rgyas thams cad kyi ye shes mngon par 'phags pa'i rgyal po rdo rje'i ting nge 'dzin la snyoms 
</page>

 <page>
<ph>397</ph><p>082-199a</p>
par zhugs te byang chub kyi sems 'di gsungs so/ /gang du sbyangs ba'i yon tan ni/ /bcu gnyis de bzhin gshegs pa yi/ /sbyor tshul ye shes gsang ba yin/ /de nyid tshul 'di bstan pa'o/ /zhes gsungs so/ /de nas de bzhin gshegs pa tshangs pa'i 
dbyangs sangs rgyas thams cad kyi tshangs par spyod pa tshad med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /brtul zhugs sdom pas bde thob ste/ /tshul khrims kyis ni ting 'dzin dang / /bsam gtan shes rab yongs grol skye/ /de nyid byang 
chub dgra bcom 'gyur/ /zhes gsungs so/ /de nas de bzhin gshegs pa yon tan mchog sangs rgyas thams cad kyi gnas gos pa med pa'i tshul rdo rje sangs rgyas thams cad kyi thim pa rdo rje ston pa'i ting nge 'dzin la snyoms par zhugs te byang chub kyi sems 'di gsungs so/ /lan tshwa 
chu la thim pa ltar/ /'dres pas so so dmigs pa bral/ /gcig tu byed pa'i bsam gtan mchog /de nyid tshul 'di bstan pa'o/ /zhes gsungs so/ /de nas de bzhin gshegs pa 'brugs sgra'i dbyangs sangs rgyas thams cad kyi gshegs pa dang bzhud pa dmigs pa med pa rdo rje 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyun chad med pa'i byang chub sems/ /de nyid 'gro 'ong bral ba'i sems/ /chu la chu bzhag gnas pa las/ /byang chub tshul 'di bstan pa'o/ /zhes gsungs so/ /de nas 'di ni gsungs tsam gyis//
sku gsum dbyer med rdo rje can/ /mnyes pa'i spyan ni gdangs nas su/ /rdo rje thugs ni rjes su dran/ /spros pa'i spyod pa la gnas pa/ /mtshan med spros pa med pa yi/ /rdo rje glu yis yongs bskul ba'i/ /lha mo'i tshogs dang lhan cig rol/ /sems dpa' gsum dang ldan pa yi/ /
sbyor ba rang gzugs rgyu mthun pa/ /dkyil 'khor dbus su gnas pa yi/ /gtso bo sangs rgyas bdag po'i sku/ /rig ma mngon par bsngags pas ni/ /gnas bzhi rnams su lha mo bzhi/ /rtag tu sbyor bas bsgom par bya/ /rgyan rnams thams cad yongs su rdzogs/ /mtshan gyis 
</page>

 <page>
<ph>398</ph><p>082-199b</p>
mtshan pa'i spyan la sogs/ /pad+mo rdo rje mnyam sbyar ba'i/ /gsang sngags rab tu bsam pa nyid/ /'od zer lnga ni 'bar ba yi/ /sbyor ba rdo rje 'dzin gyis bsam/ /rang lus ngag sems rdo rje la/ /bde pa phab pas bde thob 'gyur/ /bsrub dang srub pa'i tshul gyis ni/ /ye shes 
yang dag bskyed pa yi/ /'byung gnas dbu ma'i rtse ru gzung / /rnam par bzlog cing drangs pa yis/ /rlung dang rnam shes bde chen du/ /ro gcig rtog pa nub pa yi/ /khyab pas rlung dang dbyer med par/ /gnas sogs rnams su rgyas byed pa'i/ /kun tu 'phel ba'i stobs 
rgyas pa'i/ /dbang bskur dam pa gnas par byed/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba zhes bya ba'i rgyud las sangs rgyas thams cad kyi 'dus pa chen po'i le'u 
ste zhe gcig pa'o// //de nas bcom ldan 'das de bzhin gshegs pa mngon par shes pa'i rtse mo sangs rgyas thams cad kyi bgrod pa gcig pa'i ye shes rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos rnams thams cad mtshan 
nyid ni/ /ngo bo nyid med spros las dben/ /mnyam pa nyid la rtog mi mnga'/ /byang chub tshul 'di bstan pa'o/ /zhes gsungs so/ /de nas de bzhin gshegs pa tog gi 'od sangs rgyas thams cad kyi mtshungs pa med pa'i 'dren pa gcig pu pa ston pa rdo rje zhes bya ba'i ting nge 'dzin la snyoms 
par zhugs te byang chub kyi sems 'di gsungs so/ /dngos po'i chos las 'das pa gang / /dngos med nam mkha' dag pa yi/ /ye shes 'di ni rmad po che/ /byang chub tshul 'di bstan pa'o/ /zhes gsungs so/ /de nas de bzhin gshegs pa mi 'dren dge ba sangs rgyas thams 
cad kyi phyi stong pa nyid ces bya ba'i ting nge 'dzin la snyoms par zhugs te byang chub kyi sems 'di gsungs so/ /brtags pa rtog pa rab zhi ba/ /yul snang rnam rig ma grub pas/ /lugs 'byung dag pa'i nam mkha' nyid/ /byang chub tshul 'di bstan pa'o/ /zhes gsungs so/ /de nas de 
</page>

 <page>
<ph>399</ph><p>082-200a</p>
bzhin gshegs pa tshangs pa'i dpal sangs rgyas thams cad kyi nang stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /phyi nang tha dad mi gnas pa/ /sems de gang du'ang gnas med de/ /mdor na dngos med rang 
bzhin can/ /byang chub tshul 'di bstan pa'o/ /zhes gsungs so/ /de nas de bzhin gshegs pa skyes mchog sangs rgyas thams cad kyi phyi nang stong pa nyid kyi rdo rje'i ting nge 'dzin la snyoms par zhugs te byang chub kyi sems 'di gsungs so/ /yang dag bsdus pa'i chos can la/ /
ma grub pa yi ngang la gnas/ /de nyid lhun gyis grub pa ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa spyan stug sangs rgyas thams cad kyi stong pa nyid stong pa nyid rdo rje'i ting nge 'dzin la snyoms par zhugs te byang chub kyi sems 'di gsungs 
so/ /rten 'brel tsam du'ang mi gnas pa/ /rang byung bdag med stong pa nyid/ /gnyis su med pa'i 'od gsal ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa klus sbyin sangs rgyas thams cad kyi chen po stong pa nyid ces bya ba'i ting nge 'dzin la snyoms 
par zhugs te byang chub kyi sems 'di gsungs so/ /ye shes sgron me 'bar ba ni/ /mi zad du ma ro gcig pa'i/ /dran pas stong pa bde ba nyid/ /byang chub tshul 'di bstan pa'o/ /zhes gsugs so/ /de nas de bzhin gshegs pa bden pa'i tog sangs rgyas thams cad kyi don dam pa stongs 
nyid ces bya ba'i ting nge 'dzin la snyoms par zhugs te byang chub kyi sems 'di gsungs so/ /gang du bsgom du med pa'i dngos/ /bsgom pa tsam du 'dzin med de/ /mtha' las grol ba mi gnas pa/ /gsang ba tshul 'di bstan pa'o/ /zhes gsungs so/ /de nas de bzhin gshegs pa dpal 
brgyan pa sangs rgyas thams cad kyi 'dus byas stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang rig las ni byang chub 'gyur/ /rtog pas stong pa'i chos nyid las/ /mnyam rjes lhag mthong spyod pa can/ /byang chub tshul 'di bstan pa'o/ /
</page>

 <page>
<ph>400</ph><p>082-200b</p>
zhes gsungs so/ /de nas de bzhin gshegs pa zhum pa med pa'i stobs sangs rgyas thams cad kyi+i 'dus ma byas stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du zhi gnas ting 'dzin gyi/ /mi g.yo ba las 'das pa nyid/ /
lung du bstan pa'i phyogs las ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen 'od 'phro sangs rgyas thams cad kyi mtha' las 'das pa stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
brjod pas brtags pa rang stong ba/ /lung ma bstan las 'das pa'i dngos/ /mi phyed brjod bral ye shes che/ /byang chub tshul 'di bstan pa'o/ /zhes gsungs so/ /de nas de bzhin gshegs pa dbyangs byin sangs rgyas thams cad kyi thog ma dang tha ma med pa'i stong pa nyid rdo rje zhes bya 
ba'i ting nge 'dzin la snyoms par zhugs te byang chub kyi sems 'di gsungs so/ /byang chub sems la rgyu med phyir/ /thog mtha' stong pa chos kyi dbyings/ /ye shes lugs las bzlog par 'char/ /de nyid tshul 'di bstan pa'o/ /zhes gsungs so/ /de nas de bzhin gshegs pa 
seng ge sangs rgyas thams cad kyi dor ba med pa stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos gad spang bar bya ba dang / /brten bya tha dad med par ni/ /len pa med par rang grol du/ /de nyid tshul 'di bstan pa'o/ /zhes 
gsungs so/ /de nas de bzhin gshegs pa 'od zer sna tshogs sangs rgyas thams cad kyi rang bzhin stong pa nyid ces bya ba rdo rje'i ting nge 'dzin la snyoms par zhugs te byang chub kyi sems 'di gsungs so/ /gdod nas zhi ba'i chos nyid la/ /ma skyes skye med dag pa'i sems/ /'od gsal lhan 
cig skyes pa'i bdag /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes dpa' bo chen po sangs rgyas thams cad kyi chos thams cad stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chos kun 
</page>

 <page>
<ph>401</ph><p>082-201a</p>
bdag med pa yi mchog /kun du bzang po bde ba che/ /mi zad lhun gyis grub pa'i don/ /byang chub tshul 'di bstan pa'o/ /zhes gsungs so/ /de nas de bzhin gshegs pa pad+ma'i gnas dpal phung po sangs rgyas thams cad kyi rang gi mtshan nyid stong pa nyid 
rdo rje'i ting nge 'dzin la snyoms par zhugs te byang chub kyi sems 'di gsungs so/ /'ong ba med cing 'gro ba med/ /nyi tshe'i stong nyid las 'das shing / /rnam pa'i mchog rnams kun ldan pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa me 
tog rgyas pa sangs rgyas thams cad kyi mi dmigs pa stong pa nyid rdo rje zhes bya ba'i ting nge 'dzin la snyoms pa zhugs te byang chub kyi sems 'di gsungs so/ /'das dang ma 'ongs da ltar gyi/ /dus gsum rjes su mi dmigs pas/ /thog med ye shes bstan pa nyid/ /de nyid tshul 'di 
bstan pa'o/ /zhes gsungs so/ /de nas de bzhin gshegs pa mthu rtsal stobs sangs rgyas thams cad kyi dngos po med pa stong pa nyid rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /dngos po rtag pa'i chos nyid med/ /mi rtag 'pho ba'i mtshan nyid 
can/ /stong nyid nam mkha'i chos nyid de/ /byang chub tshul 'di bstan pa'o/ /zhes gsungs so/ /de nas de bzhin gshegs pa bsod nams phung po sangs rgyas thams cad kyi ngo bo nyid stong ba nyid rdo rje zhes bya ba'i ting nge 'dzin la snyoms bar zhugs te byang chub kyi sems 'di gsungs so/ /lta ba 
ma yin mi gnas pa/ /kun gzhi dag pa'i snying po nyid/ /zab cing phra ba rten gyur pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa gzugs mchog rgyal bo sangs rgyas thams cad kyi dngos po med pa'i ngo bo nyid stong pa nyid kyi ting nge 'dzin la snyoms 
par zhugs te byang chub kyi sems 'di gsungs so/ /'khor 'das gzung 'dzin snod bcud rnams/ /thams cad bdag med ngo bo nyid/ /stong pa nyid du'ang mi gnas pa'i/ /byang chub tshul 'di bstan pa'o/ /zhes gsungs so/ /stong pa nyid du mi bsam zhing / /stong min bar yang bsgom 
</page>

 <page>
<ph>402</ph><p>082-201b</p>
pa min/ /de nyid byang chub dam pa'i gzhi/ /byang chub sems zhes brjod pa yin/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las sangs rgyas thams cad kyi rab 
tu mi gnas pa'i don bstan pa'i le'u ste bzhi bcu gnyis pa'o// //de nas rgyal po rdo rje 'dzin/ /dkyil 'khor kun gyi 'khor lo'i gtsos/ /tshangs dbyangs rdo rje'i nga Ro yis/ /chos 'byung rol ba ston par mdzad/ /de nas de bzhin gshegs pa dgra bcom ba yang dag 
par rdzogs pa'i sangs rgyas skar mkhan thams cad kyi bdag rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /lam tshol lam gyi lta ba las/ /rnam par bzlog pa bla na med/ /chos rgya bzhi ldan rnal mi lam/ /zab pa zhi ba don spyod 
pa'o/ /zhes gsungs so/ /de nas de bzhin gshegs pa zla ba'i sgron me 'bar ba sangs rgyas thams cad kyi gsob po rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /sa bon dang ni myu gu'i bar/ /rim gyis bskyed pa yongs dag 
pa/ /de nyid 'bras bu ro 'byin pa'i/ /thabs tshul 'di ni dag pa'o/ /zhes gsungs so/ /de nas de bzhin gshegs pa gzi brjid phung po sangs rgyas thams cad kyi srog rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam dag 
zhi ba'i chos nyid ni/ /btags pa'i gsan las rnam grol ba/ /ye shes rgyal ba kun khyab pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa byang chub rgyal po sangs rgyas thams cad kyi sems can rnam par dag pa rdo rje sangs rgyas thams cad kyi ting nge 
'dzin la snyoms par zhugs te byang chub kyi sems 'di gsungs so/ /mngal las skye dang sgo nga dang / /rdzus te skyes dang drod gsher las/ /skye ba'i sems can ma dmigs pas/ /sems can spyod pa mi dmigs so / /zhes gsungs so/ /de nas de bzhin gshegs pa mi zad pa'i ye shes 
</page>

 <page>
<ph>403</ph><p>082-202a</p>
sangs rgyas thams cad kyi skye ba po rnam par dag pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'gro drug la sogs khams gsum pa'i/ /sems can rnam shes rang nyid las/ /rang 'khrul log shes kyis bcings pa/ /
de grol byang chub tshul 'di bstan pa'o/ /zhes gsungs so/ /de nas de bzhin gshegs pa mngon par rdzogs pa'i spyan sangs rgyas thams cad kyi gso ba skyes bu rnam par dag pa rdo rje sangs rgyas thams cad kyi gnas rdo rje'i ting nge 'dzin la snyoms par zhugs te byang chub kyi sems 'di 
gsungs so/ /btags pa'i yid spyod ma zhugs pa'i/ /snang las ma nges grol 'gyur zhing / /sgrib med rang gsal mthong ba ni/ /de nyid tshul 'di bstan pa'o/ /zhes gsungs so/ /de nas de bzhin gshegs pa yan lag rgyas pa sangs rgyas thams cad kyi gang zag rnam par dag pa rdo rje zhes bya ba'i ting nge 
'dzin la snyoms par zhugs te byang chub kyi sems 'di gsungs so/ /yul rkyen rdzas las grol ba yi/ /the tsom rnam bral sro 'dogs chod/ /rigs med phyir na ye shes che/ /byang chub tshul 'di bstan pa'o/ /zhes gsungs so/ /de nas de bzhin gshegs pa yul 'khor shes rab mchog 
sangs rgyas thams cad kyi shed bu rnam par dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /khams rgyud dag pa'i sa gnas pas/ /sa rnams bgrod pa go 'bang mchog /rtse gcig rang byung rang grol bas/ /byang chub tshul 
'di bstan pa'o/ /zhes gsungs so/ /de nas de bzhin gshegs pa gzi brjid tshim mdzad sangs rgyas thams cad kyi shed las skyes rnam par dag ba sangs rgyas rdo rje'i ting nge 'dzin la snyoms par zhugs te byang chub kyi sems 'di gsungs so/ /rgyal ba rgya mtsho'i sku gsung thugs/ /dag pa ye 
shes bdag med pa/ /gnyis med mnyam pa rnam rgyal bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa shes rab byin pa sangs rgyas thams cad kyi byed pa po rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 
</page>

 <page>
<ph>404</ph><p>082-202b</p>
'di gsungs so/ /thos bsam sgom pa'i yum min zhing / /gsang ba'i shes rab ral gris ni/ /log lta phung po gcod par byed/ /ye shes tshul 'di bstan pa'o/ /zhes gsungs so/ /de nas de bzhin gshegs pa 'jam dbyangs sangs rgyas thams cad kyi byed pa po rnam par dag pa 
rdo rje sangs rgyas thams cad kyi gnas rdo rje'i ting nge 'dzin la snyoms par zhugs te byang chub kyi sems 'di gsungs so/ /sbyi dang bye brag bla med gnas/ /yang dag ye shes rnam grol bas/ /zag med tshul ni zhi ba las/ /byang chub tshul 'di bstan pa'o/ /zhes gsungs so/ /de nas de bzhin 
gshegs par chags med mdzod sangs rgyas thams cad kyi tshor ba po rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas kun gyi spyod yul ni/ /de bzhin nyid la legs gnas pas/ /sna tshogs kun spyod mi dmigs te/ /de nyid ye 
shes chen por bstan/ /zhes gsungs so/ /de nas de bzhin gshegs pa gtso bos byin sangs rgyas thams cad kyi shes pa po rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ji ltar 'dod pa rang grol du/ /sbrul mdud lta bur bcings las 
'da'/ /de nyid ye shes tshul bstan pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa gtso bo ye shes mthong ba po rnam par dag pa rdo rje sangs rgyas thams cad kyi gnas kyi ting nge 'dzin la snyoms par zhugs te byang chub kyi sems 'di gsungs so/ /stobs ldan skyes 
bu mchog gis ni/ /gang du rtsal gyi rten mthong bas/ /shugs kyis 'gro ba mda' bzhin no/ /ye shes tshul 'di bstan pa'o/ /zhes gsungs so/ /de nas de bzhin gshegs pa mthu rtsal sangs rgyas thams cad kyi slong pa po rnam par dag pa sangs rgyas thams cad kyi gnas kyi ting nge 
'dzin la snyoms par zhugs te byang chub kyi sems 'di gsungs so/ /gang du spong pa sor zhugs shing / /rang bzhin dag pa'i ngo bo nyid/ /yongs su shes na rnam grol gyis/ /de nyid tshul 'di bstan pa'o/ /zhes gsungs so/ /de nas de bzhin gshegs pa 'od 'phro can sangs rgyas thams cad kyi 
</page>

 <page>
<ph>405</ph><p>082-203a</p>
'jig rten dag pa rdo rje sangs rgyas thams cad kyi gnas kyi ting nge 'dzin la snyoms par zhugs te byang chub kyi sems 'di gsungs so/ /dbang po'i gnas las lhag pa'i stobs/ /stong gsum chos kyi dpal ldan pas/ /ye shes char 'bebs ston pa po/ /byang chub tshul 
'di bstan pa'o/ /zhes gsungs so/ /de nas de bzhin gshegs pa dbang po shugs 'chang sangs rgyas thams cad kyi phrin las sna tshogs ston pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gsang ba'i ye shes bsam mi khyab/ /nam mkha'i gzugs 
su yongs bzhugs pa/ /'dus pa bla med dgyes par rol/ /de nyid tshul 'di bstan pa'o/ /zhes gsungs so/ /denas de bzhin gshegs pa skar rgyal sku'i ting nge 'dzin rdo rje'i gsang ba la snyoms par zhugs te byang chub kyi sems 'di gsungs so/ /bcom ldan 'jig rten mgon po yi/ /
gtsug tor tshad med gzhal med pa/ /nam mkha'i gnas kyi spyod yul te/ /de nyid gsang ba bstan pa'o/ /zhes gsungs so/ /de nas de bzhin gshegs pa 'od bzang po sangs rgyas thams cad kyi gsung rdo rje'i ting nge 'dzin la snyoms par zhugs te byang chub kyi sems 'di gsungs so/ /yan 
lag drug cu'i dbyangs kyis ni/ /yid 'phrog dpag med rdo rje'i gsung / /sems can sna tshogs der ston pa/ /bsam gyis mi khyab spyod yul lo/ /zhes gsungs so/ /de nas de bzhin gshegs pa grags pas byin pa sangs rgyas thams cad kyi thugs kyi gsang ba'i gnas rdo rje'i gnas kyi 
ting nge 'dzin la snyoms par zhugs te byang chub kyi sems 'di gsungs so/ /sems kyi gsang ba dag pa ste/ /sems kyi las ni yongs dag pas/ /sems can khams dang mthun par 'jug /bsam gyis mi khyab bstan pa'o/ /zhes gsungs so/ /de nas gsang ba 'dzin pa pos/ /
thub pa don gyi ye shes can/ /sku bzhi ye shes rab rdzogs pa'i/ /de bzhin nyid 'di gsungs bar mdzad/ /gang du gsang ba las kyang ches gsang ba'i gsang ba chen po 'di 'dzin pa'i rnal 'byor gyi dbang phyug du ma 'byung ba rnams ni ye shes dgyes pa chen pos khyab cing gnyis su med pa'i mnyam pa 
</page>

 <page>
<ph>406</ph><p>082-203b</p>
nyid bdud las rnam par rgyal ba'i ting nge 'dzin thob la/ /des chos thams cad yongs su dag cing phyin ci ma log par khong du chud pas gnas par byed do/ /'jig rten gyi lha chen po tshangs pa dang / brgya byin dang / khyab 'jug dang / dbang phyug chen po dang / gu lang dang / drag po'i 
rigs su gyur pa rnams kyis kyang yang dag par chos 'di la bsrung ba'i phyir de 'dzin pa dag la mchod cing rten par byed do/ /'di ni rgyun du zhugs pa'i 'bras bus 'byung gnas so/ /phyir mi 'ong ba rnams kyi 'byung gnas so/ /lan cig phyir 'ong ba rnams kyi 'byung gnas so/ /dgra bcom pa 
rnams kyi 'byung gnas so/ /'phags pa rang rgyal ba la gnas pa rnams kyi 'byung gnas so/ /byang chub sems dpa'i 'byung gnas so/ /byang chub sems dpa' chen po phyir mi ldog pa rnams kyi 'byung gnas so/ /de bzhin gshegs pa rnams kyi 'byung gnas yin par rig par bya'o/ /
rnal 'byor gyi dbang phyug chen po thams cad kyi 'byung gnas bla na med par rig par bya'o/ /dpal rdo rje 'dzin pa chen po dkyil 'khor thams cad kyi 'byung gnas su gyur pa yang 'di las byung bar rig par bya'o/ /de ci'i phyir zhe na/ /'di ni gsang ba chen po ye shes kun du 'byung ba'i gzhi gcig 
par gnas pa nyid do/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las gsang ba yongs su mi zad pa'i 'byung gnas su bstan pa'i le'u ste bzhi bcu gsum pa'o// //
de nas bcom ldan 'das de bzhin gshegs pa thams cad kyi sku dang gsung dang thugs rdo rje de bzhin gshegs pa chos kyi dbyings kyi ngo bo nyid rdo rje zhes bya ba'i ting nge 'dzin la snyoms par zhugs te thog mar byung ba dang / bar du da ltar gyi dkyil 'khor gyi 'khor lo la gnas pa'i don dang / tha mar phyi 
ma'i dus na nges par 'byung ba'i gsang chen nges par 'pho ba'i tshul gyi rnam grangs du ma nga yis bshad par bya yis/ 'das pa dang ma 'ongs pa dang da ltar byung ba'i gnas dang dus dang chos kyi gsang ba 'dzin pa du ma 'byung ba nges par zung shig /'das pa'i dus na sngon byung ba/ /bdag nyid chen po 
</page>

 <page>
<ph>407</ph><p>082-204a</p>
rtag pa yi/ /de bzhin gshegs pa'i gsung rab la/ /'gro ba'i tshul ni sngon 'byung ba/ /de tshe sems can thams cad ni/ /shin tu srog gcod brtson par 'gyur/ /bskal pa drug 'dzin zhes bya la/ /sangs rgyas zla ba mi 'khrugs pas/ /thams cad zhe sdang 
can gyur la/ /srog gcod pa la brtsams pa yi/ /dam chos dgongs te bshad pa la/ /slob dpon chos kyi 'khor lo dang / /dge slong nag po gtum zhes pa/ /ji bzhin sgra ru rnam spyad pas/ /nag po bdud kyi sha zar gyur/ /chung ma nyi shu'i tshogs bcas pas/ /thams 
cad dmyal ba'i srungs mar skyes/ /de ltar rdo rje can gzigs te/ /sangs rgyas gar mkhan gar mdzad pas/ /mi bskyod rdo rje can gyis ni/ /zhe sdang rigs can 'dul bar mdzad/ /srog chags gsad par gyis zhes pa/ /khams gsum sgyu ma'i rang bzhin du/ /'khor ba'i 
rnam rtog bsad na ni/ /de ni mi bskyod zhing du skye/ /rdo rje can gyi sdom pa las/ /zhe sdang rigs kyi dam tshig yin/ /'das pa'i dus na sngon byung ba'i/ /bdag nyid chen po rtag pa yi/ /de bzhin gshegs pa'i gsung rab la/ /'gro ba'i tshul ni sngon byung ba/ /de tshe sems can thams 
cad ni/ /rnam par shes pa gti mug pas/ /ma byin len la brtson par 'gyur/ /bskal pa gzung dka' zhes bya la/ /de bzhin gshegs pa stobs kyi mchog /seng ge 'od kyi rgyal po la/ /bstan pa'i dam tshig gnas pa'i tshe/ /thams cad gti mug shas che la/ /gzhan gyi nor 
'phrog spyod par 'gyur/ /de dag ldem por dgongs pa la/ /slob dpon seng ge zla ba yis/ /dge slong bzod pa can zhes pas/ /ji bzhin sgra ru rnam spyad pas/ /drag po mun pa can zhes pa'i/ /chung ma nyi shu'i tshogs bcas pas/ /thams cad dud 'gro'i gnas su skyes/ /de ltar 
rdo rje can gzigs te/ /sangs rgyas gar mkhan gar mdzad pas/ /sangs rgyas rdo rje 'dzin gyis ni/ /gti mug rigs can 'dul bar mdzad/ /khyod kyis ma byin long zhes pa/ /chos rnams rmi lam lta bu las/ /'phags pa'i nor rnams blangs nas ni/ /sdug po bkod pa'i 
</page>

 <page>
<ph>408</ph><p>082-204b</p>
zhing du skye/ /de bzhin gshegs pa'i sdom pa las/ /gti mug rigs kyi dam tshig yin/ /'das pa'i dus na sngon byung ba'i/ /bdag nyid chen po rtag pa'i gnas/ /de bzhin gshegs pa'i gsung rab la/ /'gro ba'i tshul ni sngon byung ba/ /de tshe sems can thams cad ni/ /
shin tu g.yem la sred pa yis/ /mi tshangs spyod la 'jug par gyur/ /bskal pa bcud ldan zhes bya la/ /pad+mo 'od 'phro mi bzang ces/ /de bzhin gshegs pa'i bstan pa ni/ /thams cad 'dod chags spyod gyur la/ /log par shin tu g.yem bar spyod/ /'dod chags kyis ni thar 
thob ces/ /de ltar dgongs te gsungs pa la/ /slob dpon pad+mo dpal zhes pas/ /dge slong rgyal ba mchog ces la/ /rjes su bstan dang gdams pa las/ /skye ba de yi 'og tu ni/ /dreg byed mtha' la gnas pa ni/ /chung ma nyi shu'i tshogs bcas pa/ /thams cad yi dgas 
gnas su skyes/ /de ltar rdo rje can gzigs te/ /sangs rgyas gar mkhan gar mdzad pas/ /chos 'dzin pa yi gsung rdo rjes/ /'dod chags rigs can 'dul bar mdzad/ /gzhan gyi bud med spyod ces pa/ /chos rnams mig 'phrul mtshungs pa la/ /de bzhin gshegs pa'i btsun 
mo rnams/ /ye shes bde bar rol par bya/ /shes rab bud med spyad na ni/ /bde ba can gyi zhing du 'gro/ /chos 'dzin pa yi sdom pa las/ /'dod chags rdo rje'i dam tshig yin/ /'das pa'i dus na sngon byung ba'i/ bdag nyid chen po rtag pa yi/ /de bzhin gshegs pa'i gsung rab 
la/ /'gro ba'i tshul ni sngon byung ba/ /de tshe sems can can thams cad ni/ /shin tu le lo'i dbang gyur cing / /brdzun du smra ba dga' bar 'gyur/ /bskal pa gzi chen snang ba'i dus/ /bde gshegs rnga sgra'i rgyal po zhes/ /sangs rgyas de yi bstan pa la/ /'gro rnams shin tu phrag dog can/ /de la 
brdzun tshig gis grol zhes/ /rgyal bas dgongs te bstan pa la/ /slob dpon rta mchog ces bya bas/ /dge bsnyen zla ba zhes bya la/ /gsung rab don rjes bstan pa las/ /shin tu 'khrul bas gnas par gyur/ /ji bzhin sgra ru rnam skyed pas/ /drag byed 'khrul ba can zhes pa/ /chung 
</page>

 <page>
<ph>409</ph><p>082-205a</p>
ma nyi shu'i tshogs dang bcas/ /thams cad cad dbang sgyur bdud kyi lha/ /gzhan 'phrul dbang byed gnas su skyes/ /de ltar rdo rje can gzigs te/ /sangs rgyas gar mkhan gar mdzad pas/ /gdon mi za ba'i phrin las kyis/ /phrag dog rigs can 'dul bar mdzad/ /
khyod gyis brdzun du spros zhes pa/ /chos rnams dri za'i grong khyer las/ /thams cad brdzun pa slu ba'i tshig /sgyu ma lta bur bsgrags nas kyang / /kun rdzob spyod pa'i gnas bstan pa/ /'brug sgra can gyi zhing du 'gro/ /las kyi rigs kyi sdom pa las/ /phrag dog rdo rje'i dam tshig 
bstan/ /'das pa'i dus na sngon byung ba'i/ /bdag nyid chen po rtag pa yi/ /de bzhin gshegs pa'i gsung rab la/ /'gro ba'i tshul ni sngon byung ba'o/ /de tshe sems can thams cad ni/ /shin tu nga rgyal cher spyod cing / /tshig rtsub dag gis spyod par gyur/ /bskal pa mi gnas 
pa zhes la/ /bde gshegs dkon mchog dpal zhes pa'i/ /bstan pa de la gnas pa'i tshe/ /phal cher nga rgyal gyis non cing / /ngag ma bsdams pas gnas par gyur/ /rtsub pa'i tshig rnams smras pa yis/ /des ni thar pa thob ces pa/ /rgyal ba dgong te gsungs pa la/ /
slob dpon nyi ma'i dpal zhes pas/ /dge slong 'byor ba can zhes la/ /bka' yi dgongs pa bstan pa las/ /gsang ba'i don las rnam 'khrul bas/ /drag byed 'jungs ba can zhes pa/ /chung ma nyi bu'i tshogs bcas pa/ /thams cad lha min srin po'i gnas/ /ri rab sul la gnas pa 
skyes/ /de ltar rdo rje can gzigs te/ /sangs rgyas gar mkhan gar mdzad pas/ /yon tan rin chen 'od 'phro bas/ nga rgyal rigs can 'dul bar mdzad/ /snga phyi'i chos ni bden mthong bas/ /'khrul pa'i spyod las log pa ste/ /rtsub pa'i chos rnams smras pa yis/ /ye shes thob 
'gyur zhes pa la/ /dngos por 'dzin pa skrag byed pa'i/ /yang dag kun rdzob chos nyid kyis/ /rang bzhin med par bstan pa yis/ /de dag spyod pa don ldan pa/ /rdul dang bral ba'i zhing du 'gro/ /rin chen rigs kyi sdom pa yin/ /'das pa'i dus na sngon byung ba'i/ /bdag nyid chen 
</page>

 <page>
<ph>410</ph><p>082-205b</p>
po rtag pa yi/ /de bzhin gshegs pa'i gsung rab la/ /'gro ba'i tshul ni sngon byung ba/ /de tshe sems can thams cad ni/ /dug lnga'i rtog pa rgyas par 'gyur/ /bskal pa rgyan bzangs zhes bya la/ /bde gshegs dpal ldan dri med pa/ /ye shes bzang po'i bstan pa la/ /thams 
cad nyon mongs lnga spyod pa/ /dug lnga'i rtog pa rags par gyur/ /nyon mongs ma spangs 'tshang rgya zhes/ /rgyal bas dgongs te gsungs pa la/ /slob dpon kun du bzang po yis/ /dge slong grol ba'i rgyal mtshan zhes/ /de bzhin gshegs pa'i gsungs rab la/ /log par spyad pa'i 
rnam smin gyis/ /sgra sgrogs sde can zhes bya ba/ /chung ma nyi shu'i tshogs dang bcas/ /mi yi gnas su srin por skyes/ /lang ka pu ri'i rgyal por gyur/ /de ltar rdo rje can gzigs te/ /sangs rgyas gar mkhan gar mdzad pas/ /gsang chen rdo rje 'dzin pa yis/ /dug lnga'i rang 
bzhin gyis bsdus btul/ /nyon mongs ma spangs lam 'gyur zhes/ /chags sdang rang bzhin shes nas kyang / /dug gsum ye shes gyur pa ni/ /gsang ba rdo rje theg pa'i lam/ /rdo rje sems dpa'i zhing du skye/ /bla na med pa'i sdom pa las/ /rdo rje 'dzin pa'i dam tshig yin/ /dug 
lnga'i rtog pa gdul ba ni/ /zhe sdang can la khyab 'jug dang / /gti mug can la tshangs pa dang / /'dod chags dbang phyug chen po dang / /phrag dog dga' rab dbang phyug dang / /nga rgyal can ni brgya byin gyi/ /rigs dang mthun pa'i char bsgyur nas/ /sems can log pa'i lam du 
btsud/ /rang gi spyod yul mi 'da'i phyir/ /de la bar chad sna tshogs pas/ /bdud kyi dkyil 'khor mngon par sprul/ /de ltar rdo rje can gzigs te/ /sangs rgyas gar mkhan gar mdzad pas/ /lha rnams gdul bar mdzad nas ni/ /gsang ba'i ye shes ston par byed/ /de ltar gdul 
bya gang dang gang gi don du dgongs te gsungs pa rnam par nges pa thun mong ma yin pa'i gsang ba zhes bya ba'i ting nge 'dzin rab tu gsang ba nges pa'o/ /de nas bcom ldan 'das rdo rje 'dzin pas 'dus pa'i 'khor rnams la bka' stsal pa/ /gnas phun sum tshogs pa ni gsang ba mchog tu mi 'gyur 
</page>

 <page>
<ph>411</ph><p>082-206a</p>
ba rdo rje btsun mo'i b+ha ga zhes bya ba 'dzam bu'i gling gru gsum chos kyi 'byung gnas so/ /'di ni mi mdzes kyi 'jig rten gyi zhing khams kyi snying por gyur pa'o/ /dus phun sum tshogs pa ste dus rnams kyi snyigs ma la bab pa thog ma dang dbus dang tha ma rnam par dag pa ste 
gsang ba bsam gyis mi khyab pa'i tshul lo/ /'chad pa po ni ston pa ste/ /'dir dpal ldan rdo rje 'dzin par rigs thams cad kyi bdag po nyid phun sum tshogs pa'i ye shes kyi rang bzhin rnam pa thams cad mkhyen cing gzigs pas 'jug pa mnyam pa nyid rab tu mi gnas pa'i ngo bor 
gyur ba nyid do/ /de dag kyang chos nyid dang gnyis su med pa nam mkha'i khams kyis khyab pa'i sangs rgyas kyi ye shes kyi spyod yul rab tu mi zad pa'i don la rab tu dgongs pa dag go/ /de nas gzhan yang thams cad mkhyen pa'i 'khor phun sum tshogs pa bshad par bya'o/ /'di 
lta ste 'phags pa 'jam dpal ye shes sems dpa' ni rgyal po zas gtsang mar gyur to/ /'jig rten gyi dbang phyug dbyangs ni lha mo chen mo sgyu 'phrul zhes bya bar gyur to/ /lha mo dpal gyi lu gu rgyud ma ni grags 'dzin mar gyur to/ /rdo rje sems dpa' ni sgra gcan 'dzin to/ /byang chub 
sems dpa' sgrib pa kun tu gcod pa ni shA ri'i bur gyur pa'o/ /kun du bzang po ni gnas brtan kun dga' bor gyur to/ /kun du bzang po rnam par rol pa'i sku can ni mod gal gyi bur gyur ba'o/ /lha'i dbang po brgya byin ni gnas brtan lha sbyin no/ /tshangs pa chen po ni byang chub sems 
dpa'i snang ba'i 'od du gyur pa'o/ /dpal rnam par snang mdzad chen po ni yang dag par rdzogs pa'i sangs rgyas rgyal ba shAkya thub pa nyid du gyur to/ /de ltar mdo dang thun mong du spyod pa'i don du gsungs so/ /'dir ni gsang ba thun mong ma yin pa'i don du so sor phye nas gsal bar bshad par bya'o/ /
'di lta ste da ltar phyogs bcu'i de bzhin gshegs pa dang byang chub sems dpa' rnams dkyil 'khor gsang ba spyi'i don du bstan te/ /gsang ba'i bdag po phyag na rdo rje ni phyag na rdo rje rtse lnga pa 'dzin pa can gyi kun dga' bor gyur to/ /kun du bzang po ni maud gal gyi bu'o/ /sgrib pa thams cad rnam 
</page>

 <page>
<ph>412</ph><p>082-206b</p>
par sel ba ni kun shes kauN+Di n+ya ra gyur to/ /blo gros mi zad pa ni shA ri'i bu'o/ /spyan ras gzigs dbang phyug ni 'od srung ngo / /sa'i snying po ni ma 'gags pa'o/ /byams pa ni nye ba'i 'khor ro/ /nam mkha'i snying po ni gnas brtan chen po rab 'byor du gyur to/ /gzugs rdo rje 
ma ni skye dgu'i bdag mo'o/ /sgra rdo rje ma ni dbyangs ldan ma'o/ /dri rdo rje ma ni rigs ldan ma'o/ /ro rdo rje ni dga' mo dang dga' stobs ma'o/ /reg bya rdo rje ni sa 'tsho mar gyur to/ /sangs rgyas spyan ma ni sa'i lha mor gyur to/ /mA ma kI ni 'od mchog mar gyur to/ /gos dkar mo 
ni pad+ma grags mchog ma'o/ /sgrol ma ni sna tshogs 'od 'chang mar gyur to/ /de bzhin gshegs pa mi bskyod pa ni sangs rgyas mi 'khrugs pa sman gyi bla dri ma med pa baiDUr+ya'i 'od du gyur to/ /rnam par snang byed de bzhin gshegs pa ni sangs rgyas stobs mchog seng ge thugs rjes 
'od kyi snang ba mi zad par gyur to/ /'od dpag tu med pa ni de bzhin gshegs pa pad+ma'i 'od 'phro mi zad par gyur to/ /gdon mi za ba grub pa ni de bzhin gshegs pa rnga sgra'i rgyal po zhes bya bar gyur to/ /rin chen 'byung ldan ni de bzhin gshegs pa dkon mchog dpal rin chen 'od 'phro 
ba zhes bya bar gyur to/ /bcom ldan 'das dpal rdo rje sems dpa' ni de bzhin gshegs pa dpal ye shes kun du bzang po zhes bya bar gyur te/de ni gzhan yin par mi blta ste da lta rang nyid yin no/ /gzhan yang rab tu bshad par bya ste/ khro bo'i rgyal po bcu rnams la 'di lta ste/ dpal 
gshin rje mthar byed ni de bzhin gshegs pa rin chen 'byung gnas su gyur/ bgegs mthar byed ni de bzhin gshegs pa rgyal ba'i dbang po zhes bya bar gyur/ dpal rta mgrin ni rin chen 'od 'phro zhes bya bar gyur/ shes rab mthar byed ni sangs rgyas mya ngan med pa'i dpal zhes bya bar 
gyur/ khro bo mi g.yo ba ni pad+mo dam pa'i dpal zhes bya bar gyur/ khro bo 'dod pa'i rgyal po na sangs rgyas nyi ma'i dkyil 'khor snang ba'i dpal zhes bya bar gyur/ dbyug sngon can ni de bzhin gshegs pa gdugs dam par gyur/ khro bo stobs po che ni de bzhin gshegs pa ting nge 'dzin 
</page>

 <page>
<ph>413</ph><p>082-207a</p>
gyi rgyal po glang po dam pa'i dpal zhes bya bar gyur/ khro bo gnod mdzes rgyal po ni sangs rgyas pad+mo dam pa'i dpal zhes bya bar gyur/ khro bo gtsug tor 'khor los sgyur ba ni de bzhin gshegs pa dga' ba dam pa'i dpal zhes bya bar gyur to/ /bskal pa bzang po'i sangs 
rgyas stong 'jig rten du mngon par 'byung ba la 'di lta ste/ de bzhin gshegs pa rnams kyi sku gsung thugs kyi phyag rgya dang gsang ba 'dzin pa la 'di lta ste/ byang chub sems dpa' sems dpa' chen po rdo rje snying po dang / byang chub sems dpa' sems dpa' chen po rdo rje chos dang / byang chub sems dpa' 
sems dpa' chen po snang ba'i 'od dang gsum gyi sku gsung thugs kyi ye shes kyi gsang ba 'dzin pa'i gnas kyi spyod yul gyis spyad pa spyod pa nyid do/ /de bzhin gshegs pa brgyad byang chub kyi shing brgyad dang bcas pa las mngon par byang chub pa 'di lta ste/ de bzhin gshegs pa dgra 
bcom pa yang dag par rdzogs pa'i sangs rgyas shAkya thub pa rdo rje 'dzin pa'i ngo bo nyid du gnas te/ de bzhin gshegs pa sna tshogs bdag nyid du gcig pa'i sku'o/ /de bzhin gshegs pa rnam par gzigs pa ta la'i shing gi drung du'o/ /de bzhin gshegs pa rin chen gtsug tor can ni mya ngan med pa'i 
shing gi drung du'o/ /de bzhin gshegs pa mar me can ni tsU ta'i shing gi drung du'o/ /de bzhin gshegs pa log par dad sel ni b+ha ta ba'i shing gi drung du'o/ /de bzhin gshegs pa gser thub ni ka ra tsa pa'i shing gi drung du'o/ /de bzhin gshegs pa 'od srung ni par ka ti ba'i shing gi drung du'o/ /de bzhin 
gshegs pa shAkya thub pa ni par ti pa'i shing gi drung du'o/ /de bzhin gshegs pa byams pa ni nA ga ke sa ra'i shing gi drung du'o/ /de ltar de bzhin gshegs pa rnams kyis dus gsum du 'byung ba'i sangs rgyas thams cad kyi dkyil 'khor du phyogs brgyad kyi zhing khams na bzhugs shing yongs su 
skyong bar mdzad de/ gang du rdo rje theg pa la gnas pa'i rnal 'byor pa rnams la de bzhin gshegs pa de dag gis yongs su gzigs shing byin gyis rlob par ston pa yin no zhes gsungs so/ /de nas yang de bzhin gshegs pa thams cad kyi gsang ba'i bdag pos de bzhin gshegs pa 
</page>

 <page>
<ph>414</ph><p>082-207b</p>
thams cad dang byang chub sems dpa' rnams la bka' stsal pa/ 'dir de bzhin gshegs pa kun du 'byung ba'i gnas rdo rje'i ting nge 'dzin khong du chud par gyis shig /de yang gang zhe na/ gang du de bzhin gshegs pa rnams ting nge 'dzin gang du byon pa'am 'jug par mdzad pa du gang 
nas gshegs pa dang / gang du gnas pa'i don gyis rnam par 'phrul pa'i mdzad pa shes par gyis shig /gang du 'di ni mngon bstan pas/ /sangs rgyas 'jig rten 'byung ba dag /mngon par byang chub gnas nyid las/ /'byung dang 'jug par gnas pa dang / /phrin las mdzad pa du 
mar ston/ /dga' ldan gnas nas 'pho tshul dang / /lhums su 'jug dang sku bltams dang / /gzhon nu rol dang khab gnas dang / /skyed mos tshal byon gnas gzigs te/ /mngon par 'byung dang gshegs mdzad cing / /dka' spyad mdzad dang bzhengs pa dang / /byang chub snying por 
gshegs pa dang / /bdud bcom mngon par byang chub pa/ /chos kyi 'khor lo skor mdzad de/ /'di ni dus rnams kun du yang / /thog mar thun mong lam bstan cing / /rab tu dge ba mtshan ma med/ /tha mar the tshom sel ba yi/ /byang chub sems kyi spyod yul dang / /rnam par 
nges pa phra bar bstan/ /sangs rgyas ma lus 'di dag nyid/ /zhi bar 'jug pa ston pa dag /bla na med pa'i spyod yul lo/ /sku gsung thugs nyid rdo rje yis/ /sems kyi rol mo las byung ba/ /sgyu 'phrul chen po ston pa yis/ /mdzad pa phyi nang gsang ba ste/ /dga' ldan pho brang rang lus 
kyi/ /bde chen spyi bor gnas pa nyid/ /dam pa 'bigs byed gzhon nu'i gnas/ /rdo rje sngags kyi de nyid las/ /ting 'dzin mnyam par gyur pa ni/ /ji ltar skar mda' 'pho ba ltar/ /byang chub sems kyi glang po ni/ /mche ba drug ldan du gyur pa/ /snying rjes chags pa'i sems kyis ni/ /rtsa 
yi pho brang kha sbyar du/ /byang chub sems ni zhugs par gyur/ /der gnas lhums su 'jug pa nyid/ /rdo rje 'dzin pa bdag nyid 'jug /thabs dang shes rab nus thob pas/ /g.yas rtsa nas ni 'byung gyur pa/ /bltam pa'i mdzad pa zhes brjod do/ /bde ba'i nus pa 'phel ba las/ /rgal 
</page>

 <page>
<ph>415</ph><p>082-208a</p>
tshigs nyi shu rtsa brgyad kyi/ /pad+ma yi ges bgrod pa dag /gom pa bor ba'i dus yin no/ /rlung sems 'gro ldog gang gyur pa/ /'khor dang myang 'das bskyed pa ni/ /bram ze mtshan mkhan drang srong gis/ /lung bstan brjod pa de yin no/ /de ltar mnyam par 
bzhag pa las/ /rjes thob yul la spyod gyur pa/ /spros bcas spros med rnam dbye bas/ /'dod pa'i yon tan rnam lnga la/ /gzhon nu rol pa'i spyod pa yis/ /lus kyi gnas sogs kun du rol/ /dbyangs dang gsal byed gyur pa yi/ /rtsa yi 'khor lo'i yi ge rnams/ /
pho mo ma ning dbye ba yis/ /yi ge'i gnas la mkhas pa yin/ /rtsa dang rlung dang thig le dag /'pho tshul grangs dang dbye bsdu yi/ /rgyu tshul spro bsdu gang gyur pa/ /rtsis kyi gnas la mkhas pa'o/ /sa chu me rlung nus pa yi/ /glang po brkyal dang 'gegs pa dang / /pags 
pa rim pa bdun gyur la/ /shing sogs rim par gnas gyur pa/ /rlung gi gzhu la me mda' yis/ /'phang ba chu rgyun 'bab pa yin/ /dang por shes rab las thob pa/ /byang sems dmar po gsang gnas su/ /dbang byas btsun mo khab gnas shing / /'byung bzhi'i rlung 
rnams btsun mo'o/ /smin mtshams kyi ni mdud pa der/ /thig le phra ba brtan pa ni/ /steng du nyi zla gzas zin pa/ /sgra gcan 'dzin du brjod pa yin/ /lte ba sprul pa'i 'khor lo yi/ /phyogs bzhir skyed tshal gzigs pa ni/ /zag bcas rtsa rlung thig le yis/ /srid pa 
bskyed pa gang yin pa'o/ /zag med bde ba thob 'dod pas/ /de yi tshul la 'jug pa ni/ /rlung gi rta dang bcas pa yis/ /dbu ma'i mthongs las byung nas ni/ /byang chub sems kyi mchod rten dag /'khor ba'i dra ba bcad nas ni/ /chu bo 'dus pa'i 'gram nyid du/ /ye shes mngon 
du byed 'dod pas/ /btsan thabs su ni 'gog pa dang / /lus ngag gcung la bor ba yis/ /zug dang dka' thub spyad pa ni/ /mnyam rjes gnyis su med pa yis/ /rtse gcig ting 'dzin gnas pa'o/ /aHthung gsos shing rgyun phab pas/ /'o ma'i bdud rtsi gsol ba 
</page>

 <page>
<ph>416</ph><p>082-208b</p>
yin/ /gang ba byang chub shing drung du/ /rdo rje skyil krung gyur pa yis/ /rtags dang yon tan 'thob byed cing / /snang ba gsum ni thim pa'i tshe/ /zla ba nyi ma mun pa yi/ /rtog pa'i dra ba gang yin pa/ /bdud btul ba ni srod kyi dus/ /rnam rtog ye shes thim gyur pa/ /nye bar thob 
pa'i skad cig la/ /skad cig khyad par lnga pa la/ /tho rangs skya rengs shar ba'i dus/ /nam mkha'i sprin med lta bu yi/ /nyams kyi shes pa 'od gsal ba/ /khyad par mngon par byang chub pa'i/ /yang dag sangs rgyas thob pa yin/ /'khor lo bzhir ni bdud bcom pas/ /bcom 
ldan 'das zhes brjod pa yin/ /mgrin par zag bcas rlung 'gags pas/ /klu yi gnas su zhugs pa ste/ /tshangs pa'i spyi bo nas 'pho zhing / /sa rlung thig le dang bcas pas/ /gser gyi 'khor lo ldan pa yin/ /thams cad dbang du gyur pa ni/ /khams gsum po ni ma lus 
dang / /'gro drug sems can thams cad kyis/ /tshangs pa lha dang bcas pa dang / /lha srin sde brgyad ma lus pas/ /chos kyi 'khor lo bskul ba yin/ /sgrol rgyu'i tshal ni mdzod spu ste/ /tshong dpon gnyis ni rtsa gnyis te/ /lam gyur stobs dang ldan pa'o/ /lnga sde bzang po zhes bya 
ba/ /dug lnga bskyed pa'i rtsa dang rlung / /bden bzhi chos kyi 'khor lo ni/ /sprul pa'i gnas su gsungs pa ste/ /bA rA Na sI zhes ba yi/ /thog mar chags pa'i gnas yin no/ /cho 'phrul bstan pa zhes bya ba/ /mu stegs gdul ba'i don du ste/ /spa bkong kun brjod rdzu 'phrul 
dang / /byin gyis rlob ba'i cho 'phrul gyis/ /log par lta ba 'joms par mdzad/ /mtshan ma med pa'i chos gsungs pa/ /snying ga'i gnas su bstan pa ste/ /rgyal po'i khab dang bya rgod spungs/ /gnas kyi khyad par theg pa che/ /khyad par 'khor rnams bstan pa la/ /zab 
cing rgya che bstan pa yin/ /spyi bo mgrin pa smin mtshams dang / /gsang ba la sogs thams cad du/ /don dam ngo bo nyid kyi chos/ /thams cad de bzhin nyid don gsungs/ /gnas gzhan rnams su thub pa yis/ /chos rnams thams cad gsungs pa yin/ /'jig rten 'jig rten 
</page>

 <page>
<ph>417</ph><p>082-209a</p>
'das pa yis/ /mdzad pa sna tshogs gang bstan nas/ /srog rtsol de bzhin nyid thim zhing / /thams cad mngon du gyur pa yi/ /sku bzhi ngo bo nyid skur thim/ /bde chen rang byung dri med pa'i/ /dag pa'i zhing khams rab mi gnas/ /rtog med ye shes nam mkha' 
bzhin/ /gang du mi mjed 'jig rten gyi/ /'dod khams dbang phyug gnas 'dir ni/ /de bzhin gshegs pa sngon byung ba/ /dpag med bskal pa 'das pa'i dus/ /thub pa chen po mar me mdzad/ /nga ni bram zer gyur pa yis/ /sems bskyed zhus tshe bsten pa na/ /mngon par 
lung bstan thob par gyur/ /de nyid 'jig rten bzhugs pa'i tshe'ang / /gsang ba'i gnas 'di ma gsungs shing / /de yi gong rol sngar 'das tshe/ /sangs rgyas thub chen mchog nyid dang / /rin chen gtsug tor can dang ni/ /rnam par gzigs la sogs pas kyang / /gsang chen 'di ni 
ma gsungs shing / /log par dad sel gser thub dang / /rgyal ba 'od srung dag gis kyang / /gsang ba 'di dag ma gsungs te/ /de nyid ston pa'i don du ni/ /gsang chen gnas kyi don 'di dag /de dus sems can thams cad la/ /gang du mngon par spyod pa dang / /thun mong bslab 
pa'i tshul bstan cing / /'di nyid gsungs par ma gyur to/ /gang du ma 'ongs dus na yang / /byams pa la sogs rgyal ba yi/ /bskal bzang sangs rgyas du mas kyang / /'di dag lha mi'i mngon sum du/ /gsang ba ston par mi 'gyur ro/ /da ltar phyogs bcu'i 'jig rten gyi/ /'gro 
drug sems can sna tshogs la/ /snyigs mar gyur pa'i dus kyi tshe/ /dbang po rno zhing don spyod pas/ /dus la bab par shes par bya/ /'di nyid nye bar 'byung ba yang / /gling 'di nyid las gzhan du min/ /gang yang 'og min zhing khams ni/ /ye shes snang ba rgyas pa'i phyir/ /rdo rje 'chang 
chen bcom ldan gyis/ /rgyun mi 'chad cing khyab pa dang / /rtag cing 'gyur med mchog gis ni/ /gsang chen 'di ni kun du ston/ /gang yang 'das dang ma byon dang / /da ltar 'byung ba ma lus pa/ /gsang chen mchog 'dis ma bgrod par/ /byang chub thob par mi 'gyur te/ /'di ni mthar 
</page>

 <page>
<ph>418</ph><p>082-209b</p>
thug gnas yin pas/ /de las gzhan pa'i spyod yul min/ /'di nyid gnas pa'i ting 'dzin las/ /skad cig gis ni sangs rgyas 'thob/ /'di nyid dkyil 'khor 'khor lo'i rim/ /phyogs mtshams brgyad du snang ba yi/ /dur khrod gnas brgyad sprul pa la/ /phyi nang gnas kyi 
dbye ba yis/ /phyogs skyong ba dang zhing skyong la/ /mdzad pa rtags kyi phyag rgya dang / /grub pa rtags kyi phyag rgya ste/ /snying po ye shes phyag rgya dang / /phrin las rol pa'i phyag rgya'o/ /'jig rten pa rnams gdul ba'i phyir/ /dpal rdo rje 'dzin pa chen pos ye shes kun du rgyas pas 
phyag rgyas rtags mtshon pas bstan pa zhes bya ba'i ting nge 'dzin to/ /mdzad pa'i phyag rgyas rgyas gdab phyir/ /zhi ba'i don du phyogs skyong gyur/ /de yi rtags ni 'khor dang bcas/ /yum dang rin chen rgyan gyis spras/ /grub pa'i rtags kyi rgyas gdab phyir/ /zhing skyong brgyad du khro 
bo'i tshul/ /ljon pa'i shing la brten nas gnas/ /zhi ba'i tshul gyis rgyas gdab phyir/ /de yi zhon pa'i gdong brnyan byung / /phrin las phyag rgya rgyas gdab phyir/ /tshar gcad rjes 'dzin las rnams mdzad/ /rdo rje dbyug to zhags pa dang / /be con bgrang phreng ral gri dang / /ba 
dan tri shUl 'dzin par mdzad/ /snying po ye shes phyag rgya yis/ /rgyas gdab phyir ni gzhal yas kyi/ /phyogs mtshams brgyad du bkod pa yin/ /rol pa'i phyag rgya spyod pa'i phyir/ /dur khrod brgyad du gnas pa ste/ /lha dbang bcas dang ma mo dang / /klu dang gnod sbyin tshogs rnams 
dang / /'byung po'i tshogs dang drang srong dang / /sha za rnams dang rig 'dzin tshogs/ /sde tshan brgyad kyis bskor ba yin/ /zhing skyong drag po'i las byed phyir/ /phyag na gri gug thod pa bsnams/ /shin tu 'jigs pa gtum pa'i gzugs/ /shing brgyad nang nas lus phyed thon/ /lus 
kyi phyag rgya sbas pa yin/ /de yang so so'i yum dag ni/ /shing gi rtsa bar gnas pa ste/ /zhal zas stobs pa'i tshul du gnas/ /glang po ma he chu srin dang / /rta mchog phyogs gcig gnas pa yin/ /ro dang ro langs ri dgas dang / /khyu mchog bzhi ni mtshams su gnas/ /steng phyogs 
</page>

 <page>
<ph>419</ph><p>082-210a</p>
tshangs pa ngang ba zhon/ /'og phyogs sa bdag rus sbal zhon/ /lha dang lha mor mtshungs pa ste/ /'di dag rang bzhin gyis gnas yin/ /chags pa dang khro bo'i skus 'jig rten pa dang 'jig rten las 'das pa'i rnam par 'phrul pa bstan pa rdo rje zhes bya ba'i ting nge 'dzin 
to/ /de nas rgyal po rdo rje 'dzin/ /de nyid kun tu sprul mdzad pas/ /rdo rje sems dpa'i gzugs sbas nas/ /zhi ba'i skus ni mi 'dul ba'i/ /sems can gdug pa gdul ba'i phyir/ /rang rig ye shes byang chub sems/ /drag po khro bo'i skur bstan pas/ /khro bo zhes ni rnam 
par brjod/ /gang du rjes su 'dzin pa ni/ /rnam par bsgyur te zhi bas na/ /slar yang zhi ba de bzhin gshegs/chos nyid mnyam par 'byung ba'o/ /'di dag gsang ba rdo rje 'dzin/ /sems can don du thabs ston mdzad/ /shAkya thub pa bcom ldan 'das/ /bdag nyid chen po'i 
byin brlabs las/ /rnga bo che dang gaN+DI dang / /chos kyi dung las grags pa dang / /sna tshogs rol mo'i sgra las ni/ /gang zhig dam chos sgra byung ba/ /'phags pa nyan thos rnams dang ni/ /byang chub sems dpa'i tshogs kyis kyang / /chos kyi 'gro ba gang yin dang / /dus der brgyud 
pa'i chos bstan pa/ /de snyed bde gshegs rgyal ba yi/ /dngos kyi byin brlab rig par bya/ /ston pa'i zhal gyi dkyil 'khor ni/ /mi gnas ma 'ongs dus kyi tshe/ /don byed ston pa 'byung ba ni/ /bla med bka' yi dgongs pa dag /yang dag nges par bkrol nas kyang / /gang du 
dam pa'i chos sgra yis/ /'gro ba smin par byed pa ni/ /de dus nga nyid der bstan pas/ /bstan bcos shin tu rgyas par 'gyur/ /zhes gsungs so/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa 
mnyam pa nyid rnam par rgyal ba las de bzhin gshegs pa'i gnas gsang ba chen po thun mong ma yin pa zhes bya ba'i le'u ste bzhi bcu bzhi pa'o// //gsang ba thun mong ma yin pa rnal 'byor chen po'i rgyud kyi brtag pa bzhi pa las rdo rje dpal mchog chen po gsang 
</page>

 <page>
<ph>420</ph><p>082-210b</p>
ba'i don gyi rgyal po'o/ /de nas rgyal po rdo rje 'dzin/ /rdo rje skye bo 'od chen po/ /'dod dang thar pa rdo rje 'dzin/ /ye shes gsang ba bka' stsal to/ /de nas bcom ldan 'das de bzhin gshegs pa thams cad yang 'dus par gyur nas bcom ldan 'das de bzhin gshegs pa thams 
cad kyi sku dang gsung dang thugs rdo rje'i de bzhin gshegs pa la de bzhin gshegs pa thams cad kyi sku dang gsung dang thugs kyi dam tshig gis gsol ba btab pa/ de bzhin gshegs pa thams cad kyi rdo rje rin po che'i ye shes kyi nor bu chen po du ma'i tshogs kyis yang dag par mchod par 
byas so/ /mchod par byas nas kyang sangs rgyas thams cad kyi mdun du bdar zhing 'dug ste gsang chen gyi don la phyogs gcig tu zhugs te yongs su spyod par gyur to/ /de la 'di ni gsang chen gyi/ /sku gsum bla med phyag rgya che/ /dus gsum rgyal ba ma lus pa'i/ /chos rnams 'dus pa'i 
mchog yin te/ /'di ni khyad par dus 'byung ba'i/ /dam tshig mchog tu brtag pa yin/ /de nas bcom ldan 'das de bzhin gshegs pa gzugs bzang po sangs rgyas thams cad kyi ye shes rdo rje 'bar ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
dpal ldan sangs rgyas skus khyab pa/ /sku yi rdzu 'phrul mtha' yas pa/ /ji snyed sku yi rnam pa mnga'/ /gsang ba tshul 'di bstan pa'o/ /zhes gsungs so/ /de nas de bzhin gshegs pa rgyal po don grub sangs rgyas thams cad kyi mos pa sna tshogs mkhyen pa'i stobs kyi ting 
nge 'dzin la snyoms par zhugs te byang chub kyi sems 'di gsungs so/ /de bzhin gshegs pa'i gsung gi gnas/ /gsung gcig gnas las gyur med kyi/ /mos pa du mas so sor thos/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
seng ge'i sde sangs rgyas thams cad kyi bsam gtan dang ting nge 'dzin mkhyen pa'i stobs rdo rje sangs rgyas kyi ting nge 'dzin la snyoms par zhugs te byang chub kyi sems 'di gsungs so/ /de bzhin gshegs pa'i thugs dag la/ /ye shes sna tshogs ting 'dzin las/ /mi 'gyur nam mkha'i 
</page>

 <page>
<ph>421</ph><p>082-211a</p>
ngang bzhugs pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa nor bu'i lha sangs rgyas thams cad kyi bsam gyis mi khyab pa'i snyoms par 'jug pa mkhyen pa'i stobs sangs rgyas thams cad kyi ting nge 'dzin la snyoms 
par zhugs te byang chub kyi sems 'di gsungs so/ /bskal pa gang gA'i bye snyed du/ /sems kyi rgyun ni mi 'gag phyir/ /ting 'dzin bsam gyis mi khyab pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa grags pa sangs rgyas thams 
cad kyi kun nas nyon mongs pa dang rnam par byang ba mkhyen pa'i stobs rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /bye ba phrag ni brgya yi bar/ /thub pa'i zhing khams bdag po ni/ /kun du bzang po'i spyod las byung / /byang chub tshul 
'di bstan pa'o/ /zhes gsungs so/ /de nas de bzhin gshegs pa rgyal ba sangs rgyas thams cad kyi las dang las kyi rnam par smin pa mkhyen pa'i stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du rgyu dang 'bras bu yi/ /snang ba mi 'gag 
stong pa nyid/ /de nyid rang bzhin gyis dag brjod/ /byang chub tshul 'di bstan pa'o/ /zhes gsungs so/ /de nas de bzhin gshegs pa rgya chen snying po sangs rgyas thams cad kyi thams cad du son pa'i lam mkhyen pa'i stobs zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /dper na nam mkha'i khams 'di ni/ /thams cad rjes su sog gyur kyang / /sems pa mi ldan de bzhin te/ /byang chub tshul 'di bstan pa'o/ /zhes gsungs so/ /de nas de bzhin gshegs pa bsod nams 'od zer sangs rgyas thams cad kyi sngon gyi 
gnas ma lus par mkhyen pa'i stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /'dir ni sems can khams mtha' yas/ /de yi chos nyid rjes 'gro ba/ /rtog pa mi mnga' de nyid do/ /byang chub tshul 'di bstan pa'o/ /zhes gsungs so/ /
</page>

 <page>
<ph>422</ph><p>082-211b</p>
de nas de bzhin gshegs pa bzang po yon tan sangs rgyas thams cad kyi 'chi 'pho ba dang skye ba mkhyen pa'i stobs sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /'dir ni rgyal ba'i sku nyid kyang / /spros med de bzhin nyid dag 
pa'i/ /rjes 'gro rtog pa med pa nyid/ /spros pa med pa'i tshul bstan pa'o/ /zhes gsungs so/ /de nas de bzhin gshegs pa smra 'don dpal sangs rgyas thams cad kyi zag pa zad pa mkhyen pa'i stobs rdo rje'i ting nge 'dzin la snyoms par zhugs te byang chub kyi sems 'di gsungs 
so/ /yongs su dag pa'i snang ba gang / /mnyam pa nyid kyi ngang las ni/ /spang blang dbri bsnan med par grol/ /byang chub tshul 'di bstan pa'o/ /zhes gsungs so/ /de nas de bzhin gshegs pa sgron me'i rgyal po sangs rgyas thams cad kyi stobs bcu yongs su dag pa 
rdo rje'i ting nge 'dzin la snyoms par zhugs te byang chub kyi sems 'di gsungs so/ /chos sku ye shes rgya mtsho las/ /chu rlung nam mkhar dag pa gang / /gzugs sku'i rtogs pa mkha' la gnas/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa ye shes brtsegs sangs rgyas thams cad kyi sha'i spyan rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /thogs pa med pa rdo rje yi/ /pha lam ltar ni phrin las dag /stobs bzangs kyis ni yul du gyur/ /snang med rnal 'byor pa 
yi gnas/ /zhes gsungs so/ /de nas de bzhin gshegs pa lha mchog sangs rgyas thams cad kyi lha'i spyan rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'dod pa dang ni gzugs dag ni/ /lha yi spyod yul gtsang ma'i gnas/ /'jig rten 
khams kun snang bar byed/ /byang chub tshul 'di bstan pa'o/ /zhes gsungs so/ /de nas de bzhin gshegs pa sa'i bdag po sangs rgyas thams cad kyi chos kyi spyan rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /thams cad mkhyen pa'i 
</page>

 <page>
<ph>423</ph><p>082-212a</p>
ye shes las/ /dbyer med bden pa gnyis dag pa/ /rnam par 'byed pa'i ngo bo nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa rnam par grol brnyes sangs rgyas thams cad kyi byang chub pa'i spyan rdo rdo rje'i ting nge 'dzin la snyoms 
par zhugs te byang chub kyi sems 'di gsungs so/ /rnam par rtog pa mi mnga' ba/ /chos kyi gter dang ldan pa las/ /rjes su dran pa'i spyan gyis ni/ /dus gsum shes bya mi gzigs med/ /ces gsungs so/ /de nas de bzhin gshegs pa gtsug gi gser sangs rgyas thams 
cad kyi ye shes kyi spyan rdo rje'i ting nge 'dzin la snyoms par zhugs te byang chub kyi sems 'di gsungs so/ /dus gsum mnyam nyid rnam dag pas/ /dus kyi 'du shes 'jug med pa/ /skad cig ye shes spyod yul ni/ /snang ba med pa'i tshul bstan pa'o/ /zhes gsungs so/ /
de nas de bzhin gshegs pa sgra gcan sangs rgyas thams cad kyi spyan lnga rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du gzigs pa'i yul med pas/ /blo snang btags pa'i tshul ma grub/ /de snang gdul bya'i don 
spyod pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub dka' sangs rgyas thams cad kyi phyir mi ldog pa'i lam bstan pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /ye shes gzhal du 
med pa nyid/ /mi gnas rnam par mi gnas pas/ /nam mkha' lta bur mi rtog pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub gsal sangs rgyas thams cad kyi mi zad pa rdo rje zhes bya ba'i ting nge 'dzin la snyoms par zhugs te byang 
chub kyi sems 'di gsungs so/ /'du shes dang ni sems pa dang / /lta ba phyin ci log spangs nas/ /ye shes mngon par byang chub pa/ /gsang ba tshul 'di bstan pa'o/ /zhes gsungs so/ /de nas de bzhin gshegs pa zla ba'i 'od zer sangs rgyas thams cad kyi mi gnas 
</page>

 <page>
<ph>424</ph><p>082-212b</p>
pa rdo rje'i ting nge 'dzin la snyoms par zhugs te/ /byang chub kyi sems 'di gsungs so/ /ye shes zag pa med pa'i dbyings/ /rang byung bsam gyis mi khyab pa/ /nam mkha'i khams ltar rten med pas/ /dmigs med ye shes tshul bstan pa'o/ /zhes gsungs so/ /
de nas gsang ba 'dzin pa la/ /mchod pa gnas kyi don 'di gsungs/ /me tog rigs ni lha mo'i cha/ /de nyid ye shes dbyings bstan pa'o/ /mkhas pas ut+pal dag ni/ /'byung ba lnga yi rnam pa ste/ /pad+ma rnam pa lnga nyid ni/ /'dod yon lnga yi bye brag ste/ /dzA ti rnam 
gsum zhes bya ba/ /sku gsung thugs kyi lha mo ste/ /kar ni ka ra chu yi lha/ /ma li ka ni me yi lha/ /yu ti ka ni sa yi lha/ /ka ra bI ra rlung gi lha/ /lha mo 'dod pa'i dbang phyug ste/ /gzugs dang sgra dang dri rdo rje/ /ro dang reg bya rdo rje ma/ /spyan dang mA ma kI dang ni/ /gos 
dkar mo dang sgrol ma ste/ /lha mo dgu yi rol pa gang / /gsang ba lha mo ye shes mchod/ /me tog nyi shu rtsa lnga yi/ /rnam pa gsal ba bstan pa'o/ /sna ma'i me tog pad+ma dang / /ta ma la dang tsam pa ka/ /ku mud dang nA ga ge sar/ /na ba ma li dam na/ pund ri ka da 
ma na/ /man+dA ra ba pri yang ku/ /se pha li ka su na ka /bil ba'i me tog ka tha ra/ /sa li ki la ku dza ta/ /a san ke ta sha 'bras bu/ /khardzu ri ka bak+ku la/ /rag ku ta dang a sho ka /kar ku To Da pun d+ha ste/ /me tog ji bzhin bdug spos dang / /zhal zas bye brag shes par bya/ /
dpal de bzhin gshegs pa thams cad kyi gsang ba sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las gsang ba'i lha mo'i mchod pa bstan pa'i le'u ste bzhi bcu lnga pa'o// //de nas de bzhin 
gshegs pa gser gyi 'od sangs rgyas thams cad kyi chos thams cad la 'jug pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /chos sku ngo bo nyid kyis ni/ /spros pa med cing mtshan nyid med/ /rtog bral byang chub sems kyi ngang / /de nyid tshul 'di 
</page>

 <page>
<ph>425</ph><p>082-213a</p>
bstan pa'o/ /zhes gsungs so/ /de nas de bzhin gshegs pa legs byin dpal sangs rgyas thams cad kyi yi ge rnam par dag pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /chos kun mtshan nyid rnam bral bas/ /
de phyir nyon mongs med ces bshad/ /rtog pa sna tshogs dag pas na/ /byang chub tshul 'di bstan pa'o/ /zhes gsungs so/ /de nas de bzhin gshegs pa lha'i yon tan dbang po sangs rgyas thams cad kyi 'od zer gyi snying po kun du 'byung ba rdo rje'i ting nge 'dzin la snyoms par 
zhugs te byang chub kyi sems 'di gsungs so/ /chos dbyings tshad med stong nyid pas/ /sangs rgyas sku yang de rjes 'gro/ /ye shes lus su yang dag bzhugs/ /byang chub tshul 'di bstan pa'o/ /zhes gsungs so/ /de nas de bzhin gshegs pa chos kyi gdugs tshad 
med pa sangs rgyas thams cad kyi chos rdo rje'i rtogs pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rgyal ba'i gsung ni chos dbyings kyi/ /nam mkha'i gnas dang mtshungs par yang / /rdo rje'i gsung du ston pa pos/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa bsod nams lag sangs rgyas thams cad kyi ye shes rol pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rang bzhin gyis ni dag pa'i bdag /bde gshegs 
thugs ni rjes 'gro bral/ /rdo rje thugs te mi bzad pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa chags pa med pa sangs rgyas thams cad kyi rta bdun dpal rdo rje'i zer lta bu'i ting nge 'dzin la snyoms par zhugs te byang chub kyi 
sems 'di gsungs so/ /phyi dang nang du rtog med pa'i/ /dbus na ye shes mi shigs pa/ /gsang ba rol par yang dag 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes gya nom pasangs rgyas thams cad kyi zla ba'i snying 
</page>

 <page>
<ph>426</ph><p>082-213b</p>
po rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /nyer 'gro nyer spyod mi gnas pa/ /khams gsum bskyed dang sdud bral ba'i/ /byang chub mchog tu ston pa po/ /de nyid tshul 'di bstan pa'o/ /zhes gsungs so/ /de nas 
de bzhin gshegs pa blo gros phra ba sangs rgyas thams cad kyi rten pa'i gling rdo rje sangs rgyas kyi ting nge 'dzin la snyoms par zhugs te byang chub kyi sems 'di gsungs so/ /'khrul pa dag cing dri ma spangs/ /sna tshogs spyod pa las grol zhing / /phyi rol rnam rtog spangs pa yi/ /
byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid mi zad pa sangs rgyas thams cad kyi ye shes kyi 'brug sgra'i ting nge 'dzin la snyoms par zhugs te byang chub kyi sems 'di gsungs so/ /so sor snang ba du ma dang / /gong du gcig 
pa'i dngos gang yin/ /de nyid yongs su bsdus pas na/ /byang chub tshul 'di bstan pa'o/ /zhes gsungs so/ /de nas de bzhin gshegs pa brtsi sman rgyal po sangs rgyas thams cad kyi pad+ma'i rtsa ba'i snal ma lta bur phra ba ston pa rdo rje'i ting nge 'dzin la snyoms par zhugs te byang chub 
kyi sems 'di gsungs so/ /tshogs drug snang ba ma 'gags pa/ /sems dang yid dang rnam shes las/ /snying gi chu skyes sad byed pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa rnam par grol ba'i tog sangs rgyas thams cad kyi mi g.yo 
ba'i ting nge 'dzin la snyoms par bzhugs te byang chub kyi sems 'di gsungs so/ /rgyun mi chad pa'i sbyor ba yis/ /dal zhing dal ba'i gnas las skyes/ /zhi ba g.yo med nyid du 'jug /de nyid tshul 'di bstan pa'o/ /zhes gsungs so/ /de nas de bzhin gshegs pa 'od kyi 
mdzod sangs rgyas thams cad kyi lha'i mig gi mngon par shes pa rdo rje'i ting nge 'dzin la snyoms par bzhugs te byang chub kyi sems 'di gsungs so/ /mi phyed phye ba'i dngos po nyid/ /g.yeng ba bral ba'i bsam gtan la/ /mchog tu grub pa mthong byed pa/ /byang chub tshul 'di bstan 
</page>

 <page>
<ph>427</ph><p>082-214a</p>
pa'o/ zhes gsungs so/ /de nas de bzhin gshegs pa ye shes rgyal po sangs rgyas thams cad kyi lha'i rna ba'i mngon par shes pa rdo rje'i ting nge 'dzin la snyoms par bzhugs te byang chub kyi sems 'di gsungs so/ /rnam par brtse ba chen po yis/ /gcig 
dang du mar mi gnas par/ /sgra brnyan lta bur ston par mdzad/ /de nyid tshul 'di bstan pa'o/ /zhes gsungs so/ /de nas de bzhin gshegs pa 'jigs mdzad sangs rgyas thams cad kyi gzhan gyi sems shes pa'i rdo rje sangs rgyas thams cad kyi ting nge 'dzin la snyoms par 
zhugs te byang chub kyi sems 'di gsungs so/ /'jig rten khams kyi sems cad rnams/ /bskal pa gang gA'i bye ma gnas/ /de yi rgyu dang gnas shes pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa chu bo spong sangs rgyas 
thams cad kyi 'chi 'pho ba dang skye ba shes pa'i mngon par shes pa rdo rje sangs rgyas thams cad kyi ting nge 'dzin la snyoms par bzhugs te byang chub kyi sems 'di gsungs so/ /gang du yul dang yul rnams kyi/ /dbye ba shes pa'i ye shes mtha'/ /sna tshogs rigs kyi rgyu 
nges pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa thogs med grags sangs rgyas thams cad kyi mkhyen pa sngon gyi gnas shes pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gnas 
kyi gtan tshigs rags phra dang / /phra ba ma lus pa yi gzhi/ /zhag gsum lon pa bzhin shes phyir/ /de nyid tshul 'di bstan pa'o/ /zhes gsungs so/ /de nas de bzhin gshegs pa bden pa'i phung bo sangs rgyas thams cad kyi zag pa zad pa'i mngon par shes pa rdo rje 
sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /srid pa'i rgyun ni rnam bcad cing / /spong ba dag pa'i tshul gnas pa/ /spang du med pa'i ngang du grol/ /byang chub tshul 'di bstan pa'o/ /zhes gsungs so/ /de nas de bzhin 
</page>

 <page>
<ph>428</ph><p>082-214b</p>
gshegs pa dbyangs snyan pa sangs rgyas thams cad kyi mngon par shes pa drug dag pa'i rdo rje'i sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /rgyu mthun goms pa'i dbang gis ni/ /de yi 'bras bu 'grub par byed/ /de 
yi rtsa ba ma skyes phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa ri dbang mtshungs pa sangs rgyas thams cad kyi rnyog pa sel ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rtog pa kun 
dang khams dang ni/ /skye ba las ni yongs grol bas/ /bral ba'i 'bras bu dag pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa chos brtsegs sangs rgyas thams cad kyi rnam par dag pa dang rtags rnam par dag pa rdo rje zhes bya ba'i 
ting nge 'dzin la snyoms par zhugs te byang chub kyi sems 'di gsungs so/ /dbang du gyur pas dngos po las/ /ldog pa med pa'i 'bras bu gang / /thob pa rnam par dag pa'i gnas/ /byang chub tshul 'di bstan pa'o/ /zhes gsungs so/ /de nas de bzhin gshegs pa'i tshogs/ /
nam mkha'i khams kyi dbus gnas par/ /rten dang brten par bcas pa yi/ /dkyil 'khor pho brang las rdzogs pa/ /gang du dbus su legs gnas pa/ /snying por gyur pa gtso bo ste/ /gzhan rnams len cing 'dzin par brjod/ /rdzus te skyes dang mngal las skyes/ /
sgo nga las byung drod gsher skyes/ /'di dag dag pa'i lhar gyur pas/ /dkyil 'khor grong khyer de dang mtshungs/ /gnas med ye shes tshul bstan pa/ /rdo rje rnam pa bzhi dag dang / /cho ga gsum dang mngon par ni/ /byang chub rnam pa lngar gsungs pa/ /gal te skad cig 
dran rdzogs gyur/ /thams cad rigs kyi dbye ba yis/ /rgyas pa'i dkyil 'khor chen por bstan/ /rigs ni dbye dang bsdu ba yis/ /bye brag mkhas pas shes par bya/ /'byung ba lnga nyid sangs rgyas lngar/ /mi yi lus ni brtag bya ste/ /dngos de nges par bsgoms 
</page>

 <page>
<ph>429</ph><p>082-215a</p>
pa yis/ /rang sems mthu yis sangs rgyas 'gyur/ /phyi rol 'gro ba mi mdzes pa/ /slob pa'i 'gro ba'i slar ldog yin/ /mi slob pa yang ma lus yin/ /bde gshegs gsum du rnam par gshegs/ /gzhan du rnam par 'khrul 'gyur bas/ /bla 
ma'i bka' las legs par blang / /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las sangs rgyas thams cad kyi ye shes dri ma med pa gnas pa'i le'u ste 
bzhi bcu drug pa'o// //de nas bcom ldan 'das de bzhin gshegs pa thar pa sbyin sangs rgyas thams cad kyi thugs rje'i khyu mchog rdo rje'i ting nge 'dzin la snyoms par zhugs te byang chub kyi sems 'di gsungs so/ /sa bon las ni myu gu bzhin/ /bskyed pa'i 
tshul byung rnam dag pa/ /ye shes de nyid tshul bstan pa'o/ /zhes gsungs so/ /de nas de bzhin gshegs pa legs mdzad sangs rgyas thams cad kyi dga' ba dag pa tshad tshad med pa rdo rje sangs rgyas thams cad kyi ting nge 'dzin la snyoms par bzhugs te byang chub kyi sems 'di 
gsungs so/ /thob med thob pa stong nyid sku/ /byang chub dang sems gcig tu bshad/ /dag pas rtog pa dag par gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab tu zhi ba'i sku sangs rgyas thams cad kyi btang snyoms 
chen po'i ting nge 'dzin la snyoms par bzhugs te byang chub kyi sems 'di gsungs so/ /khyab pa'i sku yi phrin las dang / /'jam dbyangs gsung gi dbyangs gang dang / /skye med ro gcig ye shes thugs/ /dag pa tshul 'di bstan pa'o/ /zhes gsungs so/ /de nas de bzhin gshegs 
pa yid du 'ong pa'i gsung dbyangs thams cad kyi gnas rdo rje rgyal po lta bu'i ting nge 'dzin la snyoms par bzhugs te byang chub kyi sems 'di gsungs so/ /stong gsum zhing khams snod bcud kun/ /ma lus sangs rgyas nyid kyi dang / /snying po chos kyi mngon byung ba/ /byang chub tshul 'di bstan 
</page>

 <page>
<ph>430</ph><p>082-215b</p>
pa'o/ /zhes gsungs so/ /de nas de bzhin gshegs pa blo dbyangs dpal byang chub don ston pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /bas mtha' dben pa nags tshal du/ /gcig pu ri dgas kun gnas pas/ /bsam gtan 
rnam thar sgo gsum gyi/ /byang chub tshul 'di bstan pa'o/ /zhes gsungs so/ /de nas de bzhin gshegs pa chu zla sangs rgyas thams cad kyi rgyun gyi gnas pa rdo rje dag pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /skye bo kun gyi 
mchod pa'i gnas/ /drang srong dri med sbyang mnga' ba/ /bag yod pa ni rten gnas yin/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'gro bas mchod pa sangs rgyas thams cad kyi bstan pa'i tshul rdo rje'i ting nge 'dzin la snyoms par zhugs te 
byang chub kyi sems 'di gsungs so/ /bkur sti rim gro'i gnas gyur pa/ /dran pa mi brjed gnas bstan pa/ /thub pa blo gros bzang po ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa seng ge'i logs sangs rgyas thams cad kyi dri ma med 
pa'i rnam par grol ba rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas chos nyid dag pa las/ /bsgribs pa med cing 'bad med pa/ /re dogs rnam par bral ba yi/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa chos kyi mthu rtsal sangs rgyas thams cad kyi 'byung pa'i gdon thams cad dag par byed pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du mkha' la rgyu ba'i gdon gyi rigs/ /thams cad tshad med thugs rje'i chu rgyun 
gyis/ tshim par byed pa byang chub sems dpa' che/ /de nyid bla med byang chub sems su brjod/ /ces gsungs so/ /de nas de bzhin gshegs pa skal ba bzang po sangs rgyas thams cad kyi byin gyis brlabs pa'i cho 'phrul rdo rje'i ting nge 'dzin la snyoms par zhugs te byang chub kyi 
</page>

 <page>
<ph>431</ph><p>082-216a</p>
sems 'di gsungs so/ /sku dang gsung dang thugs kyis ni/ /byin brlabs ye shes rgya mtsho yi/ mtshungs med bde bar skyur ba ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa mi 'khrugs pa'i mdog sangs rgyas thams 
cad kyi dbang bskur ba'i cho 'phrul bstan pa'i ting nge 'dzin la snyoms par zhugs te byang chub kyi sems 'di gsungs so/ /dpal ldan phyogs bcu'i rgyal ba yis/ /sras po gcig par dbang bskur ba/ /tshim byed ye shes mchog dbang po/ /byang chub tshul 'di bstan pa'o/ /
zhes gsungs so/ /de nas de bzhin gshegs pa gzi brjid rgyal po sangs rgyas thams cad kyi kun du brjod pa'i cho 'phrul bstan pa'i ting nge 'dzin la snyoms par zhugs te byang chub kyi sems 'di gsungs so/ /sna tshogs chos kyi sgra 'byung ba'i/ /sil snyan brag ca'i sgra mtshungs 
pa'i/ /rgyun chad med par rab ston pa/ /de nyid don dam chos rgyun bstan pa'o/ /zhes gsungs so/ /de nas de bzhin gshegs pa rtogs mdzad sangs rgyas thams cad kyi rdzu 'phrul gyi cho 'phrul bstan pa rdo rje'i ting nge 'dzin la snyoms par zhugs te byang chub kyi sems 'di 
gsungs so/ /sku yi rol pa mi zad pa/ /phyogs bcu nam mkha'i khams khyab par/ /rdo rje rdzu 'phrul mchog gis 'gengs/ /de nyid tshul 'di bstan pa'o/ /zhes gsungs so/ /de nas de bzhin gshegs pa spyan legs sangs rgyas thams cad kyis bdud spa bkong 
ba'i cho 'phrul bstan pa'i ting nge 'dzin la snyoms par zhugs te byang chub kyi sems 'di gsungs so/ /bdud dang nag po'i phyogs gyur la/ /skrag par byed pas tshar gcod pa'i/ /cho 'phrul bcu drug bstan pa gang / /de nyid byang chub tshul bstan pa'o/ /zhes gsungs so/ /de nas 
de bzhin gshegs pa don la gnas pa'i blo mnga' ba sangs rgyas thams cad kyi chos so so yang dag par rig pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du mdo yi sde la sogs/ /bcu gnyis tshul dang ldan pa bzhi/ /bslab pa gsum gyi 
</page>

 <page>
<ph>432</ph><p>082-216b</p>
dbye ba yis/ /chos kyi de nyid bstan pa'o/ /zhes gsungs so/ /de nas de bzhin gshegs pa snang ba'i 'od zer sangs rgyas thams cad kyi don so sor yang dag par rig pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yul snang sems kyi 
ldog pa dang / /chos rnams ngo bo nyid shes na/ /dag pa'i sa la gnas par 'gyur/ /de nyid byang chub tshul bstan pa'o/ /zhes gsungs so/ /de nas de bzhin gshegs pa spos kyi gzi brjid sangs rgyas thams cad kyi nges pa'i tshig so sor yang dag par rig pa rdo rje zhes bya ba'i 
ting nge 'dzin la snyoms par zhugs te byang chub kyi sems 'di gsungs so/ /yi ge'i gnas dang rkyen dag dang / /'byung ba'i tshul dang sde tshan gyi/ /rnam dbye mkhas pas dpyad par bya/ /de nyid tshul 'di bstan pa'o/ /zhes gsungs so/ /de nas de bzhin gshegs pa kun tu 
dga' bar mdzad ba sangs rgyas thams cad kyi spobs pa so so yang dag par rig pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /kun du thogs pa med pa yi/ /seng ge'i nga ro sgrogs byed cing / /dpal gyi gnas las kun du 
rgyal/ /de nyid tshul 'di bstan pa'o/ /zhes gsungs so/ /de nas de bzhin gshegs pa don yod par gshegs pa sangs rgyas thams cad kyi so so yang dag par rig pa bzhi rnam par dag pa'i gnas rdo rje'i ting nge 'dzin la snyoms par zhugs te byang chub kyis sems 'di gsungs so/ /
de dag mi dmigs mnyam pa nyid/ /stong nyid ye shes mtshungs pa med/ /rang bzhin dag pas snang ba gang / /de nyid tshul 'di bstan pa'o/ /zhes gsungs so/ /de nas de bzhin gshegs pa khro ba bcom pa sangs rgyas thams cad kyi phrin las rdo rje dag pa'i ting nge 'dzin la 
snyoms par zhugs te byang chub kyi sems 'di gsungs so/ /dngos po dang ni mtshan ma yi/ /rnam par rtog pa dag pa'i phyir/ /dngos por mi gnas gzhan snang la/ /byang chub tshul 'di bstan pa'o/ /zhes gsungs so/ /dag pa 'di ni gsungs tsam gyis/ /ye shes can 
</page>

 <page>
<ph>433</ph><p>082-217a</p>
rnams rgyal bar 'gyur/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal pa'i rgyud las lhag pa'i ye shes 'byung bar bstan pa'i le'u ste bzhi bcu bdun 
pa'o// //de nas bcom ldan 'das de bzhin gshegs pa gzugs mchog sangs rgyas thams cad kyi bar du gcod pa'i phyogs dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du bdag 'dzin nyon mongs med/ /
ngar 'dzin zhi ba'i chos can la/ /bdud kyis glags rnyed mi 'gyur ba'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa legs gshegs sangs rgyas thams cad kyis lha'i gdon dag pa rdo rje'i ting nge 'dzin la snyoms par zhugs te byang chub kyi 
sems 'di gsungs so/ /gang du dmigs med thugs rje yis/ /byams pa'i ye shes la 'jug pa/ /bla na med pa'i don bstan pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab tu sbyin par grags pa sangs rgyas thams cad kyi klu'i 
gdon rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dmigs pa kun dang bral ba'i sems/ /nam mkha'i ngang las 'ja' tshon ltar/ /de nyid thogs med ye shes kyis/ /byang chub tshul 'di bstan pa'o/ /zhes gsungs so/ /
de nas de bzhin gshegs pa 'od gtsang sangs rgyas thams cad kyi dri za'i gdon rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sna tshogs rol mo'i cha dang ni/ /sil snyan rnams las sgra byung ba/ /ston pa'i chos kyi tshig grags pa/ /de nyid tshul 
'di bstan pa'o/ /zhes gsungs so/ /de nas de bzhin gshegs pa lha'i nyi ma sangs rgyas thams cad kyi lha ma yin gyi gdon dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /'di ni rnam par gtsang ba yi/ /dri ma rnam spangs bde 
</page>

 <page>
<ph>434</ph><p>082-217b</p>
ba'i lam/ /ye shes phyag rgyas brgyan pa yi/ /byang chub tshul 'di bstan pa'o/ /zhes gsungs so/ /de nas de bzhin gshegs pa shes rab sbyin sangs rgyas thams cad kyi nam mkha' lding gi gdon dag pa rdo rje'i ting nge 'dzin la snyoms par zhugs te byang chub kyi sems 'di 
gsungs so/ /nam mkha'i gnas kyi spyod yul ba/ /'di ni rnam dag byang chub lam/ /rnam grol rang rig bde ba che/ /byang chub tshul 'di bstan pa'o/ /zhes gsungs so/ /de nas de bzhin gshegs pa mnyam par bzhag pa'i bdag nyid sangs rgyas thams cad kyi mi'am ci'i 
gdon dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /de nas de bzhin gshegs pa che/ /gsang ba 'dzin pa mtshungs med pa/ /rgyal ba rigs kyi bdag po'i dpal/ /byang chub tshul 'di bstan pa'o/ /zhes gsungs so//
de nas de bzhin gshegs pa gzi mdangs sangs rgyas thams cad kyi lto 'phye chen po'i gdon dag pa'i ting nge 'dzin la snyoms par zhugs te byang chub kyi sems 'di gsungs so/ /sa la gnas pa'i 'gro ba kun/ /dag pa chos kyi dbyings gnas pa'i/ /shing rta chen po'i 'khor lo bzhin/ /
bzhi drug ldan pas bgrod pa'o/ /zhes gsungs so/ /de nas de bzhin gshegs pa rgyal rigs chen po sangs rgyas thams cad kyi gnod sbyin gyi gdon rnam par dag pa sangs rgyas thams cad kyi rdo rje'i ting nge 'dzin la snyoms par zhugs te byang chub kyi sems 'di gsungs so/ /mtshungs pa 
med pa chos kyi don/ /spros pa med pa de bzhin gshegs/ /'bras bur ldan pa'i gnas 'di las/ /byang chub tshul 'di bstan pa'o/ /zhes gsungs so/ /de nas de bzhin gshegs pa bskal ldan shing rta lto 'phye chen po'i gdon dag pa rdo rje sangs rgyas thams cad kyi ting nge 'dzin la snyoms 
par zhugs te byang chub kyi sems 'di gsungs so/ /gnas pa med pa dri gsum spangs/ /thub pa rgyal ba spyan rdo rje/ /blo gros mi zad ye shes te/ /byang chub tshul 'di bstan pa'o/ /zhes gsungs so/ /de nas de bzhin gshegs pa dpal mchog gi ka na ka sangs rgyas thams cad kyi yi 
</page>

 <page>
<ph>435</ph><p>082-218a</p>
dgas kyi gdon dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /skye ba med cing 'byung ba'ang med/ /grub pa med pa'i chos nyid las/ /kun du snang ba mi slu ba/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa rnam par grol ba'i gtsug sangs rgyas thams cad kyi srul po'i gdon dag pa rdo rje'i sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /mi 'jigs pa yi dngos po las/ /zag med dngos grub 'byung 
ba yi/ /dben pa rnam par mi rtog pa/ /ye shes tshul 'di bstan pa'o/ /zhes gsungs so/ /de nas de bzhin gshegs pa chos ldan dpal sangs rgyas thams cad kyi lus srul po gdon dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
de nas de bzhin gshegs pa'i rgyal/ /thub pa byang chub shing drung du/ /bdud dpung sde rnams rab 'joms pa'i/ /ye shes tshul 'di bstan pa'o/ /zhes gsungs so/ /de nas de bzhin gshegs pa spos gnas sangs rgyas thams cad kyi skem byed kyi gdon dag pa rdo rje sangs rgyas thams 
cad kyi ting nge 'dzin la snyoms par zhugs te byang chub kyi sems 'di gsungs so/ /smra ba'i seng ge bla na med/ /glang po chen po thogs pa med/ /pha rol 'joms pa gyad bzhin te/ /de yi nor bu'i tshul bstan pa'o/ /zhes gsungs so/ /de nas de bzhin gshegs pa dregs pa spangs 
sangs rgyas thams cad kyi smyo byed kyi gdon dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du sna tshogs cho 'phrul tshogs/ /sems can mos pa'i snang ba la/ /du ma nyid du bstan gyur pa/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa ye shes kyi mdzod sangs rgyas thams cad kyi brjed byed kyi gdon dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mthun snang gang zag mos yul te/ /de bas yang dag sangs rgyas la/ /kun rtog mi mngal lham me 
</page>

 <page>
<ph>436</ph><p>082-218b</p>
bzhugs/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs par gshegs pa sangs rgyas kyi grib gnon gyi gdon dag pa sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /yang 
dag rdzogs pa'i sangs rgyas la/ /'bad dang rtsol ba'i rtog mi mnga'/ /mtha' yas byang chub sems kyi dang / /de nyid tshul 'di bstan pa'o/ /zhes gsungs so/ /de nas de bzhin gshegs ba tsan+dan sangs rgyas thams cad kyi sha za'i gdon rnam par dag pa rdo rje'i ting 
nge 'dzin la snyoms par zhugs te byang chub kyi sems 'di gsungs so/ /tha dad rtog pa yongs mi mnga'/ /rang rig ye shes 'gro 'ong med/ /thams cad grub mtha'i 'dod pas brtags/ /de nyid ye shes tshul bstan pa'o/ /zhes gsungs so/ /de nas de bzhin gshegs pa 
mya ngan med bdud kyi dpung las rgyal ba rdo rje'i ting nge 'dzin la snyoms par zhugs te byang chub kyi sems 'di gsungs so/ /ma chags thogs med rdo rje yi/ /char sprin mdog 'dra'i rtog spangs can/ /tshad med byams pa chen po yis/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa seng ge'i 'od zer sangs rgyas thams cad kyi dmigs pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yang dag byang chub thabs ldan pa/ /gang tshe sgyu ma lta bu'i dngos/ /de nyid rang bzhin 
stong nyid grub/ /mtha' med ye shes tshul bstan pa'o/ /zhes gsungs so/ /'dir rigs kyi bu'am rigs kyi bu mo gang la la dag gsang ba'i spyod pas gnas shing gsang ba bla med kyi ting nge 'dzin la nye bar gnas pas ni nyan thos dang / /rang rgyal dang / /byang chub sems dpa' 
dang / /byang chub sems dpa' sems dpa' chen po'i yongs su spyod pa thams cad kyang yongs su rdzogs par spyod par byed do/ /gsang ba 'dzin par byed pa'i byang chub sems dpa' des sangs rgyas kyi yon tan dang / /ting nge 'dzin dang / /gzungs kyi sgo dang / /rnam par thar pa 
</page>

 <page>
<ph>437</ph><p>082-219a</p>
ma lus pa yang tshe 'di nyid dang yongs su rdzogs shing kun du spyad pas spyod par byed na 'jig rten dang 'jig rten las 'das pa'i yon tan dang ye shes gzhan dag lta smos kyang ci dgos/ /de la 'jig rten pa'i lha thams cad kyis srung bar byed/ /'jig rten 
las 'das pa'i lha thams cad kyis kyang srung zhing skyob ba dang sba ba dang yongs su srung bar byed do/ /gsang ba'i rgyud 'di gang gis 'dzin pa dang / 'chang ba dang / klog pa dang / nyan pa dang / phan tshun 'dre bar byed pa dang / sems pa na lha dang / klu dang / gza' 
dang / rgyu skar thams cad kyi gdon gyis kyang bar chad mi byed do/ bsrung zhing yongs su mchod par byed do/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal pa'i 
rgyud las srung ba yongs su dag pa dang bar chad med pa'i don bstan pa'i le'u ste bzhi bcu brgyad pa'o// //de nas bcom ldan 'das de bzhin gshegs pa yul 'khor tog sangs rgyas thams cad kyi rgyal po chen po bzhi'i ris kyi gdon rnam par dag pa rdo rje'i 
ting nge 'dzin la snyoms par zhugs te byang chub kyi sems 'di gsungs so/ /'phags pa rnams kyi ye shes gang / /phyin ci log dang rnam bral ba/ /de nyid skye 'gag bral ba la/ /byang chub tshul 'di bstan pa'o/ /zhes gsungs so/ /de nas de bzhin gshegs pa pad+ma'i 
snying po sangs rgyas thams cad kyi klu chen po brgyad dag pa rdo rje'i sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /'jig rten 'das pa'i ye shes ni/ /gsang ba mchog gi don gnas pa/ /dmigs pa las 'das byang chub 
sems/ /de nyid tshul 'di bstan pa'o/ /zhes gsungs so/ /de nas de bzhin gshegs pa gzi brjid dag pa lha chen po brgyad dag pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /gzung 'dzin btags pa'i dbang gis ni/ /mthar 
</page>

 <page>
<ph>438</ph><p>082-219b</p>
gyur te nyid lam gyur pa/ /btags pa'i dri ma dag par bya/ /byang chub tshul 'di bstan pa'o/ /zhes gsungs so/ /de nas de bzhin gshegs pa lha'i 'od zer sangs rgyas thams cad kyi gza' chen po brgyad kyi gdon rnam par dag par rdo rje zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /gang du rkyen las bskyed pa yi/ /rnam pa phan tshun ltos las byung / /gzhan dbang dag pa'i ye shes ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa yul 'khor tog sangs 
rgyas thams cad kyi rgyu skar gyi gdon ma lus pa rnam par dag pa'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du phyin ci ma log pa'i/ /gnas tshul yongs su rdzogs grub pa/ /de bzhin nyid dang ye shes don/ /mi 'gyur de 
bzhin tshul bstan pa'o/ /zhes gsungs so/ /de nas de bzhin gshegs pa pad+ma'i ge sar sangs rgyas thams cad kyi lha ma srin sde brgyad kyi ris kyi gdon thams cad rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /
chos rnams dag pa'i mtshan nyid can/ /rang bzhin sgyu mar snang ba gang / /ngo bo lhun grub dbyer med las/ /byang chub tshul 'di bstan ba'o/ /zhes gsungs so/ /de nas de bzhin gshegs pa gzi brjid dpag med sangs rgyas thams cad kyi phyogs skyong ba bcu'i gnod 
pa'i gdon yongs su dag pa rdo rje zhes bya ba'i ting nge 'dzinal snyoms par zhugs te byang chub kyi sems 'di gsungs so/ /chos rnams kun gyi ngo bo nyid/ /ma nor mngon par thugs chud pas/ /skyob pa thugs rje'i ngo bo las/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa lha'i 'od zer sangs rgyas thams cad kyi rA hu la rnam par dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /bag chags dag pa'i rgyud las ni/ /ma rig pa dang bral 
</page>

 <page>
<ph>439</ph><p>082-220a</p>
gyur pas/ /bdag skyes dag par gnas par bya/ /byang chub tshul 'di bstan pa'o/ /zhes gsungs so/ /de nas de bzhin gshegs pa shes rab me tog sangs rgyas thams cad kyi b+hi snu rnam par dag pa rdo rje'i ting nge 'dzin la snyoms par zhugs te byang 
chub kyi sems 'di gsungs so/ /khams rgyud rnam par byang ba las/ /phyir mi ldog par gyur pa na/ /rang rig bdud las grol bar 'gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa mkhas pa'i dpal sangs rgyas thams 
cad kyi drang srong thams cad rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du gdon rnams 'byung ba'i tshe/ /rags pa 'og la brten nas te/ /phra ba'i sgo ni steng nas 'jug /dag pa ye shes tshul gnas bya/ /zhes gsungs 
so/ /de nas de bzhin gshegs pa ye shes 'byor ldan sangs rgyas thams cad kyi khyab 'jug gi gdon rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /byed pa 'jigs pa'i tshul sbangs te/ /zhe sdang dag pa'i byang chub las/ /stobs 
chen pha rol gnon byed pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs pa'i dbyangs sangs rgyas thams cad kyi dbang phyug chen po'i gdon rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs 
so/ /gang du drag po 'jigs par ston/ /dus mtshan bcas pa 'dod chags bdag /'di nyid nyon mongs tshul dag pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa phyag na rin chen sangs rgyas thams cad kyi tshangs pa dag pa'i ting nge 
'dzin la snyoms par zhugs te byang chub kyi sems 'di gsungs so/ /'jig rten srid pa gnas pa yi/ /dag pa bzhi las sprul 'dod pa/ /thog ma tha ma med pa'i bdag /byang chub tshul 'di bstan pa'o/ /zhes gsungs so/ /de nas de bzhin gshegs pa dbang ldan sangs 
</page>

 <page>
<ph>440</ph><p>082-220b</p>
rgyas thams cad kyi 'jig rten gsum rnam par dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du chags dang 'jig pa dang / /gnas dang stong pa'i rim par 'di'i/ /dam pa gtsang ma'i zhing du smon/ /tshul 'di sangs rgyas bstan 
pa'o/ /zhes gsungs so/ /de nas de bzhin gshegs pa rdzogs par gsungs pa sangs rgyas thams cad kyi sa 'og dang sa stengs dang sa bla ba rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mun pa dang ni snang ba yi/ /bstan pa 
gnyis la rang rgyal dang / /sangs rgyas 'byung ba'i tshul mchog gi/ /byang chub tshul 'di bstan pa'o/ /zhes gsungs so/ /de nas de bzhin gshegs pa mchog gsung dpal sangs rgyas thams cad kyi khams gsum pa las 'das pa rdo rje'i ting nge 'dzin la snyoms par 
zhugs te byang chub kyi sems 'di gsungs so/ /thog ma dang ni tha ma yi/ /'phel dang 'grib pa'i cha las ni/ /'khor los sgyur ba'i rgyal po ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa mchod 'os sangs rgyas thams cad kyi srid pa 
gsum las 'das pa rdo rje'i ting nge 'dzin la snyoms par zhugs te byang chub kyisems 'di gsungs so/ /snyigs ma lnga 'byung dus kyi tshe/ /dus la bab pa'i bskal pa la/ /rgyal pa 'jig rten 'byung ba ste/ /de nyid tshul 'di bstan pa'o/ /zhes gsungs so/ /de nas de bzhin 
gshegs pa skar rgyal sangs rgyas thams cad kyi dus gsum las 'das pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du bgrang ba las 'das pa'i/ /rdul snyed 'jig rten thams cad du/ /dus gsum dag pa'i ye shes kyi/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa thub pa nyi ma sangs rgyas thams cad kyi phyogs bcu rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /bltas pas mthong med yul med pa/ /
</page>

 <page>
<ph>441</ph><p>082-221a</p>
phyogs las rnam par rgyal ba yi/ /pha rol phyin pa mtshungs med pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'khor ba'i 'dam rdzab las rgal ba rdo rje rnam pa thams cad las 'das pa rdo rje'i ting nge 'dzin 
la snyoms par zhugs te byang chub kyi sems 'di gsungs so/ /spros pa kun las 'das nas ni/ /bla med theg pa rab 'byung ba/ /tshul 'di nye bar spyad pa na/ /byang chub sems 'di bstan pa yin/ /zhes gsungs so/ /de nas 'dod pa na spyod pa dang / /gzugs na spyod 
ba'i lha'i bu rnams kyis gsang ba nye bar bstan pa la mchod par byed de/ lha'i gos dag 'thor zhing lha'i sil snyan du ma yang rab tu dkrol te/ lha'i me tog pad+ma dang / pad+ma chen po dang / ut+pal dang / ut+pa la chen po'i tshogs thams cad kyis kyang gtor to/ /mngon par gtor 
to/ /mngon par rab tu gtor to/ /zhing khams de dag tu khyab pa'i lha rdzas kyi tsan+dan phye mas gtor zhing dri zhim pos yongs su khyab par gyur to/ /de dag kyang 'di lta ste/ /sa bla'i lha dang / /rgyal chen rigs bzhi'i lha dang / /sum cu rtsa gsum gyi lha dang / /'thab bral gyi lha dang / 
dga' ldan kyi lha dang / /'phrul dga'i lha dang / /gzhan 'phrul dbang byed kyi lha'i bar dang / /tshangs ris kyi lha dang / /tshangs pa mdun na 'don gyi lha dang / /tshags pa chen po'i lha dang / /'od chung gi lha dang / /tshad med 'od kyi lha dang / /'od gsal gyi lha dang / /dge ba'i lha dang / /dge chung 
gi lha dang / /chad med dge ba'i lha dang / /dge rgyas kyi lha dang / /sprin med 'od kyi lha dang / /bsod nams skyes kyi lha rnams dang / /'bras bu che ba'i lha rnams dang / /mi che 'bi lha rnams dang / /mi gdung ba'i lha rnams dang / /gya nom snang ba'i lha rnams dang / /shin tu mthong ba'i 
lha rnams kyi bar te/ /'og min gyi lha'i tshogs du ma ngang bcas pa rnams kyis gsang ba chen po bla na med pa'i don rab tu bstan pa la mchod do/ /rab tu mchod do/ /kun du mchod do/ /yang dag par mchod cing me tog gi char phab par gyur to/ /rol mo'i sgra sna tshogs rab tu sgrogs 
</page>

 <page>
<ph>442</ph><p>082-221b</p>
par gyur to/ /rin po che sna tshogs kyi char phab pa la 'di lta ste/ rin po che an da rnyil dang / margad dang / ke ke ru dang / ke ka ru chen po dang / spug dang / rdo'i snying po dang / man shel dang / bai DU R+Ya dang / mu tig dang / mu men dang / mus la ga lba dang / rin po che'i 
rgyal ba bsam 'phel gyi bar du gtor zhing yongs su byur bur rab tu gang bar gyur to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las gdon la yongs su dag cing 
kun du mchod pa'i le'u ste bzhi bcu dgu pa'o// //de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpal ye shes brnyes pa sangs rgyas thams cad kyi lha'i bu'i bdud 'joms pa rdo rje'i ting nge 'dzin la snyoms par zhugs 
te byang chub kyis sems 'di gsungs so/ /mtshan nyid med pa'i chos rnams la/ /phyi rol dngos po dag pa la/ /yang dag ye shes sgyur ba po/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub pa grub pa'i rgyal po sangs rgyas thams 
cad kyi nyon mongs pa'i bdud bcom ba rdo rje'i ting nge 'dzin la snyoms par zhugs te byang chub kyi sems 'di gsungs so/ /nyon mongs rnam rtog glo bur ba/ /de nyid ma rig bag chags dag /rtsa ba bral bas des bcom pa'i/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa rma bya'i stobs sangs rgyas thams cad kyi phung po'i bdud bcom pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /sgyu ma lta bu'i rnam pa las/ /rmi lam tshul ltar ma lags pa/ /gang du dag pa bdag 
med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa mchod sbyin sangs rgyas thams cad kyi 'chi bdag gi bdud bcom pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam par dag pa ye shes sku/ /
</page>

 <page>
<ph>443</ph><p>082-222a</p>
'gro 'ong med cing dbri bsnan med/ /gang du 'du 'bral med pa'i don/ /byang chub tshul 'di bstan pa'o/ /zhes gsungs so/ /de nas de bzhin gshegs pa phan par bzhed pa sangs rgyas thams cad kyi bdud bcom zhing legs pa'i yon tan dang ldan pa rdo rje'i 
ting nge 'dzin la snyoms par zhugs te byang chub kyi sems 'di gsungs so/ /dpal dang grags dang ye shes dang / /dbang phyug dang ni gzugs bzang gis/ /brtson 'grub phun sum tshogs pa ste/ /drug po 'dis ni ldan par gsungs/ /zhes gsungs so/ /de nas de bzhin 
gshegs pa ye shes ldan pa ye shes lnga dag pa'i dbyings rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /gang du chos kyi dbyings dang ni/ /me long mnyam nyid so sor rtog /bya ba grub pa nyid dang ni/ /lnga po 'di ni ye 
shes brjod/ /byang chub tshul 'di bstan pa'o/ /zhes gsungs so/ /de nas de bzhin gshegs pa grags pa'i rgyal po sangs rgyas thams cad kyi gshegs pa dang byon pa rjes su rtogs pa rdo rje sangs rgyas thams cad kyi ting nge 'dzin la snyoms par zhugs te byang chub 
kyi sems 'di gsungs so/ /gang du gshegs shing gang du byon/ gang du gnas pa rdo rje'i dang / /zag med dpal ldan de bzhin nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer gyi dra ba sangs rgyas thams cad kyi dkar 
po rnam par dag pa'i sa rnam par dag pa rdo rje sangs rgyas kyi ting nge 'dzin la snyoms par zhugs te byang chub kyi sems 'di gsungs so/ /gang du so so'i skye bo yi/ /tha mal mos pas lam 'jug pa/ /dge ba'i don mthong nyan thos lam/ /byang chub tshul 'di bstan pa'o/ /
zhes gsungs so/ /de nas de bzhin gshegs pa rnam par 'joms pa rdo rje sangs rgyas thams cad kyi ting nge 'dzin rigs kyis rnam par dag pa rdo rje la snyoms par zhugs te byang chub kyi sems 'di gsungs so/ /rnam par dkar ba'i don ldan pas/ /bdag med bzod pa mnyam pa nyid/ /
</page>

 <page>
<ph>444</ph><p>082-222b</p>
chos gang lhag par dad pa na/ /byang chub tshul 'di bstan pa'o/ /zhes gsungs so/ /de nas de bzhin gshegs pa bai DUr+ya'i snying po sangs rgyas thams cad kyi brgyad pa'i sa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs 
so/ /gang du chos kyi don rnyed pa/ /thog ma'i 'bras bu mngon gyur pa/ /de nyid 'phags pa'i tshul bstan pa'i/ /bla med tshul 'di bstan pa'o/ /zhes gsungs so/ /de nas de bzhin gshegs pa me tog lha'i rgyal po sangs rgyas thams cad kyi mthong ba'i sa 
rnam par byed pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang gang mthong ba'i chos nyid la/ /sgrib pa med par rang gsal ba/ /don dang mthun par spyod pa las/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa zla ba dra ba'i 'od sangs rgyas thams cad kyi bsrabs pa'i sa rnam par dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /dug nyid dag par byas ba yi/ /dug med 
gnas ni phra gnas pa/ /bral ba bag nyal ba zhi/ /byang chub tshul 'di bstan pa'o/ /zhes gsungs so/ /de nas de bzhin gshegs pa dga' ba'i 'od sangs rgyas thams cad kyis 'dod chags dang bral ba'i sa rnam par dag pa rdo rje'i ting nge 'dzin la snyoms par 
zhugs te byang chub kyi sems 'di gsungs so/ /gang du chags med ye shes mchog /rags pa dag par spangs pa'i don/ /dman pa las ni phyir 'ong bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan kun mchog 
'od sangs rgyas thams cad kyi byas pa rtogs pa'i sa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /bya ba byas pa bstan pa'i don/ /byed pa byas pa khur bor te/ /rtag chad las grol byang chub lam/ /de nyid tshul 'di 
</page>

 <page>
<ph>445</ph><p>082-223a</p>
bstan pa'o/ /zhes gsungs so/ /de nas de bzhin gshegs pa rin chen dpal sangs rgyas thams cad kyi bsrung ba'i sa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /nyams pa med pa'i tshul 
khrims las/ /rnams par rtog par mi phyed pa/ /dri med dgra bcom don thob pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa skyes bu zla ba can sangs rgyas thams cad kyi 'phags pa nyan thos kyis dag pa rdo rje'i ting nge 'dzin la 
snyoms par zhugs te byang chub kyi sems 'di gsungs so/ /bdag med don ldan dngos med pa/ /spyi dang bye brag mtshungs med pas/ /'bras bu grol ba thob pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa sgra 
gcan sangs rgyas thams cad kyi rang sangs rgyas pa'i gnas rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /spyod pa rmad byung rgyal ba'i skus/ /'dul med zhing du rdzu 'phrul bas/ /rtogs pa de las spyod par bcas/ /
rang rgyal gnyis po'i tshul du brjod/ /ces gsungs so/ /de nas de bzhin gshegs pa bdud rtsi'i 'od sangs rgyas thams cad kyi ye shes lta ba mkhyen pa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /thogs med 
khyab par spyod pas na/ /ma 'dres dus gsum mnyam pa nyid/ /mkhyen pa'i phyogs bral dag pa ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'jig rten sangs rgyas thams cad kyi ye shes ji snyed pa mkhyen pa dag pa rdo rje'i ting nge 
'dzin la snyoms par zhugs te byang chub kyi sems 'di gsungs so/ /sangs rgyas nyag gcig spyod yul du/ /mngon du ma gyur med pas na/ /thams cad yongs su rdzogs pa'i dpal/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
</page>

 <page>
<ph>446</ph><p>082-223b</p>
skar ma'i 'od sangs rgyas thams cad kyi ye shes rnams pa thams cad mkhyen pa rdo rje'i ting nge 'dzin la snyoms pa zhugs te byang chub kyi sems 'di gsungs so/ /kun du rtog pas ma brtags pa/ /dran pas yid la byed pa bral/ /rab tu mi gnas pa yi yod/ /dmigs 
pa med pa'i bdag nyid can/ /gang du dmigs med skye ba med/ /rten 'brel dag pa rang byung ba/ /lhun grub ngang las ma g.yos pa'i/ /byang chub tshul 'di bstan pa'o/ /zhes gsungs so/ /de nas 'di ni gsungs tsam gyis/ /rigs kyi de bzhin gshegs pa'i 
tshogs/ /sna tshogs mchod cing bstod byas na/ /ye shes mchog gi gnyen gyis gsungs/ /de bzhin gshegs pa rigs brgya yis/ /re res brgya phrag bcu yi bar/ /de ltar stong phrag brgya dag gis/ /'bum du bzlas pa yin par brjod/ /bdag nyid 
mi bskyod par byas te/ /rdo rje rigs kyi dkyil 'khor pa/ /sangs rgyas lnga dang yum bzhi dang / /sems dpa' drug dang lha mo lnga / /khro bo'i rgyal po ldas bsdus te/ nyi shu pa yi bdag nyid kyis/ /gsal ba'i dkyil 'khor dbus gnas par/ /rdo rje 'bar 
ba rab bsgroms te/ /de las spro dang bsdu byas pa'i/ /bzlas pa stong phrag nyi shu bas/ /zhe sdang rdo rje'i bsam gtan bsdus/ /de ltar 'khor lo nor bu dang / /pad+ma ral gri'i bar du yang / /re re'i sngags kyi don bsgom pa/ /gsal ba'i dkyil 'khor dbus gnas 
te/ /spro ba dang ni bsdu ba yis/ /gti mug nga rgyal 'dod chags dang / /phrag dog dag pa'i dkyil 'khor las/ /rigs ni bzhi po kun la yang / /stong phrag nyi shu phrag bzhi yis/ /khri phrag bcur ni bzlas byas pas/ /bsnyen pa nye bar bsgrub pa yi/ /bzlas 
ba gsang sngags tshul bstan pa'o/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal pa'i rgyud las gsang chen thun mod ma yin pa'i rab tu byed pa bstan pa'i le'u ste 
</page>

 <page>
<ph>447</ph><p>082-224a</p>
lnga bcu pa'o// //de nas de bzhin gshegs bzhi ba'i stobs sangs rgyas thams cad kyi rdo rje rin po che rab tu snang bar byed pa'i rgyal po zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyal ba'i byang chub 
'od po che/ /rtag tu chos rgyal thob pa'i don/ /rang rig mi gnas nam mkha' bzhin/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes rgya mtsho sangs rgyas thams cad kyi tshad med pa'i zhing yongs su sbyong ba rdo rje'i ting nge 
'dzin la snyoms par zhugs te byang chub kyi sems 'di gsungs so/ /gang du mngon par sangs rgyas kyang / /rgyu med rkyen grol byang chub sems/ /'di nyid 'gag par 'gyur med de/ /byang chub tshul 'di bstan ba'o/ /zhes gsungs so/ /de nas de bzhin gshegs 
pa ri'i dbang po'i rgyal po sangs rgyas thams cad kyi rgyun mi 'chad par ye shes 'byung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /ye shes mngon par mi gnas pas/ /nam mkha' mnyam pa'i chos kyi dbyings/ /rjes 'gro mtshungs 
pa tha ma med/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab tu zhi ba sangs rgyas thams cad mi g.yo ba rdo rjer 'char ba zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rnam par dag pa thar pa'i 
tshul/ /rgyud 'di bstan pa med pa'i ngang / /kun du gsang ba mi 'khrugs pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan mtha' yas stobs sangs rgyas thams cad kyi ther zug dang bral ba rdo rje zhes bya ba'i ting nge 'dzin la snyoms par 
zhugs te byang chub kyi sems 'di gsungs so/ /ngo bo nyid ni gnas med pa/ /sgyu mar snang ba kun rdzob tu/ /srid zhi mnyam pa nyid bstan pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa lha'i dbang po thub pa sangs rgyas thams cad kyis 
</page>

 <page>
<ph>448</ph><p>082-224b</p>
zhi bar mi gnas pa'i rdo rje zhes bya ba'i ting nge 'dzin 'dzin la snyoms par zhugs te byang chub kyi sems 'di gsungs so/ /shes rab kyi ni rang bzhin shes/ /ye shes kyi ni shes bya mkhyen/ /gnyis med shes rab ye shes dag /'dres pas rtogs par bya ba nyid/ /ces gsungs so/ /
de nas de bzhin gshegs pa dbyangs snyan pa sangs rgyas thams cad kyi bdagamed pa'i gnas rjes su rtogs pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rang sems stong nyid dag pa ni/ /mthar thug don dam ma yin 
te/ /chos sku rang bzhin 'od gsal ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa ngos bzangs sangs rgyas thams cad kyi chos thams cad kyi rjes su 'gro ldog nges pa rdo rje'i ting nge 'dzin la snyoms par zhugs te byang chub kyi sems 
'di gsungs so/ /chos sku don dam la mi gnas/ /ci yang ma yin don dam la/ /byed pa spongs pas 'bras bu'ang med/ /byang chub tshul 'di bstan pa'o/ /zhes gsungs so/ /de nas de bzhin gshegs pa don la gnas pa sangs rgyas thams cad kyi chos thams cad de 
bzhin nyid du ston pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rang rig skad cig 'gag med pa'i/ /snga ma phyi ma la ltos phyir/ /rgyun chad mi 'gyur ltos med pa'i/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa yon tan gzi brjid sangs rgyas thams cad kyi yongs su thim pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'das pa'i sems ni rang grol ba/ /ma 'ongs pa ni ma thob cing / /da ltar gnas med mtshan nyid can/ /byang chub tshul 'di 
bstan pa'o/ /zhes gsungs so/ /de nas de bzhin gshegs pa mkhyen ldan zla med sangs rgyas thams cad kyi ye shes rnam par grol ba'i dpal gyi ting nge 'dzin la snyoms par zhugs te byang chub kyi sems 'di gsungs so/ /ji ltar nam mkha' rnam dag bzhin/ theg pa 'di ni 
</page>

 <page>
<ph>449</ph><p>082-225a</p>
mkha' 'dra ste/ /spong ba med pa'i nyer zhi ba/ /byang chub tshul 'di bstan po/ /zhes gsungs so/ /de nas de bzhin gshegs pa nga ro dpag med sangs rgyas thams cad kyi kun rdzob dag pa rdo rje'i ting nge 'dzin la snyoms par zhugs te byang chub kyi sems 'di 
gsungs so/ /grub pa med pa'i snang ba tsam/ /rten 'brel tsam du'ang gang skyes pa/ /chos rnams dbang po'i gzhu mtshungs par/ /byang chub tshul 'di bstan pa'o/ /zhes gsungs so/ /de nas de bzhin gshegs pa shin tu thugs bzhugs pa sangs rgyas thams cad kyi bkod 
ba'i rnam par thar pa la 'jug pa rdo rje'i ting nge 'dzin 'dzin la snyoms par zhugs te byang chub kyi sems 'di gsungs so/ /rgyal ba bla med byang chub pa'i/ /'di yod pas ni 'di 'byung la/ /'di med pas na 'di mi 'byung / /bstan pa de nyid tshul bstan pa'o/ /zhes gsungs so/ /
de nas de bzhin gshegs pa don dgongs gti mug bral ba sangs rgyas thams cad kyi mtshungs pa med pa'i theg pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rgyu med rgyu nor ma tshang dang / /log pa'i don dang ngan pa spangs/ /tshogs pa gcig 
bar ma grub la/ /'byung ba med phyir rten 'brel bstan/ /zhes gsungs so/ /de nas de bzhin gshegs pa dbyangs kyi yan lag sangs rgyas thams cad kyi rnam par rol pa'i ye shes rdo rje'i ting 'dzin la snyoms par zhugs te byang chub kyi sems 'di gsungs so/ /rgyu las 
skyes shing rkyen gyis bskyed/ /gzhi la gnas shing 'bras bur grub/ /srid zhi mtshungs phyir bstan pa yin/ /byang chub de nyid bstan pa'o/ /zhes gsungs so/ /de nas de bzhin gshegs pa khyad par du 'phags pa thub pa sangs rgyas thams cad kyi ye shes mngon par 'byung ba 
rdo rje'i ting nge 'dzin la snyoms par zhugs te byang chub kyi sems 'di gsungs so/ /brtag na dben zhing don byed nus/ /mthun par snang la rkyen las bskyed/ /kun rdzob chos kun mtshan nyid de/ /byang chub tshul 'di bstan pa'o/ /zhes gsungs so/ /de nas de bzhin gshegs 
</page>

 <page>
<ph>450</ph><p>082-225b</p>
pa mchog tu mdzes par gshegs pa sangs rgyas thams cad kyi rnam pa las bral ba rdo rje'i ting nge 'dzin la snyoms par zhugs te byang chub kyi sems 'di gsungs so/ /yul dang dbang po bdag po'i rkyen/ /de ma thag pa'i mtshungs med pa/ /rang bzhin byung ba'i skad cig la/ /
byang chub tshul 'di bstan pa'o/ /zhes gsungs so/ /de nas de bzhin gshegs pa zhi ba'i don sangs rgyas thams cad kyi rang gi ngo bo dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /ngo bo 'bral med chos kyi sku/ /mi 'chad 'byung ba 
longs spyod rdzogs/ /rang gi mtshan nyid bde ba che/ /dbyer med tshul 'di bstan pa'o/ /zhes gsungs so/ /de nas de bzhin gshegs pa zhi ba'i don sangs rgyas thams cad kyi grub pa rdo rje'i tshul gyi ting nge 'dzin la snyoms par zhugs te byang chub kyi sems 'di gsungs so/ /
ming dang nges tshig ngo bo gang / /mtshan nyid dbye ba'i don gyis na/ /rgyu 'bras chos las rgyal ba 'byung / /tshad med tshul 'di bstan pa'o/ /zhes gsungs so/ /de nas de bzhin gshegs pa skyon med sangs rgyas thams cad kyi spangs pa med cing thob pa med pa rdo rje'i ting 
nge 'dzin la snyoms par zhugs te byang chub kyi sems 'di gsungs so/ gang du bskal pa bye bar yang / /spong bar zhugs shing sbyang pa las/ /byang chub ring song 'gyur ba med/ /mnyam pa nyid kyi rang grol 'gyur/ /zhes gsungs so/ /de nas de bzhin gshegs ba blo dbyangs 
dge ba sangs rgyas thams cad kyi phyin ci ma log pa'i don rdo rje'i ting nge 'dzin la snyoms par zhugs te byang chub kyi sems 'di gsungs so/ /skye ba med pas chos kyi sku/ /'gag pa med pas longs spyod rdzogs/ /gnas pa med pas sprul pa'i sku/ /dbyer med tshul 'di bstan 
ba'o/ /zhes gsungs so/ /de nas 'di ni gsungs tsam gyis/ /rig pa'i rgyal po rdo rje can/ /ye shes bla na med pa'i chos/ /bstan pa nges par legs pa'i gnas/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa sangs rgyas 
</page>

 <page>
<ph>451</ph><p>082-226a</p>
thams cad kyi rnal 'byor chen po gnyis su med pa mnyam pa nyid rnam par rgyal ba'i rgyud las rab tu mi gnas pa'i don bstan pa'i le'u ste lnga bcu gcig pa'o// //de nas de bzhin gshegs pa pad+ma'i mdzod sangs rgyas thams cad kyi dus kyis grol ba 
rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dus gsum dus med ston pa po/ /tshad med ye shes stobs chen po/ /srid zhir mi gnas bde bar gshegs/ /byang chub tshul 'di bstan pa'o/ /zhes gsungs so/ /de 
nas de bzhin gshegs pa 'od zer bzang po sangs rgyas thams cad kyi dus mi dmigs par grol ba rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /bskal pa grangs dang grangs med las/ /'das pa ye shes skad cig 
ma/ /bsam gyis mi khyab don 'chaRa 'gyur/ /de nyid tshul 'di bstan pa'o/ /zhes gsungs so/ /de nas de bzhin gshegs pa spobs pa'i tog sangs rgyas thams cad kyi shes rab kyis rnam par grol ba rnam par dag pa rdo rje'i ting nge 'dzin la snyoms par zhugs te byang chub 
kyi sems 'di gsungs so/ /gsang ba'i chos kyi tshig gcigs gis/ /grol ba ye shes thob pa ni/ /nga yi chos rnams des mthong ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa thub pa lam bzang po sangs rgyas thams cad kyi 
gnyis ka'i cha las grol ba rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /nyon mongs shes bya'i phyogs dag dang / /las las grol ba 'phags pa'i chos/ /de nyid nges pa bla na med/ /byang chub tshul 'di bstan pa'o/ /
zhes gsungs so/ /de nas de bzhin gshegs pa tshogs bzang po grol ba sangs rgyas thams cad kyi gnas de bzhin snang ba'i rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas chos dang dge 'dun te/ /gsum la nges par 
</page>

 <page>
<ph>452</ph><p>082-226b</p>
skyabs song na/ /dag pa ye shes spyod pa yi/ /byang chub tshul 'di bstan pa'o/ /zhes gsungs so/ /de nas de bzhin gshegs pa snyengs dang bral ba rdo rje sangs rgyas thams cad kyi sangs rgyas rjes su dran pa zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /sangs rgyas la ni skyabs song ba/ /ma 'ongs pa na sangs rgyas kyi/ /lta bas mi ngoms sku mthong zhing / /de nyid tshul 'di bstan pa'o/ /zhes gsungs so/ /de nas bcom ldan 'das de bzhin gshegs pa ye shes brjed pa med pa sangs 
rgyas thams cad kyi chos rjes su dran pa rdo rje'i ting nge 'dzin la snyoms bar zhugs te byang chub kyi sems 'di gsungs so/ /dam pa'i chos la skyabs 'gro ba/ /ma 'ongs pa na rgyal ba la/ /dam pa'i chos sgra thos nas ni/ /byang chub tshul 'di thob byed pa'o/ /zhes gsungs 
so/ /de nas de bzhin gshegs pa spobs pa'i spyan sangs rgyas thams cad kyi 'phags pa'i tshogs rjes su dran pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'phags pa'i dge 'dun skyabs song gang / /ma 'ongs pa na nyan thos 
dang / /byang chub sems dpa'i tshogs rnams dang / /lhan cig spyod pa ston par 'gyu+ur/ /zhes gsungs so/ /de nas de bzhin gshegs pa blo'i mchog thub pa sangs rgyas thams cad kyi bstan pa gcig tu ston pa rdo rje'i ting nge 'dzin la snyoms par zhugs te byang chub kyi 
sems 'di gsungs so/ /rgyal ba'i rin chen rnam gsum po/ /dbang phyug tshogs pas mthar thug dus/ /gcig pu nyid du thugs la bzhugs/ /de nyid byang chub tshul bstan pa'o/ /zhes gsungs so/ /de nas de bzhin gshegs pa thub pa zla ba sangs rgyas thams 
cad kyi chos kyi rjes su mthun pa'i phyogs la zhugs pa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sku gsum rang las lhan cig skyes/ /de nyid lhun gyis grub pa'i gnas/ /ye shes spyod pa gnas 'di nyid/ /ston pa'i 
</page>

 <page>
<ph>453</ph><p>082-227a</p>
tshul 'di bstan pa'o/ /zhes gsungs so/ /de nas de bzhin gshegs pa rin chen zla ba sangs rgyas thams cad kyi rjes su mthun pa'i spyod pa'i chos rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /
'phags pa'i bden pa bzhi po dang / /bcu gnyis dag pa bdag med pa/ /'byung gnas sgra tshul skyob pa'i chos/ /de nyid phun sum tshogs par gsungs/ /zhes gsungs so/ /de nas de bzhin gshegs pa snyengs pa med pa sangs rgyas thams cad kyi rjes su 
mthun pa'i chos la spyod pa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /phyir mi ldog pa'i byang chub sems/ /bla med sems dpa' chen po ni/ /don dam bstan pa'i mchog brnyes pas/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa gzigs pa chen po sangs rgyas thams cad kyi mthun par zhugs pa rdo rje rnam par dag pa'i ting nge 'dzin la snyoms par zhugs te byang chub kyi sems 'di gsungs so/ /rang nyid sangs rgyas thams cad dang / /byang 
chub sems dpa' rig pa rnams/ /rang las 'byung bar 'gyur ba'i phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshangs pa'i dbyangs sangs rgyas thams cad kyi drang por zhugs pa'i spyod pa'i yan lag rnam par dag pa rdo rje'i 
ting nge 'dzin la snyoms par zhugs te byang chub kyi sems 'di gsungs so/ /bsam gtan yan lag lngas gnas shing / /rnam par 'gog pas mi g.yo ba/ /bde chen mnyam nyid gnas pa'i tshul/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa dbyangs bzang po sangs rgyas thams cad kyi rigs pas zhugs pa rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dam pa'i yul la 'jug pa na/ /mgon po bdag nyid chen po'i dang / /tshangs pa'i gnas kyi dmigs 
</page>

 <page>
<ph>454</ph><p>082-227b</p>
las grol/ /byang chub tshul 'di bstan pa'o/ /zhes gsungs so/ /de nas de bzhin gshegs pa shes rab chen po'i gzhon pa sangs rgyas thams cad kyi legs par zhugs pa rdo rje ting nge 'dzin la snyoms par zhugs te byang chub kyi sems 'di gsungs so/ /tshul chen 
thabs ldan dri ma med/ /yan lag 'byung pa chos dag pa/ /so sor ma yin mkha' dbyings klong / /byang chub tshul 'di bstan pa'o/ /zhes gsungs so/ /de nas de bzhin gshegs pa blo gros mtshungs med sangs rgyas thams cad yang dag pa'i lam la zhugs pa rnam par dag pa 
rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du mngon par mkhyen pa la/ /rlom sems med pa'i bdag nyid du/ /gcig pa bkag pa'i rgyun las ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
rgyal po rdo rje mkhregs pa sangs rgyas thams cad kyi lam yan lag brgyad rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yan lag 'di dag ldan pas na/ /nges par 'jug pa mi ldog pa/ /sems dpa' chen po dge ba'i mthun/ /
gsang ba de nyid bstan pa'o/ /zhes gsungs so/ /de nas de bzhin gshegs pa byang chub blo gros sangs rgyas thams cad kyi tshad med pa rdo rje'i gnas kyi ting nge 'dzin la snyoms par zhugs te byang chub kyi sems 'di gsungs so/ /byams dang snying rje dga' ba dang / /btang snyoms bdag 
med mnyam pa'i dngos/ tshad med chu bo'i rlabs las ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa ljon shing bzang po sangs rgyas thams cad kyi skyob pa mtshungs pa med pa'i rdo rje'i ting nge 'dzin la snyoms par zhugs te byang chub kyi sems 
'di gsungs so/ /sA la chen po'i shing ltar na/ /'dab rgyas rgyal ba rgyun mi 'chad/ /re re'i don du'ang du mar bzhugs/ /byang chub tshul 'di bstan pa'o/ /zhes gsungs so/ /de nas 'di ni gsungs tsam gyis/ /rgyun du chos spyod skal ba can/ /ye shes dam pa'i gnas 
</page>

 <page>
<ph>455</ph><p>082-228a</p>
thob pas/ /yan lag bcu pa bstan pa yin/ /phyag 'tshal bskor ba yi ger 'dri/ /sbyin dang mchod pa kha ton dang / nyan dang 'chad pa de bsam zhing / /ting 'dzin ldan pas spyad par bya/ /de bzhin gshegs pa thams cad kyi sku dang gsung dang thugs 
kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal pa'i rgyud las sde snod kyi tshul yongs su dag par spyod pa'i le'u ste lnga bcu gnyis pa'o// //de nas bcom ldan 'das de bzhin gshegs pa gdangs snyan pa sangs rgyas 
thams cad kyi 'khrul pa med cing 'dres pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /kun du thun mong yul min zhing / /khyad par gyur pa thub pa yi/ /phrin las dag pa tshad med pa'i/ /byang chub sems 'di bstan pa'o/ /zhes gsungs so/ /de nas 
de bzhin gshegs pa bsod nams stobs sangs rgyas thams cad kyi ca co med pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /rags pa dang ni phra ba yi/ /kun nas ldang ba dag pa yis/ /dkrugs pas 'khrug pa mi mnga' ba/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa mthu'i dpal sangs rgyas thams cad kyi bsnyel ba med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sems can don la dus kun du/ /bskyed dang dbri ba med par 
ni/ /rgyun chad med pas 'jug pa dag /byang chub tshul 'di bstan pa'o/ /zhes gsungs so/ /de nas de bzhin gshegs pa 'phags pa dgyes pa sangs rgyas thams cad kyi ye shes mnyam par ma bzhag pa med pa rdo rje'i ting nge 'dzin la snyoms par zhugs te byang chub kyi sems 
'di gsungs so/ /mnyam par ma bzhag spyod pa na'ang / /rtag tu dri med gnas pas na/ /btang snyoms tsam du'ang mi gnas te/ /byang chub tshul 'di bstan pa'o/ /zhes gsungs so/ /de nas de bzhin gshegs pa mthu stobs sangs rgyas thams cad kyi tha dad du gzigs pa 
</page>

 <page>
<ph>456</ph><p>082-228b</p>
mi mnga' ba rdo rje'i ting nge 'dzin la snyoms par zhugs te byang chub kyi sems 'di gsungs so/ /ma spangs mi gnas mnyam nyid de/ /blang dor med pa'i ye shes can/ /sangs rgyas chos nyid dag pas na/ /byang chub tshul 'di dag pa'o/ /zhes gsungs so/ /de nas de bzhin 
gshegs pa drang srong skar ma la dgyes pa sangs rgyas thams cad kyi so sor ma brtags pa'i btang snyoms med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yongs su sbyang dang brtag pa dang / /gsal dang dbye ba 'byung ba las/ /khyad par btang 
snyoms med pa ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa sprin gyi sgron me sangs rgyas thams cad kyi 'dun pa nyams pa med pa sangs rgyas kyi rdo rje'i ting nge 'dzin la snyoms par zhugs te byang chub kyi sems 'di gsungs so/ /dus rnams phyogs 
bcur rgyal ba yis/ /spro ba byang chub snying po'i don/ /sangs rgyas gdung las gzhan mi rtog /byang chub tshul 'di bstan pa'o/ /zhes gsungs so/ /de nas de bzhin gshegs pa spyan mdzes mnga' ba'i zhal sangs rgyas thams cad kyi brtson 'grus nyams pa med pa rdo rje'i ting nge 
'dzin la snyoms par zhugs te byang chub kyi sems 'di gsungs so/ /sems can gcig gi don du yang / /bskal pa gang+gA'i bye snyed du/ /rdul phran grangs 'das rtsom pa che/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes bzang 
ldan sangs rgyas thams cad kyi dran pa nyams pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dpyad pa mi dmigs ma 'dres par/ /yongs su dag pa'i mkhyen pa can/ /snga ma la sogs rtag med phyir/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa 'byor par ldan pa sangs rgyas thams cad kyi ting nge 'dzin nyams pa med pa sangs rgyas thams cad kyi rdo rje'i ting nge 'dzin la snyoms par zhugs te byang chub kyi sems 'di gsungs so/ /ting 'dzin du ma gcig sdud 
</page>

 <page>
<ph>457</ph><p>082-229a</p>
cing / /gcig las du mar spro ba yang / /de dag snyoms par 'jug pa yi/ /de nyid tshul 'di bstan pa'o/ /zhes gsungs so/ /de nas de bzhin gshegs pa yon tan bzang po'i phung po sangs rgyas thams cad kyi shes rab nyams pa med pa rdo rje'i 
ting nge 'dzin la snyoms par zhugs te byang chub kyi sems 'di gsungs so/ /mkhyen pa rig pa du ma las/ /'gog pa med par bzo yi gnas/ /bla med mi bzad tshul thob pa/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa dpal gsang ba sangs rgyas thams cad kyi rnam par grol ba med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /ye shes stong nyid me chen gyis/ /'khor ba'i dri ma ma lus pa/ /chos dbyings ngang du sreg mdzad pa'i/ /byang chub tshul 
'di bstan pa'o/ /zhes gsungs so/ /de nas de bzhin gshegs pa chos kyi rgyal mtshan sangs rgyas thams cad kyi lus kyi las thams cad ye shes sngon du 'gro zhing ye shes kyi rjes su 'brang ba rdo rje'i ting nge 'dzin la snyoms par zhugs te byang chub kyi sems 'di gsungs so/ /
dus rnams kun du thogs med par/ /lhan cig skyes pa'i ye shes las/ /'byung zhing 'jug dang gnas par mdzad/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes rol pa sangs rgyas thams cad kyi ngag gi las thams cad ye 
shes sngon du 'gro zhing ye shes kyi rjes su 'brang ba rdo rje'i ting nge 'dzin la snyoms par zhugs te byang chub kyi sems 'di gsungs so/ /zhing khams ma lus thams cad du/ /khyab byed snying po rdo rje la/ /'jug gnas ldang ba dbyangs brjod pa/ /byang chub tshul 'di bstan pa'o/ /
zhes gsungs so/ /de nas de bzhin gshegs pa nam mkha'i dpal sangs rgyas thams cad kyi yid kyi las thams cad ye shes sngon du 'gro zhing ye shes kyi rjes su 'brang ba rdo rje'i ting nge 'dzin la snyoms par zhugs te byang chub kyi sems 'di gsungs so/ /mkha' dbyings chos nyid rnam 
</page>

 <page>
<ph>458</ph><p>082-229b</p>
dag dang / /rnam rtog 'gro 'ong mi gnas pas/ /rang bzhin dag pa'i mtshan nyid ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa mchod sbyin par sangs rgyas thams cad kyi 'das pa'i dus la ma chags ma thogs pa'i ye shes mthong 
bas 'jug pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du brtan g.yo bcas pa yi/ /dngos po de bzhin gshegs pa yi/ /phun sum tshogs pa thogs med pas/ /byang chub tshul 'di bstan pa'o/ /zhes gsungs so/ /
de nas de bzhin gshegs pa ye shes rnam par bkod pa'i nga ro sangs rgyas thams cad kyi ma 'ongs pa'i dus la ma chags ma thogs pa'i ye shes dang ldan pa'i 'jug pa rdo rje'i ting nge 'dzin la snyoms par zhugs te byang chub kyisems 'di gsungs so/ /'jig rten khams kyi 
rdul phran dang / /sems can spyod pa sna tshogs dang / /dpal ldan bde gshegs mdzad pa dag /byang chub tshul 'di bstan pa'o/ /zhes gsungs so/ /de nas de bzhin gshegs pa 'od zer yon tan gzi brjid sangs rgyas thams cad kyi da ltar ba'i dus la ma chags 
ma thogs pa'i ye shes dang ldan pas 'jug pa rdo rje 'dzin la snyoms par zhugs te byang chub kyi sems 'di gsungs so/ /rtog med me long gzugs lta bu/ /gsal ba 'dzin pa bral ba yi/ /rim dang cig car 'bad med par/ /byang chub tshul 'di bstan pa'o/ /
zhes gsungs so/ /de nas de bzhin gshegs pa drang srong dbang po sangs rgyas thams cad kyi yongs su ma 'dres pa'i chos bcwa brgyad rnam par dag pa rdo rje sangs rgyas thams cad kyi ting nge 'dzin la snyoms par zhugs te byang chub kyi sems 'di gsungs so/ /'di dag ma lus 
sangs rgyas kyi/ /sku gsung thugs kyi rdo rje'i bdag /gsang ba 'dzin pa snying por gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo dang ldan pa sangs rgyas thams cad kyi 'khrugs pa med pa rdo rje'i ting nge 'dzin la snyoms par zhugs te 
</page>

 <page>
<ph>459</ph><p>082-230a</p>
byang chub kyi sems 'di gsungs so/ /tha snyad rnams las 'das pa yi/ /bden par ma grub sgyu ma'i chos/ /dag pa'i ngo bo nyid 'byung ba/ /byang chub tshul 'di bstan pa yin/ /zhes gsungs so/ /gang du mdo don spyod pa yi/ /byang chub mchog 
tu sems bskyed pa/ /deng nas brtsams te rdzogs sangs rgyas/ /bar du bsod nams ye shes kyi/ /grangs med du ma'i lam 'grod de/ /gang du sa bcur gnas pa yis/ /sprul pa du ma ston par byed/ /lha dang mi yi 'jig rten du/ /ji ltar mngon par 
sangs rgyas nas/ /chos kyi 'khor lo rab tu bskor/ /sprul pa sgyu ma'i cho 'phrul gyis/ /sna tshogs gzugs su ston par byed/ /dngos dang sprul dang byin brlabs dang / /cho 'phrul ngo mtshar bskyed pa dag /gdul bya'i don dang bye brag pa/ /spyi dang dngos 
dang dngos med dang / /brtan dang g.yo ba'i dngos gang dang / /srog dang srog ma yin par 'gro/ /gzugs dang sgra dang yi ge dang / /rtswa lcug 'khril shing la sogs pa/ /du ma'i rnam par ston byed 'gyur/ /ye shes 'og min stug por ni/ /'dod chags chen 
po'i ting 'dzin gyis/ /rnam par snang mdzad byang chub mchog /'khor los sgyur ba'i rgyal po che/ /dang po'i 'og min chos kyi dbyings/ /rang byung nam mkha' dag pa'i zhing / /bsam gyis mi khyab spyod yul lo/ /de nyid mngon par byang chub pa/ /'og min gnyis 
pa ye shes yul/ /rnam par snang 'dzad gang chen mtsho/ /de bzhin gshegs pa'i yul gyur to/ /gnyis pa 'od gsal lhun gyis grub/ /'og min zag pa med pa'i yul/ /bde chen rgyal pa gtsug tor gnas/ /byang chub mchog dang rab bcings pas/ /byang chub sems 
dpa' spyod yul can/ /sems dpa' chen po gsum pa'o/ /yang dag lam ni lnga ldan pa/ /gsang ba 'dzin pa goms pa'i lam/ /rnal 'byor dbang phyug phyag rgya che/ /dbang gi rgyal po yon tan gter/ /skad cig gcig la goms byed cing / /shin tu sgrim zhing brtson ldan gyis/ /
</page>

 <page>
<ph>460</ph><p>082-230b</p>
rang byung thams cad mkhyen pa yi/ /nor bu rin chen lta bur ni/ /'gro ba'i dgos 'dod skong byed pas/ /thams cad rdo rje gsum du ni/ /lhag pa'i mchog gi dbang bskur te/ /dus gsum phyogs bcu'i sangs rgyas dang / /byang chub sems dpa' rig mar bcas/ /lha mo'i tshogs 
dang bcas pa yis/ /khro bo'i rgyal po du ma yis/ /dbang bskur gyur pas gsang pa'i rim/ /sbas pa'i tshul gyis 'tshang rgyar 'gyur/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid 
rnam par rgyal pa'i rgyud las sangs rgyas thams cad kyi sku gsum gyi zhing khams bstan pa'i spyod yul bla na med pa'i le'u ste lnga bcu gsum pa'o// //de nas de bzhin gshegs pa spobs pa'i mchog 'dus pa sangs rgyas thams cad kyi rnam par mi 'gyur ba rdo rje'i 
ting nge 'dzin la snyoms par zhugs te byang chub kyi sems 'di gsungs so/ /phun sum tshogs pa'i 'byung gnas gang / /rnal 'byor chos kyi rgyas gdab pas/ /khams gsum ye shes gcig par sgyur/ /byang chub tshul 'di bstan pa'o/ /zhes gsungs so/ /de nas de 
bzhin gshegs pa chos sbyin sangs rgyas kyi chos thams cad la mngon par rdzogs pa byang chub pa la mi 'jigs pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos can ma lus rgya mtsho kun/ /rang lag skyu ru ra bzhag bzhin/ /rnam par tho 
'tsham las rgal ba'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes bzang po sangs rgyas thams cad kyi zag pa ma lus par mkhyen pa mi 'jigs pa rdo rje'i ting nge 'dzin la snyoms par zhugs te byang chub kyi sems 'di gsungs so/ /
ye shes rdo rje'i stobs kyis ni/ /'jig tshogs srid pa bcom nas ni/ /mi ldog byang chub chen po nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa zla ba'i zhal sangs rgyas thams cad kyi bar du gcod pa'i chos rnam pa gzhan du mi 'gyur 
</page>

 <page>
<ph>461</ph><p>082-231a</p>
bar nges pa'i lung bstan pa la mi 'jigs pa rdo rje'i ting nge 'dzin la snyoms par zhugs te byang chub kyi sems 'di gsungs so/ /bdud las byung ba'i rtags dang brda/ /mtshan ma'i gnas kyi gtan tshigs las/ /bdud las rnam rgyal lung bstan pa/ /
byang chub tshul 'di bstan pa'o/ /zhes gsungs so/ /de nas de bzhin gshegs pa shin tu gzigs pa sangs rgyas thams cad kyi phun sum tshogs pa thams cad tshim par 'gyur ba'i lam nges par de kho na nyid du 'gyur ba la mi 'jigs pa rdo rje'i ting nge 'dzin la snyoms par zhugs te 
byang chub kyi sems 'di gsungs so/ /kun 'byung sdug bsngal spong byed pa/ /lam dang 'gog pa'i bden pa la/ /de nyid nges par 'byung bstan pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa rdul dang bral ba sangs 
rgyas thams cad kyi mi 'jigs pa bzhi rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /ston pas khyu mchog rlabs chen gnas/ /bla med seng ge'i sgra sgrogs pa/ /yang dag chos kyi 'khor lo yi/ /byang chub de nyid tshul bstan 
pa'o/ /zhes gsungs so/ /de nas de bzhin gshegs pa yon tan tshogs sangs rgyas thams cad kyi rkang gnyis gtso bor gyur pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mkha' la rgyu ba'i bya dag ni/ /'dab ma mi ldan 'phur nus med/ /
de la zung 'jug don ldan pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa tog dang ldan pa sangs rgyas thams cad kyi dgongs pa gcig tu dag pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs 
so/ /chos rnams bslab pa'i sdom pa la/ /gzhi dang rgyu lam 'bras bu dag /ma nyams sa bon myu gu bzhin/ /byang chub tshul 'di bstan pa'o/ /zhes gsungs so/ /de nas de bzhin gshegs pa bsod nams rgyal mtshan sangs rgyas thams cad kyi skyes bu khyu mchog rdo rje'i ting nge 
</page>

 <page>
<ph>462</ph><p>082-231b</p>
'dzin la snyoms par zhugs te byang chub kyi sems 'di gsungs so/ /nam mkha' dag pa'i gnas mtshungs par/ /yul dang yul can dag pa las/ /dbyings dang ye shes dbyer med pa'i/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa yul 'khor spobs pa sangs rgyas thams cad kyi kun du spyod pa dag pa rdo rje sangs rgyas kyi ting nge 'dzin la snyoms par zhugs te byang chub kyi sems 'di gsungs so/ /gang du chos can chos nyid med/ /kun rdzob blo yi spyod yul te/ /chos kun sgyu ma tsam du gnas/ /byang chub tshul 'di 
bstan pa'o/ /zhes gsungs so/ /de nas de bzhin gshegs pa rin chen rab sbyin sangs rgyas thams cad kyi phyin ci ma log pa'i dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /shes dang shes bya kun gyi ni/ /spyod yul blo yi snang ba 
las/ /rten dang brten med ngo bo nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa zla ba rgyas pa sangs rgyas thams cad kyi mi zad pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dag pa'i chos sku skye 
med pa/ /dri ma bral ba de 'od gsal/ /mtha' las grol ba'i ngo bo nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa seng ge'i stobs sangs rgyas thams cad kyi mi gnas pa rdo rje'i ting nge 'dzin la snyoms par zhugs te byang chub kyi sems 
'di gsungs so/ /srid pa'i dra ba gcod pa yi/ /rnam par zhi ba'i sems spangs te/ /mgon po ye shes gcig par 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa dbang sgyur rgyal po sangs rgyas thams cad kyi ye shes 'byung 
ba rdo rje'i ting nge 'dzin la snyoms par zhugs te byang chub kyi sems 'di gsungs so/ /ma 'gags gos pa med pa dang / /ma 'dres thabs kyi pha rol son/ /gsal ba blo la 'char ba gang / /byang chub tshul 'di bstan pa'o/ /zhes gsungs so/ /de nas de bzhin gshegs pa 
</page>

 <page>
<ph>463</ph><p>082-232a</p>
bdud rtsi gsal ba sangs rgyas thams cad kyi rgyan bkod pa snang ba rdo rje'i ting nge 'dzin la snyoms par zhugs te byang chub kyi sems 'di gsungs so/ /rgyun chad med pa'i byang chub sems/ /thams cad de las skyes pa'i dngos/ /phra mo rkyen byung dag pa'i don/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa bsam gtan snyoms pas sangs rgyas thams cad kyi phrin las dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rang bzhin gyis ni rnam par dag /khams 
rgyud yul dang dbang po dag /rab tu dag par rdzogs ba ni/ /byang chub sems 'di bstan pa'o/ /zhes gsungs so/ /de nas de bzhin gshegs pa 'khrug pa med pa sangs rgyas thams cad kyi chos 'byung rol ba rdo rje'i ting nge 'dzin la snyoms par zhugs te byang chub kyi sems 
'di gsungs so/ /gnas dag bar chad med pa'i lam/ /chos rgyal zhing khams yongs su dag /mi ldog ting 'dzin zad mi shes/ /byang chub tshul 'di bstan pa'o/ /zhes gsungs so/ /de nas de bzhin gshegs pa dri ma med pa sangs rgyas thams cad kyi yon tan mngon 
par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam par smin par bsod nams stobs/ /bral ba ye shes spyod yul ba/ /khyad par rnam par mi rtog las/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa phyogs ma bslad pa sangs rgyas thams cad kyi thabs rdo rje'i ting nge 'dzin la snyoms par zhugs te byang chub kyi sems 'di gsungs so/ /sems can mos pa sna tshogs la/ /ye shes spyod pa'i sgyu 'phrul gyis/ /bstan pa bsam gyis mi khyab pa/ /byang chub tshul 'di 
bstan pa'o/ /zhes gsungs so/ /de nas de bzhin gshegs pa thub pa mdzes pa'i rgyal po sangs rgyas thams cad kyi ye shes kyi phreng ba dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'khor ba'i rgya mtsho ma stongs par/ /ye shes 'khor 
</page>

 <page>
<ph>464</ph><p>082-232b</p>
lo bskor ba yi/ /sangs rgyas rnams kyi thugs rjes ston/ /byang chub tshul 'di bstan pa'o/ /zhes gsungs so/ /de nas 'di ni gsungs tsam gyis/ /sangs rgyas byang chub sems dpa' rnams/ /rig pa'i rgyal po rjes dran pas/ /gsang ba dam pa bstan pa yin/ /
dang po dbang gi dus yin te/ /mngon par rtogs pa dang po'o/ /ye shes mthong ba'i dang po las/ /sbyor ba rnam pa gsum du 'gyur/ /lus dang ngag dang sems dmigs pas/ /rig pa gcig gi ngang nyid las/ /sngags kyi rim pa rdo rje ltar/ /yul sems rlung ni mi phyed pas/ /
gcig tu gyur pa'i rim pa las/ /sems la dmigs pa ye shes che/ /rlung sems 'gro ldog gcig pas na/ /nges pa rnam par dben don bstan/ /phyi rol yul snang sgyu mar 'char/ /rang rig 'od gsal mngon byang chub/ /thams cad bde chen ye shes su/ /yang dag 
rdzogs pas rdzogs pa'i rim/ /bsam gtan bsdus pa'i rim pa yis/ /ril bar 'dzin pa rjes gzhig pa/ /gcig tu byed pa gsang ba yis/ /zung 'jug ye shes thob par 'gyur/ /dngos po med pa bsgom pa dngos/ /bsgom par bya ba bsgom pa min/ /de bas dngos po 
dngos med pas/ /bsgom pa dmigs su med pa'o/ /gang du lus sems kun rdzob bcas/ /don dam rnam dag zung 'jug ste/ /gang du dmigs pas bsdus pa ni/ /brtson 'grus ldan pas rab 'jug yin/ /rim gyis mngon 'dod le lo can/ /g.yeng ba thams cad 
spangs nas ni/ /byang chub sems dpa' tshe 'di la/ /rnal 'byor brtson pas rab bskul bas/ /zla drug goms pa'i sbyor ba yis/ /ye shes mngon du byed pa'am/ /zhag bdun gyis ni gzi che yi/ /rnal 'byor ye shes mchog sbyor bas/ /rim pa rdzogs par gnas pa'i lam/ /
skad cig zhag dang lo yi dus/ /dus ni thung ngus 'grub par 'gyur/ /bskyed pa'i tshul 'di dang por bstan/ /mthar phyin brtan par gyur pa yis/ /gnyis pa rdzogs pa'i rnal 'byor te/ /rim gnyis mnyam par sbyor ba yis/ /rnal 'byor pa yi sku gsung thugs/ /rim gnyis 
</page>

 <page>
<ph>465</ph><p>082-233a</p>
bla na med pa las/ /gsang gsum rdo rje thob par 'grub/ /'dir ni yi ge'i dbye ba yis/ /sgra las khyad par don rtsol ba/ /rkyen dang byed pa ston pa yi/ /sngags ni gsang bar brjod pa yin/ /de bzhin gshegs pa thams cad kyi sku dang gsung dang 
thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyi gsang ba yongs su rdzogs pa'i rgyud kyi don bstan pa'i le'u ste lnga bcu bzhi pa'o// //de nas rgyal po rdo rje 'dzin/ /thub 
pa chen pos bka' stsal pa/ /sku dang gsung dang thugs rdo rje/ /gsang gsum rdo rje 'chang ba'i bdag /sgyu ma'i snang ba las 'das te/ /rdo rje gsang ba'i ngo bo nyid/ /mngon par byang chub mtshan nyid can/ /ye shes dmigs med ngo bo nyid/ /'dus pa gsang ba gnas 
med pa/ /yi ge'i tshig ni dmigs med pas/ /de nyid brjod pas rnam par dben/ /dgongs pas cang ni mi gsung bzhugs/ /gsang ba'i sku mchog dri ma med/ /gzhon nus dbang phyug 'dir rtog go/ /ye shes sku ni mi 'gyur zhing / /ma skyes skye med mchog gi yul/ /
rdo rje gsung ni 'gag pa med/ /mtshan ma med cing dri ma med/ /'od gsal nam mkha' zhes bya ba/ /de nyid las byung der ston pa/ /thams cad dmigs med rtogs su med/ /yang dag snang ba kun rdzob ste/ /legs par bzung yang ma skyes shing / /sgyu ma tsam du'ang dmigs 
su med/ /log par zin las ldog par 'gyur/ /de nas 'jam pa'i dbyangs la sogs/ /thams cad kyis ni 'di skad gsol/ /rdo rje'i tshig gi yul min pa/ /kun du 'byung ba'i dri ma las/ /phyin ci log las rnam par 'das/ /de nyid brjod dang bral bas na/ /rnam 
par dben pa spros dang bral/ /tha dad gcig tu brtag mi bya/ /de nyid ci yi slad du ni/ /sangs rgyas kun gyi gsang ba ni/ /byang chub sems su gyur pa nyid/ /skye med tsam du'ang mi gnas la/ /sgyu ma'i dbyings nyid las 'das shing / /ngo bo nyid ni rang byung ba/ /yang dag spyod 
</page>

 <page>
<ph>466</ph><p>082-233b</p>
par gyur pa gang / /de bzhin nyid du gshegs gyur cing / /ye shes 'jug pas gshegs par mdzad/ /ldog pa'i khyad par rjes su 'gro/ /de nyid gang gi slad du na/ /'jig rten dbang po la sogs pas/ /byang chub sems dpa' rnams kyis ni/ /ngo bo nyid ni ma dmigs shing / /
ye shes 'jug pa med pas na/ /slar zhing yang dag yul 'di la/ /'di snyam du ni rtog gyur te/ /bdag cag ston pa de bzhin gshegs/ /'di nyid sangs rgyas thams cad kyi/ /de nyid gsang ba chos dag pa/ /yul dus ma bral brjod bral ba/ /rtogs dka' brtag par dka' 
ba nyid/ /rig na'ang mi rig pa yi chos/ /gsang ba'i yi ge'i rnam par dben/ /thog ma tha ma med pa'i bdag /ji ltar rtog cing ston par byed/ /de ltar sems par gyur pas na/ /bsam pa de dag rab shes pas/ /gsung ni 'di skad bka' stsal to/ /gsang ba mi 
'gyur rdo rje'i bdag /'dir ni de bzhin gshegs kun yang / /de nyid gzigs pa med pas na/ /bla med byang chub mi shes so/ /phra zhing bdag med stong bas na/ /byang chub sems dpa' lta ci smos/ /de nyid ci yi phyir zhe na/ /sgyu ma skye ba med pas na/ /rdo rje mngon par byang 
chub pa/ /ngo bo med cing gnas med pa/ /mi 'gyur lhun gyis grub pa las/ /gnyis med snang ba'i ye shes 'byung / /de ltar shin tu rtogs dka' zhing / /kun dang thun mong ma gyur pas/ /mos dang rig par ldan pa yi/ /sems can rnams kyis ji ltar 'gyur/ /rigs 
kyi bu zhes skal bar ldan/ /sems can chen po'i rigs can gyis/ /bla med mngon par byang chub pa/ /snying po mchog la gnas pa yis/ /tshe 'dir rdo rjer sangs rgyas te/ /de nyid sku gsum dbyer mi phyed/ /rdo rje chos nyid dag pa'i phyir/ /sku gsung thugs kyi gsang ba che/ /
ye shes rdo rje'i gnas thob 'gyur/ /dbyangs dang gsal byed sbas pa'i don/ /thig le srog gi rnam pa ni/ /snying ga'i dbus su mi shigs pa/ /gsal ba zla ba'i gzugs brnyan la/ /sems kyi rten du gyur par brjod/ /rten 'di gzugs brnyan dag pa rdo rje zhes bya ba'i ting nge 'dzin to/ /
</page>

 <page>
<ph>467</ph><p>082-234a</p>
chos sku gnyis su med pa'i thugs/ /longs spyod rdzogs pa'i gsung rdo rje/ /sprul sku yongs rdzogs grub pa'i 'bras/ /dbyer med rdo rje bde ba che/ /lus ngag sems ni sku gsum du/ /'byung zhing 'jug par mdzad pa gang / /sku bzhi'i ngo bo rdo rje 'chang / /de 
nyid bla mar gsungs pas na/ /gnas pa rdo rje sems dpa'i sku/ /gang du'ang mi gnas mnyam pa nyid/ /de bzhin gshegs pa thams cad kyi/ /sku gsung thugs kyi gsang ba ni/ /bden gnyis yang dag rab sbyor ba/ /rgyu dang 'bras bu'i khyad par gyis/ /rigs 
gcig tha dad med par sdom/ /rdo rje 'chang chen nyid du nges/ /sku gsung thugs kyi sbyor ba yis/ /bla med 'byung ba'i lus can la/ /bdud rnams 'joms par mdzad pa gang / /'khor lo'i sbyor ba byang chub rim/ /yongs su rdzogs par gyur pa yi/ /cho ga legs 
par byas na ni/ /mkha'adabyings rdo rje'i mthar klas par/ /phur bu 'debs par gdon mi za/ /'di ni sngags rnams thams cad kyi/ /phur 'debs de nyid las byung ba/ /sku gsung thugs kyi mchog sbyin pa'i/ /sngags kyi de nyid don bsdus pa'o/ /bskyed pa'i 
rim pa gnas pa yi/ /rab tu dga' ba nas brtsams te/ /mngon du gyur pa'i bar du bgrod/ /ring du song ba bdun pa nas/ /mi g.yo ba yi bar dag tu/ /sbyor ba gsum gyis nges par sbyangs/ /las la sbyor bas brgyad pa'o/ /snang ba gsum la zhugs pa dag /
sa bcu la ni nges gnas pa/ /rang bzhin brgyad dang drug cu po/ /'od gsal ba la thim gyur pas/ /sbyang bya sbyong byed gnyis la ni/ /bcu gcig bcu gnyis bde gshegs pa/ /deng gnas bde ba chen po yi/ /bcu gsum rdo rje 'dzin la gnas/ /ko Ta k+ShA zhes gyen 
du rgyu ba'i rlung / /dang po'i dbang po mi phyed gyur pa ste/ /tshe la dbang ba stobs bcu'i mchog gyur gang / /gnas dang gnas ma yin pa mkhyen par brjod/ /ko Ta wa k+Sh+ya thur du sel ba nyid/ /brtson 'grus dbang po rtsom pa'i mchog yin te/ /byang chub sems las dbang 
</page>

 <page>
<ph>468</ph><p>082-234b</p>
ba lha yi gtso/ /mos pa sna tshogs mkhyen pa'i stobs zhes brjod/ /ko Ta wad+ha me dang mnyam gnas pa/ /chos kun rtsa ba snying po srog yin te/ /mi brjed dran pa'i dbang po sems la dbang / /bsam gtan nyid dang ting 'dzin mkhyen stobs gyur/ /ko Ta ba sha 
srog 'dzin rlung gyur pas/ /mnyam bzhag ting 'dzin dbang po dang longs spyod/ /rnam par thar pa bsam gyis mi khyab dang / /snyoms par 'jug pa mkhyen pa'i stobs zhes brjod/ /ku ti da ra khyab byed rlung du gyur/ /chos rnams 'byed pa shes rab dbang po ste/ /skye ba la 
dbang kun nas nyon mongs dang / /rnam par byang ba mkhyen pa'i stobs zhes brjod/ /ko la Ta k+Sh+ya 'di ni rgyu ba'i rlung / /spyod yul dad pa'i stobs dang ldan pa las/ /rdzu 'phrul ba dang las kyi 'jug pa dang / /las kyi rnam par smin pa mkhyen pa'i stobs/ /ko la b+h+ya zhes rab 
tu rgyu ba ste/ /rgyun chad med pa brtson 'grus stobs mchog gyur/ /mos pa la dbang 'byung 'jug phrin las la/ /thams cad nyid du son pa'i las mkhyen stobs/ /ko la lo b+ha mngon par rgyu ba nyid/ /gzungs 'gyur dran pa'i stobs las rdo rje che/ /zhing khams spyod pa'i smon 
lam gnas mkhas pa/ /sngon gyi gnas rnams ma lus mkhyen par brjod/ /ko Ta b+hi zhes khyad par rab rgyu ba/ /dri med ting 'dzin stobs ni rtsal ldan pa/ /ye shes la dbang phun sum tshogs pa'i yul/ /'chi 'pho ba dang skye ba'i gnas stobs gyur/ /ko la ta thA na zhes 
kun du rgyu/ /shes rab stobs ldan chos la dbang ba gang / /zag pa zad pa mkhyen pa'i stobs yin no/ /'di dag gnas zhes mnyam bzhag spyod pa can/ /nye ba'i gnas zhes mnyam longs spyod pa'i yul/ /zhing ni dbang po lnga yi yul nyid de/ /nye zhing 'dod yon rdo rje'i 
spyod yul gang / /tshan d+ho dkyil 'khor rang la rdzogs pa'i gnas/ /nye tshan brtan g.yo dkyil 'khor 'khor lo yi/ /'dus byas byang chub sems kyi rdo rjer 'gyur/ /nyer 'du tshad med bzhi ldan rang byung ba/ /dur khrod bde chen lhan cig rol pa che/ /nye ba'i dur khrod ye 
</page>

 <page>
<ph>469</ph><p>082-235a</p>
shes rgyas par 'gyur/ /gnas bcu 'di dag gsang 'dzin nga yi yul/ /sa bcu'i dbang phyug phyag rgya chen po'i ngang / /gcig dang du mar dmigs med bde ba che/ /chos dang chos las byung ba'i yul mi dmigs/ /ko Ta k+Sha/ ko Ta wa k+t+ya/ ko 
Ta wad+ha/ ko Ta pa sha/ ku ti da ra/ ko la Ta k+Sh+ya/ ko la b+h+ya/ ko la lo b+ha/ ko Ta b+hi/ ko la ta thA na/ bcom ldan mgon po rdo rje 'dzin/ /khyod ni glang po lta ba che/ /khyod ni bzang po'i rgyan dang ldan/ /khyod ni rnam par gnon pa yin/ /khyod ni rin chen 'byung gnas gtso/ /
khyod ni bden pa'i 'dren pa yin/ /khyod ni gzugs sdug yid 'phrog yin/ /khyod ni 'joms pa cir yang snang / /khyod ni me lce'i phreng ba can/ /khyod ni gnas la skyo ba med/ /khyod ni yid bzhin nor bu ste/ /khyod kyi sku ni mdzes par bstan/ /rgya mtsho bla na med pa 
ste/ /bstod pa'i mchog tu gyur pa'o/ /rdo rje nges par ston pa'i gsang ba gcig tu bsdus pa bla na med pa rdo rje zhes bya ba'i ting nge 'dzin to/ /gang las bla med dkyil 'khor rab gsal ba/ /rgyud rnams ma lus pa la khyab pa dang / /chos kun la ni 'di yis rgyas btab 
pas/ /'dus pa rtsa bar gsungs pa don bstan pa'o/ /snying po'i 'od zer dpag med las sprul pa'i/ /thub pas rab rib kun du nges bsal nas/ /ma lus sems can sangs rgyas rdzogs byas te/ /gsang sngags rig pa'i nang du chud par bya/ /gzugs la 
sogs pa'i rnam pa ma gtogs pa'i/ /'dzin pa de ni dngos su mthong mi 'gyur/ /bzung pa dag kyang cung zad yod min la/ /gzhan pa'i dra ba yis kyang mthong du med/ /'khrul ba'i shes rab bya gang yang med/ /yongs su 'dzin pa yod par ma mthong ste/ /cig car 
skye bzhin pa ni gzugs mchog yin/ /'di dag 'dzin pa po ni yod pa min/ /dkar dmar la sogs gang zhig mthong pa rnams/ /de nyid dus gzhan dag tu mthong mi 'gyur/ /'di dag gcig la gcig gis 'gal snang phyir/ /rtag tu 'phrul pa'i shes pa dag dang mtshungs/ /
</page>

 <page>
<ph>470</ph><p>082-235b</p>
thog mtha' la sogs bye brag snang bas na/ /gzugs la sogs pa 'di dag gcig ma yin/ /rdul phran la rnams kyang snang ba ma yin pas/ /du ma'i gzugs su min ba'ang de dag 'dra/ /rdul phran cha shes med pa nyid kyang ni/ /phra rab du ma 'dus par ma grub pas/ /
dbang chen dkyil 'khor la sogs pa yi gzugs/ /bsags pa 'ga' yang 'dir ni med par 'gyur/ /de bas 'dzin pa po la sogs bral bas/ /rang rgyud la sogs btags pa'i ngo bo nyid/ /brtan dang g.yo ba'i dngos rnams ma lus gang / /dri za'i grong khyer dag 
dang mtshungs pa yin/ /bdag dang bdag gi rnam rtog rgyun gyis ni/ /ngo bo dag gis de ni 'khor ba ste/ /dag pa phyin ci log dang bral ba yi/ /ngo bo tsam ni rnam par brtags gyur pa/ /srid dang zhi ba yi ni mtshan nyid 'dir/ /chos nyid kyis ni dbye ba gang yang med/ /gang 
phyir gzug ba la sogs rnam pa dang / /bral bar thams cad du ni rtag tu bsgrub/ /so sor snang ba rang bzhin kun rtog las/ /thams cad kyang ni ci yang yod ma yin/ /chos rnams sems las gzhan pa yod min pas/ /bdag dang bdag gir btags pa ma grubs pas/ /gang 
zhig gzugs las so sor zhugs gyur pa/ /de yi bdag nyid gang yin de nyid gzugs/ /de bas thams cad khyad par med pa'i blos/ /dngos po thams cad khyad par med par brtag /snang bar gyur pa'i yul rnams gang yin dang / /gang zhig rtog pa'i gnas su gyur ba rnams//
de de gnyis su sbyor dang bral bas na/ /des na rnam par dbye ba du mas min/ /bcom ldan 'das rdo rje 'dzin bas dbyangs kyi brjod pa rnam par dag pa rdo rje'i tshul las 'byung ba'i gnas 'di yang gsungs so/ /dang po a nas brtsams nas a:yi mthar/ /bcu gnyis dbyangs 
ni gsung rab yan lag gyur/ /a gang mdor tsam gyi ni spyi yi don/ /rnam par bsdus nas ston pa mdo yi sde/ /A chos rnams thams cad spyi dang bye brag gi/ /rnam pa yi ge tha snyad gsal bar gyur/ /de ni tshigs su bcas par rjod byed pa/ /rgyas par dbye ba dbyangs kyis 
</page>

 <page>
<ph>471</ph><p>082-236a</p>
bsnyad pa'i sde/ /i chos rnams rgyu rkyen 'bras bu dngos po rnams/ /phyin ci ma log yang dag ston byed pa/ /ma 'ongs pa na 'di las 'di 'byung ba/ /thams cad ston pa lung du ston pa'i sde/ /I rtsa ba yan lag 'brel bar bcas pa'i tshag /
tshigs su bcad par ston pa 'di yang so/ /u zhu ba po dang gnas dang dus dag gi/ /yi rangs dga' bas rgyas pas ched brjod sde/ /U da ltar gnas dang ma 'ongs 'byung ba dang / /rang bzhin bcas pa ston pa gleng gzhi'i sde/ e bdag dang gdul bya gzhan dang 
gzhan dag gis/ /skye ba sngon dang tshe rabs thams cad du/ /gnas dang gnas kyi gtan tshigs spyod pa yi/ /'di ltar 'byung ba'i sde zhes bstan pa'o/ /ai byang chub sems dpa'i spyod pa sna tshogs las/ /kun du don spyod bzhis bsdus skyes rabs te/ /o lam dang 
'bras bu zab dang rgya che las/ /ma rgyas spros pa shin tu rgyas pa'i sde/ /au sangs rgyas rnams dang byang chub sems dpa' dang / /'phags pa rnams kyi khyad par gyur pa yi/ /lta spyod chos kyis 'dul ba lam ston pa/ /rmad du byung ba'i sde zhes bstan pa yin/ /oM 
chos kyi gnas lugs gnyis su med pa nyid/ /nges par 'byed pa gtan la phab pa'i sde/ /aHgsang ba'i spyod yul pha rol phyin pa yi/ /bden gnyis dbyer med ston pa mchog gi sde/ /bde bar gshegs pa thams cad kyi gsung rab yan lag bcu gnyis rnam 
bar dag pa rdo rje zhes bya ba'i ting nge 'dzin to/ /ka la ku Ta ta/ /ka zhes pa ni 'byung ba'i sgo yin te/ /la zhes bya ba gang yang blang dor gnyis/ /ku ni gdug pa can gang phyogs gnas pa/ /Ta ta zhes gnod rab tu zhi bar byed/ /phyogs bcu kun du yang dag pa dang ni/ /yang 
dag ma yin 'jig rten 'jig rten 'das/ /dngos por 'dzin pa'i gdon ni phyi nang gang / /gnas pa 'di ni sa gsum kun du spyod/ /gsang bar bya ba phyogs bcas phyogs med pa/ /khro rgyal yum bcas rol pas rab tu 'joms/ /dngos por 'dzin ba'i gdon bcu 
</page>

 <page>
<ph>472</ph><p>082-236b</p>
rnam par dag pa'i rdo rje zhes bya ba'i ting nge 'dzin to/ /gsang ba'i tshul ni spyi dang khyad par te/ /mchog tu gsang ba chen po'i tshul gyis ni/ /mngon par byang chub lngas grub dang po ste/ /thabs dang shes rab gcig bsdus gleng gzhir brjod/ /rig pa'i dbang dang 
dkyil 'khor nges byas pa/ /'bras bu nye 'grus spyod pa'i tshul bstan pa'o/ /mi ru 'khrungs pa dang po'i tshul nges sde/ /rab tu byung ba nges pa gnyis pa'i tshul/ /'dul ba'i sdom pa nges pa gsum brjod pas/ /zab mo'i ting 'dzin bstan pa tshul bzhi pa/ /
phyi nang gsang ba'i spyod pa thub pa yi/ /de nyid bla na med pa bstan pa yin/ /kha spyor las byung gzugs ni de song yid bsgoms na/ /gso mar dkar pa'i nad tshogs thams cad 'phrog byed cing / /'o ma'i rgyun ni bab bas thugs ni mnyes mdzad pa'i/ /'chi ba'i 
dus la bab pa drag po kun kyang rab tu 'joms/ /'chi bdag 'joms par byed pa rdo rje zhes bya ba'i ting nge 'dzin la gnas par gyur to/ /de nas de bzhin gshegs pa thams cad kyi sku dang gsung dang thugs rdo rje'i bdag po rdo rje 'dzin pa dkyil 'khor chen po rab tu sdud pa dang spro 
ba'i tshul rdo rje'i ting nge 'dzin la snyoms par zhugs te byang chub kyi sems rdo rje mtshungs pa med pa/ brtag tu med pa/ bltar med pa/ dpyad du med pa/ ldan pa med pa/ mi ldan pa med pa/ snang ba med pa/ dpe med pa'i rang bzhin la yongs su gnas so/ /de nas de 
bzhin gshegs pa thams cad 'di skad ces gsungs so/ /bcom ldan 'das de bzhin gshegs pa thams cad 'di lta ste/ /lus dang / ngag dang / sems dang / chos thams cad dang / rdo rje'i gnas kyi dam tshig ni thams cad kyi rjes su song ba ngo bo nyid gcig pa'i 
phyir 'di lta ste sems kyi ngo bo nyid do/ /lus dang ngag dang sems gyi khams gang yin pa dang / nam mkha'i khams de dag kyang gnyis su med de gnyis su byar med so so ma yin tha mi dad de/ dbyer mi phyed pa rdo rje'i gnas yin pa'i phyir ro/ /'dir ni yang dag bsdus par 
</page>

 <page>
<ph>473</ph><p>082-237a</p>
gyur pa yi/ /rigs kyi dkyil 'khor bla med bstan pa yi/ /snying po yongs su bsdus pa rdo rje 'chang / /de nyid dkyil 'khor tshul ni bstan pa yin/ /dal 'byor 'di ni shin tu g.yo 'gyur zhing / /'jig rten skye bo dam pa phrad rnyed dka'/ /de bas 
thabs dang shes rab la gzhol ba'i/ /yid la byed pa mchog de bsgrub par bya/ /de la thog mar re zhig bstan pa yi/ /sangs rgyas theg pa bsam pa rig 'jug ste/ /rdo rje 'dzin pa snying rje'i stobs kyis ni/ /byang chub mchog tu sems ni bskyed pa dang / /gtong ba la 
sogs yon tan rnams kyis brgyan/ /zab mo'i tshul dag la ni rab tu mos/ /dpal ldan 'dus par dkyil 'khor chen po ni/ /rang nyid dbang bskur phun sum tshogs ldan pa'i/ /cho ga rim bzhin rjes gnang thob pa yi/ /blo dang ldan pas gsang sngags bsnyen par 
bya/ /la lar dri med chu ni phun tshogs shing / /'bras ldan ljonashing mdzes pas rnam brgyan pa'i/ /ri bo'i tshang tshing gnas su bcom ldan 'das/ /dpal ldan rdo rje 'dzin pa bsgrub par byos/ /dang por tho rangs snying gar zla dbus su/ /'od zer rab 'phro dri med yi ge 
hU~M/ /dpal mchog de nyid rnam dgong brtser ldan pa'i/ /kha gdong la sogs shin tu dag par bya/ /tsan+dan dri zhim byung pas legs byugs shing / /bzang po'i me tog sil ma gor nas kyang / /stong nyid ye shes mchog gis yi char/ /rim gyis bskyed pa rdzogs 
tshul ldang ba ni/ /de 'og hU~M ya~M ra~M ba~M la~M bcas hU~M/ /rdo rje'i sa gzhi dkyil 'khor kha dog dang / /dbyibs dang mtshan ma'i bye brag 'byung pa ni/ /shin tu gsal zhing dag par rnam par bsam/ /kun bzang las byung bsam par bya ba ni/ /ston ka'i zla ba lta bur rab 
dkar ba/ /mtha' yas phyogs gnas sna tshogs 'od dang ldan/ /gru gsum gyen du gnas pa'i ngo bo ni/ /nam mkha' rang gi ngo bo rang rig pa/ /chos kyi 'byung gnas b+ha ga'i pad+ma nyid/ /de yi dbus su rig 'dzin dbang po dang / /byin za gzhon nu bdag mo'i rang bzhin 
</page>

 <page>
<ph>474</ph><p>082-237b</p>
can/ /so so'i bye brag gzhi yi khyad par bsam/ /de steng ri yi rgyal po lhun grub pa/ /gru bzhi zur ldan mdzes pa'i ba gam bcas/ /rin chen bzhis skyes phyogs kyi 'od kyis khyab/ /gter mchog yon tan rgyas pa'i bdag nyid gnas/ /de steng pad+ma sna tshogs rdo rjes 
mdzes/ /de dbus hU~M las byung ba'i 'khor lo ni/ /rtsibs bcu gser gyi rang bzhin mu khyud ldan/ /der ni bdag nyid dbus su gnas pa yi/ /dpal ldan zhe sdang rdo rjer gsan nas ni/ /de yi thugs kar nyi ma'i dkyil 'khor la/ /gnas pa'i yi ge hU~M las spros pa yi//
ra~M bcu las ni nyi ma'i dkyil 'khor dang / /de steng hU~M bcu rab 'phros khro bo bcu/ /zhal phyir gzigs nas phyogs bcu'i gdon la yang / /gtso bo'i bka' bsgo'i don du phur bu yis/ /lus ngag yid la brdabs dang brdungs par gyur/ /'di ni bgegs kun 'da' 
bar mi nus la'i/ /bsrung ba chen po yongs su bsdus pa yin/ /rdo rje'i sa gzhir dra ba gur dang ni/ /pad+ma 'khor lo rdo rje'i bla re dang / /phyogs bcur me dong 'bar ba rgyas pa yin/ /me 'od 'bar bas kun nas 'khrigs pa gang / /rdo rje phur bu bcu phrag gsum dag gis//
rdo rje'i tho ba 'bar bas brdungs pa yin/ /'di ni bsrung ba'i dkyi 'khor tshad med pa/ /bar chad las rgyal bdud rnams 'joms pa yin/ /skad cig de las rang nyid mi dmigs par/ /yongs su bsdus te b+hU~M las byung ba yi/ /rnam par snang mdzad rgyal ba'i sku lta bu/ /
thub dbang 'od kyi dkyil 'khor sna tshogs pa'i/ /zer gyis phyogs mtshams ma lus kun du khyab/ /mi mnyam bdag med de phyir zur bzhi mnyam/ /dran dang dbang po mchog bzhi sgo rnams yin/ /bsam gtan bzhi po dag ni rta babs dang / /ting 'dzin kha khyer gyis ni 
kun nas bskor/ /kha khyer mda' yab rten pa'i mchod pa'i rten/ /dam pa 'dzin pa gzungs kyi tshogs rnams yin/ /sna tshogs rgyan rnams kun gyis rnam spras pa/ /gang phyir 'gro ba'i bsam pa kun rjogs pa'i/ /rlung gis bskyod pa'i ba dan phreng ba dang / /dril bu sgra 
</page>

 <page>
<ph>475</ph><p>082-238a</p>
sgrogs phyogs bcu kun khyab pa/ /gang phyir dam chos gsung rab yan lag dgu/ /gdul bya thams cad la ni bskyod pa'o/ /rlung gis bskyod pa'i ba dan phreng ba dang / /me long dra ba dra phyed me tog gi/ /phreng ba sna tshogs kyis brgyan mnyam pa 
med/ /ye shes me long dri med byang chub kyi/ /yan lag dri ni me tog phun sum tshogs/ /ka ba bzang po brgyad kyis nyer mdzes pa/ /rnam thar brgyad po rnam par dag pa yin/ /rdo rje'i gdung dang yang dag ldan pa ni/ /re'u mig pho brang dbus kyi mtshan nyid de/ /rdo rje 
'dod yon snam bus yongs 'khor ba/ /gru chad rim gnyis lha snam nang skor yangs/ /pany+tsa reg ye shes lnga ldan pa'i/ /rdo rje'i rtsig pa ma 'dres gsal ba las/ /phyi nang med par shel sgong dngas pa ltar/ /dag cing dri med ye shes pho brang ste/ /rin chen pha gu sna 
tshogs 'phras spras shing / /dra ba dra ba phyed pa'i do shal can/ /rta babs chos kyi 'khor lo ri dgas bcas/ /byams sogs tshad med gdugs kyis khyab pa yi/ /rtse mo rin chen bum pas bsdus pa nyid/ /theg mchog gcig tu nges bar bsdus pa ste/ /tshad med mu 
tig rdo rje'i ra ba dang / /me 'od phreng ba 'khrigs pa'i rang bzhin can/ /chu skyes ge sar du ma'i rnam pa can/ /rigs kyi ye shes bla med brgyan pa yi/ /rdo rje theg chos 'khor lo rab bskor ba'o/ /bla med mtha' yas 'dod yon rig ma yi/ /lha mo bcu drug dag gis 
yongs su bskor/ /stong nyid shes rab rang bzhin ngo bo yis/ /gzugs sogs yul rnams rnam dag pha rol phyin/ /rjes su dran pas mchod pas nyer brgyan pa/ /chos dbyings rnam par dag pa'i rgyu mthun yin/ /sna tshogs pad+ma'i ze'u 'brur legs gnas pa'i/ /
nyi zla'i mgon bcas lha yi gnas rnams dang / /rin chen ma lus pa yis rnam sbras pa'i/ /gzhal yas khang pa de ltar bsam par bya/ /de yi dbus su rdo rje 'dzin pa ni/ /dkyil 'khor lha tshogs 'byung ba thams cad kyang / /skad cig gcig las skyes ba'i bdag nyid de/
</page>

 <page>
<ph>476</ph><p>082-238b</p>
dpal ldan gsang ba'i rgyal po rdo rje 'dzin/ /rang 'od bcas pa'i rig mas 'khyud pa ni/ /zhal gsum phyag drug dung dang kun+da ltar/ /rin chen du mas spras pa'i sku mchog can/ /rnam par snang mdzad shar du rnam par gnas/ /dkon mchog dpal lho 'od dpag nub tu 
gnas/ /gdon mi za ba byang gi phyogs su'o/ /shar lho'i grwar ni lha mo spyan ma dang / /lho nub grwar ni mA ma kI mchog dang / /nub byang grwar ni lha mo gos dkar mo/ /byang shar grwar ni lha mo sgrol ma ste/ /shar lho'i gzugs dang lho nub sgra rdo rje/ /nub byang du ni dri yi lha mo dang / /
byang shar mtshams su ro yi lha mo dag /mkhas pas rim pa bzhin du bsam par bya/ /byams pa'i mgon po sa yi snying po dag /shar gyi snam bu dag la legs par dgod/ /gsang ba 'dzin dang nam mkha'i snying po ni/ /lho yi snam bur gnas pa'i sems dpa'o/ /
'jig rten dbang phyug dang ni 'jam pa'i dbyangs/ /nub tu rnal 'byor mkhas pas bsam par bya/ /sgrib pa thams cad rnam par sel ba dang / /kun du bzang po byang gi snam bu dgod/ /gshin rje gshed po shar sgor gnas par bya/ /gzhan gyis mi thub lho yi sgo drung 
gnas/ /rta mgrin rgyal po nub kyi sgo drung dgod/ /bdud rtsi 'khyil ba byang sgor 'byung ba ste/ /shar lho mtshams su mi g.yo mgon po dang / /'dod pa'i rgyal po lho nub grwar dgod cing / /byang shar du ni dbyug pa sngon po can/ /steng phyogs gtsug tor 'khor los sgyur ba 
ste/ /'og phyogs gnod mdzes rgyal po rnam par bsam/ /de ltar rnam par bsams pa'i dkyil 'khor la/ /thams cad zhal gsum phyag ni drug pa ste/ /rnam pa ma lus gsal ba'i rgyan dang ldan/ /rin chen 'od 'phro nor bu'i snying por bcas/ /ji bzhin bltas te 
de yi gtso bo yi/ /thugs ka'i zla gnas mchog gi sa bon las/ /'od zer du ma'i rnam pa rab spros pas/ /phyogs bcu'i sangs rgyas bla mar bcas pa dang / /rig ma lha mo'i mtshed pa khro bor bcas/ /byang chub sems dpa'i tshogs rnams ma lus pa/ /bar snang zhing 
</page>

 <page>
<ph>477</ph><p>082-239a</p>
khams rab tu khengs gyur la/ /sdig pa bshags sogs mchod pa rgya mtsho dbul/ /skyabs su 'gro zhing bzod par gsol nas kyang / /gshegs su gsol ba bsod nams tshogs rab bsags/ /de nas phyi dang nang gi dngos po rnams/ /ma lus 
stong ba nyid du ngas bsams te/ /thams cad ye shes chos nyid dag pa'i ngang / /brag ca lta bu'i sgyu ma'i sgras brjod do/ /oM U n+ya tA dz+nyA na badzra swa b+hA pa A t+ma ko\u0f85 haM/ chos nyid nA da tsam du bsdus pa'i dngos/ /de nyid rtog med sems kyi snang ba'i ngang / /gsang sngags 
de nyid skur ni ldang pa'i phyir/ /stong pa tsam du gnas pa chos nyid las/ /rang byung rta bdun rgyal po rnam par bsam/ /bcu drug cha dang de tshogs las byung ba'i/ /zla ba'i dkyil 'khor dag gi dbus nyid du/ /'od zer dpag tu med pa'i tshogs ldan pa/ /dbus ma'i gdan la 
yi ge gsum gyi ni/ /cho gas pad+ma nyi ma'i ldan pa dag /dpal mchog dang po'i snying po las byung ba'i/ /rdo rje 'bar ba nor bu'i snying po ltar/ /rgyu dag mi rgyu'i dngos po ma lus pa/ /dpag med thub ba'i tshogs rnams 'od 'phro ba/ /phyogs sgo mtha' yas khyab par rab bsgrub 
pa/ /de nyid ye shes ngang las rang byung ba/ /shin tu rnam par dag pa'i ngang du blta/ /oM d+ha rma d+hA tu swa b+hA ba A t+ma ko\u0f85haM/ de bzhin nyid kyi ye shes 'byung ba'o/ /dang po mgon po'i snying po bsgoms nas ni/ /nga rgyal de ldan mtha' yas sprul ba yis/ /'gro ba'i mchog dang 
thun mong don byas shing / /yi ge gsum dang gang du zla bar bcas/ /de las 'od 'phros rdo rje snying por bcas/ /thub mchog phra rab bsgrub mtshungs med pa yi/ /kun+da zla ba ltar dkar mdangs ldan pa'i/ /bcom ldan dang po'i mgon po zhes bya ba/ /g.yas dang g.yon gyi zhal 
ni sngo dang dmar/ /zhal gsum phyag drug mdzes pa'i rgyan dang ldan/ /sna tshogs rin chen rgyan ldan phyag gnyis kyis/ /rig ma 'khyud cing rdo rje dril bu 'dzin/ /'khor lo bar ma tha ma pad+ma ni/ /g.yas pa'i phyag gis bsnams par mdzad pa'o/ /nor bu rin chen ral gri 'bar ba 
</page>

 <page>
<ph>478</ph><p>082-239b</p>
ni/ /g.yon pa'i phyag na bsnams pa zung gis mdzes/ /khams gsum khong ni rnam par brgyan pa yi/ /thub pa'i sprin tshogs du ma rnam par 'gyed/ /rnam par thar pa'i sgo gsum rnam dag pas/ /thabs dang sher rab bdag nyid snying rje'i mchog /ma lus 
'gro ba'i de nyid gcig pu nyid/ /rgyal ba skyed byed nyid kyi sku ru bsam/ /mchog tu rjes chags dpag med phun tshogs pas/ /'dul ba'i 'jig rten ma lus dmigs nas ni/ /dga' ba'i sgyu ma'i sgras ni de dag dang / /rgyal ba'i tshogs rnams ma lus bzhugs bar bya/ /
der ni spyan la sogs pa'i lha mo dang / /gzugs sogs ma lus yul gyi rang bzhin du/ /byung nas rig pa de dag thams cad ni/ /rang gi rig pa'i nang du chud par bya/ /de yi pad+ma'i lte ba'i nang du ni/ /rnam snang lasogs rgyal ba'i tshogs bcug pas/ /zla ba zhu ba'i gzugs 
su gyur pa dang / /des na de rnams de 'og dbang bskur bya/ /phyogs bcu'i sangs rgyas rig ma sras bcas dang / /lha mo khro bo'i bsrung bar bcas pa dag /yi ge gsum gyi gzugs su thim nas ni/ /de nyid cha dang bcas pa ho dang ha/ /nA dar bcas pa 'dres pa 
sems kyi sku/ /snying ga'i chu skyes la ni gnas par bya/ /gang du rig ma bdag nyid bcas pa yi/ /lus la dkyil 'khor rim pa 'dir dbye bya/ gshin rje gshed dang gzhan gyis mi thub dang / /rta mgrin rgyal po bdud rtsi 'khyil bar bcas/ /mi g.yo 'dod rgyal 
dbyug pa sngon po can/ /stobs po che dag phyogs mtshams khro bo rnams/ /gnod mdzes gtsug tor 'khor los sgyur ba'i bar/ /rim bzhin dzaHhU~M baM ho hU~M drug bcas/ /lag g.yas mgul pa de bzhin g.yon pa'i mgul/ /kha dang gsang gnas mtha' dang bcas pa 
dang / /dpung g.yas tshigs pa g.yon bcas de dag dang / /pus mo g.yas dang g.yon dag rkang pa'i mthil/ /spyi gtsug dag tu nges par dgod par bya/ /byams pa dang ni sa yi snying po dag /phyag na rdo rje nam mkha'i snying po dang / /'jam pa'i dbyangs dang spyan ras 
</page>

 <page>
<ph>479</ph><p>082-240a</p>
gzigs dbang ste/ /sgrib pa rnam sel kun du bzang po dag /rim pas mai thI hUM dang a dang ni/ /a dang hrI:dang AM dang saM rnams ni/ /rtsa rnams lte ba dang ni mig dag dang / /rna ba sna dang lce dang rnam shes rten/ /mtshan ma dang ni tshig la khyab par 
gnas/ /rab tu bsam pa yi ge rnam dag bstan/ /laM maM paM taM lha mo rim bzhin du/ /spyan dang mA ma kI dang gos dkar mo/ /sgrol ma rnams ni khams bzhi'i ngo bor brtag /oM AHhU~M dang swA hA rim bzhin du/ /spyi bo mgrin pa snying ga lte ba dang / /gsang gnas 
rnams la rigs kyi sangs rgyas lnga/ /phung po lnga yi ngo bo dag par bzhugs/ /de ltar phra ba'i sgo nas yongs rdzogs pa'i/ /lha yi 'khor lo lus la bskyed pa yin/ /rang nyid bcom ldan sku yi ba spu las/ /'od 'phros rtse mo las ni rang byung ba/ /spyan dang mA ma kI 
mchog na bza' dkar/ /rgyan spras rig ma phyogs su rnam par bsam/ /oM A:hU~M zhes bya ba'i yi ge ni/ /'di bcas ha ho spel bar rim pa bzhin/ /pad+ma'i nang du bzhugs pa mnyam med pa/ /shes rab chags pas zhu bar byas par bsam/ /de yi mthu yis de dag 
gnyis ka yang / /zla ba zhu bar gyur par mthong ba dang / /lha mo spyan la sogs pa de dag gis/ /glu yi sgra yis bskul bar gyur par bsam/ /de ltar glu yi nga ro gyur pa na/ /chos kun sgyu ma lta bur yang dag rig /snang ba'i 'od zer gyi ni dkyil 'khor can/ /gsang 
sngags rang nyid lus su yongs gyur nas/ /de yi 'od zer ma lus pa rnams kyis/ /rang lha dang mtshungs sprul pa'i thub dbang po/ /dpag tu med pa yid kyis bsdus pa las/ /dpal ldan 'das pa'i gtso bo rdo rje 'dzin/ /zhal gsum phyag drug rgyal ba'i bdag po ni/ /
ut+pal sngon po mthon mthing mdog 'dra la/ /g.yas dkar g.yon dmar kun+da byi ru'i mdog /g.yas g.yon dang po rdo rje dril bu 'dzin/ /g.yas gnyis 'khor lo nor bu 'od ldan dang / /g.yon gnyis pad+ma sdong bu ral gri bsnams/ /rin chen dbu rgyan rna cha gdu bu 
</page>

 <page>
<ph>480</ph><p>082-240b</p>
dang / /dpung rgyan do shal sna tshogs rgyan dang ldan/ /yid bzhin nor bu gtsug tor dbus mtshan pa/ /lha yi na bza' stod g.yogs sham thabs bcas/ /nyi zla pad+ma'i dbus su gsal bar bsam/ /ma lus 'od kyi 'od 'phro 'bar ba dang / thub pa'i dbang po spro bas rnam 
brgyan cing / /skyob pa nam mkha'i yongs khyab zhing khams yin/ /dngos rnams thams cad gzung dang 'dzin pa dang / /bral ba dngos po med pa nyid du shes/ /rnam byang gcig tu mngon par zhen pa ni/ /med par byin gyis brlabs pa 'di nyid bya/ /oM d+ha rma d+hA tu sba b+ha ba 
A t+ma ko\u0f85 haM/ /de 'og rang rigs sa bon 'od rnams kyis/ rang gi mig sogs gti mug rdo rje sogs/ /ji bzhin bkang nas rang snying dri med zla ba yi/ /rdo rje lte ba'i dbus gnas hU~M yig ste/ /thugs kyi rdo rje de bzhin mgrin pa dang / /mgo bor gnas pa pad+ma 'khor lo yi/ /
AHdang oM ni gsung gi rdo rje dang / /sku yi rdo rje nyid du bsam par bya/ /de yi thugs ka'i 'od kyi tshogs rnams dang / /shes rab dam pa 'dus pa'i 'od rnams kyi/ /kun nas rgyal ba'i dbang po mchod nas ni/ /thugs kyi rdo rje la sogs byin gyis brlab/ /nam mkha' 
lta bu'i ngo bor rdo rje gsum/ /mtshan nyid dag dang bral bar dmigs nas ni/ /phyogs tshogs kun na bzhugs pa'i thub pa'i tshogs/ /snying po'i 'od zer rnams kyis yang dag bskul/ /thub pa mchog gi 'od zer las byung ba'i/ /rig pa'i tshogs rnams bum pa 
phyag bsnams te/ /ye shes chu yis mngon par dbang bskur bas/ /rang rigs gtso bos cod pan rgyas btab gyur/ /de las bdag nyid dam tshig sems dpa' yi/ /thugs kar zla bar gnas pa'i ye shes sems/ /rang 'dra mtshungs pa'i rdo rje sems dpa' 
bsam/ /de yi thugs kar gsal ba'i dkyil 'khor la/ /ting 'dzin sems dpa' rdo rje sa bon bcas/ /khyad par gsang ba dam pa dang por gnas/ /de bzhin rang gi lha 'dra rang sngags kyis/ /sprul pa'i rig ma nyid ni yang dag blta/ /skye mched byin gyis brlab 
</page>

 <page>
<ph>481</ph><p>082-241a</p>
cing yi ge gsum/ /rnam par dgod pa lus ni 'od dang ldan/ /legs par bslabs pa'i phyag rgya de nyid kyi/ /lus la lha yi sa bon bkod nas ni/ /mnyam par bzhag nas byin gyis brlab pa nyid/ /yang dag ye shes phyag rgyas rgyas btab ldan/ /
de nyid shes pas spyi ba mgrin pa dang / /snying ga'i gnas dang lte ba gsang ba las/ /oM A:hU~M dang swA hA'i sa bon rnams/ /sku gsung thugs dang yon tan phrin las tshogs/ /lnga po rnams kyis shin tu byin brlabs te/ /'od kyi phreng ba dam pas 'gro kun khyab/ /de 
yi 'byung ba dag la lha mo bzhi/ /spyan ma la sogs rim pas yang dag dgod/ /de yi gzugs dang sgra dang dri dang ni/ /ro dang reg bya rdo rje 'i ngo bo nyid/ /nye ba'i spyan sogs lha mo bzhi dang bcas/ /sems ma brgyad kyi rnam par yongs su bsam/ /bde ba chen por snyoms 
par zhugs pa'o/ /rdo rje ro langs ma dang rnam par rgyal ba ma/ /rdo rje khro gnyer ma dang ral gcig gam/ /bde bar gshegs yum rdo rje ma dang ni/ sna tshogs rin chen sna tshogs pad+mar bcas/ /sna tshogs las ma nam mkha'i rdo rje ma/ /sa 'dzin rdo rje ma dang bcas 
pa yi/ /rol pa'i khro mo bde bas rgyas par dgod/ /'dir ni gnyis su med par 'dus byas pa/ /dga' bas yongs su rgyas pa'i ting 'dzin can/ /oM gyis ye shes 'od zer ldan par gyur/ /AHyis sna tshogs pad+ma lte bar bcas/ /hU~M gi rdo rje las byung dri med 
pa/ /yid tshul dam pa'i chu skyes la gnas pa'i/ /shes rab dam pa'i rgyu mthun ngo bo nyid/ /thabs dang bcas par 'byung ba rang gi las/ /de yi bde gshegs rjes su mnyes bya zhes/ /sngags la dga' ba kun du brtsam par bya/ /oM sa rba ta tA ga ta a nu rA ga na badzra 
swA b+hA ba A t+ma ko\u0f85haM/ thugs kar zla ba'i dkyil 'khor gnas pa yi/ /lha dang sngags dang bcas las byung rnams kyis/ /ma lus sangs rgyas sogs rnams bcug nas ni/ /rang gi snying po las byung ma lus pa'i/ /rang gi dkyil 'khor sa yi gzugs bsam 
</page>

 <page>
<ph>482</ph><p>082-241b</p>
la/ /cho ga 'di yis sems ni brtan por ldan/ /'jig rten rnams la phan phyir yang dag dbyung / /ye shes bla med dam pa'i mchod pa brtsam/ /oM sarba ta thA ga ta pU tsa badzra swa b+hA pa A t+ma ko\u0f85haM/ /pad+ma'i gnas su rin chen dkyil 'khor pa'i/ /rnam pa du ma rdzogs 
pa'i dpal dang ldan/ /der ni so sor mngon par byang chub pa'i/ /ye shes las byung rdo rje mi bskyod pa/ /b+ha ga'i gzhal yas las ni rang byung ba/ /rnam pa yongs su rdzogs par dbyung bar bya/ /badzra d+h+r-ika ces gsang sngags las byung ba/ /thugs kyi rdo rje mgon po thub 
pa ni/ /skye bo'i don mdzad dam pa yang dag bskul/ /mthing shun gsal ba ye shes rgyal po'i 'od/ /nor bu sngon po'i 'od 'drar yang dag 'bar/ /g.yas dang g.yon pa'i zhal nas dkar dang dmar/ /dam pa dang po lta bu'i phyag dang ldan/ /dang po gnyis kyis yum 
la 'khyud pa dang / /rdo rje dril bu 'dzin par mdzad pa'o/ /bar ma gnyis kyis 'khor lo nor bu dang / /tha mas pad+ma ral gri legs bsnams pa'o/ /rin chen du ma'i rgyan rnams yongs rdzogs pas/ /tshad med nor bu sna tshogs kyis spras yin/ /dbu ma'i lam nas gyen du 
brgyud nas ni/ /thugs ka nas ni byon te legs bltams nas/ /phyogs bcur gzigs shing 'od zer grangs med las/ /zhing khams mtha' yas khyab par legs spro ba'i/ /thub pa mchog gis gdul bya'i don du ni/ /sangs rgyas mdzad pa chos kyi 'khor lo bskor/ /
sems can tshogs rnams ma lus go 'phang bkod/ /zhe sdang rdo rje'i sku mchog thob byas te/ /kha dog dpag tu med pa'i 'od tshogs las/ /blo dang ldan pas legs bsdus bdag nyid la/ /dngos po thams cad kyis ni zhugs par bya/ /skad cig de la bdag nyid 
yongs bsgyur te/ /slar yang bcom ldan zhe sdang rdo rje ni/ /rin chen in+d+ra nI la'i kha dog ltar/ /mthing nag cung zad khros pa'i bdag nyid can/ /rdo rje skyil krung dag gis legs bzhugs pa'o/ /mi 'jigs seng ge'i khri la gnas mdzad yin/ /dzi na dzi ka sngags las 
</page>

 <page>
<ph>483</ph><p>082-242a</p>
ni rang byung ba'i/ /rnam snang mdzad ces bya ba sku rdo rje/ /ston ka'i sprin dkar dag pa lta bu'i mdog /zhal gsum phyag drug sna tshogs rgyan gyis mdzes/ /g.yas mthing g.yon dmar rtsa bsku dang mtshungs/ /dang po gnyis kyis 'khor lo dril 
bu 'dzin/ /rig ma ye shes legs par 'khyud pa'o/ /bar ma gnyis kyis rdo rje rin chen dang / /tha mas pad dkar ral gri legs bsnams pa'o/ /de nyid thugs ka nas ni phyung nas ni/ /mdzad pa spyod de gti mug can sbyangs nas/ /stobs mchog glang 
po'i gdan khri'i steng du ni/ /shar gyi pad+ma zla ba'i dbus su bsam/ /rat+na d+h+r-ika sngags las ni rang byung ba'i/ /dkon mchog dpal zhes bya ba rin chen sku/ /'dzam bu'i chu bo gser gyi 'od dang mtshungs/ /zhal gsum phyag drug nor bu'i tshogs kyis brgyan/ /g.yas 
sngo g.yon dkar gzhon nu rin chen tog /dang po'i g.yas g.yon phyag gis lag bsnol te/ /yid bzhin nor bu dril bu legs pa 'dzin/ /bar mas 'khor lo dang ni rdo rje dang / /tha mas gser gyi me tog ral gri 'chang / /de nyid 'od zer phung po dang bcas pa/ /
phyung ste g.yas logs ngogs su bton nas kyang / /mdzad pa spyod de nga rgyal can don byas/ /slar log rdzu 'phrul rta yi khri la bzhugs/ /pad+ma zla ba'i gdan la lhor gnas pa'o/ /A ro lika sngags las ni rab byung ba'i/ /'od dpag med pa gsung gi rdo rje ni/ /pad+ma 
rA ga lta bu'i mdangs dang ldan/ /zhal gsum pa la phyag drug nges byung ba'i/ /g.yas nag g.yon dkar rtsa ba sku dang mtshungs/ /dang po gnyis kyis pad+ma dril bu dang / /bar pas rdo rje rin chen snye ma can/ /tha mas 'khor lo ral gri 'dzin mdzad pa/ /rin chen du mas 
spras pa'i bdag nyid che/ /thugs ka nas phyung spro bsdus 'gro ba'i don/ /'dod chags can gyi don byas slar 'dus pas/ /mdzes pa rma bya'i khri la nub phyogs bzhugs/ /pradz+nyA d+h+r-ika ces gsang sngags las phyung ba/ /gdon mi za ba phrin las rdo rje ni/ /rin chen ma rgad ljang 
</page>

 <page>
<ph>484</ph><p>082-242b</p>
gu'i mdog 'chang ba/ /zhal gsum phyag phyag drug sna tshogs nor bus spras/ /g.yas dkar g.yon mthing rtsa ba sku dang mtshungs / /dang po gnyis kyis ral gri dril bu bsnol/ /bar pas sna tshogs rdo rje pad+ma sngo/ /tha mas 'khor lo nor bu 'od 'phro bsnams/ /de nyid thugs 
ka nas ni legs byon nas/ /mdzad pa spyad de phrag don can don byas/ /'dab bzangs mkha' lding khri la legs bzhugs pa/ /byang phyogs pad+ma nyi ma'i dbus bzhugs pa'o/ /'di dag dbus dang phyogs bzhi'i le'u tshe yi/ /rnam pa dag la legs par rab 
bzhugs pa'o/ /de dag mtshams kyi grwa bzhir 'byung ba ni/ /rigs kyi lha mo bzhi ni legs gnas pa'o/ /ral pa'i cod pan mdzes dang sna tshogs pa'i/ /rin chen mchog gi 'od zer 'bar bas brgyan/ /rig pa'i mgon po dang bcas 'byung ba'i sku/ /thams 
cad pad+ma nyi zla dag gnas bsam/ /ma hA ra ti zhes bya lha mo spyan/ /zla ba'i dkyil 'khor rdzogs pa la gnas pas/ /mchog tu sgeg cing sku yi rdo rje 'dra/ /me yi phyogs nyid du ni bsam par bya/ /dwe tA ra ti zhes bya dga' ba che/ /yid 'ong mchog stsol mA ma kI zhes pa/ /zhal 
mdzes phyag rgya thugs kyi rdo rje 'dra/ /rnam par sgeg pa bden bral mtshungs su bsam/ /rA ga ra ti zhes bya yum mchog ni/ /dri med rin chen 'od kyi phreng ba yis/ phyogs kyi tshogs khebs rang gi ngo bo ni/ /rlung du gsung gi rdo rje mtshungs par bsam/ /badzra ra tis rab 
bskul sgrol ma ni/ /rdo rje dga' ma yon tan mtha' yas pa/ /dri med sku ni don yod rdo rje ltar/ /dbang ldan phyogs su nges par bzhugs mdzad pa'o/ /sangs rgyas yul gyur 'di dag rnams kyi ni/ /dang po g.yas mthar ut+pal dkar po dang / /gnyis pa'i g.yas 
mthar ut+pal sngo dang ldan/ /gsum pa'i tha ma g.yon par ut+pal dmar/ /g.yas pa'i phyag gis 'byed mdzad bsnol ma nyid/ /bzhi pa'i g.yas mthar ut+pal dkar po'o/ /gzugs kyi rdo rje lha mo spyan mtshungs pa/ /rtsa ba'i phyag gis me long 'dzin mdzad pa//
</page>

 <page>
<ph>485</ph><p>082-243a</p>
de nyid mchod byed lha mo rgyan rnams rdzogs/ /me yi gru chad dag la gnas par bsam/ /sgra yi rdo rje lha mo bden bral du/ /dang po gnyis ni rgyud mangs sbreng mdzad pa/ /kun du mchod byed mdzes pa'i gar ldan pa/ /mA ma kI dang mtshungs pa dgod par bya/ /
rdo rje dri yi lha mo rlung lha'i phyogs/ /dang pos lha rdzas dri mchog dung phor 'dzin/ /khyad par 'phags pa'i yon tan rgyan spras pa/ /nam bza' dkar mo dang mtshungs rnam par bsam/ /rdo rje ro yi lha mo sgrol mar mtshungs/ /rin chen pad snod legs bkang btung ba 
'dzin/ /'di nyid rol pa'i ye shes gzungs ma lha/ /dbang ldan phyogs kyi grwar ni legs bzhugs pa'o/ /reg bya rdo rje lha mo ye shes yum/ /gsang ba dbyings phyug ma ni dbus gnas pa'o/ /pad+ma zla nyi dag la legs gnas pa/ /byams pa'i mgon po sprin dkar 
dag pa'i 'od/ /klu shing me tog 'bras ldan legs 'dzin pa/ /rin chen rgyan ldan rol pa'i sems dpa'o/ /sa yi snying po dung dang mtshungs par mdzes/ /'khor lo 'dzin pa dar dbyangs cod pan ldan/ /rnam par 'gying bag ldan pas bzhugs pa ni/ /shar gyi 
lha snam dag la skyil krung gnas/ /gsang ba'i bdag po rdo rje 'dzin pa ni/ /gur gum bzang po'i mdog ltar dmar ser la/ /phyag na rin chen rdo rje 'bar ba 'dzin/ /sna tshogs rgyan bcas kun nas 'od 'bar ba'o/ /nam mkha'i snying po gser gyi 'od mnga' ba/ /
ma rgad ta ni chad dgu pa 'dzin cing / /legs par gtso la blta ba sems dpa' che/ /lho yi lha snam dag la dgod par bya/ /'jig rten dbang phyug spyan ras gzigs dbang ni/ /ban d+hu ri ka'i me tog ltar mdzes pa/ /g.yon pa'i pad+ma nges par g.yas pas 'byed/ /sems 
dpa'i skyil krung dag gis bzhugs pa'o/ /'jam pa'i dbyangs ni dmar ser dngas pa la/ /ut+pal dmar po sdong por bcas 'dzin pa/ /g.yas pas kha 'byed phyag rgya ldan pa ste/ /nub kyi lha snam dag la bzhugs par bsam/ /sgrib pa thams cad rnam par sel 
</page>

 <page>
<ph>486</ph><p>082-243b</p>
ba ni/ /ma rgad ljang gu'i mdog dang mtshungs pa ste/ /phyag na ral gri 'bar ba dang por 'dzin/ /rin chen sna tshogs rgyan gyis brgyan par bsam/ /byang chub sems dpa' kun du bzang po ni/ /dur ba'i lo ma'i kha dog mtshungs pa nyid/ /sna tshogs rdo rje 'dzin pa 
'gying bag can/ /byang phyogs lha khyams dag la bzhugs par bsam/ /'di dag so so'i gtso bo'i sku mtshungs te/ /zhal gsum phyag drug nges pa gsal bar brjod/ /rnam shes tshogs brgyad rtog pa sbyangs nas ni/ /slar 'dus so sor gsal bar gyur 
par bsam/ /ya mAn+ta kr-id ces bya gshin rje gshed/ /mtha' yas 'jigs 'od phyogs kun khyab dang ldan/ /dus mtha'i mi bzad sbyin gyi dkyil 'khor mdog /thugs kyi rgyal po dag dang sku mtshungs pa/ /drag po rigs kyi 'od zer dpag med 'phro/ /
gshin rje mthar byed shin tu gdug pa yi/ /sbrul gyis lus kyi yan lag rnam brgyan pa/ /dpal ldan shar gyi sgor ni bsam par bya/ /pradz+nyA n+ta kr-id ces bya bla med 'od/ /drag cing phyag sogs sku yi rdo rje 'dra/ /gzhan gyis mi thub ces bya gtum po ni/ /lho yi phyogs kyi sgo ru 
bsam par bya/ /pad+mAn+ta kr-id ces bya nub phyogs kyi/ /'khor lo'i 'od kyis mngon par khebs byed pa/ /'od mdangs 'jig dus me 'dra 'jigs par ldan/ /phyag la sogs pa gsung gi rdo rje 'dra/ /gdug pa ma lus rnam gnon 'jigs pa'i zhal/ /thub dbang ha ha zhes ni bzhad 
pa yis/ /ri bor bcas pa sgyel bas skrag mdzad pa/ /rta mgrin de bzhin nub kyi phyogs su bsam/ /big+ha nAn ta kr-id ces bya dpa' bo ni/ /dus mtha'i me ltar drag pa bdud rtsi 'khyil/ /'phags pa'i zhal phyag phrin las rdo rje mtshungs/ /de bzhin byang gi sgor ni bsam 
par bya/ /rdo rje tho ba dbyug pa pad+ma dang / /rdo rje gtun shing khyad par 'di dag 'dzin/ /thams cad rigs kyi gtso bos dbu brgyan pa'i/ /cod pan ye shes rgyas gdab bstan pa yin/ /'di dag khro bo mngon par 'byung ba dag /gsang sngags las byung cod pan lhar bcas pa/ /
</page>

 <page>
<ph>487</ph><p>082-244a</p>
zhal gsum phyag drug 'jigs pa'i cha byad ston/ /me dpung klong dkyil 'bar bar rab tu bzhugs/ /me yi mtshams su khro rgyal mi g.yo ba/ /in+d+ra nI la'i mdog mtshungs gtsigs pa'i zhal/ /g.yas zhi dkar ba g.yon dmar bzhad pa las/ /dbus 
ngam mche ba rnam par gtsigs pa'i sku/ /dang po ral gra sdigs mdzub zhags pa 'dzin/ /bar mas 'khor lo pad+ma 'dzin pa nyid/ /thams dgra sta nor bu bsnams pa ste/ /pad+ma nyi mar g.yon brkyang zhabs kyis bzhugs/ /bden bral du ni 'dod pa'i rgyal po ste/ /shin 
tu drag po baiDU r+ya yi mdog /dang pos sdigs mdzub bsnol ma mthe'u chung sbrel/ /rdo rje'i lcags kyu zhags pa 'dzin pa dang / /ral gri ut+pal dmar po tha mar 'dzin/ /'jigs rung gsus che pad nyi'i gdan la bzhugs/ /rigs 'dzin du ni khro bo dbyug sngon can/ /
char sprin sngon po lta bu'i kha dog 'chang / /dang pos dbyug pa sdigs mdzub me dpung 'phro/ /bar mas ral gri nor bu legs 'chang ba/ /tha mas 'khor lo pad+ma legs bsnams pa/ /gtum po 'jigs pa sel mdzad der bzhugs yin/ /'byung po 'jigs mdzad 
rdo rje stobs po che/ /me tog ut+pal sngon po'i 'od mtshungs pa/ /dang po rnga yab rdo rje sdigs mdzub dang / /bar pas ral gri zhags pa 'dzin pa'o/ /tha mas 'khor lo nor bu 'bar ba ste/ /gdon 'joms sgeg po pad+ma nyi mar gnas/ /steng phyogs shar sgo'i rtsa 
bar 'byung ba yi/ /khro bo gtsug tor 'khor los sgyur ba ni/ /mkha' 'dra sngo bsangs gtsug tor phyag rgya ni/ /spyi por dang po'i phyag gis bcings pa ste/ /bar ma rdo rje dang ni pad+ma 'dzin/ /tha ma ral gri sdigs mdzub mdzad pa'o/ /rnam 'tshe 'joms mdzad g.yon brkyang 
gnas pa yis/ /tshangs gnas der ni pad nyi'i gdan la bzhugs/ /'og phyogs nub sgo'i rtsa bar bzhugs pa yi/ /rgyu dang mi rgyu ba yi gdug pa'i dug /ka la ku Ta 'joms pa gnod mdzes ni/ /mthing shun bzang po'i mdog dang mtshungs pa yi/ /dang pos rdo rje sdigs 
</page>

 <page>
<ph>488</ph><p>082-244b</p>
mdzub zhags pa can/ /bar pas 'khor lo pad+ma tha mas kyang / /ral gri dang ni nor bu rin chen 'dzin/ /sa bdag ma lus gnod mdzes rdo rje bzhugs/ /khro bo bcu po kun gyi rnam pa ni/ /spyan gsum sdang mig phyogs bcur gzigs pa dang / /thung zhing sbom la 
gsus 'phyangasbrul brgyad kyis/ /rab tu brgyan cing dbu skra gyen du brdzes/ /zhal gsum phyag drug dpa' ba'i nyams dang ldan/ /smin ma gyen bskyod ag tsom gyen du 'khyil/ /sna tshogs nor bu'i rgyan bcas stag sham can/ /mche gtsigs zhal ni bzhad cing sgra sgrogs 
pa/ /ha ha zhes brjod mi bzad gad rgyangs mnga'/ /bka' bsgo rdzogs byed ma lus bgegs 'joms mdzad/ /g.yon brkyang g.yas bskum pad+ma nyi mar gnas/ /de ltar sum cu rtsa gnyis dkyil 'khor ba'i/ /lha rnams phyag rgya bzhi ldan bskyed nas ni/ /sku bzhi dbyer med 
ye shes ngang du blta/ /'di ni sangs rgyas thams cad dkyil 'khor rgyal po mchog ces bya ba'i ting nge 'dzin to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i 
rgyud las gsang ba chen po'i dkyil 'khor rab tu ston pa rdo rje'i le'u ste lnga bcu rtsa lnga pa'o/ /brtag pa lnga pa dri ma med pa'i ye shes byin gyis brlab pa zhes bya ba brtag pa'i rgyal po'o// //de nas bcom ldan 'das de bzhin gshegs pa thams cad yang 
'dus par gyur nas bcom ldan 'das de bzhin gshegs pa thams cad kyi sku dang gsung dang thugs rdo rje'i bdag po de bzhin gshegs pa la de bzhin gshegs pa thams cad kyi sku dang gsung dang thugs rdo rje'i dam tshig gis yang dag par gsol ba btab pa ni/ /gsang ba 'dzin 
pa ma lus pa'i/ /sku gsum chos kyi dbyings 'byung ba'i/ /'jig rten 'jig rten 'das pa yi/ /dam pa'i snying po mchog stsol mdzod/ /ces gsol ba btab nas de bzhin gshegs pa thams cad dang byang chub sems dpa' kun du bzang pos de bzhin gshegs pa'i tshogs 
</page>

 <page>
<ph>489</ph><p>082-245a</p>
chen por dkyil 'khor thams cad kyi bdag po dang bcas pa la sna tshogs mchod pa'i sprin nam mkha' dang mnyam pas zhing khams ma lus pa kun nas khyab par byas te de bzhin gshegs pa thams cad kyi rdo rje'i sprin gyi rin po che 'bar ba du mas brgyan pas rnam pa ma 
'dres pa'i tshogs kyis kun nas snang bar gyur pa ni 'di lta ste/ rin po che du ma las byung ba'i gdugs rin po che dang / ba dan rin po che dang / rin po che'i rgyal mtshan dang / nor bu'i rgyal po las byung ba'i lha'i bla re rin po che dang /rin po che du ma'i rgyu las byung ba'i dar 'phen 
du ma'i tshogs dang / sna tshogs rin po che'i gos las byung ba'i ba dan rgyud rings du ma'i tshogs dang / sna tshogs 'phyang ba dang / sna tshogs chun 'phyang bskyod pa las dril bu g.yer ka'i sgra sgrogs pa'i ba dan gyi tshogs dpag tu med pa dang lha'i rol mo'i tshogs du 
mas yang dag par mchod par byas so/ /gzhal yas khang rin po ches spras pa ni rin po che mu tig gi dra ba dang dra ba phyed pas baiDUr+ya'i gzhi yongs su bkod pa dang /rin po che gser gyi pha gu sna tshogs pa'i 'phra du mas bkod pa ni kha bad kyi tshul du brgyan par gyur to/ /ba ku 
la'i gser gyi skar khung gis brgyan pa dang / phyi rol dang nang du yang 'dod pa'i yon tan gyi lha mo rin po che pad+ma rA ga'i stegs bu la 'khod cing kun nas yongs su mchod par byed do/ /rin po che sna tshogs bkod pa'i kha bad ni mda' yab kyis mdzes par yongs su brgyan par 
gyur to/ /yongs su mchod cing rgyas par byed pa nyid do/ /de nas de bzhin gshegs pa zhal bzangs sangs rgyas thams cad kyi glu'i sgron me dag pa zhes bya ba'i ting nge 'dzin la snyoms par zhugs te byang chub kyi sems 'di gsungs so/ /phun sum tshogs pa'i ye shes lam/ /
mnyam pa nyid du gnas pa la/ /rnam par zhi ba mi gnas pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa shugs gnas rdo rjes sangs rgyas thams cad kyi bden pa mthong ba rdo rje'i ting nge 'dzin la snyoms par zhugs te byang chub kyi sems 'di 
</page>

 <page>
<ph>490</ph><p>082-245b</p>
gsungs so/ /yongs su dag pa'i sgo dang ni/ /mtha' dbus dag pa rdo rje'i dbyings/ /mtshungs par ldan pa dag pa ste/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes ldan pas sangs rgyas thams cad kyis kun tu 
gzigs pa med pa rdo rje zhes bya ba'i ting nge 'dzin la snyoms par bzhugs te byang chub kyi sems 'di gsungs so/ /sems kyis sems ni mi mthong zhing / /sangs rgyas rnams kyis don dam che/ /rnam par gzigs pa med gyur phyir/ /byang chub sems 'di gsungs pa'o/ /
zhes gsungs so/ /de nas de bzhin gshegs pa srung ba'i dbang pos sangs rgyas thams cad kyi shin tu rnam par dag pa'i ye shes rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /shes rab rnam par dag pa yi/ /snang ba chen chen po'i 
ye shes me/ /ma lus stong nyid rang byung las/ /byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid chen po sangs rgyas thams cad kyi mtshungs pa med pa'i ye shes kyi rdo rje lta bu'i ting nge 'dzin la snyoms par zhugs te byang chub kyi 
sems 'di gsungs so/ /chos rnams nam mkha'i ngo bo nyid/ /rnam par shes ba skye med de/ /skye ba tsam du bgyid ma legs/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo gros rgya mtshos sangs rgyas thams cad kyi ye shes 
mngon par rol pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas ye shes sgyu ma las/ /rnam pa'i dra ba dag pa'i phyir/ /dpe bral bde ba'i sa gcig pu/ /byang chub tshul 'di bstan pa'o/ /zhes gsungs so/ /de nas de 
bzhin gshegs pa bdud rtsi'i dpal gyis sangs rgyas thams cad kyi yid las ma byung ba rdo rje rnam par dag pa'i ting nge 'dzin la snyoms par zhugs te byang chub kyi sems 'di gsungs so/ /rgyu rkyen yul dag mi dmigs pas/ /rdo rje dag dang ma dag med/ /spros med tshul ni 
</page>

 <page>
<ph>491</ph><p>082-246a</p>
rnyog pa bral/ /byang chub tshul 'di bstan pa'o/ /zhes gsungs so/ /de nas de bzhin gshegs pa chos kyi stobs kyis sangs rgyas thams cad kyi zil gnon dpe med rdo rje'i ting nge 'dzin la snyoms par zhugs te byang chub kyi sems 'di gsungs so/ /
dpag med yongs su bsdu ba'i gnas/ /zag med rmi lam gnas med pa/ /thams cad byed pa po med phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa mchod par ldan pas sangs rgyas thams cad kyi mngon par bsgrubs pa'i 
tshul rdo rje zhes bya ba'i ting nge 'dzin la snyoms par zhugs te byang chub kyi semasa' di gsungs so/ /tha snyad gdags pa bral pa'i phyir/ /dngos med ngo bas stong pas na/ /ye shes tsam la dmigs med de/ /mngon par mig nas tshul bstan pa'o/ /zhes gsungs so/ /de nas 
de bzhin gshegs pa me tog 'od kyis sangs rgyas thams cad kyi mtshan nyid gnas pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dben zhing rnam dag de bzhin nyid/ /chos dbyings ye shes rdo rje las/ /'gyur ba med pa'i ngang 
la bzhugs/ /byang chub tshul 'di bstan pa'o/ /zhes gsungs so/ /de nas de bzhin gshegs pa khams gsum mchod gnas kyis sangs rgyas thams cad kyi gsang ba mi zad pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so//
lus dang ngag dang yid kyi las/ /rnam par zad med 'gyur ba ltar// /sangs rgyas ye shes de bzhin te/ /byang chub tshul 'di bstan pa'o/ /zhes gsungs so/ /de nas de bzhin gshegs pa sgra gcan nyi ma'i snying po sangs rgyas thams cad kyi 'jigs pa med pa'i tshul rdo rje'i 
ting nge 'dzin la snyoms par zhugs te byang chub kyi sems 'di gsungs so/ /gang du bdag med las byung ba'i/ /dam chos seng ge'i sgra sgrogs pas/ 'dzin pa'i rtog pa dengs par byed/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
</page>

 <page>
<ph>492</ph><p>082-246b</p>
lha yis mchod pas sangs rgyas thams cad kyi mi 'gyur ba'i gdan 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du rdo rje'i rlung gis ni/ /rin med dbang chen rdul phran dag /rdo rje ye shes 'gyur med pas/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa thar pa'i rgyal mtshan gyis sangs rgyas thams cad kyi dbyangs kun nas snang ba'i rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /bden par smra pa'i 
gsung gis ni/ /thogs med rdo rje dbyangs gcig gis/ /stong gsum kun du sgrog par byed/ /byang chub thabs tshul 'di bstan pa'o/ /zhes gsungs so/ /de nas de bzhin gshegs pa dge ba'i tshul gtsug gis sangs rgyas thams cad kyi rjes su thob par ston pa rdo rje 
zhes bya ba'i ting nge 'dzin la snyoms par zhugs te byang chub kyi sems 'di gsungs so/ /gang du mos pas 'jug pa'i sems can la/ /mi rtag sdug bsngal stong bzhi ba dang / /bdag med ye shes stong nyid ston bar byed/ /'di ni ye shes dag pa'i tshul bstan pa'o/ /
zhes gsungs so/ /de nas de bzhin gshegs pa bdud rtsi 'od kyis sangs rgyas thams cad kyi chos nyid mnyam pa'i sku'i rdo rje'i ting nge 'dzin la snyoms par zhugs te byang chub kyi sems 'di gsungs so/ /mngon par bsgrub pa 'phags pa'i chos/ /de nyid mtshan ma rtog bral 
ba/ /spong ba med cing lhun gyis grub / /byang chub tshul 'di bstan pa'o/ /zhes gsungs so/ /de nas de bzhin gshegs pa dpal thub pa'i rdo rjes sangs rgyas thams cad kyi mi gnas pa chen po'i ting nge 'dzin la snyoms par zhugs te byang chub kyi sems 'di gsungs so/ /phyag 
rgya chen po mchog chen po/ /dus gsum mi mnyam chos kyi sku/ /don dam rab tu mi gnas pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa dpal brtan pa bzang pos sangs rgyas thams cad kyi ye shes 'byung ba sgyu ma'i rnam par ston pa 
</page>

 <page>
<ph>493</ph><p>082-247a</p>
rdo rje'i ting nge 'dzin la snyoms par zhugs te byang chub kyi sems 'di gsungs so/ /sgyu ma don dam par mi gnas/ /sgyu ma'i tshogs gnyis 'bad med pas/ /de nyid ngang du thob cing grol/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa rin chen phung pos sangs rgyas thams cad kyi ye shes brjod du med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rang bzhin rtog pa dag pa'i dang / /de nyid spang blang las grol phyir/ /'od gsal ngang du smrar med don//
byang chub tshul 'di bstan pa yin/ /zhes gsungs so/ /de nas de bzhin gshegs pa mdzes par gshegs pa sangs rgyas thams cad kyi rgyan mngon par bstan pa rdo rje'i ting nge 'dzin la snyoms par zhugs te byang chub kyi sems 'di gsungs so/ /lkog gyur gnas pa'i 
rten dag cing / /tshad med bzhi las 'tshar ba gang / /de bzhin gshegs pas yongs su mkhyen/ /de nyid tshul 'di bstan pa'o/ /zhes gsungs so/ /de ltar de bzhin gshegs pas gsungs pa yi/ /snying po mngon par byang chub pa/ /stong nyid ye shes nam mkha' 
ltar/ /chos sku rang byung mnyam pa nyid/ /'gog pa med phyir snang ba po/ /'od gsal snyis po 'bras 'byung 'gyur/ /de bzhin gshegs pa thams cad kyi sku dang gsung dang thugs rdo rje gsang ba gsang ba 'dus ba sangs rgyas thams cad kyi rnal 'byor chen po gnyis su 
med pa mnyam pa nyid rnam par rgyal ba'i rgyud las dbyings dang ye shes bsam gyis mi khyab pa'i don gyi le'u ste lnga bcu drug pa'o// //de nas de bzhin gshegs pa nyi ma ltar gshegs pa thams cad kyi lus dran pa nye bar gzhag pa rdo rje zhes bya ba'i ting nge 'dzin 
la snyoms par zhugs te byang chub kyi sems 'di gsungs so/ /lus kyis lus kyi rjes lta zhing / /de nyid rang bzhin med par yang / /cha shas med pa'i rnam pa can/ /byang chub tshul 'di bstan pa'o/ /zhes gsungs so/ /de nas de bzhin gshegs pa dag pa'i 'od 
</page>

 <page>
<ph>494</ph><p>082-247b</p>
kyis sangs rgyas thams cad kyi tshor ba dran pa nye bar gzhag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du bde sdug btang snyoms kyi/ /tshor bar rang bzhin med par ni/ /dag pa rkyen bral chos nyid de/ /byang chub tshul 
'di bstan pa'o/ /zhes gsungs so/ /de nas de bzhin gshegs pa yon tan gtsug tor gyis sangs rgyas thams cad kyi chos dran pa nye bar gzhag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yul dang yul can mi 
dmigs shing / /'du shes 'du byed rnam dag pa/ /rang las byung ba'i gnas med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa dpal rdzogs pas sangs rgyas thams cad kyi sems dran ba nye bar gzhag pa rdo rje zhes 
bya ba'i ting nge 'dzin la snyoms par zhugs te byang chub kyi sems 'di gsungs so/ /zab cing phra ba rtag med pa/ /rten byed rnam shes sa bon tshul/ /rtogs pa med par gnas pa ni/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa seng ge'i snyoms kyis sangs rgyas thams cad kyi 'dun pa'i rdzu 'phrul gyi rkang pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /'di dag la ma la nges par zhugs pa yi/ /bla na med pa'i bdun pa mi phyed pas/ /gong du bgrod 
bar byed pa'i mchog 'di ni/ /tshogs pa 'di ni byang chub tshul bstan pa'o/ /zhes gsungs so/ /de nas de bzhin gshegs pa gyen du 'phags pas sangs rgyas thams cad kyi brtson 'grus kyi rdzu 'phrul gyi rkang pa rdo rje'i ting nge 'dzin la snyoms par zhugs te byang chub kyi sems 
'di gsungs so/ /dkar po'i phyogs rgyun rab 'phel zhing / /dge ba'i rtsa ba mi zad pa/ /yang dag ye shes rtsom pa'i tshul/ /byang chub dag pa'i tshul bstan pa'o/ /zhes gsungs so/ /de nas de bzhin gshegs pa me tog byin gyis sangs rgyas thams cad kyi spyod pa'i 
</page>

 <page>
<ph>495</ph><p>082-248a</p>
rdzu 'phrul gyi rkang pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /rgyun chad med pa'i bsam gtan gnas/ /yengs med tshul la gnas gyur cing / /bden don spyod pa rnam par 'dzin/ /rnam par sad 
byed rten gyur pas/ /byang chub tshul 'di bstan pa'o/ /zhes gsungs so/ de nas de bzhin gshegs pa 'od dgyes sangs rgyas thams cad kyi sems kyi sems kyi rdzu 'phrul gyi rkang pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /khyad 
par gyis ni bsam gtan la/ /sems ni ye shes ngang gyur pas/ /mtshan mas stong pa'i rigs pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa pad+ma'i dpal gyis sangs rgyas thams cad kyi dge ba'i chos ma skyes pa bskyed 
pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dge ba'i bag la nyal gyur pa/ /rnam par sad byed rten gyur pas/ /bdag nyid thar pa thob pa'i chos/ /byang chub tshul 'di bstan pa'o/ /zhes gsungs so/ /de nas de bzhin 
gshegs pa ye shes dgyes kyis sangs rgyas thams cad kyi dge ba'i chos skyes pa rnam par dag par bsrung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /yang dag nges par gnas pa yi/ /dag pa'i dge ba phyogs med pa/ /
brtan zhing phyir mi ldog par ni/ /gnas pa byang chub tshul bstan pa'o/ /zhes gsungs so/ /de nas de bzhin gshegs pa bkod pa mdzes pas sangs rgyas thams cad kyi mi dge ba'i chos skyes pa rnams spong ba rdo rje'i ting nge 'dzin la snyoms par zhugs te byang chub kyi sems 
'di gsungs so/ /sdig tor gyur pa'i phung po dag /log pa'i las rnams nges spong ba/ /tshul khrims ngo bo bstan pa'i mthu/ /byang chub tshul 'di bstan pa'o/ /zhes gsungs so/ /de nas de bzhin gshegs pa gti mug med par gshegs pas sangs rgyas 
</page>

 <page>
<ph>496</ph><p>082-248b</p>
thams cad kyi mi dge ba'i chos ma skyes pa rnams mi skyed pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'di dag dngos po mi dmigs pas/ /yongs su dag pas rtsa ba bral/ /ldog pa med pa'i tshul gnas pas/ /byang chub 
tshul 'di bstan pa'o/ /zhes gsungs so/ /de nas de bzhin gshegs pa bla na med pas sangs rgyas thams cad kyi dad pa'i dbang po rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rgyu dag 'bras bus bsdus pa yi/ /
dngos po zhing dag rnam dag pas/ /phra rab brten pa 'dod pa dag /byang chub tshul 'di bstan pa'o/ /zhes gsungs so/ /de nas de bzhin gshegs pa tog gi rgyal mtshan gyis sangs rgyas thams cad kyi brtson 'grus kyi dbang po rdo rje'i ting nge 'dzin la snyoms par zhugs te byang 
chub kyi sems 'di gsungs so/ /dge ba dang ni lhag par spro ba'i chos/ /pha rol phyin pa drug la spyod pa ste/ /sgyu ma'i ye shes 'dis ni spro ba gang / /byang chub tshul 'di nges par bstan pa'o/ /zhes gsungs so/ /de nas de bzhin gshegs pa bde bar de bar dgongs pas 
sangs rgyas thams cad kyi dran pa'i dbang po rdo rje'i ting nge 'dzin la snyoms par zhugs te byang chub kyi sems 'di gsungs so/ /mi brjed gzungs su gyur pa ni/ /bde ba bstan pa'i ngang 'byung ba/ /ltung ba bag med gnas spong bas/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa dri ma med pa'i rgyal pos sangs rgyas thams cad kyi ting nge 'dzin gyi dbang po rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /mnyam par bzhag dang rjes thob la/ /sgyu ma khams gsum 
lam snang ba/ /dben pas de nyid thob pas so/ /byang chub tshul 'di bstan pa'o/ /zhes gsungs so/ /de nas de bzhin gshegs pa cho ga mkhyen pas sangs rgyas thams cad kyi shes rab kyi dbang po rdo rje zhes bya ba'i ting nge 'dzin la snyoms par zhugs te byang chub kyi sems 
</page>

 <page>
<ph>497</ph><p>082-249a</p>
'di gsungs so/ /'khor dang mya ngan 'das pa yi/ /spyi dang rang gi mtshan nyid rnams/ /ngo bo nyid dag rab ston pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa dag pa'i rgya mtshos sangs rgyas thams 
cad kyi rnam par grol ba rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam par dben don kun shes pas/ /bsam gtan bde la ma zhen cing / /khyad par byang chub sems dpa' chos/ /byang chub tshul 'di bstan pa'o/ /
zhes gsungs so/ /de nas de bzhin gshegs pa rin chen mnga' bas sangs rgyas thams cad kyi rnam par grol ba dgyes pa'i tshul rdo rje'i ting nge 'dzin la snyoms par zhugs te byang chub kyi sems 'di gsungs so/ /dang du blang ba rlom sems med/ /gang du chos dbyings 
ngang 'jug pa/ /gcig dang du mar dmigs pas grol/ /byang chub tshul 'di bstan pa'o/ /zhes gsungs so/ /de nas de bzhin gshegs pa rtogs pa mi mnga' bas sangs rgyas thams cad kyi rnam par grol ba gnyis su med pa rdo rje'i ting nge 'dzin la snyoms par zhugs 
te byang chub kyi sems 'di gsungs so/ /bral ba med cing mi shigs pa/ /'khrug med bye brag ma sbangs nas/ /'dren pa chos kyi gter gyur ba/ /byang chub tshul 'di bstan pa'o/ /zhes gsungs so/ /'di ni gzhal yas khang min yul ni dbang po min cing 'byung 
sogs min/ /gzugs la sogs pa ma yin srog gnas min zhing mir gyur 'di ni rgyal ba ste/ /'khor lo'i gtso yi chos nyid yin te des ni dkyil 'khor du mar sprul/ /khams gsum 'di na sna tshogs 'khor lor shes na sems ni ci ste 'khrul bar byed/ /de bzhin 
gshegs pa thams cadakyi sku dang gsung dang thugs kyi gsang ba gsang ba 'dusapa rnal 'byor chen po gnyis su med pa mnyam pa nyid rnam par rgyal ba las rigs kyi dkyil 'khor 'byung gnas rdo rje zhes bya ba'i le'u ste lnga bcu 'dun pa'o// //de nas bcom ldan 
</page>

 <page>
<ph>498</ph><p>082-249b</p>
'das de bzhi+in gshegs pa skye bo dga' bar mdzad pas sangs rgyas thams cad kyi dang pa'i stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /gzhan rkyen na bas mi rdzi ba'i/ /ye shes mngon par 'phel bas na/ /mchog tu rten 
'brel yid ches yin/ /byang chub tshul 'di bstan pa'o/ /zhes gsungs so/ /de nas de bzhin gshegs pa rma bya'i nga ros sangs rgyas thams cad kyi brtson 'grus kyi stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du sems 
bskyed gzhan don du/ /dge ba'i rtsa ba bskrun pa las/ /le lo rnam par spangs pa can/ /byang chub tshul 'di bstan pa'o/ /zhes gsungs so/ /de nas de bzhin gshegs pa ma zhum pas sangs rgyas thams cad kyi dran po'i stobs rdo rje'i ting nge 'dzin la snyoms 
par zhugs te byang chub kyi sems 'di gsungs so/ /yang dag spro ba tshad med pa/ /rgyun du chos rgyun gzungs thob pas/ /rtag tu dge bas dus mtha' gang / /byang chub tshul 'di bstan pa'o/ /zhes gsungs so/ /de nas de bzhin gshegs pa sred pa'i dri ma 
spangs pas sangs rgyas thams cad kyi ting nge 'dzin gyi stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam par g.yengs pa'i dri ma bral/ /'khrig pa bral ba'i bde ba rgyas/ /gzhan du dga' ba tshad med pas/ /de 
nyid gsang ba'i tshul bstan pa'o/ /zhes gsungs so/ /de nas de bzhin gshegs pa spyod pa'i lam gyis sangs rgyas thams cad kyi shes rab kyi stobs rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du shes rab 'chal 
spangs nas/ /rab tu byed pa thogs med pa/ /stong nyid ye shes thugs rje'i bdag /byang chub sems 'di bstan pa'o/ /zhes gsungs so/ /de nas de bzhin gshegs pa lha thams cad kyis snyan par bsgrags pas sangs rgyas thams cad kyi ting nge 'dzin yang dag 
</page>

 <page>
<ph>499</ph><p>082-250a</p>
pa byang chub kyi yan lag rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam pa kun tu khyab pa yi/ /rang rig ye shes 'du 'bral med/ /khyad par mngon par rtogs pa nyid/ /byang chub tshul 'di bstan pa'o/ /
zhes gsungs so/ /de nas de bzhin gshegs pa rin po che'i stobs kyis sangs rgyas thams cad kyi brtson 'grus yang dag byang chub kyi yan lag rdo rje'i ting nge 'dzin la snyoms par zhugs te byang chub kyi sems 'di gsungs so/ /phyin ci ma log khyad par la/ /rang 
gi lus dang longs spyod tshogs/ /sems can kun la ster bas na/ /byang chub tshul 'di bstan pa'o/ /zhes gsungs so/ /de nas de bzhin gshegs pa phyag na pad+mas sangs rgyas thams cad kyi dga' ba yang dag byang chub kyi yan lag rdo rje'i ting nge 'dzin la snyoms 
par zhugs te byang chub kyi sems 'di gsungs so/ /lkog tu gyur pa las 'das shing / /gzhon nu'i bde ba rtog bral bas/ /zag med bde bas rgyas gyur pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
dpal rdo rje 'dzin pas sangs rgyas thams cad kyi shin tu sbyangs pa yang dag byang chub kyi yan lag rdo rje'i ting nge 'dzin la snyoms par zhugs te byang chub kyi sems 'di gsungs so/ /nyams pa med cing 'phel ba'i chos/ /bde ba dang ni dgyes spyod pa/ /lngang ba dang 
yang zo bdog bde/ /byang chub tshul 'di bstan pa'o/ /zhes gsungs so/ /de nas de bzhin gshegs pa dgra las rnam par rgyal bas sangs rgyas thams cad kyi chos rab tu rnam par 'byed pa yang dag byang chub kyi yan lag rdo rje'i ting nge 'dzin la snyoms par zhugs te byang chub 
kyi sems 'di gsungs so/ /rten 'brel lugs 'byung lugs bzlog pa'i/ /spyi dang rang gi mtshan nyid las/ /chos kun rnam par 'byed pa yi/ /rab tu mi gnas tshul bstan pa'o/ /zhes gsungs so/ /de nas de bzhin gshegs pa 'byor ldan grags pas sangs 
</page>

 <page>
<ph>500</ph><p>082-250b</p>
rgyas thams cad kyi dran pa yang dag byang chub kyi yan lag rdo rje'i ting nge 'dzin la snoms par zhugs te byang chub kyi sems 'di gsungs so/ /ye shes go cha dang ldan zhing / /gong nas gong du 'phel byed pa/ /de nyid 'phel bar gyur pa ni/ /byang chub tshul 'di bstan pa'o/ /
zhes gsungs so/ /de nas de bzhin gshegs pa yul 'khor bzang pos sangs rgyas thams cad kyi btang snyoms yang dag byang chub kyi yan lag rdo rje'i ting nge 'dzin la snyoms par zhugs te byang chub kyi sems 'di gsungs so/ /mkha' dang mnyam pa'i sems can 
la/ phyogs ris med par khyab pa yi/ /gnyis med mnyam par gnas pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa me tog 'od kyis sangs rgyas thams cad kyi yang dag pa'i lta ba rdo rje'i ting nge 'dzin la snyoms par 
zhugs te byang chub kyi sems 'di gsungs so/ /phyin ci ma log ye shes ni/ /mngon sum dag pa'i ngo bor gyur/ /lhag pa'i sdom 'apel 'gyur ba ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa seng ge'i nga ros sangs 
rgyas thams cad kyi yang dag pa'i rtog pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sems dpa' rtogs pas mi phyed pas/ /kun slong ngan pa rnam rtog ste/ /byang chub sems kyi rjes 'gro bas/ /bsgom par bya ba'i tshul 'di 
bstan pa'o/ /zhes gsungs so/ /de nas de bzhin gshegs pa zla ba ltar shar bas sangs rgyas thams cad kyi yang dag pa'i ngag rdo rje'i ting nge 'dzin la snyoms par zhugs te byang chub kyi sems 'di gsungs so/ /ma 'dres dri ma med ba yi/ /rang gi ye shes der 
ston mdzad/ /rnam par dag pas tshul bstan pa/ /byang chub de nyid bshad pa yin/ /zhes gsungs so/ /de nas de bzhin gshegs pa 'dzin pa'i mchog gis sangs rgyas thams cad kyi yang dag pa'i las kyi mtha' rdo rje'i ting nge 'dzin la snyoms par zhugs te byang 
</page>

 <page>
<ph>501</ph><p>082-251a</p>
chub kyi sems 'di gsungs so/ /bdag nyid byang chub chen po ru/ /ring ba'i chos dag mngon gyur pas/ /phyir mi ldog pa'i sems thob pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa mi g.yo 
bas sangs rgyas thams cad kyi yang dag ba'i 'tsho ba rdo rje'i ting nge 'dzin la snyoms par zhugs te byang chub kyi sems 'di gsungs so/ /lus ngag yid gsum gzhan don du/ /nges par sngo ba bla na med/ /yang dag don la rgyun spyod pa'i/ /byang chub tshul 
'di bstan pa'o/ /zhes gsungs so/ /de nas de bzhin gshegs pa phan pa dang ldan par gshegs pas sangs rgyas thams cad kyi yang dag par rtsol ba rdo rje'i ting nge 'dzin la snyoms par zhugs te byang chub kyi sems 'di gsungs so/ /shin tu nges par gzhan gyi 
don/ /dngos dang brgyud pas mdzad pa po/ /ro mnyam ye shes rol pa ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa bsod nams stobs kyis sangs rgyas thams cad kyi yang dag pa'i dran pa rdo rje'i ting nge 'dzin la 
snyoms par zhugs te byang chub kyi sems 'di gsungs so/ /thugs rjes khyad par yul gyur pa/ /bde ba nyams pa med pa dang / /bstan pa snying po 'dren pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa sgron ma'i rgyal 
pos sangs rgyas thams cad kyi yang dag pa'i ting nge 'dzin rdo rje'i mchog tu dga' ba'i ting nge 'dzin snyoms par zhugs te byang chub gyi sems 'di gsungs so/ /phra rags rtog pa ma lus pa/ /chos kyi dbyings su nub nas ni/ /zung 'jug chos spyod dang gnas pas/ /
byang chub tshul 'di bstan pa'o/ /zhes gsungs so/ /de nas byang chub sems dpa' sems dpa' chen po kun du bzang po'i ye shes kyi snang ba mi zad pas dus gsum du rgyun mi 'chad cing phyogs bcu kun tu khyab pa'i dkyil 'khor gyi 'khor lo ma lus shing lus pa 
</page>

 <page>
<ph>502</ph><p>082-251b</p>
med pa'i gnas kyi dbang phyug dam pas ston par byed do/ /de nyid de bzhin gshegs pa thams cad la dgyes pa'i mchog stsol bas dri ma med par spyod la/ 'phags pa thams cad la mchod pa dang / sems can thams cad yongs su smin ba'i lam mtshungs pa med 
par tshad med pa'i 'od zer du mas snang ba dang yongs su dag par byed pa nyid de/ 'dir gsang pa chen po'i tshul la phyin ci ma log sa gnas shing byang chub kyi sems rdo rje las nges par thob pa ston pa ni sangs rgyas thams cad kyi ston pa yin/ bla ma yin/ bkur 
gnas yin/ de bzhin gshegs pa thams cad kyi 'byung gnas yin ye shes mi zad pa'i gter yin/ /mtshungs pa med pa'i rgya mtsho yin/ /yon tan dri ma med pa'i gling yin/ /gzi brjid mi zad pa'i nyi ma yin/ /rin chen du ma'i rgyal mtshan yin/ /mi shes pa'i rab 
rib sel ba'i zla ba yin/ /mun pa la gnas pa'i sgroname lta bu yin/ /nad thams cad zhi bar nus pa'i sman pa'i rgyal po chen po yin/ /srid pa las sgrol bar byed pa'i gru chen po yin/ dgos 'dod du ma'i gzhi rin po che bsam 'phel yin/ phun sum tshogs pa du 
ma'i ljon shing chen po tshad med pas skyob pa nyid de byang chub kyi sems rdo rjes rgyud rgyas par byed pa'i bla ma ni byang chub kyi sems rdo rje dang tha dad med cing dbyer med pa nyid do/ /'dis ni rim pa nges par ston pa ni 'di lta ste/ chos thams cad kyi lam ma lus pa rdzogs par byed pa 
'di nyid de dkar po rnam par mthong ba'i sa dang / rigs kyi sa dang / brgyad pa'i sa dang / srabs pa'i sa dang / mthong ba'i sa dang / 'dod chags dang bral ba'i sa dang / byas pa rtogs pa'i sa dang / bsrung ba'i sa thams cad yongs su rdzogs par byed do/ /
mos par spyod pa dang / 'jug pa'i sgo la spyod pa dang / lam gnas pa la spyod pa rdzogasapar byed do/ /rab tu dga' ba dang / dri ma med pa dang / 'od 'phro ba dang / 'od byed pa dang / sbyang dka' ba dang / mngon du gyur ba dang / ring du song ba dang / mi g.yo ba dang / /
</page>

 <page>
<ph>503</ph><p>082-252a</p>
legs pa'i blo gros dang / chos kyi sprin gyi bar du ye shes yongs su rdzogs par byed do/ /dpe med pa'i sa dang / ye shes chen po'i sa dang / dpal rdo rje 'dzin pa'i bar du ma lus pa'i ye shes thams cad yongs su rdzogs par byed pa nyid de/ mngon 
par 'byung ba rol pa'i gsang ba bsam gyis mi khyab pa'i spyod yul ston pa nyid do/ /de phyir kun nas kun du nges par bla ma la mchod cing brten par bya ba la 'bad pa nyid do/ /'di dag gis kyang lus gcig gis ye shes du ma yongs su sdud par byed pa'i phyir tshe 
gcig gis mngon du byed par 'gyur ro/ /zhes gsungs so/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus ba rnal 'byor chen po gnyis su med pa mnyam pa nyid rnam par rgyal ba'i rgyud las gsang ba bla na med pa'i lam 
yongs su rdzogs par ston pa'i le'u ste lnga bcu brgyad pa'o// //de nas de bzhin gshegs pa dbyangs kyis bskul bas sangs rgyas thams cad kyi ye shes rin po che'i mdzod rdo rje'i ting nge 'dzin la snyoms par zhugs te byang chub kyi sems 'di gsungs 
so/ /gsung ba 'dzin pa ma lus pa/ /ye shes chu dang 'o ma bzhin/ /snga phyi gcig tu 'dres pa yi/ /byang chub tshul 'di bstan pa'o/ /zhes gsungs so/ /de nas de bzhin gshegs pa gau ta ma ye shes mngon par rol pas sangs rgyas thams cad kyi 
rdo rje'i sprin gyi 'od rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du 'byung ba'i ye shes kyis/ /sku yi rdo rje'i rol pa gang / /ma skyes de bzhin nyid sbyor bas/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa mdangs stobs kyis sangs rgyas thams cad kyi rdo rje ye shes kyi chu bo 'byung ba rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /brjod pa tha snyad bral ba yi/ /gsung gi rdo rje'i dbang phyug gang / /skye med ngo bo 
</page>

 <page>
<ph>504</ph><p>082-252b</p>
nyid ston pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo gnas pa'i rang bzhin gyis sangs rgyas thams cad kyi ye shes kyi rdo rjes log lta'i ri bo 'joms pa rdo rje zhes bya ba'i ting 'dzin la snyoms par zhugs te byang 
chub kyi sems 'di gsungs so/ /rnam par rtog las grol ba yi/ /ye shes phung po'i rang bzhin can/ /mnyam nyid byang chub mi phyed pas/ /ye shes tshul 'di bstan pa'o/ /zhes gsungs so/ /de nas de bzhin gshegs pa zla ba bzang pos sangs rgyas 
thams cad kyi rdo rje ye shes kyi spyod pa kun du rol pa'i ting nge 'dzin la snyoms par zhugs te byang chub kyi sems 'di gsungs so/ /zab mo'i gnas la bsam gtan gang / /byang chub sems dpa'i tshogs chen gyis/ /shin tu dgyes par spyod pa ni/ /byang chub tshul 
'di bstan pa'o/ /zhes gsungs so/ /de nas de bzhin gshegs pa byang chub me tog gis sangs rgyas thams cad kyi 'byung bar ston pa rdo rje'i ting nge 'dzin la snyoms par bzhugs te byang chub kyi sems 'di gsungs so/ /gnas lugs de bzhin nyid stong pas/ /rgyu dang 
rkyen las rnam grol nyid/ /ma 'gags tha snyad rnyog ba med/ /byang chub tshul 'di bstan pa'o/ /zhes gsungs so/ /de nas de bzhin gshegs pa bkra shis snying pos sangs rgyas thams cad kyi tshad med ye shes ston pa rdo rje zhes bya ba'i ting nge 'dzin la snyoms 
par zhugs te byang chub kyi sems 'di gsungs so/ /rtogs par bya ba'i don dam ni/ /rten 'brel mtshan nyid ston pa las/ /stong nyid ye shes chos kyi sku/ /byang chub tshul 'di bstan pa'o/ /zhes gsungs so/ /de nas de bzhin gshes pa legs stobs kyis 
sangs rgyas thams cad kyi dmigs pa rab tu zhi ba rdo rje'i ting nge 'dzin la snyoms par zhugs te byang chub kyi sems 'di gsungs so/ /dmigs su med pa'i don dam ni/ /bsam pa shes brjod yul 'das pa/ /dmigs pa kun las 'das pa ste/ /byang chub tshul 'di bstan 
</page>

 <page>
<ph>505</ph><p>082-253a</p>
pa'o/ /zhes gsungs so/ /de nas de bzhin gshegs pa ye shes gzi brjid kyis/ sangs rgyas thams cad kyi+i 'dzam bu'i chu bo'i 'od zil gnon rdo rje'i ting nge 'dzin la snyoms par zhugs te byang chub kyi sems 'di gsungs so/ /'jig rten srid pa'i 
brtan pa dang / /g.yo ba'i sna tshogs gang 'byung ba/ /dpag med 'di yis gnon pa po/ /byang chub tshul 'di bstan pa'o/ /zhes gsungs so/ /de nas de bzhin gshegs pa stobs kyi rtsal gyis sangs rgyas thams cad kyi bskal ba 'khor ba'i mun pa sel byed rdo rje'i ting 
nge 'dzin la snyoms par zhugs te byang chub kyi sems 'di gsungs so/ /bdag dang bdag gir 'dzin pa yi/ /blo yi mun pa ma lus pa/ /ye shes snang bas 'joms par mdzad/ /byang chub tshul 'di bstan pa'o/ /zhes gsungs so/ /de nas de bzhin gshegs pa dge 
ba'i sgron mes sangs rgyas thams cad kyi 'gro ba'i don mdzad sgron me 'bar ba'i ting nge 'dzin la snyoms par zhugs te byang chub kyi sems 'di gsungs so/ /'od gsal shes rab med 'bar bas/ /nyon mongs ma lus khyod kyis bsregs/ /zag ba'i dri ma sel mdzad pa/ /
byang chub tshul 'di bstan pa'o/ /zhes gsungs so/ /de nas de bzhin gshegs pa mthu rtsal ston pas sangs rgyas thams cad kyi thogs med rdo rje'i ting nge 'dzin la snyoms par zhugs te byang chub kyi sems 'di gsungs so/ /bdud sde shin tu mi zad pa/ /thams cad 'dul 
mdzad dpa' po che/ /stobs chen 'jig rten gsum las rgyal/ /de nyid tshul 'di bstan pa'o/ /zhes gsungs so/ /de nas de bzhin gshegs pa lha sgra thub pas sangs rgyas thams cad kyi gdul dka' ma lus pa 'dul bar mdzad pa rdo rje sangs rgyas thams cad kyi stobs 
mchog rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du byams pa'i ting 'dzin gyis/ /snying rje'i yul gyur gzigs nas ni/ /pha rol rtog pa rtsad gcod pa/ /byang chub tshul 'di bstan pa'o/ /zhes gsungs so/ /de nas de 
</page>

 <page>
<ph>506</ph><p>082-253b</p>
bzhin gshegs pa rab tu zhi bas sangs rgyas thams cad kyi lhag par gnas pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mtshungs med ston pa gcig pa dang / /du ma las ni yongs grol zhing / /kun rdzob tha snyad zad byed pa/ /byang 
chub tshul 'di bstan pa'o/ /zhes gsungs so/ /de nas de bzhin gshegs pa nyi ma'i zhal gyis sangs rgyas thams cad kyi kun nas dag pa'i klong rdo rje'i ting nge 'dzin la snyoms par zhugs te byang chub kyi sems 'di gsungs so/ /kun nas sangs rgyas ma lus pa'i/ /
bstan pa gzhan don phyir 'byung ba/ /thub pa brdal ba chen por 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa thar pa thar pa'i brtul zhugs kun nas 'byung ba rdo rje zhes bya ba'i ting nge 'dzin la snyoms par zhugs te byang chub 
kyi sems 'di gsungs so/ /bcu gnyis spyod pa'i tshul gyis ni/ /yon tan sdud pa'i tshul 'chang ba/ /dmigs med kun rdzob dag pa che/ /byang chub tshul 'di bstan pa'o/ /zhes gsungs so/ /de nas de bzhin gshegs pa tshul khrims dri med 'od kyis sangs rgyas thams 
cad kyi zhal bzangs rgyas pa rdo rje'i ting nge 'dzin la snyoms rapa zhugs te byang chub kyi sems 'di gsungs so/ /kun nas zhal gyi snang ba'i sgo/ /dpag med zhal dang phyag rgya dag /du mar snang ba'i ston pa po/ /byang chub tshul 'di bstan pa'o/ /zhes gsungs so/ /de nas de 
bzhin gshegs pa brtul zhugs gnas kyis sangs rgyas thams cad kyis tshul zab par ston pa rdo rje'i ting nge 'dzin la snyoms par zhugs te byang chub kyis sems 'di gsungs so/ /drang srong spyod pa gtsang ma'i gnas/ /ri sul gnas la brten pa yi/ /chog shes bag yod snyengs bral 
pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa rdul med pas sangs rgyas kyi snang med 'od kyi rdo rje'i ting nge 'dzin la snyoms par zhugs te byang chub kyi sems 'di gsungs so/ /zhi ba spros bral mkha' lta bu/ /mtha' dbus med pa'i ngo bo 
</page>

 <page>
<ph>507</ph><p>082-254a</p>
nyid/ /go 'byed ye shes lhun gyis grub/ /byang chub tshul 'di bstan pa'o/ /zhes gsungs so/ /de nas de bzhin gshegs pa snying po 'phags kyis sangs rgyas thams cad kyi mngon par rtogs pa bsam gyis mi khyab par rdo rje'i ting nge 'dzin la snyoms par 
zhugs te byang chub kyi sems 'di gsungs so/ /rnam par mi rtog rang byung ba/ /snang la rang bzhin med pa ni/ /ma grub grub pa'i lam gyur pas/ /byang chub tshul 'di bstan pa'o/ /zhes gsungs so/ /sems bskyed nges pa dang po ste/ /tshogs bsags pa ni zung 
'brel 'byung / /tshad med drod la sogs par 'gyur/ /stong nyid ye shes mthong ba nyid/ /dang por rdo rje sems dpa' nas/ /dkyil 'khor yongs rdzogs goms byed pas/ /bsdu ba yongs su dag pa nyid/ /bla na med pa'i tshul nyid do/ /de bzhin gshegs pa 
thams cad kyi sku dang gsung dang thugs kyi gsang ba gsang ba 'dus pa sangs rgyas thams cad kyi rnal 'byor chen po gnyis su med pa mnyam pa nyid rnam par rgyal ba las ye shes nges par byed pa gnas gtan la dbab pa'i don gyi le'u ste lnga bcu dgu pa'o// //
de nas bcom ldan 'das de bzhin gshegs pa mig sman rgyal pos sangs rgyas thams cad kyi snying po yon tan thams cad kyi 'byung nas rdo rje'i ting nge 'dzin la snyoms par zhugs te byang chub kyi sems 'di gsungs so/ /stong pa'i mtshan nyid mtshon pa las/ /chu shing ste 
ma'i bdud rtsi bzhin/ /snying po med pa'i snying por gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'phel bar mdzad pas sangs rgyas thams cad kyi kun tu rol ba'i rdo rje zhes bya ba'i ting nge 'dzin la snyoms par zhugs te byang 
chub kyi sems 'di gsungs so/ /rnam shes ye shes gzungs can ni/ /mtshan ma med pa'i rnam pa can/ /dri med sa bon 'byung gnas las/ /byang chub tshul 'di bstan pa'o/ /zhes gsungs so/ /de nas de bzhin gshegs pa spos kyi 'od sangs rgyas thams cad kyi 
</page>

 <page>
<ph>508</ph><p>082-254b</p>
ye shes mngon par rtogs pa'i ting nge 'dzin la snyoms par zhugs te byang chub kyi sems 'di gsungs so/ /'di ni rdzogs pa'i byang chub lam/ /'od zer kun du 'bar bcas pas/ /nA da 'dzin med gnyug mar grol/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa dus mkhyen 'od sangs rgyas thams cad kyi tsan+dan gyi dri rgyal po rdo rje'i ting nge 'dzin la snyoms par zhugs te byang chub kyi sems 'di gsungs so/ /sngon du 'gro ba yid yin te/ /yid kyi 'jug pa'i rang bzhin rnams/ /dag pa 
gsang ba chen po nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa dran pa'i dbang po sangs rgyas thams cad kyi thogs med spyod pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mi g.yo 'gog pa'i 
lam spangs shing / /ma rig rdul dang bral ba yin/ /snying gi pad+ma sad byed pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa thogs pa med pa'i rgyal mtshan sangs rgyas thams cad kyi ye shes yang dag par sdud pa rdo rje'i ting nge 'dzin la 
snyoms par zhugs te byang chub kyi sems 'di gsungs so/ /mtshan ma med pa'i sku gcig pu/ /nyon mongs bral ba'i phyag rgya che/ /dgos pa med par rten cing 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa byang chub mchog bgrod 
rdo rje sangs rgyas thams cad kyi don phun sum tshogs pa 'byung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /mi rtag sdug bsngal bdag med dang / /zhi ba'i tshul gyis thams cad mkhas pas/ /sems can ji srid skyo bskyed pa'i/ /byang chub tshal 'di 
bstan pa'o/ /zhes gsungs so/ /de nas de bzhin gshegs pa spyod pa gsal ba sangs rgyas thams cad kyi mchog tu sprul pa ngo bo nyid dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du 'jig rten ma lus pa'i/ /sems can khams dang bsam 
</page>

 <page>
<ph>509</ph><p>082-255a</p>
ba dang / /bag la nyal ba mkhyen pas ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen dgyes pas sangs rgyas thams cad kyi yul dmigs pa med pa rdo rje'i ting nge 'dzin la snyoms par zhugs te byang chub kyi 
sems di gsungs so/ /tshad med thugs rje'i dbang gyur pas/ /sna tshogs 'dul ba'i tshul can gyis/ /chos kyi dbyings dang tshul gcig par/ /'gro don de nyid bstan pa'o/ /zhes gsungs so/ /de nas de bzhin gshegs pa chos kyi dbang phyug sangs rgyas thams 
cad kyi de kho na nyid kyi rnam par rdo rje'i ting nge 'dzin la snyoms par zhugs te byang chub kyi sems 'di gsungs so/ /thub pa'i sems can thams cad kun/ /ma lus zad med dbyings nyid du/ /ma gyur de srid bzhugs mdzad cing / /byang chub tshul 'di bstan pa'o/ /zhes gsungs so/ /
de nas de bzhin gshegs pa lha thams cad pa'i rgyal ba sangs rgyas thams cad kyi chosanyid gcig pa'i tshul rdo rje'i ting nge 'dzin la snyoms par zhugs te byang chub kyi sems 'di gsungs so/ /'gro ba gcig kyang ma lus par/ /ye shes dbyings su ma gyur tshe/ /mya ngan 'da' ba 
ston mi mdzad/ /byang chub tshul 'di bstan pa'o/ /zhes gsungs so/ /de nas de bzhin gshegs pa bshes gnyen chen pos sangs rgyas thams cad kyi ye shes bsod nams gzhal du med pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /
rang dang gzhan dang bdag dang ni/ /bdag gir 'dzin pa'i gnyis snang zhing / /gnyis med mnyam par rab sbyor bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa bzang po'i gshes gnyen sangs rgyas thams cad kyi dpag med 
bde ba'i rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du phan pa 'byung ba'i gnas/ /rang bzhin 'od gsal 'gyur med pas/ /gcig las du mar sprul pa dag /byang chub ngang las sprul pa yin/ /zhes gsungs so/ /de nas de 
</page>

 <page>
<ph>510</ph><p>082-255b</p>
bzhin gshegs pa rab tu zhi ba'i stobs sangs rgyas thams can kyi 'gro drug 'dul ba'i rdo rje'i ting nge 'dzin la snyoms par zhugs te byang chub kyi sems 'di gsungs so/ /sems can ma lus srog gyur pa/ /snying po bdud rtsi byang chub sems/ /'pho ba med par rang 
'dir rgyal/ /byang chub tshul 'di bstan pa'o/ /zhes gsungs so/ /de nas de bzhin gshegs pa bdud rtsi'i bdag pos sangs rgyas thams cad kyi rgyal ba 'gro ba skyob pa rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /yang 
dag tshad med bzhi ldan pas/ /rgyu dang lam dang yul gyis ni/ /dmigs bcas dmigs med rim pa dag /byang chub tshul 'di bstan pa'o/ /zhes gsungs so/ /de nas de bzhin gshegs pa lhun po'i 'od sangs rgyas thams cad kyi mdzes pa bla na med pa rdo rje'i ting nge 
'dzin la snyoms par zhugs te byang chub kyi sems 'di gsungs so/ /'dus ma byas shing rnam dbye med/ /chos nyid ngo bo nyid 'byung ba/ /dag pa'i phyir na 'od gsal pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'phags 
pas bstod pa dri ma med pa yongs su dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sems nyid nyon mongs can min pa/ /blo bur dri ma rlung las byung / /des blangs 'dzin bas rnam 'khrul te/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa snang ldan sangs rgyas thams cad kyi lhan cig tu 'byung ba ye shes dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos nyid dang la rang gnas pa'i/ /rlung ni phra ba 'jug byed cing / /dag pa ye 
shes tshul du 'jug /byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid 'bar bas sangs rgyas thams cad kyi dag pa chen po rdo rje'i ting nge 'dzin la snyoms par zhugs te byang chub kyi sems 'di gsungs so/ /mtha' gnyis las ni rnam 
</page>

 <page>
<ph>511</ph><p>082-256a</p>
par gnas/ /sgrib gnyis snyoms par 'jug bcas pa/ /lhan cig 'byung ba mi gnas pas/ /de nyid tshul 'di bstan pa'o/ /zhes gsungs so/ /de nas de bzhin gshegs pa snang ba gzigs sangs rgyas thams cad kyi rgyal pa ye shes gsag ba'i mdzod 
rdo rje'i ting nge 'dzin la snyoms par zhugs te byang chub kyi sems 'di gsungs so/ /ye shes rgyas mtsho'i ngang nyid las/ /dpa' rlabs sna tshogs tsho 'phrul ston/ /'di nyid yon tan 'byung ba'i gzhi/ /byang chub tshul 'di bstan pa'o/ /zhes gsungs so/ /rtog med ye shes 
dbyings gyur pa/ /nam mkha'i kun du rtog bral pas/ /rlung sem mnyam par gyur pas na/ /mtshungs med nor bu'i gter mchog 'gyur/ /chos nyid ngang du bzhugs pa dag /thun mong tshul 'di bstan pa'o/ /zhes gsungs so/ /de bzhin gshegs pa thams cad 
kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyi nor bu'i tog gi rgyal po'i ngo bo'i le'u ste drug cu pa'o// //de nas bcom ldan 'das de bzhin gshegs pa 
legs spyod rnam par smin pa'i rgyal po sangs rgyas thams cad kyi cha med phyogs chas stod pa rdo rje'i ting nge 'dzin la snyoms par zhugs te byang chub kyi sems 'di gsungs so/ /Rang byung ye shes gnas med rgyal/ /mtha' dbus las grol de bzhin nyid/ /sangs rgyas nyid kyis mi 
gzigs pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa legs dgyes rdo rje sangs rgyas thams cad kyi dgongs pa gcig tu 'gyur ba rdo rje'i ting nge 'dzin la snyoms par zhugs te byang chub kyi sems 'di gsungs so/ /mi gnyis tha dad 
med pa'i chos/ /gsang ba ngo bo nyid dag par/ /skye ba med la chos 'byung ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa mya ngan bral sangs rgyas thams cad kyi rab tu nyams pa med pa rdo rje'i ting nge 'dzin la snyoms par zhugs te byang chub 
</page>

 <page>
<ph>512</ph><p>082-256b</p>
kyi sems 'di gsungs so/ /rnam par dmigs pa rtog bral te/ /kun nas zag med 'phel med pas/ /yon tan rgyal pas bsdus pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen 'od sangs rgyas thams 
cad kyi ye shes yang dag par 'du ba rdo rje'i ting nge 'dzin la snyoms par zhugs te byang chub kyi sems 'di gsungs so/ /'dir ni mi gtog ye shes nyid/ /mnyam bzhag rjes thob rtsol bral nas/ /gnyis mi gzigs pas rab tu skye/ /de nyid tshul 'di bstan pa'o/ /
zhes gsungs so/ /de nas de bzhin gshegs pa spyod pa dang ldan pa rdo rje sangs rgyas thams cad kyis yid la mi byed pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yid la byed pa mtshan mar byung / /de nyid dngos med rtog bral bas/ /
yid la med byed bde ba che/ /rang byung tshul 'di bstan pa'o/ /zhes gsungs so/ /de nas de bzhin gshegs pa bsod nams stobs sangs rgyas thams cad kyi kun nas 'brel bdag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang 
du bdag nyid gcig pa dang / /rgyu 'bras thabs dang thabs byung dang / /de las byung ba'i tshul med pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan rgya mtsho sangs rgyas thams cad kyi yang dag ye shes dra ba 'dzin pa rdo rje'i 
ting nge 'dzin la snyoms par zhugs te byang chub kyi sems 'di gsung so/ /dngos bor 'dzin pa dag byed cing / /dngos med phra bar 'byung ba ni/ /mi slu 'byung ba dgra bcom pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
rmad du byung ba sangs rgyas thams cad kyis dngos po'i chos nyid dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gcig dang du ma las grol ba/ /gnyis med mthong bas yongs su bsgom/ /de nyid rgyun chad med gyur pas/ /rten 
</page>

 <page>
<ph>513</ph><p>082-257a</p>
cing 'brel 'byung don bstan pa'o/ /zhes gsungs so/ /de nas de bzhin gshegs pa nga rgyal spong sangs rgyas thams cad kyi ye shes mi zad pa'i gnas rdo rje'i ting nge 'dzin la snyoms par zhugs te byang chub kyi sems 'di gsungs so/ /'di ni yongs su 
dag pa'i lam/ /bar chad med par mtha' phyin par/ /rnam shes phung po'i ye shes 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa bdud rlag par mdzad pa bdud 'dul rdo rje'i ting nge 'dzin la snyoms par zhugs te byang chub 
kyi sems 'di gsungs so/ /dngos dag dngos med las grol zhing / /sems dang sems las byung ba yi/ /'du byed dag pa'i sems pa gang / /byang chub tshul 'di bstan pa'o/ /zhes gsungs so/ /de nas de bzhin gshegs pa chags pa thams cad las yang 
dag par rgal ba'i stobs sangs rgyas thams cad kyi phyi nang du gnas pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sgyu ma'i rnam pa lta bus kyang / /bde dang sdug bsngal kun byed de/ /rgyu 'bras byed pas so sor smin/ /de bas 
byang chub sems bstan pa'o/ /zhes gsungs so/ /de nas de bzhin gshegs pa mi phyed pa'i blo mnga' ba sangs rgyas thams cad kyi rdo rje'i sku ston pa'i ting nge 'dzin la snyoms par zhugs te byang chub kyi sems 'di gsungs so/ /snang stong tha dad med pa yi/ /ngo bo ro mnyam sgyu 
ma'i dngos/ /dus gsum dngos las 'das pa'i chos/ /byang chub tshul 'di bstan pa'o/ /zhes gsungs so/ /de nas de bzhin gshegs pa rgya mtsho'i dpal sangs rgyas thams cad kyi dpa' bo'i 'khor lo dag pa rdo rje'i ting nge 'dzin la snyoms par zhugs te byang 
chub kyi sems 'di gsungs so/ /bden pa brdzun pa las 'das shing / /dngos stong dri za'i grong mtshungs dang / /byed pa spangs pa'i tshul 'di ni/ /de nyid ye shes bstan pa'o/ /zhes gsungs so/ /de nas de bzhin gshegs pa dag cing dga' bar mdzad pa sangs rgyas 
</page>

 <page>
<ph>514</ph><p>082-257b</p>
thams cad kyi ye shes grub pa med pa'i chos kyi tshul rdo rje'i ting nge 'dzin la snyoms par zhugs te byang chub kyi sems 'di gsungs so/ /skye ba 'di ni ma skyes pas/ /rang rig bdag nyid ji ltar bskyed/ /dngos med gnas las grol bya'i phyir/ /byang chub tshul 'di bstan 
pa'o/ /zhes gsungs so/ /de nas de bzhin gshegs pa tshogs can bla med sangs rgyas thams cad kyi bdud rtsi'i phreng ba dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mos pa dman pa'i sems can la/ /nyan thos rang 
rgyal la sogs pa/ /rdzas su grub 'dod de bral chos/ /stong nyid tsam du'ang bstan pa yin/ /zhes gsungs so/ /de nas de bzhin gshegs pa grol ba'i rgyal po sangs rgyas thams cad kyi spros pa med pa'i tshul rdo rje'i ting nge 'dzin la snyoms par zhugs te byang chub kyi 
sems 'di gsungs so/ /thob pa med cing 'brel med pa/ /bye brag mdo sde'i rigs las 'das/ /sems tsam du yang bshad pas na/ /byang chub tshul 'di bstan pa'o/ /zhes gsungs so/ /de nas de bzhin gshegs pa dga' ba'i 'od sangs rgyas thams cad 
kyi don yongs su sdud pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'dren pa'i thar lam gsang ba ni/ /skyon med shin tu yongs gsal bar/ /thub pa nyi ma bde ba'i lam/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa byang chub rgyal mtshan sangs rgyas thams cad kyi rin po che'i ri rab kyi zom la gnas pa'i ting nge 'dzin la snyoms par zhugs te byang chub kyi sems 'di gsungs so/ /ring gnas sa gsum gnas pa yi/ /ye shes dpag med nor bu 
yis/ /blo yi gter dang mtshungs par 'gyur/ /byang chub tshul 'di bstan pa'o/ /zhes gsungs so/ /de nas de bzhin gshegs pa ye shes rin chen sangs rgyas thams cad kyi phrin las dag pa rdo rje'i ting nge 'dzin la snyoms par zhugs te byang chub kyi sems 'di gsungs 
</page>

 <page>
<ph>515</ph><p>082-258a</p>
so/ /gang du byang chub mchog gnas pa/ /rgyal ba bye ba khrag khrig gis/ /bsngags pas yid 'ong tshig gcig tu/ /byang chub tshul 'di legs bstan yin/ /zhes gsungs so/ /de nas de bzhin gshegs pa shin tu bsil ba sangs rgyas thams cad 
kyi 'gro ba'i sman gyi snying po rdo rje'i ting nge 'dzin la snyoms par zhugs te byang chub kyi sems 'di gsungs so/ /dri med zhi ba'i ngo bo nyid/ /rnam pa kun tu 'gro ba yi/ /dri ma sel mdzad sman chen po/ /byang chub tshul 'di bstan pa'o/ /zhes gsungs so/ /chos 
rnams yid la byed pa kun bral ba'i/ /gzugs can ma yin dngos por ma grub pa/ /stong pa gcig pur mi gnas mnyam pa nyid/ /chos nyid bdag med 'di ni rtogs par bya/ /de bzhin gshegs pa thams cad kyi sku dang gsung dang thugs kyi gsang ba gsang 
ba 'dus pa dpal rnal 'byor chen po gnyis su med pa mnyam pa nyid rnam par rgyal ba las de bzhin nyid yid la byed pa med par ston pa rdo rje'i le'u ste drug cu gcig pa'o// //de nas bcom ldan 'das de bzhin gshegs pa tshangs pa rgyal ba sangs 
rgyas thams cad kyi rab tu zhi ba chen po'i ting nge 'dzin la snyoms par zhugs te byang chub kyi sems 'di gsungs so/ /phyi rol gyi ni phyogs med cing / /sems las gyur pa ma gtogs par/ /dngos po gzhan yod ma yin te/ /byang chub tshul 'di bstan pa'o/ /
zhes gsungs so/ /de nas de bzhin gshegs pa ye shes dgyes sangs rgyas thams cad kyi rtog ge ba'i yul las 'das pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sems nyid dngos dang dngos med kyi/ /mtshan ma'i chos las 
yongs grol ba/ /rnam par thar pa'i don bstan pa/ /byang chub tshul 'di bstan pa'o/ /zhes gsungs so/ /de nas de bzhin gshegs pa rdzu 'phrul rtogs sangs rgyas thams cad kyi rtag med zhi ba'i ting nge 'dzin la snyoms par zhugs te byang chub kyi sems 'di gsungs so/ /
</page>

 <page>
<ph>516</ph><p>082-258b</p>
sems dang de yi chos nyid dag /rnam dag snang ba sdud pa po/ /bsam pa de yi rkyen can zhes/ /byang chub tshul 'di bstan pa'o/ /zhes gsungs so/ /de nas de bzhin gshegs pa skye med mtshungs pa sangs rgyas thams cad rnam rig tsam du'ang mi gnas 
pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sems kyi spyod pa'i khyad par las/ /'das pa smon pa med pa'i ngang / /ma grub pa la gdags bya med/ /byang chub tshul 'di bstan pa'o/ /zhes gsungs so/ /de nas 
de bzhin gshegs pa sa'i dbang phyug sangs rgyas thams cad kyi brtag par dka' ba rdo rje'i ting nge 'dzin la snyoms par zhugs te byang chub kyi sems 'di gsungs so/ /sems ni dngos por ma mchis te/ /rtog pa mi ldan dbyings gnas pa/ /byang chub tshul 'di 
legs bstan pas/ /zag med stong pa nyid gnas pa'o/ /zhes gsungs so/ /de nas de bzhin gshegs pa nyi ma dgyes pa sangs rgyas thams cad kyi mnyam pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du sangs 
rgyas zhi ba dang / /'khor ba'i sdug bsngal rgya mtsho dag /don dam pa la 'dzin med phyir/ /spang blang med par grol ba'o/ /zhes gsungs so/ /de nas de bzhin gshegs pa sgra gcan zla ba sangs rgyas thams cad kyi rnam par dpen pa rdo rje'i ting nge 'dzin la snyoms par 
zhugs te byang chub kyi sems 'di gsungs so/ /sgra tsam thos pa'i yul yin gyi/ /rtogs par byed pa sgra ma yin/ /mi rtag dngos med las grol phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa me tog 'od sangs rgyas 
thams cad kyi mya ngan las 'das ba ma yin pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas sku ni 'gyur med cing / /des gsungs chos ni rgyas pa las/ /'dren pa yang dag byang chub pa/ /byang chub tshul 'di bstan pa'o/ /
</page>

 <page>
<ph>517</ph><p>082-259a</p>
zhes gsungs so/ /de nas de bzhin gshegs pa sman pa'i rgyal po sangs rgyas thams cad kyi rtogs par dka' ba'i gnas rdo rje'i ting nge 'dzin la snyoms par zhugs te byang chub kyi sems 'di gsungs so/ /'gro ba nyon mongs nad kyis ni/ /rnam par 
gzer zhig nyen pa la/ /'chi med bdud rtsi ster mdzad pa/ /snying po'i tshul 'di bstan pa'o/ /zhes gsungs so/ /de nas de bzhin gshegs pa mdangs mnga' ba sangs rgyas thams cad kyi bdag med zhi ba'i tshul rdo rje'i ting nge 'dzin la snyoms par zhugs te byang chub 
kyi sems 'di gsungs so/ /dri med pad+ma'i gdan bzhugs shing / /mnyam pa seng ge'i khrir gnas las/ /g.yos med rnam 'phrul du ma las/ /byang chub tshul 'di bstan pa yin/ /zhes gsungs so/ /de nas de bzhin gshegs pa bsod rnams dgyes 
pa sangs rgyas thams cad kyi reg tu med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dngos rnams gang la'ang mi gnas pa/ /bar snang rgyu ba'i bya bzhin du/ /rtag tu thugs rjes rjes su 'gro zhing / /byang chub sems 'di bstan 
pa'o/ /zhes gsungs so/ /de nas de bzhin gshegs pa dge ba'i stobs sangs rgyas thams cad kyi mtshan ma med pa'i ting nge 'dzin la snyoms par zhugs te byang chub kyi sems 'di gsungs so/ /rnam par dkar zhing gtsang ba yi/ /zhen med gzhan don dge spyad pa//
zla ba yar gyi ngo bzhin te/ /byang chub tshul 'di bstan pa yin/ /zhes gsungs so/ /de nas de bzhin gshegs pa dbyangs snyan pas sangs rgyas thams cad kyi mchog tu zhi ba rdo rje'i ting nge 'dzin la snyoms par zhugs te byang chub kyi sems 'di gsungs so/ /zhing khams 
bye ba phrag brgya ru/ /mdzad tshul mtha' yas ston pa ni/ /ye shes spyod pas don mdzad pa/ /byang chub tshul 'di bstan pa yin/ /zhes gsungs so/ /de nas de bzhin gshegs pa chos kyi dbang phyug sangs rgyas thams cad kyi shin tu zhi ba'i ting nge 'dzin la snyoms par zhugs 
</page>

 <page>
<ph>518</ph><p>082-259b</p>
te byang chub kyi sems 'di gsungs so/ /drag cing gdug pa rngam pa yi/ /tshul ni dag pa bde ba'i lam/ /bla med dri med tshul zhi ba'i/ /byang chub tshul 'di bstan pa yin/ zhe gsungs so/ /de nas de bzhin gshegs pa tshangs pa'i dbyangs sangs rgyas thams 
cad kyi gcig dag du ma las yongs su grol ba'i ting nge 'dzin la snyoms par zhugs te byang chub kyi sems 'di gsungs so/ /gang du tha snyad las 'das shing / /rnam par mi phyed pa yi sems/ /mtshon du med las mtshon pa nyid/ /byang chub sems 'di bstan 
pa yin/ /zhes gsungs so/ /de nas de bzhin gshegs pa spyod pa bzang po sangs rgyas thams cad kyi sgra las 'das pa rdo rje'i ting nge 'dzin la snyoms par zhugs te byang chub kyi sems 'di gsungs so/ /A li kA li las byung ba/ /de nyid brtags pa rkyen sbyor 
bas/ /'byung gnas mtshon pa don ston pas/ /byang chub sems 'di bstan pa yin/ /zhes gsungs so/ /de nas de bzhin gshes pa 'khrul pa med pa'i blos sangs rgyas thams cad kyi mthong du med pa rdo rje'i ting nge 'dzin la snyoms par zhugs te byang chub kyi sems 
'di gsungs so/ /ma rig pa las rkyen stobs kyis/ /rlung gis blangs nas 'dzin byed par / /glo bur dri ma zhes bya gang / /stong pa de nyid tshul bstan pa'o/ /zhes gsungs so/ /de nas de bzhin gshegs pa dbyangs chen pos sangs rgyas thams cad kyi spyod pa'i 
gnas thams cad las 'das pa rdo rje'i ting nge 'dzin la snyoms par zhugs te/ byang chub kyi sems 'di gsungs so/ /dri ma rnams ni rlung las byung / /rnam shes bdag 'dzin dra ba gang / /mtshungs par dag pa mchog gyur pa/ /byang chub tshul 'di bstan pa'o/ /
zhes gsungs so/ /de nas de bzhin gshegs pa snyan par grags pa sangs rgyas thams cad kyi ye shes kyi 'gro ba skyob pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos rnams sems dang rlung las ni/ /rnam 'phrul sa gsum khyab 
</page>

 <page>
<ph>519</ph><p>082-260a</p>
'byung ba/ /dri ma kun nas rlung la brten/ /byang chub tshul 'di bstan pa'o/ /zhes gsungs so/ /thabs chen yang dag ldan pa yi/ /rnal 'byor 'jig rten don grub pa/ /sems can kun gyis smad pa yi/ /bya ba 'di la mi bya med/ /shes 
rab thabs dang ldan pa la/ /sdig par grags pa yod min zhes/ /rdo rje sems dpa'i sprul pa la/ /rdo rje can ni nyid kyis gsungs/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa 
mnyam pa nyid rnam par rgyal ba las sangs rgyas thams cad kyi dpal mchog chen po de kha na nyid 'byung ba bstan pa'i le'u ste drug cu gnyis pa'o// //de nas bcom ldan 'das de bzhin gshegs pa tog ldan sangs rgyas thams cad kyi mi 'gyur ba rdo rje'i 
ting nge 'dzin la snyoms par zhugs te byang chub kyi sems 'di gsungs so/ /shin tu gdul dka' dag byed pa/ /ma lus skyed byed rang byung sems/ /gnas pa'i ngo bo byang chub sems/ /de nyid tshul 'di bstan pa'o/ /zhes gsungs so/ /de nas de bzhin 
gshegs pa gzi brjid rnam par grags pas sangs rgyas thams cad kyi de bzhin nyid rdo rje'i ting nge 'dzin la snyoms par zhugs te byang chub kyi sems 'di gsungs so/ /ye shes de bzhin nyid la ni/ /mi rtog rab tu mi gnas pa/ /rgyus stong lam dang 'bras dag pa'i/ /
byang chub de nyid tshul bstan pa'o/ /zhes gsungs so/ /de nas de bzhin gshegs pa 'gro ba'i dbang phyug sangs rgyas thams cad kyi mgon po dri ma med pa zhes bya ba rdo rje'i ting nge 'dzin la snyoms par zhugs te byang chub kyi sems 'di gsungs so/ /kun du son zhing dge ba 
yi/ /du ma'i ngo bo dag pa'i gnas/ /ye shes bsrung ba med pa'i tshul/ /byang chub sems 'di bstan pa'o/ /zhes gsungs so/ /de nas de bzhin gshegs pa 'gro ba'i dbang phyug sangs rgyas thams cad kyi dpal ljon pa 'du shes yongs su dag pa'i ting nge 'dzin 
</page>

 <page>
<ph>520</ph><p>082-260b</p>
la snyoms par zhugs te byang chub kyi sems 'di gsungs so/ /rnam par sdud pa'i rlung dag gis/ /'phral du bag chags rtog pa gang / /sbur ma lta bur sdud pa'i phyir/ /dag pa de nyid tshul bstan pa'o/ /zhes gsungs so/ /de nas de bzhin gshegs pa gti 
mug rab zad rdo rjes sangs rgyas thams cad kyi 'dus ma byas pa'i chos nyid rdo rje'i ting nge 'dzin la snyoms par zhugs te byang chub kyi sems 'di gsungs so/ /kun mkhyen dbang po mchog 'byung ba/ /dngos po'i chos las 'das pa yi/ /dri ma kun nas spangs pa 
dag /gsang ba de nyid tshul bstan pa'o/ /zhes gsungs so/ /de nas de bzhin gshegs pa dpag tu med pa'i ye shes can sangs rgyas thams cad kyi brjod du med pa'i ting nge 'dzin la snyoms par zhugs te/ byang chub kyi sems 'di gsungs so/ /'dren 
pa'i rgyal po bla na med/ /thabs mkhas thugs rjes skyong ba po/ /tshad med bde ba'i 'byung gnas ni/ /de nyid ye shes bstan pa'o/ /zhes gsungs so/ /de nas de bzhin gshegs pa zla ba bzang po sangs rgyas thams cad kyi brjod du med pa'i ting nge 'dzin la snyoms par 
zhugs te byang chub kyi sems 'di gsungs so/ /gdung ba sel ba'i sman gyi mchog /gsang ba 'chi med ye shes chu/ /rang gzhan mchog tu thob pa ni/ /byang chub tshul 'di bstan pa'o/ /zhes gsungs so/ /de nas de bzhin gshegs pa spobs pa mtha' yas tog 
sangs rgyas thams cad kyi brtag tu med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas ye shes lhun grub pa/ /de bas mi rtog par bshad de/ /bsam pa'i byed pa yod min te/ /med pa'i sems su gyur ma yin/ /
zhes gsungs so/ /de nas de bzhin gshegs pa brtul zhugs bstar ba sangs rgyas thams cad kyi spyod yul kun las 'das pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos rnams rtogs pa 'gag med pa/ /mi rtog snying po gsang 
</page>

 <page>
<ph>521</ph><p>082-261a</p>
ba'i rgyan/ /bde chen byang chub dbang po'i gnas/ /spyod yul bskyed pa tshul gnas pa'o/ /zhes gsungs so/ /de nas de bzhin gshegs pa mchod par gnas pas sangs rgyas thams cad kyi gzod ma nas stong pa'i gnas rdo rje'i ting nge 'dzin 
la snyoms par zhugs te byang chub kyi sems 'di gsungs so/ /thub pa bdag gzhan mnyam nyid du/ /rtsal ldan 'jigs pa kun sgrol mdzad/ /bsil bas tshad pa kun skyob pa/ /byang chub sems 'di bstan pa yin/ /zhes gsungs so/ /de nas de bzhin gshegs 
ba mya ngan rgyal bas sangs rgyas thams cad kyi sems pa thams cad dang bral ba rdo rje'i ting nge 'dzin la snyoms par zhugs te byang chub kyi sems 'di gsungs so/ /sems 'di kun gyi rtsa ba ste/ /'khor dang mya ngan 'das pa la/ /ljon pa'i shig ltar 'dab rgyas pas/ /dmigs 
med tshul 'di bstan pa'o/ /zhes gsungs so/ /de nas de bzhin gshegs pa dge bar dgyes pas sangs rgyas thams cad kyi rnam par rgyal ba rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam rtog bdud las rnam rgyal ba/ /mchog tu 
dgyes pa rin chen mnyes/ /'khor lo lta bu'i shugs 'chang ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'gro ba'i blo gros kyis sangs rgyas thams cad kyi chos thams cad la tha dad med par rtogs pa rdo rje'i ting nge 'dzin la snyoms 
par zhugs te byang chub kyi sems 'di gsungs so/ /shin tu rnam par dag pa yi/ /chos la dbye ba rdul tsam med/ /so sor brtags pa blo yi lam/ /byang chub tshul 'di bstan pa'o/ /zhes gsungs so/ /de nas de bzhin gshegs pa bde bar 'gro ba'i dpal sangs 
rgyas thams cad kyi kun du rgyal ba rdo rje'i ting nge 'dzin la snyoms par zhugs te byang chub kyi sems 'di gsungs so/ /rdzu 'phrul chen po'i rdzu 'phrul gyis/ /rmad byung ba'i spyod pa dag /bye ba dpag med ston mdzad pas/ /byang chub tshul 'di bstan pa'o/ /zhes gsungs 
</page>

 <page>
<ph>522</ph><p>082-261b</p>
so/ /de nas de bzhin gshegs pa zhal mdzes sangs rgyas thams cad kyi dus gsum kun du khyab par ston pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mdzad pa du ma'i spyod yul du/ /snang grags srid pa rtog ge ba/ /
thams cad zil gnon rdo rje ches/ /byang chub tshul 'di bstan pa'o/ /zhes gsungs so/ /de nas de bzhin gshegs pa ut+pa la'i 'od sangs rgyas thams cad kyi kun du ston pa rdo rje'i ting nge 'dzin la snyoms par zhugs te byang chub kyi sems 'di gsungs so/ /kun mkhyen 
sa ni 'jig rten du/ /u dum+ba ra'i me tog bzhin/ /du ma ma yin gcig pa nyid/ /de bas dam chos mchog tu'o/ /zhes gsungs so/ /de nas de bzhin gshegs pa dus gnas me tog sangs rgyas thams cad kyi dpe dang bral ba rdo rje'i ting nge 'dzin la snyoms par zhugs te byang 
chub kyi sems 'di gsungs so/ /gang du dam pa'i chos gnas shing / /kun du dge ba dag pas na/ /rnam par 'tshe ba du ma 'byung / /byang chub tshul 'di bstan pa'o/ /zhes gsungs so/ /de nas de bzhin gshegs pa spobs pa mtha' yas tog sangs rgyas thams cad kyi ye 
shes 'brug sgra dbyangs kyi rgyal po'i ting nge 'dzin la snyoms par zhugs te byang chub kyi sems 'di gsungs so/ /srid gsum gnas pa'i sems can la/ /dge ba ye shes tshul gnas kyang / /thob med dam pa'i sgra sgrog byed/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa 'od zer sangs rgyas thams cad kyi rnam par brtse ba seng ge'i stobs zhes bya ba'i ting nge 'dzin la snyoms par zhugs te byang chub kyi sems 'di gsungs so/ /chu klung 'bab chu rnams dang ni/ /rgya mtsho'i chu ni tha dad par/ /sna tshogs gcig 
par rgyun 'bab pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa drang srong gsal bas sangs rgyas thams cad kyi drang srong 'dul ba rdo rje'i ting nge 'dzin la snyoms par zhugs te byang chub kyi sems 'di gsungs so/ /lha yi drang 
</page>

 <page>
<ph>523</ph><p>082-262a</p>
srong thams cad kyis/ /bstod cing bsngags par gyur pa gang / /bden pa'i stobs las byung ba nyid/ /byang chub tshul 'di bstan pa'o/ /zhes gsungs so/ /'di ltar de bzhin gshegs pas bskal pa gang+gA'i klung gi bye ma snyed khrag khrig brjod 
kyis mi lang ba bsam gyis mi khyab pa'i spyod yul la 'di lta ste/ de bzhin gshegs pa de dag gsang ba chen po 'di'i ngang la gnas shing kun du ston pa dang / ting nge 'dzin gyi sgo du ma mngon par sgrub par byed pa ste/ 'das pa dang ma 'ongs pa dang da ltar byung ba'i 
gnas nges par lung ston pa nyid do/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las gsang ba dag pa chen po'i tshul bstan pa'i le'u ste drug cu gsum 
pa'o// //de nas de bzhin gshegs pa yon tan brtson 'grus sangs rgyas thams cad kyi dbyings 'byung ba'i snying po'i ting nge 'dzin la snyoms par zhugs te byang chub kyi sems 'di gsungs so/ /'khor ba'i tshang tshing thibs po dag /ma rig rkyen can rlung 
las byung / /'jig rten dra ba gcad pa'i phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa snying po thub pas sangs rgyas thams cad kyi zag pa med pa'i chos nyid rdo rje'i ting nge 'dzin la snyoms par zhugs te byang chub kyi sems 
'di gsungs so/ /'dir ni kun du khyab pa yi/ /rlung las sdud dang spro ba dang / /smin dang nyams pa byed pa yi/ /tshul 'dis phra pa'i tshul bstan pa'o/ /zhes gsungs so/ /de nas de bzhin gshegs ba lha'i bdag bos sangs rgyas thams cad kyi 'byung gnas 
bde ba'i rdo rje'i ting nge 'dzin la snyoms par zhugs te byang chub kyi sems 'di gsungs so/ /zag bcas rlung las rtog pa ste/ /zag med ye shes chos nyid rlung / /gnyis su med pa'i dbyings gyur pa/ /byang chub tshul 'di bstan pa'o/ /zhes gsungs so/ /de nas de 
</page>

 <page>
<ph>524</ph><p>082-262b</p>
bzhin gshegs pa rin chen mthon pos sangs rgyas thams cad kyi kun du ston pa rdo rje'i ting nge 'dzin la snyoms par zhugs te byang chub kyi sems 'di gsungs so/ /nges 'byung bla na med pa'i lam/ /yongs su smin pa'i lam rdzogs pa/ /kun du sbyor ba spangs pa 
yi/ /byang chub tshul 'di bstan pa yin/ /zhes gsungs so/ /de nas de bzhin gshegs pa gsal ba'i dpal sangs rgyas thams cad kyi rnam par grol ba rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du bstan 
pa'i sgor 'jug pa/ /rjes 'brangs gzhung lugs gnyis gsungs pa/ /gang zag dang ni chos yin te/ /byang chub tshul bstan pa yin/ /zhes gsungs so/ /de nas de bzhin gshegs pa skal ldan shing rta can sangs rgyas thams cad kyi rab tu zhi ba rdo rje'i ting nge 
'dzin la snyoms par zhugs te byang chub kyi sems 'di gsungs so/ /gang du 'chig dang grol med par/ /rlung ni rnam par 'jug ldog pas/ /byang chub mi rtog chos nyid de/ /byang chub tshul 'di bstan pa'o/ /zhes gsungs so/ /de nas de bzhin gshegs pa 
bsod nams blo gros sangs rgyas thams cad kyi yongs su rdzogs pa rdo rje'i ting nge 'dzin la snyoms par zhugs te byang chub kyi sems 'di gsungs so/ /lam bzang theg mchog bla med pa'i/ /yon tan 'phel byed bzang po yi/ /rgyal mtshan gsang pa chen po nyid//
byang chub tshul 'di bstan pa yin/ /zhes gsungs so/ /de nas de bzhin gshegs pa spyin byed 'od 'phros sangs rgyas thams cad kyi rnam par rtog pa las ring du 'gro ba rdo rje'i ting nge 'dzin la snyoms par zhugs te byang chub kyi sems 'di gsungs so/ /'gro ba'i bsam 
pa'i nor bu ni/ /ye shes re ba rdzogs byed pa/ /phyi nas 'byung med rang gnas phyir/ /byang chub tshul 'di bstan pa'o/ /zhes gsungs so/ /de nas de bzhin gshegs pa yon tan mtha' yas sangs rgyas thams cad kyi rdul med pa rdo rje'i ting nge 'dzin la snyoms par 
</page>

 <page>
<ph>525</ph><p>082-263a</p>
zhugs te byang chub kyi sems 'di gsungs so/ /yang dag stong nyid nam mkha' ste/ /shes dang shes bya rnam par spangs/ /blo yi byed pa dang bral ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa gzi brjid 
phung pos sangs rgyas thams cad kyi rnyog pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /snang ba med cing kun brjod bral/ /gnyis med dag pa'i sbyor ba yis/ /sngags kyi de nyid rab gsal ba/ /byang chub sems 
'di bstan pa yin/ /zhes gsungs so/ /de nas de bzhin gshegs pa seng ge'i stobs sangs rgyas thams cad kyi gsal ba chen po rdo rje'i ting nge 'dzin la snyoms par zhugs te byang chub kyi sems 'di gsungs so/ /dag pa mkha' dang mtshungs pa nyid/ /
rnam shes rlung dang 'dres pa yis/ /Rang bzhin 'od gsal dag pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa mi g.yo bas sangs rgyas thams cad kyi shin tu gsal ba rdo rje'i ting nge 'dzin la snyoms par zhugs te 
byang chub kyi sems 'di gsungs so/ /dge dang mi dge'i spyod pa dag /rlung las byung phyir 'di dag pas/ /dri ma ma lus dag par byed/ /byang chub tshul 'di bstan pa'o/ /zhes gsungs so/ /de nas de bzhin gshegs pa rab rtsal thub pa sangs rgyas thams cad kyi 
rnam par rgyal ba rdo rje'i ting nge 'dzin la snyoms par zhugs te byang chub kyi sems 'di gsungs so/ /thog ma tha ma med zhi ba/ /rkyen byung las kyi rlung dag pas/ /ye shes ngang du zhi ba ste/ /byang chub tshul 'di bstan pa'o/ /zhes gsungs so/ /de nas de bzhin gshegs 
pa 'od spyod pa rdo rje sangs rgyas thams cad kyi shin tu rtul med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dngos por snang ba rgyu las byung / /de nyid dngos med rkyen bral ba/ /gcig tu mtshan nyid med par gnas/ /byang chub tshul 'di bstan 
</page>

 <page>
<ph>526</ph><p>082-263b</p>
pa'o/ /zhes gsungs so/ /de nas de bzhin gshegs pa glu dbyangs rdo rje sangs rgyas thams cad kyi dpe med pa'i tshul rdo rje'i ting nge 'dzin la snyoms par zhugs te byang chub kyi sems 'di gsungs so/ /mi phyed rdo rje mtshon du med/ /ngo bo nyid dag 'phral byung ba'i/ /dri 
mas gos pa med pa nyid/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'khor lo 'dzin pas sangs rgyas thams cad kyi yongs su dag pa'i rdo rje'i ting nge 'dzin la snyoms par zhugs te byang chub kyi sems 'di gsungs so/ /
kun du sbyor ba rlung nyid de/ /de nyid bya ba 'jug byed pa/ /thams cad rdo rje'i dngos po ru/ /brtag pa ye shes tshul bstan pa'o/ /zhes gsungs so/ /de nas de bzhin gshegs pa dbyig gi mchog sangs rgyas thams cad kyi zab pa rnam par dag pa rdo rje'i ting nge 'dzin la 
snyoms par zhugs te byang chub kyi sems 'di gsungs so/ /yang dag rab tu sgrub pa yi/ /snying po'i don du byung ba ni/ /'phags lam gsang ba 'di nyid de/ /byang chub tshul 'di bstan pa'o/ /zhes gsungs so/ /de nas de bzhin gshegs pa 'jig rten dga' bas 
sangs rgyas thams cad kyi phyag rgya dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /'khor ba'i chu bo zlog byed pa/ /spyi las khyad par so sor 'byung / /mngon par brtson pas thar pa che/ /byang chub tshul 'di bstan pa'o/ /zhes 
gsungs so/ /de nas de bzhin gshegs pa mtha' yas grags pa sangs rgyas thams cad kyi skyob pa tshad med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /las kyi sgrib pa rgyun chod pas/ /'di ni bsam gtan mchog tu gsungs/ /
lus can kun la byin rlob mdzad/ /byang chub sems 'di bstan pa'o/ /zhes gsungs so/ /de nas de bzhin gshegs pa sprin gyi tog sangs rgyas thams cad kyis srid par lhung ba nges par 'don pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang 
</page>

 <page>
<ph>527</ph><p>082-264a</p>
du blang dang dor med pa'i/ /byang chub skam sar 'jog mdzad pas/ /ngan song sbyong ba'i rgyal po nyid/ /de nyid byang chub tshul bstan pa'o/ /zhes gsungs so/ /gang du phyogs bcu'i 'jig rten gyi khams kyi sangs rgyas dang byang chub sems dpa' chen 
po'i tshogs dang bcas pa'i dkyil 'khor du gsang ba 'di nye bar lta zhing sems pa dang / rtse gcig tu yid la byed pa dang / thos shing 'dzin par byed pa 'dzam bu'i gling 'di'i nang du gnas pa'i gsang ba mtshungs pa med pa'i blo can de la kun nas kun du mkhyen cing gzigs 
par byed/ chos nyid gcig tu 'jug pas nye bar spyod par byed do/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las sangs rgyas thams cad kyi 
mnyam pa nyid gcig par ston pa rdo rje'i le'u ste drug cu bzhi pa'o// //de nas de bzhin gshegs pa shes rab 'gros sangs rgyas thams cad kyi gnyis su med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos kun 
dngos po med pa yi/ /de bzhin nyid kyi rang bzhin dang / /gzhan ma yin pa'i chos nyid de/ /byang chub sems 'di bstan pa yin/ /zhes gsungs so/ /de nas de bzhin gshegs pa spos bzangs sangs rgyas thams cad kyi ye shes rdo rje'i ting nge 'dzin la snyoms 
par zhugs te byang chub kyi sems 'di gsungs so/ /ngo bo nyid kyis yongs dag pas/ /sku ni nam mkha'i khams mtshungs ba/ /gzi brjid zil gyis mi non pa'i/ /byang chub sems las 'byung ba yin/ /zhes gsungs so/ /de nas de bzhin gshegs pa nam mkha'i dbyings 
sangs rgyas thams cad kyi don gyi blo dang bral ba rdo rje'i ting nge 'dzin la snyoms par zhugs te byang chub kyi sems 'di gsungs so/ /so sor rtogs pa bral ba yi/ /dmigs med bsgom du med pa yi/ /mthar thug lam las 'das pa po/ /byang chub tshul 'di bstan 
</page>

 <page>
<ph>528</ph><p>082-264b</p>
pa'o/ /zhes gsungs so/ /de nas de bzhin gshegs pa thub pa lha sangs rgyas thams cad kyi mthong ba spyod pa rdo rje'i ting nge 'dzin la snyoms par zhugs te byang chub kyi sems 'di gsungs so/ /yang dag tu ni rtog med pa'i/ /dus gsum dus med mtshan ma 
grol/ /grub pa rdo rje dbyings gyur pa/ /byang chub sems 'di bstan pa yin/ /zhes gsungs so/ /de nas de bzhin gshegs pa lha'i rgyal po sangs rgyas thams cad kyi kun nas brjod du med pa rdo rje'i ting nge 'dzin la snyoms par zhugs te byang chub kyi sems 'di 
gsungs so/ /sna tshogs dngos las byung ba yi/ /mchog dang mchog ma yin pa'i tshul/ /mnyam nyid tha dad med pa'i phyir/ /byang chub sems 'di bstan pa yin/ /zhes gsungs so/ /de nas de bzhin gshegs pa nor bu gsal ba sangs rgyas thams cad kyi yang 
dag par sgrub pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gang du bde ba'i mthar son pa/ /mi 'gyur g.yung drung dpal 'byung ba/ /mkhyen du med cing rnam 'byed bral/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa nor bzangs sangs rgyas thams cad kyi mi zad pa'i ye shes kyi nor bu 'byung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /khyad par ye shes rin chen blo/ /tshad med dge ba'i stobs 'byung ba/ /
mi gnas byang chub rgya mtsho'i gnas/ /khyad par ye shes mchog bstan pa'o/ /zhes gsungs so/ /de nas de bzhin gshegs pa sgron ma rgyal po sangs rgyas thams cad kyi mchog tu zhi ba rdo rje'i ting nge 'dzin la snyoms par zhugs te byang chub kyi sems 'di gsungs 
so/ /gang du rtog bral brjod 'das pa/ /'gro ba'i mtshan ma dag pa'i dngos/ /tshad med rtog pa rab zhi ba/ /byang chub tshul 'di bstan pa'o/ /zhes gsungs so/ /de nas de bzhin gshegs pa rin chen nga ro'i dbyangs sangs rgyas thams cad kyi snang ba dmigs med 
</page>

 <page>
<ph>529</ph><p>082-265a</p>
rdo rje'i ting nge 'dzin la snyoms par zhugs te byang chub kyi sems 'di gsungs so/ /yul dang dus dang bsam pa dang / /rnam par rig pa las 'das shing / /rnam pa ma lus nub pa'i bdag /byang chub sems 'di bstan pa'o/ /zhes gsungs so/ /
de nas de bzhin gshegs pa skye dbang rgyal po sangs rgyas thams cad kyi rtog med rdo rje'i gnas kyi ting nge 'dzin la snyoms par zhugs te byang chub kyi sems 'di gsungs so/ /chos dang chos nyid med pa yi/ /rnam par rtog dang mi rtog med/ /rdo rje'i rang bzhin kun grol 
bas/ /byang chub tshul 'di bstan pa'o/ /zhes gsungs so/ /de nas de bzhin gshegs pa sgra gcan sbed sangs rgyas thams cad kyi mngon par byang chub pa rdo rje'i ting nge 'dzin la snyoms par zhugs te byang chub kyi sems 'di gsungs so/ /dbang gi rgyal po baiDU R+Ya/ /
de nyid rin chen bsam 'phel zhes/ /bsam pa'i don kun sgrub byed ma/ /byang chub tshul 'di bstan pa'o/ /zhes gsungs so/ /de nas de bzhin gshegs pa dge ba'i mdzad pa sangs rgyas thams cad kyi dmigs med rdo rje'i ting nge 'dzin la snyoms par zhugs te byang chub 
kyi sems 'di gsungs so/ /dpe med brjod 'das blo yul bral/ /lhan cig skyes pa'i ngo bo nyid/ /gdod nas snying po rdzogs sangs rgyas/ /byang chub tshul 'di bstan pa'o/ /zhes gsungs so/ /de nas de bzhin gshegs pa seng ge'i blo gros sangs rgyas thams 
cad kyi lhun grub rdo rje'i ting nge 'dzin la snyoms par zhugs te byang chub kyi sems 'di gsungs so/ /rang sems 'od gsal dag pa las/ /'phrul byung rkyen grol chos nyid dang / /rgyun chad med pa'i lam gyis rgyas/ /byang chub tshul 'di bstan pa'o/ /zhes gsungs so/ /
de nas de bzhin gshegs pa rin chen grags pa sangs rgyas thams cad kyi bag chags gcod pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam pa kun du shes bya dang / /nyon mongs nye ba'i kun nyon mongs/ /mkha' yi sprin tshogs 
</page>

 <page>
<ph>530</ph><p>082-265b</p>
dengs pa ltar/ /byang chub tshul 'di bstan pa'o/ /zhes gsungs so/ /de nas de bzhin gshegs pa don mdzad pa sangs rgyas thams cad kyi chos thams cad la dmigs pa med pa'i gnas rdo rje'i ting nge 'dzin la snyoms par zhugs te byang chub kyi sems 'di 
gsungs so/ /kun gyis mthong med lta ba bral/ /rtsa ba'i rten med stong nyid dbyings/ /don dam chos nyid rdzogs sangs rgyas/ /byang chub tshul 'di bstan pa'o/ /zhes gsungs so/ /de nas de bzhin gshegs pa mdzad mtha' gzigs pa sangs rgyas thams 
cad kyi kun nas bral ba rdo rje'i ting nge 'dzin la snyoms parazugs te byang chub kyi sems 'di gsungs so/ /sku bzhi ye shes lnga ldan pa/ /dag pa'i de bzhin nyid la brten/ /snang la zhen med rdzogs sangs rgyas/ /byang chub tshul 'di bstan pa'o/ /zhes gsungs 
so/ /de nas de bzhin gshegs pa srid pa'i me tog sangs rgyas thams cad kyi rten cing 'brel bar 'byung ba rdo rje'i ting nge 'dzin la snyoms par zhugs te byang chub kyi sems 'di gsungs so/ /ma skyes skye med sbyor ba yis/ /chos kun mngon gyur byang chub kyi/ /rnam pa 
mi rtog de bzhin nyid/ /khyab pa nam mkha' ltar sangs rgyas/ /zhes gsungs so/ /de nas de bzhin gshegs pa mdzod spu ldan sangs rgyas thams cad kyi rnam grol rdo rje'i ting nge 'dzin la snyoms par zhugs te byang chub kyi sems 'di gsungs so/ /chos 
rnams sems su bsdu ba dang / /sems kyang lus la bsdu ba dang / /lus ni ye shes nyer sbyor ba'i/ /byang chub tshul 'di bstan pa'o/ /zhes gsungs so/ /de nas de bzhin gshegs pa spobs pa mtshungs med rgyal po sangs rgyas thams cad kyi ye shes mngon 
par 'phrul pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mthong chos 'bras ldan gzhan gyur dang / /de las gzhan pa'i rgyu tshul las/ /skyob pa 'dren pa bla med gnas/ /ye shes tshul 'di bstan pa'o/ /zhes gsungs 
</page>

 <page>
<ph>531</ph><p>082-266a</p>
so/ /de nas de bzhin gshegs pa ye shes rnam 'byed nga ro sangs rgyas thams cad kyi seng ge rnam par rtse ba rdo rje'i ting nge 'dzin la snyoms par zhugs te byang chub kyi sems 'di gsungs so/ /rtag tu byang chub sems las ni/ /mi g.yo 'od 
gsal lhun gyis grub/ /tshad med ye shes mkha' khyab thugs/ /de nyid tshul 'di bstan pa'o/ /zhes gsungs so/ /sangs rgyas thams cad kyi rang 'byung gi gnas mtshungs pa med pa rdo rje'i ting nge 'dzin la snyoms par zhugs pa bsam gyis mi khyab pa 
zhes bya ba'i ting nge 'dzin to/ /de nas de bzhin gshegs pa seng ge'i mche bas sangs rgyas thams cad kyi zhing gi lhun rnam par phye ba'i ye shes rdo rje'i ting nge 'dzin la snyoms par zhugs te byang chub kyi sems 'di gsungs so/ /sems can lus su dmigs 
med kyang / /de dag skye ba yongs grub par/ /rang gi sku ni der byin brlab/ /byang chub tshul 'di bstan pa'o/ /zhes gsungs so/ /de nas de bzhin gshegs pa sangs rgyas thams cad kyi ye shes mngon par sgrub pa rdo rje'i ting nge 
'dzin la snyoms par zhugs te byang chub kyi sems 'di gsungs so/ /sems can mos pa du ma yi/ /tshul gzigs ngag dang sku dag kyang / /phra dang rags dang yangs dang dog /rnam par dbye ba ston par mdzad/ /ces gsungs so/ /de nas de bzhin 
gshegs pa bsod nams sgron me sangs rgyas thams cad kyi phyogs kyi dra ba rnam par tshad med ting nge 'dzin la snyoms par zhugs te byang chub kyi sems 'di gsungs so/ /gang du las dang ye shes la/ /'jug pa nam mkha'i rang bzhin can/ /phyir mi ldog par 
gyur pas na/ /byang chub sems 'di bstan pa'o/ /zhes gsungs so/ /de nas de bzhin gshegs pa bkra shis ldan pas sangs rgyas thams cad kyi yang dag par 'jug pa mi zad pa'i ting nge 'dzin la snyoms par zhugs te byang chub kyi sems 'di gsungs so/ /chos kyi 
</page>

 <page>
<ph>532</ph><p>082-266b</p>
dbyings dang dbyer med pa'i/ /bsam gyis mi khyab la gnas pas/ /bde gshegs spyod pa gcig nyid la/ /'jug pa ye shes tshul bstan pa'o/ /zhes gsungs so/ /de nas de bzhin gshegs pa yul 'khor mya ngan med pas sangs rgyas thams cad kyi 
rnam par 'phrul pa rdo rje'i ting nge 'dzin la snyoms par zhugs te byang chub kyi sems 'di gsungs so/ /ting 'dzin gcig la mnyam bzhag pas/ /'jig rten khams ni du ma ru/ /grangs med ting 'dzin la 'jug pa/ /zad mi shes par bstan pa yin/ /
zhes gsungs so/ /de nas de bzhin gshegs pa blo gros sems pa sangs rgyas thams cad kyi de bzhin nyid rnam par snang ba med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /mtha' dang dbus med dag pa yi/ /zhing dang 
sems can khams rnams dang / /chos rnams mnyam nyid yang dag pas/ /byang chub tshul 'di bstan pa'o/ /zhes gsungs so/ /de nas de bzhin gshegs pa blo dang ldan pa sangs rgyas thams cad kyi mngon par 'du bya ba dang bral ba ye shes rdo rje'i ting nge 'dzin la 
snyoms par zhugs te byang chub kyi sems 'di gsungs so/ /gang du chos rnams 'byed med par/ /mnyam nyid spyod pas kun du yang / /sangs rgyas zhing ni mnyam nyid de/ /phrin las mnyam nyid tshul bstan pa'o/ /zhes gsungs so/ /de nas de bzhin gshegs 
pa chos kyi sgron me sangs rgyas thams cad kyi rab tu phye ba'i don gyi mdzod rdo rje zhes bya ba'i ting nge 'dzin la snyoms par zhugs te byang chub kyi sems 'di gsungs so/ /nam mkha'i khams ltar chags med pas/ /ma chags thog mtha' med par ni/ /skye 'chi med pa'i 
lus ston cing / /ngag dang sems kyang de ltar gsungs/ /zhes gsungs so/ /de nas de bzhin gshegs pa spyan ldan sangs rgyas thams cad kyi rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /rab tu gnas med chos rnams 
</page>

 <page>
<ph>533</ph><p>082-267a</p>
ni/ /rang bzhin med pa'i gzhi yin te/ /chos rab shin tu zab pa ste/ /yongs su rdzogs par bstan pa yin/ /zhes gsungs so/ /de nas de bzhin gshegs pa shin tu gzigs pa sangs rgyas thams cad kyi tshad med mtshan nyid gcig pa'i 
ting nge 'dzin la snyoms par zhugs te byang chub kyi sems 'di gsungs so/ /rgyun chad med cing thogs med pa/ /sgrib pa med cing 'pho ba med/ /ldan dang mi ldan med pa nyid/ /'dzin med tshul 'di bstan pa'o/ /zhes gsungs so/ /de nas de bzhin gshegs pa 
shugs kyis dor ba sangs rgyas thams cad kyi smon lam rnam par dag pa rdo rje'i ting nge 'dzin la snyoms par zhugs te byang chub kyi sems 'di gsungs so/ /gzhi med tha dad med pa dang / /dam chos rgya mtsho tshad med pas/ /rnam par spros pa yang med de / /dag pa 
byang chub tshul bstan pa'o/ /zhes gsungs so/ /de nas de bzhin gshegs pa stobs chen sangs rgyas thams cad kyi dbang bskur ba tshad med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /nyer len med cing nye bar mi len 
med/ /rjes 'brang med cing rjes su ldog pa'ang bral/ /thob pa mngon par chags pa bral ba gang / /chos nyid de bzhin nyid 'di 'dres pas bstan/ /zhes gsungs so/ /de nas de bzhin gshegs pa shes rab me tog sangs rgyas thams cad kyi rab tu 
gsang ba dbyings rdo rje'i ting nge 'dzin la snyoms par zhugs te byang chub kyi sems 'ad gsungs so/ /gnas med rgyun gcod bral ba'i chos/ /phyir mi ldog pas 'gyur med pa/ /sprul zhing grub dang dbang byed med/ /gang du g.yo med tshul bstan pa'o/ /zhes 
gsungs so/ /de nas de bzhin gshegs pa brtan pa'i dbyangs sangs rgyas thams cad kyi ye shes kyi dkyil 'khor tshad dang rgya yongs su chad pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /shin tu dang zhing dmigs med pa/ /
</page>

 <page>
<ph>534</ph><p>082-267b</p>
'dren pa med cing phyi nang bral/ /gol med g.yang sa dag pa yi/ /nam mkha'i dbyings mtshungs bstan pa'o/ /zhes gsungs so/ /de nas de bzhin gshegs pa don dang ldan pa rdo rje sangs rgyas thams cad kyi len pa med cing dor ba med pa'i ting nge 'dzin la 
snyoms par zhugs te byang chub kyi sems 'di gsungs so/ /sgra dbyangs mi zad brjod med pas/ /rdo rje'i tshig la mi gnas pas/ /yi ge med par rab shes pa/ /yan lag tshul 'di bstan pa'o/ /zhes gsungs so/ /de nas de bzhin gshegs pa don gsung ba 
sangs rgyas thams cad kyi mtshungs pa med pa rdo rje'i ting nge 'dzin la snyoms par zhugs te byang chub kyi sems 'di gsungs so/ /chos rnams rnam dag ye shes gang / /de ni don dam ma yin te/ /spyad dang rgyu dngos bskyed pa'i phyir/ /don dam gnas med tshul bstan pa'o/ /
zhes gsungs so/ /de nas de bzhin gshegs pa dgyes pa gsal ba sangs rgyas thams cad kyi gang du bsgrub pa med pa'i rgyan rdo rje'i ting nge 'dzin la snyoms par zhugs te byang chub kyi sems 'di gsungs so/ /rnam pa'i mchog rnams kun ldan pa'i/ /bsam mi khyab 
pa'i bdag nyid kyis/ /'dul ba tshad med dag pa las/ /byang chub sems 'di bstan pa yin/ /zhes gsungs so/ /de nas de bzhin gshegs pa seng ge'i zhal sangs rgyas thams cad kyi dus gsum mnyam pa nyid rdo rje'i ting nge 'dzin la snyoms par zhugs te byang chub 
kyi sems 'di gsungs so/ /thog ma tha ma med zhi ba/ /ngo bo nyid kyis mi rtog cing / /sku gsum rdo rje'i spyod yul las/ /byang chub sems 'di bstan pa'o/ /zhes gsungs so/ /de nas de bzhin gshegs pa gtsug phud sangs rgyas thams cad kyi sku'i gsang ba mi zad pa'i 
ting nge 'dzin la snyoms par zhugs te byang chub kyi sems 'di gsungs so/ /chos dbyings zad med kun rtog bral/ /du mar snang zhing mi 'gyur ba/ /yang dag ye shes spyod yul du/ /dmigs med tshul 'di bstan pa'o/ /zhes gsungs so/ /de nas de bzhin gshegs pa 
</page>

 <page>
<ph>535</ph><p>082-268a</p>
snang bar mdzad pa sangs rgyas thams cad kyi gsung gi gsang ba bsam gyis mi khyab pa mi zad pa rdo rje'i ting nge 'dzin la snyoms par zhugs te byang chub kyi sems 'di gsungs so/ /sgrib pa bkod pa tshad med pas/ /dbyangs sgra du ma brjod med pas/ /
mi zad thog mtha' rab zhi ba/ /gsung gi rdo rje'i tshul bstan pa'o/ /zhes gsungs so/ /de nas de bzhin gshegs pa chos kyi sems pa sangs rgyas thams cad kyi rnam par rgyal ba rdo rje'i ting nge 'dzin la snyoms par zhugs te byang chub kyi sems 'di gsungs so/ /gsang 
ba 'dzin pa ma lus pa'i/ /dbang bskur mngon thob rdo rje can/ /mi phyed mi zad stobs gyur pa/ /byang chub sems 'di bstan pa yin/ /zhes gsungs so/ /de nas de bzhin gshegs pa chos kyi blo gros sangs rgyas thams cad kyi chos kyi 'khor lo yang dag par 
bskul ba rdo rje'i ting nge 'dzin la snyoms par zhugs te byang chub kyi sems 'di gsungs so/ /sangs rgyas bstan pa'i don bskul ba/ /tshangs pa'i gnas kyis khyad par du/ /bskul ba tshad med byang chub sems/ /de nyid yang dag bstan pa yin/ /zhes gsungs 
so/ /de ltar de la mtshungs med lha dang mis mchod pa/ /ye shes phung po rnam mang nye bar sgrub par mdzad/ /rgyal ba'i chos sgrub pha rol mtha' yas bzhugs mdzad pa/ /de la sngon gyi byang chub spyod pa char mi 'gro/ /khyu mchog rnams kyis ye shes sa mchog 
'di thob nas/ /phyogs bcu kun du skad cig gcig gis rgyas 'gengs pa/ /ye shes zhugs dang ldan zhing mngon shes mchog thob pas/ /rgya mtsho cher phyin gru chen rlung gis bskyod pa bzhin/ ched du bskyod sems bral zhing ye shes phrin las gnas/ /
zhing khams kun du gnas pa rnam par spyod par byed/ /khams rnams bzhi po kha dog tha dad yangs pa dang / /phra zhing che dang rnam par phye ba yang dag 'jug /stong gsum shin tu phra ba kun la 'jug byed de/ /khams bzhi 'gro ba'i lus kun rnam par phye ba dang / /rgyud 
</page>

 <page>
<ph>536</ph><p>082-268b</p>
drug rin chen rnam par phye ba'i rdul phran rnams/ /rnam par phye ba'i tshad med 'jug byed pa/ /smon lam byin gyis bde gshegs yang dag skul bar mdzad/ /rgyal ba rnams kyi stobs mchog don dran mngon 'dod pa/ /ye shes yon tan dbang bskur sangs rgyas 
kun las 'thob/ /brgya stong phrag bcu'i ting 'dzin grangs med gang yod pa/ /spyod yul shes pa tshe 'di nyid la thob gyur nas/ /de yi rjes la thams cad mkhyen par dbang bskur 'thob/ /yul yangs ting 'dzin de dag thob pas g.yo mi mnga'/ /gang tshe de nyid sangs 
rgyas mngon par dbang bskur tshe/ /pad+mo rgya chen kun spras brgyan pa 'byung / /de yi 'od zer khrag khrig mtha' yas stong phrag can/ /phyogs bcu'i 'gro ba'i sdug bsngal rab zhi byed/ /chos rab don du rgyal sras dbang bskur thob par mkhyen/ /sangs rgyas 
mdzad pa rgya mtsho rnam thar las/ /bdud rtsi dri med ye shes mngon dga' 'thob/ /de nas de bzhin gshegs pa thams cad kyi ye shes kyi spyod pa 'di yang dag par gsungs pa na 'jig rten gyi khams rdo rje'i dpal rgyas kyis brgyan pa zhes bya ba dag nas de bzhin gshegs pa rdo rje 
rgyal mtshan zhes bya ba dag ni drung nas lhags pa'i byang chub sems dpa' sems dpa' chen po rdo rje'i snying po zhes bya ba 'dug par gyur pa dang / de nas byang chub sems dpa' chen po rnam par grol ba'i zla bas 'di skad ces smras so/ /de nas de bzhin gshegs pa thams cad kyi 
ting nge 'dzin dang lta ba mtshungs pa med pa spyod pa zab pa'i snying po 'di gdul bya la ji ltar 'jug par 'gyur grang / byang chub sems dpa' rdo rje snying pos smras pa/ de bzhin gshegs pa stong mngon par rdzogs par byang chub pa'i ting nge 'dzin gyi sgo du ma dang / chos thams 
cad rang bzhin gyis rnam par dag pa'i ngo bo nyid ston pa dang / sangs rgyas thams cad kyi zhing khams yongs su sbyang ba dang / sems can gyi khams ma lus shing lus pa med pa smin cing grol bar bya ba'i phyir dang / /tshad med pa rnam par thar pa bsam gyis mi khyab pa'i phyir lus 
</page>

 <page>
<ph>537</ph><p>082-269a</p>
can ye shes ldan pa dag la kun du 'jug par byed do/ /de skad ces smras pa dang / byang chub sems dpa' de dag thams cad kyis zab pa bla na med pa brjod du med pa'i gnas las rgya mtsho ltar rnam par grol ba ston pa shin tu ngo mtshar te legs so legs so 
zhes bya bar brjod do/ /de nas byang chub sems dpa' sems dpa' chen po kun du bzang po spyod pa tshad med pa dang ting nge 'dzin la 'byam klas pa rab tu bsgrub pa'i dgongs pas chos kyi dbyings dang gnyis su med par kun tu rol pa ston par mdzad do/ /de bzhin gshegs pa 
thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las sangs rgyas thams cad kyi rnam par 'phrul pa rmad du gyur pa ston pa'i le'u ste drug cu lnga pa'o// //de nas bcom 
ldan 'das de bzhin gshegs pa stong 'jig rten gyi khams mi mjed kyi zhing du mngon par rdzogs par byang chub par gyur cing gsang ba chen po'i 'og min gyi gnas su 'jig rten gyi khams thams cad kyi spros pa las 'das shing brjod du med pa'i yang brjod du med pa sangs rgyas 
stong mngon par sangs rgyas nas re re zhing la yang byang chub sems dpa' sems dpa' chen po dang / bla na med pa'i 'bum phrag dpag tu med pas yongs su bskor cing mdun du bdar te gnas pa la chos kyi 'khor lo bskor ba dang bcas pa re re zhing la yang byang chub sems 
dpa' phyag na rdo rje dang / byang chub sems dpa' tshangs pa'i rgyal po drung na 'khod pa yongs su snang bar gyur to/ /de dag kyang byang chub kyi snying po gsang ba bla na med pa'i dkyil 'khor gyi 'khor lo dang bcas pa yongs su snang ba chen pos khyab par gyur te/ sems can 
gyi khams ma lus shing lus pa med pa'i 'jig rten du de bzhin gshegs pa de dag gis sku gsung thugs kyi gsang ba bsam gyis mi khyab pas 'jug par byed cing byin gyis rlob par byed la/ ye shes yangs pa'i spyan gyis chos kyi dbyings mi zad pa rdo rje'i ting nge 'dzin la rab tu gnas 
</page>

 <page>
<ph>538</ph><p>082-269b</p>
par mdzad do/ /gsang ba 'di rab tu bstan pa na de'i tshe de'i dus na de nas byang chub sems dpa' sangs rgyas kyi zhing chen po bcu drug gi sems dpa' rnams kyi de bzhin gshegs pa'i 'od zer gyi snying po sgron ma'i ting nge 'dzin la sogs pa du ma thob bo/ /byang chub sems dpa' 
chen po zhing bye ba phrag brgyad kyi byang chub sems dpas gnas pas ni ye shes rgya mtsho mtshungs pa med pa la sogs pa'i ting nge 'dzin du ma mngon par thob bo/ /rnal 'byor gyi dbang phyug chen po bye ba phrag brgyad cu'i grangs de snyed kyang gsang ba chen po rdo rje'i tshul gyi ting nge 'dzin gyi 
ngang las skad cig re res mngon par rdzogs par byang chub pa thob par gnas par gyur to/ /de nas byang chub sems dpa' kun du bzang pos gsang ba nye bar bsdu ba'i don du gsol ba/ sangs rgyas rnams kyi gzugs sku mtha' yas pa/ /rgyal ba'i snying po ye shes sku gcig 
tu/ /rnam par phyed pa 'od gsal ba yi gnas/ /gsang ba chen po'i gnas 'dir mngon sangs rgyas/ /gang du sems nyid byang chub mchog gyur ba/ /'dren pa chos kyi rgyal po tshul 'di yin/ /zhes smras pa dang / sangs rgyas dang byang chub sems dpa' de dag ma 
lus pa'i thugs yi rangs shing / rab tu dga' bas rgyas par gyur to/ /de nas bcom ldan 'das rdo rje 'dzin pa chen pos bla na med pa'i yongs su 'dus pa'i 'khor gyi dkyil 'khor rnams la gzigs te bka' stsal pa/ gsang ba chen po bstan pa'i dkyil 'khor 
'khor lo 'di lta ste/ thun mong du gyur pa'i bkod pa'i dkyil 'khor dang / khyad par yongs su rdzogs pa'i dkyil 'khor dang / mchog tu gsang ba thabs kyi dkyil 'khor ro/ /yang de nyid las byung rgya cher ston pa dang / /zab mo dang ni bla med tshul mchog ste/ /phyi 
nang gsang ba de nyid ye shes kyi/ /dkyil 'khor tshad med 'dir ni bstan pa yin/ /de la de bzhin gshegs pa stong dag gi/ /sku yi dkyil 'khor spro dang sdud pa dang / /gsung gi dkyil 'khor gsang sngags 'bum phrag ste/ /thugs kyi dkyil 'khor ye shes lngar 
</page>

 <page>
<ph>539</ph><p>082-270a</p>
bsdus pa'o/ /nyi shu rtsa lnga'i rnam dbye gsal ba yis/ /dam pa'i rigs ni brgya ru 'gyur ba ste/ /de nyid dkyil 'khor mngon par phyung ba yin/ /rigs kyi dkyil 'khor lnga yi dbye ba yis/ /rtsa ba gsang ba'i dkyil 'khor gsum du bsdus/ /
mdo don spyod dang theg pa'i don/ /de nyid bsdus pa gcig pa sdom pa che/ /tha dad pa dang 'byung ba nye bar gyur pa las/ /lus dang yul dang dbang po'i spyod yul du/ /gsang ba du ma nye bar sdud pa'i tshul/ /spyi dang bye brag dkyil 'khor 'dir gsungs so/ /bcom ldan 
rnam par snang mdzad dkyil 'khor du/ /reg bya rdo rje'i dbus su mngon gnas nas/ /rdo rje mi bskyod shar gyi gnas su dgod/ /rdo rje skyil krung gnyis med sbyor bas bzhugs/ /lhor ni dkon mchog dpal lo/ /nub tu 'od dpag med pa'o/ /byang du don yod 
grub pa'o/ /shar lho'i grwar ni lha mo spyan ma'o/ /lho nub tu ni mA ma kI'o/ /nub byang du ni gos dkar mo'o/ /byang shar du ni rdo rje sgrol ma'o/ /de ni nang gi pho brang la gnas pa'o/ /de'i phyi khyams kyi grwa bzhi la me'i phyogs su gzugs rdo rje ma'o/ /bden bral du ni sgra 
rdo rje'o/ /rlung gi phyogs su dri rdo rje'o/ /dbang ldan gyi phyogs su ni ro rdo rje'o/ /shar gyi snam bu la byams pa mgon pa mgon po dang sa'i snying po'o/ /lho'i snam bu la phyag na rdo rje dang nam mkha'i snying po'o/ /nub kyi snam bu la 'jig rten dbang phyug dang 'jam dbyangs rdo rje'o/ /byang 
gi snam bu la sgrib pa thams cad rnam par sel ba dang kun du bzang po gnas pa'o/ /shar gyi sgor ni gshin rje mthar byed do/ /lho sgor ni shes rab mthar byed do/ /nub sgor ni pad+ma mthar byed do/ /byang sgor ni bgegs mthar byed do/ /shar lho mtshams kyi grwar ni 
mi g.yo ba'o/ /lho nub tu 'dod pa'i rgyal po'o/ /nub byang du ni dbyug sngon can no/ /byang shar mtshams su ni stobs po che ste khro bo'i rgyal po nyid do/ /steng phyogs shar gyi sgo drung du gtsug tor 'khor los sgyur ba'o/ /'og phyogs nub kyi sgo drung du ni gnod mdzes rgyal po rnam 
</page>

 <page>
<ph>540</ph><p>082-270b</p>
par dgod par bya'o/ /de ltar de bzhin gshegs pa'i rigs kyi sku'i dkyil 'khor 'byung ba rdo rje'i ting nge 'dzin du gsungs so/ /bcom ldan 'od dpag med pa'i dkyil 'khor du/ /reg bya rdo rje dbus su mngon gnas nas/ /bcom ldan mi bskyod nub tu gnas pa ste/ /bde 
chen ye shes tshul mchog legs par bzhugs/ /shar du ni rnam par snang mdzad do/ /lhor ni dkon mchog dpal lo/ /nub tu 'od dpag med do/ /byang du don yod grub pa'o/ /shar lho'i grwar ni lha mo spyan ma'o/ /lho nub tu ni mA ma kI'o/ /nub byang du ni gos dkar mo'o/ /
byang shar du ni sgrol ma'o/ /de ni nang gi pho brang la gnas pa'o/ /de'i phyi khyams kyi grwa bzhi la me'i phyogs su gzugs rdo rje ma'o/ /bden bral du ni sgra rdo rje'o/ /rlung gi phyogs su dri rdo rje'o/ /dbang ldan gyi phyogs su ro rdo rje'o/ /shar gyi snam bu la byams pa mgon 
po dang sa'i snying po'o/ /lho'i snam bu la phyag na rdo rje dang nam mkha'i snying po'o/ /nub kyi snam bu la 'jig rten dbang phyug dang 'jam dpal lo/ /byang gi snam bu la sgrib pa rnam par sel ba dang kun du bzang po'o/ /shar sgor ni gshin rje mthar byed do/ /lho sgor 
ni shes rab mthar byed do/ /nub sgor ni pad+ma mthar byed do/ /byang sgor ni bges mthar byed do/ /shar lho mtshams su khro rgyal mi g.yo ba'o/ /lho nub tu ni 'dod pa'i rgyal po'o/ /nub byang du ni dbyug sngon can no/ /byang shar du ni stobs po che ste/ /de 
ltar gyur pa'i khro bo rnams so/ /steng phyogs su shar sgo'i rtsa bar gtsug tor 'khor los sgyur ba'o/ /'og phyogs nub sgo'i rtsa bar gnod mdzes rgyal po dgod par bya'o/ /de ltar pad+ma'i rigs kyi gsung gi dkyil 'khor 'byung ba rdo rje'i ting nge 'dzin du 
gsungs so/ /bcom ldan rin chen 'byung ldan dkyil 'khor du/ /reg bya rdo rje dbus su mngon gnas te/ /rdo rje 'dzin pa lho yi le rtser bzhugs/ /de nyid dkon mchog legs par gyur pa'o/ /shar du ni rnam par snang mdzad do/ /nub tu ni 'od dpag med do/ /
</page>

 <page>
<ph>541</ph><p>082-271a</p>
byang du ni gdon mi za ba nyid do/ /shar lhor lha mo spyan ma/ /lho nub tu mA ma kI/ /nub byang du gos dkar mo/ /byang shar du rdo rje sgrol ma'o/ /de nas nang gi pho brang la gnas pa'o/ /de'i phyi khyams kyi grwa bzhi la me'i mtshams su gzugs rdo rje na/ bden bral 
du sgra rdo rje/ rlung du dri rdo rje/ dbang ldan du ro rdo rje'o/ /shar gyi snam bu la byams pa rdo rje dang sa'i snying po/ /lho'i snam bu la phyag na rdo rje dang nam mkha'i snying po'o/ /nub kyi snam bu la 'jig rten dbang phyug dang 'jam dbyangs dpal/ /byang gi snam bu la sgrib pa rnam par sel ba 
dang kun du bzang po'o/ /shar sgor gshin rje gshed do/ /lho sgor rnam par rgyal pa'o/ /nub sgor rta mgrin no/ /byang sgor bdud rtsi 'khyil ba'o/ /shar lahor mi g.yo ba/ /lho nub tu 'dod pa'i rgyal po/ /nub byang du dbyug sngon can/ /byang shar du stobs po che'o/ /
shar stod du gtsug tor 'khor los sgyur ba'o/ /nub smad du gnod mdzes rgyal po ste/ /khro bo'i rgyal po bcu dang ldan bcas par 'byung ba'o/ /de ltar rin po che'i rigs yon tan gyi dkyil 'khor 'byung ba rdo rje'i ting nge 'dzin 'di gsungs so/ /bcom ldan gdon mi za 
ba'i dkyil 'khor du/ /reg bya rdo rje 'dzin la byang gi phyogs su dgod/ /bde ba'i stan la legs par bzhugs pa'o/ /shar du rnam par snang mdzad do/ /lhor ni rin chen 'byung ba'o/ /nub du 'od dpag med do/ /byang du don yod grub 
ba/ /shar lhor spyan ma'o/ /lho nub tu mA ma kI'o/ /nub byang du gos dkar mo'o/ /byang shar mtshams kyi grwa ra ni lha mo sgrol ma'o/ /de ni nang gi pho brang la gnas pa'o/ /de'i phyi khyams kyi grwa bzhi la me'i phyogs su gzugs rdo rje ma'o/ /bden bral du sgra rdo rje'o/ /rlung gi mtshams 
su dri rdo rje'i/ /'byung po'i mtshams su ro rdo rje'o/ /shar gyi snam bu la byams pa dang sa'i snying po'o/ /lho'i snam bu la phyag na rdo rje dang nam mkha'i snying po'o/ /nub kyi snam bu la 'jig rten dbang phyug dang 'jam dbyangs dpal lo/ /byang gi snam bu la sgrib pa rnam par sel ba dang /
</page>

 <page>
<ph>542</ph><p>082-271b</p>
kun du bzang po'o/ /shar sgor ni gshin rje gshed/ /lho sgor sher rab mthar byed/ /nub sgor pad+ma mthar byed/ /byang sgor bgegs mthar byed pa nyid do/ /shar lhor ni mi g.yo ba'o/ /lho nub tu ni 'dod pa'i rgyal po'o/ /nub byang du ni dbyug sngon can no/ /byang shar du ni 
stobs po che'o/ /steng du gtsug tor 'khor los sgyur ba'o/ /'og tu khro bo gnod mdzes rgyal po gnas pa ste/ khro bo bcu mngon par 'byung ba'o/ /de ltar las kyi rigs phrin las kyi dkyil 'khor 'byung ba rdo rje'i ting nge 'dzin 'di gsungs so/ /gang du lha mo spyan ma gtsor 
gyur pa/ /dkyil 'khor der ni rdo rje 'dzin pa gtso/ /reg bya rdo rje shar lho'i grwar bzhugs pas/ /dkyil 'khor nges par sprul pa'i tshul bstan pa'o/ /rdo rje mA ma kI las gtsor gyur pa/ /rdo rje 'dzin pa de dang gnyis med de/ /reg bya rdo rje lho nub grwar gnas te/ /lhag ma 
gzhan rnams sngon dang mtshungs pa'o/ /rdo rje gos dkar mo dang rdo rje 'dzin/ /gnyis su med par dbus su bzhugs pa ste/ /reg bya rdo rje nub byang grwar bzhugs pas/ /dkyil 'khor 'khor lo nges par sprul pa'o/ /lha mo sgrol ma dang ni rdo rje 'dzin/ /gnyis med pa de bas 
bzhugs pa de nyid de/ /reg bya rdo rje byang shar grwar bzhugs pa/ /tshar med lha mo bzhi yi dkyil 'khor ro/ /gzugs kyi rdo rje dang ni rdo rje 'dzin/ /gnyis med bzhugs pa dbus kyi gtso bo ste/ /reg bya rdo rje me yi phyogs su'o/ /sgra yi rdo rje dang ni rdo rje 'dzin/ /gnyis 
med bzhugs pa dbus kyi gtso bor gyur/ /reg bya rdo rje srin po'i phyogs su'o/ /dri yi rdo rje dang ni rdo rje 'dzin/ /gnyis med dbus kyi gtso bor gyur pa ni/ /reg bya rdo rje rig 'dzin phyogs su'o/ /ro yi rdo rje dang ni rdo rje 'dzin/ /dbus gnas mnyam par sbyor ba'i 
tshul nyid do/ /reg bya rdo rje dbang ldan phyogs gnas pa'o/ /'di dag mchod byed lha mo bzhi dag gi/ /dkyil 'khor so sor nges par bstan pa yin/ /'di dag rigs ni so sor bstan pa yi/ /dkyil 'khor tha dad rim pa bstan pa'o/ /byams pa'i mgon po gtso bor 
</page>

 <page>
<ph>543</ph><p>082-272a</p>
gyur pa ni/ /rdo rje 'dzin pa shar phyogs dang po'i sar/ /'pho ba'i rim pa bstan pa bla na med/ /reg bya rdo rje dbus su 'khril par bzhugs/ /sa yi snying po gtsor gyur dkyil 'khor la/ /rdo rje 'dzin pa der gnas 'pho ba ste/ /reg bya rdo rje'ang 
dbus su gnas pa'o/ /phyag na rdo rje reg bya rdo rje dang / /gnyis med dbus gnas tshul 'di bstan pa'o/ /rdo rje 'dzin pa dang po'i gnas der 'pho/ /rdo rje dbang phyug reg bya rdo rje dang / /gnyis med dbus gyur gtso bo 'pho ba'i tshul/ /rdo rje 'dzin pa nub tu 'pho 
ba mdzad/ /'jam dbyangs rdo rje reg bya rdo rje dang / /gnyis med bde chen nub tu gtso bo bzhugs/ /sgrib pa rnam sel reg bya rdo rje dang / /gnyis med rdo rje 'dzin pa byang du gnas/ /kun du bzang po reg bya rdo rje dang / /gnyis med dbus bzhugs rdo rje 'dzin pa ni/ /byang 
phyogs lha snam dag tu bzhugs pa mdzad/ /'di dag kun du rim pa shes par bya/ /gshin rje gshed po dang ni reg rdo rje/ /gnyis med bzhugs pa gtso bo 'pho bar bstan/ /shes rab mthar byed dang ni reg rdo rje/ /dbus bzhugs rdo rje 'dzin pa lhor gnas pa'o/ /
rta mgrin dbang dang reg bya rdo rje ma/ /dbus bzhugs rdo rje 'dzin pa nub sgor bzhugs/ /bdud rtsi 'khyil pa dang ni reg rdo rje/ /dbus bzhugs rdo rje 'dzin pa byang sgor gnas/ /mi g.yo mgon po dang ni reg rdo rje/ /dbus bzhugs rdo rje 'dzin pa shar lhor 
gnas/ /'dod pa'i rgyal po dang ni reg rdo rje/ /dbus bzhugs rdo rje 'dzin pa nub byang gnas/ /dbyug sngon can dang lha mo reg rdo rje/ /dbus bzhugs rdo rje 'dzin pa nub byang du'o/ /rdo rje stobs po che dang reg rdo rje/ /dbus bzhugs rdo rje 'dzin pa byang shar 
gnas/ /gnod mdzes rgyal po dang ni reg rdo rje/ /dbus gnas rdo rje 'dzin pa 'og phyogs su/ /gtsug tor 'khor los sgyur ba reg rdo rje/ /dbus 'gyur rdo rje 'dzin pa steng du dgod/ /'di dag thams cad zhal gsum phyag drug pa/ /sum cu rtsa gnyis rnal 
</page>

 <page>
<ph>544</ph><p>082-272b</p>
'byor mkhas pas dgod/ /rdo rje'i gdung dang rdo rje'i ka ba ni/ /rin chen bum pa pad+mar mdzes byas pa/ /du mas bteg pa'i tshad med phreng ba can/ /re re la yang sgo bzhi rta babs ldan/ /dkyil 'khor chen po tshad med sgo bzhi las/ /lhor ni gsang ba'i bdag 
po'i dkyil 'khor la/ /dbus su sna tshogs bde ma dag dang ni/ /gnyis su med par sbyor ba bstan pa'o/ /zhal gsum phyag drug rdo rje dril bu dang / /nor bu 'khor lo pad+ma ral gri ste/ /shin tu mtshungs pa rdo rje gdengs po ste/ /rdo rje be con rdo rje 'bar ba dang / /rdo rje 
drag po bzhi yang gtso bor mtshungs/ /sgeg mo phreng ma glu ma gar ma dang / /me tog bdug spos mar me dri chab ma/ /khyams su rdo rje gtsug tor rdo rje 'jigs byed dang / /rdo rje nyi ma rdo rje spyan dang ni/ /rdo rje ba dan rdo rje 'ching mdzad dang / /rdo rje nag po rdo rje las 
bcas pa/ /phyogs gnas shin tu gsal ba'i dkyil 'khor lo/ /thun mong khro rgyal bcus ni yongs bskor ba'o/ /tshangs pa'i rgyal po'i dkyil 'khor byang du ste/ /lha mo zhi ba mo dang gnyis med pa/ /zhal gsum phyag drug ser zhing thal mo sbyar/ /
'khor lo sdigs mdzub ral gri nor bu ste/ /shar du brgya byin khyung mgo lho ru yang / /dbang phyug shang shang gdong dang nub dang byang / /khyab 'jug seng mgo can dang glang po'i mgo/ /phyogs kyi bdag po dag dang mtshams bzhir yang / /zhi ba mo dang dbang mo 
drag mo dang / /tsa muN+Dir bcas rgan byed ma dang ni/ /gtum pa ma dang phreng ldan me tog ma/ /de dag dang bcas lha srin sde brgyad dang / /phyogs skyong bcu yis yongs su bskor ba'o/ /khyams kyi phyi rol khor yug mtshams bzhi la/ /rgyal chen bzhi bcas rol 
pas yongs bskor ba/ /bkra shis dang ldan pad+ma'i shing bcas pas/ /'jig rten 'jig rten 'das pa'i thun mong gnas/ /dkyil 'khor rgyal po mchog tu bshad pa yin/ /de ltar yongs su rdzogs pa'i dkyil 'khor la/ /dngos po thams cad kyis ni bltas 
</page>

 <page>
<ph>545</ph><p>082-273a</p>
nas kyang / /snying po sngags kyi 'od zer lcags kyu yis/ /drangs nas bde bar gshegs rnams bsgom par bya/ /shes rab thabs kyi rang bzhin dri med pa'i/ /ting 'dzin las byung bum pa'i bdes gang ba'i/ /'khor lo bsams nas de 
nas gshin rje yi/ /mthar byed tshogs bcus bar chad bsrung bar bya/ /rang gi snying po mngon bzlas mchod yon ni/ /tsan+dan bzang sogs me tog gis mdzes dbul/ /rang la ji lta bzhin du kun dbang bskur/ /cho ga 'di yis thams cad mchod par bya/ /
pad+ma'i nang gi sa bon 'od rnams kyis/ /gzugs la sogs pa thams cad drangs nas ni/ /yang dag byang chub yid kyi ngo bo ni/ /'od kyi dkyil 'khor dag tu bsgom par bya/ /shes rab ba spu re re las spros pa'i/ /'od zer rnam pa sna tshogs rgya chen tshogs/ /ma 
lus nam mkha'i khams ni kun du khyab/ /de las blo dang ldan pas rab tu spro/ /'od kyi sgo las nges par 'byung ba yi/ /yan lag dri med rgyan kun gyis legs brgyan/ /me long pi wang gling bu rdza rnga dang / /bzhad ma glu ma phreng ma gar ma dang / /rdza rnga che dang me 
tog bdug spos dang / /mar me dri chab zhal zas snod 'dzin dang / /gos dang chos 'byung la sogs 'dzin pa yi/ /bcu drug rig ma lha mo rnam sgeg cing / /rol pa'i lag pas kun du sgyur ba ni/ /'od kyi snang bas sprul pa sna tshogs pa'i/ /mchod pa'i sprin gyi dra 
bas khyab pa dang / /dngos rnams sgyu ma lta bur so sor ni/ /yang dag rig cing 'jig rten lta mkhas pa/ /rtog pa ma lus kun las nges grol zhing / /mchog tu bde ba bskyed pa'i rgyur gyur pa/ /gzugs la sogs pa lha mo rnams dang ni/ /de bzhin phyi yi dri sogs thams 
cad kyis/ /rgyal ba'i dbang po rnams ni legs mchod cing / /tha dad rnam par rtog las nges grol ba'o/ /oM sarba ta thA ga ta pU dza badzra swa b+hA ba At+ma ko\u0f85 haM/ sgra yi yul rnams ma lus pa rnams ni/ /brag ca'i sgra dang mtshungs par nges brtags la/ /rang yid lhag 
</page>

 <page>
<ph>546</ph><p>082-273b</p>
pa'i lha ru gnas pa la/ /chos rnams bstod pa'i sgra ni sgrogs par bsam/ /'bar ba'i oM gyis byin brlabs rlung dang me/ /dkyil 'khor la gnas rab 'bar bdud rtsi lnga/ /de nas yi ge gsum bzlas dpag med pa'i/ /thub pa'i dbang po'i nang du chu dpar bya//
ye shes bdud rtsi'i ngo bor bsams nas ni/ /hU~M dgod rdo rje'i lce ni bzang po dang / /snying ga'i zla 'bi dbus su ma lus pa'i/ /rgyal ba'i 'khor lo des ni tshim par bya/ /dad dang brtson 'grus rnam par dag pa dang / /de bzhin dran dang bsam gtan rnam dag pa/ /sgo 
bzang srung bar byed pa'i ngo bo nyid/ /shes rab rnam par ma lus yul du snang / /mtshan ma med pa'i dga' ba rnam dag pa/ /ma lus lha mo'i tshogs kyi ngo bo nyid/ /dbang po'i sgo dag bdag dang rnam rtog dang / /'jug pa'i rnam shes rnam par dag pa yang / /me long 
la sogs dri med ngo bor bsam/ /sangs rgyas thams cad kyi yang rang bzhin te/ /de nyid rnam dag rnal 'byor 'khor lo'i gtso/ /de yi sems ni rnam par dag pa yin/ /gzugs la sogs pa mi shes rnam bral bas/ /dri med phung po la sogs ngo bor grub/ /
ser sna la sogs dag par gyur pas ni/ /pha rol phyin pa dkar po'i chos rang bzhin/ /bdag gzhan rnam rtog med par snang ba ni/ /'ching ba med bar gyur kyang go rims bzhin/ /zab pa dang ni rgya che ba yis ni/ /shes rab thabs kyi bdag nyid can sems 
yin/ /dam pa'i don du dbye ba med pa dang / /rnam 'byed med cing ci yang mi snang ste/ /gang du gzhan du 'dzin pa'i rnam ldog pa/ /de bzhin dbye ba la sogs rtog bral yin de ltar brtags na rang snying dri med la/ /zla ba la gnas mtshan ma bsgom par bya/ /
gsang sngags dam pa thig le'i gzugs su ni/ /rang yid kyis ni 'od zer dang bcas bsam/ /rang sems 'od zer dri med las 'das pa'o/ /sku gsung thugs kyi mchog gyur pa/ /slar yang de nyid du ni nges bzhugs shing / /ye shes bdud rtsi 'bar bas 
</page>

 <page>
<ph>547</ph><p>082-274a</p>
bsam par bya/ /nang gi lus dag de bzhin thams cad kyang / /de yis kun du mthar ni snang byas nas/ /ba spu re re'i khong nas byung ba yi/ /'od zer tshogs kyis kun du dag par bya/ /yang na mtshan ma phra mo bsam pa ni/ /'od ldan sna rtser 
gnas pa thub pa yi/ /'khor lo nang du chud byas snying rje yi/ /nang gi shes rab dam pa nyin mtshan bsam/ /mtshan ma brtan po mthong na spro ba yi/ /'od zer de yi sprul pa'i thub dbang dang / /rnam pa sna tshogs pa yi phyag mtshan bsnams/ /blo dang ldan pas 
yang dang yang du spro/ /yang na bzlas pa rtse gcig sems nyid ni/ /dngos kun bdag nyid rang gi sems dbang po/ /rang gi sngags ni sna tshogs 'od ldan 'bar/ /de nyid blo dang ldan pas bsgom par bya/ /zhes gsang ba nye bar bstan pa las rgyal po mchog mngon par 
'byung ba rdo rje'i ting nge 'dzin 'di bstan pa'o/ /de nas byang chub sems dpa' kun du bzang po byang chub sems dpa' sems dpa' chen po thams cad kyi ye shes mngon par rol pa 'byung ba'i rgyal po 'di bstan to/ //skyes bu la la bsod nams ldan gyur pas/ /gter gyi 
'byung gnas chen po rnyed gyur pas/ /brgyan pa'i gnas kyi rgyan du rab sbyangs nas/ /de dag lus dang mthun pa'i rgyan du byed/ /de nyid mkhas pas chos kyi rgyan thob nas/ /sems dang blo yangs rgya mtshor gyur byas shing / /ji ltar sngon thos chos rnams rtogs par 
byed/ /mi mthun tshul du mos pa tshol mi byed/ /de ltar rgyan gyur shin tu mthun par spyod/ /rnam par mi bsgom chos ni gang yang med/ /de dag chos rnams ji bzhin rgyan byed cing / /chos kun khong du chud pas mdzes par byed/ /mkhas pa rnam dag rin chen rgyun gyur 
pas/ /rgyud 'di'i gnas la legs par brgyan mthong bas/ /dga' ba'i sems yid dang bas spro ba bskyed/ /chos kyi yid la bdag nyid che ba brtson/ /rten cing 'brel 'byung chos la rab tu 'jug /chos rnams mnyam pa nyid la de brtson te/ /dkyil 'khor rnam par 
</page>

 <page>
<ph>548</ph><p>082-274b</p>
bsgom la rnam par brtson/ /rgyal ba gcig pur gnas thob mi byed cing / /chos rnams mi mnyam med par rab tu spyad/ /de ni bsam pa mthar thug rab brtan pas/ /rgyal ba'i byang chub spyod pa'i gnas 'di yin/ /ri rab bzhin du mi g.yo brtan pa yis/ /
de yi bsam pa byang chub mchog la brten/ /mnyam bzhag sems dang ldan pas de brtson te/ /bsam gtan ye shes yid kyis rab tu spyod/ /bskal pa stong du spyad pa spyod byed kyang / /gsang ba 'di dang bral bar mi byed cing / /de yi brtson 'grus 'jig par mi 
'gyur ro/ /gsang chen theg pa 'di ni gang rnyed pa/ /mi de phyir mi ldog la gnas pa yin/ /srid pa lta ba ma lus gcod byed pa/ /skyes bu dpa' bo nyid ni 'byung bar 'gyur/ /'di dag gsang ba yang dag don 'jug ste/ /rgyal ba'i dgongs pa mthar thug nges 
rtogs yin/ /chos nyid zhi ba'i mthar thug thob gyur pas/ /de la mi dga'i yid byed gang yang med/ /dpe med ye shes ji skad gsungs pa ltar/ /de yis chos rnams mnyam pa nyid du byed/ /mi mnyam tshul du rtogs par mi byed cing / /ye shes mnyam nyid 
yongs su rdzogs par bsgrub/ /dam tshig gnas la nges par brtson pa yis/ /nyams pa med par sdom las rgyud bsdams te/ /gsang ba'i ting 'dzin mtha' yas sgo thob pas/ /de bzhin gshegs pa rtsa ba'i rgyud dag tu/ /gsungs pa thub pa'i dgongs pa 
ma nor bar/ /don gsal khong du chud pa rgyal ba'i sras/ /tshe 'dir bla med mngon par byang chub 'thob/ /byang chub sems dpa' rnams kyi gsang ba bla na med pa'i tshul yongs su 'byung ba'i ting nge 'dzin to/ /de nas bcom ldan rdo rje 'dzin pa yis/ /spyod lam 
kun du mnyam pa'i yid kyis ni/ /srog dang rtsol ba shin tu ma bsdams pa/ /gsang sngags rgyal po gsal bar brjod par bya/ /sku la sogs pa bzhin du'ang bsam pa ni/ /cig car spro ba dag ni legs par bya/ /nam mkha'i khams dang mnyam pa'i sku sogs 
</page>

 <page>
<ph>549</ph><p>082-275a</p>
pa'i/ /'od kyi sgo yi snang bas yang dag gang / /de nas snga ma bzhin du sna tshogs pa'i/ /mchod pa'i sprin gyis kun du bkod pa spro/ /yongs su sbas pa'i rig ma mchog rnams ni/ /bde chen bcas pas gzhan gyi dbang mthong nas/ /rnam par 
sgeg pa'i thub dbang tshogs rnams ni/ /mthar ni rang gi lus la gzhug par bya/ /rang gi snying po de nyid nges rtogs pas/ /sems kyi spyod pa skyo bas zhugs gyur na/ /rig ma'i tshogs kyis ye shes glu blangs pas/ /rab tu bskul bas yang dag mchod par 
bya/ /sems ni bzang po'i chu rgyun srog dang ni/ /rtsol ba 'od kyi lcags kyus drangs nas ni/ /ji bzhin sku gsung thugs kyi rdo rje sogs/ /bdud rtsi des dbab ye shes nyams mi bya/ /de ltar lan re ngal so byas nas ni/ /sngar bshad cho gas bstod pa de nyid 
shes/ /gsang sngags dam pa nyin mtshan bzla ba ni/ /sngags las kun du chags pa med par bya/ /mchod cing bstod dang gshegs su gsol ba ni/ /sngags pas rab tu 'bad de rnam bya zhing / /oM la sogs la 'khor lo bsdus nas ni/ /sku la sogs pa 
brtag pa dag tu bya/ /de ltar de nyid mthong zhing rnam grol bas/ /sems can khams rnams kun du dmigs nas ni/ /snying rjes 'gro ba kun la phan pa'i phyir/ /smon lam kun du bzang po nye bar gnas/ /ldang zhing dag pa'i sems pa rang lha yi/ /rnam pa'i 
nga rgyal yid la byas nas ni/ /kun du snang bar bya ba'i yul rnams ni/ /thams cad snga ma bzhin du yongs su bsam/ /'di ni gsang ba'i spyod yul bya ba ste/ /las rgyal mchog ces bya ba'i ting 'dzin yin/ /de bzhin gshegs pa thams cad kyi sku dang gsung dang thugs 
kyi gsang ba gsang ba 'dus pa rnal 'byor chen po/ /gnyis su med pa mnyam pa nyid rnam par rgyal ba'i rgyud las gsang ba'i dkyil 'khor chen po rol pa mngon par 'byung ba zhes bya ba'i le'u ste drug cu drug pa'o// //brtag pa drug la gsang ba ye shes 
</page>

 <page>
<ph>550</ph><p>082-275b</p>
rdo rje byin gyis rlob pa'i rgyal po zhes bya'o/ /de nas ston pa rdo rje 'dzin/ /nam mkha' ye shes rdo rjer 'byung / /byed skyed dam pa mchog gi gtso/ /gsang ba'i bzlas pa 'dir rab gsungs/ /oM d+ha ra d+ha ra/ d+hA ra ya d+hA ra ya/ marta marta badzra d+h+r-ika phaT a hU~M 
swA hA/ oM shA shwa ta sa nA ma sha sha e h+ye hi dzi na dzi ka A hU~M phaT swA hA/ oM AH badzra d+harma sa ma ya s+t+waM hu lu hu lu A ro lika hU~M phaT swA hA/ oM AH badzra sU r+ya Da ta d+harma na sa ma ya staM/ a ha~M rat+na d+h+ri ka hU~M phaT swA hA/ oM AH badzra phra ba phru ba hriHhriH pra dz+nyAd+h+r-ika hU~M phaT swA hA/ 
oM ru ru s+phu ru dz+wa la ta Sh+Thi sid d+ha lo tsa na sarba ar+tha sA d+ha ni swA hA/ oM shang ka re shAn+ting ka re g+ha Ta g+ha n+Da/ g+hu T+Ti ni g+hu T+Ti ni/ g+hA Ta ya g+hA Ta ya/ g+ha T+Ti ni swA hA/ oM ka Te ka Te bi ka Te ni ka Te ka TaM ka Te swA hA/ oM ma hA sau khya ta re tu t+tA re tu re swA hA/ oM A: badzra sba r+she d+harma d+hA 
tu a nud pa da ni gA thaM bid+ya d+ha ra hU~M swA hA/ oM AH badzra rU pa pU dza ma hA sa~M g+ha ra bing+ya d+ha ra hU~M swA hA/ oM AH badzra shab+da ma hA pU dza saM b+ha ra dz+nyA na bing+yA d+ha ra hU~M swA hA/ oM AH badzra gan+d+he ma hA dz+nyA na saM gar bi d+yA d+ha ra hU~M d+ha ra hU~M swA hA/ oM AH badzra ra se ma hA: dz+nyA na saM ka ra bi d+h+ya d+hA ra 
hU~M swA hA/ oM AH badzra mai tri nA tha dza ya bi dza ya shud+d+ha bi shu d+d+he sid+d+ha sa twa b+ha ba hU~M phaT swA hA/ oM AH badzra ma hA k+Shi ti ga r+g+hA ya dza ya bi dza ya shu d+he pi shu d+d+he sid+d+ha sa twa b+ha ba hU~M phaT swA hA/ oM AH badzra ma hA badzra pa' Ni dza ya bi dza ma shud+d+he sid+d+he sa tA b+ha ba hU~M phaT 
swA hA/ oM AH badzra A kA sha r+b+hA yadza ya bi dza ya shad+d+he ba shud+d+he sid+d+ha ma hA sid+d+ha sa twa b+ha ba hU~M phaT swA hA/ oM AH badzra AR+YA ba lo ki te shwa rA ya dza ya bi dza ye shud+d+ha bi shud+d+he sid+d+ha ma hA sid+d+ha satwa b+ha ba hU~M phaT swA hA/ oM A: badzra many+dza shrI g+ho Sha dza ya bi dza ya shud+d+he sid+d+ha ma hU~M 
sid+d+ha sa twa b+ha ba hU~M phaT swA hA/ oM AH sadzra sarba ni bar Na bi Sh+kaM bi ne dza ya bi dza ya shud+d+he bi shud+d+he sid+d+ha ma hA sid+d+ha satwa b+ha ba hU~M phaT swA hA/ oM AH badzra sa man+ta b+ha drA ya dza ya bi dza ya shud+d+he bi shud+d+he sid+d+ha ma hA sa twa b+ha ba hU~M paT swA hA/ na maHsa man+ta kA ya bA k+tsi t+ta badzrA NAM/ oM 
</page>

 <page>
<ph>551</ph><p>082-276a</p>
kha kha khA hi khA hi sarba du Sh+TA na sa twa da ma ka a si mu Sha la par shu pA sha ha sta/ tsa tu r+b+hu dza tsa turmu kha Sha Ta tsa ra Na/ A gats+tsha A gats+tsha sarba du Sh+DA na/ a pa ha ri Ne ma hA big+h+na g+hA ta ka bi kr-i te A na na sarba b+hU ta b+ha yaM ka ra/ aT+TA T+Ta/ ha sa nA di ne/ byA g+h+ra 
tsa ra ma ni ba sa na/ ku ru ku ru/ sarba karmA ni tshin+d+ha tshin+d+ha/ sarba mA na trA na b+hi n+d+ha b+hin+d+ha/ pa ra mi drA na/ A kar+sha ya A kar+Sha ya sarba b+hu tA na/ ma tha ma tha/ ni rma tha ni rma tha/ sarba du Sh+TA na/ pra bi sha ya pra bi sha ya/ maN+Dal ma d+h+yai bai shwa s+hA hA/ dzi bi tAn+ta ka ra/ ku ru ku 
ru/ mAM kA R+YaM/ da ha da ha/ pa tsa pa tsa/ /mA bi lam+ba mA bi la mA/ sa ma ya ma nu sma ra/ /hU~M hU~M/ phaT phaT/ bi s+pho Ta ya bi s+pho Ta ya/ sarbA na nA sha ya/ r-i pU na/ ka ra ka ra/ /bi g+hA na sarba A shA/ /pa ri pU ra ka he he b+ha ga bA na/ ki ny+tsi ra' ya si/ nam sarba ar+tha 
sA d+ha ya mAn+da kr-id hU~M phaT swA hA/ /na maHsa man+ta kwa ya bA katsi t+t+wa badzrA NAM/ oM AH badzra pra dz+nyA n+ta kr-id/ ka ro ma hA ka ro/ tsaNA la ni/ Dad ta ka ra/ badzra kha D+ga ni kr-i n+tan/ badzra sa ra g+ha na/ ts+tsha bi hU~M dza ya bi dza ya dzi na ri ni ta/ hU~M hU~M/ phaT phaT swA hA/ na maHsa m+t+na kA ya 
bAk+tsi t+ta badzrA NAM/ oM pad+ma kro d+ha badzra pad+man+ta kr-id/ hU~M hU~M hU~M/ ta ru la/ bi ru la/ sarba bi Sha g+hA ta ka dz+wa li ta/ bi s+phu lid+ga/ a T+Ta tA sa/ nA di ne/ ke sha ri sa Ta to pa Ta da ka ra/ badzra khu ra ni ra g+hA ta na/ tsa li ta/ ba su d+hA ha lin shwa sa ma ru tod k+shi pa te d+hA ra NI d+hA ra b+hi Sha na 
aT+TAT+Ta hA sa/ a pA ri mi ta/ bal parAkra ma Ar+ya ga na b+hAM ta/ b+hU ta ga na a d+h+yu Shi ta/ bud d+h+ya bud d+h+ya/ ha la grI ba/ khA pa bA da/ pa ra man trA na/ tshin+d+ha tshin+d+ha/ sid+d+hi ma mi/ I da sha/ A be sha ya/ sarba dz+wa ra pi shA tsAn/ sarba gra he Shu a/ pra ti ha to d+hA bA/ badzra daMSh+TA 
kiny+tsi rA ya si/ i dan du Sh+Ta/ gra ha na du Sh+Ta sarbaM bA/ d+hu na d+hu na/ /ma tha ma tha/ ma rda ma rda/ pA Ta ya pA Ta ya/ ma Ta ma Ta/ ban+d+ha ban+d+ha/ bu d+hA d+harma saM g+ha/ bud+d+ha dz+nyA na tAM ka rma ku ru ku ru/ shI g+h+raM ha ya grI bA ya phaT/ badzrA ya phaT/ badzra gA Ta ya/ badzra ne trA ya phaT/ badzra di Sh+TA 
</page>

 <page>
<ph>552</ph><p>082-276b</p>
ya phaT/ badzra khu rA ya phaT/ badzra khu ra nir g+hA ta nA ya phaT/ par man+t+ra binA sha nA ya phaT/ sarba trai lo kya b+ha yi ka rA ya phaT/ sarba karma su pra ti ha tA ya phaT/ badzra ku la san trA sa nA ya phaT/ hU~M hU~M hU~M/ phaT phaT phaT swA hA/ namaHsa man+ta kA ya bA k+tsi t+ta badzra NAM/ oM na mo 
badzra kro d+hA ya/ big+ha nAM ta kr-id/ ma hA daM shro da ka Ta b+hai ra bA ya/ a si mu Sha la par shu pA ha stA ya/ oM a mr-i ta ku N+Ta lI/ kha kha khA hi khA hi/ hu lu hu lu/ tiSh+Thi tiSh+Tha/ ban+d+ha ban+d+ha/ ha na ha na/ da ha da ha/ pa tsa pa tsa/ gardza ya gardza ya/ bi s+pho Ta ya bi s+pho Ta ya/ sarba bi lhA bi 
nA ya kAn/ ma hA ga Na pa ti/ dzi bi tA na ta ka ra hU~M hU~M phaT swA hA/ na maH sa man+ta kA ya bA k+tsi t+ta badzrA nAM/ oM AR+Ya a tsa la kA na tsaN+Da/ kro d+ha ka badzra/ Na Ta Na Ta/ maT+Ta maT+Ta/ moT+Ta moT+Ta/ saT+Ta saT+Ta/ taT+Ta taT+Ta/ ha na ha na/ da ha da ha/ ti Sh+Tha tiSh+Tha/ A ba de sha ya/ A be sha ya/ A be sha ya/ ma hA 
ma t+ta ba la ka d+hu na d+hu na/ ti ni ti ni/ kha da kha da/ big+ha nAM ma ra ma ra/ du Sh+ThaM/ rak+Sha rak+Sha/ sarbAn ku ru ku ru/ ki ri ki ri/ ma hA bi sha badzra/ s+pho Ta ya s+pho Ta ya/ hU~M hU~M hU~M/ tri ba lI ta/ raM ga nar ta ka oM oM oM/ hAM hAM hAM/ a tsa la tse Ta/ s+pho Ta ya s+pho Ta ya/ hU~M hU~M 
a saman+ti ka trA Ta ma hA ba la shA ta ya/ pa ra man trA na/ aM aM hAM hAM/ mAM shud d+h+yaM tu lo ka tu badzrAM na mo stu a pra ti ha ta ba le b+h+yaH/ dz+wA la ya trA Ta/ a sa ha na na ma swA hA/ na maH sa man+ta kA ya bA k+tsi t+ta badzrA N+DaM/ oM Tak+ki rA dza kro d+ha ka badzra/ ma hA ba laM par kra ma/ b+ha ya ka ra/ 
dza ya bi dza ya/ ku li ra she She badzra yo ni ra/ tsin+d+ha tsin+d+h+ma/ kar kha khar ka sarba du Sh+TA na mA ra ya mA ra ya/ bin+d+ha bin+d+ha/ ha na ha na/ da ha da ha/ bi s+pho Ta ya bi s+pho Ta ya/ nA sha ya nA sha ya/ hU~M phaT phaT swA hA/ namaHsa man+ta kA ya bA k+tsi t+ta badzrA NAM/ oM e h+ye hi b+ha ga bA na/ nI la 
daN+Da badzra/ tu ru tu ru/ hu lu hu lu/ hA hA/ gu lu gu lu/ gu lA pa ya gu lA pa ya/ kra ma kra ma b+ha ga bA na bA yu Te ge na/ b+hu tA na shI g+h+rAM/ da ha da ha/ da ra da ra/ ba ha ba ha/ pa tsa pa tsa/ ma tha ma tha/ bA ta ya bA ta ya/ ma Ta ma Ta/ mo TA pa ya mo TA pa ya/ sarba karmA Ni 
</page>

 <page>
<ph>553</ph><p>082-277a</p>
tshin+d+ha tshin+d+ha/ b+hA k+Sha ya b+hA k+Sha ya/ as+thi mi daM a s+ya/ ru d+hi ra ma dz+dza me da ba shA ma dz+na/ ru d+hi ra pri ya/ e h+ye hi b+ha ga bA na/ sarba big+hA ni/ sarba bid+yA ni/ sarba bid+yA ni/ sarba man+dA Ni/ sarba karmA Ni/ kri tri ma Ni/ Shi dA ni/ sarba gra hA na/ ha na ha na/ /b+ha ny+dza b+ha\u0f85/ marda 
marda/ i daM me kA r+Ya sA d+ha ya/ hU~M ni lA ya ni lA ya/ nI la badzra daN+Da ya/ tu ru tu ru/ bih+g+ran binA ya ka nA sha ya nA sha ya/ hu ru hu ru/ dI b+ha tsaN+DA ya ka nA sha ya nA sha ya/ hu ru hu ru/ dI b+ta tsaN+DA ya/ sarba sha tU NA~M hr-i da yA ni pI Da ya/ tshin+d+ha tshin+d+ha/ pa ra bi d+yA nA ma/ ts+tshe da ka hU~M bi d+yA nA ma shi Sh+Ta ka sa ma ya ma nu sma ra/ 
badzra d+ta ra pa tsa naM tsa/ mar mA ni ni krin+ta/ hU~M ha na ha na/ da ha da ha/ pa tsa pa tsa/ ku ru ku ru/ tu ru tu ru/ hu ru hu ru/ phaT phaT/ hU~M hU~M kr-i tA D+tA ya/ de pa r-i Shi bi drA ba kA ya/ ha na badzra da N+De na swA hA/ na maHsa man+ta kA ya bA k+tsi t+ta badzrA NAM/ oM shrI badzra kro d+hA ya badzra/ pa la ma hA phel laM ba 
la/ hU~M hU~M hU~M/ phaT phaT phaT/ u gra shU la pA Ni/ hU~M hU~M hU~M/ phaT phaT phaT/ a ra dze/ bi ra dze/ dza ya prA pa te/ oM dz+yo ti n+ni rad/ hU~M hU~M hU~M/ phaT phaT phaT/ nA ga ASh+Ta kA na/ sab+ta pA ta la ga taM b+hu dzaM/ oM ma hA ba lA ya/ nA ga ban+d+ha ban+d+ha/ staM b+ha ya staM b+ha ya/ b+ha ri shA 
pa tA ya swA hA/ oM suM b+ha ni suM b+ha ni hU~M hU~M phaT/ oM gr-ih+Na gr-ih+Na gr-i h+Na hU~M hU~M phaT/ gr-ih+Na pa ya gr-ih+NA pa ya hU~M hU~M phaT/ A nA ya ho b+ha ga bA na bi d+yA rA dza hU~M hU~M phaT/ na maHsa man+ta kA ya bA ka tsit+ta badzrA NAM/ oM AH u Sh+NI Sha badzra tsakra warti sarba lo kI shwa ra/ lo ko ta ta ra/ yan+t+ra man+ta tan+t+ra/ 
tsu r+Na pra yo gA di/ ma ma kr-i te ye na ke na tsit+tA ni/ kr-it+ta ni/ sarbA ni b+hi n+d+ha b+hin+d+ha/ tshin+d+ha tshin+d+ha/ ku ru ku ru/ mu ru mu ru/ ha na ha na/ da ha da ha/ pa tsa pa tsa/ kaM b+ha ya kaM b+ha ya/ bid+ha nas ya bi d+hA nas ya/ sha ta sa ha sra bi Sha bi tsU rna/ u Sh+NI Sha bi dza ya/ tsakra wa rti/ b+h+rU~M b+h+rU~M b+h+rU~M/
hU~M hU~M hU~M/ ma mu kaM sarba sha trU~M nA sha ya/ staM b+ha ya staM b+ha ya/ gdug ba can thams cad mA ra ya rbad phaT swA hA/ na ma s+t+rai ya d+hI kA nAM/ ta thA ga tA nAM/ sa tra a pra ti ha tA wa pa ti d+ha rma te/ ba li nAM/ oM a sa ma sa ma saman+ta to nan+ta tA/ wa pa ti shA sa ni/ ha ra ha ra/ sma ra 
</page>

 <page>
<ph>554</ph><p>082-277b</p>
sma ra Ni/ bi ga ta/ rA ga bud+d+ha/ sa ra sa ra/ sa ma ba lA/ ha sa ha sa/ tra ya tra ya/ ga ga na/ ma hA bar lak+Sha Ni/ dz+wa la dz+wa la na/ sA ga re swA hA/ de nas 'di ni gsungs tsam gyis/ /brtan g.yo khyab pa'i de bzhin gshegs/ /rigs rnams brgya yi bdag 
nyid 'gyur/ /de las ye shes lnga bdag nyid/ /rdo rje rin chen pad+ma dang / /sna tshogs rgyal ba lha yi sku/ /phyag rgya bsdus pa nyid du gnas/ /sku gsung thugs kyi rdo rje las/ /snying po gsang chen gcig tu bsdus/ /chos lnga dag gi phung po can/ /bag chags 
bcas pa'i nyon mongs pa/ /de dag rnam par spyod byed pa/ /chos kyi sgo las gyur pa yi/ /khri phrag brgyad dang stong phrag bzhi/ /yi ge dam pa ston pa nyid/ /ting 'dzin yan lag lnga ldan pa'i/ /mnyam nyid dag pa'i tshogs su brjod/ /ji ltar mkha' la nyi 
shar yang / /dmus long gis ni mthong ba med/ /de bzhin lam gyi rtags rnams kyang / /blo gros ldan pa de dag las/ /kun gyis mthong ba'i yul ma yin/ /rab rib med na de mthong 'gyur/ /byang chub sems dpa'i lam rtags gang / /de nyid dag pa'i spyod yul te/ /
rang gzhan gnyis kas ma mthong yang / /de ni med par mi 'gyur te/ /zhing khams dag pa rnams su 'char/ /rdzu 'phrul sbas pa'i tshul du gnas/ /thabs dang shes rab gnyis med mnyam sbyor rnam rgyal thugs rje stong pa ro mnyam srid dang zhi ba'i rgya mtsho las brgal rab 
tu mi gnas bde ba che/ /mkha' dang mtshungs pas 'gro 'ong rnam bral dus gsum las 'das dngos dang dngos med phyogs cha mtha' dang dbus las rnam grol dag cing dri med rnam par dben/ /gsang ba chen po mi zad dpal ldan 'dus 'dir rtogs dka' zab cing rgya che de bzhin 
gshegs kun mtha' yas pas ni yang dag don/ /rgyal ba thams cad bla med gnas 'dir byang chub dam pa bdag dang gzhan don sku bzhi rab rdzogs ye shes mngon gyur gter mdzod gsang chen dga' ba'i snying po'o/ /dkyil 'khor 'khor lo du ma rab tu 'byed cing spro dang 
</page>

 <page>
<ph>555</ph><p>082-278a</p>
bsdu ba'i rgyud kun ma lus 'dus pa'i bdag /rgyu dang mi rgyu kun la rnam par g.yogs te bzhugs pa'i rdo rje 'chang chen bdag nyid dngos/ /chos rnams dpal ldan bla ma'i zhabs las yang dag gsal ba'i rim pa kun ldan mchog spyod yul/ /byin 
brlabs dngos grub rgya mtsho'i chu las skal ldan 'thungs te rnal 'byor dbang phyug tshe 'dir skad cig dag gis thob/ /slob dpon las ni drin thob bla med brtan pa'i blo ldan dngos po kun/ /gsal dag shin tu phra ba mchog zhi'i rang bzhin sangs rgyas bde ba chen po'i gnas/ /
gnyis med rtog bral dpe med ye shes de nyid rnal 'byor pas mnyam bzhag /bsod nams min grol rang byung dpal ldan gtso bo rdo rje sems dpa' 'gyur/ /sems ni rab dang phan pa'i sems kyis rdo rje nyid du gyis/ /rang gi sdom pa mi zad de bzhin bslab par rab bsten 
gyis/ /de ring tshegs chung bde bas shin tu myur du 'gro ba'i sems dpa' dang / /rab tu mnyam zhing mtshungs la dpe med rtag pa chen po nyid du rtogs par 'gyur/ /oM sarba ta thA ga ta yo ga tsit+ta ut+pa ta yA mi su ra te sa ma ya s+t+wa~M zhes byang chub mchog tu sems bskyed pa ni zla ba la rdo rje rtse 
lnga pa lta zhing rdo rje bzhag ste/ tiSh+Tha badzra ya thA su khaM zhes pas 'khor lo bskur bar bya'o/ /deng khyod la de bzhin gshegs pa thams cad kyis byin gyis rlob par 'gyur gyis/ khyed rnams kyis de bzhin gshegs pa kun gyi sku gsung thugs rdo rje mchog tu gsang ba chen po'i dkyil 
'khor 'dir ma zhugs pa rnams la smra bar mi byed cig /dad pa dang mi ldan pa rnams la yang ma yin no/ /oM tiSh+Tha badzra/ dr-i D+ho me b+ha ba/ sA swa to me b+ha ba/ hr-i da ya m+ne/ a d+hi tiSh+Tha sarba sid+d+hi ma me pra yats+tsha hU~M/ ha ha ha ha hoH a khaM bI ra hU~M/ pra ti ku su ma/ pri tI ts+tsha/ any+dza li nA 
tha hoHzhes pas me tog dor bar bya'o/ /oM shrI sarba ta thA ga ta ya ma hA su kha d+h+r-ika a b+hi She ka na tA/ badzra satwa a d+hi dz+nyA na a b+hi Shiny+tsha/ a d+hi pa d+hi twe no dr-i D+ho b+ha ba sa ma ye hU~M/ oM badzro d+da ka ya b+hi Shiny+tsa hU~M/ su ra te s+t+wa ma haM/ oM shrI badzra d+hA tu shA na ti a b+hi Shiny+tsa hU~M/ oM sarba ta thA ga ta bud+d+ha 
</page>

 <page>
<ph>556</ph><p>082-278b</p>
a b+hi Shiny+tsa hU~M/ oM badzra a b+hi Shiny+tsa A oM badzra d+harma a b+hi Shiny+tsa hrIH/ oM badzra karma a b+hi Shiny+tsa khaM/ oM g+ha g+ha/ g+hA ta ya g+hA ta ya/ sarba du Sh+TA na hU~M hU~M phaT/ kI la ya kI la ya/ /sarba pA paM hU~M hU~M phaT/ hU~M hU~M hU~M badzra d+ha ro A dz+hA pa ya ti sarba bi ltaM k+Sha ya bA ka tsit+ta badzra kI la ya hU~M hU~M hU~M phaT phaT/ 
oM AH badzra mud ga ra badzra A ko TA ya hU~M hU~M phaT/ oM na maH sarba ta thA ga ta At+ma naM nir+yA ta na pU dza sgA ra Na ka rma badzri Ni hU~M AH /oM AH badzra puN+De hU~M/ oM na maH sarba ta thA ga ta At+ma naM ni R+YA ta na pU dza s+phA ra Na ka rma badzrI Ni dz+dzaH/ oM AH badzra d+hU pe hU~M/ /oM namaHsarba ta thA 
ga ta A t+pa naM ni R+yA ta na a nu rA ga bU dza sgA ra Na ka rma bA na hU~M hoH /oM AH beMdzar dI pa hU~M/ oM na maH sarba tA thA ga ta A t+ma ni ni R+YA ta na sA d+hu ka rapU dza s+phAr Na karma ru dri AH /oM AHbadzra gan+d+he hU~M/ oM na maHsarba ta thA ga ga ta kA ya a b+hi She ka ta na b+h+yo badzra ma Ni aM/ oM AH
badzra nai bi d+ye hU~M/ oM na maH sarba ta thA ga ta sU R+Ya b+h+yo badzra te dzo dz+wa la hi/ oM AH badzra baM she hU~M/ oM na maHsarba ta thA ga ta A sha pa ri bU ra tsin t+ya ma Ni b+h+rA dzA gra b+h+yo hi maM/ oM AHbadzra mU rany+dze hU~M/ oM na maH sarba ta thA ga ta ma hA prI ti pra mA R+Ya ka re b+h+yo badzra ha s+yai ha/ oM AH badzra mu ku 
Te hU~M/ oM na maHsarba ta thAg ta a nu rA ga tA d+ha rma ta sa mA d+hi bi sU no mi ma hA d+ha rmA sA a kr-i ti/ oM AHbadzra lA s+yai hU~M/ oM na maHsarba ta thA ga ta pra dz+nyA pA ra mi tA ni ra ha re sU no mi ma hA g+ho Sha b+hu ge d+hAM/ oM AH badzra mA lai hU~M/ oM na maH sarba ta thA ga ta tsa kra a kA b+ha ra ba d+ha ti sarba pu na na 
ta na yai tU no mi sarba maN+Da le hU~M/ oM AH badzra gI ti hU~M/ oM na maH sarba ta thA ga ta sa na ta b+ha sha shud+d+ha saM gI ti g+ha yaM stu no ni badzre badzre baM/ oM AH badzranr-i t+ye hU~M/ oM na maH sarba ta thA ga te d+hU ba me g+ha spA ra Na pU dza karma karma AH oM AHbadzra A dar+she hU~M/ oM na maHsarba ta thA ga ta p+caSh+pa dra sa ra snA 
pa Na pU da karma ki ri ki ri mAM/ oM AH badzra ra se hU~M/ oM na maH sarba ta thA ga ta a mo g+ha dz+wa la spA ra Na pU dzi karma b+ha ra b+ha ra mAM/ oM AH badzra spA r+she hU~M/ oM na maHsarba ta thA ga ta g+ha N+Da pas mu drA sbA ra Na pU dza ka rme ku ru ku ru mAM/ oM AH badzra d+ha rma hU~M/ oM na ma:sarba ta thA ga te b+h+yaH /oM 
</page>

 <page>
<ph>557</ph><p>082-279a</p>
sa ma ya pU dza sarba karma ni rma ta s+t+waM/ a na ya swA/ a ho su khaM/ sA d+hu sA d+hu/ su baM ha ta twAM/ rU po t+ya h+ye ar+tha pra ba ti/ ha hA hU~M ha/ sarba ka ri duHkha tshe d+ha/ bud+d+ha bo d+hi pra ti sha sta/ su ba shit+tA/ sha trUM b+ha k+Sha/ sarba sid+d+hi ma ma hA ra ti/ su po sho b+ha shro sU khya 
sarba pU dza bra ha da ni pha lag mi su ta dza gri su gan+d+ha gi a ya he dza/ a ya hI hU~M hU~M ho/ s+pho Ta baM g+haN+Da a a/ a n+yo n+ya a nu ga ta sarba d+ha r+m+mA/ pa ra~M pa ra a nu pra bi sh+ta sarba d+ha rmA A d+yA na ta a nu pra ti Sh+Sha sarba d+ha rmA/ oM su sU pra tiSh+Sha ta badzra swA hA/ oM sarba ding pU ra pU ra/ sU ra 
sbu ra A brta ya hoH/ na maH sa man+ta b+ha dra bu d+d+hA nAM/ a bi sh+maya ye sbA ra Na nyi maM ga ga na khaM/ d+ha rma d+hA tu A kA sha sa ma n+ta/ sa rba ta thA ga ta thA a pa ri sho d+ha ni maN+Da li mA ma pra ni te/ su bya d+hi dz+nyA na ba len/ sarba ta tha' ga ta ba len+ta/ ban+d+ha sa s+than na ba li na tsa swA hA/ de nas 'di ni gsungs tsam gyis 
de bzhin gshegs pa'i tshogs rnams dang / /rig pa'i lha mo du ma'i tshogs/ /khro rgyal du mar bcas pa la/ /ye shes yongs su dag pa yi/ /gsang ba tshad med rgya mtsho yi/ /mchod pa ma lus tshogs kyis ni/ /kun du bzang po'i tshul bstan pa/ /nam mkha'i khams 
ni mi zad pa'i/ /kun nas kun du sprin gyur pas/ /rnam dag zhing khams khengs gyur pas/ /'jig rten khams ni ma lus pa'i/ /sangs rgyas mchod cing sems can don/ /'khor ba stongs par ma gyur tshe/ /bla med mchod pas rgyas par 'gyur/ /de nyid ting 'dzin bstan pa 
yin/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las gsag sngags dang mchod ba/ /bstan pa'i le'u ste drug cu bdun pa'o// //de nas 
bcom ldan 'das dpal rdo rje 'dzin pa chen po sangs rgyas thams cad kyi dbang bskur ba bla na med pa'i dkyil 'khor thams cad yang dag par ston pa gsang ba tshad med pa mngon par 'byung ba 'di rab tu gsungs so/ /de nas gsang ba rdo rje 'dzin/ /dkyil 'khor du ma'i bdag nyid can/ /
</page>

 <page>
<ph>558</ph><p>082-279b</p>
byang chub mchog tu gnas pa yi/ /ye shes dri med dra ba gsungs/ /'gro kun 'khor ba'i mun pa yi/ /nyon mongs rtog pa gzhom pa dang / /tshe 'dir mchog don thob bya'i phyir/ /dgyes pa chen po 'dir gzhug bya/ /byang chub sems dpa' che rnams kyis/ /
gsang ba'i don la gsol ba gang / /yon tan thams cad 'byung ba'i gnas/ /thar pa'i grong khyer bstan du gsol/ /de skad lan gsum brjod pa yi/ /gzhan don tshul 'di bstan pa ste/ /bsnyen pa nye bar sgrub pa dang / /sgrub pa sgrub pa chen po ste/ /rnal 
'byor bzhir ni brjod pa yin/ /dang po'i mtshan nyid gsang ba dang / /nyer spyad cho ga tshul bzhin te/ /byang chub sems las rab byung ba/ /gsang ba tshul 'di bstan pa'o/ /gsang ba cho ga nges bstan bya/ /sa btsal ba dang sa brtag pa/ /sa bslang sa gzung 
sa gnas pa/ /sbyang dang dag byed rim pas bya/ /ri bo'i ngogs dang dben gnas dang / /tshal dang skye bo med gnas pa/ /dur khrod chu ngogs gling dag dang / /byin rlabs ldan sogs gnas su shis/ /shar dang lho dang nub dang byang / /rim pas dus kyi dbye ba yis/ /
nyams dga' ba yi sa phyogs su/ /ye shes ldan pas nye bar 'grub/ /snum zhing mnyam la tshwa sgo med/ /skyon med phyogs na yid 'ong yin/ /ring du brkos sa slar khengs shing / /lhag par 'phel na shis par grags/ /phyed gyur mnyam dang bri dang mtho/ /rim shes 
lto 'phye chen po yi/ /mdun phyogs lto bar kha bltas brko/ /yul der gnas pa'i lha klu dang / /gang yang rung ba sa lha mo/ /mchod bstod gtor ma sngon 'gro bas/ /nges par gnang ba byin par bsam/ /khro bo chen po du ma dang / /yang na bdud rtsi 'khyil ba yis/ /
bsrung zhing bdag la mchog stsol bar/ /bsam pa ye shes rnal 'byor yin/ /gshed rjes sa yi lha mo dag /bdag la gnang ba byin nas ni/ /bar snang bzhugs pa de nyid kyang / /shin tu dgyes pas brtan par bzhugs/ /thun mong ba dang khyad par gyis/ /sbyang ba sngon du 
</page>

 <page>
<ph>559</ph><p>082-280a</p>
'gro ba yin/ /de nas dkyil 'khor dbus nyid du/ /khyad par zhi ba'i sbyin sreg bya/ /bdag nyid lha yi nga rgyal gyis/ /sngags brjod reg pas gnas par gyur/ /de nas spyan drang mchod bstod pa/ /sngon 'gro gsol ba gdab pa ni/ /de bzhin 
gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi / /gsang chen dkyil 'khor bshad du gsol/ /mtshan rnams thams cad yang dag rdzogs/ /mtshan min thams cad yang dag spangs/ /kun du bzang po sku yi 
mchog /gsang chen dkyil 'khor bshad du gsol/ /zhi ba'i mchog ni chos las byung / /spyod pa ye shes rnam sbyangs ba/ /kun du bzang po gsung gi mchog /gsang chen dkyil 'khor bshad du gsol/ /sems can kun gyi sems chen po/ /spros med 
ye shes dag pa yi/ /kun bzang thugs mchog kha lo sgyur/ /dkyil 'khor dam pa bshad du gsol/ /de skad ces ni phyogs bzhi nas/ /gsol ba gdab cing phyag byas nas/ /mthong ba gzigs phyir khro bo yis/ /shin tu lta stangs bgegs gzir zhing / /brtul 
zhugs drag pos rdo rje'i gar/ /rdo rje sems dpa' khros pas bya/ /de nas bgegs la bka' bsgo zhing / /rol pa'i sgyur bas blta bar bya/ /gsang sngags phyag rgyar bcas pa yis/ /slob ma'i bgegs dbyung bar chad bsal/ /sbyin sreg gtor ma sngon 'gro bya/ /
khro bo'i phur pas gdab pa dang / /gtor mas bgegs bsal cho ga bstan/ /de nas bsgrub pa lhag par gnas/ /sa yi lha mo lhag gnas pa/ /phyag rgya bcas shing mchod gyur bas/ /bskyed cing bstod pa brtsam par bya/ /oM skyob pa sangs rgyas thams cad kyi/ /spyod pa'i 
tshul dang khyad par gyis/ /sa dang pha rol phyin pa la/ /lha mo khyod ni dbang du gyur/ /shAkya seng ge skyob pa yis/ /dpa' bo byang chub shing drung du/ /mi bzad bdud kyi sde bcom ltar/ /de bzhin bdag gis bdud kyi sde/ /pham par bya phyir bla med pa'i/ /rgyal 
</page>

 <page>
<ph>560</ph><p>082-280b</p>
ba gsang chen dkyil 'khor bri/ /de ltar lan gsum brjod pa yis/ /der ni thim par rnam par bsam/ /de nas dkyil 'khor de nyid kyi/ /kun du bdud rtsi lnga dang ni/ /ma da naM gis legs par byug /rdo rjes dri yi thig le bya/ /lha gnas go rims shes 
par bya/ /me tog sil mas gtor bar bya/ /bskyed cing bstim dang bzhugs pa la/ /spyan drang dbang bskur mchod pa dang / /bstod pa la sogs sngon 'gro bya/ /lha la gsol ba gdab par bya/ /gnang ba byin nas bzhugs su gsol/ /rdo rje bum pa'i 
mtshan nyid ldan/ /khyad par ldan pa rtsa ba yi/ /lha grangs dag dang mnyam pa'am/ /yang na nyi shu rtsa lnga'i bar/ /las bum dang ni bkra shis pa'i/ /bum pa dag dang ldan pa ste/ /'di dag kha rgyan mgul chings can/ /snying po lnga dang sman lnga dang / /'bru lnga spos 
lnga rin chen lnga/ /chu klung chu bcas khyad par te/ /tha dad pa dang gcig pa yi/ /ting nge 'dzin gyis sta gon bya/ /khyad par bar chad bsrung don du/ /bsrung ba'i phur bu khra bor bskyed/ /mchod bstod gnyis med ldan byas la/ /gtor ma ldan pas bka' bsgo bya/ /
de nas slob ma 'jug pa'i rim/ /spro ba bskyed dang gnang ba sbyin/ /sdom pa dbog dang bsrung ba gdags/ /so shing dor bar bya ba dang / /de ltas lung bstan ku sha las/ /sngas dang stan sbyin gzengs bstod nas/ /rmi lam gdab phyir nyal du gzhug /slob mas 
maN+Dal me tog byas/ /khrus byas phyag 'tshal mdun gnas la/ /khyad par spro bskyed rjes 'jug bya/ /rigs kyi sdom pa sbyin par bya/ /blang ba bye brag shes par bya/ /rang gi lus tshad mnyam pa yi/ /sum sgril srad bu btsos pa yis/ /gsang sngags brjod cing bcing 
bar bya/ /so shing tshad ldan gtad byas pa/ /lho phyogs ngogs su maN+Dal la/ /lhung ba'i rjes su brtag par bya/ /rtswa mchog byin pa mi smra bar/ /seng ge'i stabs kyis nyal bar bya/ /nub mo'i rmi lam ci byung ba/ /ci byung nang par smra bar gyis/ /khyad par gzengs bstod 
</page>

 <page>
<ph>561</ph><p>082-281a</p>
nyal du gzhug /nang par rmi lam ngan gyur gang / /gsang sngags sbyin sreg rim pas zlog /de nas rdo rje slob dpon dang / /sgo bzhi'i phyogs kyi rnal 'byor dang / /las kyi skyes bur bcas pa yis/ /mchod bstod lha la gsol ba gdab/ /ma lus 
phyogs bcur bzhugs pa yi/ /dus gsum sangs rgyas bdag la dgongs/ /rdo rje 'dzin pa 'di zhes pas/ /gsang chen dkyil 'khor 'byung ba yi/ /deng 'dir sangs rgyas kun gshegs shig /dngos grub ma lus bdag la gsol/ /zhes ni lan gsum 
brjod par bya/ /de nas las kyi cho ga ni/ /sar pa legs par bkal ba dang / /tshad ldan mdzes pa'i srad bu yis/ /rang 'dod lha yi gzugs gnas pas/ /shes rab can gyis thig gdab bya/ /khyad par ye shes ldan pas ni/ /slob dpon shar lta slob ma nub/ /
slob dpon lhor 'dug slob ma byang / /gnyis pa yang ni gdab par bya/ /tshangs pa'i thig nas brtsams nas ni/ /mkhas pas cha shas gdab par bya/ /me yi phyogs su gnas pa yis/ /byang ltas shar gyi thig gdab bya/ /rlung du gnas te lhor bltas pas/ /nub 
kyi thig ni gdab par bya/ /de nyid nas ni byang ngos gdab/ /mer gnas lho phyogs thig bya zhing / /de nas rlung gi phyogs su bya/ /bden bral gnas pas dbang ldan bar/ /tshad ldan rim pas gdab par bya/ /kun nas yongs su zlum po yi/ /pho brang le tse 
dgu par bya/ /so so'i lha khyams dang bcas pa/ /sgo bzhis kun nas brgyan par dgod/ /spyi khyab pho brang nang ma la/ /le tse nyi shu rtsa lnga pa'i/ /dkyil 'khor so sor shes par bya/ /bar khyams la ni dkyil 'khor drug /gsang ba'i bdag po'i dkyil 'khor dang / /
tshangs pa chen po'i pho brang ste/ /sum cu gsum du bri bar bya/ /bar bar shar du rdo rje dang / /'khor lo sangs rgyas kun rang bzhin/ /lhor ni nor bu rin chen 'bar/ /nub phyogs pad+ma ut+pal/ /byang du ral gri rgya gram bcas/ /stong dag gi ni gnas yin no/ /de nas sgo 
</page>

 <page>
<ph>562</ph><p>082-281b</p>
bzhi rta babs bcas/ /bcu drug ka bas bteg pa yi/ /gzugs sgra dri ro lha mo dang / /rim pas zung du steng du dgod/ /rus sbal rdo rje rgya gram bcas/ /rin chen pad+ma nor bu yis/ /sbras pa bsnol ma'i stegs byed pa/ /stegs bu dag las glang chen dang / /
sha ra b+ha dang pad+ma yi/ /lcug phran yal gar bcas pa yi/ /bkra shis dang la zung gyur pas/ /mu tig chun 'phyang mdzes pas brgyan/ /de stengs rin chen brtsegs pa la/ /bya khyung logs gnas phyir bltas pa'o/ /zur gnyis chu srin bsnol ma dang / /seng ge 
shang shang de steng du/ /ru ru gnyis dang chos 'khor che/ /gdugs dang bcas pas kun nas brgyan/ /'dod yon pany+tsa re ga dang / /ba ku la yi rtsig pa'i gseng / /rin chen shar bu sna tshogs dang / /dra ba dra ba phyed pas brgyan/ /rin chen pha gu ba gam can/ /rtse mor 
mda' yab bkod pa la/ /kra ma sIr+Sha'i phreng ba dag /yongs su bkod pa mdzes par gyur/ /tshad med thar pa'i grong khyer gyi/ /mtshan nyid yongs su rdzogs par bsam/ /de nas rin chen rnam lnga sogs/ /nor bu'i tshogs ni du ma yis/ /byin gyis brlab cing tshul shes 
pas/ /nyi shu rtsa lnga'i tshon gyis bya/ /khyad par sgrub cing rgyan bkod pa/ /mchod pa du mas yongs su bskor/ /sgrub pa chen po slar bstan pa/ /dkyil 'khor bsgrub nas bdag 'jug bya/ /de nas slob ma 'jug don du/ /yan lag 'di dag ldan par bya/ /stod 
g.yogs smad g.yogs gtad pa dang / /gsol ba gdab cing gdong g.yogs bcing / /me tog phreng gzung sems bskyed cing / /don dri khas blangs nang du gzhug /tshogs bsags mna' bsgag dam chu blud/ /dam bsgrag bka' bsgo ye shes dbab/ /me tog dor rjes 
mthong ba dri/ /spyi gtsug me tog phreng ba gdags/ /gdong g.yogs bkrol nas lha ngo bstan/ /dkyil 'khor rnam dag don bstan cing / /'dod lha ngos gzung rigs shes bya/ /'di dag cho ga rtogs par bya/ /rgyu dang 'bras bu'i lam 'jug pas/ /sems bskyed mchog tu 
</page>

 <page>
<ph>563</ph><p>082-282a</p>
dmigs ldan zhing / /tshad med blo bskyed bslab par bya/ /gsang bar ye shes rdo rjer bslab/ /sku dang gsung dang thugs dang ni/ /ye shes yon tan phrin las kyi/ /byin gyis brlab pa lnga bya ste/ /rdo rje 'khor lo pad+ma dang / /rin chen ral gri'i spro bsdu dang / /
rigs lnga lha mo lngar bcas las/ /gsang ba'i dkyil 'khor chen po 'dir/ /ma lus 'dus pa'i lha tshogs kun/ /ye shes chen po'i byin brlabs kyis/ /dngos grub skal ba 'bab par mdzod/ /rtags dang brda dang mtshan ma kun/ /rnam pa yongs su shes par bya/ /zhi 
ba'am ni rgyas pa yi/ /sbyin sreg nye bar dbul bar bya/ /thun mong dang ni khyad par gyi/ /phyag bya slob ma mdun gnas te/ /lha sras nyid du bskyed bya ste/ /shar nas 'jug pa'i tshul gyis ni/ /me tog phreng ba dang por sbyin/ /maN+Dal me tog sngon 'gro bas/ /mdun 
gnas de la dbang bskur sbyin/ /byang chub rdo rje sangs rgyas la/ /ji ltar che ba'i byin brlabs pa/ /bdag cag bskyab pa'i don gyi phyir/ /gsang ba'i snying po deng bdag gsol/ /lan gsum bar du gsol ba gdab/ /bla med dbang ni bskur mdzad de/ /rdo rje gsang 
chen dbang bskur ba/ /khams gsum kun gyis phyag byas pa/ /gnas las byung ba sbyin par bya/ /de nas gang du rdo rje dpal mchog chen po 'dus pa gsang ba'i dkyil 'khor chen por dbang yang dag par bskur bar bya ste/ de bzhin gshegs pa stong mngon par 'byung ba 
de dag kyang ye shes kyi snang ba las yang dag par 'byung ba'i rdo rje rin po che'i sdong po du ma las sna tshogs pa'i pad+ma 'bar ba du mas rgyas pa kha phye ba la seng ge'i khri dang bcas pa gsang ba 'dzin pa po dang / lha tshangs pa yang re re zhing du gnas pa las 'di lta ste/ rdo rje'i rigs nyis 
brgya phrag gcig dang / rin po che'i rigs nyid brgya phrag gcig dang / pad+ma'i rigs nyis brgya phrag gcig dang / las kyi rigs nyis brgya phrag gcig dang / de bzhin gshegs pa'i rigs nyis brgya phrag gcig ste/ 'di rnams de bzhin gshegs pa re re'i sku'i ba 
</page>

 <page>
<ph>564</ph><p>082-282b</p>
spu'i bu ga las kyang 'od zer bye ba phrag du ma byung ste/ de re re las kyang sprul pa'i sku dpag tu med pa 'phros te 'jig rten gyi khams thams cad du snang ba chen pos khyab par byas shing mdzad pa mtha' yas pa'i rol pa mngon par 'byung bar mdzad do/ /thams cad kyang bla na 
med pa'i theg pa la 'dzud par mdzad de/ mchog tu skyabs su 'gro ba ston cing 'jig rten pa'i lta ba la mngon par zhen pa dag la ni tshangs pa dang / khyab 'jug dang / dbang phyug chen po la sogs pa'i gzugs kyis mngon par dbang skur bar byed do/ /nyan thos kyi theg pa 
la mos pa rnams la ni chos thams cad bden pa bzhi'i sgo nas dbang skur bar byed do/ /rang rgyal ba'i theg pa la mos pa rnams la ni rten cing 'brel ba bcu gnyis kyi sgo nas dbang skur bar byed do/ /de dag gi lam dang lta ba dang spyod pa yang dag par bstan cing de dag gi tshul gyis 
'dul bar byed do/ /gang du byang chub sems dpa'i theg pa la mos pa rnams la ni byang chub tu sems bskyed cing de nyid kyis pha rol tu phyin pa drug la spyod de/ sbyin pa chen po gtong ba'i sgo nas dbang skur bar byed do/ /tshul khrims yongs su mi nyams pa'i sgo nas dbang skur bar byed 
do/ /bzod pa la gnas pa'i sgo nas dbang skur bar byed do/ /brtson 'grus rgyun mi 'chad pa'i sgo nas dbang skur bar byed do/ /bsam gtan gyi ting nge 'dzin la mnyam par bzhag pa'i sgo nas dbang skur bar byed do/ /shes rab kyi pha rol tu phyin pas chos thams cad 
kyi ngo bo nyid shes pas dbang skur bar byed do/ /de dag kyang tshad med grangs med pa'i nam mkha'i khams la gnas pa'i sems can thams cad la de bzhin gshegs pas byang chub sems dpa' rnams kyis chos ston cing dbang skur bar byed pa'o/ /byang chub sems dpa' sems 
dpa' chen po rnams la ni tshad med pa bzhi'i sgo nas chos ston cing dmigs pa thams cad dang bral ba'i tshul gyis chos thams cad la don dam pa'i bden pa rnam par dag pa'i tshul gyis dbang skur bar byed do/ /chos thams cad la mi gnas pa'i kun rdzob kyi bden pa rnam par dag pa'i tshul 
</page>

 <page>
<ph>565</ph><p>082-283a</p>
gyis dbang skur bar byed do/ /'dir ni rin po che'i gzhal yas khang zhing khams rnam par dag par dpal longs spyod rdzogs pa'i sku mngon par 'byung ba'i sgo nas dbang skur bar byed do/ /bla na med pa'i sems dpa' chen po dpag tu med pa la ni thabs dang 
stobs dang ye shes dang smon lam rnam par dag pa'i tshul gyis phyir mi ldog pa'i lam las bcu'i rnam par dag pa'i tshul rdo rje lta bu'i ting nge 'dzin gyis yongs su dbang skur bar byed do/ /gang de sangs rgyas kyis mi 'dul zhing dus la ma bab pa de'i tshe 'khor los sgyur ba'i 
rgyal po rin po che sna bdun dang dpung chen po bzhi dang bcas pa thams cad la dge ba bcu'i las kyi lam mngon par 'byung bas bstan cing dbang skur bar byed do/ /de bzhin gshegs pa'i rigs de dag kyang bsdus pa'i tshul gyis nyi shu rtsa lnga po re re las yang lnga lngar rigs 
brgya'i sgo nas dbang skur bar byed do/ /rnal 'byor gyi dbang phyug chen po rnams la ni sangs rgyas rigs lnga'i tshul gyis rin po che'i rgyan thams cad kyis nye bar brgyan pa'i snang bas rig ma dang lha mo'i tshogs du mas 'dod pa'i longs spyod mi zad pa yongs su dag pa la dgyes 
pas yongs su spyod par mdzad cing khro bo'i rgyal po du ma dang / byang chub sems dpa' so so'i rigs dang bcas pas rig pa dang brtul zhugs brtan par byed pa dang / chos kyi rgyal por dbang bskur ba bla na med pa khyad par du bstan to/ /de bzhin gshegs pa'i tshogs 
'dus pa chen po bla na med pa la rdo rje btsun mo'i b+ha ga'i nang du chud par gyur pa'i dkyil 'khor gyi 'khor lo tshad med pa chos kyi pho brang dam par de bzhin gshegs pa thams cad kyi sku dang gsung dang thugs rdo rje'i bdag nyid gsang ba yongs su rdzogs pa sku gsung thugs yon 
tan phrin las du mas bdag nyid du dbang bskur bar mdzad pa'i dpal rdo rje 'chang chen pos phyag mtshan dang zhal la sogs pa'i rnam par snang bar gyur pa ni 'od zer dpag tu med pa bkye ba de dag tshur bsdus pas bcom ldan 'das nyid kyi sku'i dkyil 'khor dang / de bzhin 
</page>

 <page>
<ph>566</ph><p>082-283b</p>
gshegs pa de dag so so'i dkyil 'khor gyi rnam par snang bar byas shing 'od zer spro ba dang bsdu ba'i rim pas snying po'i dkyil 'khor du rigs kyi 'khor lo nam mkha' la gsal bar snang ba bkod pa'i dkyil 'khor dang tha dad pa med pa'i sbyor bas thams cad 
gnyis su med pa thabs dang shes rab kyi sbyor bas bde ba chen po'i bde ba'i sgyu ma'i sgras bkug pa'i zhing khams yongs su sbyangs pa'i sku rnams so so'i spyi bo nas zhugs/ rtsa dbu ma brgyud de yum gyi pad+mar byon/ de nas gyen du gshegs te nam mkha'i khams ma lus pa 
khengs pa'i lha tshogs rnams kyis dbang skur bar byed do/ /de yang bar snang gi phyogs mtshams khyab par byas te/ sems can gyi khams ma lus shing med pa thams cad la gsang ba chen po'i dbang skur bar byed do/ /sangs rgyas spyan ma'i rnam pa yis/ /sa yi 
khams rnams dbang bskur te/ /rdo rje'i lus su byin gyis brlabs/ /mA ma kI yi bdag nyid kyis/ /chu yi khams la dbang bskur te/ /rdo rje dag byed byin gyis brlabs/ /la la gos dkar mor snang bas/ /drod kyi khams ni dbang bskur te/ /rdo rje'i 'od dpung 
byin gyis brlabs/ /lha mo sgrol ma'i bdag nyid kyis/ /g.yo ba dbugs la dbang bskur te/ /rdo rje skyong byed mar byin brlabs/ /lha mo gzugs kyi rdo rje mas/ /sna tshogs gzugs rnams dbang bskur bas/ /snang stong gnyis su med par bsgyur/ /lha mo sgra yi rdo rje 
mas/ /sna tshogs sgra yis dbang bskur bas/ /grag stong gnyis su med par gyur/ /dri yi rdo rje lha mo yis/ /sna tshogs dri yis dbang bskur bas/ /gsal stong gnyis su med par gyur/ /lha mo ro yi rdo rje yis/ /sna tshogs bcud len dbang bskur bas/ /myong 
stong gnyis su med par gyur/ /lha mo reg bya rdo rje mas/ /'khor 'das reg bya'i dbang bskur bas/ /lhan cig skyes pa'i ye shes las/ /bde stong gnyis su med par gyur/ /mig gi rnam shes sa snying po/ /rna ba'i rnam shes gsang 'dzin pa/ /sna la nam mkha'i 
</page>

 <page>
<ph>567</ph><p>082-284a</p>
snying po dang / /lce ni 'jig rten dbang phyug ste/ /lus la sgrib pa rnam par sel/ /yid la kun du bzang pos so/ /nyon mongs can yid byams pa ste/ /kun gzhi 'jam pa'i dbyangs kyis ni/ /de ltar byin brlabs dbang bskur te/ /rnam shes 
brgyad ni dag phyir ro/ /dngos por 'dzin pa'i rtog pa dag /'joms byed khro bo'i rgyal po bcus/ /tshigs tshogs dge par dbang bskur ro/ /de ltar phrin las tshul gyis ni/ /gsang ba bla na med par gyur/ /de nas yang bcom ldan 'das dpal rdo rje 'dzin pa chen 
pos ni srid pa dang zhi ba mnyam pa nyid gnyis su med pa/ thog ma dang bar dang tha mar rgyun mi 'chad pa/ chos thams cad la 'du 'bral med cing tha dad par rtog pa med pa/ 'gro ba dang 'ong ba med cing rang bzhin gyis 'od gsal ba rnam par dag pa/ dbyings 
dang ye shes zung du 'jug pa/ mnyam pa nyid mi gnas pa bde ba chen po'i tshul du yang dag pa'i snying po'i gsang ba chen po'i dbang bskur bar gyur to/ /'di ltar yang dag pa dbang bskur ba 'di bstan pa na so so'i skye bo bye ba khrag khrig 'bum phrag bcus 
mngon par sangs rgyas pa'i don la gnas par gyur to/ /byang chub sems dpa' bskal pa gang gA'i klung gi bye ma snyed bcus tshe de nyid la 'jig rten gyi khams 'og min de nyid du mngon par rdzogs par sangs rgyas so/ /byang chub sems dpa' sems dpa' 
chen po brjod kyis mi lang ba rnams 'jig rten gyi khams bsam gyis mi khyab par sku gsum gyi rol mo mngon par ston cing mi zad pa'i ngang las yang dag par rdzogs par 'tshang rgya ba dang / 'dzam bu'i gling bye ba phrag brgya'i bar du yang 
rnal 'byor gyi dbang phyug du ma'i skur bstan nas thogs pa med par de bzhin gshegs pa nyid du mngon par spyod par mdzad do/ /de nas gsang ba 'dzin pa pos/ /gsang chen ye shes dbang bskur ba/ /mnyam nyid bde ba chen po yis/ /ye shes dri med 
</page>

 <page>
<ph>568</ph><p>082-284b</p>
dbang bskur ba'o/ /rdo rje dang ni dril bu dang / /cod pan nyi shu rtsa lnga yis/ /rig pa'i dbang ni ston par mdzod/ /bla ma rdo rje 'dzin par gyur/ /dpal ldan rdo rje sems dpa' che/ /dkyil 'khor kun gyi gtsor gyur pa'i/ /mi bskyod rang byung byang chub 
sems/ /rdo rje rigs kyi dbang bskur ba'o/ /dpal ldan rnam par snang mdzad 'od/ /'khor lo 'dus pa'i rgyal chen por/ /rdo rje rtag pa ye shes can/ /de bzhin gshegs pas dbang bskur ro/ /dpal ldan yid bzhin gter 'chang ba/ /dbang phyug 
chen po chags pa med/ /rin chen 'byung gnas nor bu 'dzin/ /rin chen rigs kyi dbang bskur ro/ /dpal ldan pad+ma 'bar ba'i mdangs/ /rab 'bar rgyal ba'i spyan 'chang ba/ /'od dpag med pa thub pa che/ /pad+ma rigs kyi dbang bskur ro/ /dpal 
ldan sangs rgyas phrin las sku/ /ye shes rgyal po sgyu 'phrul che/ /gdon mi za ba thogs pa med/ /las kyi rigs kyi dbang bskur ro/ /oM na maH /sarba ta thA ga ta a d+hi tiSh+Tha badzra ra t+na a b+hi Shiny+tsa sam ya shri ye hU~M/ oM namaHsarba ta thA ga ta a d+hi tiSh+Tha badzra bud+d+hA a b+hi Shiny+tsa 
sam ya shri ye bru~M/ oM namaH sarba ta thA ga ta a d+hi tiSh+Tha badzra ra tA a b+hi Shi ny+tsa sa ma ya shri ya oM/ oM na maH sarba ta thA ga ta a d+hi tiSh+Tha badzra pad+ma a b+hi Shiny+tsa sa ma ya shri ye hrIH/ oM na maH /sarba ta thA ga ta a d+hi tiSh+Tha badzra karma a b+hi Shiny+tsa sam ya shri ye khaM/ de yang chu'i dus su ni mi 
bskyod pa'i bum pa'i chus bkru bar byed do/ /rin chen gyi ni me tog phreng ba rna ltag g.yas par ro/ /pad+ma yi ni bum pa rdo rje dang bcas pa'o/ /las kyi ni rol mo sna tshogs sgrogs pa'o/ /de bzhin gshegs pa ni bkra shis du ma'o/ /rin chen 'byung ldan gyi ni dbu rgyan rtse 
lnga pa nyid do/ /rdo rje mi bskyod pa ni bum chus char dbab pa'o/ /pad+ma'i ni rdo rje bum pa'i steng du bcas pa'o/ /las kyi ni sgra sgrogs pa'o/ /brtag pa'i bkra shis brjod pa nyid do/ /snang ba mtha' yas kyi ni rdo rje 'bar ba gtad pa'o/ /rdo rje'i ni khrus char ro/ /rin po che'i 
</page>

 <page>
<ph>569</ph><p>082-285a</p>
ni me tog rab tu gtor ba'o/ /las kyi ni sgra brnyan gyi tshogs so/ /sangs rgyas kyi ni gsang sngags brjod pa'o/ /don yod grub pa ni dril bu gtad pa'o/ /rdo rje'i ni khrus char ro/ /rin po che'i ni me tog char ro/ /pad+ma'i ni rdo rje dang bcas pa'i lo mas so/ /sangs rgyas kyi 
ni tshigs su bcad pa brjod pa'o/ /rnam par snang mdzad kyi ni gsang mtshan gdags pa'o/ /rin chen gyi ni me tog spyi bor ro/ /pad+ma'i rdo rje mgo thog tu'o/ /las kyi ni dril bu mgo thog tu'o/ /rdo rje ni rdo rje dril bu bsnol bas mgo thog bzhag cing bum 
chus gtor ba nyid do/ /de ltar rigs kyi dbye bas nyi shu rtsa lnga'i bar du rab tu shes par bya ba nyid do/ /gsang sngags dang / rig sngags dang gzungs sngags kyi lha tshogs rnams kyi sku sna tshogs pa lta bas ni kun du sku'i dbang ngo / /gsang sngags dang rig sngags dang gzungs 
sngags du ma'i sngags brjod pa dang sgra du mas ni kun du gsung gi dbang ngo / /gsang sngags dang rig sngags dang gzungs sngags kyi snying po dang ting nge 'dzin du mas ni kun du thugs kyi dbang ngo / /chos kyi rgyal po mngon par thob par 'dod pas ni rdo rje slob dpon gyi 
dbang bskur bar bya'o/ /gsang ba'i dam tshig sbyin par bya'o/ /spyod pa brtsam par 'dod pa la ni brtul zhugs kyi dbang bskur bar bya'o/ /sems can kun la phan bya'i phyir/ /'jig rten khams ni stong dag tu/ /ji ltar thabs kyis 'dul gyur pa/ /chos 
kyi 'khor lo rab tu bskor/ /gzhan dag drug dang bla ma ni/ /dge slong rdo rje 'dzin pa yis/ /chos gos ri dgas rna ba ltar/ /mar me mdzad dpal phyag rgya las/ /gsang ba chen po'i tshul bstan pas/ /'di ltar nga yis lung bstan te/ /thub pa de bzhin gshegs 
pa'i gtso/ /rkang gnyis gtso bor 'byung bar 'gyur/ /mi 'jigs phyag rgya sbyin mdzad de/ /dngos po mchog tu grub pa'i phyir/ /srid pa'i ngan 'gro rnams las bton/ /dbang mchog thob pa tsam gyis ni/ /slob ma yon tan bdag por gyur/ /khams gsum gyi 
</page>

 <page>
<ph>570</ph><p>082-285b</p>
ni rgyal srid che/ /rgyal ba'i bdag por bstan pa dang / /der ni bdud las rnam rgyal zhing / /grong khyer mchog tu zhugs pa yis/ /deng 'dir sangs rgyas nyid thob par/ /khyed rnams the tshom med pa yin/ /de nas gsang ba'i dkyil 'khor du/ /rig ma rnam 
par gzhug bya zhing / /bla na med pa'i bla ma las/ /bdud rtsi dag pa'i blo blang bya/ /thabs dang shes rab sbyor ba yis/ /bde ba'i byang chub sems kyi rgyun/ /rang 'bab ye shes bcud kyis len/ /'chi med ye shes dbang bskur ba/ /ji ltar 'das pa'i sangs rgyas kyis/ /
byang chub sras rnams dbang bskur ltar/ /de bzhin byang chub sems bzang pos/ /bu khyod dbang ni bskur bar bya/ /de nyid longs spyod rtsal sbyangs te/ /gsung gi rdo rje rab bsgrub phyir/ /rtog med bde ba'i gnas las skyes/ /dri med gsang ba'i dbang bskur 
ba'o/ /de nas rig ma'i dbye ba ni/ /nyi shu rtsa lnga'i dbye ba yis/ /glang po can dang ri dgas ma/ /dung can ma dang sna tshogs can/ /pad+ma can ni rim shes pas/ /phyag rgya'i dbang ni thob byed yin/ /las kyi phyag rgya ma shes rab ma ste/ lo bcu gnyis 
ma 'am/ brgyad gnyis ma'am/ bcu gnyis gnyis ma'i rim pa ste/ de yang gnas dang nye ba'i gnas la sogs par skyes pa'am/ sngon gyi smon lam rnam par dag pa'i stobs las grub cing ye shes kyi rgyu mthun las byung ba'am/ dbus kyi yul du skyes pa/ 
dbang po tshang pa/ yan lag nying lag yongs su rdzogs shing mtshan dang ldan pa/ dbang bskur ba thob cing sngags dang rgyud kyi sbyor ba shes pa las a bad+hU tI ston pa'am/ ston pa'i nus pa dang ldan pa'i rnal 'byor ma de las kun 'dar gyi sna rtse las bskyod pa'i 
bde ba las dga' ba dang / mchog dga' dang dga' bral dang / lhan cig skyes pa'i dga' ba las ye shes mngon sum du nyams su myong ba skyed cing / de las thob pa des snang grags brtan g.yo ma lus pa la rgyas btab pa'i ye shes ro gcig pa'i ngang du rtag tu 
</page>

 <page>
<ph>571</ph><p>082-286a</p>
gnas par bya/ des ni gsang ba'i spyod pa la gnas na shin tu myur ba nyid du rdo rje sems dpa' 'grub par byed do/ /chos kyi phyag rgya ni 'od kyi rig ma las byung ba rang snang ba'i lha mo las rtogs par 'gyur ro/ /phyag rgya chen po ni lhan cig 
skyes pa'i ye shes byin brlabs bla ma'i brgyud pa las thob par byed do/ /dam tshig gi phyag rgya ni thabs dang shes rab mi phyed pa'i ye shes las 'da' ba med par spyod pa ste/ gsang ba zab dang rgya che ba'i/ /ye shes rab tu mi gnas pa/ /zhi gnas lhag mthong 
ro gcig tu/ /bla med gsang chen dbang bskur ba'o/ /de bzhin gshegs pa thams cad kyi/ /sras bcas 'byung ba'i dkyil 'khor du/ /dpal mchog 'dir ni gang bstan pa/ /rdo rje 'dzin pa'i spyod yul du/ /rigs kyi dbye ba bsdus pa'i lam/ /
bsam mi khyab pa'i khyad par gang / /bya ba spyod pa'i tshul kun gyi/ /rgyud sde sna tshogs lha rnams kyi/ /dbang bskur rab tu thob pas na/ /gnyis su med pa'i rgyal zhes brjod/ /de bzhin gshegs pa thams cad kyi sku dang gsung dang thugs kyi gsang ba gsang 
ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las dbang bskur ba chen po tshad med pa rdo rje'i le'u ste drug cu brgyad pa'o// //de nas rgyal po rdo rje 'dzin/ /gsang bdag pa'i tshul gnas te/ /phrin las sna 
tshogs sbas pa yi/ /de nyid rab tu bstan pa'o/ /'di ni byang chub sems dpa' sems dpa' chen po rnams kyi gsang ba'i dbang chen po de bzhin gshegs pa thams cad kyi spyod pa'i tshul yang dag par dbang bskur ba rdo rje'i ting nge 'dzin mi phyed pa ste/ dpal gsang 
ba 'dus pa'i dkyil 'khor chen por dbang bskur ba la spyod pa de dag ni de bzhin gshegs pa thams cad kyi sras thu bor gyur pa dang / byang chub sems dpa' sems dpa' rnams kyis grogs tshangs par mtshungs par spyod par blta ste/ khro bo'i rgyal po du mas ni 
</page>

 <page>
<ph>572</ph><p>082-286b</p>
yang dag par srung bar byed do/ /lha mo'i tshogs rgya mtshos ni kun nas de la yongs su mchod par byed/ tshangs pa dang / brgya byin dang / dbang phyug chen po dang / khyab 'jug dang / gu lang la sogs pa du ma lha ma srinasde brgyad dang / rgyal po chen po bzhi 
'khor dang bcas pa dpag tu med pa du ma rnams kyis yongs su bsrung ba dang bskyab pa dang mchod pa'i rten du byed la/ dngos po phun sum tshogs pa sgrub par byed do/ /de'i phyir de'i gnas kyi sems bskyed pa rdo rje lta bu yin te/ 'di nyid ni byang chub sems 
dpa' kun du bzang po'i dge ba'i rtsa ba rnams kyis ji lta ba bzhin du yang dag par rdzogs pa'i byang chub kyi snying por bla na med par gnas pa kun du bzhag po'i spyod pa ting nge 'dzin gyi sgo mtha' yas pa la gnas pa/ dkyil 'khor du ma'i sgo nas sems can gyi 
bsam pa rdzogs par bya ste/ gdul bya'i 'gro ba'i tshogs ma lus pa rnams la spyod pa'i rab tu dbye ba'i sgo mang po tshad med pa bstan pas yang dag par mgu bar bya ba dang / yang dag par dga' bar bya ba dang / yang dag par dbugs dbyung ba dang /
gzengs bstod pa dang / lung bstan pa thob par byed pas 'bras bu'i lam las mngon par dga' bas rgyas par byed pa'o/ /rnam pa kun gyi mchog ldan pa/ /rdo rje sems dpa'i ngo bor bzhugs/ /dkyil 'khor kun gyi gtsor gyur pas/ /yang dag ye shes 
mtshan nyid can/ /gnyis med mnyam pa nyid sbyor bas/ /sna tshogs du ma las 'phro ba/ /'jig rten khams ni ma lus par/ /dpag med 'od zer tshogs las ni/ /dbang bskur gyur pa'i lhag pa'i lha/ /'gro ba kun gyi rang bzhin gyis/ /lus ngag 
yid la gnas nas ni/ /ye shes rdo rje'i rgyun las ni/ /sku gsung thugs kyi rdo rje yis/ /dbyer med ngo bo nyid gcig pa/ /bde ba chen po'i ngang bzhugs pas/ /rdo rje btsun mo'i b+ha ga las/ /mnyam par sbyar ba'i yan lag gis/ /bde dang bde chen lhan 
</page>

 <page>
<ph>573</ph><p>082-287a</p>
cig skyes/ /dpal mchog rang byung phyag rgya che/ /'di las bcom ldan 'das bdag byed/ /sangs rgyas rol pa bsam mi khyab/ /yang dag dbang ni skur byed pa/ /de nyid bla ma yin par brjod/ /'dir dbang skur ba'i rnal 'byor pa/ /
slob dpon de las gces pa yi/ /srog ni gzhan du yod ma yin/ /rdo rje byang chub sems nyid dang / /tha dad med phyir bla ma ni/ /rgyun du mchod cing bsten byar gsungs/ /dngos po thams cad yongs su ni/ /bla ma la ni nges par dbul/ /'dis ni 
dngos grub ma lus pa'i/ /'byung gnas de bzhin gshegs par bstan/ /dpal ldan dbus kyi gnas gyur pa/ /'khor lo mchog gi 'khor lo nyid/ /bla ma mchog la dus rtag tu/ /spyi bos btud de phyag byar 'os/ /'di ni spyod pa bstan pa la/ /
zab pa yi ni spyod pa dang / /de bzhin rgya che ba yi tshul/ /gnyis med bde ba chen po yis/ /brtul zhugs tshul 'di bstan pa'o/ /lha mo nyi shu'i bdag nyid kyis/ /'dod pa'i yon tan kun rol pa/ /'dir ni rgya cher gyur pa ste/ /stong chen rab tu 'joms ma 
dang / /so sor 'brang dang rma bya che/ /tshal 'dzin ma dang rjes 'dzin ma/ /tsun da dang ni ral gcig ma/ /nor rgyun ma dang rin chen sgron/ /'od zer can dang dug sel ma/ /ri khrod lo ma can dang ni/ /gtsug tor rnam par rgyal ma dang / /mtha' yas sgo dang 
rdo rje lcags sgrog ma/ /shes rab 'phel byed las sgrib sel/ /ye shes mi zad za ma tog /sangs rgyas chos kyi mdzod dang ni/ /ku ru ku l+le gdugs dkar mo/ /'di dag gzungs kyi lha mor brjod/ /zab pa'i spyod tshul bla na med/ /lha mo dgu dang lhan cig tu/ /
gsang ba'i ye shes rol pa ni/ /mgon po kun du spyod pa'o/ /gnyis med ye shes bde ba che/ /lha mo lnga dang bcas pa yi/ /tshogs kyi dkyil 'khor 'dus pa ni/ /mnyam bzhag chen po'i spyod pa yin/ /'di dag spros bcas spyod pa dang / /spros med ye shes tshul 
</page>

 <page>
<ph>574</ph><p>082-287b</p>
gyur pa/ /shin tu spros pa med pas ni/ /'dod dang bsam pa 'jug pa dang / /dus kyi khyad par rnam dbye bas/ /b+hu su ku dang kun du bzang / /rig pa'i brtul zhugs spyod pa yis/ /nyon mongs nye ba'i nyon mongs dag /tshar bcad pa dang rjes 'dzin 
gyi/ /phyogs las rnam par rgyal ba yi/ /brtan g.yo dbang du sdud pa'i phyir/ /bag med 'tshe ba rnam spangs pas/ /thams cad sgyu ma'i tshul sbyor ba/ /stong nyid ye shes shes rab mas/ /khyogs dang brlabs dang khyung lding dang / /bkal ba dang ni 
bskyod pa yis/ /tshangs par spyod dang bde bar rol/ /de nas gsang ba'i tshul gnas ma/ /rdzogs par rlung gi rnal 'byor bslab/ /rnal 'byor rtag tu mnyam bzhag las/ /'jug pa'i rlung ni bgrangs bya zhing / /ji srid 'bum gyi bar du ni/ /sgra dang 
bral bar rtag tu bzlas/ /sgrub pos sgra dang bal bar ni/ /'bum bzlas yongs su rdzogs pa na/ /'chi bdag 'joms par 'gyur ba ste/ /ye shes lnga yi bar dag tu/ /'chi ba bslus par the tshom med/ /rtag tu nang par tho rangs dus/ /stong phrag gcig 
tu chags med par/ /de nyid rdo rje bzlas byas pas/ /bar du gcod las bzlogs pas na/ /de phyir rlung gi rnal 'byor la/ /kun du mnyam bzhag gnas par bya/ /de nyid bum pa can bcings pas/ /bdud las rnam par rgyal ba 'thob/ /de nyid rig 
pas lus kun las/ /lus kyi khong stong rtsa sbubs dag /rlung gis nges par dag byas pas/ /de nyid rngub pa dang bcas pas/ /khyad par 'joms pa rlung gi las/ /dbu ma nyid du gnas pa ni/ /'byung ba zag pa med pa dang / /shin tu bde bskyed byed 
yin/ /rlung gis sems ni skyon med par/ /rab zhi 'byung ba ldog pa dag /gcig tu gnas par byed pa'i las/ /'di ni rnal 'byor lam du gsungs/ /sgo lnga'i rlung ni bsdu ba yang / /dbang po nang du zlog pa las/ /phyi rol nye bar dmigs mi 'gyur/ /
</page>

 <page>
<ph>575</ph><p>082-288a</p>
'di ni yid kyi rlung zin pa'o/ /g.yo bcas rnams la rengs byed pa/ /srog ni brtan pa'i tshul gyis su/ /'gyur ba med par gyur pa gang / /snang ba'i rlung ni brtan pa'o/ /brtan pa'i yal ga rlung gi lam/ /rab tu gtodapa'i 
sbyor ba yis/ /srog rtsol 'bog par gyur pa na/ /g.yo med brtan pa nus pa thob/ /tshad dang grangs las 'das pa yi/ /mnyam med kun 'dar mar gnas pas/ /rtog pa ma lus nub pa'i tshe/ /nyon mongs bdud las rgyal ba nyid/ /rtog pa 
kun las mi g.yo ba/ /de nyid ye shes rgyal ba che/ /skyil krung gcig la gnas byas te/ /byang chub shing la rgyab rten nas/ /mnyam bzhag nye bar bcings pa la/ /bsdams grol khyad med gyur pa dang / /kha zas gos kyi rtsol med pa/ /phung po'i bdud 
las rgyal ba yin/ /rlung ni rgyu ba mi tshor dang / /dbu mar 'byung ba brtan pa yis/ /dngos rnams sgyu mar mthong ba yis/ /lha yi bu yi bdud las rgyal/ /rang rig ye shes kyis dag pa/ /nyon mongs dug gsum rlung dag la/ /tshar bcad pas ni 'jig rten lha'i/ /
gzugs dag 'gas par byed pa yin/ /rjes gzung bas ni slar sdud pa/ /gcig tu byed pa 'di las 'grub/ /nang du zla ba'i rlung bzung nas/ /'khrul 'khor drag spyod gtum pa can/ /A li las byung dag pa las/ /zla bas 'pho bar mi nus so/ /gsang 
ba bzlog pa'i ting 'dzin las/ /chu tshod lnga yi bar dag tu/ /nyi ma'i rlung la kA li yis/ /bcings pas nyi ma 'pho mi 'gyur/ /gzung dang 'dzin pa rnam bral bar/ /rags pa sgra zhes bshad pa nyid/ /phra ba sems kyi rnam pa las/ /rnam rtog ri bo bcom 
pa'i phyir/ /phyi rol ri bo 'joms pa dang / /thal bar yang ni byed nus pa/ /bsam pa phun sum tshogs pas so/ /dug gsum las ni rang bzhin rnams/ /log rtog dri ma ma lus pa/ /gzhom byed mi g.yor gnas byas nas/ /dpung chen dengs par the tshom med/ /
</page>

 <page>
<ph>576</ph><p>082-288b</p>
'khor ba'i chos nyid spangs pa na/ /dug nyid bdud rtsir sgyur ba dang / /rang byung bdud rtsi sbyangs gyur pas/ /bkres skom med par 'gyur ba yin/ /bsam pa rnam par dag gyur la/ /dug sbrul 'tshe bar mi 'gyur te/ /de las gzhan du bzlog pa yis/ /dug sbrul gzhan la spong 
bar byed/ /shin tu khros par gyur nas kyang / /klu rnams la ni bka' bsgo bas/ /log par lta ba'i rgol ba kun/ /dug sbrul chen pos za bar 'gyur/ /gal te dad gyur de dag la/ /ting 'dzin spo ba'i sbyor ba yis/ /dug rnams skad cig gcig gis sel//
ye shes rlung las gyur pa yi/ /'pho med mi chod rdo rje las/ /sems can gdug pa'i srog chags che/ /stag sogs kha ni 'ching bar byed/ /gang du thabs dang shes rab las/ /mnyam sbyor khu ba'i rnam pa ni/ /btsun mo'i b+ha ga de las ni/ /bskyil 
dang bzlog pa'i sbyor ba yis/ /gang gA la sogs chu bo rnams/ /gang zhig bzlog ste 'bab par gyur/ /rtsa gsum las ni byung ba dang / /rtsa phran gzhan las 'bab pa dag /gal te zlog par gyur pa dag /shin tu chu bo skems par byed/ /srid rtse la sogs 
'jig rten pa'i/ /bsam gtan ting 'dzin gnas byas la/ /de nyid stong par bcug na ni/ /lha chen dag kyang 'jig 'gyur la/ /gzhan du a rdza ka bzhin byed/ /de nyid du ni gsang chen gyi/ /phrin las phran tshegs bstan pa ste/ /rgyud kun du ni ma bstan 
cing / /sbas pa lkog tu gyur pa yin/ /gzung 'dzin rtsa las rlung 'jug pas/ /'khor ba'i srid pa skyed par mdzad/ /yang dag kun 'dar nyid gnas na/ /rnam grol zhi ba mchog thob 'gyur/ /lte ba'i gnas su srid zhi dag /sna tshogs 'dus par 
'byung gnas te/ /rtsa bcings lha yi bu yi bdud/ /'byung po bye ba la sogs pa/ /phyi rol du ni 'dul bar mdzad/ /skyon dag yon tan gyur pas na/ /mtshon cha'i char la sogs pa yang / /rin chen me tog dag tu 'bab/ /sdug bsngal bde bar shar ba'o/ /
</page>

 <page>
<ph>577</ph><p>082-289a</p>
snying gar yang dag yongs gsol bar/ /mtshan ma'i rtog pa nus gyur pas/ /yid bcings pas ni phyi rol du/ /nyon mongs dri mas mi gos pa/ /spangs pa rnam dag lam gnas pas/ /nyon mongs bdud ni bcom pa'i phyir/ /
mnyam pa nyid du bzhugs pa las/ /rnam par bskyod pa mi mnga' ba'o/ /mgrin par longs spyod yongs grub pas/ /rlung bcings pas ni ro drug la/ /longs spyod bkres rgud mi mnga' ba/ /gnod pa sna tshogs zil gnon cing / /yan lag 
drug cu'i dbyangs 'byung zhing / /phung po'i bdud las rgyal bas ni/ /mdangs dang 'od zer lhag par 'byin/ /rlung 'bog zag med gnas thob pa'o/ /spyi bo gtsug tor 'byung gnas der/ /thig le 'gyur ba med brtan pas/ /'chi bdag bdud las 
rgyal ba ste/ /dge ba ye shes dri med lam/ /mthar phyin rnam par rol pa yi/ /gsang ba bsam gyis mi khyab pa/ /bcings pa med cing grol med la/ /'gyur ba med par bzhugs pa'o/ /nyi khri dang ni chig stong dang / /drug brgya bcas pas rlung dag na/ /
thams cad dbu mar thim pa ni/ /mi gnas mya ngan 'das pa thob/ /steng dang 'og tu rgyu ba'i rlung / /kha sbyor du ni gyur pa las/ /sbyor ba de la goms byed na/ /des ni 'od gsal go 'phang gnas/ /gang gi rnal 'byor 
spangs pa dang / /rlung gi rnal 'byor spong byed pa/ /des ni bde ba mi 'thob cing / /skyes bu tha shal de dag brlag /dus kun du ni g.yo ba yi/ /rlung la rnam par goms pas ni/ /lus sems gnas rnams byin brlabs phyir/ /kun du son par gyur pa'o/ /de las bde dang sdug bsngal 
dang / /mtho ris ngan song gar 'jug pa/ /lus kyi sgo nas 'pho ba nyid/ /rang dbang du ni 'byung bar bstan/ /snying ga'i rtsa yi yan lag ni/ /brgyad po bkra shis yan lag gyur/ /de nyid lha mo lus gnas pas/ /dpal be'u la sogs mdzes par byed/ /
</page>

 <page>
<ph>578</ph><p>082-289b</p>
mgrin pa'i gnas su skyes pa yi/ /rtsa yi yan lag 'byung ba las/ /rdo rje rin chen pad+ma dang / /las kyi rigs las byung ba yi/ /sems dpa' bzhi bzhir yang dag 'byung / /de nyid rnal 'byor rgyud du bstan/ /lte bar mngon par 'byung ba yi/ /rtsa yi 
ljon shing 'dab rgyas pa/ /rdo rje rigs kyi pho nya mo/ /drug cu rtsa bzhir 'byung ba'o/ /spyi bo'i gnas su skyes pa yi/ /tshul ni yang dag sum cu gnyis/ /mkha' gros sum cu rtsa gnyis dag /yul dang yul du 'byung ba yin/ /nang du dbu ma'i khong 
stong du/ /du ba lta bu'i snang ba 'char/ /de las rnam par mngon gyur pas/ /gnod pa sra ba'i skyon bral te/ /rtsig pa dag la mi rdug ste/ /bar snang bzhin du thogs pa med/ /nang du dbu mar rang byung ba'i/ /smig rgyu lta bu 'char ba ni/ /brtan 
pas lus la dbang thob byed/ /chu la sa bzhin bya ba la/ /nges pa nyid du mngon par 'byung / /kun 'dar ma yi stong pa der/ /'byung pa me yi rang bzhin las/ /srin bu me kher mthong gyur pa/ /'bar ba de nyid brtan pa las/ /bsregs kyang 
mi 'tshig grogs su 'char/ /brgyal bar gyur pa'i bde bar 'gyur/ /dbu ma'i khang pa'i mthongs su ni/ /mar me 'bar ba gang gis mthong / /phyi nang rten 'brel 'dzom pa na/ /sna tshogs rlung gi stobs chen gyis/ /bskyod par mi nus phrin 
las te/ /gal te myur bar ye shes 'gro/ /gal te a ba d+hU tI'i nang / /gzhal yas ye shes dag pa der/ /thams cad nam mkha' lta bu yi/ /stong pa nyid du 'char ba la/ /ye shes sprin med nam mkha' ltar/ /chags med mkha' la 
lding bar 'gyur/ /bu ga dgu nas rgyu ba'i rlung / /rnal 'byor pas ni mnyam zin pas/ /byung ba spangs pas gnas pa nyid/ /de tshe dri chen dri chu dang / /ngar snabs mi 'byung stobs su 'gyur/ /sku yi rdo rje'i rtags yin no/ /gang du lus kyi 'byung ba 
</page>

 <page>
<ph>579</ph><p>082-290a</p>
bzhi/ /me rlug mgrin par brtan gyur pas/ /de nyid du ni sprul pa dang / /stod las me 'bar 'od zer stod/ /dgug pa'i las kyis 'grub pa yin/ chu rlung snyig gar brtan pa las/ /'byung ba chu ru 'bab byed cing / /kun du sdud par byed pa 
dang / /zhi ba smad nas chu 'brub 'char/ /rlung gi rlung ni lte ba ru/ /mnyam par zin na phyi rol du/ /du mar sprul par nus pa dang / /rdo rje rkang mgyogs nyid thob byed/ /sa yi rlung ni gsang gnas su/ /zin pa de la ri bo ltar/ /mi g.yo skyil krung mi phyed 
cing / /glang po lta bu'i nus par 'gyur/ /de nyid srog dang rtsol ba ru/ /rab tu thim phyed rdo rje yin/ /snying gi rtsa mdud grol ba las/ /pad+ma'i 'dab ltar rgyas par byed/ /smin mtshams gnad kyi sgo phye nas/ /mdzod spu kun du 'byung bar byed/ /'dis ni 'gro 
ba'i lus kun la/ /'jug pa rdzu 'phrul cher ston to/ /'phel bar byed pa'i rlung gis ni/ /yon tan rgyas pa'i gter thob pas/ /bum pa bzang po grub pa'o/ /yon tan dri ma med pa'i rlung / /sna tshogs lha mo rol ba can/ /bcu drug phrag ni bzhi dag tu/ /brgya 
phrag gnyis dang nyi shu lnga/ /de las kun du spyod pa yis/ /gnod sbyin mo la sogs pa 'grub/ /'dir ni bdud rtsi bcud len du/ /nyams pa med pas dbang thob pas/ /mi snang bar ni byed pa yi/ /rdo rje bcud len mchog yin no/ /rtog pa'i tshogs ni bde 
don du/ /mi rtog ye shes rgyal po ru/ /bsgyur ba rlung gis byed pa can/ /gser 'gyur rtsi yi mchog tu 'gyur/ /gang du dngos po yongs bsgyur nas/ /bde ba chen por spyod pa can/ /mi ro lus las dngos grub brten/ /ye shes ro langs dngos 
grub yin/ /chos kun sgrib med rang gsal du/ /rgyu 'bras mtshan nyid don spyod pas/ /sa 'og gter mthong sa le ba/ /dngas pa'i ting 'dzin ngang las byung / /ting 'dzin ye shes log rtog la/ /rnam gcod ral gri'i dngos grub ste/ /gar 'dod dbang 
</page>

 <page>
<ph>580</ph><p>082-290b</p>
phyug grub pa'i rgyal/ /'dir ni rlung sems sbyangs pas 'grub/ /dpag tshad bye ba'i pha rol du/ /skad cig gis phyin nyi zer zhon/ /dngos po du ma'i snang ba la/ /sgyu mas sprul pa cher ston pas/ /mchil lham dngos grub phra mo yin/ /rags pa 
mchog ni mkha' la spyod/ /gang du rig pa 'dzin pa'i gnas/ /mkha' la brten pa'i pho brang las/ /dag pa'i tshul gyur lus kyis ni/ /longs spyod rdzogs pa'i gzhal med la/ /khyad par mkha' spyod zhes brjod do/ /sa 'og lha min phug stong 
las/ /gang du brgyud pa rnyed nas ni/ /ri rab la ni mngon 'dzegs nas/ /gnas pa thun mong mkha' spyod de/ /gzhan du rnal 'byor dbang phyug gi/ /skyil krung rdo rjer sangs rgyas pa/ /snying po mi 'gyur 'byung gnas yin/ /gnas gzhan longs spyod 
'phags pa'i yul/ /ri rab zhes bya mi yi lus/ /'byung ba bzhis ni bsdus pa dag /rin chen sna bzhi'i rang bzhin can/ /sum cu rtsa gnyis dkyil 'khor ba'i/ /lha tshogs dag tu gyur pa ste/ /de yi rdul phran lus las byung / /de nyid rten dang brten 
par bcas/ /de snyed bcas par yang dag 'byung / /dur khrod brgyad dang bcas par ni/ /'khor yug 'jig rten sprul bdag /ges par 'byung ba bstan pa yin/ /dbugs rgyu zhes bya'i rig pa ni/ /dur khrod du ni mgon po rol/ /phyi nang 
spyod pa'i dbye ba yis/ /lus kyi gnas su kun du rol/ /mar me'i tshe dang rab 'bar bcas/ /chu bo'i rgyun ni 'bar pa'o/ /rtsa ni rgyas pa zhig skyong la/ /rlung bcu phyags bcur gnas pa las/ /phyogs mtshams dbye bas phye ba yin/ shing 
ni rdo rje can gyi rtsa/ /drung ni spros pa med pa ste/ /byang chub 'od gsal zhes bya ba/ /rtsa ni dbu ma nyid las stan/ /rten dang brten par bcas pa dang / /srid zhi mnyam par spyod pa'o/ /'gro ba kun la khyab pa yi/ /bla med byang chub sems kyi mthus/ /zhe sdang 
</page>

 <page>
<ph>581</ph><p>082-291a</p>
gi ni gnyen po ches/ /khyab 'jug 'dul bar mdzad pa'o/ /bdag nyid phung po khams dang ni/ /skye mched lha ru gsal ba las/ /'dod chags rtog pa dang bral ba'i/ /dbang phyug chen po 'dul ba'o/ /tha mal rtog pa dag nas ni/ /
zhen med sku ru gnas pa yis/ /tshangs pa'i rgyal po 'dul byed pa/ /gti mug dag pa'i ngo bo nyid/ /rdo rje ra ba la sogs pas/ /brgya byin la sogs phyogs skyong bcu/ /nges par 'dul mdzad bsrung ba che/ /bka' yi 'khor lo bstan pa yin/ /tshad med bzhi ni goms pa 
yi/ /ye shes mthu yis skar mda' gtong / /'di yis dga' rab dbang phyug ni/ /phrag dog bcom pas de bzhin gshegs/ /'jig rten 'jig rten las 'das pa/ /gsang ba 'dir ni mngon brjod pas/ /'dir ni skyes bu gang 'jug pa/ /blo gros ldan 
pas chos 'byung ba'i/ /kun du bzang po nges par ni/ /'gro ba'i don du bstan pa yin/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las las 
phran tshegs bstan pa dang spyod pa bstan pa'i le'u ste drug cu dgu pa'o// //de nas dpal ldan rdo rje 'dzin/ /de bzhin gshegs pa kun gyis mchod/ /sangs rgyas kun bdag mchog mkhyen pas/ /gsang ba'i ye shes bka' stsal to/ /nam 
mkha'i dbyings kyi dbus gnas par/ /sangs rgyas dkyil 'khor bsgom par bya/ /dpag tshad brgya yi khyon tsam du/ /dkyil 'khor 'khor lo bsam pa yis/ /dkyil 'khor gyi ni ngos re zhing / /dpag tshad re la cha chen te/ /nyi shu rtsa lnga'i dbye ba 
yis/ /logs re la ni gnas pa ste/ /dpal ldan 'dus pa'i dpal mchog las/ /rnam par rgyal pa'i dkyil 'khor che/ /rnam par mkhas par rtag par yang / /rigs rnams rab tu dgod bya ba/ /sangs rgyas dang ni lha mo dang / /byang chub 
</page>

 <page>
<ph>582</ph><p>082-291b</p>
sems dpa'i dkyil 'khor ba/ /gzugs kyi rdo rje la sogs dang / /khro bo'i rgyal po bzhir bcas pa'i/ /so so'i dbu mas gyur pa yi/ /'dus pa'i dkyil 'khor dgod par bya/ /re re zhing du rigs kyi bdag /gsang ba rigs kyi bdag 
po yis/ /rgyas gdab dkyil 'khor khyad par bya/ /lha rnams khyams la dgos pa ni/ /khro bo drug dang bcas pa yi/ /dkyil 'khor gnyis las bsdus pa yi/ /tshangs pa dang ni gsang 'dzin gyis/ /dkyil 'khor yang dag 'byung bas 
na/ /sum cu rtsa gsum brjod pa'o/ /de bzhin gshegs pa stong dag ni/ /dbus su nye bar gzigs pa gang / /rdo rje rin chen pad+ma dang / /ral gri 'bar bas khyab pa dang / /de bzhin gshegs pa'i 'khor lo ni/ /phyogs bzhir khyab par gnas 
pa ste/ /shin tu rgya che'i rnam ma yis/ /dpag tshad byed ba'i khyon tsam du/ /gru ba'i shin tu gsal ba yi/ /mdzes ba rta bas dang ldan pa'i/ /yongs su rdzogs pa'i pho brang las/ /mchod rten rin chen sna bzhi pa/ /'od zer phreng bas rnam brgyan pa//
gsal zhing rang bzhin dri ma med/ /dam pa'i rigs ni brgyal sogs/ /gsang ba rab tu mchod pa'i phyir/ /shes rab can kyis gnas su bsam/ /'dod pa'i yon tan lnga rnams kyis/ /de la mchod pa rgya mtsho dbul/ /de nyid phyi nang gsang ba yi/ /rim 
pas rab tu phye ba yi/ /phyogs dang dus kyis gnas pa yi/ /lha mo drug brgya bdun cu dang / /rtsa lnga yi ni mchod pa nyid/ /nges par bsdus pas nyis 'gyur du/ /rin chen na bza' la sogs pas/ /byang chub 'dod pas rtag tu mchod/ /ye shes rgya mtsho 
dus gsum gyi/ /gnas de yin par rnam par bsam/ /bdag ni thugs ka'i sa bon las/ /'chod pa'i sprin rnams spros nas ni/ /nye bar gsang ba'i rim pa yis/ /mchod pa rnam pa lnga rnams kyis/ /rtag tu lus kyi lha rnams mchod/ /de nas de nyid 'dus pa yi/ /
</page>

 <page>
<ph>583</ph><p>082-292a</p>
snying po bskul ba brjod par bya/ gang yang phyogs bcu'i 'jig rten gyi/ /khams kyi sangs rgyas thams cad kun/ /so so'i 'khor gyi dkyil 'khor du/ /dpag med bye ba la gnas te/ /ye shes mngon par brtson gyur la/ /mi zad 
khams kyi ye shes las/ /'dod yon sgyu mar rol pa yis/ /yongs su spyad pa spyod byed pa/ /de nyid rnam par mi rtog pas/ /bskul ba med pas mi g.yor bzhugs / /gang du gsang ba la spyod pa'i/ /rig 'dzin mngon par brtson gyur la/ /spyan ras 
kyis ni mi gzigs te/ /gang du mngon par mi 'tsho la/ /kye ma rigs kyi bu 'di dag /gsang ba de bzhin gshegs pa yi/ /gsang chen spyod pa'i tshul gnas la/ /yongs su rdzogs par gyur te zhes/ /sbyong pa med phyir rgyu 'di ru/ /snying po rab tu 
bskul bar bya/ /gang du mi mdzed la sogs pa/ /bye ba phrag ni brgyar gnas pa'i/ /sangs rgyas chos 'dzin rgyal po ni/ /sprul ba'i skur ni gyu pa yi/ /sku gsung thugs kyi dam tshig la/ /dmigs pa tshig gi lam brjod pas/ /gsang sngags mchog gi 
snying po yi/ /snying por rab tu gsang ba gsungs/ /gzugs kyi khams nyid oM du bsdu/ /'dod khams kyi ni A las te/ /gzugs med hU~M du brjod par bya/ /khams gsum bdag nyid gcig ba'i ngang / /mchog gi khyad par gsang ba yi/ /
snying po bskul ba nyid yin no/ /rgyal pa de bzhin gshegs pa yi/ /dkyil 'khor gsang ba'i 'byung gnas nyid/ /sku gsung thugs ni ro gcig tu/ /dam tshig la ni dmigs par gsungs/ /spyod yul byung ba oM yin te/ /dmigs pa 
med pa AHyin no/ /mi shigs hU~M du gyur pa'i phyir/ /tha dad med pa'i spyod pa'o/ /'di ni longs spyod rdzogs sku yi/ /snying po mchog tu bskul bar gsungs/ /gsang ba rigs kun bdag po yi/ /rdo rje 'dzin pa'i rgyal po la/ /mi g.yog nas 
</page>

 <page>
<ph>584</ph><p>082-292b</p>
med rtag pa las/ /gcig tu gyur byed don du ni/ /gsang ba sku yi ngo bo oM/ /dri med 'byung ba skye med AH/ /rtog med stong nyid ye shes hU~M/ /sku gsung thugs kyi rdo rje ni/ /mi phyed gcig gyur lam 'di las/ /rgyun mi 'chad du bskul 
gyur na/ /zhag bdun gyis ni nyer 'grub ste/ /dam pa'i rigs ni brgya dag gis/ /thun mong ma yin gnas pa'o/ /ye shes yongs su dag pa'i gnas/ /sku yi snying po rab tu bskul/ /rang gi dkyil 'khor bye brag tu/ /rang gi rdo rje 
'dzin pa yis/ /ma 'dres dag par bskyes pa las/ /rnam par snang bar ston pa'o/ /de nyid rigs ni lnga dag gi/ /rnal 'byor yongs su spyod pa las/ /bla med phyag rgya chen po'i gnas/ /gsung gi snying po bskul gyur pas/ /tshad med 
byang chub dang las bskul/ /'di ni dam tshig chen po yin/ /mchog tu gsang ba bdag med pas/ /sa gsum du ni khyab pa yis/ /bde ba lhan cig skyes par bskul/ /de nyid dbyer med sgyu ma'i lam/ /yi ge mchog gyur gcig ba las/ /rlung 
sems gnyis su med par ni/ /thugs kyi snying po mchog tu bskul/ /gang du lhag pa'i lhar gyur cing / /rdo rje 'dzin par gnas pa las/ /'od zer lcags kyu ma 'dres pa/ /nyi shu rtsa lngas spros pa las/ /bsam gtan ting 'dzin nyer spyod pa/ /
spyi bo nas ni bskul bar mdzad/ /'di nyid dri med dbyangs gyur pa/ /'od zer kha dog lnga dag gis/ /gsung gi sgo nas bskul ba gang / ye shes sprin ni 'phro byed pa'o/ /'dir ni rnal 'byor dbang phyug gis/ /sku gsung thugs kyi rdo rje las/ khyad par 
thugs las bskul gyur pa/ /sa gsum du ni khyab byed yin/ /mi phyed rdo rje sems dpa' ni/ dngos grub kun gyi gter gyur phyin/ /grub ba'i rdo rje 'bar ba yis/ /thams cad ro mnyam dang du bskul/ /gang du rnal 'byor mchog 'dod pas/ /rdo rje dang ni b+ha ga 
</page>

 <page>
<ph>585</ph><p>082-293a</p>
dag /thabs dang shes rab tshul dag tu/ /mnyams par sbyar ba'i dbang po yis/ /snyoms par zhugs ba'i bde thob pas/ /zla ba dang ni nyi ma dag /rtsa gnyis 'dus par dbu mar ni/ /gcig tu gyur pa'i dngos po yis/ /srog rtsol gnyis kyi 
rlung dag pa dang / /e ba~M kha sbyor sbyar ba gang / /des ni chos kun ma lus la/ /yongs su rgyas gdab gyur pa yin/ /'di ni sangs rgyas thams cad kyi/ /gsang sngags dam tshig ting 'dzin yin/ /rdo rje 'dzin pa'i dkyil 'khor ma lus ba'i snying po rab tu bskur 
ba bstan pa'i ting nge 'dzin to/ /de nas rgyal po rdo rje 'dzin / /mi phye ye shes rab bsgrub pas/ /'dus pa'i 'khor gyi dkyil 'khor du/ yang dag ye shes 'di gsungs so/ /'dod khams dbang phyug 'jig rten na/ /go 'phang la ni byed 'gyur ba/ /
dbang dang de bzhin dgug pa dang / /bskrad dang gsad pa nyid dang ni/ /rmugs byed rengs byed rmongs byed pa/ /tshig 'phrog bya dang brgyal ba dang / /sna tshogs gzugs su sgyur ba dang / /gzhogs skams byed dang nus med du/ /byed pa las kyi cho ga yin/ /
'di dag nyer 'grub tshul 'di ni/ /rgyu dang mtshan ma thabs dang ni/ /las dang spyod tshul rim pa ste/ /phyag rgya rig sngags 'khrul 'khor te/ /ltas dang nges par zlog par byed/ /rnal 'byor pas ni grub dkyil 'khor/ /ye shes phrin las bstan pa'o/ /'di 
grub pa yi nges pa yang / /rdo rje slob dpon dag gis ni/ /rjes su gnang ba byin pa dang / /dbang gi dus su phrin las kyi/ /rig pa'i brtul zhugs thob bas 'byung / /lam du lhag pa'i lha yis ni/ /brtan pas byin gyis brlab pa dang / /rig 
sngags phreng pa 'dzin pa las/ /grags bshad pa las bdun 'gyur du/ /bsnyen pa nye bar grub par 'gyur/ /kha cag phran tshegs las rnams las/ /bzhi 'gyur bsam gtan ldan pas 'grub/ /rlung gi+i nus pa brtan pa dang / /lta stangs thogs 
</page>

 <page>
<ph>586</ph><p>082-293b</p>
med 'byung ba yi/ /nye bar 'tshe ba'i gnod pa dag /bltas pa tsam gyis zhi ba yi/ /rang sems gnyug ma'i shos pa la/ /dbang thob rdo rje'i stobs gyur pas/ /'byung ba'i skye maced zil non phyir/ /las tshogs thams cad nges bar 'grub/ /
byang chub sems ni rjes dran zhing / /pha rol gnod byed gyur pa yi/ /srin mo sha za gtum mo dang / /'byung po dag gis gnod par bcas/ /de dag kun la dpa' po yi/ /rdo rje sems kyis rab sbyar na/ /gnod par nus pa ma yin te/ /me dang 
chu dang gcan gzan dang / /rgyal po'i chad pa mi rgod dang / /seng ge glang po srin po ste/ /'jigs pa brgyad sogs mi 'byung byed/ /sangs rgyas dkyil 'khor rdo rje can/ /nam mkha'i dbyings kyi dbus gnas pa'i/ /khro bo'i rgyal po gshin rje gshed/ /
zhal gsum phyag drug sbrul gyis brgyan/ /sku mdog nag po 'bar ba'i sku/ /rang gi yum dang gnyis med pa/ /rang gi 'khor lo'i dbus gnas pas/ /oM ya mAn+ta kr-ita hU~M hU~M phaT swA hA/ 'dis ni rdo rje can gyi bka'/ /dkyil 'khor kun gyi las 
rnams la/ /ma lus 'grub par byed pa yi/ /gsang ba nye bar 'grub pa yin/ /de nas bcom ldan dam tshig che/ /rdo rje khro bo zhes bya ba'i/ /ting nge 'dzin la snyoms zhugs nas/ /khro bo'i tshogs rnams ma lus pa/ /kun du skrag par byed pa yi/ /
rdo rje khro bo 'jigs byed pa/ /nyid kyi sku gsung thugs las phyung / /khro bo thod pa'i phreng ba can/ /kha dog nag po 'jigs chen po/ /bdud dang log 'dren ma rungs pa/ /gang gis gdul dka' 'dul mdzad pa/ /me srin ma he'i zhal phyung zhing / /
gtsigs pa khrag 'dzag kha dog dmar/ /steng du mngon par phyung ba dang / /dbang phyug brgyad dang ldan pa'i sku/ /rigs kyi zhal drug 'bar ba mnga'/ /bcu drug zhabs kyis gshin rje gnon/ /de phyir 'jigs byed chen por brjod/ /tshangs pa'i rgyal 
</page>

 <page>
<ph>587</ph><p>082-294a</p>
po gdul don du/ /sum cu rtsa bzhi'i phyag rgya can/ /dbang phyug drug po gdul ba'i phyir/ /gsang ba gyen du bsgreng ba'o/ /khyab 'jug gdul phyir ma he'i zhal/ /sna tshogs rgyan gyis spras pa dang / /rang gi 'khor lor dbus bzhugs 
tshe/ /lha mo rdo rje bde ma dang / /gnyis su med par gnas pa'o/ /de nyid zhal gcig phyag gnyis ma/ /gri gug thod pa 'dzin pa yis/ /ljon shing 'dzeg ltar sbyor bar mdzad/ /gsang sngags rgyal po 'di yis ni/ /bsam gyis mi khyab gsang ba 
'grub/ /oM hrIHSh+DIHwi kr-i tA na na hU~M hU~M phaT swA hA/ me thab dang ni dur khrod ras/ /gsal shing bskyon dang rdo rje yi/ /thob rdo rje'i sbyor ba dang / /rdo rje dgra sta thod tshal dang / /rlung gis khyer ba'i ras dag gis/ /'dus par dgug dang nges ster ba/ /
gsad dang rab tu brdung ba dang / /rnam par mnan dang shin tu gsad/ /chu bo bzlog dang rlung bcing ba/ /las kyi sbyor ba bstan pa ni/ /rnal 'byor pa yis shes par bya/ /de las gzhan du gyur pa yi/ /las kyi sbyor ba sna tshogs pa/ /'dir ni mi 'grub 
gang yang med/ /de ltar tshar bcad las mdzad cing / /thugs rjes nye bar mi gtong phyir/ /zhi ba'i zhal ni spyi gtsug nas/ /kun nas nor bu'i snying por mdzad/ /rdo rje khro bo rab tu 'bar ba dkyil 'khor 'byung ba rdo rje'i ting nge 'dzin las yang dag bstan pa'o/ /
gnas dang nye ba'i gnas dang ni/ /zhing dang nye ba'i zhing dag dang / /tshan do nye ba'i tshan do dang / /'du sa nye ba'i 'du sa dang / /'thung gcod nye ba'i 'thung gcod dang / /dur khrod nye ba'i dur khrod dang / /phyi nang bslab pa'i tshul dag gis/ /sa ni bcu gnyis 
tshul du brjod/ /gnas ni sum cu rtsa gnyis su/ /chos rnams rmi lam tshul 'char ba/ /mi slob zung 'jug thob byed phyir/ /sgyu ma lta bu'i tshul du 'byung / /de nyid rim pa shes par bya/ /rten cing 'brel bar 'byung ba yi/ /yan lag bcu gnyis dag gyur 
</page>

 <page>
<ph>588</ph><p>082-294b</p>
pa/ /tshul 'di rtogs par bstan pa'o/ /ming dang gzugs dang skye mched drug /rig pa dag pas sku rdo rje/ /tshor ba sred pa len pa dag /mi dmigs gsung gi rdo rjer dag /srid pa skye ba rga shi rnams/ /rdo rje thugs kyis dag byed pa'o/ /ma 
rig pa dang 'du byed dang / /rnam par shes pa rnam pa gsum/ /ye shes dag pa'i ngo bo nyid/ /dbyer med rang 'byung ngo bor gyur/ /rtog pa med par bde ba'i ro/ /snang ba ngos bzung med pa yi/ /gnyis med bde ba'i rnam par snang / /bcom 
ldan ye shes sku gcig tu/ /sangs rgyas byang chub rab sgrub pa/ /rten cing 'brel par 'byung ba yi/ /ye shes rdo rje rang byung ba'i/ /de nyid dang las sprul pa ste/ /sangs rgyas chos nyid dag pa 'di/ /rgyu dang 'bras bu'i snang ba la/ /mi 'gag 
lam ni mngon gyur cing / /gsang ba rdzogs pa'i lam dag pas/ /yang dag ye shes 'byung bar gnas/ /'di dag sangs rgyas skyes bu ste/ /sngags kyi rig pa zhes bsgrags pa/ /rdo rje mi phyed gsum bsgoms pas/ /dam tshig dag gis 
rdzogs gyur ba/ /gsang ba chen po'i lam gyur ni/ /sngags kyi rim pa yan lag bzhis/ /lam gyi spyod pa'i tshul mchog gis/ /tshe gcig gis ni byang chub 'thob/ /gsang ba'i pad+mar nyi ma 'khyil/ /mdzod spu'i gnas su bdud rtsi yi/ /zla ba 
sangs rgyas kun gyi nya/ /srid dang mya ngan 'das las grol/ /gang du rdo rje'i dkyil 'khor las/ /zhi bar byed pa'i rnal 'byor ni/ /mA ma kI dang gnyis med pas/ /tshad med bum pa bzang po 'thob/ /rin chen nor bu'i dkyil 'khor las/ /rnal 'byor 
rgyas pa'i 'phel byed pa/ /sangs rgyas spyan gyi sbyor ba yis/ /dpag bsam shing chen rab grub pa'o/ /pad+ma 'bar ba'i dkyil 'khor las/ /sngags pas chags med dbang sdud pa/ /gos dkar lha mo ye shes che/ /'dod 'jo'i ba ltar rab grub byed/ /ral 
</page>

 <page>
<ph>589</ph><p>082-295a</p>
gri 'bar ba'i dkyil 'khor las/ /gang du sna tshogs phrin las spyod/ /rdo rje sgrol ma'i khyad par las/ /cang shes rta yi stobs kyis bgrod/ /'khor lo 'bar ba'i dkyil 'khor du/ /ye shes de bzhin gshegs pa'i rlung / /chos kyi dbyings kyi 
dbang phyug mas/ /bsam 'phel nor bu thob byed pa'o/ /rgyu ba'i rlung ni rab zin pas/ /'jig rten gsum po kun gyi ni/ /gzugs gsum phra rags med par ni/ /blo yi yul du mthong bar byed/ /rab tu rgyu ba rab zin pas/ /phyogs bcu kun du 
khyab gyur pa'i/ /rdo rje dri yi bye brag kun/ /ma lus tshor bar gyur pa yin/ /mngon par rgyu ba zin pas na/ /sa gsum po ni grag pa yin/ /sgra yi tshogs rnams ji snyed pa/ /de kun drung na grag bzhin 'byung / /shin tu rgyu ba zin pa yis/ /rdo rje ro yi bye brag 
kun/ /ma lus lus pa med pa dag /myongs 'gyur rdo rje 'dzin pa kye/ /yang dag rab tu rgyu ba ni/ /shin tu brtan pa thob pa las/ /srid zhi reg byar gyur pa dag /de yis nges par tshor bar 'byung / /gang du rdo rje brtan pa las/ /mi phyed srog ni gcig 
gyur ba/ /de snyed snying las 'od 'byung ba'i/ /bsil zer rta bdun cha mnyam pas/ /A li kA li las byung ba/ /sna tshogs rdo rje gar bcas pa'i/ /thabs dang thabs ldan bskyod pa'i rlung / /'dis ni mkha' la rab lding 'gyur/ /nyin dang mtshan mo'i 
cha las ni/ /phyag rgya'i shu tra len byed pa/ /gsang ba rdo rje nang du ni/ /bde ba skyes pa til 'bru bzhin/ /de nyid yongs su dag pa ni/ /kun 'dar mar ni de bzhin gshegs/ /mkha' dang thig le sangs rgyas sku/ /rab tu mthong byed rnal 'byor che/ /
bde ba nyams pa med pa las/ /bcu drug cha yi rin chen rtse/ /ri rab steng du dbang po ni/ /thur bltas sum cu rtsa gsum pas/ /ri bong 'dzin phyir mi ldog pas/ /de nyid zag med khang bzangs na/ /bde ba chen por gnas gyur pa'o/ /khams rnams 
</page>

 <page>
<ph>590</ph><p>082-295b</p>
las ni gyur pa yi/ /sdud dang 'bar dang smin pa dang / /'degs pa brtan byed 'khrul 'khor las/ /zag bcas rlung ni ldog pa dang / /zag med ting 'dzin thob pa las/ /sba ba sbubs su nub pa dang / /brtan byed rgyu mthun rtags mthong phyir/ /
'jug cing ldog pa med pas na/ /dbu yi gtsug tor de nas 'byung / /rang gi ngo bo'i sku gsung thugs/ /yon tan phrin las thams cad kun/ /sangs rgyas stong dang gnyis bcas pa'i/ /rnam 'phrul ye shes las byung ba'o/ /de skad ces ni gsungs 
pa dang / /byang chub sems dpa' chen po ni/ /kun du bzang pos legs thob pa/ /gsang ba'i don ni 'di zhus yin/ /gang du sum cu rtsa gnyis/ /gnas sogs dbye ba sa yi cha/ /de nyid nye bar bstan pa dang / /sgyu ma'i dpe ni bcu gnyis 
las/ /chos nyid ji ltar rtogs par 'gyur/ /ro hi ta la sogs pa yi/ /dus sbyor bcu gnyis dag las ni/ /khyad par ji skad thob pa'i tshul/ /'dir ni nye bar bstan du gsol/ /de nyid rdo rje 'dzin pa yis/ /khyad par don du bka' stsal pa/ /gnas ni 
du li ra yar brjod/ /de bzhin dza lan d+ha ra dang / /au D+yan ar bu ta nyid de/ /rab tu dga' ba'i sar brjod pa'o/ /ba glang bdag po nyer gnas te/ /ra me shwa ri nyid dang ni/ /de ba ko tsha mA la ba/ /dri ma med pa'i sa rab gnas/ /kA ma rU pa o Ta ni/ /zhing 
du brjod pa nges pa yin/ /'od 'phro'i sa ni thob pa byed/ /tri sha ku Ni ko sa la/ /nye ba'i zhing steng sa bzhi pa/ /ka ling ka dang lam pa ka /tshan do ha ste sa lnga pa/ /kany+tsi hi ma la yar ni/ /nye ba'i tshan do su drug pa'o/ /pre ta pu ri khyim gyi lha/ /'dus pa 
can te sa bdun pa/ /sau rASh+T+ra gser gling ste/ /nye ba'i 'dus pas brgyad pa/ /na ga ra dang sin+d+hu ste/ /dur khrod sa ni dgu pa yin/ /ma ro ku lu tha 'di dag /nye ba'i dur khrod sa bcu pa/ /chos kyi sprin du mngon par brjod/ /kong kha na dang kha ba'i ri/ /tsa ri tra dang 
</page>

 <page>
<ph>591</ph><p>082-296a</p>
kaM po tse/ /'thung gcod sa ni bcu gcig pa/ /ha ri ke la taM b+ha la/ /tsa ra sing ha ri ldan pa/ /ni ri ti pa'i gling gyur pa/ /nye ba'i 'thung gcod brjod par bya/ /'di dag sa ni bcu gnyis te/ /khyad par 'bigs byed gzhon nu'i gnas/ /bcu 
gsum pa yi sa brjod la/ /yongs su gnas pa bde ba che/ /khyad par gling ni bcu gnyis su/ /gsang ba'i rgyud rnams bstan pa ni/ /kla klo'i gling ni bcu gnyis su/ /rdo rje 'chang gis bstan pa yin/ /thams cad sgyu ma'i snang ba las/ /yang dag tu ni ston 
par byed/ /chos rnams gzugs brnyan lta bu ste/ /dag cing gsal la rnyog pa med/ /rgyu dang las las kun du byung / /ngo bo med cing gnas med pas/ /de ltar chos rnams shes gyis la/ /sems can don la bla med byos/ /'on kyang sangs rgyas rigs skye 
bar/ /'dir ni the tsom yod ma yin/ /chos rnams sprul ba lta bu ste/ /de nyid rjes su spyad pa na/ /rnam pa kun du zhi ba yi/ /tshul gnas las dang mnyam par 'byung / /'di nyid mthar rtogs shin tu dben/ /rnam par mi rtog bye brag las/ /khyad par byin 
brlabs sprul pa yis/ /dngos po rgyas 'debs gyur pa'o/ /chos rnams sgra brnyan lta bu ste/ /brag ca lta bur rang stong zhing / /phyi nang med pa'i rang bzhin gyis/ /brjod du med pa'i sgra rnams la/ /rnam dag sgra med sgrar 'jug med/ /chos rnams rang bzhin 
med pa'i gnas/ /mngon par ston pa'i tshul gnas kyang / /de nyid sgra la gnas pa min/ /chos rnams dri za'i grong khyer ltar/ /phyi dang nang dang bar du yang / /dngos po med de nges par snang / /sgro skur med de tha snyad 'das/ /chos nyid mngon par bsgrub 
dag pas/ /tshad med bslab pa nus ma yin/ /chos rnams chu zla lta bur ni/ /snang ba ngos gzung med pa'i dngos/ /yang dag grub par gnas med de/ /de nyid khyab pas stong pa'i sar/ /gzung med bcing dang grol med pas/ /yang dag snang ba 'dir mtshon 
</page>

 <page>
<ph>592</ph><p>082-296b</p>
rno/ /chos rnams smig rgyu lta bu ste/ /grub pa med pa'i dngos po las/ /de nyid chur mthong 'khrul pa'i lam/ /de ltar sna tshogs snang ba yang / /grub med stong pa'i snang ba las/ /gzhan med 'khrul bar ma byed cig /chos rnams rmi lam lta bu 
ste/ /rmi lam du ni 'jig rten dang / /'jig rten 'das pa ma grub ste/ /khams gsum brtan dang g.yo bar bcas/ /'pho ba med cing skye ba med/ /kun nas nyon mongs rnam byed med/ /de nyid med bzhin snang ba yang / /'gag pa med par 'byung 
ba'i phyir/ /rnam dag gnas med snang ba bral/ /de ltar chos kun rmi lam dang / /ngo bo nyid gcig shes bya ste/ /rmi lam gyi ni tshul du yang / /kun nas spyod pas khyab par bya/ /dngos snang ma lus chos khyab pa/ /thams cad rmi lam ri mo ltar/ /dngos 
med snang bar ba shes bya/ /rmi lam gyi ngo bo nyid kyi tshul dang / rmi lam la mngon par chags pa spong ba dang / rmi lam rab tu dben par shes pa dang / rmi lam gyi rang bzhin shes par bya ba dang / chos thams cad la rmi lam lta bur byin gyis rlob pa dang / 
chos thams cad rmi lam dang tha mi dad par 'char ba'i don dang / chos thams cad rmi lam lta bu'i 'du shes sngon du 'gro ba dang / rmi lam nyadi dung rnam par mi rtog cing mi spyod pa dang / rmi lam gyi 'jig rten khog du chud pa lta bur rab tu rtogs par bya ba nyid 
ngo / /de nyid bla med tshul 'di rtogs par bya/ 'di dag rmi lam lta bur khong chud cing / /chos kun srid pa ma lus snang ba yang / /rmi lam ngo bo nyid du rab tu rtogs/ /'di ni yul dang phyogs la mi gnas te/ /rmi lam rab tu zhil de dag gzhol/ /rang bzhin 
mkhas shing rnam par rtog med ldan/ /rtogs pa'i yid ldan sems la 'gyur ba med/ /kun du rmi lam lta bur shin tu spyod/ /dus gsum ma lus bag chags gzugs brnyan rnams/ /shin tu nyer 'byung lus 'das sbyang bar bya/ /rmi lam sgyu ma lta bur rab shes bya/ /
</page>

 <page>
<ph>593</ph><p>082-297a</p>
de lus shi med 'gyur med skye ba med/ /phyogs rnams kun du yod min med pa'ang min/ /khams gsum thams cad rmi lam tshul lta bu/ /'di la rnam par rto med tshul byas shing / /shin tu mkhas de'i sems la bcings pa med/ /'gro kun 
rmi lam rang bzhin tshul 'dral/ /de dag mi gnas 'jig rten las rab dben/ /rten med mi rtog 'jig rten rnam rtog med/ /rmi lam chos rtogs mkhas pas spyod pa bya/ /rmi lam 'gro ba rnam pa du ma snang / /tha dad rnam pa gzhan dang gzhan dag tu/ /bye brag 
rnam mang rtog pa yongs su sbyang / /de nyid tshul gyis rnam pa rab tu rtogs/ /mtshan nyid rnam 'das skal ba mnyam pa nyid/ /gcig las rnam mang du mar gang snang ltos/ /rnam bkod rnam par 'gro ba rab tu shes/ /kun la rmi lam 'dra ba'i chos can dang / /
zhing rnams rmi lam chos rnams rmi ltar byed/ /kun nyon mongs dang rnam byang tshul 'di la/ /rab tu rtog med rmi lam spyod pa yis/ /yang dag 'grub par 'gyur ba'i lam yin te/ /rmi lam smon lam rnam pas gnas med pa/ /de ni chos rnams kun la mi gnas 
so/ /tshul 'di la ni cung zad byed gnas med/ /'jig rten 'di 'drar 'byung ba shes shing dag /tshul rtogs 'gro kun mi 'jigs chos la sbyor/ /'dir sbyong srid pa kun du chud mi za/ /rmi lam brgyud bzhin de dag rab tu shes/ /de nyid rmi lam mdzad pas 
sangs rgyas zhing / /yongs su sbyangs shing sems can smin byed la/ /rnam thar sgo thob chos kyi 'khor lo yis/ /tshad med ye shes gzhal med gnas 'dir 'thob/ /chos thams cad la rmi lam yang dag pa'i ting nge 'dzin mngon du bstan pa ste mngon bar 'byung 
pa'o/ /chos rnams dbang po'i gzhu lta bur/ /rang byung dngos po med pa yi/ /'od snang dngos po med pa yi/ /'od snang lus kyis spros ba med/ /bde bzhi ba'i gnas zhes bya/ /chos rnams nam mkha'i sprin bzhin du/ /stong ba'i ngang nas kun nas ldang / /rlung las yang dag 'byung ba'i 
</page>

 <page>
<ph>594</ph><p>082-297b</p>
phyir/ /nyer len rang sar grol ba'i gnas/ /chos rnams bar snang glog bzhin du/ /rang rig yid kyi rnam shes kyis/ /kun du khyab par rgyu ba ni/ /rtsa ba las rlung dag par bya/ /chos kun chu yi chu bur ni/ /rgya mtsho las byung ji bzhin par/ /
chos nyid sna tshogs rgya mtsho las/ /rtog pa'i dra ba dag par bya/ /chos rnams sgyu ma lta bur 'char ba yang / /gang du rlung sems gcig tu ma dag na/ /'khrul pa sgyu ma lta bur dngos la zhen/ /de nyid srid pa kun du ston pa yin/ /de nyid dag pas snang 
ba'i mngon zhen bral/ /rtog pa log pas brtan g.yo sgyu mar 'char/ /dngos rnams kun la chags pa med pa ni/ /rnam pa sna tshogs sgyu ma'i tshul shes phyir/ /sgyu mar bzhi spros pa med pa ste/ /gnas med chos kyi dbyings la de gnas byed/ /chos 
rnams kun dag sgyu ma tha dad med/ /dbye ba rdul tsam du ni dmigs mi 'gyur/ /rang lus sgyu ma'i rnam par rab shes pas/ /'gro kun skyes pa bud med sna tshogs pa/ /thams cad gzugs ni sgyu ma'i snang ba las/ /mkhas pa su dag de las gzhan du spyod/ /
de ltar sgyu ma chags med sna tshogs pa'i/ /gnas kyi dbang phyug de la zhen mi byed/ /'jig rten dngos dang dngos med gang gnas pa/ /sgyu ma'i tshul gyis gnas pa med par gnas/ /sgyu ma nyid du yang dag rab grol bas/ /de bzhin nyid la mnyam par gzhag 
ba dang / /rjes thob gnyis med sgom dang bsgom bya bral/ /sems med de la sems las gzhan pa'i chos/ /'jig rten tha snyad tsam du'ang mi brjod de/ /ngo bo nyid kyis ma skyes sgyu ma'i sku/ /skye med nam mkha'i sgyu ma 'di la ltos/ /thams cad stong nyid gzugs 
kyi glang po dang / /shing rta ma he 'khor los sgyur rgyal gyi/ /rin chen bdun dang dpung chen thams cad kun/ /sgyu ma'i gzugs nyid de yi 'bras bu las/ /gang du 'byung zhing gang du'ang song ba med/ /'gro 'ong gnas sgyu rgyu 'bras sgyu ma'i chos/ /'di ni ljon shing 
</page>

 <page>
<ph>595</ph><p>082-298a</p>
rin chen 'bru 'bab cing / /'dzam bu'i chu bos shing gi 'bras bu yang / /mi mnyam mnyam med dus gsum phyogs bcu po/ /rgyal ba'i zhing khams sgyu ma'i bkod pas sbyong / /sems can sgyu mar tshogs gnyis rab rdzogs pas/ /
'bras bu sku bzhi sgyu ma'i ye she can/ /'di ltar gang shes 'di ni mi skye ba'i/ /chos la bzod pa thob par rig bar bya/ /phyir mi ldog pa'i sa la gnas pa'o/ /sgyu ma lta bu'i ting nge 'dzin gyis chos thams cad yang dag par sdud pa zhes bya ba'o/ /ro hi 
ta snye brgyal bar byed/ /mo he te ni yan lag 'byung / /b+ha dra bkra shis byed pa'o/ /bre sha pa ni dge bster/ /bi sha pa ni 'dus pa la/ /kurmA pa la 'tsho ba skyong / /ma ka ra d+ha n+d+ha ba ni/ /mi phyed dbang po 'byung pa'o/ /ma skar ni dag par byed/ /bi tri ka ni rnam 
par rgyal/ /b+ha ku la ni rten pa ste/ /swab+na zhes pa brab gang / /ka ma ni zhes rgyan yin te/ /'di dag lus ngag yid dag la/ /dkar phyogs bde ba 'phel byed yin/ /de las rnam par bzlog pa ni/ /nag phyogs ma rungs mngon brtson pa/ /bar mas 
gti mug rmongs par gnas/ /rnal 'byor bas ni 'dir shes pas/ /las rnams thun gyis 'dir dag pas/ /bcu gnyis dag tu bstan pa yin/ /khyad par bsdus pa'i tshul shes pas/ /rgyu dang thabs dang khyad par gyi/ /bla med ye shes tshul 'di bstan/ /
'khor ba'i rgya mtsho chen po las/ /de nyid rnam par 'khrus gyur pas/ /rten 'brel yan lag bcu gnyis su/ /lugs su 'byung bas 'khor ba yin /chos nyid sna tshogs 'khor lor ni/ /lam du sbyong bar rim shes bya/ /log pas lta dang brtul zhugs 
'dzin/ /de 'bral gol bas thar pa med/ /dman pas mngon mthong spyod pa las/ /dkar po'i phyogs gnas skyabs gsum las/ /mos pas nyan rab zhi ba'i lam/ /ngal bso tsam las rnam dag min/ /khyad par byang chub sems dpa'i lam/ /rtsa ba 
</page>

 <page>
<ph>596</ph><p>082-298b</p>
sa bon byang chub sems/ /de las rin chen ljon shing gi/ /pad sdong lo 'dab me tog rgyas/ /'bras bu bde gshegs yid bzhin nor/ /dgos 'dod dri ma med pa'i gter/ /rten 'brel lugs bzlog chos 'byung ba'i/ /zab dang rgya che'i snying po ni/ /
grub mtha' du ma rtogs pa'i gnas/ /de ni yang dag gnas mi 'thob/ /gsang ba rdo rje theg pa las/ /rgyud sde'i snying po 'dus pa'i don/ /dug lnga'i rtog pa spyangs gyur pas/ /dbang dang las kyi rim pa las/ /sku gsum sa yi dbang phyug 'thob/ /
phyi nang spyod pa'i don gnas la/ /dam tshig gnas pa'i tshul bzhin spyod/ /spyi dang khyad par sku gsum dang / /sku bzhi ye shes rdzogs pa'i gnas/ /mngon par byang chub lnga dang ni/ /drug pa dang po'i mgon po las/ /ye shes rgya mtsho sprin 'phro bas/ /
rigs ni brgya dang stong dag tu/ /spros dang sdud pa gsang chen gyi/ /gcig pa mi zad sems bskyed pa/ /byang chub sems 'di bstan pa yang / /dkyil 'khor snying por 'byung pa yin/ /de bzhin gshegs pa thams cad kyi sku dang gsung dang thugs kyi gsang ba 
gsang ba 'dus pa rnal 'byor chen po gnyis su med pa mnyam pa nyid rnam par rgyal ba'i rgyud las snying po mchog tu bskul ba dang yongs su dag par ston pa'i le'u ste bdun cu pa'o// //de bzhin gshegs pa thams cad kyi sku dang gsung dang 
thugs kyi mchod pa gsang ba bla na med pa 'di nyid kyi sku dang gsung dang thugs rdo rje las rab tu phyung ngo / /dbang po gnyis kyi sbyor ba yis/ /bdag gi khu ba la sogs pas/ /cho ga bzhin du kun mchod na/ /sangs rgyas byang chub thob par 'gyur/ /
rig ma gzugs bzang mdangs dang ldan/ /lo grangs bcu drug lon pa la/ /byin gyis brlabs kyi gnas gsum gyis/ /dben par mchod pa rab tu brtsam/ /de bzhin gshegs pa'i btsun mo mchog /spyan la sogs par bsgom par bya/ /yi ge hU~M 
</page>

 <page>
<ph>597</ph><p>082-299a</p>
dang oM dag dang / /AHdang phaT kyang rab tu bsgom/ /'od zer sna lngas khyab pa yis/ /pad+ma rdo rje rtse gcig pa/ /'bar bcas zla 'od bzhin du dgar/ /yid du 'ong ba bsgom par bya/ /dbang po gnyis ni mnyam sbyar bas/ /sangs 
rgyas dngos grub thob par 'gyur/ /b+ha ga la ni ling+ga gzhag /sangs rgyas gzugs ni rnam bsams nas/ /ba sbu'i bu ga thams cad nas/ /rang rigs las byung rab tu spro/ /'di ni bde ba mchog gyur pa/ /gsang ba ye shes grub pa'i gtso/ /
dkyil 'khor 'khor lo'i tshul du bya/ /rab tu dben pa'i sa phyogs su/ /dkyil 'khor bdud rtsi legs byugs pa/ /shes rab yum gyi b+ha ga yi/ /dkyil 'khor pad+ma'i dbyibs gnas pa/ /kha dog dmar po e yi dbyibs/ /de la gsang ba'i lha 
tshogs kyi/ /thig le dkar po sum cu gcig /baM gyi rnam par brjod pa yin/ /der 'jug cho ga brtag pa yis/ /mkhas pas rim pa shes par bya/ /bram ze rgyal rigs rje'u rigs dang / /dmangs rigs gdol ba'i rigs can las/ /sme sha 
can ni bcu gnyis ma/ /lang tshor ldan zhing sgeg pa dang / /bzhin bzangs mig dkyus ring ba ni/ /mkhas pas mtshan nyid yongs shes pas/ /rig ma yongs su sbyangs pa gzhug /bla ma la ni dbul bya zhing / /gang du maN+Dal me tog dang / /mchod pa ye 
shes sngon byas te/ /b+ha ga'i dkyil 'khor de nyid du/ /rdo rje slob dpon gsang ba 'dzin/ /me tog bcas pa'i lha mo la/ /mnyam par phyag bya gsol ba gdab/ /mgon po gsang pa 'dzin pa po/ /sems dpa' chen po bdag 'tshal lo/ /sangs rgyas 
kun gyi ye shes che/ /thams cad stong ba bla na med/ /mtshan nyid nyams myong gcig pa nyid/ /rdo rje gsang bas bdag la stsol/ /las dang skye ba las grol ba'i/ /tshe 'dir byang chub mchog thob la/ /khyod zhabs pad+ma spangs nas ni/ /gtso bo gzhan du skyabs ma 
</page>

 <page>
<ph>598</ph><p>082-299b</p>
mchis/ /'gro ba'i dpa' bo thub chen po/ /de bas blo mchog mnyes par mdzod/ /de ltar gsol ba gdab pa mchog /dam pa des ni thob gyur nas/ /dpal ldan bla ma yon tan mtshos/ /snying rje slob ma la bskyed de/ /bzhin ni rab tu dang gyur 
nas/ /rang gi brtse bar rab dga' zhing / /gsang ba rgyud las bde thob pa/ /bzang po'i dam tshig dkyil 'khor bstan/ /de nas slob dpon snyoms zhugs nas/ /ka la sha'am dung chos su/ /byang chub sems ni rab dbyung ste/ oM AHbadzra d+h-IkA hU~M/ /
bzang po'i phreng ba nye bar byin/ /de nas slob ma de la ni/ /rdzogs sangs rgyas kyis byin brlabs te/ /rgyal pa'i phyag rgyar bcas pa yis/ /dam tshig gsang ba sbyin gyur pa/ /rdo rje can ni phyed dus su/ /dbang bskur ba ni sbyin par bya/ /bkra shis sgra ni 
bsgrags pa dang / rol mo'i sgra skad sna tshogs kyis/ /dkyil 'khor 'khor lo'i rgyal po yis/ /khams gsum rdo rjes dbang bskur ba/ /slob ma 'dud cing thal sbyar ba/ /'dir ni rab tu bskur ba yis/ /khyad par nang du nges dbang bskur/ /phreng 
ba chu dang rdzogs sangs rgyas/ /rdo rje dril bu ming dang ni/ /slob dpon dag dang gnang ba sbyin/ /dbugs dbyung gzengs bstod lung bstan pas/ /dbang bskur rim pa 'di sbyin bya/ /de nas bdag byin brlab pa'i rim/ /bcud du bya ba'i thabs bstan 
pa/ /kun rdzob bden pa yang dag sbyin/ /byang chub sems kyi dkyil 'khor du/ /khyad par bde chen dbang bskur ba/ /rig ma dag par sbyangs pa dang / /maN+Dal me tog bcas pa yis/ /de nas gsol ba gdab par bya/ /slar yang bla mas gsang ba 
brjod/ /kun mkhyen ye shes phung po can/ /srid pa'i 'khor lo rnam sbyong ba/ /de ring bshad pa'i rin chen gyis/ /gtso bas bdag la bka' drin stsol/ /khyod zhabs pad+ma spangs nas ni/ /gtso bo gzhan la skyabs ma mchis/ /'gro ba'i dpa' bo thub chen 
</page>

 <page>
<ph>599</ph><p>082-300a</p>
gyis/ /bdag la nges par dbang bskur cig /de ltar lan gsum brjod nas ni/ /bla ma la ni bka' stsal zhu/ /lha mo gzugs bzang mdangs ldan pa/ /lo grags bcu gnyis lon rnyed la/ /rigs kyi sbyor bas rab bskoms te/ /bdag 
gi khu bas mchod par bya/ /rdo rje slob dpon blo gros ches/ /de yi lag pa der gtad de/ /gzugs ma shin tu nyams dga' 'di/ /bsten byar sangs rgyas rnams kyis brtags/ /rdo rje pad+ma rab sbyor pa'i/ /bde ba dam pa yang dag myong / /bde ba 
dpag med 'byung ba'i gzhi/ /ye shes chen po 'dir rtogs bya/ /thabs gzhan gyis ni sangs mi rgya/ /'di las gzhan pa mchog med de/ /'gro ba gsum po dag rig par/ /dga' ba yang dag rtogs par gyis/ /de bas nams yang 'di dang ni/ /
khyed kyis bral bar ma byed cig /'di de sangs rgyas thams cad de/ /rig pa'i brtul zhugs bla na med/ /rmongs pa gang zhig 'di spong ba/ /de la mchog gi dngos grub med/ /de nas dri zhim me tog spras/ /gcer bu chu skyes ston par mdzad/ /bshang 
gci la sogs za ba dang / /khrag dang khu ba de bzhin sha/ /rtag par bud med mchog gus pas/ /b+ha ga'i pad+mar 'o byed dang / /ji ltar spro bar byed dam ci/ /ji ltar bde bar smros shig bu/ /de ni nye bar gzung bya ba/ /bshang gci'i bdud rtsi bza' bya ba/ /
bud med rtag gus gus cis mi bgyid/ /gsang ba'i pad+mar 'o byed pa/ /lha mo bdag ni cis mi spro/ /de ni nye bar gnas pa yis/ /gsang ba'i tshig 'di brjod par 'gyur/ /e ma ho bdag gi pad+ma 'di/ /bde ba thams cad kyi ni gnas/ /gang zhig cho ga bzhin 
sten pa/ /de yi mdun bdag gnas te/ /sangs rgyas bsten pa la sogs pa/ /pad+mar bya ba ji bzhin gyis/ /bde chen rgyal por rang nyid ni/ /'di nyid du ni rtag tu bzhugs/ /b+hany+dza mok+Sha ho/ oM sarba ta thA ga ta a nu rA ga Na badzra swa b+hA pa A t+ma ko\u0f85 ha~M/ 'dod 
</page>

 <page>
<ph>600</ph><p>082-300b</p>
chags bral ba lta bu yi/ /khams gsum na ni sdig med de/ /de bas 'dod chags bral bar/ /khyod kyis nam yang ma byed cig /bde chen rang byung phyag rgya'i dbus/ /rdo rje skyil krung la sems ni/ /nor bu'i nang du brtag par bya/ /rgyu mthun la sogs 
bde ba las/ /ye shes skye bas de bzhin du/ /dri ma med pa'i don du ni/ /thob pa sbyor ba las byung ba/ /b+ha gar ling+ga gzhag bya ste/ /byang chub sems ni dbyung mi bya/ /khams gsum ma lus thams cad las/ /sangs rgyas gzugs su bsgom par bya/ /
mi 'gyur mchog tu bde 'atob pa'o/ /tshangs spyad brtan pas gnas pa ni/ /yongs su sdom pa rig pa 'dzin/ /rnal 'byor dbang phyug gar mkhan te/ /sdom pa bcom ldan yang dag 'dzin/ /'dir ni rim pa 'di shes bya/ /sha chen dam tshig mchog gis ni/ /
rdo rje gsum mchog bsgrub par bya/ /rdo rje'i rigs las nges bstan pa'i/ /spyad bya stobs ldan mchog 'di yin/ /g+ho/ sangs rgyas rigs ni dag pa yi/ /lha mo rnams kyis byin brlabs pa/ /ba glang sha yi rigs dag pas/ /rdo rje dgug pa'i dam tshig yin//
ku/ za byed 'thung zhing kun du rgyu/ /rin chen rigs la des 'byung ba'i/ /khyi sha dag gi dam tshig gis/ /dngos grub thams cad 'grub par 'gyur/ /d+ha/ myur du 'gro zhing shugs dang ldan/ /pad+ma'i rigs kyis byin brlabs pa'i/ /rta sha dag gi dam tshig 
gis/ /mi snang ba yi bdag por 'gyur/ /ha/ g.yul du dpa' zhing mi ldog pa/ /las kyi rigs kyis byin brlabs pa'i/ /glang po'i sha yi dam tshig gis/ /mngon shes lnga dag thob 'gyur ro/ /mu/ pad+ma'i rigs kyis byin brlabs pa'i/ /rta sha dag gi 
dam tshig gis/ /mi snang ba yi bdag por 'gyur/ /ha/ g.yul du dpa' zhing mi ldog pa/ /las kyi rigs kyis byin brlabs pa'i/ /glang po'i sha yi dam tshig gis/ /mngon shes lnga dag thob 'gyur ro/ /mu/ phyag rgya chu yi rnam pa las/ /zhe sdang dpa' bo rdo rje 
</page>

 <page>
<ph>601</ph><p>082-301a</p>
'dzin/ /bshang gci dam tshig mchog 'di ni/ /rig pa 'dzin pa'i gtso bor 'gyur/ /b+hi/ bzhi mnyam lus las 'byung ba'i gnas/ /gti mug 'dren pa 'khor lo che/ /rnam snang dam tshig mchog gis ni/ /yid bzhin nor bu'i 
dpal ldan 'gyur/ /maH/ sgo dgu nas byung rgyungs pa dang / klad pa rkang du bcas pa las/ /rin chen nga rgyal 'dzin pa'i skus/ /'dis ni pad+ma'i mdangs can 'gyur/ /rA dza'i bu gar rang byung ba'i/ /rA ga 'bar ba'i 'od can ni/ /'dod chags chen po'i 
'byung gnas las/ /'dzam bu'i chu po'i 'od ltar 'gyur/ /shu/ lus kun las ni 'byung ba'i rgyu/ /kun da lta bu'i byang chub sems/ /las kyi phrin las ral gri che/ /phran las sna tshogs dbang thob 'gyur/ /ma~M/ kun du myos byed bcud bsdus pa'i/ /snying 
po 'chi med rtog med pa'i/ /ye shes 'byung gnas khu ba 'di/ /rnal 'byor pa yi grol ba'i rgyu/ /'jig rten kun du rgyal byed pa/ /gsang ba dag pa'i dam tshig gnas/ /hU~M b+h+rU~M trA~M hrIHkha~M la~M ma~M pa~M ta~M AH/ /sgron me lnga ni rnam dag pas/ /yid bzhin nor 
bu mchog ster byed/ /dug lnga bdud rtsir dag pas ni/ /ye shes lnga thob phyir mi ldog /'khor lo 'od 'phro mdangs mchog can/ /rang gi sngags kyis rab bsgoms nas/ /sangs rgyas thams cad gzhug par bya/ /'dis ni gsang ba 'dzin par 'gyur/ /
gsang ba shes rab la brten pa'i/ /sbyangs pa'i yon tan dag pa ni/ /rnal 'byor dbang phyug kun gyi gnas/ /'di dag rim pas sbyang bar bya/ /ji bzhin gzhi la spyod pa las/ /dngos po'i gnas lugs la ma gyur pa'i/ /thabs dang shes rab rol bas ni/ /
'dod yon lam du byed pa'o/ /gang du phyag dar khrod pa yi/ /gos 'chang spyod pa ku su lu/ /bskus te bor ba'i sman za bas/ /'dir ni sna tshogs chos su spyad/ /spyod lam kun du 'dris pa las/ /phying bu tshal pa tsam 'dzin pa/ /'di ni phyogs med gos 
</page>

 <page>
<ph>602</ph><p>082-301b</p>
can te/ /rnam pa thal ba yis byugs yin/ /gang du chos gos gsum pa ni/ /stod g.yogs glang po'i pags pa dang / /mi yi pags pa nyid la rten/ /smad dkris stag gi ko bas dkris/ /phyis mi len pa lan cig ste/ /spros pa 
gcod par byed pa yis/ /byin gyis ma brlabs zas dang gos/ /skad cig tsam du sten mi byed/ /rang nyid lhan cig phyag rgyar bcas/ /snod gcig za ba'i gtsang sbra las/ /du mar 'byung ba ma yin pa/ /tshogs kyi 'khor lo gcig tu grags/ /
lam gyi bzhi mdo'am shig gcig drung / /gdug pa ma lus gdul don du/ /phyag rgyar bcas pa'am gcig tu yang / /brtul zhugs sbyor bas gnas par byed/ /chu gling ri sul bla gab med/ /der ni gcer bu'i rol pa yis/ /bdud rtsi za zhing 
rig ma dang / /gcig par gnas pa'i spyod pa che/ /kha T+wAM Da ma rur bcas shing / /thod pa'i tshal bus rdzas khyer te/ /shin tu gsang bas spyod pa ni/ /bsam mthar gnas pa dben pa'o/ /dur khrod rab son dge 'dun sar/ /chos kun bdag med mi rtog pas/ /
rtog pa de bas gnas pa gang / /dur khrod pa zhes brjod pa'o/ /tha dad med pa'i ting 'dzin gyis/ /du ma'i snag ba ro mnyam pas/ /kun du bsod nams byed pa dag /ro snyoms ye shes spyod pa yin/ /'di dag ldan pa'i rnal 'byor pa/ /dge slong 
chen por shes par bya/ /tshangs par spyod pa mi ldog pas/ /kun du ye shes 'bral mi byed/ /'jig rten sgyu ma'i snang ba las/ /chags pa med pa'i dgra bcom pa/ /byang chub sems dpa'i tshul 'thob pa'o/ /gsang ba sbyangs ba'i tshul 'di ni/ /
gzhan du rtogs par mi 'gyur ba/ /rdo rje 'dzin pas bstan pa yin/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las/ /mchog tu gsang ba'i 
</page>

 <page>
<ph>603</ph><p>082-302a</p>
dbang dang / spyod pa bstan pa'i le'u ste don gcig pa'o// //de nas rgyal po rdo rje 'dzin/ /chos rnams thams cad mi 'gyur te/ /thams cad dbang bskur ye shes mchog /ye shes dkyil 'khor gsang ba bshad/ /
zhing 'dir rin chen 'dun dag gis/ /mkhas pas khyab par yongs bkang ste/ /khyad par ye shes bde don du/ /shes rab ldan pas bla mar dbul/ /de mdun yan lag rnam dag pas/ /dpe med rol bas dbul bar bya/ /khu ba byung bas rang 
lus las/ /dkyil 'khor lha tshogs spro ba ste/ /rigs kyi lha rnams cho ga bzhin/ /lus la nye bar dgod pa'o/ /ye shes 'bras bu thob 'dod pas/ /gnyis su med par btung bar bya/ /de bzhin gshegs pa'i 'khor lo'i tshogs/ /bsdu ba nyid kyis 
nyer gsad pa/ /'di ni dngos grub rgya mtsho yi/ /bla med 'bras bu thob 'gyur ba'o/ /mkha' dbyings rdo rje stong pa nyid/ /dbus gnas mngon par byang chub brjod/ /de nyid me long ye shes ldan/ /zla ba'i dkyil 'khor rab tu brtag /nyi ma mnyam 
nyid ye shes te/ /bdun dang ldan pa'i dbus nyid do/ /sngags ni dbus su gnas gyur gang / /sa bon so sor rtog pa ste/ /mngon par byang chub pa nyid do/ /rdo rje la sogs gang gnas pa/ /sangs rgyas dkyil 'khor bsgom par bya/ /yongs su 
rdzogs pa'i sku gsung thugs/ /zhal gsum rtsa gsum brjod par bya/ /sku gsum lus ngag yid yin te/ /de nyid mngon par byang chub brjod/ /rdo rje 'khor lo pad+ma dang / /nor bu ral gri 'bar ba las/ /rnam par 'phro ba bsam pa ste/ /bla med ye 
shes byang chub brjod/ /spro dang sdud par byed pa'o/ /rnam pa'i mchog ni kun ldan pa/ /skad cig gcig la rab rdzogs pa/ /rdzogs pa'i rnal 'byor zhes brjod do/ /byang chub sems ni dag pa dang / /gsang sngags sa bon bskyed pa can/ /phyag rgya'i 
</page>

 <page>
<ph>604</ph><p>082-302b</p>
tshogs su brtags pa yis/ /rim gyis gzugs ni rdzogs byed pa/ /de ni bskyed par brjod pa ste/ /rnal 'byor cho ga yin par gsungs/ /de nas gsang ba'i dngos bsdus pa'i/ /ye shes bsam gtan gnyis kyis ni/ /bdag dang bdag 
gir 'dzin pa yi/ /dngos po sreg byed ye shes med/ /bsam gtan gnyis pos gcig tu yang / /stong nyid ngang du gnas byed pa'o/ /ril por 'dzin pa'i ting 'dzin gyis/ /gzung ba'i rtog pa spong byed cing / /shes rab zab mo'i ngo bo nyid/ /
de nyid bsdu ba'i tshul gyis ni/ /sgyu ma'i lus kyi snang ba nyid/ /dngos po'i chos nyid stong nyid 'jug /rjes su gzhig pas ting nge 'dzin/ /'dzin pa'i rtog pa 'joms byed pa/ /thabs nyid rgya che'i rang bzhin can/ /de nyid spros pa'i tshul bstan pas/ /
stong nyid gcig tu gnas pa ni/ /kun khyab ye shes mkha' mnyam 'gro/ /stong nyid ye shes chen po'i mes/ /rang bzhin rtog pa'i gnas ngan len/ /mngon rgyu bag chags bcas pa yi/ /rang bzhin brgya dang drug cu dang / /thog mtha' med pa'i byang 
chub sems/ /rang 'byung lhan cig skyes pa'i ngang / /dngos dang dngos min rtog pa'i tshogs/ /snang ba tsam du 'dzin med par/ /stong nyid 'od gsal nam mkha' la/ /dbyings dang ye shes dbyer med pas/ /bde bar gshegs pa'i ngang du 'gro/ /de 
nyid kun khyab kun gyi gnas/ /brjod du med pa'i chos kyi sku/ /thams cad 'od gsal mngon byang chub/ /de ltar ma rtogs ma rig pas/ /sgyu ma lta bu'i ting nge 'dzin/ /de dag rab tu mi shes shing / /thog med dus kyi nyon mongs kyi/ /bag chags 
rab tu bsags byed pa/ /de dag sngon gyi las kyis ni/ /skye dang 'chi bar yang dag 'byung / /rig pa 'od gsal dbyings gnas kyang / /'gyu byed rlung las ma rig byung / /de las snang ba dang po dang / /mched pa dag dang thog pa dag /lugs su 
</page>

 <page>
<ph>605</ph><p>082-303a</p>
'byung bas rnam shes la/ /rlung gi spyod pa shin tu 'khrul/ /nga dang bdag tu 'dzin pa nyid/ /yid kyi rnam shes 'gyur ba yi/ /rlung las kun du 'khrul pa'i las/ /'byung ba de nyid kho na la/ /ma rig rmongs pas ltung ba ni/ /bla ma med phyir 
'khyams pa'o/ /kun du brtags pa'i ma rig pa/ /dngas snyigs gnyis su rlung gis phye/ /dngas ma stong nyid ye shes sems/ /kun gzhi rang byung chos nyid gnas/ /snyigs ma'i snod bcud khams gsum du/ /dug gsum ngang las 'byung ba ni/ /srog 
'dzin rlung las zhe sdang skyes/ /gyen rgyu las ni 'dod chags byung / /gti mug khyab byed dus kun du/ /'bral ba med pas gnas pa yin/ /de nas me dang mnyam pa las/ /phrag dog 'byung bar gyur pa yin/ /thur sel las ni nga rgyal dang / /ser sna 
mngon par byung ba yin/ /rlung rnams gang las 'byung ba ni/ /rig pa kun du rten gyur pa/ /sa bon cha las 'byung bzhi gnas/ /de las rtsa ba'i rlung du byung / /phyi rol 'od lnga'i snang ba las/ /zhen pas rgyu 'bras la rmongs shing / /ma rig pas ni de dag 
las/ /rten 'brel bcu gnyis tshul du 'khor/ /dug gsum las ni rtsa gsum ste/ /chags sdang dbang gis pho mor byung / /de phyir sngon gyi las kyis ni/ /skye ba dang ni 'chi 'phor 'gyur/ /rab tu dngas pa rnam par shes/ /'od gsal byang chub gnas 
'di yin/ /cung zad tsam du dngas pa la/ /bde ba las ni 'dod par gyur/ /gsal bas gzugs khams kun du skye/ /mi rtog pas ni gzugs med du/ /nges par 'char ba chos nyid can/ /rten cing 'brel par 'byung ba yin/ /khams ni snyigs mar 
gyur pa las/ /kun du 'pho zhing rgyu byed pa'i/ /nus pa yon tan cung zad can/ /bskal pa dang po'i mi ltar 'byung / /yul gyis 'dod chags sad pa las/ /tshogs pa ma rnyed de srid du/ /bar ma do yi srid par gnas/ /srid par ltung ba'i sems can ni/ /bgrod 
</page>

 <page>
<ph>606</ph><p>082-303b</p>
pas 'gro ba ji bzhin du/ /las kyi dra ba'i zhags pa yis/ /'gro ba drug tu 'joms par byed/ /de nyid rgyu rkyen sngon 'gro bas/ /nyer len 'jug par 'dod pa dang / /rang dbang med par 'jug pa dang / /skyabs gnas tshol ba'i yid 'gro bas/ /'phen 
pa stobs byung 'jug par 'gyur/ /gal te mi ru skye ba na/ /pha ma'i kun du 'khrig mthong pas/ /sdug bsngal nyid kyis gdungs gyur te/ /bzhon par bcas pa'i myur 'gro ltar/ /rlung gi bzhon pa la brten te/ /skad cig thang cig yud tsam la/ /
shin tu myur bar 'ongs gyur pa/ /dga' dang bcas pa'i bsam pa yis/ /bde ba'i ngang du sems zhen pas/ /kha yi lam nas thur du 'jug /ngan 'gro'i gnas la pha yi ni/ /bshang ba'i lam nas khang bzangs su/ /mthong nas kun du 'jug 
par 'gyur/ /dus der pha ma gnyis dang ni/ /dus gcig bde ba myong byas pa'i/ /rtsa phran stong phrag bdun cu las/ /rab brgyud de yi skad cig la/ /A li kA lir zhugs gyur te/ /mchog tu dga' ba yang dag 'thob/ /khu ba dang ni khrag bcas 
pa'i/ /dbus su bar do'i shes pa ni/ /'dus pa thig le'i gzugs su gnas/ /dang po'i rnam pa nur nur po/ /de las mer mer po ru gyur/ /ltar ltar po dang gor gor po/ /rlung rnams kyis ni bskul gyur pas/ /sha yi rnam pa mkhrang gyur du/ /
lnga pa'i dus su rkang lag 'gyu/ /yan lag lnga ni dod gyur pas/ /bdun du gyur tshe mtshan ma dang / /skra dang sen mo ba spu'i tshogs/ /mkhrang ba'i cha shas rdzogs gyur pa'o/ /brgyad pa'i dus su cher rtags shing / /zla ba dgu na lus kun rdzogs/ /bcu pa 
yul gyi rtsol ba byed/ /nur nur rang bzhin mi bskyod pa/ /mer mer po ni dkon mchog dpal/ /ltar ltar po ni 'od dpag med/ /gdon mi za ba gor gor po/ /rnam snang mkhrang gyur dag tu brjod/ /gnas skabs 'byung ba lnga ldan pa/ /chu dang rlan gyis 
</page>

 <page>
<ph>607</ph><p>082-304a</p>
sdud pa dang / /drod dang me yis smin par byed/ /las ni brtan dang bskyed pa las/ /rlung gis g.yo zhing 'phel bar byed/ /nam mkha' kun du rten gyur pa'o/ /dri chu khrag ni 'dus pa yi/ /dri chu'i cha ni mi bskyod zhugs/ /bzhi 
mnyam rnam par snang mdzad de/ /khrag ni 'dod chags med pa'i cha/ /sha ni rin chen rgyal po nyid/ /khu ba gdon mi za ba'i lus/ /zla ba me long ye shes te/ /nyi ma mnyam pa nyid gyur pa/ /sa bon rnam pa so sor rtog /phyag mtshan las ni de nyid de/ /
thams cad gcig gyur nan tan brjod/ /lus kyi gong bu bsdus pa yis/ /stong nyid chos dbyings ye shes brjod/ /mngon par byang chub lnga yis ni/ /bskyed dang gnas dang sdud par mdzad/ /de nyid ye shes yongs dag pa/ /sangs rgyas lnga yi byang 
chub sems/ /gsang ba mchog tu bstan pa yin/ /skye gnas dbus su rtsa gnyis ni/ /g.yas dang g.yon na de bzhin gnas/ /g.yon nas khu ba de bzhin te/ /g.yas na de bzhin khrag yin na/ /de dag gcig tu gyur pa ni/ /chos kyi dbyings kyi rang bzhin 
no/ /las kyi sa bon dbang thob pas/ /rlung gis yang dag bsgyur nas ni/ /chos kyi 'byung gnas pad+ma'i snod/ /gdong ni nges par phyogs par gyur/ /dku g.yas su ni brten nas su/ /tsog bur mngon par phyogs te gnas/ /dku g.yon yang dag 
brten nas ni/ /shes rab g.yas su mngon par phyogs/ /sa bon lhung bas dus kyis ni/ /mkhas pas dus kyis skad cig las/ /nges par brtag par bya ba yin/ /g.yon nas rlung ni rgyu ba na/ /thams cad du ni skyes bur byed/ /g.yas nas nges par rgyu ba ni/ /
kun du bu mor 'byung ba yin/ /thabs dang shes rab cha las ni/ /bzlog pa'i go rims shes par bya/ /gnyis ka'i dbus su rgyu bas na/ /ma ning dang ni za mar 'byung / /'di dag 'gyur ba ngo shes pas/ /thob pa mtshan nyid brtag par bya/ /'di ltar gsang ba'i 
</page>

 <page>
<ph>608</ph><p>082-304b</p>
lus 'byung ba/ /bskyed dang gnas pa 'jig tshul du/ /'dir ni rgyas par bstan pa'o/ /de ltar bcom ldan mgon gsungs la/ /sangs rgyas byang chub sems dpa'i tshogs/ /thams cad dgyes pa bskyed gyur cing / /kun du bzang po'i tshul 'di zhus/ /
mngon par byang chub ye shes las/ /rigs kyi khyad par 'byung ba'i don/ /'gro ba sangs rgyas rnam pa can/ /ngo bo nyid shes snying po'i gnas/ /rdo rje 'dzin pas gang gsungs pa/ /gzugs dang tshor ba 'du shes dang / /'du byed rnams ni phung po ru/ /rags 
dang phra dang shin tu phra/ /lus 'di dngos po'i tshul rtogs pas/ /phung por nges par skyes pa yin/ /srid pa skye ba'i rim shes pas/ /rdzogs pa'i sangs rgyas thob bya'i phyir/ /'di ni rnam pa kun mkhyen pa'i/ /ye shes mchog gi gnyen gyis 
gsungs/ /de dag sgrib pa rnam sel sogs/ /kun gyis thos shing khong chud la/ /legs so legs so zhes brjod cing / /ngo mtshar gyur cing rmad byung ba'i/ /dgongs pa cang ni mi gsung bzhugs/ /'di dag chos kun rab tu zhi zhing gnyis med pa/ /
phyogs bcu kun nas snang ba'i rgyal ba de bzhin gshegs/ /dus gsum sems can khams rnams 'dul ba'i dbang bskur ba/ /lam rgyud ma lus gnas las grol byed mchog 'dir rgyal/ /de bzhin gshegs pa thams cad kyi sku dang gsung dang thugs kyi 
gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyis sems can gyi khams bskyed pa dang bsdu ba'i don bstan pa'i le'u ste bdun cu gnyis pa'o// //de nas rgyal po rdo rje 'dzin/ /
gsang ba dpal ldan byang chub sems/ /srid zhi mnyam par sdud mdzad pa/ /'bar ba drag pos tshul 'di gsungs/ /dpal ldan yid bzhin nor bu'i gnas/ /spyod pa sbyin pa'i tshul bstan pa/ /gsang ba 'gro ba'i dgos 'dod skong / /nor ster lcam dral 
</page>

 <page>
<ph>609</ph><p>082-305a</p>
'dir bstan pa'o/ /dzA~M k+Sh+bi~M/ 'phags pa yid bzhin nor bu'i mdog /zhal gsum phyag drug gser gyi mdog /rin chen sna tshogs rgyan spras pa/ /sku mdog las byung rigs 'phro bas/ /don grub rgyal pos dbu brgyan pa/ /g.yas pa sngo 
zhing g.yon dmar ba/ /dang po gnyis kyis ne'u le yi/ /kha nas skyug byed nor bu 'dzin/ /g.yas g.yon gzhan gyis rgyal mtshan dang / /bI dza pu ra rin chen gyi/ /bzang po'i snod bcas 'dzin par bsam/ /de las gsang ba bdud rtsi'i chu/ /rtsa lam lag 
mthil brgyud nas ni/ /dbul ba mkhas pa dag gis bya/ /nyin re zhing du mchod byas nas/ /de la dngos grub nges ster byed/ /'phags ma nor ldan ma bskyed pa/ /zhal gsum phyag drug gur kum mdog /g.yas dkar g.yon dmar ljang spyan gsum/ /
dang po pi tsu da la dang / /g.yon pas 'bru yi snye ma 'dzin/ /lhag mas bum pa pad+ma snod/ /yid bzhin nor bu dpal be'u 'dzin/ /'di ni rin chen sna tshogs pa'i/ /phreng ba 'od 'phro bsam par bya/ /de las spro dang bsdu ba ni/ /gnod sbyin mo ni rnam mang po/ /
zla ba bzang dang rab bzang ma/ /bde sbyin ma dang stobs chen mo/ /lha mo bkra shis sbyin pa mo/ /dpal sbyin ma dang don grub ma/ /rab dgyes bde sbyin mi 'khrugs ma/ /yang dag rgyan ma 'di rnams te/ /'khor los yongs su legs bskor ma/ /rin chen 
gzhal yas khang gnas pa'i/ /lha mo rnams la dus gsum du/ /bsreg spos dbul zhing phrin las gzhol/ /'di ni gsang ba ma lus pa'i/ /gnod sbyin mo yi rtog par gsungs/ /'di las 'da' bar byed pa ni/ /gsang ba tshul gnas ma yin na/ /
de nas bcom ldan de bzhin gshegs/ /'jig rten dbang phyug rgyal ba yi/ /gsung gi rnam par 'phrul pa yi/ /ting nge 'dzin la snyoms zhugs te/ /'di nyid de ma thag phyung nas/ /ye shes dam pa bka' stsal to/ /hriHshin tu dben zhing rab tu nyams dga' 
</page>

 <page>
<ph>610</ph><p>082-305b</p>
bar/ /dpal ldan 'jig rten dbang phyug bsgom par bya/ /de nyid nam mkha'i dbyings kyi dbus gnas par/ /gsal ba'i dkyil 'khor rab tu bsgom par bya/ /de yi dbus gnas sa bon dmar por 'phro/ /de las spro bsdu'i 'od kyi snang ba 
las/ /ma lus 'gro tshogs legs par sbyangs nas ni/ /dag par byed pa'i sa bon la zhugs te/ /pad+ma ge sar 'od bcas yongs gyur pas/ /skad cig de las rje btsun spyan ras gzigs/ /zhal gsum phyag drug pad+ma rA ga'i mdangs/ /g.yas pa 
kun+da ut+pal sngo 'dra g.yon/ /rin chen sna tshogs rgyan spras thugs rje can/ /dang po gnyis kyis ye shes rig ma la/ /rdo rje se gol sbyor bas 'khyud par mdzad/ /bar mas pad+ma sdong bu nor bu 'dzin/ /tha mas ral gri 'khor lo bsnams pa'o/ /dar gyi cod pan sna 
tshogs kyis brgyan mdzes/ /de yi thugs kar zla ba la gnas pa/ /rang srog sa bon hriHyig rnam par bsam/ /de yi 'od zer ma lus tshogs 'phros pas/ /'gro ba ma lus don ni phun tshogs pa'o/ /rtog pa'i rnyog ma ma lus sel byed pa/ /thub pa'i dbang 
po phyogs mtshams rab 'phros pas/ /sna tshogs nor bu 'gro ba'i don mdzad nas/ /slar 'dus rang la phyung ba'i dkyil 'khor pa'i/ /'khor lo'i lha tshogs du ma bsam par bya/ /rdo rje chen po'i snying po yi/ /kha dog dkar po rnam par bsam/ /hU~MH'od kyi sprin 
gyis shin tu 'bar/ /zla ba'i 'od zer bzhin du bsil/ /gnas bzhi dag tu sbyor ba yi/ /de ma thag tu 'byung bar byed/ /lan gsum legs par bsgoms pas ni/ /skyug pa dag tu rnam bsams nas/ /nam mkha' gang ba'i dug kun yang / /de ma thag tu med par 
byed/ /'di ni dngos kyi dug zhi bar byed pa'o/ /AH 'bras dang phol mig 'brum bu dang / /gang gzhan nad du bshad pa rnams/ /phyag na rdo rje'i bka' bzhin du/ /bsam pa tsam gyis med par 'gyur/ /pad+ma 'bar ba 'dab brgyad pa/ /de yi dbus su dug bsams 
</page>

 <page>
<ph>611</ph><p>082-306a</p>
nas/ /'od zer lnga ni rdzogs par spro/ /dug bsdu ba ni kha dog nag /bskul ba'i zhi byed dkar po yin/ /bsam gtan gnas ni gsang ba gang / /ye shes dri med gsang chen yin/ /de la 'dis ni nye ba'i dug thams cad drang ba'i snying po'o/ /gang dus 
bdag klu las gyur/ /gnod pa ngan pa byung gyur pa/ /'dis ni skad cig dag gis kyang / /nges par zhi bar byed pa yin/ /dpal ldan seng ge sgra sbyor bas/ /gdug pa'i 'tshe ba zhi byed pa/ /pad sdong thod pa bdud rtsi bcas/ /de ni me tog rab bkang ba/ /tri shUl 
sa gsum gnas las skyobs/ /rgyal po rol pa'i tshul bstan pa'o/ /thugs rjes dug sel bar mdzad pa rdo rje'i ting nge 'dzin to/ /de nas bcom ldan 'das dam tshig chen po de kho na nyid 'byung ba rdo rje zhes bya ba'i ting nge 'dzin la snyoms par zhugs nas dam tshig chen po'i rdo rje 
gsum gyi gsang ba gsang ba gsum gyi dam tshig gi de kho na nyid kyi sku dang gsung dang thugs rdo rje las phyungs pa'o/ /namaHsa man+ta kA ya bA k+tsi t+ta badzrA nAM/ oM AHuSh+NI Sha badzra/ tsakra birti/ bitsUr/ zhuSh+ShISha bi dza ya/ tsakra bi rtiH/ b+h+rU~M b+h+rU~M b+h+rU~M/ hU~M hU~M hU~M/ a mu ka~M mA ra ya phaT/ de 
nas 'di ni gsungs tsam gyis/ /rig pa'i rgyal po rjes su dran/ /sangs rgyas rdo rje sku gsum la/ /rdo rje sems dpa' rnam par bsgoms/ /zhags pa rdo rje lcags kyu 'dzin/ /sangs rgyas 'gugs pa dam tshig yin/ /sangs rgyas sku gsum sbyor ba yin/ /'khor lo chen po'i sbyor 
ba yis/ /rdo rje sems dpa' rgyal chen po/ /rtag tu nges par 'gugs par 'gyur/ /'di ni ye shes me sbyor bas/ /spar ba'i dngos grub gnas thob byed/ /rdo rje mi phyed gsum bsgoms pas/ /sku gsung thugs kyi rdo rje che/ /rdo rje lcags kyu'i 'od zer gyis/ /sngags 
rnams thams cad 'gugs pa'i mchog /rdo rje las byung thams cad pa/ /rang sngags skyes bu bsgoms nas ni/ /rab tu mdzes ma'i mchog rnams kyis/ /snying gar rdo rje 'bar bar sbyar/ /rlung gi dkyil 'khor sbyor ba yis/ /nges par rtag tu 'gugs par 'gyur/ /sku gsung 
</page>

 <page>
<ph>612</ph><p>082-306b</p>
thugs kyi rdo rje'am/ /rang sngags don gyi yon tan gyis/ /gtsug tor 'khor los sgyur sbyor bas/ /bka' yi 'khor lo sbyar bar bya/ /sngags kun bsrung phyir ye shes mchog /rdo rje can gyis bya ba ste/ /'di ni rdo rje ma lus pa'i/ /byang chub srung ba'i don chen bya/ /bcom ldan 
'das kyi sku ye shes rdo rjes de skad ces gsungs so/ /nyi ma'i dkyil 'khor dam pa ni/ /nam mkha' rdo rje'i dbus su bsam/ /sangs rgyas gzugs ni rab bsgoms la/ /rdo rje rta mgrin du bsgom pa/ /khro bo'i 'od zer mang po dag /thams cad du ni rnam par 'phro/ /klu rnams ma lus 
zhabs kyis mnan/ /mthong ba dang ni reg pa dang / /kha rlangs dug rnams zhi byed pa/ /klu rnams kyis ni rgyan du byas/ /kha dog 'bar ba dmar ba'i sku/ /rdzogs sangs dpag med dbu rgyan can/ /bsams na rdo rje can 'di mnyes/ /'di ni ye shes rdo rje can/ /khro bo kun gyi dam tshig 
ste/ /gsang ba nye bar bstan pa yin/ /de nas rdo rje 'dzin pa chen pos tshe dpag tu med pa rdo rje 'byung ba zhes bya ba'i ting nge 'dzin la snyoms par zhugs nas pad+mo 'byung ba'i khro bo chen po 'di nyid kyi sku dang gsung dang thugs rdo rje las rab tu phyung ngo / /oM namaHsa man+ta kA ya bA k+tsi t+ta 
badzrA NAM/ oM shrI badzra kro d+ha pa d+mAn+ta kr-ita ha ya g+h+rI ba hU~M hU~M hu lu hu lu hU~M phaT/ de nas 'di ni gsungs tsam gyis/ /chos kyi rdo rje che mchog skyes/ /de nas 'jigs shing brgyal bar 'gyur/ /ye shes rgyal po rjes su dran/ /mkha' dbyings dug gis yongs gang ba/ /rdo rje ha la ha la 
'od/ /khro bo'i rgyal po bskul ba yis/ /dug rnams skad cig gis med byed/ /rdo rje rta mchog bskyed pa 'byung ba rdo rjes gsungs so/ /nyi ma'i dkyil 'khor dam pa ni/ /nam mkha' rdo rje'i dbus su bsam/ /sangs rgyas gzugs ni rab bsgoms la/ /rdo rje bdud rtsi bcud 
gyur mchog /'bar ba'i 'od zer 'phro ba can/ /rdo rje sprin ni kun du 'khrugs/ /khros shing khro bcas gnag pa dang / /mche ba rab tu rno ba ni/ /rnga sgra'i dam tshig dbu brgyan pa/ /bsgoms na khro bo mchog 'di mnyes/ /'di ni khro bo thams cad kyis/ /'da' bar dka' ba'i 
</page>

 <page>
<ph>613</ph><p>082-307a</p>
dam tshig yin/ /bcom ldan 'das sku rdo rje'i dam tshig gi 'od zer stug po'i mchog ces bya ba'i ting nge 'dzin la snyoms par zhugs nas khro bo mi 'chi gsang ba 'di nyid kyi sku dang gsung dang thugs rdo rje'i dam tshig 'di rab tu phyung ngo / /oM AHhU~M/ oM AH
big+h+nA n+ta kr-ita a mr-i ta kuN+Da li ha na ha na hU~M phaT/ rdo rje bdud rtsi rgyal po che/ /rdo rje phur bu rab tu bsgom/ /'bar ba me stag 'phro ba yis/ /phyogs bcu'i dkyil 'khor la gdab bya/ /rdo rje bdud rtsi 'khyil pa yis/ /gdug cing khro ba tshar gcad la/ /sangs rgyas gzugs kyi 
dngos gyur pa/ /rdo rje'i sbyor bas byas pa na/ /spyi bo dang na mgrin pa dang / /snying gnas ni rkang pa'i bar/ /rdo rje phur bus rab tu bsgom/ /dam tshig 'di las 'da' mi bya/ /'di ni phur bu'i rnam par 'phrul/ /bsam gtan rdo rje phur bu yis/ /sangs rgyas dag kyang nges par 
'debs/ /rdo rje sems dpa' rgyal po che/ /phur bus btab na med par 'gyur/ /mi yi rus pa'i phur bu ni/ /rdo rje sku yi phur bu ste/ /gti mug gnas la gdab par bya/ /pho rlung dag pa'i gnas gyur pa'o/ /seng ldeng rtsa li phur bu ni/ /rdo rje gsung gi phur bu ste/ /'dod 
chags gnas la gdab bya ba/ /mo rlung dag pa'i gnas gyur pa'o/ /lcags las byas pa'i rdo rje gces/ /rdo rje thugs kyi phur pa ste/ /ma ning rlung ni gnas gyur byed/ /zhe sdang gnas la nges gdab yin/ /dngos po tha dad 'dzin pa yi/ /ye shes sku gsum 'jig byed 
'gyur/ /rdo rje sems dpa' mnyam bzhag pa/ /rdo rje gsum gyi sku yi mthar/ /rig ma'i b+ha ga'i dkyil 'khor gnas gyur pa/ /de dag gsal bar dmigs nas ni/ /lha rnams gnad la dbab bya ba/ /byin rlabs shin tu myur 'dod pas/ /'od 'phro 'khrug cing mdangs 
ldan pa'i/ /gzugs brnyan rdo rje phur bu yi/ /b+ha ga la ni nges gdab pa/ /'di nyid sku gsung thugs gyur pa'i/ /rdo rje phur bu'i sbyor ba can/ /sku gsung thugs gsum lha bskyed pa/ /gnas gang du ni snyoms 'jug pas/ /phur bus gdab par gyur pa yin/ /gsang ba'i pad+ma 
</page>

 <page>
<ph>614</ph><p>082-307b</p>
nyams dga' bar/ /rdo rje phur bu ling ga yi/ /byang chub sems kyi bdud rtsi yis/ /bdud rtsi 'bab pas phur gdab yin/ /bsam gtan rdo rje'i sbyor ba yis/ /rang gi phyag rgya'i b+ha gar ni/ /bde bas phur bu nges par 'debs/ /de yi de ma thag tu yang / /phung 
po khams dang skye mched dang / /lus kun la ni gnas gyur pa'i/ /lha rnams bdud rtsi'i cha dag tu/ /nges par zhu bas de las bskul/ /shin tu zhu bar gyur pa las/ /byang sems bde ba'i khu ba dag /snang ba dkyil 'khor bdag nyid de/ /rdo rje sems dpa' rgyal po 
che/ /phur bus btab na nges par 'chi/ /sku gsung thugs kyi rdo rje gsum/ /gsang ba'i tshul la gnas pa yis/ /rtsa rlung byang chub sems rnams ni/ /bde stong gnyis med gyur pas na/ /'chi ba zhes ni brjod pa yin/ /phyi rol nad gdon nyon mongs dag /bdud bzhi bcom pas 
ldang bar 'gyur/ /gsang ba dam pa bsdus pa yis/ /snying po mchog tu 'byung ba nyid/ /rdo rje phur bu bstan pa gdab par bya ba'i ting nge 'dzin bstan pa'o/ /de nas 'di ni gsungs tsam gyis/ /'gro ba'i gnod pa zhi byed pa/ /bka' yi 'khor lo rgyas pa po/ /de nyid dang 
la gnas par gyur/ /bcom ldan rnam par snang mdzad dpal/ /sku yi rnam par 'phrul pa ni/ /nges 'byung rdo rje'i ting 'dzin la/ /snyoms par zhugs te tshul 'di gsungs/ /'od 'phro 'khrug cing mdangs bzang ba'i/ /rdo rje sems dpa' mnyam bzhag nas/ /rdo rje gsum 
gyi sku yi mthar/ /gzugs brnyan bsams nas sbyang bar bya/ /sangs rgyas dkyil 'khor mchog dag ni/ /nam mkha'i dbyings kyi dbus bsams pa/ /sngags kyi rdo rje rnam pa bzhi/ /'dis ni rdo rje gnas gsum byed/ /chos nyid ye shes ngang las bsdus pa yis/ /stong nyid byang chub 
sems kyi ngang nyid las/ /rang byung rten dang brten par bcas pa yi/ /dkyil 'khor gtso bo spro dang bsdus byas la/ /hU~M dpal ldan 'jam pa'i rdo rje zhes bya ba/ /gur kum bzang po'i mdog can dmar ser la/ /g.yas dang g.yon pa'i zhal ni dkar dang sngo/ /sna tshogs rgyan gyis rnam par 
</page>

 <page>
<ph>615</ph><p>082-308a</p>
brgyan pa yi/ /phyag gnyis shes rab dam pa 'khyud pa dang / /mdangs ldan ral gri dang ni ut+pa la/ /shes rab mda' gzhu legs par 'dzin pa mdzad/ /de nyid shin tu gsal ba'i sku ru bsgom/ /phyogs bcu'i rgyal ba kun gyis byin brlabs pa'i/ /sa bon rgyas 
gdab de 'dra gnyis med bstim/ /ye shes dbang bskur dam pas rgyas gdab bya/ /ma lus rigs kyi 'khor lo spro ba yi/ /tshul gnas ye shes spyod pa go 'phang nyid/ /sa yi snying po phyag na rdo rje dang / /nam mkha'i snying po 'jig rten dbang phyug dang / /sgrib pa thams cad rnam par sel bar 
bcas/ /dpal ldan kun du bzang po zhes bya ba/ /de dag mig la sogs pa grangs bzhin du'o/ /gzugs dang sgra dang dri dang ro dag dang / /reg bya dang ni chos dbyings rdo rje dang / /sa dang chu dang me dang rlung rnams ni/ /ngo bo nyid gyur spyan la sogs par grags/ /gzugs dang tshor ba de bzhin 
'du shes dang / /'du byed dang ni rnam par shes bshad pa/ /rnam par snang mdzad la sogs bde gshegs te/ /rdo rje sa bon gyis ni dbyung bar bya/ /k+ShiM dzra~M kha~M ga~M khrA~M sa~M zhes bshad pa/ /'di dag mig la sogs pa rnams kyi yin/ /dzaHhU~M ba~M hoHkha~M ra~M zhes bshad pa/ /de dag gzugs kyi rdo rje 
la sogs pa'o/ /mA~M lA~M pA~M tA~M zhais bya bzhir bshad pa/ /de dag spyan la sogs pa rnams kyi yin/ /b+h+rU~M a~M dzra~M kha~M oM zhais bya ba dag /rim pa ji bzhin rtag pa la sogs pa'i/ /rang rang gi ni ngo bo rnam dag pa/ /rim bzhin sku yi rdo rje la sogs gyur/ /dpal ldan rdo rje 'dzin pa lta 
bur ni/ /chos nyid kyis ni phan tshun khyad par med/ /phyin ci log gi rtog pa las grol bas/ /bya ba ma lus par ni rdzogs par bya/ /thub pa'i 'khor lo ma lus mchod par bya/ /mchog 'di de dag kun du rab tu dbul/ /zas la spyod tshe snying ga'i zla ba yi/ /'khor lo'i gtso bo rang gi 
gsang sngags kyis/ /kun du dmigs te byang chub sems kyis ni/ /ngo bo nyid gyur 'od dang ldan par bsam/ /dngos po de dag gsum gyis bzlas bya ste/ /thams cad mnyam pa nyid du rnam dag pa/ /de nyid sku yi rdo rje la sogs pa/ /lha rnams kun du tshim pa nyid du bya/ /phyi yi sbyin sreg 
</page>

 <page>
<ph>616</ph><p>082-308b</p>
cho ga ji lta bar/ /yid kyi spyod yul sems kyis bya ba ste/ /phung po'i bud shing rnam par sreg byed pa/ /ye shes 'bar ba bla na med par bshad/ /dam tshig nyams la snying gar zla ba la/ /snying po sna tshogs rdo rje ji bzhin bsam/ /dpal ldan dam tshig rdo rje rnal 'byor pas/ /'gro 
ba rang bzhin gyis dag rnam bsams la/ /sna tshogs pad+ma'i 'dab ma'i dbus su ni/ /sngar gyi rim pas dbang bskur kun du blang / /phyi rol dag tu khrus kyi cho ga la/ /rim 'dir khyad par yang dang yang bsam bya/ /thun mtshams rnams su de bzhin mchod la sogs/ /sngon du 
'gro ba'i bzlas brjod byas nas ni/ /snying ga'i 'khor lo'i nang du chud par bya/ /snying rje shes rab ldan pas dbyings su nyal/ /ldang ba'i dus su dam tshig lha mo yi/ /yang dag glu yis dpa' bo yongs bskul ba'i/ /ldang bas thub pa bzlas brjod la sogs pa'i/ /cho ga snga ma 
bzhin du bya ba yin/ /dngos grub nye ba'i mtshan ma mthong nas ni/ /de nyid gsum brjod byas nas rang gi sems/ /sngar bshad dkyil 'khor dag la gnas nas ni/ /rang 'dod go 'phang rab tu bsgrub bya yin/ /bgegs rnams bdud rtsi thab sbyor 'khor lo yi/ /bsrung ba bka' 
yi 'khor lo rab sbyar bya/ /de nyid bdud las rnam par rgyal byed yin/ /dbang bskur byas pa'i 'bad pas nges par gzhom/ /gang zhig dbus su gnas par gyur pa yi/ /'khor lo de yang de yi cho 'phrul 'gyur/ /tha mal rnam rtog rgyun las ma gtogs par/ /srid pa'i sdug 
bsngal yod pa ma yin te/ /de ni rnam par 'gog par 'gyur ba'i sems/ /sems ni mngon sum byin brlabs kyis mngon 'gyur/ /zab cing rgya che ba yi bdag nyid can/ /der ni kun rtog gang yin snang mi 'gyur/ /yang dag sems las tha dad ma yin zhing / /kun brtags mtshan 
ma sngar ni bsgrub log pas/ /srid pa lan cig tsam du ldang mi nus/ /gang du ldog pa med pas bgrod phul byung / /'dir ni mthong ba dang ni bslabs 'phel bas/ /rnam dag rtog pa yang dag 'gog pa ste/ /tha mal pa yi rang gzugs dngos po yis/ /bdag med sbyin sogs mi 
</page>

 <page>
<ph>617</ph><p>082-309a</p>
zad gter mi 'gyur/ /'dir ni gnas med ye shes dge ba'i lam/ /'dir ni bden yang der ni ldog mi 'gyur/ /de ltar rtogs nas snying rjer ldan pa dag /ye shes bsam yas skad cig gis bsgrubs pa/ /dpal ldan kun du bzang po'i ngo bo nyid/ /mkhas 
pas gang zhig nges par bsam mi byed/ /gang du dpal ldan 'dus pa'i lam las ni/ /rnal 'byor dbang phyug rnams kyis bgrod pa'i don/ /rgyal ba rgya mtsho'i ye shes dam pa'i gzhi/ /tshad med byang chub rgyan gyur gsang ba'o/ /'di ni mtshungs med dam pa mchog gi gnas/ /
dug lnga'i rtog pa de nyid ngo bo nyid/ /yongs su shes pa'i lam gyur bsam mi khyab/ /'phags pa nyan thos dgra bcom zag pa zad/ /de la thog mar rgyun du zhugs pa dang / /phyir mi 'ong dang lan cig phyir zhugs pa/ /de dag 'khor ba dag par 'dod pa'i lam/ /rang sangs 
rgyas ni 'byung tshul gnyis su gnas/ /smon lam 'bras bu thob pa ngal bso'i lam/ /byang chub sems dpa' seng ge'i rgyal po ltar/ /ri dgas phra mo skrag byed 'dir 'byung ba/ /ngang pa glang chen khyu mchog rtsal gyis ni/ /ri dgas seng ge sha ra Na mchog dang / /mkha' lding 
ga ru Da li lding gyur pa/ /'brug sgra sgrogs byed cang shes rta yi rtsal/ /bya khyung chen po shang shang ru ru ste/ /ri bong dag gis rang spyod shugs bstan pa'o/ /'khor ba'i rgya mtshor nor bu gnas pa'i gzhi/ /klu dbang rnams dang chu srin chen po dang / /ltos 'gro za byed shin tu mi bzad pas/ /
rus sbal dung ltar ma 'dres gnas byas pa/ /de las mu tig la sogs sna tshogs pa/ /gang du yon tan ldan yang bag med gnas/ /bag la nyal ba'i phyogs ni zlog pa gnyis/ /skabs las ma bab nus pa 'byung mi nus/ /sa bon phra mo kun nas ldang ba na/ /dus 
la bab tshe slu ba med par 'byung / /ded dpon thabs la mkhas pa'i gzings bcas pas/ /thar pa thob byed yan lag kun ldan pas/ /rin chen nor bus dgos pa rab sgrub pa/ /dpal ldan 'dus pa'i rgyud du shes par bya/ /dbang thob byed pa rdo rje'i theg pa 'dir/ /bum pa 
</page>

 <page>
<ph>618</ph><p>082-309b</p>
bzhi ldan lam bgrod rdo rje dang / /dkyil 'khor chos 'byung pad+ma'i sdong por 'byung / /sa lam khyad par rigs dang ldan pa'i chos/ /'khor los sgyur rgyal rin chen bdun ldan pa'i/ /gsang ba'i mas 'jug yas babs tshul shes pas/ /spre'u khwa ta'i tshul las bstan pa 
yin/ /rdo rje gsum dang zla ba nyi ma dang / /mun pa dag gis rtogs pa gang yin pa/ /me long gzugs brnyan rdo rje sems dpa'i sku/ /ye shes 'ja' tshon chu yi zla bar ston/ /me 'od 'bar bas kun nas snang ba che/ /des khyab kun du ston pa de bzhin gshegs/ /rigs kyi sku 
dang sa bon mtshan mar snang / /de nyid sangs rgyas mchog tu 'byung ba las/ /de dag gnas skabs phrin las dngos grub kun/ /du ma'i mthu stobs yon tan dpal du 'char/ /du ba smig rgyu srin bu me khyer ba/ /mar me 'bar dang mkha' snang dag pa ste/ /sna tshogs rtags dang yon tan 
mi zad pa/ /grub pa spyod pas rgyu 'bras tha dad pa/ /ma 'dres yongs su dag pa dus med pa/ /bskal pa grangs med skad cig sgyu ma yis/ /gsum gyi dus la 'da' ba dbang phyug mchog /kha sbyar bde chen sku ni rdo rje 'chang / /dkyil 'khor bdag po dpal ldan byang chub sems/ /
des ni dag dang ma dag zhing khams su/ /mdzad pa rgya mtsho sprul pa'i snang ba yang / /bsam gyis mi khyab ye shes rol par ston/ /rdo rje sems dpa' dang po'i mgon por ni/ /spros med bde chen mi 'gyur gcig pa nyid/ /lhun gyis grub pa'i rang byung ngang la bzhugs/ /zhes gsungs 
pa dang / 'dus pa rnams kyis dgyes pas yongs su khyab cing sems kyi rtog pa yongs su chod de cang mi smra bar rang rang gi stan la 'dug par gyur to/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med 
pa mnyam pa nyid rnam par rgyal ba las sangs rgyas thams cad kyi rten cing 'brel bar 'byung ba la gnas par bstan pa'i le'u ste bdun cu gsum pa'o// //de nas gsang ba rdo rje 'dzin/ /rdo rje rgyal po 'khor lo'i gtso/ /bdag med ye shes rgyal po che/ /ci yang mi gsung 
</page>

 <page>
<ph>619</ph><p>082-310a</p>
bzhugs pa la/ /rdo rje dpal mchog chen po yi/ /sangs rgyas byang chub sems dpa' che/ /ma lus kun gyis bkur bar mdzad/ /'dir ni sangs rgyas thams cad kyi/ /gsang ba'i gnas ni dag pa nyid/ /gsungs shing gsungs shig tshul chen po/ /yid 
dang ye shes spyod pa las/ /dam tshig mchog 'di bstan du gsol/ /de nyid nye bar dgongs gyur nas/ /gsung ni 'di skad bka' stsal to/ /gsang ba'i tshul ni rgya mtsho ltar/ /zab cing rgya che tshul bstan te/ /sngags kyi spyod pa tshad med cing / sangs rgyas ye shes 
bsam mi khyab/ /rigs kyi phyi rol phyag rgya che/ /'di las gzhan du ma rtog cig /rigs kyi bu rnams mdor bsdu na/ /'di ltar sngags kyi spyod pa ni/ /btsun mo'i 'khor gyi nang dag tu/ 'dod yon mngon par rol gyur kyang / /zag med bde ba chen po yi/ /ye shes kun du 
spyod pas na/ /de bzhin gshegs pa'i spyod pa yin/ /dpa' rlabs med pa'i rang bzhinagyis/ /rtog med lhan cig skyes par 'char/ /rigs kyi bu dag 'di lta ste/ /dper na nam mkha'i khams 'di ni/ /kun gyi rjes su song bste/ /chos rnams ma lus dkyil 'khor dag /
nam mkha'i khongs su gtogs pa'o/ /de bzhin chos rnams ma lus pa/ /de dag ngo bo nyid dag pas/ /khams gsum kun du mi gnas shing / /'byung ba bzhi la gnas mi byed/ /gang du 'gro 'ong rnam bral ba'o/ /rigs kyi bu de des bsten na/ /ngo bo nyid kyi dag pa yi/ /
chos rnams de ltar rjes rig bya/ /de bzhin gshegs pa thams cad kyi/ /don gyi dbang ni bla na med/ /'di ltar mkhyen pas 'chang mdzad pa'o/ /rigs kyi bu rnams de ltar na/ nam mkha'i tshig ltar nges brjod pas/ /de bzhin gshegs pa tshig dag kyang / /de dag de ltar rjes rig 
bya/ /'di ni gsang ba'i gnas yin no/ /chos can gcig la rtog pa ni/ /rnam pa sna tshogs snang ba yin/ /bde sdug 'gro bar 'byung ba rnams/ /las kyi khyad par goms pa'i phyir/ /de phyir dge dang mi dge'i las/ /lus la sogs pa'i rnam rtog byung / /rtog pa 
</page>

 <page>
<ph>620</ph><p>082-310b</p>
thams cad med grol ma/ /der rtog pa la gnas pa med/ /rtog pa las ni ye shes med/ /ma rtogs nyes pas ye shes 'joms/ /mi rtogs pa las rtog pa ru/ /ldog pa nam yang mi srid do/ gzhan du rtog pa'i gnyen po ru/ /ye shes bsam pa ma yin te/ /spang bya 
gnyen po gnyis medapas/ /gnyis med mnyam pa'i ngang nyid du/ /skye dang 'gag par mi 'gyur ro/ /de nyid bsam pa rdzogs pa'i lam/ nges par 'di ni rtogs par rtags/ /ngo bo rgyu tshul 'byung ba khams/ /las dang dbye ba de nyid rlung / /'byung 'jug gnas pa 
rnam par brtag /'bru gsum sngags kyi ngo bo nyid/ /A li kA li sbyor dbul bas/ /brtag pa grags ldan bzlas pa nyid/ /sbyor dang byed par rtags ldan pa/ /ngag dben rlung gi rnal 'byor brtan/ /rgyu dang 'bras bu sbyor ba gang / /snang ba gsum po 'char tshulate/ /dus 
dang 'byung 'gyur thabs khyad par/ /dbyer med ye shes gnas thob pa/ /spyod pa ye shes mngon du byed/ /slob dang mi slob der spyod pa'o/ /rang bzhin shes pa'i lam gyurapa/ /rnam shes sgyu mar mtshan pa'i chos/ /khyad par las dang spyod pa gang / /dngos grub thob phyir 
bdag byin brlab/ /phyi nang mngon par byang chub tshul/ /rnal 'byor thob pa'i bsam gtan gnas/ /'jug dang 'byung ba rtags bcas pas/ /spyod tshul ye shes des 'thob po/ /lta dang nyams myong lus dang ngag /bsam gtan mnyam rjes spyod pa dang / /slob dang mi slob gnyis 
med cing / /rab tu mi gnas zung du 'jug /ji ltar gsungs pa'i sdom ldan pas/ /ji skad thob pa mnyam par spyod/ /dam tshig med la blo ldanagyis/ /gzhan la gsang ba 'dus rig bya/ /snying rje gnas pa las byed pa/ /sangs rgyas mchod dang 'gro don dag /mthong na lus dang ngag 
las 'byung / /phyag rgya sngags kyi bdag nyid do/ /'di ni gsang ba nges bstanapa/ /yan lag kun bsgoms las 'das shing / /rtog pa'i tshul ni rnam spangs nas/ /gug skyed thig le las 'dasapa/ /'dir ni dkyil 'khor mchog yin no/ /sems can thams cad 'jug pa ni/ /rang 
</page>

 <page>
<ph>621</ph><p>082-311a</p>
bzhin med pa'i rang bzhin spangs/ /sems ni skul zhig rtog byas pa'i/ /dkyil 'khor dkyil 'khor lta bu'o/ /yod dang med pa gnyis mtha' yin te/ /dag dang ma dag gnyis ka 'di yang mtha'/ /de bas mtha' gnyis rnam par spangs nas ni/ /mkhas pas 
dbus la'ang gnas par mi byed do/ /gang du nyan rang theg la mi bslab cing / /byang chub spyod pa de la nges bslabs na/ /byang chub spyod la spyad pas rgyal yon tan/ /gling bzhi 'di las rab byung chen por 'gyur/ /chos thams cad 'gro ba dang 'ong ba med pa'i spyod yul la gnas pa rdo rje 
zhes bya ba'i ting nge 'dzin to/ /de nas rdo rje 'dzinapa bcom ldan 'das de bzhin gshegs pa thams cad kyi bdag po dkyil 'khor gyi lha'i 'khor lo spro ba dang sdud pa'i bdag nyid can gyis sa bon yang dag par phyung ngo / /'di ni sngags rnams thams cad kyi/ /dbyangs dang gsal byed 
sbyar ba las/ /gang du phreng ba bkod par byed/ /sde tshan drug pa'i gsum pa dang / /gsum pa yi ni gsum pa dang / /mthar gnas pa yi gnyis pa sbyar/ /lnga pa yi ni bzhi ba la/ /an+ta s+tha yi gnyis pa sbyin/ /gnyis pa'i gsum pas mtha' brten pa/ /dbyangs kyi 
bzhi pas brgyan parabya/ /uSh+ma yi ni thar gyur pas/ /gnyis pa'i thig le brgyan pa nyid/ /dbyang kyi drug pas brgyan pa ni/ /mi bskyod pa yi gsang sngags brjod/ /gsum pa yi ni gsum pa la/ /dbyangs yig bzhi pa dang ldan pa/ /lnga pa yi ni lnga pa spyin/ /gsum 
pa yi ni gsum pa la/ USh+ma Na yi mtha' ma sbyar/ /gnyis pa'i gsum pas mtha' brten pa/ /dbyangs yig gsum pa sbyin par bya/ /drug pa yi ni bzhi ba la/ /mthar nas pa yi gnyis pa sbyar/ /dbyangs kyi lnga pa sbyin par bya/ /steng du thig le nA das brgyan//
'di ni rtag pa'i snying po brjod/ /lnga pa yi ni dang po la/ /mthar gnas pa yi gnyis par sbyar/ /steng du dbyangs kyi bcwa lnga pas/ /brgyan gyur 'di ni sa bon yin/ mthar gnas pa yi gnyis pa la/ /lnga pa yi ni gsum pas brgyan/ /lnga pa'i lnga pa tha ma sbyin/ /lnga pa yi 
</page>

 <page>
<ph>622</ph><p>082-311b</p>
ni bzhi pa la/ /at+na s+tha yi gnyis pa'o/ gnyis pa'i gsum pas mtha' brten pa/ /dbyangs kyi bzhi pas brgyan par bya/ /'di ni rin chen rgyal po yi/ /gsang sngagasabasdus pa'i tshul du brjod/ /dbyangs kyi dang po nyid la yang / /an+ta s+tha yi gnyis pa 
dang / /dbyang yig bcu gsum pa sbyin bya/ /dbyangs kyi bcu pa nyid la ni/ /gnyis pa gsum pas mthar brten pa'o/ /uSh+ma Na ni bzhi ba la/ /dbyangs yig bdun pas steng dang 'og /dbyangs kyi bcwa lnga pa dang sbyar/ /'di ni 'od dpag med pa yi/ /gsang 
ba 'jig rten dag pa'o/ /gnyis pa'i gnyis pa nyid la ni/ /dbyangs kyi thig le nA das brgyan/ /drug pa yi ni dang po la/ /at+na s+thA yi gnyis pa sbyar/ /gsum pa yi ni gsum pa la/ /gsum pa yi ni lnga pas brgyan/ /lnga pa yi ni bzhi ba la/ /an+ta s+thA yi gnyis 
pa'o/ /gnyis pa'i gsum pas mtha' brten pa/ /dbyangs kyi bzhi pas brgyan par bya/ /gdon mi za ba'i rjes 'gro ba'i/ /gsang ba las kyi rigs 'byung ba'o/ /mthar gnas pa yi gsum pa la/ /dbyangs kyi bcwa lnga pas brgyan bya/ /lnga pa yi ni bzhi pa la/ /dbyangs 
kyi bcu gnyis pas brgyan bya/ /uSh+ma yi ni dang po dang / /an+ta s+tha yi gnyis pa las/ /lnga pa'i dang po nyid dag la/ /uSh+ma na yi gsum pas brgyan/ /dbyangs kyi gsum pas sbyin par bya/ /drug pa yi ni lnga pa la/ /dbyangs kyi bcwa lnga pa dang sbyar/ /drug pa yi ni lnga pa 
la/ /dbyangs kyi bcu gsum pa sbyin bya/ /uSh+ma na yi tha ma las/ /mthar gnas pa yi gnyis pa dang / /bzhi ba'i dang po nyid dag la/ /uSh+ma na yi gnyis po sbyin/ /dbyangs kyi gsum pas brgyan par bya/ /drug pa yi ni dang pol/ /gnyis pa'i lnga pas brgyan par bya/ /
an+ta s+tha yi gnyis pa la/ /gnyis pa yi ni gsum pas dang / /mthar gnas pa yi gnyis pa la/ /lnga pa yi ni dang po la/ /uSh+ma yi ni gnyis pa sbyin/ /dbyangs kyi bzhi pas sbyin par bya/ /lnga pa yi ni dang po la/ /gnyis pa yi ni lnga pas brgyan/ /sde tshan drug pa'i gsum pa 
</page>

 <page>
<ph>623</ph><p>082-312a</p>
dang / /gsum pa yi ni gsum pa sbyin/ /mthar gnas pa yi gnyis pa sbyar/ /at+na s+tha yiganyis pa las/ /lnga pa yi ni dang po la/ /uSh+ma na yi gsum pa sbyin/ /dbyangs kyi bzhi pas brgyan par bya/ /'di ni 'byung ba dag pa yi/ /rigs kyi yum 
bzhi'i snying por brjod/ /mthar gnas pa yi dang po las/ /drug pa yi ni lnga pa la/ /bzhi pa yi ni lnga pa dang / bzhi pa yi ni dang po dang / gnyis pa yi ni dang po la/ /mthar gnas pa yi gnyis pa sbyar/ /lnga ba'i gsum pa bcas pa la/ /dbyangs kyi gsum pa sbyin 
par bya/ /drug pa yi ni dang po la/ /an+ta s+tha yi gnyis pa sbyar/ /lnga pa yi ni gsum pas mdzes/ /gsum pa yi ni bzhi par ldan/ /lnga pa yi ni dang po la/ /gnyis pa yi ni dang po la/ /mthar gnas pa yi gnyis pa sbyar/ /lnga pa gsum pa ldan pa nyid/ /
dbyangs kyi bzhi ba sbyin par bya/ /drug pa yi ni dang po dang / /lnga pa yi ni gsum pa sbyar/ /drug pa'i tha ma gzung bar bya/ /lnga pa yi ni dang po la/ /gnyis pa yi ni dang po la/ /an+ta s+tha yiganyis pa sbyar/ /lnga pa'i gsum pa dang ldan pa/ /dbyangs yig bzhi pas brgyan 
par bya/ /drug pa yi ni bzhi pa la/ /gnyis pa gsum pa sbyar ba dang / /dbyangs kyi gsum pa steng nas sbyin/ /lnga pa yi ni lnga pa la/ /bzhi pa yi ni lnga par bcas/ /lnga pa yi ni dang po la/ /gnyis pa'i dang po dang bcas pa/ /mthar gnas pa yi gnyis pa dang / /bzhi 
ba'i gsum pa dang ldan par/ /dbyangs kyi bzhi pa thog mar sbyar/ /'di ni khro bo'i rgyal po bzhi/ /bla med rigs kyi sgo bzhi 'byung / /gsang sngags 'di ni gsungs tsam gyis/ /dkyil 'khor ma lus rig pa'i gtso/ /rtsa bar gyur pa'i don shes pas/ /
nus pa sngon du 'byin par byed/ /thams cad rigs kyi bye brag gis/ /sngags kyi khyad par bstan pa yin/ /dbyangs yig bcu gzhi pa la ni/ /bcwa lnga pa yis sbyar ba gang / /'di ni sku ni gzi brjid mchog /spyan 'dren pa ru gyur pa yin/ /sde tshan brgyad pa'i tha ma la/ /
</page>

 <page>
<ph>624</ph><p>082-312b</p>
dbyangs yig drug pa sbyar bar bya/ /sde tshan gnyis pa'i tha ma sbyin/ 'di ni sdud cing gshegs gsol ba/ /dbyangs yig dang po'i rang bzhin can/ /gnas shing bzhugs par byed pa'o/ /mi phyed ye shes 'byung ba ste/ /khyab cing dri ma med pa'o/ /bu mo lo grangs 
bcu gnyis ma'am/ /khye'u lo grangs bcu gnyis pa/ mtshan nyid thams cad yongs rdzogs pas/ /bzung nas dbab pa rab tu brtag /rdza yi phye ma so ma dag /so so yi ni rkang 'og tu/ /nyi zla gnyis su bri bar bya/ /de las khrus bya rgyan btags nas/ /de nas langs pa'i 
skyes bu 'di'ang / /thal mo snying gar sbyar byas shing / /steng 'og rlung la bslab par bya/ /de nyid mi yi sha dang ni/ /bdud rtsi sbyar ba bsres de yang / /gu gul nag po bcas pas 'dug /dang po rkang ba'i mthil dag tu/ /ya~M las rlung gi dkyil 'khor sngo/ /ba dan gyis ni mtshan pa 
bsam/ /mdoms bar du ni me yin no/ /sa bon dkyil 'khor 'bar ba bsam/ /lte bar ba~M las chu yi gnas/ /dkar po zlum po dgod par bya/ /de steng sa yi dkyil 'khor dang / /la~M las byung ba rdo rjes mtshan/ /gru bzhi mdzes pa nyid du bsam/ /lte bar dz+haiM dmar skul bar byed/ /
'bar ba 'od 'phro mi zad pa'o/ /snying gar hU~M mthing 'od 'bar dang / /spyi bor ha~M dkar bsil bar gyur/ /mgrin par a dmar rim pa ste/ /de dag kun la bla ma yis/ /hU~M tra~M a dz+he zhes bya ba'i/ /rig sngags rdo rje bzlas pa dang / /lha yi sa bon phreng sngags kyis/ /rdo rje slob dpon gyis 
kyang bsam/ /nam mkha'i dbyings bzhin mi rtog cing / /rtog pa gzhan dag ma gos pa/ /rdo rje sems dpa'i lus gnas su/ /mi bskyod pa dang sku rdo rje/ /chos 'dzin pa dag rang gis bsam/ /rang gi lte ba'i dz+haiM 'od las/ /'od zer dpag med byung nas ni/ lha gsum po ni bskul byas te/ /de 
nas khye'u lus kyi ni/ /yi ge dz+haiM la bskul bar bya/ /de las rlung dang bcas pa'i sgra/ /myur du zhugs te rkang mthil gyi/ /rlung dang bcas pa'i ba dan bskyod/ /nyi zlas nam mkhar bteg nas ni/ /sum mdo'i me sbar chu yang khol/ /snying gar sa g.yos 'khor ba las/ /yi ge snga ma gsum 
</page>

 <page>
<ph>625</ph><p>082-313a</p>
bskul te/ /'od kyis lus kyi nang khengs shing / /sna bug g.yas nas byung nas kyang / /der gnas pa yi 'gro kun gyi/ /sna bug g.yon du zhugs byas te/ /kun la 'od 'bar 'khor ba yis/ /lus nang rab tu khengs par bsam/ /de nas bdud rtsi lus la 
gtor/ /rol mo'i sgra ni sna tshogs bya/ /des ni bskul bar the tshom med/ /galate lus ngag yid gsum la/ /rtags rnams nges par ma byung na/ /lan gsum bar du bzlas par bya/ /des ni nges par bskul gyur pa'i/ /'gul ba dang ni bskyod pa sogs/ /ma lus 
sngags kyi tshig 'byung ste/ /'di yis bskul ba ma lus pa'i/ /gsang ba rab tu gyur pa yin/ /dkyil 'khor kun gyi gsang ba yi/ /ye shes mchog tu brtag pa'o/ /de nas rgyal po rdo rje 'dzin/ /de bzhin gshegs pa kun gyi bdag /sku gsum gnas ni yongs dag pas/ /rdo rje 
gsung gis bka' stsal to/ /de bzhin gshegs pa thams cad kyi kun rtog dag par byed par rdo rje zhes bya ba'i ting nge 'dzin rab tu bstan pa'o/ /gang du dug gsum cha las ni/ /rtog pa'i snang ba rgyas pa las/ /rang bzhin 'byung bar gyur pa dag /thabs kyi rang bzhin 
shes rab kyi/ /yi ges dag par byed pa dang / /shes rab rang bzhin gyur pa la/ thabs kyi yi ges dag par byed/ /gang du 'gron par gyur pa la/ /tha mi dad pa'i yi ge yis/ /rtog pa mngon par sbyang ba ste/ /g.yas rtsal ni brten nas ni/ /zhe sdag rtog pa gtso gyur pa/ /
g.yon rtsal ni brten pa yis/ /'dod chags rtog pa gtsor byed 'byung / /sgra gcan la ni brten nas ni/ /ma rig pa ni 'byung zhing 'gro/ /gnas pa lus kyi yi ge las/ /'khor bskyed byed rtog pa 'byung / /de nyid rang bzhin rtog pa yis/ /srog dang rtsol ba la skyangs te/ /pho mo ma 
ning rlung 'di dag /cung zad dul bar gyur pa na/ /lam gyi chos 'byung rtags 'char byed/ /rlung nyid nyid shin tudag pa yis/ /yi ge gsang sngags dag gyur bar/ /rtog pa ye shes chen por 'char/ /a zhes bya ba mi chags byed/ /A zhes bya bas bar mar gnas/ /i zhes bya ba 
</page>

 <page>
<ph>626</ph><p>082-313b</p>
chags chen te/ /I zhes bya ba g.yeng bar 'gyur/ u zhes bya ba 'jugapa'i yid/ /U zhes mya ngan bskyed 'gyur bas/ /r-i zhes mya ngan gyis gdung byed/ /r-I zhes mya ngan gyis gnod byed/ /l-i zhes cung zad zhi bar gnas/ /l-I zhes kun du rtog pa nyid/ /e zhes 'jigs pa 
tsam gyur pa/ /ai zhes bar ma'i 'jigs bcas pa/ /o zhes 'jigs pa chen po yin/ /au zhes sred pa'i zhen pa nyid/ /aM zhes bar ma'i sred zhes bskyed/ /AM zhes sred pa chen po yin/ /a zhes nyer len gzhis yin te/ /A zhes mi dge log lta can/ /i zhes 
pa ni bkres pa ste/ /I zhes skom pas gdungs pa yin/ /u zhes tshor ba'i bye brag myong / /U zhes tshor ba'i bar ma gnas/ /r-i zhes tshor ba chen po dang / /r-I zhes rig par byed pa po/ /l-i zhes mi 'gyur rig pa 'dzin/ /l-I zhes rig pa'i yid 'jug zhi/ /e zhes so sor rtog 
sbyong ba/ /ai zhais ngo tshas bag yod byed/ /o zhes snying rje bar sems pa/ /au zhes brtse ba byams par bcas/ /a zhesabya bar dog par byed/ /a zhes bsags pa sna tshogs pa/ /k+sha zhes phrag dog rtog pa ste/ /'di dag rang bzhin rtag bcas yin/ /ka zhes bya ba chags 
sems yin/ /kha zhes zhen par 'byung ba dang / /ga zhes dga' ba'i chags pa can/ /g+ha zhes bar ma'i dgang ba can/ /nga zhes shin tu dga' ba'i dges/ /tsa zhes bde bas yi rangs te/ /tsha zhes rab tu mgu bas rangs/ /dza zhes bya ba ngo mtshar skyes/ /dz+ha zhes bya ba dgod par byed/ /nya zhes 
de nyid kyis tshim yin/ /Ta zhes 'byung bar 'dod pa yin/ /Tha zhes 'o byed par 'dod pa/ /Da zhes 'jib par byed pa yin/ /D+ha zhes brtan pa'i sems gnas yin/ /Na zhes brtson 'grus skyed byed pa/ /ta zhes nga rgyal rtog pa yin/ /Tha zhes lus ngag bya ba byed/ /da zhes 'phrogs 
pa bskyod pa yin/ /b+ha zhes stobs skyed khyad par la/ /na zhes sems spro dang bcas/ /pa zhesatha dad med bdag gyur/ /pha zhes tha dad med btang snyoms/ /bzhes tha dad med pa'i dngos/ /b+ha zhes drag po'i bde ba 'dod/ /ma zhes sgeg par byed pa'o/ /ya zhes rlung gis 'gres byed pa/ /ra 
</page>

 <page>
<ph>627</ph><p>082-314a</p>
zhes cung zad 'bar ba'i dge/ /la zhes gsal ba'i tshig brjod pa/ /wa zhes bden smra g.yo med pa/ /sha zhes brdzun du smra byed pa/ /Sha zhes de bzhin nyid des byed/ /sa zhes nye bar mi'adod pa/ /ha zhes sbyin par byed pa yin/ /k+sha zhes kun du bskul 'dod pa/ /kla zhes 
pa ni de bzhin des/ /sla zhes pa ni dpa' bar 'dod/ /l+la zhes bag med shes bzhin bral/ /sh+la zhes g.yo sgyu ston pa dang / /d+ha zhais mi srun par 'byung zhing / /da zhes byas gyur 'gro bar byed/ /'di ni kun du rtog par 'gyur/ /a A zhes par gyur pa gang / /bar ma'i chags 
gyur ma rig che/ /i I zhes pa bar ma ste/ /rjes su 'dzin pa med pa la/ /u U zhes pa rnam gnon pas/ /'grub pa nyid du gnas pa yin/ /e ai zhes pa thob pa'i cha/ /'gog pa la ni 'jug pa'o/ /o au zhais pa tha ma ste/ /yid ni skyo bar gyur pa'o/ a aH bcas 
pa 'thibs pa nyid/ /le lo snyom las gyur pa'o/ /r-i r-I l-i l-I 'byung ba las/ /mi phyed the tsom gyur pa ste/ /'di dag phra dang rags pa dang / /bar ma'i dbye ba bstan pa yin/ /thog ma dang ni tha ma dang / /dbus su 'byung ba'i skad cig ma/ /skye dang 'gag dang gnasapa las/ /
rang bzhin tha ma rtog las 'byung / /de nyid 'gro dang 'ong ba dang / gnas pa yi ni rlung gicha/ /thabs dang shes rab dbye ba yi/ /nyin dang mtshan du 'byung ba ni/ /brgyad cu phrag gnyis nye bar 'byung / /sa bon cha dang rnam par smin/ /yul gyur rkyen 'byung 'di dag ni/ /kun du rtog 
pa chen po ste/ /'di las dge dang mi dge byung / /de las bag chags las byung ba/ /bde 'gro dang ni ngan 'gro'i rgyun/ /rten 'brel bcu gnyis dag gis 'khor/ /'di dag lugs las bzlog gyur na/ /rang byung rnal 'byor pa ni 'gyur/ /'dir ni tshogs pa las skye ba/ /rten 'brel 
tsam du 'byung ba yin/ /rigs kyi bu dag 'di lta ste/ /dper na gtsub shing gtsub bstan dang / /skyes bu'i lag pa'i rtsol pa yi/ /rkyen gyis rab tu bskul gyur na/ /du ba me dang 'bar bcas pa/ /ji bzhin bar nas 'byung mod kyi/ /legs par brtags shing btsal ba na/ /me de gang 
</page>

 <page>
<ph>628</ph><p>082-314b</p>
du'ang mi gnas pa/ /rigs kyi bu dag de ltar na/ /de bzhin gshegs pa'i chos rnams kyis/ /bla med rang bzhin 'di dag kyang / /dam tshig stong pa nyid gnas pas/ /chos rnams rang bzhin rnam dag pa/ /'gro 'ong med par rjes rig bya/ /de nyid 'di ni bstan pa'o/ /zhes gsungs 
so/ /de nas byang chub sems dpa'i tshogs de dag thams cad ngo mtshar du gyur/ rmad du gyur nas rngam zhing mig gdang te tshig 'di skad ces smras so/ /rmad byung chen po chos rnams ni/ /nam mkha' dang ni mtshungs gyur cing / /rnam par mi rtog dag pa la/ /kun rdzob tsam du gsungs 
pa mtshar/ /de bzhin gshes pa thams cad kyi sku dang gsung dang thugs kyis gsang ba gsang ba 'dusapa/ rnal 'byor chen po gnyis su med pa mnyam pa nyid rnam par rgyal ba las sangs rgyas thams cad kyi rang bzhin rnam par dag cing don dam pa'i gnas kyi dag pa chen po de kho na 
nyid du bstan pa'i le'u ste bdun cu bzhi pa'o// //de nas rgyal po rdo rje 'dzin/ /kun mchog dbang phyug 'khor lo'i gtsos/ /rab tu byin brlabs snang ba las/ /bka' stsal rdo rje tshig 'di bstan/ /de nas de bzhin gshegs thams cad kyi sku dang gsung dang thugs kyi 
gsang ba gang du byin gyis rlob pa 'di/ nges par gyur pa 'di phyung ngo/ /gang zhig skyes ba'i spyod yul du/ /de bzhin gshegs pa'i dkyil 'khor mchog /gang zhig mthong zhing gang babs pa'i/ /yang dag ye shes rtogs par bya/ /sku babs pas ni 'dar bar byed/ /'phar zhing gar dang 
phyag rgya 'byung / /thugs kyi snying po rab bskul ba/ /srog rtsol 'gog pasa'agrub par 'gyur/ /ri gangs pa nyid kyang gsum du 'gyur/ /rnam rtog dang ni yul rnams dang / /'byung ba 'gag cing bde bar 'gyur/ /smig rgyu la sogs mthong bar 'byung / /lha chen dag kyang dbab pa 'byung / /
tshangs pas lus la byin brlabs na/ /tshangs pa'i dbyangs ni ston par byed/ /brgya byin gyis ni rdo rje 'dzin/ /lkog tu gyur pa mthong bar byed/ /drag po bas ni stobs rnyed cing / /rig byed dag ni 'don pa dang / /u mA de bI la sogs pas/ /rtse 'jo chags pa skye bar ston/ /lha chen dag ni gang 
</page>

 <page>
<ph>629</ph><p>082-315a</p>
babs pa/ /'khor lo 'dzin pa'i brda dag dang / /sa 'og sa steng sa bla'o/ /dbang du byed pa ston par 'gyur/ /'phags lam bzhi ni bden pa bzhi/ /chos rnams rtogs pa ston par byed/ /nyan thosarang rgyal rnams kyi ni/ /grub pa'i mtha' ni ston pa 
dang / /spyad pa'i yon tan 'byung ba las/ /sde pa rnams kyang spyod pa dang / /bse ru lta bu'i spyod tshul lo/ /theg pa dman par ltung ba'i rtags/ /byang chub sems dpa' spyod pa gang / /tshad med bzhi dang de la sogs/ /lus ngag yid kyis gang byung ba/ /sems 
dpa' lta stangs byed ba na/ /byang chub sems nyid 'grub 'gyur ba/ /ngo bo nyid med tshig brjod 'gyur/ /khru gang dag tu 'phags pa ni/ /bskyed pa'i rim pa brtan par byed/ /khru do ba ni rdzogs pa'i rim/ /khru brgyad kyis ni phyir mi ldog /lnga pas lam lnga mthar phyin pa/ /tshe gcig 
'bras bu thob par 'gyur/ /gsang ba grub pa dag gis ni/ /'bar pas dbab pa brtag par bya/ /rdo rje sku ni byin brlabs shing / /gzugs kyi phung po babs gyur pas/ /rnam par snang mdzad ye shes ni/ /gti mug rigs kyi dam tshig spyod/ /rdo rje gsung gis byin brlabs shing //
'du shes phung po babs gyur pas/ /'od dpag med pa'i ye shes ni/ /'dod chags rigs kyi dam tshig spyod/ /rdo rje thugs kyis byin brlabs shing / /rnam shes phung po dag byed babs/ /mi bskyod pa yi ye shes ni/ /zhe sdang rigs kyi dam tshig spyod/ /rdo rje yon tan gyis byin 
brlabs/ /tshor ba'i phung pos bdag byin brlabs/ /dkon mchog dpal gyi ye shes ni/ /nga rgyal rigs kyi dam tshig sbyong / /rdo rje phrin las byin gyis rlobs/ /'du byed phung po babs gyur bas/ /gdon mi za ba'i ye shes ni/ /phrag dog rigs kyi dam tshig spyod/ /sangs 
rgyas spyan ni babs gyur cing / /sa yi khams ni byin brlabs na/ /dbang chen ri rab ltar brtan cing / /rdo rje rgyas pa'i las 'grub 'gyur/ /mA ma kIs ni bdag rgyud la/ /chu yi khams ni byin brlabs ni/ /gdug pa rnams las bsil byed cing / /lha mo sgrol rnams 'grub pa'o/ /na bza' 
</page>

 <page>
<ph>630</ph><p>082-315b</p>
dkar mo bcas pa yis/ /me yi khams ni byin brlabs pas/ /bag chags de ni sreg byed cing / /rdo rje dbang du sdud par byed/ /lha mo sgrol ma'i gzi brjid kyis/ /rlung gi khams ni byin brlabs pas/ /thams cad skrod pa'i las byed do/ /rdo rje mngon spyod cher spyod do/ /lha mo 
gzugs kyi rdo rje ma/ /smig rgyu lta bur mthong bar byed/ /lha mo sgra yi rdo rje ma/ /du ba lta bur 'char bar byed/ /lha mo dri yi rdo rje ma/ /skar ma srin bu me khyer 'char/ /lha mo ro yi rdo rje la/ /mar me 'bar ba ltar gsal zhing / /lha mo reg bya rdo rje ma/ /thams cad stong pa'i chos nyid la/ /
nam mkha' khams ni babs gyur pas/ /bde ba chen po'i ye shes skye/ /de yi mig gi rnam shesal/ /sa yi snying pos byin brlabs pas/ /gzugs kyi dngos po sna tshogs dang / /lkog tu gyur pa'i rdzas rnams mthong / /de yi rna ba'i rnam shes la/ /lag na rdo rjes byin 
brlabs pas/ /phra rags sgra rnams thos pa dang / /lung bstan pa yang thob par 'gyur/ /de yi sna yi rnam shes la/ /nam mkha'i snying pos byin brlabs pas/ /sna tshogs dri rnams tshar ba dang / /sna rtse'i 'od zer tshogs mthong 'gyur/ /de yi lce yi rnam shes la/ /'jig 
rten dbang phyug gis byin brlabs/ /lha yi bdud rtsi myong byed cing / /gsung dbyangs snyan pa sna tshogs 'byung / /de yi lus kyi rnam shes la/ /sgrib pa sel bas byin brlabs pas/ /'jig rten khams ni gsum dag gi/ /reg bya'i khyad par mchog rnams thob/ /de yi 
yid kyi rnam shes la/ /kun du bzang pas byin brlabs pas/ /dus gsum shes pa'i ye shes ni/ /zhag gsum lon pa bzhin du dran/ /de yi yid la khyab byed par/ /byams pa mgon pos byin brlabasas pas/ /nyon mongs ye shes gyur nas kyang / /rtog pa med par 'gro 
zhing lding / /de yi kun gzhi'i rnam shes la/ /'jam pa'i dbyangs kyis byin brlabs pas/ /lus kyi cha shas g.yo 'gyur zhing / /mkha' la spyod pa nyid du 'gro/ /sku ni snang ba sgyur bar byed/ /gsung ni grag pa sngags su brjod/ /thugs kyi snying po rab bskul pas/ /srog rtsol 
</page>

 <page>
<ph>631</ph><p>082-316a</p>
bzlas pa 'grub par 'gyur/ /khro bo'i rgyal po thams cadakyi/ /de nyid byin gyis brlabs gyur na/ /bar chad bdud dpung ma lus 'joms/ /brtan pa mchog tu 'bebs par byed/ /khro bo'i rgyal po bcu rnams kyis/ /las la nges par byin 
brlabs na/ /phyag rgya byed cing sdigs mdzub byed/ /phyogs skyong bcu po 'joms par byed/ /g.yon brkyang g.yas brkyang rdo rje'i gar/ /rdo rje'i sa gzhi bsgyur ba dang / hU~M phaT rngams pa'i gad mo yis/ /rlung bcu dbang du sgyur par gnas/ /khro bo du ma spro zhing sdud/ /
ye shes thugs rje khros pa yis/ /dngos por 'dzin pa'i gdon rnams 'joms/ /lus kyi cha shas 'bebs par byed/ /rdo rje'i dkyil 'khor du byin gyis brlabs pa so sor rab tu bstan pa'i ting nge 'dzin to/ /bcom ldan rdo rje mi bskyod pas/ /gsang ba 'dus ba rtsa 
ba'i rgyud/ /sangs rgyas rnam par snang mdzad kyis/ /ta thA saM gra ha yi rgyud/ /sangs rgyas rin chen dpal gyis ni/ /sgyur 'phrul dra ba chen po'i rgyud/ /sangs rgyas 'od dpag med pa yis/ /zla gsang thig le'i rgyud gsungs so/ /sangs rgyas thogasamed grub pa yis/ /
dam tshig gsum bkod rgyal po bshad/ /sangs rgyas spyan mas mnyam sbyor rgyud/ /mA ma kIs nihe badzra/ /gos dkar mas ni 'khor lo sdom/ /sgrol mas sgyu 'phrul chen po nyid/ /dpal ldan rdo rje dbyings phyug mas/ /rdo rje gdan bzhi gtsug lag rgyud/ /gzugs kyi rdo rjes gsang 
ba'i mdzod/ /sgra yi rdo rje'i lha mo yis/ /bde ba dam pa rtogs skyed gsungs/ /dri yi rdo rjes sangs rgyas thod/ /ro yi rdo rje'i lha mo yis/ /rdo rje bdud rtsi'irgyud mchog gsungs/ /byams pa mgon pos rig mchogadang / /sa yi snying pos sku gsung thugs/ /rdo rje gsang pa'i 
rgyan bkod gsungs/ /gsang ba'i bdag pos dbang bskur rgyud/ /nam mkha'i snying pos dpal ldan ni/ /gsang ba thig le'i rgyud mchog gsungs/ /'jig rten dbang phyugamachog gis ni/ /pun+ta rI ka dra ba can/ /'jam dbyangs dpa' bo rtsa ba'i rgyud/ /sgrib pa thams 
</page>

 <page>
<ph>632</ph><p>082-316b</p>
cad rnam sel bas/ /ma mo g+ha yirgyud bstan pa/ /kun tu bzang pos gsang ba'i rgyud/ /byang chub sems dpa' mchog gis gsungs/ /gshin rje'i gshed pos dgra nag po/ /shes rab mthar byed khams gsum rgyal/ /rta mgrin gsang 
ba mchog tu rol/ /bdud rtsi 'khyil pas rdo rje sgo/ /mi g.yo mgon pos gangs pa'i rgyud/ /'dod rgyal thabs kyi zhags pa phreng / /dbyug sngon gdug pa kun 'dul ba/ /stobs po che yis sgra rgyal rgyud/ /suM b+ha rA dza sa rdo rjes/ /gtsug tor rdo rje 
gtsug tor rgyud/ /khro bo'i rgyal po mchog rnams kyis/ /rim par gsungs pa bstan pa'o/ /rtsa ba'i rgyud gyur sum cu gnyis/ /re re la yang phyi nang gsang ba bcas/ /khyad par phyi yi 'bum phrag sum cu drug /yi ge'i dbye ba stong phrag sum cu bzhi/ /
byang chub sems dpa' rig mar bcas/ /khro bo'i rgyal po rnams kyis nges par gsungs pa'o/ /'di dag 'gro ba'i don slad du/ /sngon rgyu'i nus pa rten can la/ /de nyid khro chags sku ru ston/ /bag la nyal dang phra ba yi/ /zag pa med pa'i 
spyod yul la/ /zhi ba spros med mdzad pa byed/ /zhing khams bye ba stong phrag tu/ /mdzad pa rnam pa tha dad pas/ /gcig las du ma rnam par 'phrul/ /sems can khams rnams skyes pa dang / /'byung ba gnas pa'i srid pa ru/ /rgyu dang rkyen las 
grub tshul dang / /nyon mongs khams dang dbang po dang / /bag la nyal sogs dri ma rnams/ /khams gsum brtan dang g.yo ba yi/ /rgyu 'bras phra ba'i phra ba la/ /lag mthil skyu ru ra bzhag 'dra/ /rdo rje'i spyan dang rdo rje'i snyan/ /rdo rje'i thugs dang 
rdo rje gnas/ /rdo rje spyod pa'i rdzu 'phrul rnams/ /sangs rgyas mngon shes lnga don 'grub/ /yongs su ma dag kla klo'i gling / /tha dad par ni nyon mongs can/ /de dag shin tu dul bar mdzad/ /drag po'i nyams ni gar dgu rol/ /dbang la chags tshul drug 
</page>

 <page>
<ph>633</ph><p>082-317a</p>
cu bzhi/ /rgyas la khyad parabacu drug ste/ /zhi ba'i tshul ni bcu gnyis yin/ /sangs rgyas thams cad kyi ni yang / /gsang ba yongs su rdzogs pa nyid/ /dpal mchog rten pa bdun pa ste/ /rtog pa dang po gling slong ba/ /gsang ba rgyas par bstan pa yin/ /rtog pa gnyis 
pa rdo rje'i rigs/ /mchog tu brtag pa chen po las/ /brjod bya rjod byed tshul ldan pa/ /ting nge 'dzin dang bcas pa'o/ /rtog pa gsus pa rin chen rigs/ /'od zer snang ba'i ye shes che/ /tha dad med pa chos kyi dbyings/ /byang chub chen po brjod pa'o/ /rtog pa bzhi po pad+ma'i rigs/ /
ma chags bde ba 'od 'bar ba/ /so so'i ting 'dzin la zhugs nas/ /rtog pa'i ye shes 'char byed pa'o/ /rtog pa lnga pa las kyi rigs/ /sna tshogs don kun sgrub byed pas/ /shes rab ral gri yongs gcod pa'i/ /khyad par bsgrub pa brjod pa'o/ /rtog pa drug pa chos kyi dbyings/ /
sangs rgyas du ma'i dgongs pa dag /gcig tu yang dag bsdus pa ni/ /de nyid mchog tu mi 'gyur ba'o/ /rtog pa bdun pa snang ba rgyas/ /ye shes lnga ni rab 'byung ba/ /'od zer sna tshogs tshad med pa/ /bkod pa mtha' yas sprin tshogs pas/ /rab tu 'bar ba'i 'od mnga' ba/ /
dpag med tshul 'di bstan pa'o/ /bcom ldan rdo rje 'dzin pa ni/ /g.yas dang g.yon gyis sbyar pa dang / /g.yon brkyang du ni nyer sbyor ro/ /zhal gsum phyag drug rnam par 'byung / /khro bo skyil krung longs spyod pas/ /thams cad ma lus bduda'ajoms mdzad/ /rten cing 'brel las 
'byung ba las/ /dngos po thams cad rnam par brtag /bla ma sangs rgyas chos gyur cing / dge 'dun kyang ni 'di nyid de/ /de yi drin gyis shes 'gyur ba/ /de bas dkon mchog gsum bdag yin/ /mi shes rab rib kyis ldongs la/ /'di ni lam rab ston byed yin/ /bde ba kun 
gyi mchog gyur dang / /'dod pa'i don kun ster byed yin/ /de bas de dang mnyam pa yi/ /mchod bya gzhan ni byed ma yin/ /de bas 'bad pa thams cad kyis/ /brtul zhugs ldan pas bla ma mchod/ /de mnyam 'gro ba 'jig rten na/ /khams gsum kun las mi rnyed de/ /rdo rje sems dpa' 
</page>

 <page>
<ph>634</ph><p>082-317b</p>
'jig rten du/ /phun sum tshogs pa ston phyir gsungs/ /rnal 'byor pa 'di ci spyod kyang / /thams cad du ni smad mi bya/ /rtog pa kun las rnam grol phyir/ /ji ltar 'dod par bya ba med/ /de ni dngos kun ngo bo ste/ /khyab bdag sangs rgyas kun rang bzhin/ /rang byung ji ltar 'dod 
ba spyad/ /sems can kun gyi snying la zhugs/ /de nyid thams cad bla na med/ /'di ni rnal 'byor dbang po mchog /rnal 'byor skyes bur bshad pa ste/ /rjes su rnal 'byor rigs pa mchog /gnyis 'dus shin tu rnal 'byor te/ /gnyisamed ye shes rnal 'byor che/ /rnal 
'byor de ni sangs rgyas 'gyur/ /ye shes rgya mtsho dam pa nyid/ /'o ma'i rgya mtsho bsrubs pa las/ /mar ni shin tu 'du ba ltar/ /dba' rlabs 'dus pas stobs gyur pa/ /gzhan yang thams cad skye 'gyur zhing / /'jig rten 'jig rten 'das pa dang / /brtan dang g.yo 
ba'i chos kun gyis/ /srid gsum bdag po rnam par 'phrul/ /de ltar bdud rtsi las ni langs/ /nyan thos rang rgyal 'byung ba dang / /byang chub sems dpa'i sa las ni/ /khyad par 'gro ba gcig pa nyid/ /rdo rje 'dzin pa sa dge ba/ /bcu gsum du yang rnam bshad pa/ /
gru gsum rnam par 'byung ba ni/ /'dir ni chos kyi 'byung gnas brjod/ /me long nang gi gzugs brnyan ni/ /ji ltar kun du snang gyur pa/ /de bzhin gnyis med ye shes 'dir/ /sangs rgyas byang chub bsam mi khyab/ /nam mkha' lta bu'i chos rnams la/ /rnam par 
rtog pa'i rgyan gyis brtags/ /rang byung gcig nyid gnyis su med/ /sems can bsam pa'i dbang gis ni/ /lta dang grub mtha' sna tshogs bstan/ /tha dad lta bar 'jig rten pa/ /kun mkhyen gcig bu gnyis su med/ /gang du bdag dang phyag rgya dag /
gnyis med bde bas brgyal gyur tshe/ /de yi bde bas kun khyab byed/ /chos kun ngo bo gcig par ni/ /ye shes 'du 'bral med pa nyid/ /rnal 'byor pa yi gsang ba yin/ /dga' ba skyed byed bzang po ste/ /ma lus don gyi 'bras rab ster/ /dngos po'i 
</page>

 <page>
<ph>635</ph><p>082-318a</p>
bdud rtsis lus gang zhing / /nor bu rin chen sten par mnyam/ /yon tan mtha' yas 'byung ba'i gzhi/ /bde ba rdo rje can gyi gnas/ /nyon mongs ye shes gnas gyur pas/ /myur du bgrod pa'i go 'phang gis/ /ro mnyam mi mnyam 'phel ba las/ /bde 
bas ma lus sa gsum po/ /thams cad tshim par byed pa po/ /gnyis med ye shes rgya mtsho las/ /'gro ba'i nor bu ster byed pa/ /ded dpon chen po 'dir gnas pa/ /bla ma'i gzugs su gang byung ba/ /nga nyid thugs rje der zhugs pa/ /mi yi gzugs su 
nyer bstan pa'o/ /de nas 'di ni gsungs tsam gyis/ /mi phyed rnal 'byor sgrub pa po/ /byang chub sems dpa' thams cad kun/ /rab tu dga' zhing yi rangs te/ /dgyes pas yongs su khyad par 'gyur/ /de ni gsang ba'i chos can yin/ /rdo rje'i gdan du 
bzhugs nas kyang / /mnyam pa'i skyil krung tshul gnas nas/ /nyi ma snang ba mched pa'i cha/ /gsal la snang ba mtshan mo'i cha/ /mtshams las thob pa mun par bcas/ /dug gsum rang bzhin kun rnams las/ /nges 'byung bsnyen pas rtsa gnas las/ /zag 
bcas 'byung ba zlog par byed/ /bsgrub pas yi ge gsang ba las/ /thos pas sgra rnams dbyangs dbyung nyid/ /nyer sgrub shin tu mi shigs pa/ /khams las bdud rtsi dngas par gyur/ /srod dus mun pa'i smag rum du/ /bdud bcom lha yi bu yi tshogs/ /rgol ba ngan 
pa zlog gyur cing / /de nyid kun du brtsams pa'o/ /tho rangs dus su 'das cha las/ /shin tu nyer thob rang byung las/ /bcu dang brgyad du mthar son tshe/ /skya rengs nges par 'char dus su/ /mngon par byang chub legs mthong ba/ /'di ni mchog tu 'byung ba nyid/ /
gsang ba yang dag rdzogs sangs rgyas/ /bsgom pa mchog gis bsgrub 'gyur pa'o/ /'di ni thabs dang shes rab dag /gnyis med ye shes snyoms 'jug pas/ /de yi chos kyi 'byung gnas su/ /bde chen sgyu ma'i rol ba yi/ /kun du dbang bskur gyur par ni/ /
</page>

 <page>
<ph>636</ph><p>082-318b</p>
dngos grub ye shes thob byed yin/ /snga ma 'jig rten log rtog dag /dgag phyir mi rtag gzugs su brtan/ /de nyid yongs su dag pa yis/ /rgyun mi 'chad par gnas bsgyur bas/ /gzhon nu'i tshul du bstan pa ste/ /'gro kun rang dbang med pa ste/ /thams 
cad mkhyen pa'i spyod yul lo/ /de ltar ye shes gnas thob pas/ /skad cig gis ni sangs rgyas 'gyur/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa/ mnyam pa nyid rnam par rgyal ba las 
sangs rgyas thams cad kyi dngos po thams cad phyin ci ma log pa dag pa bsam pa sna tshogs pa'i don rab tu bsgrub pa'i le'u ste bdun cu rtsa lnga pa'o// //de nas de bzhin gshegs pa thams cad kyi bdag po thams cad mkhyen pa ye shes gsang ba'i spyod yul phun sum 
tshogs pa bsam gyis mi khyab pa'i spyod yul gdul bya'i skye bo'i bsam pa ji lta ba bzhin du yongs su rdzogs par mdzad pas yongs su ston par mdzad de/ de bzhin gshegs pa thams cad slar rab tu 'dud cing mchod pa rnam pa du mas yongs su mchod la gsang ba'i don 'di 
dag rab tu zhus so/ /de nas gsang ba 'dzin pa pos/ /mi 'gyur ba ni rgyas pa'i tshul/ /mgon po byang chub chen po ni/ /zab dang rgya che'i gnas 'di gsungs/ /dus gsum sangs rgyas phyogs bcu yi/ /gnas sogs zhing khams ma lus pa'i/ /rgyal 
ba 'khor dang bcas pa ni/ /til 'bru lta bu gang ba yi/ /ma lus rgya mtsho'i dbus bzhugs la/ /gsang ba dam pa bka' stsal to/ /rdo rje sems dpa' rgyal po che/ /yang dang yang du bskul bar bya/ /'di ni sngags rnams thams cad/ /dam tshig mchog 
tu brtag pa'o/ /de nas bcom ldan 'das nam mkha' kun du rnam par 'phrul ba'i ye shes rdo rje zhes bya ba'i ting nge 'dzin la snyoms par zhugs nas rdo rje ral pa gcig ma'i dam tshig chen po'i/ /rgyal mo rdo rje mchog gi ting nge 'dzin la snyoms par zhugs te/ byang chub kyi 
</page>

 <page>
<ph>637</ph><p>082-319a</p>
sems 'di gsungs so/ /oM badzra e ka dza Ti khu li ni swA hA/ /rdo rje ral pa gcig ma yi/ /gsang ba ye shes rang byung bas/ /zhal gsum pa la phyag drug ma/ /kha dog mthing nag 'bar ma che/ /g.yas g.yon dkar dang dmar ba'i mdangs/ /gri gug thod 
pa 'dzin par mdzad/ /rdo rje dang ni thod dbyug ni/ /g.yas pa'i phyag tu bsnams par bsgom/ /dril bu rdo rje'i zhags pa ni/ /g.yon pa'i phyag tu bsnams par bsgom/ /rin chen sna tshogs kyis brgyan pa/ /shin tu sgeg cing 'gying bar bsam/ /'di ni klu yi bu mo rnams/ /
rab tu 'gugs pa'i mchog gyur pa/ /sa g.yo ba yi dus su ni/ /gsang sngags 'di ni brjod par shes/ /de nas 'di ni gsungs tsam gyis/ /klu yi bu mo mthu chen rnams/ /tshig par gyur cing gos dang bral/ /sangs rgyas byang chub rjes su dran/ /gsang sngags 
rig pa 'di yis ni/ /klu rnams 'gugs pa'i mchog tu 'gyur/ /klu yi bu mo mig bzangs rnams/ /bkug nas nye bar spyad par bya/ /de nas bcom ldan 'das nam mkha'i dam tshig 'byung ba rdo rje zhes bya ba'i ting nge 'dzin la snyoms par zhugs te/ chos chen po'i dam 
tshig 'di rdo rje khro gnyer ma 'di nyid kyi sku dang gsung dang thugs rdo rje las phyung ngo/ /o~M sarba b+ha ya nA sha ya tra sa ni tra sa ya tra se yA b+ha ta ri b+h+r-i ku Ti ti d+hi b+he re tI ShI tA she ta dza ni Ni swA hA/ /rdo rje'i lha mo khro gnyer can/ /sku mdog sngo ljang dngas pa la/ /zhal gsum phyag drug spyan 
gsum ma/ /g.yas dkar g.yon dmar cung zad khros/ /dang po gnyis kyis bde bar ni/ /thugs kar bsnol bas 'khor lo dang / /rin chen 'bar ba 'dzin pa'o/ /ral gri dang ni rtse gsum pa/ /g.yas pas nges par 'dzin par mdzad/ /sdigs 
mdzub zhags pa bum pa ni/ /g.yon du nges par 'dzin pa'o/ /rin chen sna tshogs rgyan gyis brgyan/ /rdo rje skyil krung bzhugs par bsam/ /sku la 'bar ba'i 'od 'phro bas/ /gnod pa ma lus zhi byed bsam/ /'di ni gsungs ma thag tu yang / /rig 
</page>

 <page>
<ph>638</ph><p>082-319b</p>
pa 'dzin pa'i rgyal po kun/ /rab tu 'dar bar gyur nas ni/ /ye shes rgyal po rjes su dran/ /rig pa 'dzin pa'i lha mo mchog /gser gyi rna cha g.yon pa rnams/ /sngags kyi rig pa 'di dang ni/ /dam tshig la sogs pas bkug bya/ /gang du phrin las ma lus 
pa/ /gsang ba mchog tu bsgrub pa ni/ /'gog pa'i rgyal po rdo rje 'dzin/ /yongs su rdzogs pa mdzes mchog gis/ /ye shes rdo rje gsum las 'byung / /kun nas de ma thag tu 'gyur/ /de nas bcom ldan 'das kun nas dbyangs zhes bya ba'i ting nge 'dzin la 
snyoms par zhugs nas rdo rje chen po'i bsgom pa'i dam tshig 'di nyid kyi sku dang gsung dang thugs rdo rje las phyung ngo / /tsu~M oM ma hA bid+yA d+ha ra tsa li tsu li tsun+ta le dz+nyA na bi shud d+ha sarba d+ha rmA bud+d+he swA hA/ /nyi ma'i dkyil 'khor dam pa ni/ /nam mkha'i rdo rje'i dbus su bsam/ /kun 
nas 'bar ba'i ye shes spyan/ /sangs rgyas sprin gyi cho ga yis/ /rdo rje gsum gyi gnas chen ni/ /lus dang ngag dang sems la dbab/ /lha mo skul byed rdo rje bsam/ /zhal gsum pa la phyag drug ma/ /dang po gnyis kyis rdo rje dang / /pad+ma 'bar ba bsnams 
pa'o/ /rin chen nor bu rdo rje sprin/ /zla ba chu shel 'bar ba dang / /phyag gzhan rnams kyis 'dzin par mdzad/ /rgyan rnams thams cad yongs rdzogs pa/ /rdo rje sems dpa' rgyal po che/ /bsams la sngags kyi yi ge dgod/ /nad rnams ma lus zhi byed pa/ /
gsang ba ye shes rgya mtsho nyid/ /bde ba mchog tu bsam par bya/ /'di na zhi ba'i las bsgrub pa/ /gsang ba nye bar bsdus pa'o/ /rdo rje'i dam tshig ye shes kyi/ /'od ces bya ba'i ting 'dzin to/ /de nas bcom ldan 'das phyag na rdo rje de bzhin gshegs pa dpa' bo 
rdo rje de bzhin gshegs pas rdo rje bsam gtan gyi dam tshig gi mchog 'di nyid kyi sku dang gsung dang thugs rdo rje las phyung ngo / /bI/ oM a badzra yak+Sha gar+b+ha ya rat+na d+h+r-i ka phaT swA hA/ /sangs rgyas dkyil 'khor 'od bzang po/ /nam mkha' dbyings kyi dbus su bsam/ /
</page>

 <page>
<ph>639</ph><p>082-320a</p>
rdo rje gsum sbyor ba yis/ /skyed pa 'di ni rnam par bsam/ /zhal gsum pa la phyag drug pa/ /ma rgad ta dang cha dgu pa/ /'khor lo ut+pal sdong bu dang / /ral gri 'bar ba bsnams par bsam/ /rgyan rnams thams cad yongs 
rdzogs pa/ /cung zad ser po rdo rje 'gying / /zhi ba thor tshugs dbu rgyan can/ /de bsams rgyas pa'i las kun la/ /myur ba nyid du grub par byed/ /'di ni sngags rnams thams cad kyi/ /dam tshig shin tu 'da' dka' ba'o/ /rdo rje dpa' bo'i rlabs kyi phreng ba 
zhes bya ba'i ting nge 'dzin to/ /sku gsung thugs kyi rdo rje las/ /lus dang ngag dang sems bsgom pa/ /sbyor tshul nyid kyis bya ba ste/ /'dis ni dngos grub myur 'thob byed/ /dam tshig bskul ba byang chub sems/ /'gro ba'i don du rab 'jug pa/ /rdo rje gsum 
dbyer med gzugs can/ /de nyid las kyi phyag rgyar brjod/ /dam tshig stong pa bde ba che/ /'od zer spro zhing sdud par mdzad/ /'gro la dngos grub rgyun byed pas/ /chos kyi phyag rgya ye shes che/ /gsang ba dam tshig bod pa ni/ /srog gi snying por gyur pa 
yi/ /sa bon sngags las rab grub pa/ /de nyid las ni 'da' mi byed/ /rtsa gsum rlung gsum sku gsum ni/ /thig le sngags kyi sbyor bas ni/ /bcing ba rab grol phyag rgya che/ /de nyid sku gsum dag pa'i bdag /sku dang gsung dang thugs dang 
ni/ /dbyer med rdo rje'i dam tshig gnas/ /dbang bzhi'i lam gyi dam tshig las/ /rang gi ngo bo'i dam tshig dang / /spyod pa'i lam dang ldan pa dang / /longs spyod yan lag dam tshig ste/ /gsang ba bsrung ba'i gnas dang ni/ /de nyid bza' ba'i dam tshig ste/ /
rnam pa rang bzhin ngo bo dang / /mtshan nyid ldan pas dang po yin/ /snang ba rang bzhin bdag nyid can/ /dbyer med sbyor ba'i tshul ldan pa/ /rigs su dbye ba khyad par gang / /rigs su sgrub pa thun mong tshul/ /'di dag gsum pa'i don bstan pa'o/ /longs 
</page>

 <page>
<ph>640</ph><p>082-320b</p>
spyod thob bya mi gnas tshul/ /'di ni dam tshig dag par brjod/ /'dis ni dam tshig rgya mtsho yi/ /sngags kyi gsang ba bsdus pa'o/ /sems ni rab tu dang bas rtse gcig rdo rje nyid du gyis/ /dam tshig gsang ba mi zad rgya mtsho rab bsten na/ /de ring tshegs 
chung bde bas 'gro ba'i rdo rje sems dpa' dang / /rab tu mnyam nyid rtag pa nyid du mngon du 'gyur/ /rnal 'byor thams cad bcom ldan 'das/ /rdo rje sems dpa' de bzhin gshegs/ /ma las khams gsum sa rnams kun/ /dbang phyug de yi longs spyod 
cing / /bdag nyid sangs rgyas thams cad de/ /rgyal sras thams cad bdag nyid yin/ /phung po 'di dag sangs rgyas te/ /rdzogs pa'i byang chub rkyen du gyur/ /gnyis med de bzhin nyid sbyor bas/ /de nyid de bzhin gshegs pa'i mchog /ma lus sangs 
rgyas rgyu can te/ /rgyal ba rgya mtsho'i 'byung gnas sems/ /dkyil 'khor spro dang sdud pa'i gnas/ /bla na med pa tshad med mchog /mkhas brtson spro ba'i las bdag nyid/ /shin tu rmad byung ye shes can/ /bla na med pa'i chen po'o/ /sems bskyed smon 
dang 'jug pa dang / /zab dang rgya che dbyer med pa/ /mi ldog pa yi mngon gyur pas/ /khyad par 'phags pa theg pa che/ /'jig rten 'jig rten las 'das pa/ /dag pa dang ni ma dag pa'i/ /ye shes ye shes khyad par che/ /bsam pa zag med tshul 
thob pa'o/ /de nas rgyal po rdo rje 'dzin/ /bla med ye shes 'byung ba'i gnas/ /gsang ba dag pa dkyil 'khor gyi/ /ye shes dam pa bka' stsal mdzad/ /tshogs kyi 'khor lo'i gnas nyid dang / /dpa' bo dang ni dpa' mo dang / /ston mor gyur pa nyid dang 
yang / /sna tshogs ston mo'i rim shes pas/ /thabs dang shes rab gsang ba yis/ /mchog tu gyur pa 'dir brjod yin/ /'dir ni nam mkha' la gnas pa'i zla ba'i dkyil 'khor gyi dbus su yi ge hUM las bskyed pa'i rdo rje rtse lnga pa'i lte ba'i cha la hU~M gnas pa nyid de/ 'og 
</page>

 <page>
<ph>641</ph><p>082-321a</p>
tu ya~M las bskyed pa'i rlung gi dkyil 'khor zla gam rgyal mtshan sngo ljang gis mtshan pa'o/ /de'i steng du ra~M dmar po las byung ba'i me'i dkyil 'khor gru gsum pa 'bar ba du mas mtshan pa rnam par bsam par bya ste/ dkyil 'khor ba'i lha rnams thams 
cad thun mong du bdud rtsi myang bar bya ste/ der ka~M las byung ba'i thod pa skya bo gsum gyi steng gi bar snang gi char a dkar po las byung ba'i pad ma'i snod du blta ste/ de'i nang du bkod pa gur gum dang / sman dang / ga pur dang / pad+ma dang / me tog ste/ mu bi shur 
ma ste/ bdud rtsi lnga'i cha 'og tu glang po che dang / rta dang / ba lang dang / khyi'i sha dang / sna tshogs pa'i sha ste/ ha d+ha go kun ste so sor thabs dang shes rab kyi bdag nyid du sgyur ba ste/ /hU~M b+h+rU~M trU~M hrI kha~M steng gi cha 'o/ /a~M lA~M mA~M b+hA~M hA~M rnams 'og gi cha la ste yang na 
phyogs dang mtshams kyi cha'o/ /de dag kha dog so sor gsal bar ma 'dres par blta ste/ rdo rje las byung ba'i 'od zer dpag tu med pa dang / de'i 'od phyir log pas de nyid kyi nang du thim nas yi ge gsum mngon par bsngags te/ me'i dkyil 'khor de'i 'od 'bar 
ba rnams kyis de dag zhu bar gyur pa dang / dag cing skyon med par bya ba dang / dpe med pa'i ro mchog rdo rje'i mthu dang ldan zhing yongs su smin pa'i bdag nyid du mos pa ste/ de'i steng du ye shes dang ldan pa'i yi ge o~M dkar po 'bar ba dgod par bya'o/ /de'i 
'od kyis de bzhin gshegs pa'i tshogs rnams de'i nang du yongs su thim nas/ oM AHhU~M zhes bya ba'i sngags las 'od spro ba dang bcas pas mngon par bsngags pa 'di nyid 'byung ba dang 'jug pa dang / gnas pa'i ngo bo nyid du bzlas par bya ba dang / rang nyid kyi 
rig ma dang gnyis su med pa'i sbyor ba dang ldan pas rang gi snying gar dkyil 'khor gyi 'khor lo gsal bar dmigs te/ sbyang ba dang / spel ba dang / ye shes kyi rang bzhin du gyur pa'i bdud rtsi las blangs pa'i tshul du yi ge gsum zhu zhing 'dren pa'i 'od zer dpag tu med 
</page>

 <page>
<ph>642</ph><p>082-321b</p>
pa 'phros pas phyogs bcu'i de bzhin gshegs pa thams cad kyi thugs ka nas ye shes kyi bdud rtsi 'od zer gyi rnam par byon te de dag snga ma dang tshul gcig tu gyur par blta'o/ /de nas yang bdag gi thugs ka nas 'od zer dpag tu med pa 'phros pas phyogs bcu'i 
sangs rgyas dang byang chub sems dpa' rig ma lha mo khro bo'i tshogs du ma'i snang bar gyur pa bar snang rab tu gang ba'i tshogs thams cad kyi dkyil 'khor rnams dang bdag dang bcas pa thams cad kyi ljags la hU~M las byung ba'i rdo rje dkar po nas kyi 'bru tsam pa de'i lte 
ba hU~M dang bcas pa las 'od zer gyi sbu gus drangs nas bdud rtsi gsol bar bya'o/ /des bdag gi lus kyi lha dang dkyil 'khor ma lus pa yongs su mchod cing mnyes te tshim par blta'o/ /'dis ni ye shes bdud rtsi'i gnas/ /bla med khyad par 'byung ba nyid//
bdud rtsi tshim khyed mchog gyur ba/ /bde ba chen pos gnas par bya/ /gang zhig bdud rtsi'i rnam pa ru/ /rab 'bab spyi bo nas rtag tu/ /lce dbang gis ni de btung ba/ /de las rga shi 'jig byed 'gyur/ /pad+ma'i sdong po las ji ltar/ /nus pa chu ni 'dren pa ltar/ /bcud 
rnams nye bar 'thung byas pas/ /stobs 'gyur rnal 'byor 'tsho bar byed/ /gang du nang gi bdag nyid dus/ /de ni gsang ba bstan pa'o/ /nang gi bdag nyid can dus 'gyur/ /de nas ye shes phrin las 'byung / /zhes gsungs pa dang / byang chub sems dpa'i 
phyag na rdo rjes gsol pa/ bcom ldan 'das nang gi bdag nyid can gyi dus zhes gang la bgyi/ bcom ldan 'das kyis bka' stsal pa/ gsang ba'i bdag po nang gi bdag nyid can gyi dus zhes bya ba 'di ni gsang ba chen po shin tu gsang ba/ shin tu phra ba'i 
byang chub kyi sems kyis byin gyis brlabs pa yin te/ de nyid rnam par mi rtog pa/ /chos nyid ye shes ches phra bas/ /de nyid rtsa las rgyu ba can/ /khong stong med pa'i ngo bo nyid/ /sems can grol byed ye shes yin/ /gsang sngags rnal 'byor dngos grub ster/ /
</page>

 <page>
<ph>643</ph><p>082-322a</p>
zhi ba dang ni rgyas pa dang / /dbang dang dgug pa mngon spyod la/ /drag po 'chi byed 'joms pa po/ /ye shes mngon par grub pa ste/ /bcom ldan de la zhi ba gces/ /rang rig dbyings su de bzhin gshegs/ /me tog dang ni dri bzhin du/ /rten dang brten 
par dbyer med pa/ /dngos med ngo bo gcig pa'i bdag /g.yo ba med par kun tu gnas/ /de nyid 'gro snying rnam dag pa/ /ye shes phra ba'i tshul gnas pa/ /dmar dang nag dang ser po dang / /dkar po de bzhin mdor bsdus pa/ /thun phyed kyi ni dus dag tu/ /lus 
las 'gro dang 'ong ba dang / /gnas pas g.yo bar byed pa ni/ /nyi shu rtsa bzhi rim bzhin du/ /nyin dang mtshan du mngon par 'byung / /de las srog dang rtsol ba ru/ /thabs dang shes rab gnyis med pas/ /dbu ma ru ni gnas pa yin/ /mi gnas de las rtog pa byung / /
dge dang mi dge'i las rnams las/ /'khor ba mngon par sgrub pa yin/ /rtog pa dag las rlung dag ste/ /ye shes kyis ni mya ngan 'das/ /de skad ces bka' stsal pa dang / byang chub sems dpa'i tshogs chen po de dag dang byang chub sems dpa' chen po phyag na rdo rje 
rab tu dgyes shing tshim par gyur to/ /'di ni thabs kyi khyad par las byung ba rdo rje gsang ba chen po'i ting nge 'dzin rab tu bstan pa 'di nyid do/ /bdag nyid sems dpa' gsum brtseg tu/ /gnas pa gsang ba 'di 'byung ba'o/ /ting 'dzin sems dpa'i cha las ni/ /'od 
zer dpag med phyung nas ni/ /de bzhin gshegs pa thams cad kyi/ /dkyil 'khor 'khor lo gsal ba las/ /'gro ba kun la'ang thabs ldan pa'i/ /dri ma med pa'i rang bzhin gyi/ /ting nge 'dzin dngos las byung ba/ /bde ba chen po'i rang bzhin gyi/ /dkyil 'khor 'khor 
lor gyur nas kyang / /de nyid du ni thim byed pa'o/ /shin tu phra mor gyur nas ni/ /tsa na ka yi 'bru tsam gyi/ /thig le 'bar ba'i dbus nyid du/ /dkyil 'khor lhar bcas gyur pa dag /rten dang brten par bcas pa las/ /byung ba'i 'od zer dpag med pas/ /ngo bo nyid kyis gnas 
</page>

 <page>
<ph>644</ph><p>082-322b</p>
pa dang / /dam tshig dag gis bskul ba na/ /de dag las byung 'od kyis ni/ /nang du ma lus gang byas te/ /des ni kun du mtha' yas par/ /ba spu'i bu ga las byung ba'i/ /snang ba chen po dpag med pas/ /'jig rten khams kun khyab gyur te/ /slar log de nyid la zhugs 
gyur/ /gnyis su med pa'i ye shes kyi/ /bdag nyid nye bar bsdu ba'o/ /de yang de bzhin gshegs pa rnams dang bcas pa thim pa mngon du gyur pa las rang gi rig ma'i chos 'byung gi pad+ma'i ge sar du gyur pa'i ze'u 'bru'i sna rtser byang chub kyi sems las bskyed pa'i bU~M las 
gyur pa'i rdo rje rtse lnga pa nas tsam pa'i lte ba la nyi ma'i gdan dang bcas pa la gnas pa'i hU~M las 'phro ba'i rin po che shin tu phra bar gyur pa nyungs 'bru'i tshad tsam du ye shes lnga'i rang bzhin kha dog lnga dang ldan pa'i 'od zer 'phro ba dang bcas pa ste/ de lta bu'i yungs 'bru rin po che 
de dag gi dbus na rten dang brten par bcas pa'i dkyil 'khor lnga so sor bsam ste/ de bzhin gshegs pa rigs lnga so so'i dkyil 'khor bye brag tu gyur ba dgod par bya'o/ /de nas spro ba dang bsdu ba la dbang thob par bya ba ste cig car ram/ rim gyis yang dang 
yang du bsam gtan la rnal 'byor du bya'o/ /de dag kyang rnam pa gsal na lha'i sku dang / sgra'i de kho na nyid yig 'bru la gnas pa dang / thig le'i ngo bo phyag mtshan du gsal ba 'od kyi gong bu dang bcas pa yin no/ /'di nyid so sor rang rig pa'i rang bzhin bde ba chen 
po 'dus pa'i cha las yongs su sprul pa nyid la spro ba dang bsdu bas gnas par bya'o/ /de las brtan pa nyid du gyur ba na smig rgyu dang du ba lta bu la sogs pa'i rtags rnams nges pa nyid du 'byung bar byed do/ /de nyid la bying ba dang rgod pa la sogs pa'i skyon dang bral ba'i sgo nas 
bsam gtan bya'o/ /so so rang gis rig gyur ba/ /ye shes lnga yi gzugs gyur pas/ /brtan dang g.yo ba'i dngos kun gyi/ /ma lus khyab pa'i byin brlab cing / /yul dang dbang po rnam sbyangs pas/ /'jug dang 'byung dang gnas pa dang / /bde ba chen por gyur 
</page>

 <page>
<ph>645</ph><p>082-323a</p>
pa'o/ /gsang ba ye shes bsdus pa las/ /yongs su gsal ba skyon med pa/ /myur zhing phan tshun ma 'dres phas/ /sgra bcas phreng sngags brjod par bya/ /'di ni gsang ba rgyal po yi/ /lha rnams mnyes byed dngos grub ster ba'o/ /gsang sngags snying 
po sku gsum gyi/ /snying po yi ge'i tshul gnas pa/ /A li kA li phreng ba las/ /sngags rnams dbyangs dang gsal byed las/ /'byung zhing 'jug par byed pa yin/ /gnas pa ye shes lam gyur pa/ /bde gshegs thugs las mnyam gnas pa/ /tshul 
gcig par ni lam gyur pa/ /'di ni gsang ba'i mtshan nyid do/ /zhes gsungs so/ /de nas yang bcom ldan 'das kyis 'dus pa'i 'khor la bka' stsal pa/ bcom ldan 'das de bzhin gshegs pa 'di lta ste/ /gsang sngags las byung ba'i byang chub kyi sems ni de 
bzhin gshegs pa thams cad kyi ye shes kyi sku spro ba dang / sdud pa dang / rab tu byung ba rdo rje'i gnas bying ba ste/ byang chub kyi sems de yang lus la mi gnas/ ngag la mi gnas sems la mi gnas so/ /chos gang khams gsum na mi gnas pa de la skye ba med de 
'di ni ye shes 'byung ba rdo rje'i gnas yin no/ /chos kun sgyu ma rmi lam ltar/ /gsang ba'i ye shes kun 'byung ba/ /mi rtog rnam par mi dmigs pas/ /zag pa med pa'i tshul 'byung 'gyur/ /de las kun tu dge ba yi/ /rang bzhin dag pa'i 'od gsal dbyings/ /
spros med mkha' la kun khyab par/ /rang byung dri med tshul 'di bstan/ /zhes gsungs so/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa rnal 'byor chen po gnyis su med pa mnyam pa nyid rnam par rgyal ba las sangs rgyas thams 
cad kyi dkyil 'khor rab tu gsang ba bdud rtsi dag par ston pa rgyal po'i le'u ste bdun cu rtsa drug pa'o// //de nas de bzhin gshegs pa'i tshogs 'dus pa chen po thams cad kyis bcom ldan 'das gsang ba 'dzin pa'i rgyal po de bzhin gshegs pa la phyag 
</page>

 <page>
<ph>646</ph><p>082-323b</p>
'tshal nas 'di skad ces gsol to/ /bcom ldan 'das de bzhin gshegs pa thams cad kyi sku dang gsung dang thugs rdo rje'i snying po bla na med pa'i dngos grub ji ltar yang dag par 'dug gang na gnas/ de bzhin gshegs pa thams cad kyi bdag po rdo rje 'dzin pas 
bka' stsal pa/ bcom ldan 'das de bzhin gshegs pa thams cad kyi dngos grub thams cad mkhyen pa dang / khams gsum ji snyed pa dag rang gi sku dang gsung dang thugs kyi rgyud rdo rje la gnas so zhes gsungs pa dang / de bzhin gshegs pa thams cad kyis 
slar gsol ba/ bcom ldan 'das de bzhin gshegs pa thams cad kyi sku dang gsung dang thugs rdo rje'i dngos grub dang / khams gsum thams cad dang / thams cad mkhyen pa dang / rang gi sku dang / gsung dang / thugs rdo rje'i snying po gang du gnas/ 
de bzhin gshegs pa thams cad kyi bdag po ye shes rdo rje'i snying pos bka' stsal pa/ bcom ldan 'das de bzhin gshegs pa thams cad kyi sku dang gsung dang thugs kyi dngos grub thams cad dang / thams cad mkhyen pa dang / khams gsum pa thams cad rang gi sku dang 
gsung dang thugs rdo rje gsang ba sems kyi rgyud snying po ye shes ni nam mkha' la gnas pa'o/ /de nas de bzhin gshegs pa thams cad kyis gsol ba/ nam mkha' gang na gnas/ bcom ldan 'das de bzhin gshegs pa thams cad kyi bdag po rdo rjes 
gsungs pa/ gang na'ang gnas pa ma yin no/ /de nas gzhan yang dngos grub thob pa'i gnas de bzhin gshegs pa thams cad kyi bdag pos bka' stsal pa/ de la gsang ba chen po'i dngos grub thams cad thob par bya ba'i phyir dngos grub tha mal pa 
gang ci yang rung ba la 'tshol zhing bsten par mi bya'o/ /de ci'i phyir zhe na/ 'di lta ste/ 'jig rten pa la sogs pa dag gi dngos grub dang / mngag gzhug pa don du gnyer ba'i dngos grub dang / bum pa bzang po'i dngos grub dang / sa 'og gi dngos grub 
</page>

 <page>
<ph>647</ph><p>082-324a</p>
dang / rgyal srid kyi dngos grub dang / rgyas pa'i dngos grub dang / dbang du bya ba'i dngos grub dang / mngon spyod kyi dngos grub la sogs pa rnam mang don du gnyer bar mi bya ste/ de ci'i phyir zhe na/'di ltar gsang ba chen po bla na med pa'i 
don du 'jig rten pa'i las kyi dngos grub phra mo la 'dod pa bskyed par mi bya'o/ /rnam par mi rtog pa'i ye shes kyi dngos grub 'ba' zhig la sems rtse gcig tu gnas par 'gyur bar bya'o/ /de nas bcom ldan 'das rdo rje 'dzin pa de bzhin gshegs pa thams cad kyi bdag 
pos lus kyi dngos grub kyi dme tshig 'di nyid kyi sku dang gsung dang thugs rdo rje las phyung ngo / /lus kyi spyod pa ma lus pa/ /de nyid thams cad yang dag par/ /sku yi rdo rje las dbyung bya/ /de nyid ma lus dkyil 'khor du/ /sems can khams rnams thams cad la/ /
dri med phreng bas sbyar ba'i dngos/ /rtag par dus gsum kun tu yang / /sangs rgyas skur ni byed pa'o/ /de nas de bzhin gshegs pa thams cad kyi bdag po rdo rje 'dzin pas/ gang gi dngos grub kyi dam tshig 'di nyid kyi sku dang gsung dang thugs rdo rje las phyung ngo / /
brjod pa tshig gi lam rnams la/ /grag pa sgra rnams ma lus par/ /khams gsum rdo rje'i gnas la ni/ /dri med ye shes dkyil 'khor du/ /so so yang dag rig pa yi/ /tshig gi dngos grub bla na med/ /yid kyi sngags ni sdom pa po/ /dam tshig shin tu 'da' 
dka'o/ /de nas de bzhin gshegs pa thams cad kyi bdag po rdo rje 'dzin pas sems rdo rje'i dam tshig dngos grub 'di nyid kyi sku dang gsung dang thugs kyi rdo rje las phyung ngo / /yid kyi rtog pa ma lus pa/ /rdo rje'i rang bzhin thams cad kun/ /bstan pa'i snying po 
gsang ba che/ /rdo rje ye shes dag pa ni/ /mi phyed gsum ldan 'od gsal ba/ /rdo rje byang chub mngon byung ba/ /thams cad stong nyid ston pa las/ /dam tshig bshad pa 'di yin no/ /kun du rdo rje sems dpa' yi/ /sku gsung thugs kyi dkyil 'khor 
</page>

 <page>
<ph>648</ph><p>082-324b</p>
la/ /sngags slob pas ni bsam gtan bya/ /bsam gtan rdo rje gsum sbyor ba'o/ /bcom ldan 'das kun du mdzes dga' kun du rdo rje sems dpas de skad ces bka' stsal to/ /de nas de bzhin gshegs pa'i tshogs 'dus pa de dag thams cad dang byang chub 
sems dpa' sems dpa' chen po de dag thams cad ngo mtshar du gyur rmad du gyur nas/ /e ma'o rdo rje e rdo rje/ /e ma'o gsang ba che bshad pa/ /gang du lus dang ngag sems med/ /de ru gzugs ni rnam par bsgom/ /rdo rje chen po'i dbyings 'byung ba/ /de nyid 
yang dag ston par mdzad/ /ces gsol to/ /de nas ston pa rdo rje 'dzin/ /sangs rgyas kun gyi phyag byas nas/ /rdo rje gsum gyi mchog chen po/ /rdo rje gsum gyi mchog dbang bsgyur/ /rig pa'i skyes bu bsgom pa yi/ /dngos grub kun nas bshad pa mdzad/ /
rigs kyi dkyil 'khor ma lus pa/ /gsang ba zab dang rgya che'i dbyings/ /thabs dang shes rab 'khor lo'i gtso/ /dngos grub 'dis ni bsdus pa yin/ /zhes bka' stsal to/ /de nas de bzhin gshegs pa'i dkyil 'khor dpag tu med pa rnams kyi ched du brjod 
pa yang dag par bstan pa/ gang du yang dag par rdzogs pa'i sangs rgyas thams cad kyi gsang ba ma lus pa snying po gcig tu yang dag par gsungs pa ste/ /'di ni bsod nams thams cad kyi 'byung gnas/ /phun sum tshogs pa'i khyad par yid bzhin gyi nor 
bu chos bla na med pa gsang chen rdo rje'i theg pa/ /phyir rgol ba thams cad kyis dge ba'i rtsa ba mi 'phrog pa/ /sems can thams cad kyi bsam pa yang dag bar rdzogs par byed pa/ lam thams cad kyi rgyal po las/ bdud kyi dkyil 'khor thams cad kyis thub pa 
med cing zil gyis mi non pa bdud kyi rigs ma lus pa'i gnas kyi dkyil 'khor rab tu 'joms par byed pa/ kun du rgyu ba'i log sred can rnams kyis glags rnyed par mi 'gyur ba'i yul tha snyad thams cad las rnam par 'das pa/ de bzhin gshegs pa thams 
</page>

 <page>
<ph>649</ph><p>082-325a</p>
cad kyi brjod du med pa'i yang brjod du med pa'i mtshungs pa med cing kun las gol ba'i don te/ gsang ba chen po'i tshul 'di bstan pa'i tshe/ /spyod pa bla na med pa 'di thos pa'o/ /lha dang mi dang lha min dbang po dang / /tshangs brtsegs rnam grol 'bras 
bu rab tu thob/ /gtsang ma lha rnams bya ba rab tu dga'/ /dbang po tshangs pa bar snang mkha' la gnas/ /bde bar gshegs la shin tu mchod par byas/ /byang chub sems dpa' bye ba mtha' yas pa/ /bar snang gnas te rab tu dga' gyur cing / /chu yi sprin 
med yid du 'ong ba dag /'gro ba'i dug sel dri zhim bdug par byed/ /lha yi dbang po rab bsgyur rab dang zhi/ /mkha' las lha 'khor khrag khrig dpag med dang / /rim gror bcas pas gos rnams 'thor bar byed/ /yid 'ong gos brgya dag gis gtor bar 
gyur/ /'dod par spyod pa'i lha yi bu mo dag /ri rab sum cu rtsa drug rdul phran gyi/ /grangs mnyam dag gis dgyes pa'i rol mos mchod/ /gzugs la spyod pa'i lha yi bu mang po/ /ri rab sum cu rtsa drug rdul mnyam pas/ /kun nas de bzhin gshegs pa la 
mchod de/ /rol mo brdung ba bye ba khrag khrig dag /rig pa 'dzin pa'i 'khor lo dpag tu med/ /de snyed gsang ba 'dzin pa'i rjes 'brang zhing / /byang chub sems dpa' rnam par 'phrul pa ston/ /e ma sgra dbyangs yan lag kun 'byung ba/ /kun du bzang po'i rnam 
'phrul du mar shar/ /zhing mchog gcig na bde gshegs bzhugs mdzad pa/ /zhing rnams du mar sku gzugs rab tu bstan/ /de nyid sangs rgyas stong phrag gcig nyid las/ /sangs rgyas bye phrag stong ni gong du bstan/ /gsung gcig gis ni rab tu gang 
bstan pa/ /bsam yas gang gA'i klung gi bye snyed du/ /tshul rnams mi zad chos sgra sgrogs par mdzad/ /de snyed gsang ba mchog 'di rgyas par bkang / /gang du ye shes rdo rje mi 'byung ba'i/ /ting 'dzin gcig pa nges par bzhugs nas ni/ /chos kyi 
</page>

 <page>
<ph>650</ph><p>082-325b</p>
dbyings las 'byung ba du ma yi/ /ting 'dzin sgo ni nam mkha' khyab par 'byung / /sangs rgyas skus ni zhing khams khrag khrig dag /yid 'ong sna tshogs khyab pa'i ye shes sku/ /chos dbyings rgya chen yongs su rgyas bar bkang / /ba spu gcig las bde ldan 'od 
bkye ba/ /'gro ba'i nyon mongs yid 'ong zhi bar spro/ /zhing gi rdul phran zad par nus 'gyur gyi/ /'di dag bgrang bar shes par mi nus so/ /'khor los sgyur ba'i dam par la las mthong / /la las sangs rgyas mtshan rab mnga' bar mthong / /la las rigs drug 
thub pa sprul par mthong / /zhing rnams la lar spyod pa mchog mdzad cing / /dag cing rkang gnyis zhi ba dam pa mthong / /dga' ldan gnas na mgon po bzhugs pa dang / /rgyal tshab bsko mdzad nye bar 'pho ba bstan/ /gshegs dang gzigs pa de dag rab tu bstan/ /
zhing rnams bye bar yum gyi lhums 'jug dang / /zhing rnams kun du skye ba ston pa nyid/ /gzhon nu rol cing sgyu rtsal gnas pas mkhas/ /pho brang btsun mo'i nang na bzhugs par ston/ /'gro ba'i don du mgon po nges 'byung zhing / /dka' thub spyad cing de las 
ldang bar ston/ /mi g.yo go 'phang du ni gnas byas shing / /bsam gtan bskul ba mdzad dang rgyal ba thob/ /rgyal ba'i dus las bslang ba 'di dag gis/ /gsang ba mngon par byang chub de nyid bstan/ /byang chub snying po rdo rje gdan du gshegs/ /de nyid 
bcom ldan mngon par sangs rgyas la/ /sa yi lha mo dgyes pas khyab byas shing / /bdud sde bcom pas mi 'gyur mchog gi gnas/ /gsang ba 'og min 'di ni ye shes yul/ /gnyis med rdo rje'i gnas su rdzogs sangs rgyas/ /chos kyi 'khor lo des 
legs lam bstan pa/ /mtshan nyid med pa'i tshul du gsang ba bstan/ /rgyud sde yan lag phyi nang gsang ba yi/ /rnam pa gsum du chos kyi 'khor lo bskor/ /de ltar de bzhin gshegs pas tshul 'di gsungs/ /stong pa zhi ba bdag med 
</page>

 <page>
<ph>651</ph><p>082-326a</p>
mtshan nyid bral/ /chos nyid rang byung mkha' dang mtshungs pa las/ /rgyal bas don dam rab tu mi gnas pa/ /chos nyid stong nyid de bzhin nyid du ni/ /rten cing 'brel bar 'byung ba'i chos rnams la/ /rgyu rkyen 'bras bus grub pa yang dag lam/ /
kun rdzob spyod yul yin par rab tu bstan/ /zhing mang mtha' yas kun du de nyid ston/ /sgyu ma'i mkhan po mkhas pas gang du ni/ /'gro ba'i gzugs brnyan du ma ston pa bzhin/ /de bzhin ston pa ye shes mchog mkhyen pa/ /kun du 'gro ba'i don du rab tu 
ston/ /thams cad ma lus chos nyid de 'dra ste/ /mtshan dang mtshan gzhi mnyam pa nyid kyis 'dra/ /mtshan nyid med pa chos rnams kun gyi mchog /bde bar gshegs pa'i lam 'di thob 'dod pas/ /rtog dang rnam rtog ma lus spang med pas/ /gsang chen 
tshul 'di gang gis spyod pa ni/ /dngos dang dngos med mnyam nyid shes par gyis/ /gang du rnal 'byor gyi dbang phyug du ma'i spyod yul gsang ba chen po bsam gyis mi khyab pa'i ting nge 'dzin mtshungs pa med par spyod pa 'di la 'di lta ste/ gsang ba chen po bla na med pa'i 
tshul 'di ni de bzhin gshegs pa thams cad dang / byang chub sems dpa' sems dpa' chen po rnams kyis chos thams cad kyi dkyil 'khor tshad med pa rab tu spyod pa/ /gsang ba chen po chos kyi tshul/ chos kyi dbyings lta ba po med pa/ chos 
thams cad shes pa po med par yang dag par ngo bo nyid kyis stong pa nyid du yang dag par lta ste/ ye shes kyi snang ba rab tu thob pas chos thams cad la lus med par rab tu mthong ba/ chos nyid de bzhin nyid kyi rgya mtsho la mi gnas pa'i tshul bstan pa nyid 
do/ /srid pa dang zhi ba'i chos thams cad rab tu zhi ba nyid nam mkha' lta bur gnas pa/ 'dus byas kyi khams 'dus ma byas su mngon par spags par mi byed la/'dus ma byas kyi khams 'dus byas su sgro btags pa thams cad kyis rnam par mi rtog 
</page>

 <page>
<ph>652</ph><p>082-326b</p>
par gnas pa ste/ 'di nyid sangs rgyas rnams kyis byin brlabs pa/ /bsod nams yongs su rgyas pa dag pa'i zhing / /snang ba'i dkyil 'khor dam pa'i 'od zer ni/ /skye dgu kun gyi blo yi 'char byed pa/ /gang du sku gsung thugs kyi snang ba ni/ /rnam par 
gsal ba sgrib pa med pa nyid/ /chos rnams kun la yang dag rab 'jug cing / /chos kyi dbyings las ye shes 'bral med pa/ /lus ngag yid gnas kun gyi rjes 'gro ba'i/ /skad cig nyid la bsam gyis mi khyab pa'i/ /skad cig thog mtha' 
med par rab ston pa/ /'di ni ye shes mi zad 'byung gnas kyi/ /tshul la gnas pa gsag ba'i spyod tshul lo/ /brtan pas kun du rtog pa rab zhi ba/ /'di ni mi gnas gsang ba'i spyod yul 'thob/ /sems can rgyud na'ang mi spyod ma yin te/ /'di 
'dra'i ye shes dam pa khong du chud/ /de la kun du rtog dang mi rtog med/ /blo mchog de dang 'gro kun kha lo sgyur/ /rnam par smin pas gos med nam mkha' bzhin/ /'jig rten thams cad rgyu dang bcas pas na/ /chos rnams kun du rgyu med bstan pa min/ /'di 
nyid rab dang 'bring dang tha ma yi/ /phyogs bcur ye shes bzhugs pa'i byang chub tshul/ /gsang ba dam pa'i spyod yul 'di bstan pa'o/ /chos thams cad kyi gnas ye shes kyi yul sangs rgyas thams cad kyi rab 'byam tshad med pa'i rdo rje btsun mo'i b+ha ga las 
mngon par 'byung ba de bzhin gshegs pa thams cad kyi sku dang gsung dang thugs rdo rje'i snying po'i dkyil 'khor las/ yang dag pa'i thugs rje chen po'i ngang las ye shes kyi sprin rdo rjes kun du khyab par spro ba dang sdud pa'i tshul gyis gang du mi gnas shing 
rang 'byung chen po'i byang chub kyi sems rdo rje/ chos kyi dbyings nam mkha' dang mnyam pa dbyings dang ye shes dbyer med par ngo bo nyid dmigs su med pa nyid du ston to/ /de nas dpal rdo rje 'dzin pa sangs rgyas thams cad kyi 'gyur ba med pa'i ngo bo 
</page>

 <page>
<ph>653</ph><p>082-327a</p>
nyid rdo rje zhes bya ba'i ting nge 'dzin la snyoms par zhugs te/ byang chub kyi sems kyi gsang ba mi zad pa'i tshul 'di gsungs so/ /gsang ba spros med 'gyur ba med pa'i ngang / /kun du ma skyes skye med dga' ba'i dbyings/ /bde chen ro 
mnyam rgyal ba kun gyi gnas/ /chos kun rang bzhin yongs su mnyam pa nyid/ /mngon par chags med mi gnas ye shes las/ /rlom sems med pa'i chos nyid skye ba med/ /ye shes chos kyi sgo yi ting nge 'dzin/ /nam mkha'i chos nyid 'byam klas thogs 
med pa/ /byang chub sems ldan bde gshegs spyod yul can/ /rdo rje lta bu'i gnas las bstan pa dang / /phyir mi ldog pa ye shes 'byung gnas nyid/ /thams cad mkhyen pa tshad med 'bras bu'i yul/ /grangs med gzhal du med pa'i don 'byung ba'o/ /
'di dag kyang ji ltar rtogs par bya ba yin zhe na/ rnam par 'phrul pa'i sa khong du chud pa/ 'jig rten gyi khams thams cad kyi rjes su song zhing rjes su chags pa med par spyod pa/ nyon mongs pa med pa'i chos kyi tshul la chos su rtogs pas gnas pa med 
pa sems bskyed pa shin tu yangs pas rnam par thaRa pa'i sgo du mar rab tu thob pa/ ye shes gcig nas gcig tu brgyud pa'i rgyud la mkhas pa/ don gcig nas gcig tu bstan pa rab tu 'jug pa bla na med pa'i ye shes dam pa'i spyod yul yin par rig 
par bya'o/ /de nas bcom ldan 'das de bzhin gshegs pa thams cad kyis phyag na rdo rje de bzhin gshegs pa'i bdag po la 'di skad ces gsol to/ /bcom ldan 'das gsang ba chen po'i rgyud 'dir gsang ba'i yi ge de dang ldan na byang chub sems 
dpa' sems dpa' chen po de dag de bzhin gshegs pa thams cad kyi gsang ba'i dam tshig gi spyod pa'i rdo rje 'di la dad cing bsgom par 'gyur/ de skad ces gsol pa dang / de nas de bzhin gshegs pa thams cad kyi rgyal po rdo rje 'dzin pas 
</page>

 <page>
<ph>654</ph><p>082-327b</p>
de dag la 'di skad ces gsungs so/ /bcom ldan 'das de bzhin gshegs pa thams cad gsang ba'i yi ge gsum dang ldan na/ byang chub sems dpa' sems dpa' chen po de dag de bzhin gshegs pa de dag gi gsang chen gyi spyod pa rdo rje 
gang yin pa 'di la dad cing bsgom par 'gyur ro/ /de nas de bzhin gshegs pa thams cad kyis gsol pa/ gsang ba'i yi ge gang zhig lags/ dpal rdo rje 'dzin pas bka' stsal pa/ de bzhin gshegs pa thams cad kyi sku'i gsang 
ba chen po'i rdo rje dang / de bzhin gshegs pa thams cad kyi gsung gi gsang ba chen po'i rdo rje dang / de bzhin gshegs pa thams cad kyi thugs kyi gsang ba chen po'i rdo rje ste/ de dag nyid do/ /de nas de bzhin gshegs pa de dag thams 
cad kyis bcom ldan 'das dpal rdo rje 'dzin pa de bzhin gshegs pa thams cad kyi bdag po la phyag 'tshal zhing 'dud nas cang mi gsung bar gyur to/ /de nas rgyal po rdo rje 'dzin/ /kun mchog ye shes ston mdzad pas/ /de bzhin gshegs 
pa kun gyi gnas/ /gsang ba dam pa bka' stsal to/ /sangs rgyas kun gyis mi gsungs shing / /don chen 'bras bu lam gyur pa/ /de bzhin gshegs pa gsang ba'i rgyud/ /rdo rje 'chang gis sbas pa nyid/ /u dum bA ra'i me tog bzhin/ /'jig 
rten du ni rnyed dka' ba/ /kun gyi rtsa bar gyur pa'i mdo/ /gsang ba 'dus pa chen po yin/ /dbyings gyur khams gsum gsang ba che/ /de nyid bde bar 'gyur bsams pa/ /rdo rje gsum gyi gnas mtshan pas/ /ting 'dzin rdo rje khyu mchog 
dgyes/ /thabs dang shes rab dbyer med pa/ /'di ni gang zhig gnas byed pa/ /byang chub sems dpa'i grags chen rnams/ /zhag bdun gyis ni phun tshogs pa'i/ /sku gsum dngos grub 'dir thob 'gyur/ /bcom ldan sku gsung thugs 
</page>

 <page>
<ph>655</ph><p>082-328a</p>
gsang ba/ /rdo rje bsdus pa'i dkyil 'khor la/ /dri med ye shes 'byung ba yi/ /khyad par mchog 'di phyung ba'o/ /sku gsung thugs kyi dam tshig ni/ /phyag rgya chen po'i don rtogs pa/ /cho ga bzhin du kun bsgoms na/ /skad cig 
gis ni sangs rgyas 'thob/ /gsang ba'i don 'di 'byung dka' ba'i/ /bla med bde chen mi 'gyur ba/ /'di ni snying po bsdus pa ste/ /gzhan du 'byung bar 'gyur ba min/ /'on kyang bcom ldan 'das de bzhin gshegs pa thams cad kyi gsang ba 'dus pa chen po 'di la 
skad cig thang cig yud tsam gyis gnas na sangs rgyas kyi byang chub rdzogs par byed do/ /bskal pa gang gA'i klung gi bye ma snyed thams cad du byang chub sems dpa' rnams kyis 'bad cing rtsol kyang byang chub thob par mi 'gyur ba de dpal gsang ba 'dus ba la dga' ba'i byang 
chub sems dpas tshe 'di nyid la de bzhin gshegs pa rnams kyi sangs rgyas zhes bya ba'i grangs su 'gro'o/ /de dag shin tu dkon gyur pa/ /rnam grangs 'di na bstan pa'i tshe/ /de tshe byang chub sems dpa' rnams/ /shin tu gdung bas cher non te/ /gsang chen 
bskal pa ngan gyur ces/ /dus gcig bstan pa nyid gcig dang / /ston pa gcig las gzhan pa yi/ /spyod yul ma gyur de yi tshe/ /ji ltar thabs 'di ston byed 'gyur/ /ming tsam du yang mi thos na/ /gzhan ci smos lta ga la dgos/ /de nyid kun 
du bsgrags gyur pa'o/ /de bzhin gshegs pa thams cad kyis bka' stsal pa/ de skad ces ma zer cig yi ge 'di kun dang thun mong ste/ /rigs kyi bu khyed rnams kyis ji ltar mi shes pa dang / ma thob pa de bzhin du de bzhin gshegs pa thams cad dang / 
byang chub sems dpa' sems dpa' chen po thams cad kyi gsang ba'i yi ge 'di dag ma thob cing mngon par rdzogs par sangs rgyas so/ /de ci'i phyir zhe na/ /gsang ba'i yi ge ni rnam par dag pa'i phyir ro/ /de nas byang chub sems dpa' de dag thams cad cang 
</page>

 <page>
<ph>656</ph><p>082-328b</p>
mi smra bar gnas par gyur to/ /de nas rdo rje 'dzin pa de bzhin gshegs pa thams cad kyi bdag pos gsang ba'i dbang phyug rdo rje 'dzin pa thams cad kyi sku dang gsung dang thugs kyi snying po mnyam pa nyid la rnam par dgongs nas cang mi gsung bar gyur to/ /de nas yang 
brjod du med pa'i yang brjod du med pa'i sangs rgyas kyi zhing gi rdul phra rab dang mnyam pa'i byang chub sems dpa' chen po rnams kyis de bzhin gshegs pa rnams la phyag 'tshal nas 'di skad ces gsol to/ /bcom ldan 'das de bzhin gshegs pa thams 
cad kyi bdag pos 'di ci'i slad du de bzhin gshegs pa thams cad dang / /byang chub sems dpa'i 'khor gyi nang na cang mi gsung bar bzhugs/ /de skad ces gsol pa dang / /de bzhin gshegs pa thams cad kyis byang chub sems dpa' 
de dag thams cad la 'di skad ces bka' stsal to/ /rigs kyi bdag po de bzhin gshegs pa thams cad kyi sku dang gsung dang thugs kyi bdag po 'di ci'i slang du sku dang gsung dang thugs rdo rje'i ngo bo nyid las dmigs su med pa'i yi ge'i 
tshogs la ngo bo nyid med pa'i yi ge'i tshig brjod nas cang mi gsung bar bzhugs so/ /de nas bcom ldan 'das de bzhin gshegs pa thams cad kyi sku dang gsung dang thugs kyi snying po rdo rje btsun mo'i b+ha ga la snyoms par zhugs so/ /
de nas lha mo bzhi dag gis/ /tshad med ye shes dag pa'i sa/ /yang dag bskul ba mdzad pa las/ /de bzhin nyid las bzhengs par 'gyur/ /dpag med rdo rje'i tshul mchog las/ /'dod chags gnas la spyod pa yi/ /
ting nge 'dzin la snyoms zhugs na/ /btsun mo'i tshogs dang lhan cig skyes/ /dam tshig 'khor lor gnas pa yis/ /'dod pa'i longs spyod nyer ldan pas/ /gnyis med byang chub sems gnas te/ /dgyes pa yongs 
</page>

 <page>
<ph>657</ph><p>082-329a</p>
su spyod pa mdzad/ /de nas rdo rje'i lus kyi ni/ /rtsa yi khog stong thams cad du/ /bde bar gshegs pa thams cad kyi/ /sku gsung thugs kyi rdo rje dang / /yon tan phrin las dam tshig gi/ /khu ba byang chub sems rgyun gyis//
kun tu khyab par gyur pa ni/ /dper na bum pa chus gang ltar/ /shin tu bde bas rgyas par gnas/ /de nyid ye shes gyur pa'o/ /de nas chos kyi dbyings gnas pa'i/ /'gro ba'i phung po ji snyed kun/ /sku gsum dam tshig las byung ba/ /de la 
bdud rtsi'i 'od zer gyis/ /glog gi zer ma ltar 'phro bas/ /shin tu bde bar rig nas ni/ /de nas brtsams te sems can khams/ /ma lus lus pa med pa la/ /rdo rje dpal gyi reg byung bas/ /yang dag mchog tu byin brlabs shing / /de bzhin 
gshegs pa thams cad kyi/ /sku gsung thugs kyi rdo rje yis/ /ye shes dri med dbang bskur cing / /ma lus kun kyang kun tu bzang / /kun tu bzang po'i dpal zhes par/ /bla na med par dbang bskur to/ /de ltar dbang bskur tsam gyis ni/ /
thams cad de bzhin gshegs pa'i sku/ /dgra bcom yang dag rdzogs sangs rgyas/ /rdo rje gsum gyi ye shes can/ /bde chen ngo bo nyid skur gyur/ /rdo rje 'dzin gyis bka' stsal pa/ /dus gsum sangs rgyas thams cad kyi/ /ye shes spyod pa mthong 
gyur pas/ /chos nyid mnyam pa nyid mthong ngam/ /slar gsol ba ni mthong lags so/ /ye shes spyod pa rdo rje che/ /bde bar gshes pa mthong zhes gsol/ /de ltar yang dag gyur pa'o/ /de ltar sangs rgyas thams cad kun/ /rdo rje btsun mo'i 
b+ha ga las/ /mngon par byung nas 'di skad gsol/ /gang du 'dod chags chen po yi/ /yi ge'i tshogs kyis sangs rgyas kyi/ /byang chub rjes su rtogs gyur gang / /de nas bcom ldan ngo mtshar to/ /bde bar gshegs pa ngo mtshar to/ /de nas rigs kyi 
</page>

 <page>
<ph>658</ph><p>082-329b</p>
bdag po yis/ /gsang ba mchog tu bka' stsal pa/ /sangs rgyas byang chub sems dpa' kun/ /de skad ces ni ma zer cig /de nyid ci yi phyir zhe na/ /chos rnams nam mkha'i rdo rje'i gnas/ /de nyid mtshungs phyir stong pa nyid/ /rab tu mi gnas bdag nyid 
las/ /chos rnams 'od gsal dbyings gyur pa/ /de nyid ye shes 'byung gnas gyur/ /de nas byang chub sems dpa' de dag dang / de bzhin gshegs pa de dag thams cad cang mi gsung bar gyur to/ /de nas bcom ldan 'das de bzhin gshegs 
pa thams cad kyi sku dang gsung dang thugs rdo rje de bzhin gshegs pa thams cad kyi rnam par dag pa'i mnyams pa nyid spyod pa rdo rje zhes bya ba'i ting nge 'dzin la snyoms par zhugs so/ /snyoms par zhugs nas kyang sangs rgyas dang byang chub sems dpa' dang / 
rig ma dang / lha mo dang / khro bo'i rgyal po du ma dang bcas pa'i dkyil 'khor gyi 'khor lo la bzhugs nas cang mi gsung bar gyur to/ /de nas bcom ldan 'das de bzhin gshegs pa rdo rje 'dzin pas de bzhin gshegs pa thams cad dang / byang 
chub sems dpa' sems dpa' chen po thams cad la bka' stsal pa/ khyed rnams kyis phyogs bcu mtha' yas pa'i 'jig rten gyi khams thams cad du/ de bzhin gshegs pa thams cad kyi sku dang gsung dang thugs rdo rje'i gsang ba 'di bgo 
bar gyis shig /de ci'i phyir zhe na/ phyogs bcu na gnas pa ma lus shing lus pa med pa'i byang chub sems dpa' de rnams chos kyi rnam grangs 'di la skal ba yod pa'i phyir ro/ /gzhan yang byang chub sems dpa' rdo rje snying po la bka' stsal 
pa/ rigs kyi bu/ de bzhin gshegs pa thams cad kyi gsang ba'i dam tshig rdo rje 'di nyid zung cig /khyod kyang de bzhin gshegs pa thams cad kyis rdo rje snying po dbang phyug gsang ba'i rgyal po zhes bya bar dbang bskur ro/ /
</page>

 <page>
<ph>659</ph><p>082-330a</p>
de nas byang chub sems dpa' sems dpa' chen po rdo rje snying pos de bzhin du bgyi'o/ /zhes gsol nas/ cang mi smra bar gyur to/ /gsang ba'i rgyal po'i sku gcig las/ /zhing khams ma lus snang mdzad cing / /
khams gsum spyod dang sangs rgyas gyi/ /rnam pa du ma'i skur bstan mdzad/ /de bzhin gshegs pa'i sku rdo rje rnam par snang mdzad khams gsum nyid kyi lus rdo rje la gnas shing / de bzhin gshegs pa thams cad kyi sku'i ye shes mnyam pa nyid la 
dgongs nas/ cang mi gsung bar gyur to/ /gsang ba 'dzin pa'i gsung gcig gis/ /'jig rten khams kun khyab gyur cing / /chos kyi tshul ni mi zad las/ /rgyun mi 'chad pa'i 'khor lo bskor/ /de nas de bzhin gshegs pa gsung rdo rje 'di 
dpag tu med pa khams gsum pa thams cad kyi ngag rdo rje la gnas shing / /de bzhin gshegs pa'i gsung mnyam pa nyid la gnas nas/ cang mi gsung bar gyur to/ /rdo rje 'chang gi thugs kyi ni/ /ting 'dzin gcig tu ma bzhag nas/ /ting 
'dzin du ma'i chos kyi sgo/ /chos kyi dbyings dang mnyam par 'gyur/ /de nas de bzhin gshegs pa rdo rje 'dzin pa'i rgyal po sangs rgyas thams cad kyi sems rdo rje la gnas shing / de bzhin gshegs pa thams cad kyi thugs mnyam pa nyid la dmigs 
nas/ cang mi gsung bar gyur to/ /'dir snang ba ni gsum ste/ /so so'i skye bo'i snang ba dang / byang chub sems dpa'i snang ba dang / de bzhin gshegs pa'i snang ba'o/ /gsang ba ni gsum ste/ /sku'i gsang ba bsam gyis mi khyab pa 
dang / /gsung gi gsang ba bsam gyis mi khyab pa dang / /thugs kyi gsang ba bsam gyis mi khyab pa'o/ /thams cad mkhyen pa ni gsum ste/ sku rdo rje thams cad mkhyen pa dang / gsung rdo rje thams cad mkhyen pa dang / thugs 
</page>

 <page>
<ph>660</ph><p>082-330b</p>
rdo rje thams cad mkhyen pa'o/ /mi zad pa rgyan gyi 'khor lo ni gsum ste/ sku mi zad pa rgyan gyi 'khor lo dang / gsung mi zad pa rgyan gyi 'khor lo dang / thugs mi zad pa rgyan gyi 'khor lo nyid do/ /rgyud kun snying po bsdus pa yi/ /phyag 
rgya chen po'i ngang 'byung ba/ /grub pa rab tu mi gnas pas/ /gsang ba'i rgyal po bstan pa yin/ /de bzhin gshegs pa thams cad kyi sku dang gsung dang thugs kyi gsang ba gsang ba 'dus pa chen po bla na med pa mchog tu mi 'gyur ba'i gnas rab tu 
rgyas pa chen po bcom ldan 'das rdo rje 'dzin pa chen pos de skad ces bka' stsal nas/ gsang ba brjod du med pa'i gnas la dgongs nas/ cang mi gsung bar gyur to/ /de nas de bzhin gshegs pa'i tshogs dpag tu med pa de dag 
dang / byang chub sems dpa' sems dpa' chen po brjod du med pa'i tshogs dang bcas pa thams cad dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs 
pa la mngon par bstod do// //dus gsum gyi de bzhin gshegs pa phyogs bcu'i gnas kyi zhing khams rdul phra rab snyed bzhugs shing 'tsho skyong ba thams cad kyi gsang chen/ byang chub sems dpa' sems dpa' chen po 
kun du bzang po la sogs pa/ bskal pa gang gA'i klung gi bye ma snyed brjod kyis mi lang ba'i yang brjod kyis mi lang ba rnams kyi dgongs pa rab tu gsang ba/ rnal 'byor gyi dbang phyug chen po bsam gyis mi khyab pa thams cad 
kyi/ shin tu gsang ba'i gnas kyi rgyal po/ rdo rje dpal mchog chen po nges par brjod pa/ sangs rgyas thams cad kyi gsang ba thun mong ma yin pa'i ye shes kyi 'byung gnas/ /rnal 'byor chen po gnyis su med pa mnyam 
</page>

 <page>
<ph>661</ph><p>082-331a</p>
pa nyid/ rnam par rgyal ba zhes bya ba mchog tu dbang skur bar byed pa/ rgyud sde stong phrag sum cu rtsa bzhi'i snying po/ rig pa 'dzin pa'i sde snod rgya mtsho'i gnas las mngon par bsngags pa/ rtog pa'i rgyal 
po bdun pa chos thams cad la bsam gyis mi khyab pa'i don bstan pa'i le'u ste bdun cu rtsa bdun pa'o// //du la k+She tra'i grong khyer chen por rgya gar gyi mkhan po dpal ye shes snying po dang / bod kyi lo ts+tsha ba mar pa lho brag pa chos kyi 
blo gros kyis bsgyur cing zhus te gtan la phab pa// //paN+Di ta mkhas pa chen po smr-i ti dz+nyA na kI rtis rang 'gyur byas pa cig kyang yod par gda'o// //e ma ho nyi zla ltar grags 
dpal ldan 'dus pa'i rgyud/ /gsang ba rnal 'byor dpal mchog chen po 'dis/ /shin tu gsal bar ston pa nges pa nyid/ /ma 'ongs dus su rnal 'byor dbang phyug mchog /rnam bzhi'i 'khor ldan dbus su 'di gsal 'gyur/ /
bstan pa'i sgron me nyid du 'byung ba'i phyir/ /skal ldan rnams dang rgyud 'di 'phrad par shog /rgyud 'di u rgyan nas slob dpon chen po Dom bi he ru kas gdan drangs gsung ngo rdzogs so// /
</page>



</text>