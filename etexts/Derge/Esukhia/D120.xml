
<text>

 <page>
<ph>1</ph><p>054-1a</p>
ï»¿@#/ /mdo sde tha pa bzhugs so// 
</page>

 <page>
<ph>2</ph><p>054-1b</p>
@##/ /rgya gar skad du/ Ar+ya ma hA pa ri nirbA Na nA ma ma hA yA na sU tra/ bod skad du/ 'phags pa yongs su mya ngan las 'das pa chen po theg pa chen po'i mdo/ bam po 
dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das grong khyer ku shi na/ chu klung gser ldan 
gyi 'gram/ gyad kyi nyen kor shing sA la zung gi tshal na bzhugs te/ de na bcom ldan 'das dge slong bye ba 'bum phrag brgyad cus bskor cing mdun gyis bltas te/ dpyid zla tha chungs zla 
ba nya ba'i nang par yongs su mya ngan las 'da' ba'i dus dang nye bar gyur pa na/ sems can thams cad kyi rang rang gi yul gyi skad du shin tu zur phyin par don brda sprod pa'i tshig rnams kyis/ srid 
pa'i rtse mo man chad go bar mdzad de/ deng de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad la thugs brtse ba can/ 'jig rten thams cad 
</page>

 <page>
<ph>3</ph><p>054-2a</p>
skyob pa/ sems can thams cad la sgra gcan zin dang 'dra bar gzigs pa skyabs chen po'i gnas dang gzhi bor gyur pa thub pa chen po yongs su mya ngan las 'da' bar 'gyur ro zhes bka' stsal te/ sems can thams cad kyi zhu ba 
lung bstan pa tha mal de lta bu'i gsung rnams byung bar gyur to/ /gzhan yang de'i tshe bcom ldan 'das nyid kyi zhal nas 'od zer sna tshogs 'di lta ste/ sngon po dang / ser po dang / dmar po dang / dkar po dang / shel gyi kha dog dang / rdo'i snying po'i kha dog 
lta bu dag byung ste/ 'od zer de dag gis stong gsum gyi stong chen po'i 'jig rten gyi khams dang phyogs bcu'i sangs rgyas kyi zhing thams cad du/ sems can dmyal ba dang / dud 'gro dang / yi dgas dang / lha ma yin dang / gshin rje'i 'jig rten 
gyi sems can de dag la phog nas/ de'i mod la nyon mongs pa'i mun pa thams cad dang / ngan song dang / mi khom pa thams cad rgyun chad par gyur to/ /de nas mya ngan chen pos non te tshig 'thun par kye ma khebs so khebs so zhes kyang zer to/ /kyi hud 
kyi hud ces kyang skad cher 'bod cing lag pa brkyang bas kyang mgo bo la rdobs shing lus 'dar zhing shin tu ngu'o/ /de'i tshe sa chen po nags tshal dang bcas ri dang bcas pa'i rgya mtsho'i mthas gtugs pa yang rab tu g.yos te/ sems can de dag kyang gcig 
la gcig 'dzin cing 'di skad du grogs po dag rings grogs po dag rings/ gyad yul gyi grong khyer ku shir 'dong ngo 'dong ngo / /de bzhin gshegs pa'i zhabs la phyag 'tshal te/ yongs su mya ngan las 'da' bar gshegs pa las bzlog la bsgrim mi dgos par 
</page>

 <page>
<ph>4</ph><p>054-2b</p>
bskal pa'am bskal pa las lhag par yang bzhugs par gsol ba gdab bo zhes zer to/ /gcig la gcig 'jus nas 'di skad du/ kye ma 'jig rten stongs par 'gyur ro/ /kye ma 'jig rten stongs par 'gyur ro/ /kye ma sems can rnams kyi bsod nams 
kyi las kyi rnam par smin pa ni zad do/ /las mi bzad pa ni byung ngo / /tshe dang ldan pa dag myur cig /tshe dang ldan pa dag myur cig /de bzhin gshegs pa yang dag par rdzogs pa'i sangs rgyas deng gi yud tsam 'di la yongs su mya ngan las 'da' bar 'gyur ro/ /
kye ma 'jig rten stongs par 'gyur ro/ /kye ma 'jig rten stongs par 'gyur ro/ /de bzhin gshegs pa mi bzhugs na/ bdag cag mgon med pa dang / rtsa lag med pa dang / phongs par ji ltar 'gyur zhig gu/ bdag cag gi the tshom dang som nyi ci dang ci yod pa 
de dang de dag zhu bar bya'o zhes kyang zer to/ /nyan thos chen po 'di dag kyang de na 'khod de/ 'di lta ste/ gnas brtan kA t+yA ya na chen po dang / gnas brtan bak+ku la dang / gnas brtan nye dga' bo dang / de dag la sogs pa gzhan dag kyang de na 'khod de/ de dag 
la 'od zer gyis phog nas/ 'dar rab tu 'dar/ dam dam rab tu dam dam/ 'khrugs rab tu 'khrugs/ brtabs rab tu brtabs/ 'ur 'ur rab tu 'ur 'ur/ 'khams rab tu 'khams/ rmugs rab tu rmugs/ rengs rab tu rengs te/ de dag la sogs 
pa dag tu gyur nas chas so/ /de'i tshe dge slong sa ya phrag brgyad so shing zos nas phyir byung ste/ gnas brtan de dag la 'od zer gyi snang ba des phog nas shin tu rings par kha gdong bkrus te gcig la gcig 'jus so/ /de bzhin gshegs pa'i sras de dag thams 
cad kyang dgra bcom pa/ dbang thob pa/ bya ba byas pa/ byed pa byas pa/ cang shes pa/ gtso bo chen po/ chen po stong pa nyid kyis rang gi don thob pa/ tsan dan chen po lta bu'i g.yog 'khor dang ldan pa/ seng ge lta bu'i g.yog 'khor dang ldan pa sha stag ste/ de la 
</page>

 <page>
<ph>5</ph><p>054-3a</p>
sogs pa'i yon tan dpag tu med pa dang ldan pa de dag thams cad snga dro nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba 
dang ldan nas/ sems can thams cad la phan pa dang bde ba dang snying brtse ba'i phyir dang / gdul bar bya ba'i dbang gi don du theg pa chen po'i mchog tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom 
ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan 'bum bskor ba byas nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /de'i 
tshe ko ta ka'i bu mo rab bzangs ma la sogs pa dge slong ma bye ba 'bum phrag drug thams cad kyang dgra bcom pa/ zag pa zad pa/ dbang thob pa/ bya ba byas pa/ byed pa byas pa/ khur bor ba/ nyon mongs pa med pa/ gtso mo chen mo/ chen po stong pa nyid kyis rang 
gi don thob pa sha stag ste/ 'di lta ste/ ko ta ka'i bu mo dge slong ma rab bzangs ma dang / dge slong ma nye dga' mo dang / dge slong ma rgya mtsho blo gros dang / de la sogs pa dge slong ma bye ba 'bum phrag drug snga dro nyi ma 'char kar yan lag thams cad kyi ba spu rgya skyegs 
kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba dang ldan nas/ sems can thams cad la phan pa dang / bde ba dang / snying brtse ba'i phyir dang / gdul bar bya ba'i dbang gi don du theg pa chen po'i mchog 
tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/ bcom ldan 'das la lan 'bum bskor ba byas 
</page>

 <page>
<ph>6</ph><p>054-3b</p>
nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /'khor de na dge slong ma 'khod pa rnams kyang byang chub sems dpa' mi mchog sa bcu thob pa sha stag ste/ gdul ba'i dbang gi phyir bud med kyi gzugs dang / bud 
med kyi dbyibs dang / sha dang / khrag dang / rgyus pa mang po dang rus pa'i lus 'chang ba/ rtag tu tshad med pa bzhi bsgom pa dang ldan pa/ bdag nyid kyis sangs rgyas kyi yul gyi cho 'phrul chen po'i don byed nus pa sha stag go/ /gzhan yang de'i tshe byang chub sems 
dpa' rgya mtshos byin la sogs pa byang chub sems dpa' gang gA'i klung gi bye ma snyed thams cad kyang mi mchog sa bcu thob pa/ thabs kyis lus 'chang ba sha stag la 'di lta ste/ byang chub sems dpa' sems dpa' chen po rgya mtshos byin dang / byang chub sems dpa' sems 
dpa' chen po blo gros mi zad pa dang / de dag la sogs pa byang chub sems dpa' sems dpa' chen po thams cad kyang / theg pa chen po thos par 'dod pa/ theg pa chen po la zhugs pa/ theg pa chen pos bkres pa/ theg pa chen po la sred pa/ theg pa chen po la ser sna 
med pa/ 'jig rten thams cad dang 'thun par byed nus pa sha stag dang / bdag cag rgal nas gzhan bsgral bar bya'o snyam ste/ sngon gyi bskal pa bye ba snyed du tshul khrims kyi bkod pa'i dam bca' ba legs par blangs pa/ 'dzin pa'i spyad pa spyod pa sha stag dang / de bzhin 
du bdag cag grol nas gzhan dgrol bar bya'o snyam pa dang / de bzhin du dkon mchog gsum gyi gdung mi 'chad par bya'o snyam pa dang / chos kyi 'khor lo bskor bar bya'o snyam pa dang / go cha chen po bgo bar bya'o snyam du sems pa sha stag dang / de bzhin du yon tan dpag tu 
med pa dang ldan pa dang / bu gcig pa la bya ba bzhin du sems can thams cad la snyoms par lta ba sha stag ste/ de dag thams cad snga dro'i nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ 
</page>

 <page>
<ph>7</ph><p>054-4a</p>
mchog tu sdug bsngal ba'i tshor ba dang ldan nas sems can thams cad la phan pa dang / bde ba dang / snying brtse ba'i phyir dang / gdul bar bya ba'i dbang gi don du/ theg pa chen po'i mchog tu gsang ba stong pa nyid kyi rnam pa dgongs pa'i tshig rnam pa sna tshogs 
kyi sgo'i tshul bshad par bya ba'i phyir/ bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te bcom ldan 'das la lan 'bum bskor ba byas nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /
yang de'i tshe bslab pa'i gzhi lnga blangs shing / tshul khrims dang / cho ga dang / yon tan dang ldan pa'i dge bsnyen 'od dri ma med par grags pa'i rgyal po la sogs pa dge bsnyen gang gA'i klung gnyis kyi bye ma snyed thams cad kyang zung dang zung du shes par 'dod pa sha stag ste/ sdug bsngal ba 
dang / bde ba dang / rtag pa dang / mi rtag pa dang / bdag yod pa dang / bdag med pa dang / stong pa dang / stong pa ma yin pa dang / de kho na dang / de kho na ma yin pa dang / skyabs dang / skyabs ma yin pa dang / sems can dang / sems can med pa dang / brtan pa dang / brtan 
pa ma yin pa dang / zhi ba dang / zhi ba ma yin pa dang / 'dus byas dang / 'dus ma byas dang / ther zug dang / ther zug ma yin pa dang / yongs su mya ngan las 'das pa dang / yongs su mya ngan las 'das pa ma yin pa la sogs pa'i khyad par dang khyad par du 'phags pa 
shes par 'dod pa sha stag ste/ 'di lta ste/ dge bsnyen 'od dri ma med par grags pa'i rgyal po zhes bya ba dang / dge bsnyen rab sbyin la sogs pa dge bsnyen theg pa chen po thos par 'dod la/ thos nas kyang gzhan dag la bstan par bya'o snyam du dam bcas shing tshul khrims 
blangs pa/ theg pa chen pos skom la ngoms nas kyang gzhan skom pa dag ngoms par bya'o snyam du dam bcas pa/ theg pa chen po la sred pa/ theg pa chen po la ser sna med pa/ 'jig rten thams cad dang 'thun par byed nus pa sha stag dang / bdag cag rgal nas gzhan 
</page>

 <page>
<ph>8</ph><p>054-4b</p>
bsgral bar bya'o/ /bdag cag grol nas gzhan dgrol bar bya'o/ /dkon mchog gsum gyi gdung mi chad par bya'o/ /chos kyi 'khor lo bskor bar bya'o snyam du slob par 'dod pa/ go cha chen po bgos pa/ bslab pa rnams la sems gus pa dang / de bzhin du 
yon tan grangs med pa dang ldan pa/ bu gcig pa la bya ba bzhin du sems can thams cad la snying rje dang ldan pa sha stag ste/ de dag kyang nyi ma 'char kar de bzhin gshegs pa'i gdung zhugs la bzhen pa'i phyir re res kyang tsan dan dang / a ga ru dang / thang shing 
gi mchog dang / tsan dan sa mchog pa'i bud shing rnams dang / yam sreg shing dri bsung dang ldan pa yon tan can lnga stong lnga stong khyer te 'ongs so/ /de la yam sreg shing sna re zhing yang gser gyi skud pa rin po che sna bdun rigs bdun dang ldan pas spras pas dkris pa/ 
ri mo la bris pa kho na bzhin du 'dug pa/ rang bzhin gyis gzhon sha can legs par bcos pa sha stag ste/ sna re zhing yang 'od rnam pa sna tshogs dang ldan pa'i phung po chen po mdog sngo ba dang / bar bar kha cig tu mdog dkar/ kha cig tu sngo skya/ kha cig tu rtsa dmar/ 
kha cig tu ser ba/ mig tu sdug par bya ba sha stag go/ /bam po re re'i g.yogs ma'i phyar bu yang rin po che sna bdun las byas pa sha stag go /chings ma'i the gu mang po re re zhing yang ldong ros kyi mdog lta bu dang / zar ma'i me tog gi mdog lta bu dang / sngon po dang / 
ser po rnams kyis bar bar du spel ba sha stag go/ /de la chings ma'i the gu mang po re re zhing yang gser thags kyi mchog rnam par dag pa/ yul mang por grags pa dag gis spel ba sha stag go/ /de la yam sreg shing sna re re zhing yang spos dri bsung zhim po dang / me tog phreng dang / 
gur gum gyi phye ma dang ldan par byas pa/ gser thags kyis g.yogs pa/ dar snas brgyan pa/ rin po che sna bdun gyi shubs sngon po dang / ser po dang / sngo skya dang / dkar po dang / btsod ka lta bu dag gi nang du bcug pa/ yul ka ling ka'i ras dang / zar ma'i ras dang / 
</page>

 <page>
<ph>9</ph><p>054-5a</p>
zab dar dang / rgya dar gyi mchog rnams kyis dkris pa/ me tog mang pos brgyan pa/ byug pa dri bsung zhim po dag gis byugs pa sha stag go/ /yam sreg shing sna re'i shing rta re re zhing yang rin po che sna bdun gyis brgyan pa/ gser gyis mdzes par 
byas pa kha cig /kha cig tu sngon po dang / dkar po dang / bab la'i kha dog dang / li khri'i kha dog pas lhag pa'i 'od gsal ba dang ldan pa sha stag go/ /shing rta de dag gi gnya' shing rnams kyang rin po che sna bdun gyis brgyan pa/ dpe med pa/ rta cang shes mgyogs pa dag dang 
sbyar ba sha stag go/ /rta de dag kyang rlung gi shugs pas mgyogs pa/ spu kha chu skyar gyi mdog dang / ldong ros kyi mdog dang / sprin gyi mdog can sha stag ste/ thabs de 'dra ba'i shing rta re re'i mdun logs dang rgyab logs su rgyal mtshan dang ba dan bsgreng ste/ rgyal mtshan thams cad kyang 
rin po che las byas pa/ gser gyi dra bas g.yogs pa sha stag go/ /rgyal mtshan gyi mdun logs su yang gdugs rtsibs dang rtsa ba nor bu dri ma med pa 'od can las byas pa/ mu tig gi chun po spyangs pa sha stag khyer ro/ /gdugs re re'i mdun logs su yang gser gyi me tog 
ku mu da dang / ud pa la dang / pad+ma dkar po sdong bu bai dUr+ya las byas pa/ ze ba rdo rje las byas pa/ bung ba mang po skad 'byin pa/ dri bsung zhim po dang ldan pa/ yid du 'ong ba/ 'od dang ldan pa/ che ba mang ba sha stag dang / lda ldi chen po sha stag khyer ro/ /lda ldi chen po rnams 
kyi mdun du yang byang chub sems dpa'i skyes pa'i rabs kyi spyod pa ri mor bris pa chen po dag thogs so/ /ri mo'i gzugs re re'i glo g.yas g.yon nas kyang / zlos gar gyi gar thabs yul dbus nas byung ba rnam pa sna tshogs byed de/ gar thabs byed pa de'i nang na sil snyan 
rin po che las byas pa'i rdza rnga dang / khar rnga dang / rnga zlum dang / pi bang dang / gling bu dang / pi bang rgyud gcig pa dang / rnga bo che dang / dung la sogs pa dag brdung zhing 'bud do/ /gar thabs kyi sil snyan de dag las kyang kye ma 'jig rten stongs par 'gyur ro zhes bya ba de lta bu'i 
</page>

 <page>
<ph>10</ph><p>054-5b</p>
rnam pa brjod cing gdung gdung skad du dbyangs len to/ /gar thabs kyi sil snyan re re'i mdun du yang me tog dri zhim po sna tshogs rnam par 'tsher ba rnams kyi phye mas rin po che'i skon bu legs par bcos pa gzhon sha can dag gis bkang ba sha stag dang / de ma 
yin pa'i skon bu mang po blta na sdug pa/ gur gum gyi phye mas bkang ba mang po sha stag thogs so/ /de dag gi mdun du yang bcom ldan 'das dge slong gi dge 'dun gyi 'khor dang bcas pa khyab par 'gyur ba'i zhal zas dag khyer zhing 'dong ngo / /zhal zas de 
dag kyang bud shing tsan dan dmar po dang / a ga ru dang / thang shing gi me chung ngus btsos pa dang / gang gA'i klung gi chus btsos pa sha stag ste/ skyur ba dang / lan tshwa'i ro dang / mngar ba dang / bska ba dang / tsha ba dang / kha ba'i ro dang ldan pa/ mdangs skyed pa/ phan 
par 'gyur ba sha stag go/ /sA la zung gi drung gi nyen kor thams cad kyang gser gyi bye ma 'jam pos bdal te/ ga pu sha'i ras dang / snam bu dang / btsos snam dang / dre'u rngog dang / ka ling ka'i ras dang / zab dar 'jam zhing mdog dkar ba rnams kyang bting ngo / /
grub pa'i gnas de'i gzhi dpag tshad sum cu rtsa gnyis kho ra khor yug kyang gur gum gyis byugs so/ /bcom ldan 'das dge slong gi dge 'dun dang bcas pa'i seng ge'i khri chen po gser las byas pa/ rin po che sna bdun gyis spras shing snang bar byas pa/ ri rab ltar 
che zhing 'phang mtho ba dag kyang bshams so/ /g.yogs ma yang de dag gi rkyen du 'tsham pa sha stag gis g.yogs te/ gser gyi dril bu g.yer ka sgra si li li dang / khrol shang gi sgra 'byung ba'i dra ba can gyi yol ba rnams kyis ni bskor/ rgya dar spu sdug yug khyim chen 
po'i bla re rnams ni bres/ gdugs dkar po rnams kyis ni nyi mtshan bsgribs/ rnga yab dkar po rnams kyis ni g.yabs/ rgyab rten glang po che'i mche ba la chu srin ma ka ra rten pa'i kha nas/ zla ba nya ba'i 'od zer ltar dkar ba'i mu tig gi chun po 'byung zhing spyangs pa dang ldan pa 
</page>

 <page>
<ph>11</ph><p>054-6a</p>
rnams ni bcas/ sa phyogs rnams ni me tog dri zhim po'i sil mas gtor to/ /dge bsnyen de dag re re nas kyang 'di snyam du sems te/ bdag gis sems can thams cad la zas 'dod pa rnams la ni zas sbyin no/ /skom 'dod pa 
rnams la ni skom sbyin no/ /mgo bo dang mig la sogs pa yan lag dang nying lag thams cad 'dod pa rnams la yang ji ltar 'dod pa bzhin du sbyin no/ /dbul po dang / bkren pa dang / phongs pa rnams la yang 'dod pa dang / dug dang / gnod pa dang / ma brtags pa'i 
sbyin pa rnams ma gtogs par gang dang gang dag ci dang ci 'dod pa de dang de dag chog par sbyar ro snyam du sems kyi/ gzhan ni ci yang mi sems so/ /de bzhin du dge ba'i bshes gnyen gyi sde tshan/ byang chub sems dpa'i spyod pa la gnas pa de dag thams cad kyis bsams 
pa/ de bzhin gshegs pa la bdag gis bshos gsol te yongs su mya ngan las 'da' bar bya'o/ /de bzhin gshegs pa la bdag gis bshos gsol te yongs su mya ngan las 'da' bar bya'o snyam ste/ so so nas de 'ba' zhig snying la sems shing yan lag thams cad 
kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba dang ldan nas/ rang rang gi mchod pa'i yo byad bud shing dang / yam sreg shing dang / shing rta dang / rgyal mtshan dang / gdugs dang / 
ba dan rnams dang chas te zhal zas kyi mchog gis sbyar ba'i snod rnams thogs nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la spos dang / me tog phreng dang / phye ma dang / phye ma zhib bu 
dang / gdugs dang / rgyal mtshan dang / ba dan dang / bla re rgya chen po dag gis mchod nas lan 'bum bskor ba byas te/ mig nas mchi ma rgyun mi chad par char bzhin du phab nas/ bdag nyid la sdug bsngal gyi rnam pa mang po byed cing / kye ma 'jig rten stongs par 'gyur 
</page>

 <page>
<ph>12</ph><p>054-6b</p>
ro/ /kye ma 'jig rten stongs par 'gyur ro zhes de skad du skad po che 'don te/ de bzhin gshegs pa'i zhabs drung na srog chags shi shu ma ra bzhin du 'gre ldog cing gsol ba 'debs te/ bcom ldan 'das de bzhin gshegs pa dge slong gi dge 'dun gyi 'khor 
dang bcas pas bdag gis sbyar ba'i bshos gsol bar ci gnang / bcom ldan 'das bdag la thugs brtse ba'i slad du sbyin pa'i tha ma de bzhin gshegs pas bzhes su gsol/ zhes gsol ba 'debs so/ /de nas bcom ldan 'das thams cad mkhyen bzhin du 
cang mi gsung bar gyur to/ /de dag gis lan gnyis lan gsum du de skad ces gsol kyang / lan gnyis lan gsum du bcom ldan 'das cang mi gsung bar gyur to/ /de nas dge bsnyen gyi tshogs de dag re thag chad de cang mi zer bar 'khod nas/ bu gcig pa shi nas 
dur khrod du bor ma thag pa'i pha ma 'gre ldog pa bzhin du shin tu sdug bsngal bar gyur to/ /de bzhin du dge bsnyen de dag thams cad mchog tu sdug bsngal bar gyur pa las langs te/ rang rang gi mchod pa'i yo byad rnams bsdus nas phyogs gcig tu 'khod do/ /gzhan 
yang de'i tshe bslab pa'i gzhi lnga blangs shing / tshul khrims dang / cho ga dang / yon tan dang ldan pa dang / dam pa'i chos kyi gces pa 'dzin pa'i dge bsnyen ma tshong dpon gyi bu mo 'tsho ba'i dpal la sogs pa dge bsnyen ma gang gA'i klung gsum gyi bye ma snyed thams cad kyang 
bud med kyi gzugs kyis sems can bye ba phrag mang po nges par sgrol ba/ khyim gyi gnas la smod pa sha stag ste/ lus 'di ni nyes pa'i khams brgyad cu rtsa bzhi las lhags pas bsdus pa'o/ /lus 'di ni srin bu'i rigs bye ba phrag brgyad cu rtsa bzhi'i zas so/ /
lus 'di ni rgyal po'i khri mon du brubs pa'i dri mnam pa'o/ /lus 'di ni khyi ro rul pa'i dri bam gyis lhag par sbags pa'o/ /lus 'di ni sgo dgu nas mi gtsang ba 'dzag pa'o/ /lus 'di ni sha dang / chu ba dang / rus pa dang / khrag dang / pags pa'i zhal zhal can/ 
</page>

 <page>
<ph>13</ph><p>054-7a</p>
rkang lag gi phyi sgo dang / ra ba dang / ba gam can/ mig gi skar khung can/ mgo bo'i yang tog can/ yid rgyal po lta bu'i pho brang grong khyer lta bu'o/ /lus 'di ni mkhas pa thams cad kyis spangs shing byis pa'i skye bo dga' bar byed pa'i 'dod chags dang / 
zhe sdang dang / gti mug la sogs pa'i nyon mongs pa bye ba snyed kyi srin po brten pa/ 'dam bu dang / e raN+Da dang / dbu ba dang / chu shing lta bur snying po med pa/ glog dang / ri gzar po'i 'bab chu'i dba' rlabs ltar shin tu mi brtan pa'o/ /sgyu ma dang / smig 
rgyu dang / brag ca dang / zla ba'i gzugs brnyan ltar slu bar byed pa/ rlung shugs drag pos rnam par dkrugs pa'i chu'i shugs kyis brkos pa'i 'gram gyi sdong po ltar g.yang sa na 'dug pa'i chos can/ spyang ki dang / wa dang / bya rgod dang / bya rog rnams kyi zas yin na/ 
su zhig 'di lta bu 'chang ba la dga' bar byed/ rgya mtsho'i chu thams cad skra'i rtse mos blangs te/ ba lang gi rmig rjes su blugs par ni nus srid kyi/ lus nad bzhi brgya rtsa bzhis gzir ba 'di snying po med pa'am/ mi gtsang ba ni tshig tsam gyis bstan par mi nus so/ /
sa chen po 'di rgya shug gi 'bras bu'i rus pa'i 'bru tsam sha stag tu byas pa'am/ yungs 'bru tsam 'am/ rdul phra rab kyi rdul tsam sha stag tu byas pas ni zad par 'gyur yang srid kyi/ lus 'di yod kyi bar du 'di'i nyes dmigs ni mthar thug par mi 'gyur te/ de bas 
na dam pa'i chos bsrung ba'i phyir 'di mchil ma bzhin du dor bar bya'o snyam ste/ 'di ltar dge bsnyen ma de dag thams cad chen po stong pa nyid dang / mtshan ma med pa dang / smon pa med pa bsgoms pas sems bsgoms pa sha stag ste/ 'di lta ste/ dge bsnyen ma 'tsho 
ba'i dpal zhes bya ba dang / dge bsnyen ma dpal phreng zhes bya ba dang / dge bsnyen ma sa ga zhes bya ba dang / de la sogs pa thams cad kyang theg pa chen po thos par 'dod la/ thos nas kyang gzhan dag la bstan par bya'o snyam du dam bcas pa/ bsrung ba lhur len 
</page>

 <page>
<ph>14</ph><p>054-7b</p>
pa/ bud med kyi lus ngan no snyam du smod pa dang / lus snying po med do snyam du smod pa so so nas shas cher sgom pa dang / 'khor ba'i 'khor lo gzhig go snyam du sems pa sha stag dang / theg pa chen pos skom la ngoms nas kyang gzhan skom pa dag ngoms par 
bya'o snyam du dam bcas pa sha stag dang / theg pa chen po la sred pa/ theg pa chen po la ser sna med pa/ 'jig rten thams cad dang 'thun par slob par 'dod pa dang / grol nas gzhan dgrol bar bya'o/ /rgal nas gzhan bsgral bar bya'o/ /dkon mchog gsum 
gyi gdung mi 'chad par bya'o/ /chos kyi 'khor lo bskor bar bya'o snyam du slob par 'dod pa sha stag dang / go cha chen po bgos pa/ bslab pa rnams la brtul zhugs brtan pa dang / de bzhin du yon tan du ma dang ldan pa dang / bu gcig pa la bya ba bzhin du sems 
can thams cad la snying rje dang ldan pa sha stag ste/ de dag kyang nyi ma 'char kar shin tu rings par gcig la gcig 'jus te/ de bzhin gshegs pa'i gdung zhugs la bzhen pa'i phyir/ yam sreg shing dge bsnyen pha rnams kyi nyis 'gyur khyer ba las bcom 
ldan 'das kyis zhal zas ma bzhes nas/ bu shi ba bzhin du mchog tu sdug bsngal bar gyur te/ ngus nas langs te phyogs gcig tu 'khod do/ /gzhan yang de'i tshe lid tsa bI gzhon nu gtsang ma dri ma med pa'i snying po la sogs pa yangs pa can na gnas pa'i lid 
tsa bI gzhon nu grong khyer gyi nang na gnas pa dang / phyi rol na gnas pa dang bcas pa rnams dang / 'dzam bu'i gling na gnas pa'i rgyal phran blon po dang bcas pa gang gA'i klung bzhi'i bye ma snyed thams cad kyang dam pa'i chos bsrung ba la mkhas pa/ tshul khrims dang cho ga dang yon 
tan dang ldan pa/ dam pa'i chos sun 'byin cing rtags can 'chal pa rnams kyi ser ba lta bur gyur pa sha stag la/ de dag thams cad kyang 'di lta bur 'dod de/ bdag cag gi nor dang / 'bru'i tshogs dang / mdzod dang / bang ba'i tshogs gang yin pa de dag thams 
</page>

 <page>
<ph>15</ph><p>054-8a</p>
cad ni bdud rtsi mi zad par bya ba dang / bdud rtsi gnas par bya ba'i phyir yin gyis/ bdag cag gis dam pa'i chos la nan tan bya'o/ /dam pa'i chos la sun 'byin cing log par lta ba rnams kyi lce gcad par bya'o zhes legs par dam bcas pa/ 
tshul khrims 'chal pa tshul khrims la mi gnas pa rnams ni gos dkar po gyon du bcug ste/ khyim pa'i las byed du gzhug go snyam du sems brtul ba/ dam pa'i chos stug pa la ni bla ma bzhin du rim gro bya'o snyam du dam bcas pa/ dge 'dun la phan pa dang bde 
bar gnas par bya ba'i yongs su rdzogs par byas kyang / des chog go snyam du sems pa dang / theg pa chen po thos par 'dod la/ thos nas kyang gzhan dag la bstan par bya'o snyam du yi dam bcas pa la brtan pa dang / de la sogs pa'i yon tan dpag 
tu med pa dang ldan pa sha stag ste/ 'di lta ste/ lid tsa bI gzhon nu gtsang ma dri ma med pa'i snying po zhes bya ba dang / sgrib pa dag pa zhes bya ba dang / gang gA'i chu dri ma med pas byin pa zhes bya ba dang / de la sogs pa lid tsa bI gzhon nu de dag kyang gcig 
la gcig 'jus te/ re res kyang gdung zhugs la bzhen pa'i bud shing thang shing gi mchog dang / tsan dan dang / a ga ru rnams dang / yam sreg shing bye ba phrag brgyad cu rtsa bzhi dang / mchod pa snga ma'i nyis 'gyur rnams khyer nas mchod pa rnams bsgrags te/ bcom 
ldan 'das kyi thad du dong ngo / /lid tsa bI gzhon nu re re la yang glang po che brgyad khri bzhi stong dang / rta brgyad khri bzhi stong dang / shing rta brgyad khri bzhi stong dang / nor bu chu shel brgyad khri bzhi stong dang chas so/ /glang po che re re'i mdun du yang / che ba la 'os pa'i gdugs 
dang / rgyal mtshan dang / ba dan dang / dar gyi bla re chen po rnams thogs so/ /gdugs rnams kyi nang na thung ngu gang yin pa de la yang / kho ra khor yug tu dpag tshad gcig yod do/ /dar gyi bla re chen po rnams kyi nang na chung ngu gang yin pa de la yang chu zheng du dpag 
</page>

 <page>
<ph>16</ph><p>054-8b</p>
tshad sum cu rtsa gnyis yod do/ /rgyal mtshan rnams kyi nang na thung ngu gang yin pa de la yang 'phang du dpag tshad brgya yod do/ /ba dan rnams kyi nang na thung ngu gang yin pa des kyang dpag tshad stong du phyin to/ /de ltar de dag mchod pa rnams dang bcas te bcom ldan 
'das kyi thad du dong nas/ bcom ldan 'das kyi zhabs la mgo bos phyag 'tshal te/ zhal zas phul ba las bcom ldan 'das cang mi gsung ste/ ma bzhes nas mchog tu sdug bsngal bar gyur te/ re thag chad nas langs te bcom ldan 'das kyi mthus ta la bdun 
gyi srid tsam du 'phags te 'khod do/ /gzhan yang de'i tshe 'dzam bu gling pa'i blon po dang / tshong dpon dang / khyim bdag gang gA'i klung lnga'i bye ma snyed thams cad kyang theg pa chen po la dad pa/ tshul khrims dang / cho ga dang / yon tan rnam par dag pa dang ldan pa/ 
dam pa'i chos sun 'byin pa rnams kyi ser ba lta bur gyur pa sha stag ste/ 'di lta ste/ khyim bdag gi rgyal po rnam par snang byed ces bya ba dang / 'gro ba skyong zhes bya ba dang / chos skyong zhes bya ba dang / de la sogs pa dag kyang de'i tshe der lhags te/ de 
dag thams cad kyis kyang rang rang gi mchod pas mchod pa snga ma rnams zil gyis mnan nas/ bcom ldan 'das la mchod pa chen po'i tshogs kyis mchod nas zhal zas ma bzhes pa'i phyir/ mchog tu sdug bsngal bar gyur te/ re thag chad nas langs te bcom ldan 
'das kyi mthus ta la bdun gyi srid tsam du 'phags te 'khod do/ /gzhan yang de'i tshe rgyal po ma skyes dgra ma gtogs par yangs pa can gyi rgyal po zla ba dri ma med pa'i snying po grong khyer gyi nang na gnas pa dang / phyi rol na gnas pa'i g.yog 'khor dang bcas pa la sogs pa 'dzam 
bu gling thams cad kyi grong khyer dang / ri khrod kyi grong dang / yul po che dang / kha lungs kyi rgyal po gang gA'i klung drug gi bye ma snyed dang lhan cig tu dpung gi tshogs yan lag bzhi dang bcas te lhags so/ /rgyal po de rnams re re la yang dmag 'khrug sa ya phrag bcwa brgyad 
</page>

 <page>
<ph>17</ph><p>054-9a</p>
bcwa brgyad yod do/ /de dag la glang po che rtag tu 'gram pa nas rngul 'dzag pa dag dang / rta rlung gi shugs pas lhag par mgyogs pa dag kyang yod do/ /de dag gi mchod pa'i yo byad gang yin pa de dag kyang mchod pa'i yo byad snga ma de dag las nyis 
'gyur gyis ches bzang la ches mang ste/ de lta bu'i mchod pa'i phul dag khyer nas/ dpung gi tshogs yan lag bzhi dang bcas te lhags so/ /de dag gi mchod pa de rnams kyi nang na gdugs thung ngu gang yin pa de yang dpag tshad brgyad cu chu zheng gab par 'dug 
go/ /ba dan gyi nang na chung ngu gang yin pas kyang dpag tshad brgya stong du phyin to/ /rgyal mtshan phal pa gang yin pa de la yang 'phang du dpag tshad sum cu yod do/ /de ltar yangs pa can gyi rgyal po zla ba dri ma med pa'i snying po dang / nyi 'od ces bya ba dang / de 
la sogs pa rgyal po rnams nyi ma 'char kar lhags te/ de dag kyang dam pa'i chos sun 'byin cing rtags can 'chal pa rnams kyi ser ba lta bur gyur pa/ mthus kyang sems can rnams dam pa'i chos la 'god par byed pa dang / bdag cag gi nor dang / 'bru'i 
tshogs dang / mdzod dang / bang ba'i tshogs gang yin pa de dag ni dam pa'i chos gnas par bya ba'i phyir ro snyam du sems pa sha stag dang / bdag cag gis dam pa'i chos la nan tan bya'o/ /dam pa'i chos sun 'byin pa rnams kyi lce ni drung nas gcad do zhes dam 
bcas pa brtan por byas pa sha stag dang / theg pa chen po 'dod pa dang / 'jig rten thams cad la snying brtse ba sha stag ste/ de dag gi mchod pa rnams kyis yangs pa can nas grong khyer ku shi'i bar thams cad kun tu gang bar gyur to/ /de dag gi gdugs kyi grib 
ma 'dab chags su 'dug pas ni nyi ma'i 'od kyis mi phog go/ /de dag gi kha zas kyi dri bsung gis ni dpag tshad bzhir khyab par gyur te/ de dag gis bcom ldan 'das la rang rang gis sbyar ba'i zhal zas bzhes par lan gsum gyi bar du gsol ba btab kyang / zhal zas ma 
</page>

 <page>
<ph>18</ph><p>054-9b</p>
bzhes nas yid mi dga' ste/ langs nas phyogs gcig tu 'khod do/ /gzhan yang de'i tshe rgyal po ma skyes dgra'i btsun mo ma gtogs par yangs pa can gyi rgyal po'i btsun mo 'jig rten gsum na mdzes ma la sogs pa 'dzam bu gling pa'i rgyal po dang / 
tshong dpon dang / khyim bdag rnams kyi chung ma gang gA'i klung bdun gyi bye ma snyed dang lhan cig tu lhags te/ de dag thams cad kyang bud med kyi gzugs kyis sems can mang po nges par sgrol ba/ rtag tu lus bsgom pa dang ldan pa/ chen po stong pa nyid 
dang / mtshan ma med pa dang / smon pa med pas sems rnam par dag pa sha stag ste/ 'di lta ste/ yangs pa can gyi rgyal po'i btsun mo 'jig rten gsum na mdzes ma zhes bya ba dang / btsun mo pri yang ku zhes bya ba dang / de la sogs pa thams cad kyang 
sems can thams cad la bu gcig pa la bya ba bzhin du snying rje dang ldan pa sha stag ste/ gcig la gcig 'jus nas/ de bzhin gshegs pa'i gdung zhugs la bzhen pa'i phyir/ yam sreg shing rnams khyer te/ mchod pa snga ma thams cad rang rang gi 
mchod pa rnams kyis zil gyis mnan nas/ bcom ldan 'das la nyis 'gyur du mchod pa byas te/ de dag gi mchod pa'i yo byad rnams kyi rgyal mtshan dang / ba dan dang / gdugs rnams kyi 'phang dang chu zheng gi tshad kyang snga ma'i nyis 'gyur bas lhag go/ /kha zas 
rnams kyi dri bsung ni dpag tshad brgyad du khyab par gyur te/ bcom ldan 'das la phyag 'tshal nas zhal zas bzhes par gsol ba btab kyang zhal zas ma bzhes nas/ bcom ldan 'das la skor ba byed cing skra 'bal la rang rang gi rgyan rnams 'thor zhing / skad mi snyan 
pas ngus te bu gcig pa shi ba bzhin du mchog tu sdug bsngal bar gyur nas bcom ldan 'das kyi mthus sA la zung gi drung nyid du phyogs gcig tu 'khod do/ /gzhan yang de'i tshe lha mig yangs zhes bya ba la sogs pa lha'i tshogs gang gA'i klung brgyad kyi bye ma snyed dang 
</page>

 <page>
<ph>19</ph><p>054-10a</p>
lhan cig tu lhags nas/ lha de dag gis 'di skad ces smras so/ /grogs po dag ltos/ grogs po dag ltos/ mi rnams kyi mchod pa'i yo byad mchog tu khyad par du 'phags la/ de bzhin gshegs pa dgra bcom pa yang dag 
par rdzogs pa'i sangs rgyas la mchod pa bkur sti thams cad mchod par 'dod de/ mi rnams kyi zhal zas kyi tha ma bzhes pa'i phyir/ bcom ldan 'das la gsol ba 'debs kyis/ grogs po dag bdag cag gis kyang de bzhin gshegs pa dgra bcom pa yang 
dag par rdzogs pa'i sangs rgyas la so so nas mchod pa bya zhing tha ma'i dus su zhal zas dbul bar bya na/ ji ltar bdag cag gis phul ba'i zhal zas de bzhin gshegs pas gsol te/ yongs su mya ngan las 'da' bar de bzhin gshegs pas mdzad cig gu/ 
grogs po dag sangs rgyas 'byung ba ni shin tu dkon no/ /de bas kyang zhal zas kyi tha ma'i sbyin pa'i pha rol tu phyin pa phun sum tshogs pa ni ches dkon no/ /kye ma bcom ldan 'das yongs su mya ngan las 'das na ni 'jig rten stongs par 'gyur ro zhes smras so/ /
lha de dag thams cad kyang theg pa chen po thos par 'dod la/ thos nas kyang gzhan dag la bstan to snyam du dam bcas pa/ theg pa chen pos skom pa ngoms nas kyang gzhan skom pa rnams ngoms par bya'o snyam du dam bcas pa/ theg pa chen po la sred pa/ theg 
pa chen po la ser sna med pa/ theg pa chen po la phrag dog dang / dus che ba dang / 'chab pa dang / sgyu med pa/ theg pa chen po sun 'byin pa'i sems can rnams kyi ser ba lta bur gyur pa/ dam pa'i chos bsrung ba'i tshul khrims blangs pa/ 'jig rten dang 'thun 
par slob par 'dod pa/ bdag cag rgal nas gzhan bsgral bar bya'o/ /bdag cag grol nas gzhan dgrol bar bya'o/ /chos kyi 'khor lo bskor bar bya'o/ /dkon mchog gsum gyi gdung mi 'chad par bya'o snyam du slob par 'dod pa/ go cha chen po bgos pa/ 
</page>

 <page>
<ph>20</ph><p>054-10b</p>
bslab pa rnams la dam bcas pa brtan pa dang / de bzhin du yon tan dpag tu med pa dang ldan pa/ bu gcig pa la bya ba bzhin du 'jig rten thams cad la snying rjes lta ba sha stag ste/ de dag kyang nyi ma 'char kar ston pa yongs su mya ngan las 'da' ba'i gdung zhugs la 
bzhen pa'i phyir/ bud shing dang / yam sreg shing rnams khyer te/ de dag kyang snga mas phul ba'i yam sreg shing gi nyis 'gyur bas bzang ba'i lha rdzas dri bsung dang ldan pa/ yid du 'ong ba/ mi la dkon pa sha stag go/ /shing rta yang rta'i mchog mgyogs pa 
dag dang sbyar ba/ dar la dkar pos g.yogs pa/ gzugs dang dbyibs ri mo brir yang mi nus pa/ dril bu g.yer ka'i dra ba can gyi yol bas bskor ba/ dar yug khyim chen po'i bla re rgya chen po rtsa ba ri mo can dag la btsugs pa dang / gar thabs dang / rol 
mo yid du 'ong ba rnams kyis mdun du drangs pa/ kha zas zhim po mang po dag dang / seng ge'i khri bai dUr+ya'i rgyab rten rtse mo nor bu'i 'od kyis snang bar byas pa/ zhabs rten gser las byas pa dag kyang bshams pa dang / sa phyogs kyang me tog dri bsung zhim po sna tshogs 
kyis mdzes par byas pa/ me tog gi sil ma bkram zhing bkod pa/ dpung gi tshogs yan lag bzhi phyi bzhin 'brang ba sha stag ste/ so so nas mchi ma khrag lta bu mi thub cing mchog tu sdug bsngal bas gdungs nas/ sems can thams cad la phan pa dang / 
bde ba dang / snying brtse ba'i phyir dang / gdul bar bya ba'i dbang gi don du theg pa chen po'i mchog tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom ldan 'das kyi thad du dong ste/ bcom 
ldan 'das kyi zhabs la mgo bos phyag 'tshal nas/ mchod pa dang bkur sti'i mchog rnam pa mang po dag byas te bskor ba yang byas nas/ bcom ldan 'das kyi 'khor rnams kyi phyir rang rang gi bla gos sa la bting ste/ rang rang gi rgyan rnams phog cing gtor nas rang rang 
</page>

 <page>
<ph>21</ph><p>054-11a</p>
gi skra 'bal cing skad mi snyan pas ngu ste/ bcom ldan 'das la tshig 'thun par 'di skad ces gsol to/ /bcom ldan 'das kyis bdag gis sbyar ba'i bshos gsol te/ yongs su mya ngan las 'da' bar mdzad du gsol/ zhes lan gnyis 
lan gsum du gsol ba btab kyang bcom ldan 'das kyis ma bzhes te cang mi gsung nas/ de dag re thag chad de langs nas phyogs gcig tu 'khod do/ /gzhan yang de'i tshe klu'i rgyal po phyogs bzhi na gnas pa klu'i rgyal po nor rgyas kyi bu dang dga' bo dang nye dga' bo la sogs pa 
klu'i rgyal po gang gA'i klung dgu'i bye ma snyed shin tu rings par nyi ma 'char kar lha rnams kyi mchod pa las kyang nyis 'gyur bas lhag pa'i mchod pa'i yo byad rang rang gi 'byor pa dang 'tsham pa dag khyer nas/ bcom ldan 'das kyi thad du dong ste phyag 'tshal nas/ zhal zas bzhes 
par gsol ba btab kyang bsam pa bzhin du ma grub nas langs te phyogs gcig tu 'khod do/ /gzhan yang de'i tshe rnam thos kyi bu la sogs pa gnod sbyin gyi bdag po g.yog 'khor dang bcas pa/ gang gA'i klung bcu'i bye ma snyed gcig la gcig 'jus nas/ 
rang rang gi mchod pa rnams kyis klu'i rgyal po rnams kyi mchod pa snga ma zil gyis mnan nas/ tshogs chen po dang chas te lhags nas/ bcom ldan 'das la phyag 'tshal te zhal zas bzhes par gsol ba btab kyang / bcom ldan 'das kyis zhal zas ma bzhes nas 
yid mi dga' ste langs nas phyogs gcig tu 'khod do/ /gzhan yang de'i tshe nam mkha' lding gi rgyal po dgra'i mdza' bo zhes bya ba la sogs pa nam mkha' lding gi rgyal po gang gA'i klung nyi shu'i bye ma snyed kyis/ rang rang gi mchod pas gnod sbyin gyi rgyal po snga ma dag gi 
mchod pa rnams zil gyis mnan nas/ bcom ldan 'das la phyag 'tshal te/ zhal zas bzhes par gsol ba btab kyang zhal zas ma bzhes nas/ yid mi dga' ste langs nas phyogs gcig tu 'khod do/ /gzhan yang de'i tshe dri za'i bdag po mis 
</page>

 <page>
<ph>22</ph><p>054-11b</p>
byin gyi bu la sogs pa dri za'i bdag po gang gA'i klung sum cu'i bye ma snyed kyis mchod pa snga ma thams cad pas kyang ches mchog tu gyur pa'i mchod pa rnams khyer te 'ongs nas/ de bzhin gshegs pa la mchod pa byas te/ rol mo snyan dgu byas nas phyag 'tshal 
te/ bcom ldan 'das la zhal zas bzhes par gsol ba btab kyang / bcom ldan 'das kyis ma bzhes nas/ de dag kyang yid mi dga' bar gyur te/ langs nas phyogs gcig tu 'khod do/ /gzhan yang de'i tshe mi 'am ci'i bdag po legs mthong 
la sogs pa mi 'am ci'i bdag po gang gA'i klung bzhi bcu'i bye ma snyed lhags te/ snga ma rnams kyi mchod pa de dag bsdoms pa bas kyang de dag re re'i mchod pa ches khyad par 'phags par gyur te/ de dag kyang zhal zas ma bzhes nas/ yid mi dga' bar gyur 
te phyogs gcig tu 'khod do/ /gzhan yang de'i tshe lto 'phye chen po'i bdag po legs mthong chen po la sogs pa lto 'phye chen po'i bdag po gang gA'i klung lnga bcu'i bye ma snyed kyis mchod pa snga ma'i nyis 'gyur khyer ba las/ snga ma bzhin du zhal zas ma bzhes nas/ 
yid mi dga' ste phyogs gcig tu 'khod do/ /gzhan yang de'i tshe lha ma yin gyi bdag po bde mchog rigs la sogs pa lha ma yin gyi bdag po gang gA'i klung drug cu'i bye ma snyed lus che zhing snang ba chen po dang ldan pa/ lha ma yin gyi bsam pa med pa sha stag gis/ 
mchod pa snga ma'i nyis 'gyur nyis 'gyur gyi mchod pa dag khyer te 'ongs te/ bcom ldan 'das la phyag 'tshal nas/ zhal zas ma bzhes te yid mi dga' bar gyur nas/ langs te shing sA la zung gi drung du rang rang gi gzi byin gyis snang bar byas te 'khod do/ /gzhan 
yang de'i tshe sbyin byed ma'i bu'i bdag po gang gA'i chu dri ma med pa rjes byin la sogs pa sbyin byed ma'i bu gang gA'i klung bdun cu'i bye ma snyed lus che zhing snang ba chen po dang ldan pa/ sbyin byed ma'i bu'i bsam pa med pa sha stag gis mchod pa snga ma thams cad las mchod pa nyis 'gyur nyis 
</page>

 <page>
<ph>23</ph><p>054-12a</p>
'gyur bas bzang ba dag khyer ba las/ snga ma bzhin du zhal zas ma bzhes nas yid mi dga' bar gyur te/ shing sA la zung gi bar du rang rang gi gzi brjid kyis snang bar byas nas phyogs gcig tu 'khod do/ /gzhan yang de'i tshe srin po'i 
bdag po 'jigs byed la sogs pa srin po'i bdag po gang gA'i klung brgyad cu'i bye ma snyed srin po'i bsam pa med pa sha stag gis gzi brjid chen po'i tshogs kyis sA la zung gi drung du snang bar byas nas/ bcom ldan 'das la phyag 'tshal te phyogs gcig tu 
'khod do/ /gzhan yang de'i tshe 'bras bu'i shing gi bdag po dri srel la sogs pa 'bras bu'i shing gi bdag po gang gA'i klung dgu bcu'i bye ma snyed kyis snga ma'i mchod pa thams cad pas nyis 'gyur nyis 'gyur gyis lhag pa'i mchod pa'i tshogs khyer nas/ khu byug 
pho rgyags pa rnams dang / bung ba rnams skad 'byin pa dang ldan pa'i me tog 'tsher ba'i 'khri shing mang po'i dog pa dang / lo ma kha 'bus pa rnams kyis sa phyogs brgyan te phyogs gcig tu 'khod do/ /gzhan yang de'i tshe rig sngags 'chang gi rgyal po 
sgyu 'phrul chen po la sogs pa rig sngags 'chang gi rgyal po gang gA'i klung stong gi bye ma snyed kyis mchod pa snga ma'i nyis 'gyur bas lhag pa'i mchod pa dag khyer nas phyogs gcig tu 'khod do/ /gzhan yang de'i tshe lha mo 'dod dgur sgyur ba'i gzugs can 
legs mthong ma la sogs pa gang gA'i klung bye ba'i bye ma snyed kyis yangs pa can gyi rgyal po'i btsun mo'i mchod pa nyis 'gyur bas lhag pa dag khyer te/ rang rang gi rgyan rnams bcom ldan 'das kyi spyan sngar sa la spungs nas phyogs gcig tu 'khod do/ /gzhan yang 
de'i tshe lha'i bu mo ram b+ha dang / urba shi la sogs pa lha'i bu mo gang gA'i klung bye ba phrag brgya'i bye ma snyed mchod pa snga ma'i nyis 'gyur nyis 'gyur bas ches lhag par mang zhing spa ba dag gis mdun du drangs te/ snga ma bzhin du phyogs gcig tu 'khod do/ /gzhan yang de'i 
</page>

 <page>
<ph>24</ph><p>054-12b</p>
tshe 'byung po'i tshogs pa ba sangs ltar 'khor ba zhes bya ba la sogs pa gang gA'i klung bye ba phrag stong gi bye ma snyed snga ma bzhin du phyogs gcig tu 'khod do/ /gzhan yang de'i tshe 'jig rten skyong ba bzhi'i lha'i bu gang gA'i klung bye ba phrag 'bum dang lhan cig tu mchod pa 
snga ma'i nyis 'gyur nyis 'gyur bas lhag pa dag khyer nas/ bcom ldan 'das la phyag 'tshal te/ zhal zas bzhes par gsol ba btab kyang / bcom ldan 'das kyis ma bzhes nas/ snga ma bzhin du phyogs gcig tu 'khod do/ /gzhan yang de'i tshe rlung lha bzhi 
rlung gtong ba'i lha gang gA'i klung bye ba phrag 'bum dang lhan cig tu dus ma yin par yang shing ljon pa dang / 'khri shing dang / shing gel pa dang / nags ma rnams dang / snye ma dang / me tog gi 'khri shing dang / byi ru rnams kyis sa phyogs rgyan par byed cing / dus 
tshigs thams cad kyi me tog gi dpal rnams phyogs su rgyas par byed la/ lo ma kha 'bus pa/ rtsa ba dmar ba rnams kyis shing sA la zung nyi ma 'char ka'i 'od zer ser po ja hong khar 'dug pa bzhin du byas nas/ mchod pa snga ma'i nyis 'gyur bas lhag pa'i mchod 
pa dag khyer te/ bcom ldan 'das la mchod pa byas nas/ snga ma bzhin du shing sA la zung gi drung du 'khod do/ /gzhan yang de'i tshe char pa 'bebs pa'i lha gang gA'i klung gi bye ma snyed sprin chen po dang / chu skyar rnams phyi bzhin 'brang zhing glog 'gyu ba'i gseb nas 
rma bya'i mgrin pa ltar mdog sngo ba'i char gyi rgyun 'bab la/ 'brug sgra dal nas sgrogs pa'i sprin dang ldan pas char zim bu bsil ba dang 'dres pa'i me tog gi char 'bebs shing / bcom ldan 'das la phyag 'tshal te/ zhal zas ma bzhes nas re thag chad de/ de bzhin 
gshegs pa'i gdung zhugs la bzhen pa'i me bsad pa'i phyir nam mkha' nyid la 'khod do/ /gzhan yang de'i tshe spos kyi glang po sgra gcan dang / lung tang mdog dang / sbrang rtsi mdog sel dang / 'dod dgu'i spos ldan la sogs pa spos kyi glang po gang gA'i klung nyi shu'i 
</page>

 <page>
<ph>25</ph><p>054-13a</p>
bye ma snyed theg pa chen po 'dod pa sha stag gis ston pa yongs su mya ngan las 'da' ba'i phyir gangs kyi sman dang / pad+ma'i rtsa ba dang / sdong bu shing rta chen po'i 'phang lo tsam sha stag dang / dgon pa chen po dag nas pad+ma dang / ud pa la dang / ku 
mu da dang / pad+ma dkar po dang / rtsa ba dang / 'bras bu dang / rdo gu tha dad pa du ma dag sna'i thor tos phyung zhing phyung zhing khyer te/ rlung gi shugs pas kyang ches mgyogs pa dang / shin tu rings par dbyar gyi 'brug sgra bzhin du sgrogs shing lhags nas/ pad+ma'i 
'dab ma bcer ba'i seng ge'i khri'i lda ldi dag bshams te/ bcom ldan 'das la mchod pa byas nas/ zhal zas ma bzhes nas re thag chad de phyogs gcig tu 'khod do/ /gzhan yang de'i tshe seng ge seng ge'i sgra sgrogs pa zhes bya ba la sogs pa seng ge gang gA'i klung 
sum cu'i bye ma snyed sems can thams cad la mi 'jigs pa sbyin pa sha stag gis/ seng ge'i rtsal chen pos spos kyi glang po che rnams dang 'dra bar me tog dang 'bras bu rnams khyer te/ rings par lhags nas phyogs gcig tu 'khod do/ /gzhan yang de'i tshe bya 
ngang pa dang / khrung khrung dang / ngur pa dang / ka dam pa dang / zal mo dang / bzhad dang / khu byug dang / ba li ka dang / ka la ping ka dang / shang shang te'u la sogs pas kyang spos kyi glang po che rnams dang 'dra bar me tog dang 'bras bu khyer te/ rang rang 
gi skad phyung nas phyogs gcig tu 'khod do/ /gzhan yang de'i tshe sa'i steng na ba dang / ma he mo dang / ra ma mo yod do cog gis kyang nu ma 'o mas bkang ste/ shin tu rings par lhags nas/ shing sA la zung gi drung nas phyogs gshong zhig mthong nas/ der rang 
rang gi nu ma 'o mas gang ba de dag las 'o ma gseg ma dang / bye ma dang / ba tshas ma 'bags shing tsha ba'i skyon du 'gyur ba med pa dag gzags te/ 'o ma de dag gi nang nas sbrang bu dag bsal nas phyogs gcig tu 'khod do/ /gzhan yang de'i tshe drang srong bzod par smra ba la 
</page>

 <page>
<ph>26</ph><p>054-13b</p>
sogs pa gling bzhi na gnas pa'i drang srong mngon par shes pa lnga dang ldan pa/ theg pa chen po 'dod pa sha stag la/ gang gA'i klung dkrigs kyi bye ma snyed rang rang gi rdzu 'phrul gyi stobs kyis yam sreg shing dang / zhal zas dag khyer nas/ bcom ldan 
'das la phyag 'tshal te/ phyogs gcig tu 'khod do/ /gzhan yang de'i tshe 'od srung chen po la sogs pa dge slong gi dge 'dun kha cig dang / gnas brtan kun dga' bo la sogs pa ma gtogs par yul phyogs na gnas pa'i dge slong dang / dge slong ma 
ji snyed yod pa de dag thams cad kyang ma lus par der lhags so/ /gzhan yang de'i tshe ri rab la sogs pa ri chen po rnams dang / 'jig rten gyi bar mtshams kyi ri gang gA'i klung grangs med pa'i bye ma snyed kyang shing ljon pa dang / 'khri shing mang po nyi tshan gyi grib 
ma byed pa dang / brag zang yag grib ma che ba dang / brag kha nas 'bab pa'i chus gang ba dang / sman gshong rdo gu dang / rtsa ba dang / 'bras bus gang ba dag kyang der lhags so/ /lha'i bu mthu bo che'i 'dun ma chen po dag kyang ri rab dang bcas te mchod pa'i 
phyir lhags nas/ bcom ldan 'das la phyag 'tshal te phyogs gcig tu 'khod do/ /gzhan yang de'i tshe lha'i bu mthu bo che 'od chen po rgya mtsho chen po bzhi'i nang na gnas pa dang / chu klung chen po dag gi nang na gnas pa gang gA'i klung grangs med pa'i bye ma snyed mchod pa snga ma 
bas ches nyis 'gyur gyis mdzes pa'i mchod pa sngon du btang nas/ nyi ma'i 'od kyis mar me'i 'od zil gyis mnan pa bzhin du rang rang gi 'od kyis nyi ma'i 'od zil gyis mnan te/ nyi ma 'char ka'i 'od kyis shing mya ngan 'tshang gi lo ma thams cad dmar lam mer 
snang bar byed pa/ de bzhin du rang rang gi 'od kyis chu klung gser ldan gyi chu dmar lam mer snang bar byas nas/ bcom ldan 'das la phyag 'tshal te/ phyogs gcig tu 'khod do/ /gzhan yang de'i tshe grong khyer ku shi nas shing sA la zung gi drung gi bar skabs kyi bar 
</page>

 <page>
<ph>27</ph><p>054-14a</p>
snang la khang bzangs ri'i dbang po'i rtse mo lta bu/ ngang pa'i thal gong ltar dkar ba sha stag gis 'khrigs par gyur to/ /sa gzhi ni skyed mos tshal dang / rdzing bu'i chu pad mas mdzes par byas pa dag gis gang bar 'dug ste/ byang 
gi sgra mi snyan gyi skyed mos tshal bas kyang lhag par mdzes so/ /gcig tu na dga' ba'i tshal dang / shing rta sna tshogs can dang 'dra bar gyur te/ sa phyogs de dag de ltar dga' dga' ltar 'dug kyang / lha dang / lha ma yin dang / mi de dag de bzhin 
gshegs pa yongs su mya ngan las 'da' ba'i phyir shin tu ngu'o/ /gzhan yang de'i tshe rgyal chen bzhi'i ris kyi lha rnams rang rang gi 'khor la 'di skad ces zer to/ /grogs po dag ltos/ grogs po dag ltos/ lha dang / lha ma yin dang / mi rnams kyi 
de bzhin gshegs pa'i mchod pa'i las khyad par du 'phags la/ de bzhin gshegs pa la zhal zas kyi tha ma 'bul ba la brtson gyis/ grogs po dag bdag cag kyang de bzhin gshegs pa dgra bcom pa yang dag par rdzogs pa'i sangs rgyas la so so nas 
mchod pa bya'o/ /zhal zas kyi tha ma yang dbul bar bya'o/ /gal te bdag cag gis phul ba'i zhal zas kyi tha ma/ bcom ldan 'das kyis bzhes par gyur na/ de las bdag cag gis sbyin pa'i pha rol tu phyin pa chen po thob par 'gyur ro zhes de dag gis de 
skad ces smras nas/ g.yog 'khor mang po grangs med pa dang bcas pas mchod pa snga ma'i nyis 'gyur gyi mchod pa dang zhal zas mang po dag khyer ro/ /me tog mang po dag kyang khyer te/ 'di lta ste/ man dA ra ba rnams dang / man dA ra ba chen po rnams dang / ke 
ke ru ka rnams dang / ke ke ru ka chen po rnams dang / man dzu Sha ka rnams dang / man dzu Sha ka chen po rnams dang / san ta na ga rnams dang / san ta na ga chen po rnams dang / 'od can rnams dang / 'od can chen po rnams dang / kun tu 'od can rnams dang / 'od 
</page>

 <page>
<ph>28</ph><p>054-14b</p>
mtha' yas pa rnams dang / mdzes sdug rnams dang / mdzes sdug chen po rnams dang / dga' byed rnams dang / dga' byed chen po rnams dang / dri mchog rnams dang / dri mchog chen po rnams dang / spos kyi ngad ldang rnams dang / spos 
kyi ngad ldang chen po rnams dang / kun tu ngad ldang rnams dang / kun tu ngad ldang chen po rnams dang / mtha' yas ngad ldang rnams dang / mtha' yas ngad ldang chen po rnams dang / lha rdzas kyi 'dab ma rnams dang / klung gi me tog rnams dang / yongs 'du 
sa brtol rnams dang / de lta bu gzhan dag kyang khyer nas/ bcom ldan 'das ga la ba der dong ste/ nyi ma'i gzi byin gyis srin bu me khyer gyi 'od zil gyis mnan pa bzhin du rang rang gi gzi byin gyis thams cad kyi 'od zil gyis mnan te/ zhal zas ma bzhes 
nas phyogs gcig tu 'khod do/ /gzhan yang de'i tshe lha'i dbang po brgya byin sum cu rtsa gsum pa'i lha rnams kyi 'khor dang bcas pas/ mchod pa snga ma de'i nyis 'gyur de'i rkyen du 'tsham pa de na yod pa'i me tog gi sna grangs du ma yid du 'ong ba rnams dang / yid 
du 'ong ba chen po rnams dang / dri bsung zhim po rnams khyer ro/ /khang bzangs chen po rdo thal gyi mdog ltar dkar ba/ them skas kyi rim pa dang ldan pa/ skar khung gi phreng ba du ma phug ron shug rtse ba dang ldan pa dag kyang sprul nas/ bcom ldan 'das ga la ba 
der dong ste/ bcom ldan 'das kyi zhabs la mgo bos phyag 'tshal nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag cag ni theg pa chen po'i mdo'i sde tshan srung ba 
lags na/ bdag cag la thugs brtse ba'i slad du bdag cag gis phul ba'i zhal zas bzhes su gsol/ de skad ces gsol kyang zhal zas ma bzhes nas phyogs gcig tu 'khod do// //bam po gnyis pa/ 
</page>

 <page>
<ph>29</ph><p>054-15a</p>
de'i rjes la mthar gyis 'dod pa na spyod pa'i lha'i ris drug po rnams kyis steng gi bar snang la mchod pa dang / 'od snga ma las khyad par du spags nas/ bcom ldan 'das ga la ba der dong ste/ de dag gi mchod pa'i nang na gdugs phal 
pa gang yin pa de yang kho ra khor yug tu gling bzhi pa'i khyon tsam mo/ /ba dan phal pa gang yin pa de yang rgya mtsho chen po bzhi'i mthar thug ste/ shar phyogs kyi rgya mtsho nas nub phyogs kyi rgya mtshor thug ste/ rlung gis bskyod dam/ rlung gis phyar na ba dan de dag 
las pi bang gi sgra snyan pa khong nas 'khyil pa lta bur snyan pa dag 'byung ste/ de dag bcom ldan 'das la phyag 'tshal nas zhal zas bzhes par gsol ba btab kyang / bcom ldan 'das cang mi gsung nas re thag chad de phyogs gcig tu 'khod do/ /de'i 
tshe srid pa'i rtse mor skyes pa rnams ma gtogs par gong ma gong ma'i sems can gzhan gang yin pa de dag thams cad bcom ldan 'das la mchod pa bya ba'i phyir/ mchod pa rgya chen po'i tshogs dang chas te lhags nas snga ma bzhin du phyogs gcig tu 'khod do/ /mi 
mjed kyi bdag po tshangs pa yang tshangs ris kyi lha'i bu dpag tu med pa dag gis bskor cing mdun du bdar te/ rang gi gzi byin gyis lha thams cad kyi gzi byin zil gyis mnan nas/ mchod pa'i tshogs chen po dang chas te bcom ldan 'das kyi thad du dong ste/ de 
dag gi ba dan phal pa gang yin pa de yang tshangs pa'i 'jig rten nas 'phyang ste/ shing sA la zung gi drung du thug go/ /des kyang bcom ldan 'das la zhal zas bzhes par gsol ba las/ bcom ldan 'das kyis ma bzhes nas phyogs gcig tu 'khod do/ /
de nas de'i tshe lha ma yin gyi dbang po thags zangs ris lha ma yin gyi g.yog 'khor dpag tu med pa dang bcas pas/ tshangs pa dang dbang po gnyis ma gtogs par de'i bar gyi lha yod do cog gi 'od rang gi 'od kyis mog mog por byas nas/ de'i rkyen du 'tsham pa'i 
</page>

 <page>
<ph>30</ph><p>054-15b</p>
mchod pa'i tshogs dang / rkyen du 'tsham pa'i zhal zas dag dang chas te/ bcom ldan 'das kyi thad du song ngo / /de'i gdugs phal pa yang chu zheng du 'jig rten gyi khams chung ngu khyab pa tsam ste/ des kyang bcom ldan 'das la zhal zas bzhes par 
gsol ba las/ bcom ldan 'das kyis ma bzhes nas langs te phyogs gcig tu 'dug go/ /de nas bdud sdig can chung ma grangs med pa'i 'khor dang chas te/ sems can dmyal ba thams cad kyi bar srang thams cad phye nas/ de dag la chu dang / kha 
zas la sogs pa ci 'dod pa byin te/ de dag la de bzhin gshegs pa dgra bcom pa yang dag par rdzogs pa'i sangs rgyas dran par gyis shig /sbyin pa'i tha ma la rjes su yi rang bar gyis shig ces smras nas/ de dag la khyed bde bar gyur cig ces kyang dbugs 
phyung ngo / /sems can dmyal ba'i grong khyer mtshon chas gang zhing me chen po 'bar ba rnams su yang sprin chen po bzhin du chu chen po phab nas/ sems can dmyal ba pa rnams kyis sngon ma myong ba'i bde ba dang ldan pa'i 'du shes bskyed de/ de bzhin gshegs pa'i mthus 
bdud kyi sems kyi gnas skabs de lta bur gyur to/ /de'i 'khor gang yin pa de dag gis kyang gzhu dang / ral gri dang / tho ba dang / dgra sta dang / rdo rje rtse gcig pa dang / mtshon kam pa na dang / lcags kyi ber ka dang / lcags mda' dang / sha ta 
ka ni ha dang / mda' dang / 'phang mdung dang / mdung rtse gcig pa la sogs pa mtshon cha rnam pa du ma yongs su spangs te chos lhur len par gyur to/ /de'i mchod pa yang lha snga ma rnams la med pa de lta bur gyur te/ de'i gdugs phal pa'i chu zheng du yang 'jig rten 
gyi khams bar ma'i khyon tsam mo/ /de ltar de mthu chen po dang ldan zhing rang gi chung ma rnams kyi rnga yab kyis g.yob bzhin du bcom ldan 'das ga la ba der phyin nas/ bcom ldan 'das kyi zhabs la mgo bos phyag 'tshal te/ thal mo sbyar nas 'di skad ces gsol to/ /
</page>

 <page>
<ph>31</ph><p>054-16a</p>
bcom ldan 'das dge slong gi dge 'dun dang bcas pa dang / 'khor dang bcas pas bdag cag gis phul ba'i zhal zas bzhes su gsol/ bcom ldan 'das bdag cag gis da slan chad theg pa chen po'i slad du yi dam bca' bar 
'tshal te/ rigs kyi bu'am/ rigs kyi bu mo gang su yang rung / 'jigs pa'i slad du 'am/ rnyed pa dang bkur sti 'tshal ba'i slad du 'am/ thob tu re ba'i slad du 'am/ gzhan gyis bgyid du stsal ba 'am/ gzhan gyi yid bsrung ba'i slad du 
yang rung ste/ theg pa chen po rjod par bgyid na/ de'i don du 'jigs pa dang / mi dga' ba thams cad bsal ba'i gsang sngags bshad par 'tshal lo/ /tad+ya thA/ Thag ke /Ta Ta ra Thag ke /ro ru re/ ma hA ro ru re/ A la mA la/ tA la/ swA hA/ 
chos smra ba 'khrul pa dang 'jigs pas gnod par gyur pa rnams/ chos kyi tshul la spobs pa bskyed par bgyi ba dang / mu stegs pa rnams myos par bgyi ba dang / dam pa'i chos bsrung ba dang / bdag dang gzhan bsrung ba'i slad du bdag gis rang gi 
dam tshig gis smras pa'i gsang sngags 'di glang po che'i 'jigs pa 'am/ nags khung gi 'jigs pa 'am/ chu klung gi 'jigs pa 'am/ me'i 'jigs pa rnams kyi nang du bsrung ba'i gzungs sngags kyi don du rjod pa gang lags pa de dag ni rjod pa 
tsam gyis ji ltar ru sbal rang gi lus bsrungs pa de bzhin du/ bdag gis g.yo dang sgyu ma mchis par de dag gi 'jigs pa thams cad las bsrung bar bgyi/ stobs dang ldan par yang bgyid lags na/ bcom ldan 'das kyis da zhal zas 'di bzhes 
par gsol zhes bskul to/ /de nas bcom ldan 'das kyis bdud sdig can la 'di skad ces bka' stsal to/ /sdig can khyod kha zas kyi phyir gsol ba ma 'debs shig /gsang sngags kyi tshig 'di sems can thams cad la phan pa'i phyir chos kyi sbyin par 
</page>

 <page>
<ph>32</ph><p>054-16b</p>
'gyur bas na bzhes par bya'i/ zang zing gi sbyin pa ni de lta ma yin gyis/ sdig can khyod gsol ba ma 'debs shig ces bka' stsal nas/ bcom ldan 'das cang mi gsung bar gyur to/ /lan gnyis lan gsum gyi bar du yang bdud dang bdud kyi 
bu mo rnams kyis bcom ldan 'das la gsol ba btab pa las ma bzhes te/ re thag chad nas phyogs gcig tu 'khod do/ /de nas de'i tshe lha'i bu dbang phyug chen po lha'i bu dpag tu med pa mthu dpag tu med pa dag gis mdun du bdar te/ rang gi 'od 
kyis tshangs pa dang / lha'i dbang po dang / lha ma yin dang / bdud kyi 'od rnams snag tsha'i gong bu bzhin du 'od mi gsal bar byas te/ bcom ldan 'das kyi mchod pa rgya chen po nyis 'gyur nyis 'gyur bas lhag pa dag khyer nas der song ste/ de'i mchod pa 
rnams kyi nang na gdugs phal pa gang yin pa de yang chu zheng du stong gsum gyi stong chen po'i 'jig rten gyi khams khyab par 'dug ste/ mchod pa de lta bu sngon du btang nas/ bcom ldan 'das kyi thad du phyin te/ lan du mar bskor ba byas nas zhabs la 
mgo bos phyag 'tshal te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das la bdag mchod pa bgyid pa ni sbrang bu mchod pa bgyid pa dang 'dra ste/ bdag sbrang bu dang 
'dra bas bcom ldan 'das la mchod pa bgyid pa'i rngo ga la thogs kyis kyang / bcom ldan 'das bdag la thugs brtse ba'i slad du zhal zas kyi tha ma gsol bar ci gnang zhes lan gnyis lan gsum du gsol ba btab kyang / lan gnyis lan gsum du bcom 
ldan 'das cang mi gsung bar gyur te/ re thag chad nas langs te phyogs gcig tu 'dug go/ /de nas de'i tshe sangs rgyas kyi zhing 'di nas shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma snyed 'das pa na/ 
</page>

 <page>
<ph>33</ph><p>054-17a</p>
'jig rten gyi khams yid 'phrog sgra snyan mu tug ces bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba bzhugs te/ des sras kyi thu bo nyan thos lus 
chen mtha' yas la bka' stsal pa/ rigs kyi bu khyod mi mjed kyi 'jig rten gyi khams su song la/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba ring po mi thogs par yongs su mya ngan las 'da' 
bar 'gyur gyis/ rigs kyi bu khyod kyis de'i don du 'jig rten gyi khams 'di nas zhal zas zhim po phan pa dag khyer te song shig /mchod pa chen po dag kyang khyer te song la/ de la 'di skad du de bzhin gshegs pa bcom ldan 'das kyis zhal zas 
'di gsol te yongs su mya ngan las 'da' bar mdzad du gsol zhes gyis shig /khyod kyi the tshom dang yid gnyis ci dang ci yod pa de dang de dag kyang / de bzhin gshegs pa de kho na la legs par zhus shig dang / des khyod la lung bstan par 'gyur ro 
zhes bka' stsal to/ /de nas byang chub sems dpa' sems dpa' chen po lus chen mtha' yas des/ legs so/ /legs so zhes gsol nas/ de bzhin gshegs pa de la bskor ba byas nas/ zhabs la mgo bos phyag 'tshal te/ byang chub 
sems dpa' sems dpa' chen po lus chen po grangs med pas bskor cing mdun du bdar nas/ mi mjed kyi 'jig rten gyi khams 'dir 'ongs so/ /de nas de'i tshe stong gsum gyi stong chen po'i 'jig rten gyi khams 'di g.yos rab tu g.yos/ 'gul rab 
tu 'gul/ 'khrugs rab tu 'khrugs/ 'khor rab tu 'khor/ 'ur 'ur rab tu 'ur 'ur/ shig shig rab tu shig shig /mer mer rab tu mer mer/ ldem ldem rab tu ldem ldem mo/ /de la sogs pa byas te/ sa chen po rab tu g.yos so/ /
</page>

 <page>
<ph>34</ph><p>054-17b</p>
de nas 'khor de dag gi nang na tshangs pa dang / dbang po dang / 'jig rten skyong dang / lha ma yin dang / dbang phyug chen po la sogs pa lha rnams kyis sa gzhi de lta bur gyur pa mthong nas skyi bung zhes byas te/ 'jigs shing kha dang lkog ma skams nas/ 
'bros par chas te rang rang gi 'od kyang mi mthong zhing 'od nyams par gyur to/ /de nas 'khor de nyid kyi nang nas/ 'jam dpal gzhon nur gyur pa langs te/ lha'i tshogs de dag la 'di skad ces smras so/ /grogs po dag ma 'jigs shig /ma 
'jigs shig /shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma'i rdul phra rab grangs med pa snyed 'das pa na/ 'jig rten gyi khams yid 'phrog sgra snyan mu tug ces bya ba zhig yod de/ de na de 
bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba da ltar bzhugs la 'tsho zhing gzhes te/ de bzhin gshegs pa des rang gi sras kyi thu bo nyan thos la bos te bka' stsal pa/ rigs kyi bu khyod mi 
mjed kyi 'jig rten gyi khams su song la/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba yongs su mya ngan las 'da' bar 'gyur gyis/ de dge slong gi dge 'dun dang bcas pa la zhal zas kyi 
tha ma phul la/ khyod kyi the tshom dang yid gnyis ci dang ci yod pa de dag kyang legs par zhus shig dang / des khyod la lung bstan par 'gyur ro zhes bka' stsal te/ bcom ldan 'das des byang chub sems dpa' sems dpa' chen po lus chen mtha' 
yas 'di btang ste/ byang chub sems dpa' grangs med pas bskor cing mdun du bdar nas/ 'dir 'ongs pa de'i gzi brjid kyis khyod kyi 'od nyams par gyur to/ /de 'ong ba la rjes su yi rang bar gyis shig /de bzhin gshegs pa nam mkha' dang mnyam 
</page>

 <page>
<ph>35</ph><p>054-18a</p>
pas bdag cag gi de bzhin gshegs pa la mchod pa mdzad pa la yang ltos shig ces byas so/ /de nas 'khor de dag thams cad kyis me long gi ngos la bdag gi gzugs mthong ba bzhin du/ 'jig rten gyi khams thag ring po na 
bzhugs pa'i de bzhin gshegs pa de dang / 'jig rten gyi khams de mthong ngo / /de nas 'jam dpal gzhon nur gyur pas 'khor de dag la 'di skad ces smras so/ /ji ltar khyod kyis 'jig rten gyi khams 'di dang / de bzhin gshegs pa 'di 
mthong ba de bzhin du/ phyogs bcu'i de bzhin gshegs pa rnams dang / 'jig rten gyi khams gzhan dag kyang ltos shig /de bzhin gshegs pa rnams ni 'di ltar bdag nyid che ba yin te/ rang rang gi gnas na bzhugs bzhin du yang khyed la 
zhal ston par mdzad do/ /'khor de dag gis smras pa/ kye ma de bzhin gshegs pa de ltar bdag nyid che ba yang yongs su mya ngan las 'da' bar 'gyur ba lta/ kyi hud ces bla zhing 'khod do/ /de nas byang chub sems dpa' sems dpa' chen po 
lus chen mtha' yas byang chub sems dpa' dpag tu med pa dag gis bskor ba yang mthong ste/ byang chub sems dpa' de'i lus kyi ba spu'i khung bu re re nas pad ma chen po byung ngo / /pad ma chen po re re la yang grong khyer bdun khri brgyad stong bdun khri brgyad stong yod la 
grong khyer de dag kyang yul yangs pa can gyi thag gru tsam sha stag ste/ rin po che sna bdun gyi ra ba dang 'obs bdun rim gyis bskor la/ shing ta la'i phreng ba bdun rim gyis mdzes par byas pa sha stag ste/ 'byor pa dang / rgyas pa dang / bde ba dang ldan zhing 
dga' dga' ltar 'dug la/ ra ba de dag kyang 'dzam bu chu bo'i gser gyi ba gam chen po sha stag gis bskor te/ ba gam thams cad kyi bar bar na yang shing ljon pa gzhon sha can 'bras bu dang me tog dang ldan pa sna mang po dag yod do/ /shing ljon pa de dag 
</page>

 <page>
<ph>36</ph><p>054-18b</p>
gi yal ga rlung gis bskyod pa las kyang sil snyan dga' bar byed pa'i sgra snyan cing chags su rung ba 'byung ba sna lnga lnga sgrogs te/ sgra de dag gis sems can de dag rtse zhing dga' la dga' mgur spyod do/ /'obs de dag thams cad kyang chu bsil zhing shel 
bzhin du dang ba dag gis gang bar 'dug ste/ de dag gi nang kho ra khor yug tu sems can de dag rin po che'i gru dag gis dga' zhing rgyu bar byed do/ /chu de dag kyang pad ma dang / ud pa la dang / ku mu da shing rta'i 'phang lo tsam sha stag gis brgyan to/ /
'obs kyi kho ra khor yug kyang skyed mos tshal gyi phreng bas mdzes par byas te/ skyed mos tshal re re la yang rdzing bu thag gru dpag tshad phyed pa lnga lnga yod do/ /rdzing bu'i chu de dag kyang pad ma dang / ud pa la dang / ku mu da kha dog sna tshogs dri zhim po shing rta'i 
'phang lo tsam sha stag gis khebs par 'dug la/ shing ljon pa me tog rgyas pa'i phreng bas mdzes par byas so/ /skyed mos tshal kho ra khor yug na yang ngang ngur dang / zal mo dang / khrung khrung shug dag gis pad ma'i ze 'bru myong bar byed do/ /kho ra 
khor yug gi skyed mos tshal de dang de dag na yang khang khyim dag yod la/ khang pa re re la yang chu zheng du dpag tshad bzhi bzhi yod de/ rtsig pa ni gser dang / dngul dang / bai dUr+ya dang / shel las byas/ sa gzhi ni ke ke ru las grub pa ste/ nor bu'i 
'jo tshar gyis spel cing snang bar byas pa'i mu tig gi do shal spyangs pa dang ldan pa/ gser gyi rta babs chen po dang / skar khung dang / dra ba dag gis brgyan pa'i khang bzangs mthon po sa gzhi ni gser gyi bye ma bdal ba dang ldan pa sha stag go/ /rdzing bu rnams 
kyang 'drul ba'i lam gser gyi them skas them pa bcwa brgyad dang ldan pa dang / mtha' thog thag tu gser gyi chu shing gi phreng bas mdzes par byas pa'i lha'i tsan dan gyi dri bsung can gyi chu dang ldan pa sha stag go/ /grong khyer chen po de dag re re'i nang na yang rgyal po brgyad khri bzhi stong 
</page>

 <page>
<ph>37</ph><p>054-19a</p>
brgyad khri bzhi stong yod de/ de dag thams cad kyang bud med kyi tshogs dpag tu med pa dpag tu med pa dag gis bskor cing / 'dod pa'i yon tan lnga dang ldan te rtse zhing dga' la dga' mgur spyod do/ /sems can gzhan dag 
kyang de dang 'dra ste/ sa phyogs ka tsa lin da'i gos ltar reg na bde ba/ tsan dan gyi chus chag chag btab pa/ me tog gi sil mas gtor ba/ gzhan dag na rtse zhing dga' la dga' mgur spyod do/ /grong khyer chen po dag na theg pa chen po'i sgra ma 
gtogs par theg pa gzhan gyi sgra med do/ /pad ma chen po de dag la yang seng ge'i khri chen po rkang pa gser dang / dngul dang / bai dUr+ya dang / shel las byas pa/ ka ling ka'i ras kyis g.yogs pa/ che ba la 'os pa/ 'jig rten gsum na phul 
du bya ba sha stag gis dkris te/ seng ge'i khri de dag la rgyal po de dag 'khod cing sems can gzhan dag theg pa chen po'i mdo sde rnams slob par byed de/ rgyal po de dag gi mdun na la la ni yi ge 'dri/ la la ni klog /la la ni kha ton slob bo/ /
de ltar byang chub sems dpa' sems dpa' chen po lus chen mtha' yas kyi ba spu'i khung bu nas skyes pa'i pad ma dag la 'khod pa'i sems can de dag 'dod pa'i yon tan lnga'i dga' ba dang ldan yang / de dag yongs su spangs nas mya ngan gyis gdungs te smre sngags 
'don cing / kyi hud kyi hud ces bla zhing 'khod de/ nyis 'gyur du mchod pa'i tshogs 'bul bar byed do/ /de nas byang chub sems dpa' sems dpa' chen po lus chen mtha' yas byang chub sems dpa' dpag tu med pas bskor te/ de lta bu'i 'byor pa'i rnam pa 
dag ston cing mchod pa'i tshogs chen po dang / zhal zas ches rgya che ba dag khyer te 'ongs nas/ zhal zas de dag dang / pad ma de dag gi dri bsung tshor ba gang yin pa de dag kyang nyon mongs pa dang bral bar gyur to/ /byang chub sems dpa'i mthu chen pos 'jig rten 
</page>

 <page>
<ph>38</ph><p>054-19b</p>
gyi khams thams cad kyang mthong bar gyur to/ /byang chub sems dpa' sems dpa' chen po lus chen mtha' yas kyi lus kyi tshad kyang nam mkha' dang mnyam par 'dug ste/ sus kyang mthong bar mi nus so/ /de nas byang chub sems dpa' sems dpa' 
chen po lus chen mtha' yas bcom ldan 'das kyi thad du song ste/ zhabs la mgo bos phyag 'tshal nas thal mo sbyar te 'di skad ces gsol to/ /bdag gis phul ba'i zhal zas bcom ldan 'das kyis bzhes su gsol/ de nas bcom ldan 'das cang mi 
gsung bar gyur te/ lan gnyis lan gsum du gsol kyang / bcom ldan 'das cang mi gsung bar bzhugs nas byang chub sems dpa' de langs te phyogs gcig tu 'dug go/ /de bzhin du lho phyogs dang / nub phyogs dang / byang phyogs logs nas kyang 
byang chub sems dpa' sems dpa' chen po lus chen mtha' yas zhes bya ba 'khor gyi tshogs chen po dang ldan pa sha stag lhags te/ de dag gi pad ma dang / grong khyer gyi tshad kyang snga ma snga ma las nyis 'gyur nyis 'gyur gyis che ba dang / 'byor pa nyis 'gyur nyis 
'gyur gyis che ba sha stag dang chas te/ de dag der lhags nas bcom ldan 'das la pad ma dag gis mchod pa byas te snga ma bzhin du phyogs gcig tu 'khod do/ /shing sA la zung gi drung grub pa'i gnas de nyid na dkyil 'khor sum cu rtsa gnyis kyi tshad kyi khyon 
gyi sa gzhi la/ sems can mi 'khod pa'i go skabs ci yang med do/ /de na byang chub sems dpa' sems dpa' chen po de ltar lus che ba rang rang gi g.yog 'khor dag dang bcas pa de rnams kyang / kha cig ni sa phyogs smyung bu'i rtse mo'i khyon tsam la 'khod do/ /
kha cig ni khab kyi rtse mo'i khyon tsam la 'khod do/ /kha cig ni rdul phra rab kyi khyon tsam la bag yangs su 'khod do/ /'jig rten gyi khams rdul phra rab kyi rdul snyed dag na byang chub sems dpa' 'khod pa gang yin pa de dag kyang thabs de lta bur lhags te 'khod do/ 
</page>

 <page>
<ph>39</ph><p>054-20a</p>
'dzam bu'i gling gi sems can yang tshe dang ldan pa 'od srung dang / gnas brtan kun dga' bo dang / rgyal po ma skyes dgra rnams ma gtogs par der ma 'ongs pa su yang med de/ tha na mi gdug pa dang / sbrul gdug pa dang / sdig pa 
dang / sdom la sogs pa las mi bzad pa bcu drug byed pa yan chad kyang der lhags so/ /sbyin byed ma'i bu dang / lha ma yin rtag tu 'khon gyi bsam pa can thams cad kyang sdig pa'i las spangs nas gcig la gcig bu dang / ma dang / sring mo dang 'dra bar 
sems par gyur to/ /stong gsum gyi stong chen po'i 'jig rten gyi khams na 'khod pa'i sems can thams cad kyang gcig la gcig bu gcig pa la bya ba bzhin du byams par byed de/ 'dod chen po ni ma gtogs so/ /mi mjed kyi 'jig rten gyi khams 'di yang de 
bzhin gshegs pa'i mthus bong ba dang / rdo dang / gseg ma dang / rdu ba dang / tsher ma med par gyur te/ shing ljon pa rin po che'i 'khri shing gis dkris pa/ mnyen zhing reg na 'jam pa dag dang ldan zhing / 'jig rten gyi khams bde ba can dang 'dra bar gyur 
to/ /sems can der lhags pa thams cad kyis kyang de na 'khod bzhin du/ ji ltar me long gi ngos la rang gi gzugs brnyan snang ba bzhin du/ rdul phra rab kyi rdul snyed kyi 'jig rten gyi khams dang / sangs rgyas kyi zhing 'byor pa dang ldan pa gzhan dag kyang 
mthong ngo / /de nas de bzhin gshegs pa'i zhal nas 'od zer kha dog sna tshogs sngon po dang / ser po dang / dmar po dang / dkar po dang / btsod ka dang / shel gyi kha dog lta bu dang / me lce lta bu dag byung ba gang yin pa de dag gis bya ba gang yin pa de dag gi bya 
ba thams cad byas te phyir log nas/ bcom ldan 'das nyid kyi zhal du zhugs te mi snang bar gyur to/ /'khor thams cad kyi 'od kyang des zil gyis gnon par gyur to/ /de nas lha dang / mi dang / lha ma yin dang bcas pa'i 'jig rten gyis 'od zer de dag bcom 
</page>

 <page>
<ph>40</ph><p>054-20b</p>
ldan 'das kyi zhal du mi snang bar gyur pa mthong nas/ 'jigs shing skyi bung zhes byas te/ rgyu med par bcom ldan 'das kyi 'od zer rnams phyir log nas mi snang bar 'gyur ba'i mi rigs na/ gor ma chag par phyogs bcu dag tu bya ba rnams zin nas da ni 
gdon mi za bar de bzhin gshegs pa yongs su mya ngan las 'da' bar 'gyur ro/ /bcom ldan 'das kyis gang las kyang zhal zas ma bzhes na/ kye ma sems can thams cad la tshad med pa bzhi spangs sam/ ci smyung bar bzhugs par chad dam/ 
kye ma ci nyi ma dang zla ba nub bam/ ci dam pa'i chos kyi gru bying ngam/ kyi hud kyi hud ces bla zhing 'khod do/ /de nas de dag rang rang gi yan lag rnams rmas par byas pa'i khrag gis sa gzhi 'dam du gyur to/ /chu klung gser ldan yang khrag tu 'bab 
par gyur to/ /de nas 'khor de dag gi nang na grong khyer ku shi pa mgar ba'i bu dge bsnyen skul byed ces bya ba de mgar ba'i bu bcwa lnga dang thabs cig tu langs te/ rang rang gi spyod lam bcos nas 'jig rten dag la bltas te bla gos phrag pa gcig tu 
gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ mchi ma mi thub bzhin du zhabs la phyag 'tshal te/ bcom ldan 'das la 'di skad ces gsol to/ /bcom ldan 'das 
bdag ni sems can thams cad nges par bsgral ba'i slad du/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dge slong gi dge 'dun dang bcas pa la zhal zas kyi tha ma dbul bar 'tshal te/ bdag ni mgon ma 
mchis pa lags/ rtsa lag ma mchis pa lags/ skyabs ma mchis pa lags/ phongs te re ba lags na/ bcom ldan 'das kyis bdag gis phul ba'i zhal zas bzhes te/ yongs su mya ngan las mi 'da' bar mdzad du gsol/ bcom ldan 'das 
</page>

 <page>
<ph>41</ph><p>054-21a</p>
dper gsol na khyim bdag gam bram ze shin tu dbul po 'ga' zhig gzhan gyi yul du mchis la/ bdag nyid spro ba bskyed de mthar gyis zhing las brtsams nas/ des rmon glang rmo skyen pa thong gshol dang sbyar ba dag gis zhing la rdo dang / 
rdu ba dang / tsher ma ma mchis par bgyis te/ re ba chen po bskyed nas sprin chen po las char 'bab pa sdod cing mchis pa de bzhin du/ bcom ldan 'das bdag ni lus kyi zhing la nyes pa gsum dang / bzhi dang bral ba'i yid dang ngag gi rmon glang dang shes pa'i thong 
gshol gyis nyon mongs pa rnam pa sna tshogs kyi rdo dang / rdu ba dang / tsher ma ma mchis par bgyis nas/ khyod kyi chos kyi sprin chen po las chos kyi char pa 'bab pa la sdod cing mchis te/ dge slong gi dge 'dun dang bcas par spyan 'dren na/ bdag gi dbul ba bsal 
ba dang / sems can thams cad la sman pa'i slad du/ bdag gis phul ba'i zhal zas bzhes su gsol/ bdag ni mgon ma mchis pa/ skyabs ma mchis pa lags na/ de bzhin gshegs pas bdag la sgra gcan zin bzhin du gzigs par gsol/ 
de nas bcom ldan 'das thams cad mkhyen pa rgyal ba gang zag bla na med pas mgar ba'i bu skul byed la 'di skad ces bka' stsal to/ /skul byed de bzhin gshegs pa dgra bcom pa yang dag par rdzogs pa'i sangs rgyas kyis khyod kyi zhal zas tha ma sbyin 
pa'i pha rol tu phyin pa chen po bzhes par mdzad do/ /de nas lha dang / mi dang / lha ma yin de dag gis skul byed kyis phul ba'i zhal zas kyi tha ma sbyin pa'i pha rol tu phyin pa chen po de bzhin gshegs pa dge slong gi dge 'dun dang bcas pas bzhes so zhes 
thos nas ngo mtshar rmad du byung ba'i chos thob ste/ legs so legs so zhes skad chen po phyung nas mgar ba'i bu skul byed la 'di skad ces smras so/ /kye mgar ba'i bu skul byed khyod skyid de ba khyod kyis mi lus thob pa ni phan thogs par gyur to/ /legs par thob 
</page>

 <page>
<ph>42</ph><p>054-21b</p>
bo/ /skul byed 'jig rten na u dum bA ra'i me tog bzhin du mdzes pa ni rnyed par dka'o/ /de bas kyang ches de bzhin gshegs pa 'byung ba rnyed par dka'o/ /de bas kyang dad pa rnyed pa shin tu dka'o/ /de bas kyang ches chos thos pa rnyed par dka'o/ /de 
bas kyang ches de bzhin gshegs pa la zhal zas kyi tha ma dbul ba rnyed par dka'o/ /de bas na zhal zas kyi tha ma sbyin pa'i pha rol tu phyin pa thob pa mgar ba'i bu skul byed khyod la phyag 'tshal lo/ /dper na ston zla 'bring po nya la sprin med pa'i tshe zla ba'i dkyil 'khor 
dri ma med pa mdzes pa mthong ba na zla ba 'ba' zhig mngon du snang ba de bzhin du/ khyod kyis phul ba'i zhal zas kyi tha ma de bzhin gshegs pas bzhes pas na khyod 'ba' zhig sems can thams cad la mngon du snang ngo / /khyod la yang dang yang du phyag 'tshal lo/ /
skul byed khyod ni mi'i lus byed bzhin du lha'i yang lha yin no/ /de bzhin gshegs pa'i sras sgra gcan zin dang 'dra'o zhes byas nas tshigs su bcad pa 'di dag kyang smras so/ /khyod ni mi ma yin te lha mchog yin/ /mi mchog gtso bo khyad par 'phags 
pa ste/ /de phyir khyod la gsol ba 'di skad 'debs/ /ston pa yongs su mya ngan 'da' bar chas/ /bdag cag kun la brtse bas skul byed khyod/ /skye bo rnams la yun du phan pa'i phyir/ /'dir ni ston pa dpag med mgon po la/ /bzhugs shing rgyun du 
bdud rtsi ston ces gsol/ /srid las rnam grol mya ngan 'da' bzhed la/ /gal te khyod kyis de ring ma gsol na/ /bdag cag thams cad ma rung shes par gyis/ /de bas phan phyir mgon la gsol ba thob/ /de nas la la zhig pha ma gnyis shi ba las 
phyir sos te gson por 'dug pa mthong na mchog tu dga' bar gyur pa de kho na bzhin du mgar ba'i bu skul byed de mchog tu dga' bar gyur nas lag pa brkyang ste/ bcom ldan 'das la mgo bos phyag 'tshal nas langs te tshigs su bcad pa 'di dag smras so/ /
</page>

 <page>
<ph>43</ph><p>054-22a</p>
kye ma deng bdag rnyed pa legs par rnyed/ /mi yi 'jig rten skyes pa 'bras bu yod/ /da ni rnyed la sogs las 'bral mi 'gyur/ /mi bzad dmyal bar yang ni ltung mi 'gyur/ /deng 'dir rnyed pa chen po rnyed pa 'di/ /gser gyi phung po 
bas kyang lhag pa yin/ /dpa' bo bde gshegs mgon dang phrad pas na/ /phyin chad bdag ni dud 'gro'i 'jigs pa med/ /sangs rgyas la ni dad pa gting zug pa/ /deng rnyed u dum bA ra'i me tog bzhin/ /rab 'jigs yi dgas 'gro ba yongs 
spangs shing / /lha min skye ba'i sa bon mi bzad bcom/ /de bzhin gshegs 'byung dkon dang deng phrad pa/ /khab kyi rtse mor yungs 'bru chags pa bzhin/ /de la pha rol phyin mchog sbyin phul bas/ /rtag tu lha yi 'gro bar 'phar bar gyur/ /chu gnas 
pad ma chus mi chags pa ltar/ /drang srong chen po 'jig rten chos rnams kyis/ /chags med phrad pas srid rtse'i sa bon kun/ /drungs phyung bdag nyid 'khor ba'i mtsho chen rgal/ /rgya mtsho'i nang gi ru sbal zhar ba'i mgrin/ /gnya' shing mig tu chud dka' 
'dra ba las/ /bde gshegs deng phrad de la sbyin pa phul/ /de na bdag gis nyon mongs gsog kun bcom/ /lha rnams kyis ni zhal zas bzang po dag /phul yang bde gshegs ma bzhes bdag las ni/ /e raN+Da yi me tog 'dra bzhes des/ /
bdag ni 'jig rten rab mchog dpal yon can/ /tshangs pa brgya byin la sogs 'jig rten 'di/ /thams cad lhags te gus par bdag la mchod/ /khyu mchog gnas su son pa gang yin 'di/ /skye ba 'di nyid la ni bdag gis thob/ /de nas thal mo 
sbyar te bcom ldan 'das la 'di skad ces gsol to/ /mgon khyod mya ngan 'da' ba mthong nas ni/ /'jig rten 'di kun sdug bsngal gzir bar gyur/ /dbang med kyi hud ces ni skad cher bla/ /'di dag ma dor rtag tu sras bzhin gzigs/ /lhun po'i gser gyi 
</page>

 <page>
<ph>44</ph><p>054-22b</p>
rtse mo rab mtho ba/ /mtsho chen dbus na mdzes par gnas pa ltar/ /chos kyi mnga' bdag khyod ni chos ston cing / /dge 'dun dbus su mdzes par bzhugs su gsol/ /ji ltar nyi ma gzi can shar ba na/ /'od zer dag gis sprin srab sel ba ltar/ /
drang srong chen po ye shes sgron chen gyis/ /skye bo mang po'i mya ngan deng bsal mdzod/ /sems can 'di dag ngud mos mig skrangs shing / /sdug bsngal gcig pu'i rgya mtsho'i gting du zhugs/ /de phyir dad pa rnyed dka' skyed mdzad cing / /'di rnams sdug 
bsngal chod la yun du bzhugs/ /de nas bcom ldan 'das kyis skul byed la bka' stsal pa/ skul byed de ni de bzhin no/ /de ni de bzhin te/ sangs rgyas 'byung ba ni u dum bA ra'i me tog bzhin shin tu rnyed par dka'o/ /dad pa yang rnyed par dka'o/ /chos 
thos pa yang rnyed par dka'o/ /de bzhin gshegs pa yongs su mya ngan las 'da' ba'i tshe zhal zas kyi tha ma'i sbyin pa'i pha rol tu phyin pa phun sum tshogs pa yang rnyed par dka'o/ /skul byed gzhan yang khyod ma ngu mya ngan ma byed par bdag gis de bzhin 
gshegs pa la zhal zas kyi tha ma'i sbyin pa'i pha rol tu phyin pa phun sum tshogs pa thob bo snyam du dga' ba skyed cig dang / de bzhin gshegs pa la bcom ldan 'das bzhugs su gsol zhes de skad du khyod gsol ba ma 'debs shig /sangs rgyas rnams kyi chos 
kyi de kho na nyid la rtogs shig /mi rtag pa nyid la 'jug par gyis shig /'du byed rnams kyi rang bzhin shes par gyis shig ces bka' stsal nas tshigs su bcad pa 'di dag gsungs so/ /tshe ni shin tu ring yang 'jig par 'gyur/ /'dir ni thams cad 
nges par 'chi bar 'gyur/ /'tsho ba'i 'jig rten 'jig pa'i chos can yin/ /'byor pa thams cad rgud par gzhol bar 'gyur/ /rtag tu lang tsho rga bas nges par 'joms/ /gzugs bzang nad med nad kyis 'jig par 'gyur/ /srog ni 'chi bas rtsa nas 
</page>

 <page>
<ph>45</ph><p>054-23a</p>
'byin par byed/ /'jig rten kun na rtag pa ci yang med/ /dbang phyug mi rtag tshe yang mi rtag ste/ /skye bo sdug bsngal 'khor lor rtag tu 'khor/ /'jig rten gsum na brtan po ci yang med/ /srid pa dag na 'gro kun srog tu 'dug / 
srid pa 'jig pa'i chos can rab g.yo ba/ /'di dag na ni bde ba ci yang med/ /rga dang 'chi dang nad dang rgud rnams kyi/ /'jigs pas rtag tu kun nas gtse bar byed/ /srid pa mtha' med mi brtan snying po med/ /thams cad dgra dang 'khu bar shes par 
gyis/ /de na 'khor zhing nyon mongs dra ba yis/ /'jig rten dkris te dar gyi srin bu bzhin/ /'jig rten dag na ther zug gnod pa'i gzhi/ /rtag tu 'bras ltar sdug bsngal 'brel pa gang / /mi gtsang lus dang 'dod pa de dag la/ /phan 'dod sdug bsngal 
bsal 'dod su zhig dga'/ /mi rtag 'dod pa rnams la chags pa med/ /tshul bzhin rtog pas 'dod chags 'bral bar 'gyur/ /de nas yang dag mthong na 'dod chags 'bral/ /de dag spangs bcad grol ba nyid du 'gyur/ /nga ni srid pa'i chu chen legs 
par rgal/ /nga ni sdug bsngal rnams 'das bde bar zhugs/ /de phyir ngas ni mtha' yas spros med pa/ /chags pa kun bsal thar pa thob par gyur/ /nga la rga dang na dang 'chi ba med/ /nga la rtag tu tshe yang zad pa med/ /nga ni me ltar 'bar te 'gro 
'gyur gyis/ /khyod kyis nga ni med 'gyur ma sems shig /de bzhin gshegs nyid lhun po 'dra bar ltos/ /nga deng yang dag mya ngan 'da' bar 'gyur/ /bde mchog de ni nga yis chos nyid de/ /rgyal rnams spyod yul yin gyis khyod ma ngu / /de nas bcom 
ldan 'das la mgar ba'i bu skul byed kyis 'di skad ces gsol to/ /bcom ldan 'das de ni de lags so/ /de ni de lags te/ mya ngan las 'das pa ni bdag gis kyang bsam gyis mi khyab lags na/ sbrang bu dang 'dra ba'i sems can theg pa dman pa 
</page>

 <page>
<ph>46</ph><p>054-23b</p>
gzhan dag gis lta smos kyang ci 'tshal/ bcom ldan 'das kye ma bdag deng du byang chub sems dpa' mi mchog skal ba chen po dang ldan pa/ mchod par 'os pa 'jam dpal gzhon nur gyur pa la sogs pa dang / zag pa zad pa rnams dang mnyam pa 
nyid du gyur to/ /bcom ldan 'das dper gsol na/ gsar du bsnyen par rdzogs pa gzhon nu yang rab tu byung ba de nyid kyi nyin par nas dge 'dun gyi nang na dge 'dun du bgrang zhing yang dag par 'dus par 'gyur ba de bzhin du/ bdag kyang de bzhin 
gshegs pa'i mthus byang chub sems dpa' sems dpa' chen po rnams kyi grangs su gtogs shing yang dag par 'dus lags so/ /bcom ldan 'das bdag ni de bzhin gshegs pa yun du bzhugs par 'tshal gyi/ kha zas tshig pa bzhin du mya ngan las 
'da' bar gshegs par ni mi 'tshal lags so/ /de nas de'i tshe 'jam dpal gzhon nur gyur pas mgar ba'i bu skul byed la 'di skad ces smras so/ /skul byed khyod 'di skad du bdag ni de bzhin gshegs pa yun du bzhugs par 'tshal gyi/ kha zas tshig 
pa bzhin du mya ngan las 'da' bar gshegs par ni mi 'tshal lo zhes de skad ma zer cig /'du byed kyi rang bzhin blta bar bya mod/ de ltar lta ba gang yin pa de ni stong pa nyid bsgom pa yongs su rdzogs par 'gyur te/ dam pa'i chos 'dod pas ni de ltar bslab 
par bya'o/ /skul byed kyis smras pa/ btsun pa 'jam dpal 'o na ji ltar de bzhin gshegs pa lha'i yang lha mchog tu gyur pa la gal te 'du byed du gyur na lha'i yang lhar 'os pa ma yin no/ /'du byed rnams ni chu bur bzhin du shes shing shing rta'i 'phang lo bzhin 
du 'khor ba yin no/ /lha rnams ni mchog tu tshe ring zhes grags la/ de bzhin gshegs pas ni lo brgya yang ma thub ste/ de bas na de bzhin gshegs pa lha'i yang lhar 'os pa ma yin no/ /dper na mi la la zhig grong dpon byed pa las de mthar gyis dbang 
</page>

 <page>
<ph>47</ph><p>054-24a</p>
phyug chen por gyur nas blon po chen po'i dbang phyug las kyang 'das te/ rang gi dbang phyug gi 'bras bu chos kyis rnyed pa la longs spyod pa las/ de phyir yang bsod nams zad cing dbang phyug las nyams par gyur na/ gzhan gyis 
bkol zhing brnyas par 'gyur ba de/ ci'i phyir zhe na/ dbul por gyur pa'i phyir ro/ /de dang 'dra bar gal te de bzhin gshegs pa 'du byed du gyur du zin na/ 'chi ba'i rgyu yin pa'i phyir lha'i yang lhar 'os pa ma yin no/ /btsun pa 'jam dpal de bas na 
lha'i yang lha de bzhin gshegs pa dgra bcom pa yang dag par rdzogs pa'i sangs rgyas la de ltar 'du byed dang 'dra bar ma lta shig /'jam dpal gzhan yang ci khyod shes bzhin du/ de bzhin gshegs pa la 'du byed kyi rang bzhin du rtog par byed dam/ 
'on te ma shes pas rtog par byed/ gal te de bzhin gshegs pa 'du byed dang 'dra na ni 'jig rten gsum po dag na chos kyi dbang phyug brnyes pa lha'i yang lha mdzad pa'i 'os ma yin no/ /dper na rgyal po'i dbang po la la zhig la gyad stong gi mchog tu gyur 
pa'i gyad cig yod la/ de gyad thams cad kyis mi thub pa'i phyir gyad stong thub ces bya ba'i ming thob ste/ de la gyad zla med pa'i phyir bla nas dbang thang chen po 'grub na ci gyad stong thub pa de'i ming de thos na skad grags pa de mi bden pa yin nam/ 'on te yon tan 
yod na ni yon tan can gyi ming thob pa yin no/ /de bzhin du de bzhin gshegs pa yang nyon mongs pa'i bdud dang / phung po'i bdud dang / lha'i bu'i bdud dang / rang bzhin gyi bdud kyi gyad thams cad bcom pas na gyad stong thub bzhin du yang dag pa'i yon tan 
gyi sgo nas 'jig rten gsum po dag tu de bzhin gshegs pa dgra bcom pa yang dag par rdzogs pa'i sangs rgyas zhes bya ba yin gyis/ btsun pa 'jam dpal khyod de bzhin gshegs pa la 'du byed dang 'dra bar yongs su ma rtog shig /dper na la la zhig 
</page>

 <page>
<ph>48</ph><p>054-24b</p>
phyug cing nor mang ba'i rigs su skye ba blangs la tshe thung bar 'gyur ba zhig ste/ de skar mkhan dag gis mthong nas khye'u 'di ni tshe thung ngo zhes bstan te/ de'i pha mas de skad thos na 'di ni bdag cag gi khyim du phan par 'gyur ba ma yin no snyam nas/ grangs su 
yang mi rtsi zhing de la byams par mi byed do/ /de ltar skyes pa 'am/ bud med dam/ lha 'am/ tshangs pa yang rung ste/ gang tshe thung ba de la khyad du gsod par gyur na/ gal te de bzhin gshegs pa chos 'ba' zhig la yang dag par gzhol ba nyid 'du 
byed du gyur du zin na 'jig rten thams cad kyis brnyas par 'gyur ro/ /chos thams cad kyi nang na ni phyir ltung ba med cing zad pa med pa la thar pa zhes bshad na/ gal te de ltar gyur na don med par gyur gyis/ btsun pa 'jam dpal de bzhin gshegs pa 
'du byed du gyur ces de skad du ma gsung shig /dper na bud med gzhon nu dbul mo/ bkren ma/ mgon med pa/ nad kyis thebs pa/ bar ma dor sdug bsngal bar gyur pa/ sbrum pas nyen pa zhig mgon med pa khang pa zhig tu song ba las/ bu mo de bu byung 
nas/ de na snga nas gnas pa gzhan dag gis de de'i nang nas bskrad de/ nyon mongs ma de bu btsas ma thag tu byis pa kha dmar khyer nas lo legs pa'i yul zhig tu chas te song ba las/ lam du sha sbrang dang / sbrang bu dang / rlung dang / nyi tshan dang / sdig 
sbrul gyi gnod pas nyen par gyur te/ gang gA'i klung chen po rgal bar 'dod pa las de rgal bar ma nus so/ /khye'u de khyer bzhin du gang gA'i nang du shi nas/ de bu de la byams pa'i bsod nams kyi khyad par gyis lus dang bral te shi ba'i 'og tu tshangs pa'i 
'jig rten du skyes te/ byams pa'i bsod nams kyi khyad par ji lta bu zhig gis skyes zhe na/ bdag ni shi yang bla'i khye'u 'di nye zho med par thar bar bya'o snyam pa'i bsod nams kyi khyad par gyis skyes pa de bzhin du/ btsun pa 'jam dpal skyes bu dam pa dam 
</page>

 <page>
<ph>49</ph><p>054-25a</p>
pa'i chos dbyung bar 'dod pas de bzhin gshegs pa 'du byed du gyur par blta bar mi bya zhing / 'du shes kyang bsgyur bar mi bya'o/ /gal te de lta bu'i mig lus la med na yang / bcom ldan 'das ni bsam gyis mi khyab po snyam du yang 
dag pa'i lta ba can du bya'o/ /sems can thams cad la phan pa'i gdams ngag ston pas ni de bzhin gshegs pa 'dus ma byas pa yin no zhes bstan par bya'o/ /dam pa'i chos 'byin par byed pas ni ji ltar bud med gzhon nu dbul mos gang gA'i klung las 
bu bsgral ba'i phyir rang gi srog dang bsdos te 'bad pa de bzhin du bya'o/ /dam pa'i chos dbyung ba'i thabs bya ba'i phyir de bzhin gshegs pa ni 'dus ma byas pa'o snyam du sems bskyed par bya'o/ /de bzhin gshegs pa 'dus ma byas par mthong na bdag 
nyid kyis don du bya ba'i thar pa'i don rtogs par 'gyur ro/ /btsun pa 'jam dpal dper na mi la la zhig lam du 'gro bas dub par gyur te/ khyim gyi nang du nyal ba las/ de'i tshe khyim de thog thag nas me chen po 'bar te/ mi de mes tshig na da ni srog med 
zin no snyam nas/ ngo tsha shes pa dang / khrel yod pa dang ldan pas bdag nyid gos kyis dam du dkris te/ sems dran pa dang ldan bzhin du shi nas/ de ngo tsha shes shing khrel yod par sems pa'i bsod nams kyi 'bras bus sum cu rtsa gsum pa'i rgyal 
srid ni lan brgyad cu byas/ tshangs pa'i rgyal srid ni lan 'bum byas/ mi'i 'jig rten du yang 'khor los sgyur ba'i rgyal srid la lan du ma byas te/ ngan song rnams su yang mi skye la lan mang du bde ba gcig nas gcig tu brgyud pa 'ba' zhig thob pa de bzhin du/ 
'jam dpal khyod skyes bu dam pa dag ltar 'dzem par gyis shig /ngo tsha shes par gyis shig /de bzhin gshegs pa 'du byed kyi thabs la 'jug pa spyod du ma gzhug shig /dge slong tshul khrims phun sum tshogs pa de bzhin gshegs pa 'dus ma 
</page>

 <page>
<ph>50</ph><p>054-25b</p>
byas pa la/ de bzhin gshegs pa 'dus byas yin no zhes zer bas ni mu stegs par gyur te shi yang bla'o/ /de bzhin gshegs pa 'dus ma byas yin bzhin du de bzhin gshegs pa 'dus byas yin no zhes zer ba gang yin pa de dag ni brdzun du smra ba yin no/ /
de bzhin gshegs pa 'dus byas pa yin no zhes zer ba rnams ni rang gi khyim dang 'dra bar sems can dmyal bar 'gro bar 'gyur ro/ /btsun pa 'jam dpal de bzhin gshegs pa la 'dus byas dang 'dra bar ma lta zhig /da phyin chad 'khor bar rgyu ba na mi 
shes pa la bzlas te bcom ldan 'das ni 'dus ma byas pa'o snyam pa'i shes pa 'ba' zhig rtogs par gyis shig /de ltar byas pa dang bsgom pa de'i 'bras bus khyod myur ba kho nar de bzhin gshegs pa bzhin du mtshan sum cu rtsa gnyis dang ldan par 'gyur 
ro/ /de nas 'jam dpal gzhon nur gyur pas mgar ba'i bu skul byed la 'di skad ces smras so/ /legs so legs so/ /tshe ring bar gyur cig /rigs kyi bus ni de ltar bya ba yin no/ /rigs kyi bu khyod kyis de bzhin gshegs pa rtag pa dang / 
ther zug dang / 'dus ma byas pa dang brtan par shes so/ /de ltar khyod kyis 'di kho na ltar 'dus byas khong rlag tu gtang ba'i sgo nas shes pa las na/ khyod kyang ring po mi thogs par de bzhin gshegs pa ji lta ba bzhin du 'gyur ro/ /sangs rgyas nyid 
kyis kyang de ltar 'u bu cag gnyis kyis khyad par du 'phags pa'i bsngags pa brjod do zhes phyis bsngags par 'gyur ro/ /skul byed de bzhin gshegs pa'i bshos smyur cig /sbyin pa thams cad kyi nang na ni smyur te sbyin pa mchog yin no/ /de la smyur te sbyin 
zhes bya ba ni sbyin pa'i pha rol tu phyin pa thams cad kyi sa bon las myu gu 'byung bar bya ba'i phyir gang gi tshe dge slong ngam/ dge slong ma'am/ dge bsnyen nam/ dge bsnyen ma yang rung ste/ don 'ga' zhig gi phyir lam du zhugs nas dub par gyur pa de dag la ci yod 
</page>

 <page>
<ph>51</ph><p>054-26a</p>
pa dang / de'i rkyen du 'tsham pa dang / brtags pa'i sbyin pa byed pa de ni smyur te sbyin pa zhes bya'o/ /skul byed de bzhin du khyod kyis ci yod pa las zhal zas kyi tha ma mang yang rung nyung yang rung / de bzhin gshegs pa dge slong gi dge 'dun 
dang bcas pa khyed par yod kyang rung khyed par med kyang rung ste 'drim du chug cig /bcom ldan 'das yongs su mya ngan las 'da' bar gshegs su nye'o/ /de nas skul byed kyis smras pa/ btsun pa 'jam dpal khyod kha zas la chags sam ci na zhal 
zas mang yang rung nyung yang rung brims shig ces bdag gi gzhen 'debs par byed/ bcom ldan 'das kyis lo drug gi bar du dka' ba spyod pa mdzad mdzad na ci da skad cig tsam yang gzhes mi spyod dam/ de bzhin gshegs pa ni chos kyi sku yin te zhal zas 
kyi sku ma yin na/ ci bcom ldan 'das zhal zas gsol lam/ bcom ldan 'das kyis bka' stsal pa/ 'jam dpal skul byed kyis ji skad smras pa de ni de bzhin no/ /skul byed legs so/ /legs so/ /khyod ni theg pa chen po la shes rab 
che ba'o/ /khyod ni theg pa chen po la shed byed pa'o/ /'jam dpal gyis kyang 'di skad ces smras so/ /gal te de ltar bzhed par gyur na de bzhin gshegs pa sku tshe ring bar shog shig /skul byed kyis smras pa/ ci bdag 'ba' zhig la bcom 
ldan 'das mnyes sam/ 'on te sems can thams cad la yang mnyes/ 'jam dpal gyis smras pa/ ci bcom ldan 'das lta khyod dang / bdag dang / sems can thams cad la yang mi mnyes sam/ skul byed kyis smras pa/ de skad ma zer cig / 
gang la mgu ba yod pa de la phyin ci log gi 'du shes yod de/ 'u bu cag ni de la spyod do/ /de bzhin gshegs pa la ni mnyes pa 'am dgyes pa med do/ /'di ltar de bzhin gshegs pa ni ba be'u la byams pa'i phyir rtswa zos shing zos shing grong nyid du 'ong ba de 
</page>

 <page>
<ph>52</ph><p>054-26b</p>
lta bu'i byams pa dang ldan pa ma yin gyi/ sems can thams cad la yang sgra gcan zin dang 'dra bar gzigs te/ sangs rgyas kyi shes rab kyi yul ni de lta bu yin no/ /btsun pa 'jam dpal dper na rta cang shes dang sbyar ba'i shing rta rgyug pa'i zla 
la bong bu'i shing rta rgyug pa mi srid pa de bzhin du/ 'u bu cag bong bu'i shing rta dang 'dra ba dag gis de bzhin gshegs pa'i shes rab dang 'dra ba dang / dgongs pa'i tshig dang mnyam du 'gro bar nus re skan/ dper na nam mkha' lding dpag tshad du mar 'gro 
ba nam mkha' la gnas pas chu'i nang na nya dang ru sbal 'khod pa rnams me long gi ngos la rang gi gzugs brnyan snang ba bzhin du gsal bar mthong yang / byis pa rnams kyis ni mig mi gsal ba'i phyir de'i mig gi rtsal brjod par mi nus pa de bzhin du 
de bzhin gshegs pa'i yang de rang 'dra'o/ /'jam dpal gyis smras pa/ skul byed de ni de bzhin te/ bdag gis ni byang chub sems dpa' rnams kyi che ba nyid gleng ba'i phyir de skad du brgal bar zad do/ /de nas de'i tshe bcom ldan 'das kyi zhal 
nas 'od zer rnam pa sna tshogs bkye nas/ de dag gis 'jam dpal gzhon nur gyur pa'i lus la phog go /de nas 'jam dpal gyis de rtogs nas mgar ba'i bu skul byed la smras pa/ skul byed/ de bzhin gshegs pa yongs su mya ngan las 
'da' bar rings kyis/ dus su bcom ldan 'das la bshos 'drim du chug shig /ma thogs shig /rgyu med par bcom ldan 'das kyi zhal nas 'od zer rnams 'byung bar mi 'gyur ro/ /de nas skul byed cang mi zer bar 'dug go/ /de nas bcom ldan 
'das kyis skul byed la 'di skad ces bka' stsal to/ /skul byed nga yongs su mya ngan las 'da' bar 'gror nges/ dge slong gi dge 'dun la dus su zas 'drim du chug shig ces lan gnyis lan gsum du bka' stsal to/ /de nas skul byed kyis 'di skad 
</page>

 <page>
<ph>53</ph><p>054-27a</p>
smras so/ /kye ma bcom ldan 'das mi bzhugs na ni 'jig rten stongs par 'gyur ro/ /bdag cag thams cad kyis ngu zhing bcom ldan 'das la gsol ba gdab bo/ /de nas bcom ldan 'das kyis skul byed la 'di skad ces 
bka' stsal to/ /skul byed ma ngu shig /de ltar lus la rma ma 'byin cig /mi'i lus la chu shing bzhin du snying po med par rtogs shig /smig rgyu ba dang / dbu ba rdos pa dang / sgyu ma dang / rdza mkhan gyis byas pa'i snod dang / glog lta bur khong du 
chud par gyis shig /'dus byas ni nyes pa grangs med pa'i 'byung gnas yin no snyam du shes par gyis shig /'dus byas kyi rang bzhin la ltos shig /de nas bcom ldan 'das la skul byed kyis 'di skad ces gsol to/ /bcom ldan 'das 
bdag dang sems can thams cad la thugs brtse ba'i slad du/ de bzhin gshegs pa yun ring du bzhugs su mi gnang na bdag ci'i slad du mi ngu lags/ 'jig rten stongs kyis ma mchis so/ /de nas bcom ldan 'das kyis skul byed la 'di skad 
ces bka' stsal to/ /nga ni khyod la snying brtse ba dang / sems can thams cad la snying brtse ba'i phyir yongs su mya ngan las 'da' bar byed de/ 'di ni sangs rgyas rnams kyi chos nyid dang 'dus byas kyi chos nyid do/ /'du byed thams cad mi rtag go zhes bya 
ba'i tshigs su bcad pa khong du chud par gyis shig /chos thams cad ni 'du byed dang 'dres pa'i phyir sdug bsngal ba'o snyam du rtogs shig /chos thams cad ni bdag med pa'o snyam du dpyod cig /mi brtan pa/ brnyan ma/ phyin ci log pa'o snyam du soms 
shig /lus 'di ni nyes dmigs mtha' yas pa dang ldan pa'o snyam du shes par gyis shig /'di ni dbu ba dang 'dra bar ltos la ma ngu shig /yi ma chad cig /de nas bcom ldan 'das la skul byed kyis 'di skad ces gsol to/ /bcom ldan 'das de 
</page>

 <page>
<ph>54</ph><p>054-27b</p>
ni de bzhin du mjal lags na ha cang sdug bsngal chen po mi bzod lags so/ /bcom ldan 'das thabs kyis yongs su mya ngan las 'da' bar mdzad pa la ni bdag glo ba rangs lags so/ /bcom ldan 'das kyis bka' stsal pa/ skul byed 
legs so legs so/ /rigs kyi bus ni nga'i mya ngan las 'das pa thabs de ltar blta bar bya'o/ /skul byed sangs rgyas gshegs pa ni bya bzhad gzas la 'gro ba lta bur shes par gyis shig /skul byed tshe ring ba dang tshe ring ba ma yin pa'i 
rtags shes par gyis shig /skul byed chos thams cad ni sgyu ma'i chos can no/ /de bzhin gshegs pa ni chos thams cad la thabs kyi chos can yin la/ de rnams kyis kyang gos par mi 'gyur ba de ni sangs rgyas bcom ldan 'das rnams kyi 
rang bzhin no/ /skul byed khyod srid pa'i rgya mtsho las nges par rgal bar bya ba'i phyir zhal zas smyur te 'on cig /lha dang lha ma yin dang mi rnams kyis kyang nga la rang rang gi mchod pa byas nas mi g.yo ba'i bde ba thob par gyur cig /khyod kyis kyang snod du 
gyur pa la dus su sbyin pa gyis shig /ma thogs shig /snod du gyur pa dang nga dang de bzhin gshegs pa zhes bya ba ni don tha dad pa ma yin no/ /de nas skul byed kyis kyang sems can thams cad nges par bsgral ba'i phyir mgo smad de mchi ma blags 
nas gsol pa/ legs lags so/ /legs lags so/ /bcom ldan 'das kyis ji skad bka' stsal pa de bzhin du bdag gis bgyi'o/ /de bzhin gshegs pa yongs su mya ngan las 'das pa'i 'og tu ji ltar blta ba de ni bdag cag sbrang bu dang 
'dra ba rnams kyi yul yang ma lags/ nyan thos dang rang sangs rgyas kyi yul yang ma lags so zhes gsol to/ /de nas mya ngan byed cing ngu bzhin du g.yog 'khor dang bcas pas bcom ldan 'das la bskor ba byas te mchod pa chen po'i las byas nas bcom 
</page>

 <page>
<ph>55</ph><p>054-28a</p>
ldan 'das dang 'jam dpal gzhon nur gyur pa la phyag 'tshal te zhal zas len du song ngo // //bam po gsum pa/ de nas de'i tshe sa chen po g.yos rab tu g.yos/ 'gul rab tu 'gul/ 'khrugs 
rab tu 'khrugs/ 'khor rab tu 'khor/ 'ur 'ur rab tu 'ur 'ur/ shig shig rab tu shig shig /mer mer rab tu mer mer/ ldem ldem rab tu ldem ldem mo/ /de la sogs pa byas te/ mi mkhris pa'i nad kyis brgyal ba'i gnod pas thebs 
pa bzhin du sa chen po 'di rgya mtsho dug can pa'i mthas gtugs pa tshangs pa'i 'jig rten man chad thog thag tu rab tu g.yos so/ /de nas lha dang / lha ma yin dang / mi de dag thams cad mgo rmongs te/ 'jigs shing skyi bung zhes byas nas/ ngu bzhin 
du tshig 'thun par tshigs su bcad pa 'di dag gsol to/ /mgon po khyod la bdag cag rnams/ /mgo bos phyag 'tshal gsol ba 'debs/ /rgyal ba khyu mchog khyod dang ni/ /bral na bdag cag mgon med 'gyur/ /deng khyod mya ngan 'da' 
'gyur 'di bsams na/ /bdag cag sdug bsngal shin tu gting zab bying / /thub pa bdag cag snying ni stor bar gyur/ /ba bzhon rkun khyer be'u la chags pa bzhin/ /mgon med dbul po'i mi ni la la zhig /nad kyis thebs la sman pa med pa dang / /
rang dgar byed cing kha zas gnod pa rnams/ /za ba ji ltar 'chi bar 'gyur ba bzhin/ /skye bo 'di dag nyon mongs nad kyis thebs/ /khyod med khyod kyi chos kyi gsos med pas/ /lta ba'i nyes pa byed 'drar 'chi bar 'gyur/ /de bas phan phyir 'jig 
rten ma dor cig /ji ltar grong khyer rgyal dang bral ba dang / /dbul po rnams la mu ge byung ba dang / /ji ltar dgon par skom gyis gdungs pa bzhin/ /khyod 'das 'og tu bdag cag de 'drar 'gyur/ /sems can gces khyod mya ngan 'da' bzhed pas/ /
</page>

 <page>
<ph>56</ph><p>054-28b</p>
sa gzhi rab tu g.yos shing phyogs kyang 'chol/ /rgya mtsho chen po dag kyang rnam par 'khrugs/ /bdag cag kun kyang sdug cing bsngal bar gyur/ /drang srong chen po deng khyod mya ngan las/ /'das na nyi ma'ang sa la ltung yang dag /rgya mtsho chen 
po dag kyang skam par 'gyur/ /bdag cag kun kyang deng du 'gum lags grang / /ji ltar stobs ldan mis ni sgo gseb nas/ /glang chen khyer te nang du 'dzul bgyid na/ /shin tu nyon mongs 'gyur ba de bzhin du/ /bdag cag thams cad rab tu nyon 
mongs gyur/ /ji ltar bu gcig 'gum par mi 'tshal zhing / /mya ngan khyod 'da' bdag cag de mi 'tshal/ /gal te khyod ni mya ngan 'da' ba las/ /mi gzhes bdag cag thams cad phongs par 'gyur/ /khyod ni mya ngan 'das lam gshegs mthong 
bas/ /dud 'gro mang po'ang g.yar ngan cher bgyid na/ /bdag cag ji ltar g.yar ngan mi 'tshal lags/ /bdag cag mchil ma bzhin du ma dor cig /nyi ma 'char kar rang gi 'od gsal bas/ /mun nag rnam par bcom pa de bzhin du/ /
'phrul can khyod kyis sdug bsngal mun bsal te/ /dge 'dun dbus su ri rab bzhin du bzhugs/ /bcom ldan 'das dper gsol na/ rgyal po la la zhig gi bu sdug cing phangs pa zhig mchis la/ des de chos lugs kyi bstan bcos bslabs nas/ 
'di sod cig ces bka' stsal pa de bzhin du bdag cag bcom ldan 'das dam pa'i chos kyi 'khor los sgyur ba'i sras rnams kyang yang dag pa'i lta ba bskyed nas bkum gyis ma mchis na/ bcom ldan 'das rgyal po'i bu ji bzhin du bdag cag mi 'gum par 
bcom ldan 'das de'i slad du yun ring du bzhugs su gsol/ ji ltar la la zhig gzhung gis rtsod pa'i bstan bcos la bsten pa na skrag par 'gyur ba de bzhin du khyod kyis skrag par ma mdzad cig /de kho na nyid mkhyen bzhin du bdag cag sems can dmyal 
</page>

 <page>
<ph>57</ph><p>054-29a</p>
bar mchi bar ma mdzad cig /dam pa'i chos kyi bdud rtsi'i bcud kyis tshim par mdzad cing de bzhin gshegs pa yun ring du bzhugs su gsol/ ji ltar rgyal po'i btson rar gnod pa'i las rnams kyis dang po nyon mongs pa na/ la la 
zhig gis khyod kyis na tsha ji lta bu zhig myong zhes smras na/ des de la smras pa/ de ni de bzhin te/ gang gi tshe bdag sdug bsngal gyi tshor ba las thar bar 'gyur ba de'i tshe mya ngan las 'das pa yin te/ bde ba nyams su myong bar 'gyur ro zhes mchi ba de 
bzhin du bdag cag thams cad kyang khyod bzhugs na/ rgyal po'i btson ra nas thar ba bzhin du mya ngan las 'das pa lags na/ de'i slad du de bzhin gshegs pa yun ring du bzhugs su gsol/ bcom ldan 'das dper gsol na sman pa tshe'i rig byed 
yan lag brgyad la mkhas pas/ bdag gi bu la ni rgyud phyi ma slob par bgyid kyi/ slob ma la ni bdag dang mnyam par 'gyur du dogs nas slob par mi bgyid pa de bzhin du/ chos kyi rgyal po sman pa chen po ser sna mi mnga' ba khyod kyis theg pa chen po'i 
rgyud phyi ma la de ltar mi mdzad par bcom ldan 'das yun ring du bzhugs su gsol/ de bzhin du shing rta pa shing rta'i rig byed la mkhas pas/ bdag gi bu la ni rgyud phyi ma sgra grag par phog pa'i dpyad thams cad slob par bgyid kyi/ slob ma la ni slob 
par mi bgyid pa dang / rig pa'i gnas gzhan dag la yang de bzhin du sbyar ro/ /bcom ldan 'das dper gsol na byis pa 'am/ rgan po 'am/ nad pa la la zhig lam bzang po las gol te/ lam ngan par mchis na shin tu sdug bsngal bar 'gyur ba 
de bzhin du/ bcom ldan 'das sems can lam ngan par mchis pa rnams lus dang bral ba'i 'og tu sems can dmyal ba rnams su sdug bsngal myong bar 'gyur lags na/ bcom ldan 'das lam ston pa yun ring du bzhugs su gsol/ ya mtshan can 
</page>

 <page>
<ph>58</ph><p>054-29b</p>
dgu bcu rtsa drug dang / tshigs su bcad pa bzhi bcu rtsa lnga la yang de bzhin du rgyas par sbyar ro/ /de nas de'i tshe bcom ldan 'das kyis dge slong rnams la bka' stsal pa/ dge slong khyed lha dang mi rnams ltar byis pa'i smre sngags 'don pa dag ma byed par brtson 
'grus rtsoms shig /de nas lha dang / lha ma yin dang / mi rnams kyis bcom ldan 'das kyi gsung blo gros dang ldan pa dang / de kho na nyid du 'gro ba thos nas ji ltar bu gcig pa shi nas dur khrod du bor ba bzhin du de dag sdug bsngal bar gyur to/ /
de nas bcom ldan 'das kyis de dag la tshigs su bcad de bka' stsal pa/ khyed rnams nges par bde gyur cig /mya ngan ma byed ma ngu shig /'di ni sangs rgyas rnams kyi chos/ /thams cad mi smra 'khod par gyis/ /bag med par ni ma 
gnas par/ /bag yod pa la dga' bar gyis/ /khyed stong pa dang stong pa ma yin pa 'am/ rtag pa dang mi rtag pa 'am/ skyabs dang skyabs ma yin pa 'am/ 'gro ba dang mi 'gro ba 'am/ rten dang rten ma yin pa 'am/ ther zug dang ther zug 
ma yin pa 'am/ brtan pa dang brtan pa ma yin pa 'am/ sems can dang sems can med pa 'am/ yang dag pa dang yang dag pa ma yin pa 'am/ bden pa dang bden pa ma yin pa 'am/ mya ngan las 'das pa dang mya ngan las 'das pa ma yin pa 'am/ 
gsang ba dang gsang ba ma yin pa 'am/ gnyis dang gnyis su med pa 'am/ de bzhin du chos rnam pa du ma dag la som nyi 'am/ yid gnyis sam/ the tshom za ba ci dang ci yod pa de dang de dag nga la zhus shig dang thams cad gcad par bya'o/ /bdud 
rtsi'i mchog kyang khyed la bstan par bya ste/ de'i 'og tu yongs su mya ngan las 'da' bar bya'o/ /dge slong dag sangs rgyas 'byung ba rnyed par dka'o/ /mi'i lus thob pa rnyed par dka'o/ /dal ba phun sum tshogs pa rnyed par dka'o/ /bzod pa dang 
</page>

 <page>
<ph>59</ph><p>054-30a</p>
tshul khrims phun sum tshogs pa ma zhig ma ral ba yang shin tu rnyed par dka'o/ /'jig rten na dgra bcom pa 'thob pa ni gser gyi phye ma dang / u dum bA ra'i me tog bzhin du rnyed par dka'o/ /dge slong dag 'di lta ste/ sa ni 
thams cad kyi sgo nas sems can thams cad kyi 'tsho ba yin te/ de bzhin du nga'i chos bstan pa rnam pa sna tshogs gsang ba thar pa'i grong khyer gyi bdud rtsi'i zas kyang de dang 'dra bar blta bar bya'o/ /sems can thams cad dang nga'i sras dge slong thams 
cad la dam pa'i chos mang po brtan por bzhag go /gzhan yang sems can thams cad la phan pa'i phyir de bzhin gshegs pa'i yon tan che ba nyid bsgrags te/ yi ge 'bru gcig pa'i thig le'i gtam yang bzhag nas yongs su mya ngan las 'da' bar 
bya'o/ /de nas dge slong de dag gis de bzhin gshegs pa yongs su mya ngan las 'da'o zhes thos nas mi dga' bar gyur te/ skyi bung zhes byas nas mig mchi mas gang bzhin du bcom ldan 'das kyi zhabs la mgo bos phyag 'tshal te/ bcom ldan 
'das la lan mang du bskor ba byas nas/ bcom ldan 'das la 'di skad ces gsol to/ /bcom ldan 'das kyis sdug bsngal ba dang / mi rtag pa dang / bdag med pa dang / rjes thams cad kyi nang na glang po che'i rjes ches mchog yin par bstan to zhes 
gsungs te/ de ltar mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/ gzugs kyi 'dod chags thams cad zad par 'gyur/ gzugs med pa'i 'dod chags thams cad zad par 'gyur/ 
ma rig pa thams cad zad par 'gyur/ lhag pa'i nga rgyal thams cad ma lus pa yang dag par chad par 'gyur ba lags so/ /bcom ldan 'das dper gsol na ston gyi dus su zhing pas rmos cher btab ste rtsa ba 'dzings pa thams cad sel bar bgyid pa de 
</page>

 <page>
<ph>60</ph><p>054-30b</p>
bzhin du/ bcom ldan 'das mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/ gzugs kyi 'dod chags thams cad zad par 'gyur/ gzugs med pa'i 'dod chags thams cad 
zad par 'gyur/ ma rig pa thams cad zad par 'gyur/ lhag pa'i nga rgyal thams cad ma lus par yang dag par zad par 'gyur ro/ /zhing las thams cad kyi nang na ni ston gyi zhing las mchog tu bstan to zhes bya ba la sogs pa glang po che'i rjes lta 
bu'i mdo las 'byung ba bzhin du rgyas par sbyar ro/ /bcom ldan 'das dper gsol na/ rgyal po 'chi ba'i tshe bdag gi btson ra bsal te/ sems can rnams btson ra'i gnod pas snyon smongs pa las thar bar bgyis nas de'i 'og tu 'chi bar 
bgyid pa de bzhin du/ bcom ldan 'das khyod kyis kyang sems can mi shes pa rnam pa sna tshogs kyi btson rar brubs pa rnams kyis mi shes pa'i 'ching ba rnams bcad nas/ de'i 'og tu yongs su mya ngan las 'da' bar gshegs su gsol/ bcom 
ldan 'das gzhan yang dper gsol na/ sems can 'byung po dang sha za'i gdon gyis brlams pa las/ sman pa chen po dang phrad na 'byung po dang sha za'i gdon rnams kyis thebs pa thams cad las thar bar 'gyur ba de bzhin du/ khyod dang mjal na nyan 
thos kyi tshogs thams cad mi shes pa rnam pa sna tshogs kyi 'byung po dang sha za'i gdon rnams las yongs su thar bar 'gyur la/ shes rab kyi pha rol tu phyin pa nyid khong du chud par bgyid lags so/ /bcom ldan 'das dper gsol na glang po che'i 'dul 
sbyong gi mkhan pos spos kyi glang po che zhags pa chen pos bcings pa las glang po che'i zhags pa de bcad de bros pa de bzhin du/ bcom ldan 'das bdag cag kyang bdag tu 'dzin pa dang / bdag gir 'dzin pa dang / phrag dog dang / dngan 'then dang / 
</page>

 <page>
<ph>61</ph><p>054-31a</p>
ser sna dang / g.yo'i zhags pa chen po bcad nas glang po che'i 'dul sbyong gi mkhan po chen po de bzhin gshegs pa'i lag tu 'ongs nas/ sems can thams cad las nyon mongs pa'i glang po lnga bcu rtsa bdun yongs su bsal bar 
bgyi'o/ /bcom ldan 'das dper gsol na grang ba'i rims kyis thebs pa sman pa chen po'i thad du mchis na sdug bsngal las thar bar 'gyur ba de bzhin du/ bcom ldan 'das bdag cag kyang nyon mongs pa dang / log par lta ba dang / log pa'i 
'tsho ba'i nyes dmigs mtha' yas pa'i grang ba'i rims nad can gyi lus dang ldan pa las sman pa chen po bcom ldan 'das kyi thad du mchis nas sdug bsngal thams cad las rnam par thar bar gyur te mi g.yo ba'i bde ba yang thob lags so/ /bcom ldan 
'das gzhan yang dper gsol na mi zhig gis 'bras skyems 'tshal te ra ro bar gyur nas bdag nyid kyis kyang bdag nyid ma 'tshal te/ chos kyang ma 'tshal/ chos ma lags pa yang ma 'tshal/ 'di ni bdag gi ma'o/ /'di ni bdag gi sring mo'o/ /
'di ni bdag gi bu mo'o snyam du yang ma 'tshal la/ smad cing bla ste phyi sa dang gcin gyis rang gi lus kun bsgos shing mchis pa las/ de'i 'og tu bdag nyid sangs te gzhi ci las gyur pa la mkhas par gyur nas chang ni cir yang mi rung ngo snyam du sems te/ 
bdag ni sdig pa thams cad las thar to snyam nas chang btung ba cir yang mi rung bar shas cher bsgoms te spong bar bgyid pa de bzhin du/ bcom ldan 'das 'tsho ba'i 'jig rten 'di ni zlos gar mkhan bzhin du thog ma ma mchis pa na 'khor ba na 'khor zhing 
yongs su 'khyam pa na 'di ni bdag gi ma'o/ /'di ni bdag gi sring mo'o/ /'di ni bdag gi bu mo'o snyam du ma 'tshal nas/ ma dang sring mo dang bu mo rnams dang lhan cig tu 'dod pa'i 'du shes spyod par bgyid de/ 'bras skyems kyis ra ro bar gyur pa de bzhin 
</page>

 <page>
<ph>62</ph><p>054-31b</p>
du sdug bsngal rnyed par gyur la/ de nas ngo tsha shes pa'i mi de dag 'bras skyems kyis ra ro ba las sangs pa bzhin cir yang mi rung bar shas cher bsgoms nas sdug bsngal las yang dag par 'da' bar 'gyur lags so/ /gzhan yang e raN+Da la ni 
snying po mchis mi srid pa de bzhin du lus 'di la yang bdag dang / sems can dang / srog dang / gang zag dang / shed las skyes pa dang / shed bu dang / byed pa po mchis mi srid de/ de lta bur bdag cag gis bdag ma mchis pa'i 'du shes 
bsgoms te mang du bgyis lags so/ /dper gsol na phub ma skon pa byed pa snyed bor ba ni cir yang mi gces pa de bzhin du lus 'di la yang bdag ma mchis so/ /dper gsol na kha sral gyi me tog la dri bda' ba ma mchis pa de bzhin du lus 'di la yang 
bdag ma mchis te/ de ltar bdag cag gis bdag ma mchis pa'i 'du shes bsgoms te mang du bgyis lags so/ /bcom ldan 'das kyis kyang dge slong dag chos thams cad ni bdag med pa ste/ de ltar sgoms shig dang / de ltar bsgoms pa rnams 
kyis bdag tu 'dzin pa spang bar 'gyur ro/ /bdag tu 'dzin pa yongs su spangs na mya ngan las 'das pa thob par 'gyur ro zhes bka' stsal te/ bcom ldan 'das de ltar chos thams cad bdag ma mchis pa'i slad du bdag ma mchis pa'i 'du shes bsgoms te mang 
du bgyis lags so/ /gzhan yang ji ltar nam mkha' la bya'i rjes gda' mi srid pa de bzhin du bdag ma mchis pa'i 'du shes bsgoms na lta ba'i rnam pa thams cad dang bral bar 'gyur lags so/ /bcom ldan 'das kyis bka' stsal pa/ bsgom pa de ltar 
bsgom pa khyod kyis shes sam/ dge slong rnams kyis gsol pa/ bcom ldan 'das sdug bsngal dang / mi rtag pa dang / bdag med pa'i 'du shes de ma lags pa bsgoms na ni ji ltar mi ra ro zhing 'khyam pas lha khang dang / spo dang / sa gzhi dang / 
</page>

 <page>
<ph>63</ph><p>054-32a</p>
nyi ma dang / zla ba dang / shing dang / ri rnams mi 'khor bzhin du 'khor bar mthong ba de bzhin du gang dag gis sdug bsngal dang / mi rtag pa dang / bdag med pa'i 'du shes ma bsgoms pa'i sems can 'jig rten pa de dag ni ra ro ba 
dang 'dra bar blta bar bgyi'o/ /bcom ldan 'das bdag cag gis ni yang dag par bsgoms lags so/ /bcom ldan 'das kyis bka' stsal pa/ dge slong dag da ni dpe 'di'i don de ngas bshad par bya'o/ /khyed kyis tshigs su bcad pa'i don 
'di la don ni 'di'o/ /yi ge ni 'di'o zhes gsal bar mi shes te/ ji ltar mi ra ro bas lha khang dang / spo dang / sa gzhi dang / nyi ma dang / zla ba dang / shing dang / ri rnams mi 'khor bzhin du 'khor bar mthong ba de bzhin du 'du shes phyin ci log du mas 
zin cing kun tu rmongs pa rnams bdag go snyam pa dang / rtag go snyam pa dang / bde'o snyam pa dang / sdug go snyam pa'i 'du shes kun tu spyod do/ /de la bdag ces bya ba ni sangs rgyas zhes bya ba'i don to/ /rtag ces bya ba ni chos kyi sku zhes bya ba'i don to/ /
bde zhes bya ba ni mya ngan las 'das pa zhes bya ba'i don to/ /sdug ces bya ba ni chos kyi tshig bla dgas so/ /dge slong dag khyed kyis bcom ldan 'das bdag cag gis ni sdug bsngal dang / mi rtag pa dang / bdag med pa'i 'du shes bsgoms lags 
so zhes rgyags pa dang nga rgyal gyis dregs par ma byed cig /de ltar rnam pa gsum bsgoms par gyur na ni nga'i bstan pa la khyed kyis bsgom pa rnam pa gsum bsgoms pa de bsgom pa don med par 'gyur ro/ /sdug bsngal shes par bya ba bsgom pa rnam 
pa gsum po ni khyad par dang khyad par gyi yang khyad par ro/ /sdug bsngal la bde'o snyam du 'du shes pa ni phyin ci log pa'o/ /bde ba la sdug bsngal lo snyam du 'du shes pa ni phyin ci log pa'o/ /mi rtag pa la rtag go snyam du 'du shes pa ni phyin ci log 
</page>

 <page>
<ph>64</ph><p>054-32b</p>
pa'o/ /rtag pa la mi rtag go snyam du 'du shes pa ni phyin ci log pa'o/ /bdag med pa la bdag tu 'du shes pa ni phyin ci log pa'o/ /bdag yod pa la bdag med par 'du shes pa ni phyin ci log pa'o/ /mi sdug pa la sdug go snyam du 'du shes pa ni 
phyin ci log pa'o/ /sdug pa la mi sdug go snyam du 'du shes pa ni phyin ci log pa ste/ phyin ci log bzhi po 'di dag yang dag par ma shes par khyed kyis bsgom par bya ba bsgoms te mang du byas so/ /khyed kyis bde ba la sdug bsngal bar bsgoms 
so/ /rtag pa la mi rtag pa dang / bdag yod pa la bdag med pa dang / /sdug pa la mi sdug par bsgoms so/ /'jig rten pa rnams la yang bde ba dang / bdag dang / rtag pa dang / sdug pa rnams yod do/ /'jig rten las 'das pa 
rnams la yang bde ba dang / bdag dang / rtag pa dang / sdug pa rnams yod de/ 'di la phan tshun mi 'thun pa yod do/ /yi ge zhes bya ba ni 'jig rten pa zhes bya ba'i tha tshig go /don ces bya ba ni 'jig rten las 'das pa'i ye shes so/ /
de nas bcom ldan 'das la dge slong rnams kyis 'di skad ces gsol to/ /bcom ldan 'das 'du shes bzhi la sogs pa phyin ci log de bzhin gshegs pas lugs su bzhag pa rnams ni bdag cag gis yun ring mo zhig nas mthong yang mthong / 
bsgoms kyang bsgoms lags na/ da ji ltar 'tshal ba bka' stsal du gsol/ de bzhin gshegs pa bskal pa 'am/ bskal pa las lhag par yang bzhugs su gsol/ de bzhin gshegs pas ci dang ci skad du bka' stsal pa de dang de dag de 
bzhin du bdag cag gis bgyi bar 'tshal lo/ /gal te de bzhin gshegs pa bzhugs su mi gnang na/ bdag cag kyang sbrul gdug pa dang khyim gcig gi nang du lhan cig mchis pa mi 'tshal te/ de bzhin gshegs pa mi bzhugs na tshangs par spyod 
</page>

 <page>
<ph>65</ph><p>054-33a</p>
cing mchis pa'i rngo mi thogs kyis/ khyod nyid kyi slad bzhin du bdag cag kyang yongs su mya ngan las 'da' bar 'tshal lo/ /de nas bcom ldan 'das kyis dge slong de dag la 'di skad ces bka' stsal to/ /dge slong dag khyed de skad 
ma zer cig /dge slong dag ngas 'od srung gi lag tu bstan pa gtad par bya ste/ 'di ni de bzhin gshegs pa dang 'dra bar dge slong rnams kyi rten lta bur 'gyur ro/ /dge slong rnams dang sems can rnams kyi skyabs lta bur 'gyur ro/ /dper 
na rgyal po grong khyer mang po'i mnga' bdag grong khyer gcig tu song ste/ khyim bdag gcig rgyal por dbang bskur ba de bzhin du 'jig rten gyi khams 'dir ngas 'od srung chen po dbang bskur ro/ /dge slong dag khyed kyis sdug bsngal dang / mi rtag pa dang / 
bdag med pa dang / mi sdug pa'i 'du shes ji ltar bsgom zhe na/ dge slong dag dper na so ga'i dus la bab pa na skye bo rnams kyis nags tshal gyi nang du chu bskyil te/ rang rang gi rkyal pa'i yo byad thogs nas chu'i nang du rtse bar byed la/ chu de'i nang du 
gcig gis nor bu rin po che bai dUr+ya rigs dang ldan pa zhig bzhag nas/ bai dUr+ya de 'dod pa'i phyir de dag thams cad kyis rkyal pa rnams bor te/ chu de'i nang du 'dzul nas de'i nang na gyo mo 'am gseg ma ci yod pa dag la nor bu yin snyam ste blangs nas nor bu 
bdag gis rnyed do/ /bdag gis rnyed do zhes zer zhing so so nas steng du byung ste/ rdzing gi 'gram du 'khod nas 'di ni nor bu ma yin no snyam pa'i 'du shes skyes par gyur la/ rdzing bu de'i chu yang nor bu'i 'od kyis zla ba'i 'od bzhin du mdzes par 'dug ste/ de dag 
gis mdzes pa de mthong nas/ e ma nor bu snyam du yon tan gyi 'du shes skye bar 'gyur te/ de dag gi nang nas thabs la mkhas shing yid rno ba gcig gis nor bu de yang dag par rnyed pa de bzhin du/ dge slong dag khyed kyis thams cad sdug bsngal ba'o/ /
</page>

 <page>
<ph>66</ph><p>054-33b</p>
thams cad bdag med pa'o/ /thams cad mi rtag pa'o/ /thams cad mi sdug pa'o zhes thams cad kyi mu bzung nas bsgoms shing mang du byas pa gang yin pa de dag thams cad rdzing gi nang gi gyo mo dang gseg ma bzhin du nor cing don med par gyur ta re/ 
skyes bu thabs la mkhas pa bzhin du gyis shig /khyed kyis thams cad kyi mu bzung nas gang dang gang bsgoms pa de dang de nyid la bde ba dang / bdag dang / rtag pa dang / sdug pa yod de/ rnam pa bzhi po de dag ni phyin ci ma log pa zhes brjod par 
bya'o/ /de bas na nor bu dang 'dra bar chos kyi de kho na nyid rtag pa'i 'du shes sgoms shig /de nas bcom ldan 'das la dge slong rnams kyis 'di skad ces gsol to/ /bcom ldan 'das kyis dge slong dag chos thams cad ni bdag med pa ste/ 
de ltar sgoms shig dang / de ltar bsgom pa rnams kyis ni bdag tu 'dzin pa spong bar 'gyur ro/ /bdag tu 'dzin pa spangs ni mya ngan las 'das pa thob par 'gyur ro zhes bka' stsal lags na/ bka' stsal pa de'i don ji lta bu lags/ bcom 
ldan 'das de bzhin gshegs pas de'i rnam par dbye ba bka' stsal du gsol/ bcom ldan 'das kyis dge slong de dag la bka' stsal pa/ dge slong dag legs so legs so/ /dge slong dag bdag gi the tshom nges par gcod par 'dod pas ni de skad 
ces dri dgos te legs so/ /dge slong dag dper na grong khyer 'ga' zhig na rgyal po shes rab 'chal pa zhig rgyal po byed de/ rgyal po de la sman pa ngan pa zhig bdog la de yang sman pa 'chal pa zhig ste bla nas dbang thang cher dbang la rgyal pos kyang bkur ba zhig yod pa des 'o ma 'ba' 
zhig sman yin par 'dzin la/ nad kyi gzhi ni mi shes nas 'o ma'i dpyad log par zin pa de skye bo thams cad kyi rlung nad kyi sna grangs rnams la yang gtong bar byed/ mkhris pa'i nad rnams dang / bad kan gyi nad rnams la yang gtong bar byed de/ de 
</page>

 <page>
<ph>67</ph><p>054-34a</p>
de ltar byed kyang sman pa gces pa kho nar 'gyur la rgyal po de yang 'chal pa'i bye brag mi phyed pa zhig go/ /de nas sman pa tshe'i rigs byed yan lag brgyad la mkhas pa rgyud phyi ma shes pa gzhan zhig yul gzhan nas gsar du 'ongs nas sman pa 
de'i thad du rten bcas te smras pa/ khyod kyi ming thos nas slob par 'tshal ba'i slad du bdag mchis kyis/ khyod kyis bdag gi mkhan po mdzad du gsol/ /de nas sman pa 'chal pa des de skad ces thos nas sman pa gsar du 'ongs pa de la smras pa/ 
lo bzhi bcu rtsa brgyad kyi bar du nga la legs par bsgrims te dka' ba spyad pas rim gro gyis la/ de'i 'og tu slobs shig dang khyod sman par 'gyur ro/ /de nas des de bzhin du mnyan te/ de ltar bgyi'o zhes byas nas/ des mthar gyis sman pa 
'chal pa de mgu bar byas te/ rgyal po'i pho brang du song nas rgyal po de la 'di skad ces gsol te/ rgyal po chen po khyed kyis rtag tu bstan bcos thams cad la brtson par mdzod cig dang / de ltar mdzad na rgyal po rgyal por 'os par 'gyur ro/ /
rgyal pos kyang de ni bden te rnar 'ong ngo zhes byas nas/ rgyal po des sman pa 'chal pa de dang sman pa cig shos kyi bye brag phyed par gyur nas/ sman pa ngan pa de yul phyogs nas bskrad de/ sman pa bzang po cig shos bkur bar gyur la/ de nas sman 
pa des da ni dus la bab bo snyam nas rgyal po la 'di skad ces gsol to/ /rgyal po chen po gal te bdag la mnyes par gyur na gsol ba sna gcig gsol gyis gal te rgyal po chen po yang dgyes pa lta na gnang bar mdzad du gsol/ rgyal pos sman pa la 
bka' stsal pa/ nga'i lag pa g.yas pa man cad nor ro cog las gsol cig /sman pas rgyal po la gsol pa/ rgyal po chen po'i sman pa 'chal pa de'i 'o ma'i dpyad gang lags pa de ni dug ha la ha la lags na/ des glo bar ma chud kyis rgyal po 
</page>

 <page>
<ph>68</ph><p>054-34b</p>
khyod kyi yul khams thams cad du bkas btags la/ sngon gyi sman pa de'i 'o ma'i dpyad gang yin pa de ni dug ha la ha la yin gyis/ su sman du 'o ma 'thung ba de mgo bo bcad do zhes bka' gdags par gsol/ de ltar ma bgyis na sems 
can rnams dus ma yin pa'i 'chi bas 'chi bar 'gyur ro/ /bdag ni 'tsho bar 'gyur ba dang / nad ma mchis par 'gyur bar 'tshal te/ lha bdag ni gsol ba de 'tshal lags so/ /de nas rgyal pos sman pa de la bka' stsal pa/ de lta na gsol 
ba chung ngu zhig gsol te bka' gdags par bya'o zhes byas nas bka' yang btags so/ /de nas bka' btags pa bzhin du thams cad du lugs su chud par gyur to/ /de nas sman pa des rgyal po de la yang 'di skad ces gsol te/ da dung yang 
lan gnyis lan gsum gyi bar du de bzhin du bka' gdags par gsol zhes byas nas sman pa des ro mngar ba dang / skyur ba dang / lan tshwa'i ro dang / tsha ba dang / bska ba dang / kha ba rnams kyis mi rnams kyi nad sos par byas so/ /de nas re zhig 
na rgyal po nad kyis thebs nas sman pa de bkug ste bsgo ba/ nga ni shi la thug gis rgyal po'i rkyen dang 'tsham pa'i gsol ba ci 'dod pa khyod la sbyin no zhes byas so/ /de nas sman pa des rgyal po de la gsol pa/ rgyal po chen po bdag ni brdzun du smra ba lags 
so/ /'o ma ni bdud rtsi lags te/ khyed kyis zhal zas 'o ma dang sbyar ba gsol 'tshal lo/ /de nas rgyal po des sman pa de la bka' stsal pa/ ci khyod mkhris pas myos par byas sam/ 'on te nga slu bar byed dam ci na/ sngar ni 'o ma dug yin zer la da 
ni 'o ma sman gyi mchog yin no zhes zer/ kye ma sman pa snga ma bskrad pas phung ngo / /des kyang 'o ma'i dpyad bsngags pa las na/ de ni sman pa chen po yin gyis sman pa ngan pa ma yin no/ /khyod kyis 'o ma'i dpyad byas pa ni khyod bdag bskrad pa'i rgyu yin 
</page>

 <page>
<ph>69</ph><p>054-35a</p>
no zhes byas so/ /sman pas gsol pa/ rgyal po chen po de ltar gzhan du mi dgongs par gsol/ dper na shing ngam/ rtsig pa la srin bus brkos te yi ge'i 'bru 'dra bar gyur pa mthong yang mkhas pa rnams kyis srin bus yi ge shes so 
zhes brjod par mi bgyi/ yi ge sbyar ba lta bur gyur kyang ya mtshan du gzung bar mi bgyi ba de bzhin du/ khyod kyi sman pa snga ma'i 'o ma'i dpyad kyi las kyang srin bus brkos pa'i yi ge bzhin du blta bar bgyi ste/ de ni 'o ma so so'i bye brag kyang ma 'tshal ba 
lags so/ /rgyal pos sman pa de la smras pa/ kwa'i sman pa ngan pa des 'o ma so so'i bye brag ji ltar mi shes/ sman pas gsol pa/ rgyal po chen po 'o ma ni bdud rtsi yang lags dug kyang lags te/ de la bdud rtsi zhes bgyi ba ni ba gang be'u ha cang 
stobs dang ldan pa ma lags pa dang / chang gi snyigs ma mi 'thung ba dang / nags khung dang / gshong dang / chu 'dam rdzab can na mi gnas pa dang / ba lang rdzis nu ma ma bzhibs pa dang / rtswa brngas pa ma gsan pa dang / rang gi khyu na 'dug pa dang / 
ma he'i khyu dang lhan cig mi 'grogs pa dang / de la sogs pa ba'i yon tan rnams dang ldan la/ de'i 'o ma lhag ma zag ma bcad par ran tsam bzhos pa'i 'o ma de ni nad do cog zhi bar bgyid pa lags so/ /de nas rgyal po ngo mtshar du gyur nas 
sman pa de la bka' stsal pa/ mkhan po da ni ngas khyod kyi 'o ma'i dpyad bzang po yang shes so/ /ngan pa yang shes so/ /de nas rgyal pos bka' btags te 'o ma 'thung shig ces bsgo ba dang / 'bangs thams cad kyis rgyal pos phyir yang 'o ma 'thung 
shig ces bsgo ba thos nas sems 'khrugs te/ ci rgyal po gdon gyis thebs sam/ 'on te bdag cag la mtho 'tsham mam zhes zer zhing de ltar grong khyer gyi mi dang / 'bangs thams cad rgyal po'i drung du lhags te/ rgyal pos de dag mthong nas smras pa/ 
</page>

 <page>
<ph>70</ph><p>054-35b</p>
sman pa 'di na re 'o ma de 'dra'o zhes zer na khyed gsher ci yod ces byas so/ /de nas rgyal po dang / grong khyer gyi mi dang / 'bangs thams cad mgu bar gyur nas/ sman pa la mi mtshungs pa'i bsnyen bkur byas nas/ 'o ma'i dpyad la yang sten par 
byed pa de bzhin du/ dge slong dag de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med 
pa/ lha dang mi rnams kyi ston pa sangs rgyas bcom ldan 'das sman pa bzang po dang 'dra bar 'jig rten du byung nas/ mu stegs pa sman pa ngan pa dang 'dra ba thams cad kyi thad du gshegs te/ thams cad nges par btul zhing nges par bshig nas rgyal po du ma 
mgu bar mdzad de/ mu stegs pa rnams tshar gcad pa'i phyir bdag med do/ /sems can med do/ /srog med do/ /gang zag med do zhes gsung ngo / /mu stegs pa rnams kyis bdag bstan pa ni srin bus brkos pa'i yi ge dang 'dra ste/ de'i 
phyir ngas sems can thams cad la bdag med do zhes bstan pa ston par mdzad do/ /bdag med pa ni sangs rgyas kyi tshig yin no zhes chos kyi bka' 'dogs par mdzad nas/ yang gdul bar bya ba rnams kyi dbang dang / sems can rnams la phan pa'i 
phyir dus mkhyen par mdzad nas/ chos thams cad bdag med par bstan pa'i skabs de nyid du sman pa bzang po'i bzhin du bdag yod do zhes yang dag par ston par mdzad de/ 'jig rten pa rnams kyi bdag mthe bo tsam dang / khre rgod kyi 'bru tsam zhes bya 
ba de lta bu ni ma yin no/ /'jig rten pa rnams kyi bdag tu lta ba gang yin pa de lta bu yang ma yin te/ 'dir chos thams cad ni bdag med pa zhes bya'o/ /chos thams cad ni bdag med pa yang ma yin te/ bdag ni de kho na nyid do/ /bdag ni rtag pa nyid do/ 
</page>

 <page>
<ph>71</ph><p>054-36a</p>
bdag ni yon tan nyid do/ /bdag ni ther zug pa nyid do/ /bdag ni brtan pa nyid do/ /bdag ni zhi ba nyid do zhes sman pa bzang po'i 'o ma bzhin du/ de bzhin gshegs pa yang de kho na nyid dang ldan pa ston par mdzad de/ de sgom pa 
la 'khor bzhi po rnams kyis brtson par gyis shig /dge slong dag gzhan yang tshul khrims kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig dang / ngas legs par gsungs pas khyed rangs par bya'o/ /
nga ni bsgom pa thams cad las grol ba dang / rang bzhin gyis stong pa chen po ston te/ dge slong khyed de bzhin gshegs pas bdag cag la rang bzhin gyis stong pa chen po ma bstan to zhes de skad ma zer cig /dge slong dag gzhan yang tshul khrims 
kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig /de nas dge slong de dag gis bcom ldan 'das la 'di skad ces gsol to/ /de bzhin gshegs pa dgra bcom pa yang dag par rdzogs pa'i sangs 
rgyas la zhu ba ni bdag cag gi yul ma lags te/ bdag cag gis rngo mi thogs lags so/ /sangs rgyas bcom ldan 'das kyang bsam gyis mi khyab/ ting nge 'dzin rnams kyang bsam gyis mi khyab/ khyod kyi gdams ngag kyang bsam 
gyis mi khyab pas na/ bdag cag gis zhu ba'i rngo mi thogs lags so/ /bcom ldan 'das dper gsol na/ mi la la rgas shing 'khogs la gtugs pa/ lo brgya nyi shu rtsa drug lon pa/ nad kyis thebs pa/ mal khri la mchis pa'i 
nad pa zhig mchis la/ mi la la zhig gis de'i sug par gter gtams te/ kye mi khyod kyis gter 'di long la gang gi tshe bdag lo bcu 'am/ lo nyi shu na byes nas phyir 'ongs pa dang / de'i tshe 'di bdag la phyir byin cig ces bgyis nas des gtad 
</page>

 <page>
<ph>72</ph><p>054-36b</p>
de mchis la/ rgan po de yang bu ma mchis pa zhig ste/ mi de mchis nas ring po ma lags par mi rgan po de gum na mi de slar mchis te/ de de ltar nor gyi phung po chen po dang bral bar gyur kyang su la yang ji skad bgyir yang ma mchis pa de bzhin du/ 
bcom ldan 'das tshul khrims kyi gzhi ma gtogs par bdag cag gis zhus pa de yang nyan thos la yun ring du gnas par mi 'gyur la/ bdag cag la yang ji skad du zhu ba'i cha ma mchis lags so/ /bcom ldan 'das kyis de dag la bka' 
stsal pa/ dge slong rnams kyis zhus pa ni sems can thams cad la phan par 'gyur te/ de'i phyir ngas zhu ba'i skabs phye ba yin no/ /de nas dge slong rnams kyis 'di skad ces gsol to/ /bcom ldan 'das dper gsol na/ mi gzhon nu 
la la lo nyi shu rtsa drug lon te/ phyug cing 'khor phun sum tshogs pa dang ldan pa zhig mchis la/ mi la la zhig gis de'i sug par gter gtams te/ 'di skad du kye bdag ni don gnyer du 'gro'i/ bdag phyir 'ongs pa dang mi khyod kyis 
gter 'di bdag la phyir byin cig ces bgyis nas mi des gter de legs par sbas shing legs par bsrungs te/ de slar mchis nas slar stsal ba de bzhin du/ bcom ldan 'das dam pa'i chos kyi dbyig legs par gsungs pa dge slong kun 
dga' bo la sogs pa nyan thos thams cad la gtad na ni yun ring du gnas par mi 'gyur lags so/ /de ci'i slad du zhe na/ 'od srung chen po la sogs pa nyan thos thams cad ni mi rtag pa'i slad du'o/ /byang chub sems dpas zhus pa'i dbyig byang chub 
sems dpa' rnams la gtad na ni lo 'bum phrag mang por gnas par gyur la/ 'phel bar yang 'gyur zhing byang chub sems dpa' thams cad la yang sman par 'gyur lags so/ /byang chub sems dpa' sems dpa' chen po rnams kyis ni de bzhin 
</page>

 <page>
<ph>73</ph><p>054-37a</p>
gshegs pa la zhu ba'i rngo thogs la/ bdag cag sbrang bu dang 'dra bas ni de bzhin gshegs pa la zhu ba'i rngo mi thogs lags so zhes gsol nas cang mi zer bar 'khod do/ /de nas bcom ldan 'das kyis dge slong de dag la 
'di skad ces bka' stsal te/ dge slong dag legs so legs so/ /dge slong dag khyed zag pa med pas ni de skad bya ba yin no/ /dgra bcom pas ni de skad bya ba yin te legs so/ /dge slong dag ngas kyang khyed kyis bsams pa'i don de snga 
nas bsams so/ /nga'i theg pa chen po ni byang chub sems dpa'i lag tu gtad na rgyu gnyis kyis yun ring du gnas par 'gyur ro/ /de nas de'i tshe bcom ldan 'das kyis 'khor rnams la bka' stsal pa/ rigs kyi bu'am rigs kyi bu mo tshe ring po 
dag gzhi gsum ma gtogs pa dang / tshul khrims kyi gzhi ma gtogs par khyed kyi yid gnyis dang / som nyi dang / the tshom ci yod pa nga la zhus shig ces lan gnyis lan gsum du bka' stsal to/ /de nas 'khor de nyid kyi nang nas byang chub 
sems dpa' sems dpa' chen po sdong bu'i grong du skyes pa bram ze'i rigs che zhing mtho ba'i bu 'od srung chen po dang rus gcig pa zhes bya ba de bzhin gshegs pa'i mthus stan las langs te/ bcom ldan 'das ga la ba der song nas phyag 'tshal te lan 
'bum bskor ba byas nas/ lha'i mchod pa'i las chen po byas te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom 
ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /bcom ldan 'das kyis bka' stsal pa/ byang chub sems dpa' sems dpa' 
</page>

 <page>
<ph>74</ph><p>054-37b</p>
chen po bram ze'i rigs che zhing mtho ba'i bu 'od srung chen po dang rus gcig pa khyod ci dang ci 'dod pa de bzhin gshegs pa dgra bcom pa yang dag par rdzogs pa'i sangs rgyas la zhus shig dang / ngas zhu ba zhus pa de dang de lung bstan pas khyod 
kyi sems rangs par bya'o/ /de nas bcom ldan 'das la byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pas 'di skad ces gsol to/ /bcom ldan 'das de bzhin gshegs pa'i mthu 
dang sems can thams cad kyi dge ba'i rtsa ba'i mthus bdag gis zhu bar mi 'tshal na/ bdag ni sbrang bu dang 'dra la de bzhin gshegs pa ni tsan dan lta bu'i 'khor lo chen po dang ldan pa lags/ seng ge lta bu'i 'khor lo chen po dang ldan pa lags/ bai dUr+ya 
dang rdo rje chen po ltar mi phyed pa'i sku mnga' ba lags/ mi phyed pa'i 'khor dang ldan pa lags/ ye shes rgya mtsho dang ldan pa'i 'khor chen po mnga' ba lags/ byang chub sems dpa' sems dpa' chen po kha cig yon tan dpag tu ma mchis pa dang ldan 
pa dag kyang mchis te/ de ltar dpag tu ma mchis pa'i 'khor mnga' ba'i de bzhin gshegs pa la de bzhin gshegs pa'i mthus bdag gis zhu ba'i rngo thogs par gyur na/ 'dir bgyi ba mang du mchis te/ de bzhin gshegs pa'i mthus bdag 
sbrang bu dang 'dra bas zhu bar 'tshal lo zhes byas nas tshigs su bcad de gsol pa/ thub pa cis na tshe ring 'gyur/ /rdo rje lta bur cis 'gyur lags/ /gang gis mi shigs thob par 'gyur/ /cis na lus brtan stobs chen 'gyur/ /ji ltar 
bgyis na mdo sde 'di'i/ /pha rol phyin par 'gyur ba lags/ /ji ltar srog chags rnams kyi sems/ /sna tshogs rtogs nas ston par 'gyur/ /thub pa chen po ji ltar na/ /rgya chen thob nas skyabs su 'gyur/ /ji ltar dgra bcom ma lags 
</page>

 <page>
<ph>75</ph><p>054-38a</p>
kyang / /dgra bcom rnams dang mtshungs par 'gyur/ /bcom ldan ji ltar bgegs bgyid pa'i/ /bdud ni 'khor du chud par 'gyur/ /bdud kyi tshig kyang 'tshal ba dang / /rdzogs pa'i sangs rgyas gsung yang 'tshal/ /
'dren pa ji ltar dga' bzhin du/ /'phags pa'i lam yang ston par 'gyur/ /dge dang yang dag ldan gyur nas/ /phyin ci ma log ston par 'gyur/ /thub pa chen po ji ltar na/ /legs byed 'gyur ba bstan du gsol/ /thub pa byang chub 
sems rnams kyis/ /ji ltar brtag dka' khams mthong 'gyur/ /thub pa ji ltar yi ge yi/ /phyed ni rdzogs par 'gyur ba lags/ /ji ltar bzhad dang zal mo yi/ /spyod pa dag dang 'dra bar 'gyur/ /ji ltar phur bu pa ba sangs/ /
nyi ma dag tu skye bar 'gyur/ /thub pa byang chub sems dpa' rnams/ /ji ltar sems ni ma skyes par/ /'dir ni 'jigs pa med par 'gyur/ /ji ltar ka ta'i 'bras bu 'dra/ /ji ltar rtsod dus skyes pa na/ /gos pa ma mchis bgyid 
pa dang / /nyes pa'i dbyings su pad ma ltar/ /nyes pa dag gis mi gos lags/ /ji ltar byang chub sems dpa' rnams/ /yul khams sman pa chen por 'gyur/ /chu 'gram kun tu mnyan par 'gyur/ /de 'dir bdag la lung bstan gsol/ /
ji ltar sbrul rnams pags pa rnying / /'dor ba bzhin du 'gyur ba lags/ /rin chen mang po'i 'byung gnas dang / /'bru dang shing 'dra ji ltar lags/ /brtan po de dag nyan thos dang / /rang sangs rgyas kyi byang chub kyis/ /sku gdung ji ltar 
ston par bgyid/ /mtha' yas sgo yang ji ltar ston/ /rgyal sras brtul zhugs brtan po rnams/ /ji ltar mi phyed 'khor dang ldan/ /de dag 'jig rten dmus long gi/ /mig dang 'dra bar ji ltar 'gyur/ /thub pa chen po ji ltar na/ /mgo mang 
</page>

 <page>
<ph>76</ph><p>054-38b</p>
bye ba ston par 'gyur/ /ji ltar zla ba tshes 'dra bar/ /'jig rten rnams la chos kyang ston/ /ji lta bur ni gzha' gsang du/ /yongs su mya ngan 'das pa ston/ /ji ltar lha dang bdud 'dra bar/ /brtan por 'gyur zhing dpa' bar 'gyur/ /
ji ltar chos kyi sgo rtogs nas/ /chos nyid kyang ni 'tshal bar 'gyur/ /ji ltar byang chub sems dpa' rnams/ /nad med par yang 'gyur ba lags/ /sems can kun la sman pa'i phyir/ /de dag ji ltar dgongs pa 'chad/ /ji ltar dge ba 
lhag mar bcas/ /ji ltar the tshom spong bar 'gyur/ /blo gros chen po ji ltar na/ /byang chub mchog tu nye bar 'gyur/ /cha phra gzigs pa khyod nyid kyis/ /byang chub sems dpa'i spyod pa gsungs/ /chos rnams du ma'i sgo dag kyang / /
'dren pa khyod kyis bka' stsol cig /sems can kun gyi sman pa po/ /rkang gnyis rnams la sman ston cig /thub pa'i phung po 'di dag las/ /bdag gis zhu ba'i yul ma mchis/ /byang chub sems dpa' brtan rnams kyi/ /yul ni thams 
cad mkhyen pa lags/ /de nas bcom ldan 'das kyis byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pa la 'di skad ces bka' stsal to/ /rigs kyi bu legs so legs so/ /rigs 
kyi bu khyod ji ltar de bzhin gshegs pa'i gsang ba'i mdo chen po las thams cad mkhyen pa dang / thams cad mkhyen pa nang 'dri bar mdzad pa bzhin du 'dri ba ni legs te/ 'jig rten gyi khams gang gA'i klung mang po grangs med pa'i bye ma snyed kyi pha rol na/ 
thams cad mkhyen pa rang rang gi 'jig rten gyi khams na bzhugs pa dag nga dang thabs cig tu byang chub kyi shing drung du byang chub kyi phyir rol te/ byang chub tsam pas de bzhin gshegs pa'i gsang ba bstan pa'i don du byang chub kyi phyir rol pa de bzhin du khyod kyang 
</page>

 <page>
<ph>77</ph><p>054-39a</p>
sems can thams cad la phan pa'i phyir yon tan ming gcig pa'i tshul thams cad mkhyen pa'i yul 'dri zhing 'dug go/ /de nas bcom ldan 'das la 'od srung chen po dang rus gcig pas 'di skad ces gsol to/ /bcom ldan 'das 
bdag gis ni thams cad mkhyen pa'i yul zhu ba'i rngo mi thogs mod kyi cung zad cig zhu bar 'tshal lo/ /bcom ldan 'das dper gsol na/ sbrang bus gnam dang rgya mtsho'i pha mthar mchi ba 'am/ rgya mtsho'i chab 'tshal ba'i rngo thogs pa de ni mi 
srid lags so/ /bcom ldan 'das de bzhin du bdag ni sbrang bu 'dra la bcom ldan 'das ni nam mkha' dang rgya mtsho dang 'dra zhing ye shes zab mo chos dang ldan pa lags so/ /bcom ldan 'das dper gsol na/ rgyal po'i gtsug gi nor bu dkor 
bas rang gi spyi bos blang ba de bzhin du bdag gis kyang chos bka' stsal pa yang dag par blang bar 'tshal na/ shes rab rgya bskyed pa'i slad du bcom ldan 'das kyis bka' stsal du gsol/ bcom ldan 'das kyis mtshungs pa med pa yongs su bshad 
du gsol/ bdag zhu bar 'tshal lo/ /bcom ldan 'das kyis bka' stsal pa/ rigs kyi bu nyon cig /las gang gis byang chub sems dpa' sems dpa' chen po tshe ring bar gyur pa dang / las gang gis byang chub kyi rgyur 'gyur ba de 
bzung ba'i sems kyis nyon cig dang / las kyi 'bras bu des na byang chub kyi rgyu skye bar 'gyur ro/ /thos nas kyang gzhan dag la ston cig /rigs kyi bu ngas kyang las de byas shing gzhan dag la yang bstan pas bla na med pa yang dag par rdzogs 
pa'i byang chub thob par gyur to/ /rigs kyi bu dper na mi la la zhig bu gcig pa thar bar bya ba'i phyir rgyal po'i btson ra'i nang du 'gro ba de bzhin du/ byang chub sems dpa' tshe ring bar 'dod pas kyang sems can thams cad la bu gcig pa'i 'du shes 
</page>

 <page>
<ph>78</ph><p>054-39b</p>
bsgom par bya'o/ /de ltar bsgoms na 'tshe ba thams cad spong bar 'gyur la/ byams pa chen po dang / snying rje chen po dang / dga' ba chen po dang / btang snyoms chen po dang ldan par 'gyur zhing / srog gcod pa spong bar 'gyur ba dang / 
chos spyod par 'gyur ro/ /rigs kyi bu gzhan yang sems can dpag tu med pa dag bslab pa'i gzhi la 'god par 'gyur/ dge ba bcu'i las kyi lam la yang 'god par 'gyur ro/ /gal te nus na sems can dmyal ba dang / lha ma 
yin dang / gshin rje'i 'jig rten dang / dud 'gror skye ba rnams dang / las mi bzad pa byed pa'i sems can rnams nges par bsgral ba'i phyir 'gro ba thams cad kyi rjes su 'jug par byed cing / grol nas gzhan dgrol bar bya'o snyam nas 
de la 'dzin pa dang dran pa'i sems dang ldan par 'gyur te/ legs par byas pa'i rnam par smin pa dang / rgyu dang 'thun pa des na byang chub sems dpa' sems dpa' chen po rnams mchog tu tshe ring bar 'gyur la/ ye shes kyi dbang phyug tu 
'gyur zhing 'chi ba med par 'gyur ro/ /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas/ 'di skad ces gsol to/ /bcom ldan 'das byang chub sems dpa' sems 
dpa' chen pos ci las bsams te sems can thams cad la bu gcig pa'i 'du shes bsgom par bgyi/ bka' stsal pa de'i don ji lta bu lags/ bcom ldan 'das gal te byang chub sems dpa' sems dpa' chen pos sems can thams cad 
la bu gcig pa'i 'du shes bsgom par bgyi 'tshal na tshig de ni mi 'dod par bgyi ba lags so/ /de ci'i slad du zhe na/ bcom ldan 'das bstan pa 'di la sems can kha cig tshul khrims 'chal pa/ mtshams ma mchis par bgyid pa dang / dam 
</page>

 <page>
<ph>79</ph><p>054-40a</p>
pa'i chos sun 'byin pa dag kyang mchis na ci lags/ sems can de lta bu dag la yang bu gcig pa'i 'du shes bsgom par bgyi lags sam/ bcom ldan 'das kyis bka' stsal pa/ 'od srung chen po dang rus gcig pa 
de lta los kyang mod/ nga ni sems can thams cad la sgra gcan zin bzhin du lta'o/ /'od srung chen po dang rus gcig pas gsol pa/ bcom ldan 'das 'o na bsnyen par rdzogs pa'i 'khor dag pa rnams kyis bcwa lnga'i gso sbyong la bab pa'i tshe/ 
gzhon nu ma drangs pa/ lus ma sbyangs pa/ bsnyen par ma rdzogs pa zhig rtsig pa'i grwa zhig tu yib ste nyan pa na/ ci'i slad du bcom ldan 'das kyis gnang nas gnod sbyin gyi rgyal po lag na rdo rjes rdul zhib mo bzhin phye mar rlags lags/ 
kye ma des de bkum pa ni lag na rdo rjes ha cang drags lags so/ /de lta na ci ltar bcom ldan 'das sems can thams cad la sgra gcan zin dang 'dra bar gzigs pa lags/ bcom ldan 'das kyis bka' stsal pa/ rigs kyi bu de skad ma zer 
cig /gzhon nu de ni sprul pa yin te/ dam pa'i chos sun 'byin pa rnams tshar gcad pa dang / bskrad par bya ba'i phyir gnod sbyin gyi rgyal po lag na rdo rjes de ltar bstan par zad kyi/ dam pa'i chos sun phyung yang rung 'dod chen pa yang rung ste 
gsad du mi rung ngo / /rgyu sogs pa'i srog gcod pa ni byed mi phod do/ /rigs kyi bu gzhan yang ji ltar rgyal po 'am/ blon po chen po dag dam pa'i chos sun 'byin pa rlag par byed pa de bzhin du nga ni brlag par bya zhes mi zer mod kyi/ de dag 
nyid kyi chos ma yin pa'i 'bras bu mngon sum du smin par zad do/ /de bzhin gshegs pa thams cad mkhyen pa ni de rnams kyi don du mi 'jigs pa sbyin zhing 'od zer gcig gam gnyis gtong bar mdzad de/ gal te 'od zer des de dag la ma phog na ni 
</page>

 <page>
<ph>80</ph><p>054-40b</p>
'chi bar 'gyur te/ der de bzhin gshegs pas ci byar yang med do/ /rigs kyi bu gzhan yang gal te khyod kyis brtag dka' ba blta bar nus pa lta na/ ngas khyod la rgyu gzhan yang bstan par bya ste/ yul so so na tshul khrims dang 
cho ga dang yon tan rnams tha dad pa yod la/ der de bzhin gshegs pa yongs su mya ngan las 'das pa'i 'og tu dge slong dag dam pa'i chos khol du 'byin par 'dod pa la rgyal pos ston pa med pa'i phyir gnod pa byed pa las/ rgyal po de rgyal po 
gzhan gyis bzlog ste/ des mthu chung bar byas nas/ rgyal po de chos la gnas par gyur na/ rgyal po cig shos de la bsod nams chen por 'gyur zhes nga smra'o/ /de ci'i phyir zhe na/ rgyal po cig shos kyi nyes pa chen po'i gzhi zhi bar byed pa'i 
phyir ro/ /rigs kyi bu gzhan yang dper na zhing ngam khyim du dug shing ngam snye long skyes na rtsa nas dbyung dgos pa de bzhin du tshul khrims 'chal pa rnams dang / dam pa'i chos sun 'byin pa rnams bran bzhin du tshar gcad par ngas gnang ngo / /
gang dag de rnams tshar gcod par mi byed pa de dag ni nga'i bstan pa las shin tu ring ba yin no/ /gang dag de rnams tshar gcod par byed pa de dag ni nga'i slob ma dang / nga'i nyan thos yin no/ /'od srung chen po dang rus gcig pas gsol pa/ gal te de 
bzhin gshegs pa de skad gsung na ni sems can thams cad la sgra gcan zin bzhin du gzigs pa'ang ma lags/ ste'u dang tsan dan lta bu zhes bgyi ba'i ming yang rlag par 'gyur na/ dam pa'i chos sun 'byin pa rnams ji ltar tshar gcad pa'i rigs lags/ 
de bzhin gshegs pas de ltar bgyid du stsal ba'i mi rigs lags so/ /bcom ldan 'das kyis bka' stsal pa/ 'od srung chen po dang rus gcig pa dper na khyim bdag gam/ tshong dpon nam/ sde dpon nam/ blon po'am/ rgyal po yang rung 
</page>

 <page>
<ph>81</ph><p>054-41a</p>
ba zhig gis rang gi bu sdug cing phangs la mchog tu mdzes shing byad gzugs phun sum tshogs pa rnams slob dpon gyi lag tu gtad nas slob dpon de la 'di skad smras te/ bdag gi bu 'di rnams 'dul ba dang / cho ga dang / 
spyod yul dang / rig pa rnams bslab pa'i phyir khyod la gtad kyis/ 'di rnams khyod kyis 'dul ba dang / cho ga dang / spyod yul dang / rig pa rnams slobs shig /chos shig /gal te bdag gi bu 'di bzhi las gsum ni brdegs pa dang / 
bsdigs pa dang / tshar bcad pa rnams kyis shi bar gyur la/ gcig ni gson por 'dug ste/ gcig lobs par gyur na gsum ni shi yang bla ste/ gsum ni shi /gcig ni lobs pa de la ci slob dpon gyis ni sdig pa mi dge ba'i las byas 
zhes bya 'am/ bcom ldan 'das de ni ma lags te/ de la ni gnyi ga la yang sdig pa'i las su mi 'gyur lags so/ /de ci'i slad du zhe na/ de la ni 'khon gyi bsam pa ma mchis te/ de ltar bgyis na bsod nams mang po 'phel bar 'gyur 
lags so/ /bcom ldan 'das kyis bka' stsal pa/ rigs kyi bu de bzhin du de bzhin gshegs pa ni dam pa'i chos sun 'byin pa'i sems can rnams la sgra gcan zin bzhin du gzigs te/ bu rnams slob dpon gyi lag tu gtod pa bzhin du 
rgyal po dang / blon po dang / dge bsnyen rnams kyi lag tu gtod par mdzad do/ /de nas rgyal po dang / blon po dang / dge bsnyen de dag gis byis pa g.yel ba de dag tshar gcod par byed na/ ci de la de bzhin gshegs pa la sdig pa'i las su 
'gyur zhes bya'am/ bcom ldan 'das de ni ma lags te/ rgyal po dang / blon po dang / dge bsnyen rnams la yang sdig pa'i las su mi 'gyur na/ de bzhin gshegs pa gos pa mi mnga' ba lta la gos par ga la 'gyur te/ de dag nyid kyi 
</page>

 <page>
<ph>82</ph><p>054-41b</p>
yon tan dang spyod pa bsrung ba'i slad du mi 'dod bzhin du tshar gcod par byas so/ /bcom ldan 'das kyis bka' stsal pa/ de ltar na bu gcig pa'i 'du shes sgom pa yin te/ gang dag de ltar sgom pa de dag gis ni bu gcig pa'i 'du shes 
bsgoms par 'gyur ro/ /de ltar byang chub sems dpa' sems dpa' chen pos sems can thams cad la bu gcig pa'i 'du shes bsgom par bya'o/ /de ltar byas na sems can thams cad la ting nge 'dzin bsgom pa bsgoms par 'gyur ro/ /
des na mchog tu 'tshe ba med pa dag par 'gyur te/ des na byang chub sems dpa' tshe ring ba dang / mchog tu tshe ring ba dang / tshe rabs dran par 'gyur ro/ /'od srung chen po dang rus gcig pas gsol pa/ sems can thams cad la 
bu gcig pa'i 'du shes bsgoms na byang chub sems dpa' sems dpa' chen po rnams tshe ring bar 'gyur lags sam/ bcom ldan 'das kyis bka' stsal pa/ de lta los kyang mod/ 'od srung chen po dang rus gcig pas gsol pa/ bcom 
ldan 'das dper gsol na gtam rgyud mkhan zhig gis ltad mo pa'i 'khor gyi nang du ma la phu dud bya ba'i rigs pa'i gtam sna tshogs bgyis la/ rang gi khyim du mchis nas mchog tu dka' ba bgyid bgyid pa'i ma la dbyug pa dang / phag dum dang / 
bong ba dang / rdo dag gis gnod pa bgyid pa de bzhin du/ bcom ldan 'das nyid kyis bka' stsal pa/ sems can thams cad la bu gcig pa'i 'du shes bsgoms na byang chub sems dpa' sems dpa' chen po rnams tshe ring ba dang / mchog tu tshe ring 
ba dang / tshe rabs dran pa dang / mi 'chi ba dang / ther zug pa dang / brtan par 'gyur ro zhes gsungs na/ ci'i slad du bcom ldan 'das nyid sku tshe thung lags/ ci slu ba mdzad dam/ 'on te bcom ldan 'das nyid kyis sems can thams cad la sgra 
</page>

 <page>
<ph>83</ph><p>054-42a</p>
gcan zin bzhin du gzigs pas/ ma gzigs sam/ kye ma bcom ldan 'das kyis ni dka' ba mdzad mdzad do/ /mi'i ltar brtsis na lo brgya yang mi thub ste/ de bzhin gshegs pa 'di kho na ltar sku tshe thung ba lags na/ 
bcom ldan 'das kyis sngon byang chub sems dpa' mdzad pa'i tshe de snyed kyi srog cig bcad lags/ 'di kho na ltar sku tshe thung ba las na de bzhin gshegs pa nyid kyis mchog tu mi bzad pa'i las mdzad lags grang / bcom ldan 'das kyis bka' 
stsal pa/ 'od srung chen po dang rus gcig pa de bzhin gshegs pa dgra bcom pa yang dag par rdzogs pa'i sangs rgyas la 'di kho na ltar ma rgya shig ma rgya shig /de bzhin gshegs pa dgra bcom pa yang dag par rdzogs pa'i sangs rgyas ni mchog tu 
sku tshe ring ngo / /de bzhin gshegs pa dgra bcom pa yang dag par rdzogs pa'i sangs rgyas ni mchog tu brtan pa'o/ /mchog tu zhi ba'o/ /mchog tu ther zug pa'o/ /mchog tu rtag pa'o/ /'od srung chen po dang rus gcig pas gsol pa/ bcom 
ldan 'das ji ltar na de bzhin gshegs pa mchog tu sku tshe ring lags/ bcom ldan 'das kyis bka' stsal pa/ 'od srung chen po dang rus gcig pa dper na chu klung gang gA dang / ya mu na dang / sa ra yu dang / hing gu la la sogs pa chu klung chen po rnams 
dang / chu bran gzhan rnams rgya mtsho chen po kho na'i nang du 'bab pa de bzhin du/ 'od srung chen po dang rus gcig pa lha yul dang sa'i steng gi tshe'i chu klung yod do cog thams cad ni de bzhin gshegs pa'i rgya mtsho kho nar 'bab ste/ de ltar na de bzhin gshegs pa 
mchog tu sku tshe ring ngo / /'od srung chen po dang rus gcig pa gzhan yang 'di ltar chu klung chen po bzhi ma dros pa'i nang nas 'byung ba de bzhin du tshe ring ba'i tshogs thams cad kyang de bzhin gshegs pa las 'byung ngo / /'di ltar rtag pa thams cad kyi nang na ni nam 
</page>

 <page>
<ph>84</ph><p>054-42b</p>
mkha'i mchog tu rtag pa yin la/ de bzhin gshegs pa yang nam mkha' bzhin du rtag go/ /'di ltar zhi bar byed pa thams cad kyi nang na ni mar 'ba' zhig mchog tu zhi bar byed pa yin la/ de bzhin gshegs pa zhi ba dang bsil bar gyur pa 
yang mar dang 'dra ba'i chos ston to/ /'od srung chen po dang rus gcig pas gsol pa/ bcom ldan 'das gal te de bzhin gshegs pa mchog tu sku tshe ring ba lags na/ sems can thams cad la sman pa'i slad du bcom ldan 'das bskal pa 
'am bskal pa las lhag par yang yun ring du bzhugs shing sprin chen po bzhin du dam pa'i chos kyi char yang rab tu dbab tu gsol/ bcom ldan 'das kyis bka' stsal pa/ 'od srung chen po dang rus gcig pa de bzhin gshegs pa dgra bcom pa 
yang dag par rdzogs pa'i sangs rgyas rnams la mthar thug par 'gyur ba'i 'du shes ma skyed cig /'od srung chen po dang rus gcig pa 'di na dge slong ngam/ dge slong ma 'am/ dge bsnyen nam/ dge bsnyen ma 'am/ 'di las phyi rol 
yang rung ste/ mngon par shes pa lnga la dbang thob pa de yang bskal pa 'am bskal pa las lhag par gnas shing nam mkha' la 'chag par yang byed/ nyal bar yang byed la/ mchan g.yon logs nas me dang 'dra bar 'bar bar byed pa dang / 
de bzhin du chos gzhan du dud pa 'thul ba lta bur yang ston/ tshe'i tshad kyang ji srid du 'dod pa de srid du snur bar byed do/ /mdor na ji tsam du 'dod pa dang / ji tsam du dga' ba de tsam du ston par byed de/ 'di dag ni mngon par shes pa lnga la dbang thob 
pa'i yon tan yin no/ /gal te mngon par shes pa lnga thob pa yang de ltar bdag nyid 'tsho ba'i dbang phyug la dbang byed na de bzhin gshegs pa dbang du ma brnyes pa lta ci ste de lta bu la mnga' mi mdzad/ de bzhin gshegs pa bskal pa 'am/ bskal pa las 
</page>

 <page>
<ph>85</ph><p>054-43a</p>
lhag par ci ste mi bzhugs kyis/ de bzhin gshegs pa rtag pa dang / brtan pa dang / ther zug pa yin par khong du chud par gyis shig /'jig rten 'di na sprul pa'i lus ni sha'i lus ma yin te/ deng de bzhin gshegs pa dug 
sman la rton pa'i sku yongs su 'dor bar mdzad do snyam du yang khong du chud par gyis shig /rtag pa dang / brtan pa dang / ther zug ces bya ba'i bstan pa mchog la yang brtson par gyis shig /'od srung chen po dang rus gcig pas gsol pa/ gal te de 
bzhin gshegs pa rtag pa lags na 'jig rten pa dang 'jig rten las 'das par khyad par ci mchis lags/ 'jig rten pa yang bdag cag gi tshangs pa ni rtag pa ste thog ma'i dus nas byung ba yin no zhes mchi ba dang khyad par ci mchis/ gal te de bzhin 
gshegs pa rtag pa lags na khyad par ma mchis par 'gyur lags so// //bam po bzhi pa/ bcom ldan 'das kyis bka' stsal pa/ rigs kyi bu dper na tshong dpon nam/ khyim bdag gcig la ba lang sna tshogs spu 
mdog du ma rigs dang rgyud mang po khyu gcig cing lhas gcig pa du ma bye ba snyed yod la/ des ba lang de dag ba lang rdzi'i lag tu gtad de mar zhim po za la/ ba lang rdzi rnams kyang lhas skyong zhing zho dang 'o ma bsrubs pa las phyi zhig na ba lang gi bdag po de 
rang gi tshe zad nas shi ste/ shi ba'i 'og tu nags na rgyu ba'i chom shod kyis ba lang de dag phrogs nas de dag chung ma med pas rang rang gis 'o ma bsrubs te/ de dag gis bsrubs pa las 'o ma yin pa'i phyir 'o ma de dag las mar gyi dri yang mi bro la zhor yang ma 
rung / dar bar yang ma rung / pris mar yang ma rung na mar du lta ga la 'gyur te/ 'o ma'i rang bzhin las kyang nyams nas de dag gis de chus bslad de bdag gis mar longs spyad par bya'o/ /bdag gis mar longs spyad par bya'o snyam du sems pa bzhin du 
</page>

 <page>
<ph>86</ph><p>054-43b</p>
'jig rten pa sangs rgyas kyi chos kyi rgyu 'thun pa las byung ba nor dang chos rgyas pa rnams kyang de dang 'dra ste/ gang gi tshe sangs rgyas bcom ldan 'das rnams ba lang gi lhas kyi bdag po bzhin du yongs su mya ngan las 'das pa'i 'og tu 'jig rten pa chom 
shod dang 'dra ba rnams kyis kyang tshul khrims dang / cho ga dang / 'dul ba dang / spyod yul rnams dang / sems can gyi khams rnams gud du bsgyur nas sems can yod do/ /srog yod do/ /gang zag yod do snyam du sems shing thar pa ni 'di lta bu zhig go / 
spyod pa ni 'di lta bu zhig go snyam nas spyod pa dang / sems can dang / thar pa dang / rtag pa dang / de kho na nyid ma shes te/ don gzhan la brtson pas thar pa yang mi thob la/ tshul khrims dang / cho ga dang / spyod yul dang / 'dul ba dang / rtag pa 
dang / de kho na nyid kyang mi rnyed de/ mi rgod kyi mar bzhin du 'jig rten pa rnams kyis chos kyi de kho na nyid mi 'thob la/ de dag sems can tshangs pas sprul pa ni rtag go snyam du 'dzin cing bdag gi ni thar pa yin no snyam du yang 'dzin la/ chom shod pa rnams 
kyi 'o ma bzhin du de kho na nyid ni mi shes so/ /de dag tshangs par spyod pa'i rgyu dang / gzhan gyi chung ma spangs pa'i rgyu dang / pha ma la phu dud byas pa'i rgyus na/ chom shod pa rnams kyi 'o ma ma rung ba'i lhag ma tsam zhig yod pa bzhin du mtho ris kyi bde ba 
cha shas tsam zhig thob ste longs spyod par byed la/ de dag gis pha ma la phu dud bya ba ji lta bu yin pa yang mi shes so/ /gsum la skyabs su 'gro ba ji lta bu yin pa yang mi shes/ gzhan gyi chung ma spang ba ji lta bu yin pa yang mi shes/ rtag pa ji lta bu yin 
pa yang mi shes so/ /de la sangs rgyas kyi sprul pa ni mi rtag pa yin/ brdzun pa yin te/ des na 'jig rten pa rnams de bzhin gshegs pa mi rtag go/ /mi brtan no snyam du 'dzin te/ de bas na mi rtag pa'i gnyen por de bzhin gshegs pa rtag go zhes 
</page>

 <page>
<ph>87</ph><p>054-44a</p>
bya ba la brtson par bya'o/ /rigs kyi bu de nas ba lang gi lhas de'i skal ba can gyi 'khor los sgyur ba'i rgyal po 'jig rten du byung la/ chom shod pa de dag gis kyang 'khor los sgyur ba'i rgyal po'i bsod nams kyi mthus de ba lang gcig 
kyang med par mi byed do/ /de nas nags na rgyu ba'i chom shod pa de dag gis ba lang gi lhas de bor te 'gro bar 'gyur ro/ /de nas 'khor los sgyur ba'i rgyal po'i khyim bdag rin po ches ba lang gi lhas de nyams su len par 'gyur te/ khyim bdag rin po 
che des rang gi blos ba lang gi lhas de'i 'o ma'i de kho na nyid kyi thabs shes par 'gyur la/ ba rnams kyi 'o ma yang 'khor los sgyur ba'i rgyal po'i bsod nams kyis nyis 'gyur du bzhor yod par 'gyur ba de bzhin du chos kyi 'khor los sgyur ba'i sangs rgyas 
'jig rten du byung nas/ ba lang gi lhas dang 'dra ba'i 'jig rten pa thams cad yongs su 'dzin par mdzad pas na rtag pa'i sgra ni de bzhin gshegs pa 'ba' zhig gi rjes su 'thun gyi/ 'jig rten pa chom shod dang 'dra ba rnams kyis ni sangs rgyas kyi 
sgra dang rtags kyis gnas kyang thob par mi 'gyur ro/ /de bzhin gshegs pa'i nyan thos rnams ni khyim bdag rin po che bzhin du dam pa'i chos kyi ba lang gi lhas nyams su len par byed de/ sems can bsod nams dang ldan pa rnams kyi don du chos 
kyi 'o ma 'jo bar byed do/ /rigs kyi bu rgyu des na de bzhin gshegs pa rtag pa dang / brtan pa dang / ther zug pa yin la/ 'jig rten pa rnams la ni rtag pa'i chos med de/ rtag pa'i sgra de ni de bzhin gshegs pa sangs rgyas rnams 'ba' zhig la 
yod ces nga zer ro/ /de ltar na rigs kyi bu 'am/ rigs kyi bu mo rnams kyis sangs rgyas bcom ldan 'das ni rtag pa'o/ /sangs rgyas bcom ldan 'das ni ther zug pa'o zhes de ltar shes par gyis shig /sems can gang dag rtag ces bya ba'i yi ge 
</page>

 <page>
<ph>88</ph><p>054-44b</p>
gnyis sgom pa de dag ni ring po mi thogs pa kho nar nga'i go 'phang dang lhag chad med pa thob par 'gyur ro/ /rigs kyi bu gang gi tshe rtag go zhes bya ba'i yi ge gnyis sgom pa nub par 'gyur ba de'i tshe de bzhin gshegs pa yongs su mya ngan las 'da' 
bar 'gyur te/ de ni sangs rgyas rnams kyi chos nyid do/ /gsol pa/ bcom ldan 'das sangs rgyas rnams kyi chos nyid ces bka' stsal pa de'i don ci lags/ bcom ldan 'das bdag ni chos glengs pa 'di rtogs par 'tshal na/ bcom 
ldan 'das kyis tshig 'di ji lta bu lags pa rgyas par bshad du gsol/ bcom ldan 'das kyis bka' stsal pa/ chos nyid ces bya ba ni lus yongs su 'dor ba ste/ lus yongs su 'dor ba zhes bya ba de ni smad pa'i tshig yin par shes par gyis shig / 
gsol pa/ de bzhin gshegs pas sku bor nas slar yang sku len tam mi len pa bdag zhu lags so/ /bcom ldan 'das kyis bka' stsal pa/ rigs kyi bu de skad ma zer cig /'di ni chos nyid dpyod pa yin te/ rigs kyi bu dper na 'du 
shes med pa rnams la gzugs kyi phung po dang / 'du shes kyi phung po gnyis med na sems can de dag ji ltar gnas/ ji ltar gda'/ ji ltar snang / de dag gi 'du shes ji ltar 'jug ces 'dri ba 'di ni sangs rgyas kyi yul yin no/ /rigs kyi bu 
'du shes med pa'i lha rnams kyi gzugs dang / gnas dang / spyod lam dang / bde ba rnams ji ltar bstan par bya zhes phyin chad de skad ma 'dri shig /'di ni nyan thos dang rang sangs rgyas kyi yul ma yin te/ 'di ni sangs rgyas kyi spyod yul yin no/ /
rigs kyi bu de ltar na de bzhin gshegs pa'i sku ni sangs rgyas 'ba' zhig gi yul yin gyi/ nyan thos dang rang sangs rgyas kyi yul ma yin no/ /de bzhin gshegs pa gang na gnas pa dang / gang na snang ba ni khyod kyi yul yang ma yin gyis/ sangs 
</page>

 <page>
<ph>89</ph><p>054-45a</p>
rgyas bcom ldan 'das ni thabs bsam gyis mi khyab pa'i sku yin no snyam du khyed kyis gnas par gyis shig /rigs kyi bu chos dang dge slong gi dge 'dun la yang rtag pa'i 'du shes yang dang yang du bsgom par gyis shig /gzhi 
gsum la tha dad par ma byed cig /mi rtag pa 'am/ mi brtan pa 'am/ ther zug pa ma yin pa 'am/ zhi ba ma yin pa 'am/ thar pa ma yin pa'i rnam par yang ma sgom shig /rigs kyi bu'am/ rigs kyi bu mo gang dag gzhi gsum gyi 
bdag nyid chen po la de ltar mi sgom pa de dag gi skyabs su 'gro ba ni dag pa yin no zhes nga zer ro/ /de ltar na rtag pa bsgom pa ni bsam gyis mi khyab ste/ rigs kyi bu dper na shing yod na grib ma yod kyi/ shing med na grib ma med pa de bzhin du de 
bzhin gshegs pa rtag pa dang skyabs su 'gyur gyi/ gal te mi rtag na lha dang mi rnams kyi skyabs su 'os pa ma yin no/ /gsol pa/ bcom ldan 'das ci lags/ mtshan mo mun pa'i nang na shing ljon pa'i grib ma snang zhes bgyi 'am mi snang zhes 
bgyi/ bka' stsal pa/ 'od srung chen po dang rus gcig pa shing ljon pa yod pa'i grib ma ci'i phyir med ces brjod par bya'o/ /de lta mod kyi sha'i mig gis ni mi mthong ste/ de bzhin du de bzhin gshegs pa yang rtag pa dang / brtan pa dang / ther 
zug pa yin te/ ther zug pa yin gyis kyang mtshan mo mun pa'i nang na shing ljon pa'i grib ma sha'i mig gis mi mthong ba de bzhin du de bzhin gshegs pa yongs su mya ngan las 'da' bar mdzad pas rtag pa dang / brtan pa dang / ther zug pa yin bzhin du 
mtshan mo mun pa'i nang na shing ljon pa'i grib ma bltar mi snang ba ltar sems can rnams de bzhin gshegs pa mi rtag go snyam du yongs su rtog go/ /gal te nga dang / chos dang / dge 'dun rtag pa'i 'du shes khyod kyi pha ma la med na gsum la skyabs su 'gro ba 
</page>

 <page>
<ph>90</ph><p>054-45b</p>
ma dag go zhes nga zer ro/ /pha ma gnyis la gzhi gsum rtag par bstan na ni byang chub sems dpa' sems dpa' chen po gsum la skyabs su song ba'i dge bsnyen ces bya ba'i ming khyod kyis thob par 'gyur ro/ /gsol pa/ deng slan chad bdun rgyud kyi 
rigs tshun chad dang / pha ma gnyis la bcom ldan 'das dang / chos dang / dge 'dun rtag go zhes bgyi bar 'tshal lo/ /kye ma sangs rgyas bcom ldan 'das ni bsam gyis mi khyab bo zhes kyang bslab par 'tshal lo/ /gzhan dag la yang bstan 
par 'tshal lo/ /gang dag bdag gis bstan pa ltar mi 'dzin cing mi rtag par smra ba'i sems can ngan pa de dag la ni bdag gis ser ba bzhin du bgyi'o/ /bcom ldan 'das kyis bka' stsal pa/ rigs kyi bu legs so legs so/ /dam pa'i chos 
srung ba'i rigs kyi bus ni de ltar bya dgos te/ rigs kyi bu khyod legs so/ /de ltar na 'tshe ba med pa la zhugs pa yin te/ 'tshe ba med pa'i las kyi 'bras bu chen po des na byang chub sems dpa' sems dpa' chen po rnams tshe yang ring bar 'gyur la/ 
tshe rabs kyang dran par 'gyur ro/ /'tshe ba med pa'i phung po'i le'u ste dang po'o// //rigs kyi bu da ni de bzhin gshegs pa rtag pa'i sku dang / mi shigs pa'i sku dang / rdo rje'i sku dang / sha'i sku ma yin pa dang / chos kyi skur ltos 
shig /gsol pa/ gal te de bzhin gshegs pa yongs su mya ngan las 'da' bar mdzad na ni bdag de ltar mi lta lags so/ /gal te yongs su mya ngan las 'da' bar gyur na gzhig tu rung ba'i sku dang / thal ba'i sku dang / sha'i skur blta bar 'tshal lo/ /
bka' stsal pa/ rigs kyi bu mi'i lta bur sob sob po'i lus dang / gzhig tu rung ba'i lus zhes de skad ma zer cig /'od srung chen po dang rus gcig pa de bzhin gshegs pa ni bskal pa bye ba phrag du ma nas mi shigs pa'i sku dang ldan zhing mi'i lus 
</page>

 <page>
<ph>91</ph><p>054-46a</p>
ma yin/ lha'i lus ma yin/ srid pa thams cad kyi lus ma yin/ sha'i lus ma yin te/ de bzhin gshegs pa'i sku ni lus med pa/ ma skyes pa/ ma 'gags pa/ yod pa ma yin pa/ 'jug pa med pa/ mthar thug pa med 
pa/ gnas pa med pa/ rnam par shes pa med pa/ kun tu spyod pa med pa/ shin tu dag pa/ ci yang ma yin pa/ zin pa ma yin pa/ rkang pa med pa/ gnas pa med pa/ 'gyur ba med pa/ myong ba med pa/ ma 'dres pa/ mi shes pa/ shes par byar 
med pa/ rnam par rig tu mi bzod pa/ bsam gyis mi khyab pa/ bsam du med pa/ rnam par shes pa med pa/ sems dang bral ba/ sems mnyam pa nyid/ sems mnyam pa nyid du 'gro ba/ 'bab pa med pa/ 'ong ba dang / 'gro ba yongs su chad pa/ ma 
bcad pa/ gcad du med pa/ glags med pa/ rdzas ma yin pa/ ma byung ba/ spyod pa med pa/ rtog pa med pa/ ming med pa/ yongs su ma grub pa/ myong ba ma yin pa/ mi mngon pa/ yul med pa/ gzhi med pa/ mun pa med pa/ snang ba 
med pa/ zhi ba ma yin pa/ rab tu zhi ba ma yin pa/ zhi ba dang bral ba/ dag pa/ rnam par dag pa/ ci yang med pa/ len pa med pa/ chags pa med pa/ nyon mongs pa med pa/ nyon mongs pa dang bral ba/ mi gnas pa'i tshul gyis gnas pa/ gzung du 
med pa/ 'pho ba med pa/ 'pho bar byar med pa/ chos ma yin pa/ chos ma yin pa med pa/ zhing ma yin pa/ zhing du ma gyur pa ma yin pa/ mi zad pa/ zad par byar med pa/ zad pa dang bral ba/ zad pa med pa/ skad cig pa/ skad cig pa dang bral ba/ skad cig 
pa ma yin pa/ ma 'khrugs pa/ yi ge dang thig le yongs su spangs pa/ sgra yongs su spangs pa/ bshad pa yongs su spangs pa/ bsgom pa yongs su spangs pa/ bsam pa yongs su spangs pa/ ldan pa ma yin pa/ mi ldan pa ma yin pa/ tshad med 
</page>

 <page>
<ph>92</ph><p>054-46b</p>
pa/ tshad med pa ma yin pa/ 'gro ba med pa/ 'ong ba med pa/ gnyis su med pa/ rtsom pa med pa/ nus pa med pa/ mtshan med pa/ mtshan gyis rtogs par byar med pa/ mtshan gyis brgyan pa/ shin tu brtan pa/ shin tu zhi ba/ gdung ba dang 
bral ba/ ltung bar mi byed pa/ bltar med pa/ rjes su phye ba/ de bzhin nyid/ de kho na nyid/ sgrol ba med pa'i tshul gyis sems can thams cad sgrol ba/ thar par byed pa med pa'i tshul gyis thar par byed pa/ dag par byed pa med pa'i tshul gyis dag 
par byed pa/ grol bar byed pa med pa'i tshul gyis grol bar byed pa/ ston pa po gnyis su med pa'i tshul gyis ston pa po mnyam pa/ mnyam pa med pa dang mnyam pa/ dpag tu med pa dang mnyam pa/ nam mkha' dang mnyam pa/ gnas med pa dang mnyam 
pa/ skye ba med pa dang mnyam pa/ dmigs su med pa dang mnyam pa/ mnyam pa med pa dang mnyam par gyur pa/ zhi ba rab tu zhi ba/ nye bar zhi ba rten med pa/ tshad med pa/ spyod pa sgyur ba/ mi ldog par nges par 'dzin pa thams cad bcad pa/ phul ba 
med pa/ gnyis su med pa ston pa/ rnam par rig par byed pa med pa'i tshul dang / sbyor ba med pa'i tshul gyis rang bzhin gyi ngo bo nyid/ ring po ma yin pa/ zlum po ma yin pa/ phung pos rab tu phye ba ma yin pa/ khams kyis rab tu phye ba ma yin pa/ skye 
mched kyis rab tu phye ba ma yin pa/ 'dus byas kyi rnam par rtog pa med pa/ 'dus byas kyi rnam par rtog pa'i gnas med pa/ 'phel ba med pa/ 'grib pa med pa/ gzhal du med pa/ gzhal du med pa ma yin pa/ rno ba rno ba ma yin pa/ mchod du med 
pa/ mchod du med pa ma yin pa ste/ de ltar de de bzhin gshegs pa'i sku ni yon tan dpag tu med cing bsam gyis mi khyab pa dang ldan pa yin la/ sus kyang ma shes/ ma mthong / ma thos/ bye brag ma phyed/ rnam par ma shes/ yod pa ma yin pa/ tshig tu 
</page>

 <page>
<ph>93</ph><p>054-47a</p>
brjod du mi rung ba/ 'jig rten gyi khongs su ma 'dus pa/ rgyu las kyang ma byung ba/ rgyu med pa las kyang ma byung ba/ sku de ni thams cad du rnam par rtog pa dang / rnam par rtog pa med pa'i mtshan nyid rnams dang / mtshan gyi 
gzhi dang / mtshan dang / bgrang ba dang / bsgre ba rnams kyis rnam par rig par byed mi nus la/ mya ngan las 'da' bar gshegs pa yang ma yin/ mi gshegs pa yang ma yin te/ de bzhin gshegs pa ni yon tan dpag tu med pa dang ldan no/ /'od srung chen po dang 
rus gcig pa de bzhin gshegs pa'i sku ni de bzhin gshegs pa nyid kyis mtshan ma'i dngos po rnams kyi sgo nas thugs su chud par spyod kyi/ nyan thos dang rang sangs rgyas thams cad kyis ni mi nus so/ /de bzhin gshegs pa de lta bu'i yon tan dang ldan pa sha'i sku 
ma yin pa la kham pa'i snod bzhin du nad dam/ gnod pa 'am/ 'jig par ga la 'gyur/ /'jig pa dang / na ba dang / mya ngan las 'da' bar ston pa gang yin pa de ni gdul bar bya ba'i dbang gi phyir yin par blta bar bya'o/ /de bas na deng phyin chad de bzhin 
gshegs pa'i sku rdo rje ltar mi shigs shing mkhregs par yid la gyis shig /gzhan dag la yang sha'i sku ma yin no/ /zhes ston cig /de bzhin gshegs pa ni chos kyi sku yin par khong du chud par gyis shig /'od srung chen po dang rus gcig pas gsol pa/ bcom 
ldan 'das de ltar na de bzhin gshegs pa yon tan de lta bu dang ldan pa la snyun dang mi rtag pa dang 'jig pa ga la zhig mchis te/ deng slan chad de bzhin gshegs pa ni chos kyi sku ste/ rtag pa dang / brtan pa dang / ther zug pa dang / zhi ba'o zhes gzhan dag la yang 
bstan par 'tshal na/ rdo rje lta bur mi shigs pa'i sku 'di ji ltar 'grub par 'gyur lags/ sku 'di lta bur rgyu ci las 'grub lags/ bcom ldan 'das kyis bka' stsal pa/ nga'i sku 'di lta bu ni dam pa'i chos srung ba'i bsod nams kyi rgyus grub pa yin no/ /rigs 
</page>

 <page>
<ph>94</ph><p>054-47b</p>
kyi bu dam pa'i chos srung ba'i dge bsnyen gyis ni bslab pa'i gzhi lnga blang bar mi bya'o/ /dge bsnyen gyi 'dul ba yang spyad par mi bya'o/ /tshul khrims dang / cho ga dang yon tan dang ldan pa'i dge slong rnams bsrung ba'i phyir mda' gzhu dang / ral gri dang mdung thung kha leb lag 
tu thogs par bya'o/ /gsol pa/ dge slong dag las srungs ma dang lhan cig mi 'khod par gcig pu shing drung du stan bting ba la mchis pa gang lags pa de dag ni dge slong zhes bgyi ba lags so/ /srungs ma dang lhan cig 'khod pa gang lags pa de dag ni khyim bdag mgo reg 
ces bgyi ba lags so/ /bcom ldan 'das kyis bka' stsal pa/ rigs kyi bu khyim bdag mgo reg ces de skad ma zer cig /'di na dge slong la la mal stan sar pa la 'dug cing de zan zos nas gcig pu phyogs gcig na mi smra bar 'dug ste/ bsam gtan byed la 
lus kyi rang bzhin la yang lta bar byed do/ /sems can 'ongs pa rnams la yang sbyin pa'i gtam dang / tshul khrims kyi gtam dang / bsod nams kyi gtam dang / bsod nams kyi rnam par smin pa'i gtam dang / chog shes pa dang bsnyung ba'i chos ston la/ seng ge'i sgra 
sgrogs par yang mi byed/ seng ge lta bu'i 'khor yang mi 'chang / rtags can 'chal pa tshar gcad pa'i phyir yang ston par mi byed pa'i dge slong de ni skye bo thams cad la phan pa'i phyir zhugs pa yang ma yin/ bdag la phan pa'i phyir zhugs pa yang ma yin te/ nyon mongs 
pa zhan pa yin pas tshul khrims dang ldan pa tshangs par spyod pa tsam du zad do/ /dge slong tshul khrims dang ldan pa dge ba'i chos can gzhan zhig nas gzhan zhig na mal stan sar pa la 'dug cing seng ge'i sgra sgrogs te/ sems can thams cad la phan pa dang / bde ba'i 
phyir gsung rab yan lag dgu mdo sde dang / dbyangs kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dang / de lta bu byung ba'i sde dang / skyes pa rabs kyi sde dang / shin tu rgyas pa'i sde dang / rmad du byung 
</page>

 <page>
<ph>95</ph><p>054-48a</p>
ba'i chos kyi sde rnams ston te/ mdo 'di la dge slong bran dang / bran mo dang / ba lang dang / ma he la sogs pa rdzas ngan pa 'chang ba rnams chad pas gcad par bshad pa ni bdag cag gi rkyen du 'tsham pa yin te/ mdo che ge mo zhig las 
kyang rab tu byung ba rdzas ngan pa 'chang ba rnams bcom ldan 'das kyis rgyal po che ge mo zhig la chad pas gcod du bcug ste/ tshul khrims 'chal pa rnams ni gos skya bo gyon du bcug go/ /zhes ston cing de de ltar seng ge'i sgra sgrogs pa la tshul khrims 'chal pa rnams kyis 
dkrugs ma byas te/ srog bcad du zin kyang dge slong de la ni tshul khrims dang ldan pa/ bdag la phan pa dang / gzhan la phan pa la zhugs pa zhes nga zer ro/ /rgyu des na rgyal po dang / blon po dang / dge bsnyen rnams la dam pa'i chos bsrung ba'i phyir ngas dge slong rnams 
bsrung bar yang gnang / khyim bdag mgo reg rnams chad pas gcod du yang gnang ngo / /de la tshul khrims 'chal pa gang yin pa de dag ni khyim bdag mgo reg ces bya ste/ de ni tshul khrims dang ldan pa'i tshig bla dgas ma yin no/ /rigs kyi bu sngon byung ba 'das pa'i dus na 
bskal pa grangs med pa'i snga rol du grong khyer ku shi 'di nyid du de bzhin gshegs pa dgra bcom pa yang dag par rdzogs pa'i sangs rgyas dga' skyed ces bya ba 'jig rten du byung ste/ /de'i tshe 'jig rten gyi khams 'di bde ba can bzhin du yangs par gyur te/ de'i tshe sems can 
dag bde ba can gyi byang chub sems dpa' rnams bzhin du bru bas nyam chung ba med do/ /de nas de bzhin gshegs pa de lo bye ba phrag du ma'i bar du bzhugs bzhugs nas grong khyer 'di nyid dang gnas 'di nyid du mya ngan las 'das so/ /de nas de'i bstan pa lo bye ba phrag du 
ma'i bar du gnas gnas nas/ gang gi tshe bstan pa gnas pa de'i lhag ma lo bzhi bcu lus pa de'i tshe dam pa'i chos nub tu cha ba'i dus na dge slong sangs rgyas byin zhes bya ba g.yog 'khor mang po dang ldan pa seng ge'i sgra sgrogs pa gsung rab yan lag dgu'i chos ston pa zhig 
</page>

 <page>
<ph>96</ph><p>054-48b</p>
byung ste/ de bran dang / bran mo dang / ba lang dang / ma he la sogs pa rdzas ngan pa 'chang ba log pa'i chos ston pa/ tshul khrims 'chal pa sdang ba'i sems dang ldan pa rnams kyis thos nas bsad pa'i sems bskyed de/ tshul khrims 'chal pa'i phyogs 
rnams gcig tu bsdongs nas mtshon cha sna tshogs lag na thogs te/ dge slong de'i thad du dong ngo / /nga yang de'i tshe rgyal po srid sbyin zhes bya bar gyur te/ rgyal po des gtam de thos nas dam pa'i chos bsrung ba'i phyir dge slong de'i thad du song ste de dag dang 
g.yul bkye'o/ /de nas chos smras pa de la de dag gis ma tshugs so/ /rgyal po de ni ral gri dang / mdung thung kha leb dang / rdo rje rtse gcig pa dang / mda' rnams kyis lus la ma gtsags pa'i sa mtshams yungs 'bru tsam yang med par gyur to/ /de 
nas dge slong des rgyal po de de ltar gyur pa mthong nas legs so zhes smras te/ dam pa'i chos bsrung bas ni de ltar bya dgos so/ /khyod ni chos dpag tu med pa'i skal ba can du 'gyur ro zhes byas so/ /de nas rgyal po des dge slong de'i tshig thos nas shi ba'i 
'og tu de bzhin gshegs pa mi 'khrugs pa'i 'jig rten gyi khams su skyes so/ /der sems can gang rjes su yi rang bar gyur pa rnams dang / g.yul 'gyed 'gyed pa gang yin pa de dag thams cad kyis kyang byang chub thob par gyur to/ /de bzhin gshegs pa mi 
'khrugs pa'i 'jig rten gyi khams mngon par dga' ba zhes bya ba'i 'jig rten gyi khams su de bzhin gshegs pa mi 'khrugs pa'i rnam pa zhes bya ba zhig kyang byung ngo / /dge slong sangs rgyas byin yang rgyal po de shi ba'i rjes la shi nas de bzhin gshegs pa mi 'khrugs pa'i bstan pa 
la nyan thos kyi mchog tu gyur to/ /rgyal po de yang nyan thos gnyis par gyur to/ /de ltar na dam pa'i chos nub pa'i tshe dam pa'i chos bsrung bar bya'o/ /de'i tshe rgyal por gyur pa de ni nga yin no/ /dge slong de ni sangs rgyas 'od srung yin te de ni yongs su mya ngan 
</page>

 <page>
<ph>97</ph><p>054-49a</p>
las 'das so/ /de ltar na dam pa'i chos bsrung ba'i 'bras bu ni dpag tu med de/ 'bras bu rnam par dag pa des na nga yang rma bya mdongs ri mo can mang pos brgyan pa lta bur gyur te/ mi shigs pa'i sku dang chos kyi sku mnyes par gyur to/ /
'od srung chen po dang rus gcig pas gsol pa/ de bzhin gshegs pa ni rdo la brkos pa'i yi ge bzhin du rtag pa'i sku dang ldan lags so/ /bka' stsal pa/ rigs kyi bu de bas na dam pa'i chos bsrung bar 'dod pas ni dge slong ngam/ dge slong ma 'am/ dge 
bsnyen nam/ dge bsnyen ma gang na yod pa der bsrung bar bya'o/ /dge bsnyen dam pa'i chos bsrung ba'i 'bras bu ni rgya che'o/ /rigs kyi bu de bas na dge slong rnams mtshon cha lag na thogs pa'i dge bsnyen dag gis mdun du bdar ste rgyu bar bya'o/ /theg pa chen po 
'di la ni dge bsnyen gyis bslab pa'i gzhi lnga blang bar mi bya ste/ dam pa'i chos bsrung ba'i phyir lag na mtshon cha thogs shing dge slong rnams bsrung bar bya'o/ /gsol pa ci lags dge slong gang dag de lta bu'i dge bsnyen lag na mtshon cha thogs pa dang lhan cig 'grogs 
shing rgyu ba de dag slob dpon lags sam/ 'on te slob dpon ma lags/ tshul khrims 'chal pa zhes bgyi'am/ 'on te mi bgyi lags/ bcom ldan 'das kyis bka' stsal pa/ rigs kyi bu de bzhin gshegs pa yongs su mya ngan las 'das pa'i 'og tu nang 
'khrug 'byung ba dang / yul bcom pa dag 'byung bar 'gyur te/ dus ngan par gyur pa de'i tshe mu ge'i nyes pas phal cher rab tu 'byung zhing mgo reg tu 'gyur te/ de dag gis dge slong tshul khrims dang / cho ga dang / yon tan dang / spyod pa phun sum tshogs pa dang 
ldan pa dag skrod par 'gyur/ gsod par 'gyur te/ der dge slong tshul khrims dang ldan pa rnams kyis grong dang / grong khyer dang / ri khrod kyi grong dag tu ji ltar rgyu bar bya ste/ de lta bu dag gi dus na dge slong tshul khrims dang ldan pa slob dpon du gyur pa rnams lam du 
</page>

 <page>
<ph>98</ph><p>054-49b</p>
'gro ba na rang gi srog bsrung ba'i phyir mtshon cha lag na thogs pa dag der 'gro bar ngas gnang ngo / /dge bsnyen rnams dang / khyim bdag dang / rgyal po dang / blon po rnams kyis dge slong tshul khrims dang ldan pa bsrung ba'i phyir mtshon cha 'chang ba de yang 
tshul khrims yin zhes nga zer te/ 'on kyang gsad par ni mi bya'o/ /dgag pa'i phyir mtshon cha bcang bar bya ste/ de ni mchog tu mkhas pa'i tshul khrims yin no/ /slob dpon ni theg pa chen po'i gdams ngag ston pa dang / yang dag par lta ba dang / 
rung ba ma yin pa'i gdugs dang / 'bru mar gyi snod dang / 'bras bu'i rnam grangs rnams spangs pa dang / rgyal po dang blon po rnams la mi sten pa dang / rnyed pa'i phyir sbyin pa po rnams la dga' ba dang snyan par smra ba ma yin pa dang / spyod lam phun sum 
tshogs pa dang / tshul med pa'i dge sbyong gi dngos po sel ba dang / tshul khrims dang ldan pa dang dge ba'i chos can dang / rgya mtsho dang 'dra ba'i blo gros 'chang ba dang / byad gzugs dang / cha byad dang / rnyed pa dang bkur sti gzhan mi 'dod pa dang / chog shes shing 
yo byad bsnyungs pa ston pa gang yin pa ste/ de ni slob dpon zhes bya'o/ /de ni 'khor rnyed pa dang bkur sti 'dod pa'i rang gi 'khor gyi dge 'dun gang yin pa de dag ni zlog par byed do/ /de la dge 'dun la yang rnam pa gsum ste/ tshul khrims 'chal pa dang 'dres pa dang / 
byis pa'i dge 'dun dang / rang bzhin gyi dge 'dun no/ /de la tshul khrims 'chal pa dang 'dres pa'i dge 'dun ni des zlog par byed de/ tshul khrims 'chal pa dang 'dres pa'i dge 'dun zhes bya ba ni tshul khrims 'chal pa rnams 'ba' zhig dang 'thun par byed de/ de dag 
tshar gcod par mi byed cing zang zing gi phyir de dag dang lhan cig tu spyod pa 'thun par byed pa gang yin pa ste/ tshul khrims dang ldan du zin kyang de dag dang lhan cig tu gnas pas tshul khrims 'chal pa kho na yin pa'i grangs su 'gro bar 'gyur ro/ /'di ni tshul khrims 
</page>

 <page>
<ph>99</ph><p>054-50a</p>
'chal pa dang 'dres pa zhes bya ste/ de'i tshul med/ zlog par byed pa'i phyir slob dpon zhes bya'o/ /byis pa'i dge 'dun zhes bya ba ni dgon pa pa dang / bsod nams zhan pa dang / rmugs pa rnams yin te/ skabs 'byed pa dang / gso 
sbyong rnams kyi dus su rang gi 'khor nyi tshe dag par byed kyi tshul khrims 'chal pa rnams dag par mi byed par de dag dang lhan cig tu 'dre bar gnas pa de ni byis pa'i dge 'dun zhes bya ste/ rmugs pa de dag gi tshul ma yin pa sel bar byed pa'i phyir slob dpon zhes bya'o/ /rang 
bzhin gyi dge 'dun ni bdud bye ba snyed kyis kyang mi shigs pa yin te/ de ni byang chub sems dpa'i dge 'dun rang bzhin gyis rnam par dag pa'o/ /tshul khrims 'chal pa'i dge 'dun rnam pa gnyis zlog par byed pa gang yin pa de dag ni slob dpon zhes bya'o/ /'dul ba 'dzin 
pa zhes bya ba ni gdul bar bya ba'i dbang gis bslab pa'i gzhi de dang de dag shes te rngams chen po yang shes so/ /rngams chung ngu yang shes so/ /'dul ba ma yin pa ni btsan par mi byed do/ /'dul ba ni btsan par byed do/ /gdul bar bya ba'i dbang ji ltar shes zhe na/ 
byang chub sems dpa' gdul bar bya ba'i dbang gis grong khrod du 'gro ba yod do/ /de ni bud med dang / gar mkhan mo'i mdun khang dang / yugs sa mo'i khyim dang / smad 'tshong ma'i khyim ma gtogs par khyim gyi nang ngam mdun khang gang du 'gro 'dod kyang rung ste/ de la der 
'gro ba'i dus nges pa med do/ /byang chub sems dpa'i dge slong gis ni lo grangs mang por yang grong khrod du rgyu bar bzod kyi nyan thos kyi dge slong gis ni mi bzod do/ /rngams chen po dang / rngams chung ngu ji ltar shes zhe na/ rngams chen po zhes bya ba ni de bzhin gshegs 
pas don gyi dmigs byung ba gang gzigs na ni de ltar gzigs pa'i 'og tu phas pham pa bzhi po 'di lta bu phyin chad ma byed cig /gal te khyed kyis byas na rab tu dbyung du med par 'gyur ro/ /zhes bslab pa'i gzhi 'cha' bar mdzad pa de ni rngams chen po zhes bya'o/ /rngams 
</page>

 <page>
<ph>100</ph><p>054-50b</p>
chung ngu zhes bya ba ni 'di na la la zhig gis don gyi dmigs byung ba gcig cig byas la/ bslab pa'i gzhi de dam por ma byas pa de bzhin gshegs pas lan gsum gyi bar du gzigs kyang bslab pa'i gzhi gzhan 'cha' bar mdzad de de ni phyir gso ba tshang pa zhes bya ste rngams chung ngu 
zhes bya'o/ /de yang lhag ma dang bcas pa'i 'dul ba ni btsan par byed do/ /rung ba ma yin pa'i sbyin pa'i phan yon gang las byung ba'i 'dul ba de ni btsan par mi byed do/ /'dul ba la slob par byed do/ /tshul khrims 'chal pa ni tshul khrims spangs la chos gos 
rnams dang bcas shing gzhi chen po yin no/ /de ni de'i 'dul ba yang btsan par mi byed la gang 'dul ba la snang ba de la de mchog tu chog shes par byed do/ /sangs rgyas kyi gsung rab las rkyen du 'tsham pa ston par byed do/ /de las btus pa de la yang 'dul ba zhes nga zer 
te/ de ni 'dul ba 'dzin pa yin no/ /yi ge gcig kyang shes te/ gang yi ge gcig shes pa de lta bu ni 'jig rten na 'dul ba 'dzin pa yin te/ 'di ni mdo sde la 'dul ba 'dzin pa zhes bya'o/ /de ltar na de bzhin gshegs pa'i bstan pa ni dpag tu med do/ /de bzhin 
gshegs pa ni bsam gyis mi khyab bo/ /gsol pa/ bcom ldan 'das de bzhin gshegs pa lta lags kyang bsam gyis mi khyab lags/ rtag pa dang / brtan pa dang / ther zug dang zhi ba lags te bsam gyis mi khyab bo/ /zhes gzhan dag la yang bstan par 'tshal lo/ /
bcom ldan 'das kyis bka' stsal pa/ /'od srung chen po dang rus gcig pa legs so legs so/ /de bzhin gshegs pa ni rdo rje ltar mi shigs pa'i sku 'dzin pa la zhugs pa yin te/ de ltar yang dag pa'i lta ba dang / bslab pa la gus par bya'o/ /de bzhin gshegs 
pa rdo rje ltar mi shigs pa'i sku dang ldan par yang dag par lta ba'i byang chub sems dpa' sems dpa' chen pos ni ji ltar me long gi ngos la rang bzhin gyis gzugs brnyan snang ba de bzhin du don dam pa'i sku gsal bar mthong ngo / /rdo rje ltar mi shigs pa'i sku'i phung po zhes bya ba'i le'u ste 
</page>

 <page>
<ph>101</ph><p>054-51a</p>
gnyis pa'o// //rigs kyi bu gzhan yang da ni mdo 'di'i ming dang yon tan dang / tshul yang dag par gzung bar gyis shig /mdo 'di'i ming thos na sems can rnams 'gro ba bzhir 'gro bar 'gyur ba de ni mi srid de/ mdo chen po 'di'i 
yon tan dang tshul sangs rgyas mang pos bstan pa de lta bu ngas bstan par bya'o/ /gsol pa/ byang chub sems dpa' sems dpa' chen po rnams ji ltar mdo 'di'i ming yang dag par 'dzin pa lags/ ji ltar mdo 'di'i ming 'dzin pa'i grangs su gtogs pa 
lags/ bka' stsal pa/ mdo 'di ni yongs su mya ngan las 'das pa chen po zhes bya ste/ tshangs par spyod pa thog mar dge ba/ bar du dge ba/ tha mar dge ba/ don bzang ba/ tshig 'bru bzang ba/ ma 'dres pa/ yongs su rdzogs pa/ yongs su dag pa/ 
yongs su byang ba/ rdo rje lta bu'i gter dang che bar grags pa yin no/ /rigs kyi bu dper na gang gA dang ya mu na la sogs pa chu klung brgyad ni rgya mtsho chen po kho nar 'bab pa de bzhin du/ nyon mongs pa rnam pa sna tshogs bye ba snyed kyi rang bzhin gyi bdud la sogs pa bdud thams 
cad las rnam par rgyal ba ni yongs su mya ngan las 'das pa chen po lus 'dor zhing 'chi ba 'di kho na nyid du 'du bar 'gyur te/ de bas na yongs su mya ngan las 'das pa chen po zhes bya'o/ /gzhan yang dper na sman dpyad rig pa gsum la sogs pa'i rig pa rnams 
ni rang rang gi rgyud phyi ma kho nar yongs su 'du bar 'gyur ba de bzhin du de bzhin gshegs pas gsungs pa'i dgongs pa'i tshig gsang ba'i chos kyi sgo rnam pa sna tshogs thams cad kyang yongs su mya ngan las 'das pa chen po kho na'i khongs su 'du bar 'gyur bas na/ 
de'i phyir yongs su mya ngan las 'das pa chen po zhes bya'o/ /dper na dbyar gyi dus su zhing pas gshol chen pos rmos te sa bon btab nas sa bon 'grub par 'dod la/ grub nas ni thams cad grub pa'i mthar thug pa de yin pa'i phyir 'dod pa med par 'gyur ba 
</page>

 <page>
<ph>102</ph><p>054-51b</p>
de bzhin du sems can rnams kyis mdo thams cad kyi ting nge 'dzin bsgoms zin nas kyang mdo gzhan gyi bcud 'dod par byed la/ mdo 'di'i bcud ni thams cad grub pa'i mthar thug pa dang / 'dis sems can thams cad srid pa thams cad las rgal bar 
'gyur ba yin no/ /rigs kyi bu dper na rjes kyi sna grangs ci yang rung ba de dag thams cad ni glang po che'i rjes kyi khongs su 'du bar 'gyur te/ glang po che'i rjes ni de dag gi nang na mchog ces bya/ rab mchog ces bya/ gtso bo zhes bya ba de bzhin du rigs kyi bu mdo 
'di'i ting nge 'dzin ci yang rung ba de dag thams cad ni yongs su mya ngan las 'das pa chen po kho na'i khongs su 'du bar 'gyur te/ mdo 'di'i ting nge 'dzin thams cad kyi nang na yongs su mya ngan las 'das pa'i mdo chen po mchog ces bya/ rab mchog ces bya/ 
gtso bo zhes bya'o/ /rigs kyi bu gzhan yang dper na ston gyi dus su lo tog btab pa ni rmos thams cad kyi mchog ces bya/ rab mchog ces bya/ gtso bo zhes bya ba de bzhin du yongs su mya ngan las 'das pa'i mdo chen po'i rtag pa nyid kyi gshol chen 
pos rmos pa ni mdo thams cad kyi mchog ces bya/ rab mchog ces bya/ gtso bo zhes bya'o/ /de bzhin du thams cad la yang sbyar bar bya ste/ 'dir dkar po'i phyogs kyi thabs dang sbyar ro/ /nyan thos kyi theg pa'i yang dag par ldan pa'i mdo'i 
rnam par dbye ba yang 'dir sbyar bar bya'o/ /rigs kyi bu gzhan yang dper na mkhris pa rgyas pa'i nad kyis thebs pa la ni mar dang / mngar ba brgyad kyi sman 'ba' zhig lhag par phan pa de bzhin du de bzhin gshegs pa'i dgongs pa'i tshig gi mkhris pa rgyas pa'i nad 
kyis zin pa la yang theg pa chen po'i mdo sde dang / mya ngan las 'das pa chen po'i mngar ba brgyad kyi sman 'ba' zhig lhag par phan te/ 'dir mngar ba brgyad gang zhe na/ rtag pa dang / brtan pa dang / ther zug dang / zhi ba dang / bsil ba'i rang bzhin dang / rga 
</page>

 <page>
<ph>103</ph><p>054-52a</p>
ba med pa dang / 'chi ba med pa dang / dri ma med pa dang / bde ba ste/ 'di rnams ni 'dir dngar ba brgyad ces bya ste/ gang gi phyir dngar ba chen po yin pas na de'i phyir yongs su mya ngan las 'das pa chen po zhes bya'o/ /byang chub sems dpa' sems 
dpa' chen po rnams ming dang yon tan dang tshul de la gnas na yongs su mya ngan las 'das pa rnam pa du ma ston te/ de bas na yongs su mya ngan las 'das pa chen po zhes bya'o/ /rigs kyi bu 'am/ rigs kyi bu mo yongs su mya ngan las 'das pa chen po 'dis mya ngan 
las 'da' bar 'dod pas ni de bzhin gshegs pa dang / chos dang dge 'dun rtag go zhes bya ba la brtson par bya'o/ /rigs kyi bu 'am/ rigs kyi bu mo yongs su mya ngan las 'das pa chen po'i spyad pa spyod par 'dod pas ni de bzhin gshegs pa rtag go zhes bya ba la 
brtson par bya'o/ /gsol pa/ kye ma bcom ldan 'das de bzhin gshegs pa bsam gyis mi khyab lags so/ /chos bstan pa bsam gyis mi khyab lags so/ /dge 'dun yon tan gyi tshogs dang ldan pa bsam gyis mi khyab lags so/ /de bzhin du yongs 
su mya ngan las 'das pa chen po'i mdo 'di yang bsam gyis mi khyab lags so/ /'di la gang dag bka' bzhin du byed pa de dag ni yang dag par 'dzin pa'i sems can lags so/ /de dag ni mchod rten lta bu lags so/ /gzhan ni mya ngan du bgyi ba lags/ mi shes 
pa'i dgon pa na 'khod pa lags so/ /mdo'i ming gi gtan tshigs dang yon tan gyi tshul gyi le'u zhes bya ste gsum pa'o// //rigs kyi bu 'di la byang chub sems dpa' sems dpa' chen po rnams ni mya ngan las 'das pa chen po'i mdo chen po las chos kyi sna 
grangs rnam pa bzhi ston par byed de/ sna grangs rnam pa bzhi gang zhe na/ rang gi lhag pa'i bsam pa zhes bya ba dang / gzhan gyi lhag pa'i bsam pa zhes bya ba dang / 'dri ba'i dbang zhes bya ba dang / don gyi dmigs byung ba'i dbang zhes bya ba ste bzhi po ni de dag 
</page>

 <page>
<ph>104</ph><p>054-52b</p>
yin no/ /de la rang gi lhag pa'i bsam pa zhes bya ba ni de bzhin gshegs pas gang la gzigs nas chos ston par mdzad pa ste/ dper na shing gi phung po 'bar zhing snang bar gyur pa gzigs nas dge slong dag gang dag de bzhin gshegs pa las gsang 
ba sna tshogs thos na 'di ni bdud kyis smras pa yin no zhes gzhan dag la zer zhing / rang bzo'i tshig 'bru sna tshogs rnams la de bzhin gshegs pas gsungs pa yin no/ /zhes byas nas sangs rgyas bcom ldan 'das dang / chos dang dge slong gi dge 
'dun ni mi rtag go zhes zer ba bas ni shing gi phung po 'bar ba 'di la kun nas reg cing pang du blangs kyang sla'o/ /gang dag bdud kyis smras pa'o zhes zer ba dang / gang dag phyin ci log gi chos de 'dzin par byed pa de dag ni brdzun du smra ba'o/ /de bzhin gshegs pa 
mi rtag go zhes bya ba'i tshig smra ba bas ni shing gi phung po 'bar ba 'di la lces kun nas reg par byas te shi yang bla'i tshig de ni mnyan par yang mi bya'o/ /de bzhin gshegs pa rtag pa'o zhes 'dogs mi nus pa de dag ni mya ngan du bya ba yin no/ /sangs rgyas bcom ldan 
'das ni bsam gyis mi khyab bo/ /de bzhin du de'i rjes su bstan pa dang nyan thos kyi dge 'dun yang bsam gyis mi khyab bo snyam du gzung bar bya'o/ /de la sogs pa shing gi phung po 'bar ba zhes bya ba man cad ni rang gi lhag pa'i bsam pa zhes bya ba'i sna grangs so/ /
gzhan gyi lhag pa'i bsam pa zhes bya ba ni bcom ldan 'das chos ston cing bzhugs pa na bud med gzhon nu gsar du bu byung ba la la zhig bcom ldan 'das kyi thad du 'ongs nas phyogs gcig tu 'dug ste sems shing 'dug go/ /de nas bcom ldan 'das kyis de'i 
bsam pa thugs su chud nas chos ston par mdzad de/ dper na bud med bu la byams pa'i thabs mkhas pas ji tsam 'ju nus pa'i drod shes nas rang gi mdzub mo'i thor tos bdag gi bu chung ngu mar bldag tu bcug pa bzhin no zhes gsungs so/ /de nas 
</page>

 <page>
<ph>105</ph><p>054-53a</p>
bud med des 'di skad ces gsol to/ /kye ma bcom ldan 'das kyis ni bdag gi sems kyi rtog pa thugs su chud nas lhag chad med par bka' stsal te/ bdag slob tu stsal pa kho na bzhin lags so/ /bcom ldan 'das bdag gis deng byis 
pa la mdzub mo'i thor tos chab mar stsal pa drag par 'gyur te des na 'di ma zhu bar gyur lags so/ /bcom ldan 'das ci lags/ bdag gi khye'u 'di tshe ring bar 'gyur ram/ 'on te tshe thung bar gyur pa bcom ldan 'das de bzhin gshegs pas bstan du gsol/ bka' 
stsal pa/ khyod kyi bu 'di bde ba dang ldan zhing tshe ring bar 'gyur ro/ /de nas bud med de mgu bar gyur nas gsol pa/ khyod kyi bden pa'i tshig gis bdag shin tu mgu lags so/ /de ltar de bzhin gshegs pa ni gdul bar bya ba'i dbang la gzigs shing 'ju ba 
dang mi 'ju ba'i nyams stobs dang sbyar nas chos thams cad bdag med pa dang / sdug bsngal bar ston par mdzad do/ /gal te bcom ldan 'das kyis stobs che chung dang ma sbyar bar sems can rnams la rtag pa'i gsang ba bstan pa lags na chab mar ma zhu ba dang 'dra 
bar sems can rnams chab 'tshal bar 'gyur lags so/ /bka' stsal pa/ che zhe legs so legs so/ /rigs kyi bu mos ni de ltar bya dgos so/ /che zhe gzhan yang gang gi tshe khyod kyi bu gom pa 'dor nus par gyur pa de'i tshe kha zas snum pa gang dang gang byin 
pa de dang de 'ju nus par 'gyur ro/ /bcom ldan 'das de ni bka' mad do/ /bka' stsal pa/ ci dang po'i zas kyis mgu bar 'gyur ram/ gsol pa/ bcom ldan 'das de ni ma lags so/ /bka' stsal pa/ che zhe de bzhin du gang gi tshe nga'i nyan thos rnams kyis 
byis pa chung ngu nyung ngu za ba dang 'dra ba de'i tshe nga mar dang 'dra ba sdug bsngal dang / mi rtag pa dang stong pa dang bdag med pa'i don du ston to/ /gang gi tshe khyod kyi bu skyes pa bzhin du nyan thos chen por gyur te/ stobs cher skyes shing theg pa chen po 'dod par gyur pa 
</page>

 <page>
<ph>106</ph><p>054-53b</p>
de'i tshe ni nga yang ro drug dang ldan pa'i kha zas chen po dang 'dra ba'i yongs su mya ngan las 'das pa chen po'i mdo chen po ston to/ /de la ro drug po rnams gang zhe na/ sdug bsngal gyi skyur dang / mi rtag pa'i lan tshwa dang / bdag med pa'i tsha ba dang / bde ba'i 
mngar ba dang / bdag yod pa'i bska ba dang / rtag pa'i kha ba rnams te/ ro drug po 'di rnams nyon mongs pa'i bud shing dang sgyu ma'i mes btsos pa'i zas yongs su mya ngan las 'das pa chen po'i de kho na nyid kyi 'bras chan zhim po nga'i nyan thos rnams za 
bar 'gyur ro/ /che zhe gzhan yang dper na khyod gzhan gyis bos sam/ gzhan gyi gtsug phud bca' ba'i phyir grong gzhan du 'gro bar 'dod pa na bu ngan pa rnams bor te/ bu bzang po rnams blangs nas gter gsang ba rnams ston par byed dam/ bcom ldan 
'das de ni bka' mad de/ bu ngan pa tshul ma mchis pa nor gyi skal ba can ma lags pa de dag la ni bdag nor ston par mi bgyid lags kyi/ bdag ni bu bzang po khyim so 'dzin pa khyim gyi don sgrub pa rdzas bstan par 'os pa de dag la ston par bgyid lags so/ /
bka' stsal pa/ che zhe de bzhin du gang gi tshe yongs su mya ngan las 'das pa chen por 'gro ba'i bya ba byed pa de'i tshe de bzhin gshegs pa gsang ba sna tshogs kyi dgongs pa'i tshig ma lus par nyan thos rnams la ston te/ der sras rnams la dad pa sbyin par mdzad 
do/ /che zhe dper na khyod byes su song ba na bu ngan pa rnams khyod ma shi bar shi'o snyam du sems sam/ bcom ldan 'das de ni bka' mad do/ /bka' stsal pa/ de nas khyod phyir 'ongs pa de dag gis mthong ba de bzhin du che zheng la mi rtag go snyam du 'du shes ma byed cig / 
deng de bzhin gshegs pa yongs su mya ngan las 'da' bar 'gyur ro/ /zhes shi ba'i 'du shes bzhin du de ltar ma 'dzin cig /gang dag rtag tu de bzhin gshegs pa rtag pa dang / brtan pa dang ther zug pa'o snyam du 'dzin pa de dag gi khyim na ni de bzhin gshegs pa 
</page>

 <page>
<ph>107</ph><p>054-54a</p>
bzhugs te 'di ni gzhan gyi lhag pa'i bsam pa zhes bya'o/ /'dri ba'i dbang zhes bya ba ni 'di na la la zhig de bzhin gshegs pa dgra bcom pa yang dag par rdzogs pa'i sangs rgyas la zhu bar byed de/ bcom ldan 'das ji ltar bgyis na 
bdag gis su la yang ci yang ma stsal bar 'jig rten du sbyin pa por grags pa'i gtam snyan pa thob par 'gyur lags/ de bzhin gshegs pas de la de skad ces bka' stsal to/ /chags pa med pa la bran dang bran mo blang bar stobs shig /gtan du tshangs 
par spyod pa la bu mo'i sbyin pa gyis shig /sha mi za ba la sha zar chug shig /chang mi 'thung ba la chang 'thung du chug shig /dus su za ba la dus ma yin par zas byin cig /me tog phreng dang rgyan mi thogs pa la phye ma dang / spos dang / me tog dang / bdug 
pa rnams byin cig /de dag gi dus shes par gyis la mgron du bos shig dang / khyod kyis de ltar byas na 'jig rten 'dir sbyin bdag gi rgyal po yin no/ /zhes grags pa chen por 'gyur te bsod nams 'phel bar ni mi 'gyur ro// //bam po 
lnga pa/ de nas 'od srung chen po dang rus gcig pas 'di skad ces gsol to/ /sha mi 'tshal ba la gzud pa ni ched cher bgyi ba lags na sha mi 'tshal ba la sha 'tshal du stsal na nongs par mi 'gyur lags sam/ bka' stsal pa/ rigs kyi bu legs so 
legs so/ /khyod kyis nga'i dgongs pa rig ste/ dam pa'i chos srung bas ni de ltar bya dgos so/ /rigs kyi bu da phyin cad nga'i nyan thos rnams sha za bar mi gnang ngo / /yul 'khor gyi bsod snyoms ni bu'i sha dang 'dra'o zhes bya na sha bza' bar ngas ji ltar gnang / 
sha za ba ni byams pa chen po chad par 'gyur ro/ /zhes ngas bstan to/ /gsol pa/ bcom ldan 'das 'o na ji ltar mu gsum yongs su dag pa'i sha bza' bar gnang lags/ bka' stsal pa/ mu gsum yongs su dag pa 'di ni ngas rim gyis bslab pa'i gzhi 
</page>

 <page>
<ph>108</ph><p>054-54b</p>
bsdam pa'i phyir deng ngas bor ro/ /gsol pa/ bcom ldan 'das ci las dgongs te don ched kyi mu dgu dang / sha rnam pa bcu spang ba bka' stsal lags/ bka' stsal pa/ tshig bzhag pa de dag kyang sha mi bza' bar bsdam pa'i phyir bcad do/ /gsol pa/ 
bcom ldan 'das ci las dgongs te sha dang nya sha bza' ba yang kha zas bzang por gsungs lags/ bka' stsal pa/ ngas ni sha dang nya sha kha zas bzang por ma gsungs kyi/ ngas ni bu ram shing dang / 'bras sA lu dang / 'bru dang / gro dang / nas dang / 
sran sde'u dang / sran gre'u rnams dang / dngar bag kha ra dang / li kha ra dang / sbrang rtsi dang / mar dang / 'o ma dang / 'bru mar rnams kha zas bzang por gsungs so/ /ngas ni lus g.yogs pa'i phyir gos sna tshogs kyang kha dog ngan par bsgyur bar bya'o/ /
zhes bstan na sha bza' ba'i ro la chags pa lta ci smos/ gsol pa/ de lta na ni ba'i bcud rnam lnga dang / til dang / 'bru mar shing gi khu ba dang / dung dang / zab dar la sogs pa yang khrims su bca' ba'i rigs lags so/ /bka' stsal pa/ gcer 
bu pa'i lta ba ma 'dzin cig /nga ni 'du shes gzhan gyis da khyod la bslab pa'i gzhi bca' bar bya ste/ mu gsum gyi sha yang mi bza' bar bsdams so/ /don ched du byas pa khyod kyis rig pa de yang bsdams so/ /sha rnam pa bcu la ma gtogs pa de yang spangs so/ /
shi ba'i sha yang spangs so/ /sha za ba ni 'gro yang rung 'dug kyang rung ste/ srog chags thams cad de'i dri tshor nas des 'jigs te/ dper na mis shing kun nam sgog skya zos na mi'o cog gi sems ma dad par 'gyur zhing mi 'thun par 'gyur la/ mi mang po tshogs pa'am/ 
skye bo mang pos gang ba'i nang du sems can de dag gis che ge mo zhig gis zos so/ /zhes shes pa de bzhin du srog chags thams cad kyis sha za ba'i mi ngo shes te/ de dag gis dri tshor nas 'chi ba'i 'jigs pas skrag par 'gyur te/ de rgyu zhing 'gro ba na chu dang / skam sa 
</page>

 <page>
<ph>109</ph><p>054-55a</p>
dang / nam mkha' la gnas pa'i skye bo rnams skrag ste/ bdag cag 'dis gsad du 'ong ngo snyam nas 'khams nas kyang 'chi bar 'gyur ro/ /rgyu de dag gis na byang chub sems dpa' sems dpa' chen po rnams sha mi za'o/ /gdul bar 
bya ba'i dbang gis ni sha za ba lta bur yang ston mod kyi/ kha zas tha mal pa yang mi za na sha lta ci smos/ rigs kyi bu nga 'das pa'i 'og tu lo brgya phrag mang po 'das pa na rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa rnams med par 
gyur la/ dam pa'i chos gtan zhig pa'i tshe dge slong 'dul ba dang ma mo 'dzin pa/ rtog pa sna tshogs can/ rang gi lus gso bar byed pa/ sha sna tshogs gces par 'dzin pa/ khams 'khrugs pa dang / bkres pa dang / skom pas gzir ba/ cha lugs 
'jigs 'jigs ltar 'dug pa/ ba lang rdzi 'dra ba/ bya ba 'dra ba/ chos gos tshon can gyi rtags 'chang ba/ byi la'i brtul zhugs spyod pa/ bdag ni dgra bcom pa yin no/ /zhes khas 'che ba/ gnod pa mang pos nyen pa/ rang gi gcin dang phyi sas lus gos pa/ 
thub pa bzhin du cha lugs bzang por 'chos pa/ dge sbyong ma yin par dge sbyong ltar 'chos pa/ dam pa'i chos ltar bcos ma'i yi ge 'chang ba dag 'byung bar 'gyur te/ de dag gis ngas bcas pa'i 'dul ba dang / cho ga dang / spyod yul dang ldan pa'i tshul dang / 
rung ba ma yin pa la chags pa las rnam par grol ba/ thar pa'i de kho na nyid kyi yi ge bshig nas 'dul ba dang / mdo sde so so nas ci dga' mgur 'chos shing smra bar byed de/ 'di ltar bdag cag gi 'dul ba las bcom ldan 'das kyis sha'i bcud kyi sbyin pa ni 
rung ba yin no zhes gsungs so zhes zer zhing / shAkya'i bu'i dge sbyong rnams bdag nyid kyis rang bzor byed cing 'gal bar smra ba dag 'byung bar 'gyur ro/ /rigs kyi bu gzhan yang rung ba ma yin pa'i 'bras rjen pa dang / sha dang nya sha len pa dang / snams su sbyor ba dang / 'bru 
</page>

 <page>
<ph>110</ph><p>054-55b</p>
mar gyi snod dang / gdugs byed pa dang / lham byed pa dang / rgyal po la sten pa dang / mo yig 'chang ba dang / sman pa'i dpyad la brtson pa dang / bran dang / bran mo dang / gser dang / dngul dang / byi ru dang / dung dang / man shel dang / mu tig gi do 
shal dang / shing thog rnams len pa dang / rig pa dang / ri mo mkhan dang / gzugs mkhan dang / bskyed shing 'dzugs pa dang / gsang sngags dang / sman dang byis pa'i rtsed mo dang / gar thabs kyi yan lag dang / mig 'phrul dang / rengs par bya ba'i 
phyir sbyor ba dang / glu gar dang / me tog phreng dang / so rtsi dang / sman mar chen po bskol ba dang / spos dang byug pa 'chang ba dang / 'gros 'chos pa rnams slob pa dang / sgeg pa'i sbyor ba la brtson pa dag 'byung bar 'gyur te/ de dag spangs pa la ni dge slong zhes nga zer 
ro/ /gsol pa/ bcom ldan 'das 'o na ji ltar bgyi lags/ dge slong ngam/ dge slong ma'am/ dge bsnyen nam/ dge bsnyen ma gzhan gyis stsal pas 'tsho ba rnams kyis yul gang ma brtags pa'i zas mod pa der bsod snyoms sha dang 'dres pa 
ji ltar dag par bgyi lags/ bka' stsal pa/ rigs kyi bu ci nas 'dul ba dang mi 'gal bar chus bkrus te bza' bar bya'o/ /zhes ngas bstan to/ /yul de lta bu na zas dang / skom sha'i zas kyis shas cher 'dres par snang ba de lta bu ni spang bar 
bya'o/ /snod gcig la gcig reg ste kha zas dngos ma 'dres pa de la ni nyes pa med do/ /sha'am/ nya sha'am/ ri dgas kyi sha'am/ rmig pa skam po'am/ sha'i bag gzhan gyis 'bags pa rnams kyang ltung byed du 'gyur ro/ /zhes nga zer ro/ /sngar ni don gyi 
dmigs byung ba'i skabs su bstan to/ /da 'dir ni sha za ba las gnod par 'gyur bar ngas bstan to/ /'di ni nga yongs su mya ngan las 'da' ba'i tshe mang du bshad pa yin te/ 'di ni 'dri ba'i dbang zhes bya'o/ /de la don gyi dmigs byung ba'i dbang zhes bya ba ni dge slong 
</page>

 <page>
<ph>111</ph><p>054-56a</p>
ngam/ dge slong ma'am/ dge bsnyen nam/ dge bsnyen ma dag nga la 'di skad ces 'dri bar byed de/ de bzhin gshegs pas thog mar mgo gcig kho nar bka' stsal na/ bcom ldan 'das de bzhin gshegs pa dgra bcom pa yang dag par 
rdzogs pa'i sangs rgyas kyis ko sa la'i rgyal po gsal rgyal la don dang tshig 'di rnams ci'i slad du bka' ma stsal/ bcom ldan 'das de bzhin gshegs pas chos kyi sgo de ltar bka' stsal pa ni legs par gsungs pa ma lags so/ /zhes zer na nyes par 
'gyur ro zhes nga zer ro/ /srung ba zhes bya ba ni ji skad bshad/ 'dul ba zhes bya ba ni ji skad bshad/ so sor thar pa zhes bya ba ni ji skad bshad ce na/ nyes pa gzhan yang du ma yod de de dag nyon cig /de la so sor thar pa ji skad bshad ce na/ so sor thar pa zhes bya ba ni 
chog shes pa dang / yo byad bsnyungs pa dang / len pa med pa'o/ /gcig tu na so sor thar pa zhes bya ba ni gnyi ga'i don las gso bar byed pa'i phyir ro/ /log pa'i tshig las grol bar byed pas na thar pa'o/ /srung ba zhes bya ba ni rung ba ma yin pa thams cad kyis 'tsho 
bas 'gro ba bzhi po rnams su ltung bar byed pa dang / sems can dmyal ba mnar med pa la sogs pa 'jigs pa'i gnas thams cad du btso bar 'gyur ba de las srung ba'i phyir ro/ /'dul ba zhes bya ba ni thob par byed pa dang / 'dul bar byed pa dang / cho ga ston pa'i phyir 
dang / rdzas ngan pa len pa la nges par 'byung ba med pa'i phyir rdzas ngan pa len pa yang med/ rdzas ngan pa sbyin pa yang med pa de ni 'dul ba zhes bya'o/ /'o na 'dul ba'i bslab pa'i gzhi de ci'i phyir cig car ma bcas she na/ de'i tshe kha cig pham pa bzhi'i nyes pa byung ba dag kyang 
yod/ dge 'dun gyi lhag ma bcu gsum gyi nyes pa byung ba dag kyang yod/ spang ba'i ltung ba sum cu'i nyes pa byung ba dag kyang yod/ ltung ba'i nyi tshe ba dgu bcu rtsa gcig gi nyes pa byung ba dag kyang yod/ so sor bshags par bya ba bzhi'i nyes pa byung ba dag kyang yod/ bslab 
</page>

 <page>
<ph>112</ph><p>054-56b</p>
pa mang po'i chos kyi nyes pa byung ba dag kyang yod/ rtsod pa zhi bar bya ba bdun gyi nyes pa byung ba dag kyang yod/ rtag tu bslab pa thams cad las 'gal bar byed pa dag kyang yod/ mtshams med pa byed pa dag kyang yod/ mdo sde spong ba dag kyang yod/ 'dod chen po'i 
mthar thug pa'i rgyu'i mtshan nyid rdzogs pa dag kyang yod de/ 'di na dge slong sdig pa'i las byed pa chos thams cad las thal ba de dag gzhan dag gis bskul na yang / bdag nyid mkhas pa yin par mngon pa'i nga rgyal byed cing 'chags par mi byed de/ gsor 
rung ba yang gsungs te/ gsor mi rung bar byed pa dag kyang yod/ kha cig ni ru sbal gyi lus bzhin du sbed pa yang yod de/ de ltar bdag gi nyes pa yun ring du bcabs pa'i nyes pa 'byung zhing sdig pa bsags par 'gyur bas na/ de'i phyir de bzhin gshegs pa thams cad 
mkhyen pa yin pas/ sdig can rnams la gnas re re nas 'dri bar mdzad de/ thog ma kho nar gcig bcas pa na bslab pa'i gzhi thams cad cig car 'cha' bar mi mdzad do/ /gsol pa/ de bzhin gshegs pas mkhyen bzhin du de dag mnar med pa shin tu 
'jigs pa'i sar gtang bar mdzad dam ci lags/ dper gsol na 'dron po dag cig shul du zhugs te shul drang po ma 'tshal ba las/ der shul gcig ni logs shig tu mchi ba lags la/ de dag gis kyang shul bor te log par zhugs shing ma rung bar gyur 
kyang bdag cag ni shul log par zhugs so snyam du ma tshor nas/ 'di ni shul bzang po lags so snyam du 'dzin cing dong la/ phas rgyu ba'i 'dron po yang ma mthong ba de bzhin du chos la rmongs pa'i sems can dam pa'i chos kyi de kho na nyid ma mthong ba rnams la bcom ldan 'das 
kyis thog ma kho nar shul bstan 'tshal ba las sngar nongs pa rngams che chung ma bstan pas dge slong rnams nyes pa rnams kyi nang du ltung bar gyur na/ 'di ltar bcom ldan 'das bden pa'i 'dron po bden pa'i lam gyi khyad par yang dag par gzigs pa/ chos kyi lam gyi yon tan 
</page>

 <page>
<ph>113</ph><p>054-57a</p>
gyi khyad par gyi phan yon yang dag par gzigs pa/ lha'i yang lha bcom ldan 'das kyis de'i ched du bslab pa'i gzhi bca' ba bstan du gsol/ bka' stsal pa/ 'od srung chen po dang rus gcig pa khyod de bzhin gshegs pa la de skad ma zer cig / 
de bzhin gshegs pa ni yon tan gyi khyad par gyi chos bcu yang dag par gzigs pa yin la/ sems can thams cad la yang sgra gcan zin bzhin du gzigs na/ ji ltar dge slong rnams mnar med par 'gro bar mdzad/ de bzhin gshegs pa ni gal te sems 
can gcig gi rgyu de 'dra ba zhig gzigs na yang / des nges par bsgral ba'i phyir bskal pa'am bskal pa las lhag par yang sems can dmyal bar bzhugs spyod na/ thugs brtse ba dang ldan pa ji ltar nyid kyi sras rnams la slu bar mdzad/ 'od srung chen po dang rus gcig 
pa dper na grong khyer ram ri khrod kyi grong zhig na tha ga pa zhig yod na/ de ni der ras btag pa'i yo byad thags cha gang kha rgal ba 'dor bar byed pa dang / dper na 'khor los sgyur ba'i rgyal po ni thog ma kho nar dge ba bcu'i las kyi lam rnams cig car sbyong bar mi byed kyi/ 
sems can gang dang gang chos ma yin pa la sten pa de dang de dag 'khor lo rin po ches btul nas/ dam pa'i chos la 'god pa de bzhin du/ sangs rgyas bcom ldan 'das kyang thog ma kho nar so sor thar pa'i bslab pa'i gzhi cig car 'cha' bar mi mdzad kyi/ dge slong 
gang dang gang gis nyes pa ci dang ci byas pa'i don gyi dmigs byung ba de dang de gleng gzhir mdzad nas/ /bslab pa'i gzhi 'cha' bar mdzad la sems can chos 'dod pa gang yin pa rnams kyis de dang de mthong na yid ches par 'gyur te de dag dpang du 'jog go/ /de ltar na 
shin tu brtag dka' ba'i chos yang dag par gzigs nas tha ga pa dang / 'khor los sgyur ba'i rgyal po'i chos nyid ji lta ba bzhin du/ chos kyi 'khor lo skor ba'i sangs rgyas rnams kyi chos nyid kyang de dang 'dra ste/ de ltar na sangs rgyas bcom ldan 'das rnams 
</page>

 <page>
<ph>114</ph><p>054-57b</p>
bsam gyis mi khyab bo/ /chos bstan pa yang bsam gyis mi khyab bo/ /de bzhin du nyan pa po rnams dang / yid ches pa rnams kyang bsam gyis mi khyab ste/ 'di ni don gyi dmigs byung ba'i dbang zhes bya'o/ /byang chub sems dpa' sems dpa' chen po 
rnams ni don gyi dmigs byung ba'i phyir dang / nga yongs su mya ngan las 'da' ba'i phyir/ chos kyi rnam grangs 'di bzhi'i chos ston par byed de/ yongs su mya ngan las 'das pa chen po'i mdo chen po ni don gyi dmigs byung ba'i dbang zhes bya ba yin par rig 
par bya'o/ /bdag gi lhag pa'i bsam pa zhes bya ba ni deng nga'i lhag pa'i bsam pa bstan pa bshad pas na/ bdag gi lhag pa'i bsam pa zhes bya ba yang yongs su mya ngan las 'das pa chen po'i mdo chen po yin par rig par bya'o/ /gzhan gyi lhag 
pa'i bsam pa zhes bya ba yang ngas dge slong rnams kyi bsam pa rtogs nas nga ni rtag go zhes bstan pas na/ gzhan gyi lhag pa'i bsam pa yang yongs su mya ngan las 'das pa chen po'i mdo chen po yin par rig par bya'o/ /'dri ba'i dbang zhes bya ba yang byang 
chub sems dpa' sems dpa' chen po mchog tu cha phra ba'i ye shes dang ldan pa 'od srung chen po dang rus gcig pa khyod kyi dbang du byas nas/ nyan thos dang rang sangs rgyas thams cad kyis sngon ma thos pa'i tshig yi ge 'bru gcig pa'i thig le'i gtam dgongs pa'i 
tshig gsang ba sna tshogs bstan pas na/ de'i phyir 'dri ba'i dbang yang yongs su mya ngan las 'das pa chen po'i mdo chen po yin par rig par bya'o/ /de la la la zhig 'di ltar na ni slu bar 'gyur la/ 'di ltar na ni slu bar mi 'gyur ro snyam du rtog ste/ dper 
na mi la la zhig nam mkha' zhes kyang zer/ stong pa zhes kyang zer/ ci yang med pa zhes kyang zer/ thogs pa med pa zhes kyang zer te/ de de skad zer na gzhan dag la slu ba ma yin no/ /de bzhin du yongs su mya ngan las 'das pa chen po 'di las rigs kyi bu 'am 
</page>

 <page>
<ph>115</ph><p>054-58a</p>
rigs kyi bu mo bcom ldan 'das kyis gsungs pa'i rtag pa 'di la mos nas/ chos kyi sna grangs bzhi po rnams rjod par byed na/ gzhan dag la slu ba ma yin no/ /lcags kyi gar bu me 'bar ba/ /rdung ba'i tshe na khad kyis ni/ /
grangs par 'gyur yang me yi drod/ /gang du song ba mi rig ltar/ /de bzhin yang dag rnam grol ba/ /'dod pa'i 'dam dang chu bo rgal/ /mi g.yo bde ba thob rnams kyang / /gang du song ba gdags su med/ /yang bka' stsal pa/ rigs kyi bu de ltar khyod 
de bzhin gshegs pa rnams med par 'gyur ba'i 'du shes su lta bas snying mi dgar ma byed cig /lcags dang mdo lcags zhes bya ba ni don tha dad pa ma yin te/ lcags mer 'bar ba las grangs par gyur pa bzhin du/ de bzhin gshegs pa rnams med par 
'gyur ba'i gnas med do/ /lcags mer 'bar ba las grangs pa bzhin du nyon mongs pa'i rnam pa zhi bar 'gyur mod kyi/ gang gi tshe lcags mer 'bar ba grangs par 'gyur ba na/ tsha tsha 'phro ba thams cad dang bcas te med par 'gyur na ni/ de'i tshe de bzhin 
gshegs pa yang mi rtag par 'gyur na/ lcags de 'od dang bcas par med par 'gyur ba ni mi srid do/ /de bzhin du de bzhin gshegs pa yang mya ngan las 'das pa chen po 'di dang bcas te mi rtag par 'gyur ba ni mi srid de/ ji ltar lcags kyi me grangs par 
'gyur ba de bzhin du de bzhin gshegs pa yang bskal pa mang po grangs med pa bye ba snyed du bsags pa'i nyon mongs pa rnams zad nas/ rtag pa dang brtan pa dang ther zug par 'gyur te/ de ltar na yang dag par rnam par grol ba'i de bzhin gshegs pa ni rtag pa dang brtan 
pa dang ther zug pa yin no/ /'dod pa'i 'dam ni nyon mongs pa rnams zhes bya ba'i don te/ nyon mongs pa'i 'dam de las bskal pa grangs med pas rgal bas na/ de'i phyir de bzhin gshegs pa yongs su mya ngan las 'das pa la de bzhin gshegs pa'i gnas gdags 
</page>

 <page>
<ph>116</ph><p>054-58b</p>
par mi nus te/ de bas na/ yang dag shes dang rnam grol ba/ /'dod pa'i 'dam dang chu bo rgal/ /mi g.yo bde ba thob rnams kyang / /gang du song ba gdags su med/ /gsol pa/ bcom ldan 'das ci lags/ ji ltar lcags grangs par gyur 
kyang slad kyis yang zhugs kyis tsha bar 'gyur ba bzhin du gal te de bzhin gshegs pa yang de dang 'dra bar gyur na ni mi rtag par 'gyur lags so/ /bka' stsal pa/ de bzhin gshegs pa ni rtag ste/ bdag nyid me lta bur gyur nas/ lcags dang 'dra ba'i 
sems can mang po rnams ye shes kyi mes brda sprad nas yang dag pa ma yin pa'i nyon mongs pa rnams zad par mdzad do/ /gsol pa/ bcom ldan 'das legs lags so/ /legs lags so/ /de bzhin gshegs pa'i rtag pa nyid ma lus par bshad du 
gsol/ bka' stsal pa/ rigs kyi bu gzhan yang dper na 'khor los sgyur ba'i rgyal po rang gi btsun mo'i 'khor du song ba las thang cig skyed mos tshal gzhan zhig tu byung ste/ de der song nas/ rtse bar byed pa na gang gi tshe rgyal po de btsun mo'i 'khor nas mi snang 
bar gyur pa de'i tshe shi'o snyam pa'i 'du shes bskyed par mi bya'o/ /rigs kyi bu de bzhin du de bzhin gshegs pa ni chos nyid las nyams par mi 'gyur te/ rgyal po dang 'dra bar 'dzam bu'i gling du de bzhin gshegs pa mi rtag par gyur to/ /zhes grongs pa'i 'du shes 
bskyed par mi bya'o/ /ji ltar rgyal po btsun mo'i 'khor nas skyed mos tshal du song ste rtse ba de bzhin du/ de bzhin gshegs pa dgra bcom pa yang dag par rdzogs pa'i sangs rgyas kyang nyon mongs pa'i rnam pa nyid kyi btsun mo'i 'khor lta bu las nges par 'byung ste/ nyon 
mongs pa med par bcom ldan 'das gzungs sna tshogs dang / byang chub kyi yan lag gi me tog sna tshogs dang ldan pa'i skyed mos tshal du gshegs nas/ de bzhin gshegs pa nyon mongs pa dang bral ba nyid kyi sku'i thabs ston pa sna tshogs kyis rol par mdzad 
</page>

 <page>
<ph>117</ph><p>054-59a</p>
do/ /gsol pa/ de bzhin gshegs pa bskal pa grangs med pa bye ba snyed kyis nyon mongs pa'i rgya mtsho nges par rgal ces bgyi ba 'di la gtan tshigs bka' stsal 'tshal lo/ /da ltar mngon sum du de bzhin gshegs pa sgra gcan zin 
gyi ma dang lhan cig tu 'dod pa rnams sten pa dang / sgra gcan zin gyi yab tu gyur par yang bstan te/ de bas na de bzhin gshegs pa ni bskal pa du ma bye ba snyed kyis 'dod pa'i chu bo las nges par rgal ba ma lags so/ /bka' stsal pa/ rigs kyi bu khyod 
de bzhin gshegs pa dgra bcom pa yang dag par rdzogs pa'i sangs rgyas da lta mngon sum du sgra gcan zin gyi ma dang lhan cig tu 'dod pa rnams bsten pa dang / sgra gcan zin gyi yab tu gyur par yang bstan te/ de bas na de bzhin gshegs pa ni bskal pa du ma bye ba 
snyed kyis 'dod pa'i chu bo las nges par rgal ba ma yin no/ /zhes de skad ma zer cig /yongs su mya ngan las 'das pa chen po ni rtag pa chen po zhes bya ste/ sems gud du ma g.yeng bar nyon la thos nas kyang / gzhan dag la ston cig /des skrag par yang ma 
byed cig /yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni ri'i rgyal po ri rab de ltar mtho zhing de ltar thag gru che ba yungs 'bru'i khong du 'jug par byed la/ ri rab la gnas pa'i sems can rnams la yang gnod par 
mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni byang chub sems dpa' sems dpa' chen po 'dis ri'i rgyal po ri rab yungs 'bru'i khong du bcug 
ste sbas so/ /snyam du yang dag par shes shing yang dag par mthong ngo / /de nas yang de rang gi gnas su 'jog par byed de/ mdo chen po 'di la gnas pa'i byang chub sems dpa' sems dpa' chen po'i yul ni de lta bu yin no/ /rigs kyi bu de bas kyang lhag 
</page>

 <page>
<ph>118</ph><p>054-59b</p>
par yongs su mya ngan las 'das pa chen po la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams yungs 'bru'i khong du 'jug par byed la/ sems can gcig la yang gnod par mi 'gyur te/ 
sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag par rjes su mthong ngo / /de nas yang 
rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams rang gi ba spu'i khung bur 'jog par byed la/ sems 
can gcig la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag 
par mthong ngo / /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni 'jig rten gyi khams 'di na 'dug bzhin du/ phyogs bcu'i 'jig rten gyi khams rnams khab kyi rtse mos rgya shug gi 
lo ma bzhin du blangs te/ 'jig rten gyi khams gzhan du 'dor bar byed la/ sems can gcig la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems 
can gzhan dag gis ni 'dis 'di ltar byas so snyam du yang dag par shes shing / yang dag par mthong ngo / /de nas yang de rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang 
</page>

 <page>
<ph>119</ph><p>054-60a</p>
chub sems dpa' sems dpa' chen pos ni phyogs bcu'i 'jig rten gyi khams rnams lag pa g.yas pas blangs te/ rdza mkhan gyi 'khor lo bzhin du 'jig rten gyi khams rdul phra mo'i rdul snyed kyi pha rol gyi yang ches pha rol du 'phen par byed la/ sems can gcig 
la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo / /de nas yang 
de rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rang gi lus la 'jug par byed la sems can gcig la yang 
gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo / /de nas yang rang 
gi gnas su 'jog par byed do/ /rigs kyi bu gzhan yang yongs su mya ngan las 'das pa chen po la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rdul phra rab kyi khong du 'jug par byed la/ sems can gcig 
la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag par 
mthong ngo / /de nas yang de rang gi gnas su 'jog par byed do/ /yongs su mya ngan las 'das pa chen po la gnas pa'i/ byang chub sems dpa' sems dpa' chen po ni/ de la sogs pa'i sgyu 'phrul chen po'i stobs rnam pa sna tshogs ston pas na/ mya ngan las 
</page>

 <page>
<ph>120</ph><p>054-60b</p>
'das pa chen po zhes bya'o/ /yongs su mya ngan las 'das pa chen po la gnas pa'i byang chub sems dpa' sems dpa' chen po ni sems can thams cad kyis kyang 'di 'dra ba zhig go/ /de 'dra ba zhig go/ /'di ltar byas so/ /'di lta bu zhig byas so/ /
snyam du shes par mi nus na/ rigs kyi bu khyod kyis de bzhin gshegs pas 'dod pa rnams spyad do/ /sgra gcan zin gyi phar gyur to snyam du shes re skan/ rigs kyi bu gzhan yang deng ngas yongs su mya ngan las 'das pa chen po la gnas nas/ stong gsum gyi stong 
chen po'i 'jig rten gyi khams gang na nyi ma dang / zla ba ther 'bum yod pa dang / 'dzam bu'i gling ther 'bum yod pa'i stong khams dag tu cho 'phrul chen po bstan par bya'o/ /de la stong gsum gyi stong chen po'i 'jig rten gyi khams ni dpa' bar 'gro ba'i ting nge 'dzin gyi 
lugs bzhin du rgyas par sbyar bar bya'o/ /nga ni stong gsum gyi stong chen po'i 'jig rten gyi khams su 'dzam bu'i gling la lar ni yongs su mya ngan las 'das pa chen po byed pa lta bur ston la/ yongs su mya ngan las 'das pa chen por gtan du yongs su mya ngan 
las 'da' bar yang mi byed do/ /'dzam bu'i gling la lar ni ngas pha ma gnyis kyi zla mtshan gyi dus su mngal du skye bar ston te/ de gnyis kyis kyang bdag cag gnyis kyi bur 'gyur ro snyam du yang dag par shes so/ /nga ni bskal pa mang po bye ba phrag 
grangs med pa nas lan 'ga' yang 'khrig pa las ma skyes te/ 'khrig pa las skyes pa'i lus las rgal bas na sha'i lus ma yin gyi chos kyi sku yin no/ /'khrig pa'i mngal du 'jug pa 'di ni 'jig rten dang 'thun par bya ba'i thabs tsam du zad do/ /rigs kyi bu 
'dzam bu'i gling la lar ni nga bu btsa' ba'i pang du bur skye bar yang ston cing / skyed mos tshal gyi gnas su btsa' ba'i bu lta bur gyur te/ skyen par langs nas byang phyogs su kha bltas te/ gom pa bdun bor nas lha dang mi dang lha ma yin dang bcas pa'i 'jig rten gyi 
</page>

 <page>
<ph>121</ph><p>054-61a</p>
bla na med par 'gyur bar bya'o zhes zer te/ sems can rnams kyis ni byis pa btsas ma thag tu gom pa bdun 'dor ba sngon cad bdag gis ma mthong ste/ kye ma bdag gi bu ni lha'i bu zhig go snyam du yang dag par shes so/ /sems can mang po 
gzhan dag kyang ngo mtshar du 'dzin te/ 'on kyang nga ni bskal pa bye ba phrag grangs med pa nas/ byis pa'i dngos po las log pas nams kyang byis par ma gyur te/ nga ni chos kyi sku yin gyi rus pa dang rgyus pa dang sha dang khrag gi lus ma yin la/ byis par 'gyur ba 
yang ston pa 'di ni 'jig rten dang 'thun par bya ba tsam du zad do/ /byang nas langs te lho'i phyogs cha logs su gom pa bdun bor nas 'jig rten thams cad du yon gnas su 'gyur bar bya'o/ /zhes zer ro/ /nub kyi phyogs cha logs su gom pa bdun bor nas/ skye 
ba dang / rga ba dang / na ba dang / 'chi ba rnams spangs te lus kyi tha mar gtug par bya'o zhes zer ro/ /shar phyogs su kha bltas te gom pa bdun bor nas/ sems can thams cad kyi thog mar 'gro bar bya'o/ /zhes zer ro/ /phyogs mtshams rnams su gom pa 
bdun bdun bor nas/ nyon mongs pa rnam pa sna tshogs kyi rang bzhin gyi bdud bcom ste/ dgra bcom pa yang dag par rdzogs pa'i sangs rgyas su 'gyur bar bya'o zhes zer ro/ /steng gi phyogs cha logs su gom pa bdun bor nas myur du nam mkha' bzhin du rung ba ma yin pa'i chos 
thams cad kyis lus mi gos par bya'o zhes zer ro/ 'og gi phyogs cha logs su gom pa bdun bor nas sems can dmyal ba pa thams cad kyi sems can dmyal ba'i me gsad pa'i phyir/ sprin chen po ltar chos kyi char dbab par bya ste/ de dag bde ba dang ldan par bya'o/ /tshul 
khrims 'chal pa rnams la ni ser ba lta bur 'gyur bar bya'o/ /zhes zer ro/ /'dzam bu'i gling la lar ni nga gtsug phud 'cha' bar ston te/ sems can rnams kyis byis pa'i gtsug phud bcas so snyam du yang dag par shes mod kyi/ lha dang bcas pa'i 'jig 
</page>

 <page>
<ph>122</ph><p>054-61b</p>
rten na nga'i mgo bo nas 'dzin cing skra gcod nus pa'i mi su yang med de/ sngon bskal pa grangs med pa nas kyang ngas gtsug phud bca' ba'i mthar gtugs zin pas na/ spu gris nga'i skra gcod par 'gyur ba ni mi srid do/ /'di ni 'jig rten dang 'thun par bya ba tsam du 
zad de/ gtsug phud bca' ba ni byis pa 'ba' zhig la bya ba yin no/ /'dzam bu'i gling la lar ni nga dbang phyug chen po'i lha khang du 'gro bar yang ston te/ der dbang phyug chen po dang / tshangs pa dang / 'jig rten skyong ba rnams kyis nga mthong na nga'i zhabs 
la phyag 'tshal te thal mo sbyar zhing 'dug go/ /nga ni sngon bskal pa bye ba phrag grangs med pa nas kyang lha dang mi dang lha ma yin rnams kyi lha'i yang lha yin pas na/ nams kyang dbang phyug chen po'i lha khang du mi 'gro ste/ der 'gro ba lta bur bstan pa 'di ni 'jig rten dang 'thun pa'i 
bya ba tsam du zad do/ /'dzam bu'i gling la lar ni ngas rna ba dbug pa bstan mod kyi/ nga'i rna ba 'bigs nus pa'i mi med do/ /'dzam bu'i gling la lar ni ngas rna cha gdub kor seng ge can thogs par bstan te/ des sems can rnams kyis byis pa 'di ni rna cha gdub 
kor seng ge can thogs pa'o snyam du yang dag par shes mod kyi/ nga ni sngon bskal pa bye ba phrag grangs med pa nas kyang / byis pa'i dngos po las log pas na nga la rna cha gdub kor seng ge can btags pa med de/ rna cha gdub kor seng ge can thogs par bstan pa 
ni 'jig rten dang 'thun par bya ba tsam du zad do/ /'dzam bu'i gling la lar ni ngas yi ge slob pa'i sar 'gro ba bstan mod kyi/ 'jig rten gsum na nga'i mkhan por rung ba ma mthong ste/ nga nyid sems can thams cad kyi mkhan po yin no/ /de bas na nga'i ming thams cad mkhyen 
pa zhes bya'o/ /nga ni bskal pa bye ba phrag grangs med pa nas kyang yi ge slob pa'i sa na gnas pa las 'das te/ bla na med pa yang dag par rdzogs pa'i byang chub brnyes na/ 'on kyang sems can rnams kyis khye'u 'di yi ge slob pa'i sar song ngo snyam du yang dag par 
</page>

 <page>
<ph>123</ph><p>054-62a</p>
shes te 'di ni 'jig rten dang 'thun par bya ba tsam du zad par khong du chud par gyis shig /'dzam bu'i gling la lar ni ngas glang po che dang / rta dang / shing rta dang / dpung bu chung dang / rin po che sna tshogs dang / gter dang / rgyal srid kyi dbang phyug 
rnams kyang bstan/ rgyal tshab byed pa yang bstan te/ ngas ni sngon bskal pa bye ba phrag grangs med pa nas kyang / 'dod pa'i longs spyod rnams spangs mod kyi/ sems can rnams kyis rgyal tshab ni 'dod pa rnams la longs spyod do snyam du/ yang dag par shes so/ /
'dzam bu'i gling la lar ni ngas 'khor los sgyur ba'i rgyal por gyur pa bstan te/ ngas ni bskal pa bye ba phrag mang po grangs med pa nas de spangs nas chos kyi 'khor lo bskor te/ ngas de bu'i sha bzhin du bor nas rgyal srid kyi longs spyod yongs su 'dzin pa spangs na/ 'on 
kyang sems can rnams kyis 'khor los sgyur ba'i rgyal po snyam du yang dag par shes te/ 'di ni 'jig rten dang 'thun par bya ba tsam du zad do/ /'dzam bu'i gling la lar ni ngas rgan po dang / nad pa dang / shi ba mthong nas skyo bar gyur te/ gar thabs lta bu'i 
bde ba thams cad spangs nas rab tu 'byung ba bstan te/ sems can rnams kyis kye ma gzhon nu ni rab tu byung ngo snyam du yang dag par shes so/ /ngas ni bskal pa bye ba phrag grangs med pa nas rab tu byung ba'i bya ba mthar gtugs zin mod kyi/ skyo bar gyur nas rab tu 
byung ba lta bur ston pa ni 'jig rten dang 'thun par bya ba tsam du zad do/ /ngas bsnyen par rdzogs pa lta bur bstan pa de yang 'jig rten nges par bsgral ba'i phyir ro/ /ngas rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa nyid 
la sogs pa dang / mthar gyis gnas pa'i snyoms par 'jug pa rnams kyang bstan te/ sems can rnams kyis kye ma myur ba kho nar bla na med pa'i dgra bcom par gyur to snyam du yang dag par shes so/ /nga ni bskal pa bye ba phrag grangs med pa nas kyang dgra 
</page>

 <page>
<ph>124</ph><p>054-62b</p>
bcom pa'i bya ba mthar gtugs zin mod kyi byang chub kyi shing drung du rtswa bting ba la 'dug pa dang / bdud 'dul bar bstan pa 'di ni 'jig rten nges par bsgral ba'i phyir te/ bdud pham par byas nas bla na med pa yang dag par rdzogs pa'i byang chub thob bo snyam du sems 
can rnams kyis yang dag par shes so/ /nga ni bskal pa bye ba phrag grangs med pa nas nyon mongs pa'i rnam pa dang / lha dang rang bzhin gyi bdud pham par byas nas bdud rtsi'i mchog rtogs so/ /ngas ni bshang ba dang / gci ba dang / dbugs rngub pa dang / dbugs 
'byung ba'i bya ba ston mod kyi/ nga'i lus la rgyu ba dang / 'thun pa dang / rnam par smin pa med do/ /sems can rnams kyis ni mi dang 'dra'o snyam du yang dag par shes te/ 'di ni 'jig rten dang 'thun par bya ba tsam du zad do/ /sems can rnams kyis nga kha zas za'o 
snyam du yang dag par shes mod kyi/ nga'i lus la bkres pas nyam chung ba med de 'di ni 'jig rten dang 'thun par bya ba tsam du zad do/ /ngas ni bskal pa bye ba phrag grangs med pa nas shes rab kyi pha rol tu phyin pa bsgrubs te sred pa rnam par spangs kyang nyal ba lta bur ston te/ 
'on kyang nga'i lus la gnyid dang / skyigs bu dang / klal ba dang / ru shing na ba dang / klad pa na ba rnams med do/ /nyal bar byed pa ni 'jig rten dang 'thun par bya ba tsam du zad do/ /'greng ba dang / 'chag pa dang / mig 'dzums pa dang / rkang pa smyang ba dang / lus kyi spyod lam 
byed par snang mod kyi/ nga'i lus la de lta bu'i gnod pa rnams med do/ /rkang pa 'khru ba dang / snum gyis byug pa dang / chu spyad pa dang / so shing za ba dang / mig sman gyis skud par snang mod kyi nga'i lus la de lta bu'i gnod pa rnams med do/ /rkang pa pad ma'i 'dab ma'i mdog 'dra ba 
dang / kha nas ud pa la'i dri 'byung ba dang / mig dpe med par bzang ba de dag kyang 'jig rten dang 'thun par bya ba tsam du zad do/ /sems can rnams kyis ni thams cad mi'i tshul dang 'dra'o snyam du yang dag par shes so/ /phyag dar khrod kyi gos sa las blangs te 'khru ba lta bur snang mod kyi 
</page>

 <page>
<ph>125</ph><p>054-63a</p>
nga la de dgos pa med do/ /sems can rnams kyis ni mi'i dngos por yang dag par shes te/ sgra gcan zin gyi phar bstan pa dang / zas gtsang ma dang / sgyu 'phrul pha mar bstan pa yang 'jig rten gyi don yin no/ /'jig rten gyi bde ba myong 
nas nges par byung ste/ nags tshal du rab tu byung ba dang / rgyal po'i bu gau tam zhes bya ba ni 'dod pa dang / 'dod pa ma yin pa dang / bde ba dang / bde ba ma yin pa bye brag phyed par gyur nas mya ngan las 'das pa'i bde ba tshol lo/ /zhes bya ba 'di yang byis pa'i sems 
can rnams nges par bsgral ba'i phyir ro/ /de bzhin gshegs pa ni 'khrig pa las byung ba ma yin te sgra gcan zin gyi phar gyur par bstan pa dang / rang gi pha ma bstan pa yang 'jig rten dang 'thun par bya ba tsam du zad do/ /lha dang mi dang lha ma yin rnams kyis ni mi'i 
de bzhin gshegs pa'o snyam du yang dag par shes so/ /rigs kyi bu 'dzam bu'i gling la lar ni nga yang dang yang du yongs su mya ngan las 'da' ba lta bur ston te 'on kyang gtan du yongs su mya ngan las 'da' bas yongs su mya ngan las 'da' bar mi byed do/ /res 'ga' ni sems 
can rnams kyis de bzhin gshegs pa grongs so snyam du yang dag par shes mod kyi de bzhin gshegs pa ni dus thams cad du rtag pa dang / brtan pa dang / ther zug pa yin te/ yongs su mya ngan las 'da' bar ston pa ni sangs rgyas rnams kyi chos nyid do/ /'dzam bu'i gling la 
lar ni skye bar ston te sems can rnams kyis skyes so snyam du yang dag par shes so/ /nga ni bskal pa bye ba phrag grangs med pa nas bya ba byas zin mod kyi der yang go 'phang thams cad kyi don thob pa'i mthar thug par bstan te 'di ni 'jig rten dang 'thun par bya ba tsam du zad do/ /
'dzam bu'i gling la lar ni ngas tshul khrims 'chal pa pham pa byung ba lta bur bstan te/ sems can rnams kyis kye ma pham pa byung ba'o snyam du yang dag par shes mod kyi nga ni sngan chad g.yel bar gyur pa med do/ /'dzam bu'i gling la lar ni ngas bdag nyid de bzhin gshegs pa 
</page>

 <page>
<ph>126</ph><p>054-63b</p>
la ngan sems kyis khrag byung ba dang / dgra bcom pa gsod pa dang / pha ma gsod pa dang / bdag nyid dge 'dun gyi dbyen byed par bstan te sems can rnams kyis kye ma sems can 'di mtshams med pa lnga'i las byed pa yin no snyam du yang dag par shes mod kyi/ nga 
yang de lta bu'i las byed pa ma yin la lha dang bcas pa'i 'jig rten na yang sus kyang dge 'dun 'byed mi nus so/ /'dzam bu'i gling la lar ni ngas dam pa'i chos spong ba dang / bdag nyid 'dod chen por ston te/ sems can rnams kyis kye ma sems can 'di ni dam pa'i chos spong 
ba dang 'dod chen pa'o snyam du yang dag par shes la/ 'dod chen pa lta bur bstan pa ni ma 'ongs pa'i sems can rnams kyi phyir te/ 'jig rten pa ni rtag tu 'dod chen pa yin gyi/ sangs rgyas ni 'dod chen pa ma yin no/ /'dzam bu'i gling la lar ni ngas dam pa'i chos 'dzin 
par bstan te sems can rnams kyis kye ma dam pa'i chos kyi phyogs 'dzin pa'o snyam du yang dag par shes so/ /'di ni sangs rgyas rnams kyi rang bzhin te/ 'di ni chos nyid yin pas ngo mtshar che ba med do/ /'dzam bu'i gling la lar ni nga bdud bgegs byed pa lta bur 
ston te/ sems can rnams kyis kye ma bdud sdig can snyam du yang dag par shes la/ pad ma chus mi gos pa bzhin du nga la bdud kyi nyes pas mi gos so/ /'dzam bu'i gling la lar ni bud med kyi gzugs kyis 'tshang rgya bar ston te/ sems can yid gnyis za ba 
rnams kyis bud med 'tshang rgya bar byed do snyam du/ yang dag par shes la/ de bzhin gshegs pa ni rtag tu skyes pa kho na yin bzhin du sems can rnams gdul ba'i phyir gnyi gar yang ston to/ /de bzhin du gzugs du ma'i thabs kyi phyogs la 'jug pa bstan te de 
dag thams cad kyang 'jig rten dang 'thun par bya ba tsam du zad do/ /'dzam bu'i gling la lar ni ngas 'gro ba bzhi po rnams su skye bar bstan te de'i las byed pa yang ma yin no/ /dud 'gro'i skyes gnas su 'jug pa yang 'jig rten dang 'thun par bya ba tsam du zad do/ /
</page>

 <page>
<ph>127</ph><p>054-64a</p>
'dzam bu'i gling la lar ni ngas tshangs pa'i gzugs bstan te/ tshangs pa la dad pa'i sems can rnams la bgegs bya ba bstan nas dam pa'i chos la dgod par byed la/ de'i las byed pa yang ma yin te sems can rnams kyis tshangs pa'i bdag po'o 
snyam du yang dag par shes so/ /de bzhin du lha thams cad kyi gnas su de'i gzugs kyi bgegs byas nas sems can thams cad dam pa'i chos la 'god par byed de/ sems can rnams kyis lha thams cad kyi gnas kyi bdag po'o snyam du yang dag par shes so/ /'dzam 
bu'i gling la lar ni ngas smad 'tshong ma rnams nges par bsgral ba'i phyir smad 'tshong ma'i khyim du 'gro ba bstan la/ nga la 'dod pa'i nyes pa yang mi skye ste/ chu'i nang gi pad ma bzhin du nga la 'dod pa rnams kyi nyes pas mi gos so/ /nga ni 'dod pa la chags pa'i sems can rnams 
'dod pa'i chu bo las nges par bsgral ba'i phyir bzhi mdo dang sum mdo thams cad du yang snang mod kyi de'i las byed pa yang ma yin te/ sems can rnams kyis ni 'di ni yul rgyu ba yin no snyam du yang dag par shes so/ /'dzam bu'i gling la lar ni dmangs mo rnams dam 
pa'i chos la gzud pa'i phyir nga rol mo'i gnas su 'gro bar byed mod kyi/ nga ni las de byed pa yang ma yin no/ /'dzam bu'i gling la lar ni byis pa rnams nges par bsgral ba'i phyir yi ge slob pa'i sar song ste/ grwa dpon byed cing byis pa rnams slob par byed do/ /'dzam bu'i gling 
la lar ni sems can de dag bsgral ba'i phyir nga chang 'thung bar byed/ rgyan pos rtse bar byed/ g.yengs pa la dga' bar byed de/ las chen po de dag byed mod kyi/ nga ni las chen po de byed pa yang ma yin la/ sems can rnams kyis ni 'di ni las de byed pa yin no snyam du yang 
dag par shes so/ /'dzam bu'i gling la lar ni bya rgod dang khwa ta rnams nges par bsgral ba'i phyir nga dur khrod du 'gro bar byed mod kyi/ der nga lta ba'i 'du shes mi 'jug go/ /'dzam bu'i gling la lar ni dam pa'i chos gnas par bya ba'i phyir nga khyim bdag tu yang ston to/ /dam 
</page>

 <page>
<ph>128</ph><p>054-64b</p>
pa'i chos skyong ba dang / 'jig rten skyong ba bsrung ba'i phyir blon po rnams kyi nang du blon por bkur ro/ /gzhon nu rnams la dam pa'i chos yang dag par bstan pa'i phyir gzhon nu rnams kyi nang du gzhon nur bkur ro/ /dam pa'i chos kyi rgyal po'i chos lugs yang dag 
par bstan pa'i phyir rgyal po rnams kyi nang du rgyal por bkur ro/ /'dzam bu'i gling la lar ni nad kyi bar gyi bskal pa'i nang du sems can rnams la sman byin nas de dag dam chos la gzud par byed de/ sems can rnams kyis nad kyi bar gyi bskal pa'o snyam du 
yang dag par shes so/ /'dzam bu'i gling la lar ni mu ge'i bar gyi bskal pa'i nang du bkres shing nyam chung ba'i sems can rnams bdud rtsi'i zas kyis tshim par byas nas dam pa'i chos la 'dzud par byed de/ sems can rnams kyis mu ge'i bar gyi bskal pa'o snyam 
du yang dag par shes so/ /'dzam bu'i gling la lar ni mtshon gyi bar gyi bskal pa bstan te/ de dag tshogs shing gcig la gcig gsod pa'i dus la bab pa na de dag dam pa'i chos la 'dzud par byed de/ sems can rnams kyis mtshon gyi bar gyi bskal pa'o snyam du 
yang dag par shes so/ /'dzam bu'i gling la lar ni sems can rtag pa'i 'du shes can rnams la mi rtag pa'i 'du shes bstan pa'i phyir sreg pa'i bskal pa ston te/ sems can rnams kyis sreg pa'i bskal pa'o snyam du yang dag par shes so/ /'dzam bu'i gling la lar ni 
sems can rnams la sgra skad bstan te/ de dag sgra skad kyis drangs nas nges par sgrol bar byed do/ /'dzam bu'i gling la lar ni sems can rnams nges par bsgral ba'i phyir bdag nyid khams bzhi po rnams su sgyur bar byed cing / sems can rnams kyi nad bsal ba'i 
phyir bdag nyid sman dang shing thams cad du sgyur bar byed do/ /'dzam bu'i gling la lar ni ya mtshan can thams cad kyi nang du rab tu 'byung bar yang ston te/ thams cad du mkhan po byed cing mchod par 'gyur ro/ /de bzhin gshegs pa ni sngon bskal pa bye ba phrag grangs med 
</page>

 <page>
<ph>129</ph><p>054-65a</p>
pa nas rab tu 'byung ba'i de kho na nyid kyi don mthar thug zin bzhin du ya mtshan can thams cad kyi nang du rab tu 'byung ba ston te/ de dag nges par bsgral ba'i phyir ro/ /de bzhin gshegs pa ni rtag tu rang bzhin gyi skur gnas mod kyi/ sems 
can thams cad nges par bsgral ba'i phyir bzo'i gnas thams cad du yang slob dpon byed de/ rig sngags dang gsang sngags dang sprul pa thams cad kyang ston la/ ya mtshan can thams cad kyis rgyags pa dang / nga rgyal bcom nas de dag la shing bal lta bur 
snying po med pa yang dag par ston cing de dag dam pa'i chos la 'dzud par byed pa 'di ni 'jig rten dang 'thun par bya ba yin te/ der sems can lta ba'i 'du shes can rnams kyis sems can 'di ni 'jig rten pa'o snyam du yang dag par shes mod kyi/ de bzhin gshegs 
pa ni 'jig rten pa ma yin gyi/ 'jig rten las 'das pa'i chos gzigs pa yin no/ /'dzam bu'i gling la lar ni 'jig rten dang 'thun par bya bas nges par bsgral bar bya ba'i phyir bran dang bran mor yang ston te sems can rnams kyis bran dang bran mo'o snyam du yang dag 
par shes pa de ni rigs dma' bar ston pa yin no/ /'dzam bu'i gling la lar ni ngas 'jig rten gyi bya ba thams cad bstan te sems can rnams kyis sems can 'di ni 'jig rten lhur byed pa yin no snyam du yang dag par shes so/ /de ltar ston du zin kyang de bzhin gshegs 
pa ni las de byed pa ma yin te 'jig rten thams cad dang 'thun par bya ba ni 'jig rten bsgral ba'i phyir ro/ /de bzhin du byang gi sgra mi snyan dang / shar gyi lus 'phags dang / nub kyi ba lang spyod rnams dang / srid pa nyi shu rtsa lnga dag tu yang 'jig rten pa dang 'thun par bya 
ba'i sgo nas de dang de dag de bzhin du sbyar te/ stong gsum gyi stong chen po'i 'jig rten gyi khams brjod pa yang dpa' bar 'gro ba'i ting nge 'dzin gyi lugs bzhin du sbyar bar bya'o/ /de bzhin gshegs pas bya ba chen po thams cad bstan pa'i phyir yongs su mya ngan las 
</page>

 <page>
<ph>130</ph><p>054-65b</p>
'das pa chen po zhes bya ste/ 'di la gnas pa'i byang chub sems dpa' sems dpa' chen po ni bya ba chen po thams cad dang cho 'phrul chen po dang / mi 'jigs pa la 'god par byed pas na rtag pa chen po zhes bya ste/ ji ltar byed ces 'dri bar mi bya'o/ /de bzhin gshegs pa dgra 
bcom pa yang dag par rdzogs pa'i sangs rgyas rnams ni sgra gcan zin gyi phar gyur par bstan pa'i thabs la 'jug pa lta bur 'jig rten dang 'thun par mdzad do snyam du khong du chud par bya ste/ bskal pa bye ba phrag du ma nas 'dod pa'i chu bo las rgal zin pas na de'i phyir 
de bzhin gshegs pa ni rtag pa dang / brtan pa dang / ther zug pa yin no/ /gsol pa/ 'dir ji ltar mar me gum pa gang du 'chi ba'i gnas gdags su ma mchis par bka' stsal pa de bzhin du de bzhin gshegs pa'i mya ngan las 'das pa'i gnas kyang de dang 'dra bar 
gsungs na/ ji ltar de bzhin gshegs pa rtag pa dang / brtan pa dang / ther zug pa lags/ bka' stsal pa/ rigs kyi bu mya ngan las 'das pa ni mar me'i gnas dang 'dra bar ma bshad de/ rigs kyi bu 'di ltar skyes pa 'am bud med gang yang rung ba zhig gis snod 
chen po'am chung ngu yang rung ste/ mar ram til mar gyis bkang nas mar me sbar na mar me'i me lce de til mar ji srid yod pa de srid du 'bar la/ til mar zad nas mar me zad par 'gyur ro/ /de la nyon mongs pa zad pa ni mar me zad pa dang 'dra bar bstan/ de bzhin 
gshegs pa ni snod bzhin du rtag pa yin/ nyon mongs pa zad pa ni mar me dang til mar 'dra na/ ci snod kyang mar me dang mgo mnyam du med par 'gyur ram/ gsol pa/ bcom ldan 'das de ni ma lags te/ snod ni ma mchis par mi 'gyur lags na/ ci 
lags de bzhin gshegs pa yang snod dang 'dra bar bas par 'gyur ram/ gal te de bzhin gshegs pa yang til mar gyi snod dang 'dra na ni de bzhin gshegs pa yang zad par 'gyur bar bka' stsal par mi 'gyur lags sam/ bka' stsal pa/ de bzhin gshegs pa ni snod dang 
</page>

 <page>
<ph>131</ph><p>054-66a</p>
'dra ba ma yin te/ mchog tu rtag pa gang yin pa de ni de bzhin gshegs pa ste/ de bas na mya ngan las 'das pa ni rtag tu mchog tu bde ba yin no/ /rigs kyi bu gzhan yang mar me'i gnas dang 'dra ba ni dgra bcom pa yin te/ de bas na mya ngan las 'das 
pa'i gnas dgra bcom pa nyid thob pa ni 'bras bu'i mchog ces bya'o/ /dgra bcom pa thams cad ni zang zing la zhen pa dang bral te/ zang zing med pa dang / mar me'i gnas bzhin du mthar thug pa dang / zang zing med pa la dga' ba yin no/ /phyir mi 'ong ba yang zang zing med 
pa'i don yin par ngas dgongs pa'i tshig gis bstan te/ mya ngan las 'das pa'i gnas ni ma yin no/ /gsol pa/ phyir mi 'ong ba zhes bka' stsal pa de'i don ci lags/ bka' stsal pa/ yang srid pa mi len pa gang yin pa de ni phyir mi 'ong ba zhes bya'o/ /gsol pa/ bcom 
ldan 'das phyir mi 'ong ba zhes bgyi ba lags na/ phyir mi 'ong ba gang lags pa de la yang / yang srid pa len pa mchis par 'gyur na/ ci'i slad du phyir mi 'ong ba yang slar 'di rang bzhin gyis mi gtsang ba'i srin bu 'tshal ba'i lus can du skye bar mi 'gyur lags/ bka' 
stsal pa/ lus de ni mi len mod kyi dug sman bzhin du lus len to/ /de bas na phyir mi 'ong ba zhes bya'o/ /phyir mi 'ong ba zhes bya ba ni lus zhes bya ba'i tha tshig go/ /phyir 'ong ba zhes bya ba ni phan tshun 'gro zhes bya ba'i tha tshig go/ /gsol pa/ bcom ldan 'das ci 
lags/ bcom ldan 'das kyis bstan pa la gsang ba mchis sam/ dgongs pa'i tshig dgongs pa'i tshig ces gsang bar mi mdzad du gsol/ bcom ldan 'das ci lags/ sangs rgyas kyi gsung mig 'phrul mkhan gyi 'khrul 'khor dang / sgyu ma mkhan gyis bgyis 
pa'i 'khrul 'khor gyi sgyu ma'i bud med dang 'dra lags sam/ bka' stsal pa/ nga'i bstan pa la ni gsang ba med de/ sangs rgyas kyi gsung ni ston gyi zla ba rgyas pa bzhin du skyon med pa dang / mtshan mas ma btab pa dang / rmongs pa med pa dang / gsang ba dang / gsang chen 
</page>

 <page>
<ph>132</ph><p>054-66b</p>
dang bral ba dang / gsal ba yin no// //bam po drug pa/ rigs kyi bu dper na khyim bdag bran gza' can nor bye ba bdog pa zhig la bu gcig pa sdug cing phangs la gces shing yid du 'ong ba zhig yod de/ des bu de bu'i slob dpon las phyir bkug 
nas bu la byams pa'i phyir bdag nyid kyis bsgrims te yi ge phyed pa slob par byed na/ des bsgrims te yi ge phyed pa bslabs su zin kyang ci brda sprod pa'i don gyis bye brag ston par nus sam/ bstan par nus su zin kyang ci des yi ge phyed pa bslabs pas brda sprod pa'i 
don shes par 'gyur ram/ ci khyim bdag bran gza' can rang gi bu la gsang bar byed dam/ gsol pa/ bcom ldan 'das de ni ma lags te/ bu'i shes pa'i rtsal dang / yid rno rtul de 'dra ba dang / shes pa'i rtsal dang mi ldan pa'i rgyus na de la gsang ba dang 
'dra bar gda' bar gyur lags so/ /de la yid mi bde ba dang / g.yo ba dang / ser sna gang lags pa de ni gsang ba lags par rig par bgyi'o/ /dad pa dang dga' bas bu gcig pa'i 'du shes dang ldan pa gang lags pa de ni gsang ba zhes mi bgyi lags 
so/ /bka' stsal pa/ rigs kyi bu legs so legs so/ /rigs kyi bu khyod legs so/ /sdang ba dang / g.yo dang ser sna dang ldan pa gang yin pa de ni gsang ba yin te/ de'i stobs dang byams pas kyang khyim bdag bran gza' can de ston par mi byed pa de bzhin 
du khyim bdag bran gza' can ltar/ nga sems can thams cad la bu gcig pa'i 'du shes bsgoms pa dang ldan mod kyi/ byis pa de dag gis mi bzod pa'i phyir nga dgongs pa'i tshig mi ston te/ ngas yi ge phyed pa dang 'dra bar ni gsung rab yan lag dgu ston to/ /brda 
sprod dang 'dra bar ni stobs bcu dang / 'phags pa'i bden pa bzhi dang / 'phags pa'i lam yan lag brgyad pa dang theg pa chen po shin tu rgyas pa'i brda sprod pa bstan to/ /rigs kyi bu gzhan yang gang gi tshe yi ge phyed pa bslabs nas sgra rig pa'i 'os su gyur pa de'i tshe khyim 
</page>

 <page>
<ph>133</ph><p>054-67a</p>
bdag bran gza' can gyis gal te brda sprod pa'i don slob par mi byed na ni de lta na ser sna byed pa'i phyir gsang ba zhes bya'o/ /gal te brda sprod pa'i don bstan na ni byis pas brda sprod pa rdzogs par lobs par 'gyur ba de bzhin du nga yang nyan 
thos rnams la ji srid du theg pa chen po'i snod du ma gyur pa de srid du gsung rab yan lag dgu ston te/ gal te ngas sems can snod du gyur pa rnams la theg pa chen po bslab pa gsang bar byas na ni de ltar na nga la brda sprod pa dang 'dra bar gsang bar byas so/ /zhes smra 
ba'i rigs so/ /da ni ngas brda sprod pa dang 'dra bar de bzhin gshegs pa rtag pa dang / brtan par bstan te/ khyim bdag bran gza' can dang 'dra bar rang gi sras tshar phyin par mdzad do/ /de ltar na rig pa thams cad tshar phyin par byed pa bzhin du tshar phyin par byed do/ /
rigs kyi bu gzhan yang dper na dbyar gyi sprin chen po rnams 'brug di ri ri sgrogs shing char chen po 'bebs su zin kyang / sems can kha cig gi sa bon ma skyes na ci de la sprin chen po rnams kyis nyes sam/ ci sprin chen po rnams char mi 'bebs sam de bzhin du 
deng ngas yongs su mya ngan las 'das pa chen po gsang chen ma lus par bstan kyang sems can snod du ma gyur pa gang yin pa de dag gis mi thos so/ /yang bka' stsal pa/ gang dag la ni yongs bsags med/ /gang dag gi ni zas mi rtogs/ /mkha' la bya 
rnams rjes 'dra bar/ /de dag rjes gcad dka' ba yin/ /bstan pa 'di'i don ji lta bu zhe na/ su dag la ni yongs bsags med/ /su dag gi ni zos mi rtogs/ /gang dag gi ni rjes gcad dka'/ /su song gang du song ba na/ /de dag rjes gcad dka' ba yin/ /
de la rin po che la sogs pa ni bsags pa'o/ /yongs zhes bya ba ni phrad kyi bye brag gi tha tshig go/ /yongs zhes bya ba ni bsdus pa'i don te 'dir rdzas bzang po bsgrubs pa'i tha tshig go/ /bsags pa zhes bya ba dang / nor zhes bya ba ni don gcig go/ /gang nor 
</page>

 <page>
<ph>134</ph><p>054-67b</p>
yongs su bsags par byed pa de ni de dag gi yongs su bsags pa zhes bya'o/ /de la yongs su bsags pa zhes bya ba ni rnam pa gnyis te/ 'dus byas yongs su bsags pa dang / 'dus ma byas yongs su bsags pa'o/ /de la nyan thos ni 
'dus byas yongs su bsags pa'i rnam pa'o/ /de bzhin gshegs pa ni 'dus ma byas pa'i yongs su bsags pa'i rnam pa'o/ /dge 'dun ni rnam pa gnyis te/ 'dus byas kyi dge 'dun dang / 'dus ma byas kyi dge 'dun no/ /de la 'dus byas kyi dge 'dun 
zhes bya ba ni nyan thos kyi dge 'dun yin te/ nyan thos kyi dge 'dun la ni yongs su bsags pa yang med na/ bran dang bran mo la sogs pa rdzas ngan pa rnams dang mdzod dang bang ba yongs su 'dzin pa lta ga la yod de/ 'os ma yin pas na de ni lan tshwa dang / til tsam yang 
yongs su bsags par mi byed do/ /gang dag bcom ldan 'das kyis bdag cag la bran dang bran mo la sogs pa 'chang du gnang ngo / /zhes zer ba de dag gi lce ni lkugs par 'gyur srid do/ /nyan thos de dag ni yongs su bsags pa med pa'i rnam pa yin te/ de dag ni 
zas yongs su shes pa'o/ /gang dag zas la zhen pa med pa de dag ni zas yongs su shes pa yin no/ /de dag ni 'gro ba'i lam du rjes gcad par dka'o/ /de dag ni myur ba kho nar sangs rgyas nyid du nye bar gnas so/ /de dag gi 'gro ba ni rjes gcad dka'o zhes de bzhin 
gshegs pa gsung ngo / /yang bka' stsal pa/ gal te 'dus byas kyi dge 'dun la yang yongs su bsags pa med na/ 'dus ma byas pa'i dge 'dun lta ga la yod/ 'dus ma byas pa'i dge 'dun ni de bzhin gshegs pa ste/ de bzhin gshegs pa la gsang ba'i chos 
bstan pa ga la yod/ gsang ba gang yin pa de ni yongs su bsags pa'o/ /rjes gcad du med pa ni mi g.yo ba'i bde ba ste/ mya ngan las 'das pa'i don to/ /de la ni nam mkha' yang med/ lo dang nyi ma dang zla ba rnams kyis kyang byar med/ mjug rings dang / skar 
</page>

 <page>
<ph>135</ph><p>054-68a</p>
ma'i tshogs rnams dang / ri rnams dang / dus dang / sprin rnams kyang med de/ skye ba'i rgyun chad pa 'chi ba dang / na ba dang / rga ba dang / srid pa nyi shu rtsa lnga spangs pa sdug bsngal gyi rnam pa dang nyon mongs pa dang bral ba ste/ de bzhin gshegs 
pa rtag pa dang / brtan pa dang / bde ba dang / mi g.yo ba dang / gnas med pa ni yongs su mya ngan las 'das pa ste/ der 'gro ba'i phyir deng de bzhin gshegs pa grong khyer chen por gshegs so/ /chen po zhes bya ba dang / che ba zhes bya ba ni don gcig go/ /chen po zhes bya 
ba ni lhag ma dang bcas pa'i tshig bla dgas te/ 'di na mi la la tshe dpag tu med par gyur na mi de skyes bu chen po zhes bya ba'i grangs su gtogs te/ gal te chos dang ldan na mi de skyes bu thams cad kyi mchog yin no/ /yang 'dir skyes bu chen po'i rnam par rtogs pa brgyad kyis skyes 
bu gcig pur 'gyur te/ skyes bu chen po du ma yod pa'i nang na gang la skyes bu chen po'i rnam par rtogs pa brgyad yod pa de ni skyes bu chen po thams cad kyi nang na yang skyes bu chen po'o/ /zhes ngas bshad pas na de'i phyir che ba zhes bya'o/ /lhag ma dang bcas pa'i mya ngan las 'das 
pa zhes bya ba la gang la sman byed pa de ni mya ngan las 'das pa zhes bya'o/ /de ci'i phyir zhe na/ rigs kyi bu dper na/ 'di na mi la la zhig gdug pa'i zug rngus phog ste/ bab rdo'i gnod pas thebs nas bab rdo'i gnod pas thebs pa'i mi de zug rngu 'byin pa'i sman pa 
chen po zhig gis gsos te/ gdug pa'i zug rngu bsal nas bde bar byas te de gnod pa med par snga mkho bzhin du byas nas sman pa des mi de bor te yul gzhan nam/ grong gzhan nam/ khyim gzhan gang na rmas pa yod pa dang / gang na rma'i las byar yod pa de na gnas pa de 
bzhin du de bzhin gshegs pa dgra bcom pa yang dag par rdzogs pa'i sangs rgyas sman pa chen po zug rngu 'byin pas kyang 'dzam bu'i gling pa'i sems can bskal pa bye ba phrag grangs med pa tshun chad nas 'dod chags dang zhe sdang dang / gti mug la sogs pa nyon mongs pa'i 
</page>

 <page>
<ph>136</ph><p>054-68b</p>
dug gis phog pa'i sems can shin tu rmas pa thams cad kyi zug rngu rnams theg pa chen po'i mdo'i sde tshan sna tshogs kyi dge ba'i rtsa ba'i sman rnams kyis gso bar mdzad do/ /gsos nas kyang de rnams mya ngan las bzlas te gang na sems can rmas pa rnams yod pa der bcom 
ldan 'das yang dag par snang bar 'gyur ro/ /de bas na mya ngan las 'das pa chen po ni yang dag pa'i don la rton pa yin no/ /yongs su mya ngan las 'das pa chen po zhes bya ba ni srid pa thams cad na thar pa'i grong khyer gyi tshig bla dgas yin te/ gang na 'dul bar bya ba rnams 
yod pa der rdzogs par sangs rgyas par snang ba 'di ni tshig grags pa'o/ /gsal ba'o/ /yang dag pa'i don ni yongs su mya ngan las 'das pa chen po zhes bya'o/ /gsol pa/ bcom ldan 'das ci lags/ sman pas rmas pa thams cad sos par bgyis nas yul 
dang / grong khyer dang / yul 'khor dang / rgyal po'i pho brang 'khor gzhan gang na rmas pa rnams mchis pa der snang bar 'gyur ro/ /zhes bgyi lags sam/ bka' stsal pa/ rigs kyi bu srog chags rmas pa thams cad kyi nad gso bar byed ces de skad ma zer 
cig /gsor mi rung ba'i sems can gzhan rnams ni gso bar mi byed do/ /de ci'i phyir zhe na/ de dag gi nad ni gsor mi rung ba yin te/ de dag de bzhin du de bzhin gshegs pa ni gsor mi rung ba'i nad 'dod chen pa ma gtogs pa nad thams cad gso bar 
mdzad de/ gang mya ngan las 'das pa de dag gsos pa yin no/ /gsol pa/ thar pa ji lta bu lags/ gzugs can lags sam/ gzugs ma mchis pa lags/ bka' stsal pa/ kha cig ni gzugs can no/ /kha cig ni gzugs can ma yin pa ste/ 
gzugs can ma yin pa ni nyan thos dang rang sangs rgyas rnams kyi'o/ /sangs rgyas bcom ldan 'das rnams kyi ni gzugs can yin no/ /thar pa de ni gzugs dang gzugs med pa yin la/ gzugs yin no zhes byar yang mi rung ngo / /gsol pa/ ci'i 
</page>

 <page>
<ph>137</ph><p>054-69a</p>
slad du lags/ bka' stsal pa/ 'od srung chen po dang rus gcig pa dper na 'du shes med 'du shes med min gyi lha rnams kyi lus ni gzugs dang gzugs med pa yin la/ gzugs yin no zhes byar yang mi rung ba bzhin no/ /gsol 
pa/ 'du shes med 'du shes med min gyi lha rnams gzugs dang / gzugs ma mchis pa lags la gzugs kyang ma lags na/ de dag ji ltar mchis pa dang / ji ltar rgyu ba bstan du gsol/ bka' stsal pa/ 'di ni sangs rgyas kyi yul yin te/ nyan thos 
dang rang sangs rgyas kyi yul ma yin gyis zhog shig /de bzhin du thar pa yang gzugs dang gzugs med pa yin la/ gzugs kyang ma yin pas na sangs rgyas kyi yul yin gyi/ nyan thos dang rang sangs rgyas kyi yul ma yin no/ /gsol pa/ bcom 
ldan 'das de bzhin gshegs pas yongs su mya ngan las 'das pa chen po'i tshul gyis thar pa bstan du gsol/ bka' stsal pa/ rigs kyi bu legs so legs so/ /thar pa zhes bya ba ni 'ching ba thams cad dang bral ba'o/ /yang bka' stsal pa/ 
thar pa zhes bya ba gang yin pa de ni ma skyes pa'i phyir de ni 'ching ba thams cad dang shin tu bral ba ste/ ji ltar pha ma phrad pa'i yon tan las bu skye ba de bzhin du skyes pa ma yin te/ thar pa ni rang gi yul du gnas pa'o/ /ma skyes pa zhes bya ba ni 'di ltar mar gyi snying khu 
rang bzhin gyis rang gi ngo bo nyid du 'dug pa de bzhin du de bzhin gshegs pa ni yab yum 'khrig pa las byung ba yang ma yin la/ de bzhin gshegs pas ni gdul bar bya ba'i dbang gis yab yum gnyis kyang bstan to/ /thar pa gang yin pa de ni de bzhin gshegs 
pas te ma byung ba byung ba'i phyir ro/ /dper na sran sde'u'am/ sran gre'u dpyid zla ra ba'i ngo'am/ dbyar gyi dus sam/ ston zla tha chungs kyi ngo la sa bon btab na/ de dag las myu gu 'byung bar 'gyur ba de bzhin du thar pa ni de lta ma yin no/ /ma byung ba gang yin 
</page>

 <page>
<ph>138</ph><p>054-69b</p>
pa de thar pa'o/ /thar pa gang yin pa de ni de bzhin gshegs pa ste ma byung ba'o/ /de bzhin gshegs pa ni ma byung ba kho na ste de bzhin gshegs pa ni myu gu yod pa dang / med par 'gyur ba bzhin du yongs su brtag par mi bya'o/ /de bzhin gshegs pa ni rang 
bzhin gyis ma byung ba ste/ de bas na ma byung ba'o/ /ma byung ba zhes bya ba ni ma byas pa'o/ /ma byas pa zhes bya ba ni ji ltar grong khyer dang / grwa'i yang tog dang / sgo khang byed pa de bzhin du thar pa ni de lta ma yin te/ ma byas pa gang yin pa de ni thar pa'o/ /
de ni de bzhin gshegs pa'o/ /'dus ma byas 'dus ma byas zhes bya ba ni ji ltar rdza mkhan gyis snod byas nas/ de'i 'og tu zhig par 'gyur ba bzhin du thar pa ni de lta ma yin no/ /thar pa ni skye ba yang med/ 'gag pa yang med do/ /thar pa gang yin pa de 
ni de bzhin gshegs pa ste/ skye ba yang med/ 'chi ba yang med do/ /gang ma skyes pa dang / ma zhi ba dang / rga ba med pa dang / 'chi ba med pa dang / 'dus ma byas pa de ni de bzhin gshegs pa ste/ de bas na de bzhin gshegs pa ni yongs su mya ngan las 
'das pa chen por 'gro ba'o/ /rga ba med pa dang / 'chi ba med pa zhes bya ba ni mgo dkar ba dang / rga ba dang / na ba dang / 'chi ba'i chos dang 'dus byas kyi rang bzhin gyi rtog pa de lta bu ni thar pa ma yin gyi/ gang la gong du smos pa rnams med pa ni thar pa yin te/ 
de bas na rga ba med pa zhes bya'o/ /thar pa gang yin pa de ni de bzhin gshegs pa ste/ de bzhin gshegs pa la ni mgo dkar ba dang / rga ba dang / 'dus byas rnam par 'gyur ba med do/ /de bas na de bzhin gshegs pa ni rga ba med pa'i sku yin na 
'chi bar lta ga la 'gyur/ nad med pa nad med pa zhes bya ba ni glo bur gyi nad bzhi brgya rtsa bzhis gnod par gyur pa dang / nyes dmigs du ma dang ldan pa'i lus gang la med pa de lta bu'i rang bzhin te/ de bas na thar pa ni nad med pa'o/ /thar pa gang yin pa de 
</page>

 <page>
<ph>139</ph><p>054-70a</p>
ni de bzhin gshegs pa ste/ de bzhin gshegs pa la yang nad kyi bag yong med na chos kyi sku la nad ga la yod/ de bas na de bzhin gshegs pa ni nad med pa'o/ /'chi ba med pa 'chi ba med pa zhes bya ba ni gang la mi'i lus bzhin du 'chi 
ba med pa'o/ /de ni thar pa yin te/ de la ni dus 'di tsam gyis na zad pa'i mthar 'gyur ba'am/ 'chi ba'i mthar 'gyur ro/ /zhes bya ba'i ming yang med de 'chi ba dang bral ba ni thar pa'o/ /thar pa gang yin pa de ni de bzhin gshegs pa'o/ /de lta bu'i yon tan 
dang ldan pa la 'chi bar 'gyur ba zhes bya ba de ni mi srid de/ sku rdo rje ltar mkhregs pa mi rtag par ga la zhig 'gyur te/ de bas na 'chi ba med pa ni de bzhin gshegs pa'o/ /nyon mongs pa can nyon mongs pa can zhes bya ba la thar pa ni nur nur po mi gtsang bas ma rung bar gyur 
pa ma yin te/ thar pa ni ji ltar me tog ku mu da dkar po bzhin du gsal ba'o/ /thar pa gang yin pa de ni de bzhin gshegs pa'o/ /'dod pa'i nyes pa sna tshogs bstan pa ni thabs yin par blta bar bya'o/ /de bas na de bzhin gshegs pa ni nyon 
mongs pa can ma yin pa'o/ /zag pa med pa zag pa med pa zhes bya ba ni/ rma med pa'i don te/ de ni thar pa yin no/ /thar pa gang yin pa de ni de bzhin gshegs pa ste/ de bas na zag pa med pa zhes bya'o/ /gnod pa med pa gnod pa med pa zhes bya ba 
ni ji ltar bkres pas g.yos byed pa ma mthong na gnod par 'gyur ba de bzhin du thar pa ni de lta ma yin te/ gnod pa med pa gang yin pa de ni thar pa'o/ /thar pa gang yin pa de ni de bzhin gshegs pa'o/ /zhi ba zhi ba zhes bya ba ni 'jig rten pa rnams kyi ni lha'i 
gzugs la zhi ba zhi ba zhes bya bas na de ni brdzun te/ thar pa ma yin no/ /rang bzhin gyis zhi ba gang yin pa de ni thar pa ste/ gang gi phyir sems can thams cad kyi zhi ba'i mchog yin pas na/ de'i phyir zhi ba zhes bya'o/ /zhi ba gang yin pa de ni thar pa'o/ /thar 
</page>

 <page>
<ph>140</ph><p>054-70b</p>
pa gang yin pa de ni de bzhin gshegs pa'o/ /bde ba bde ba zhes bya ba ni ji ltar chom rkun gyis 'jigs nas lam bde bar 'gro ba bzhin du thar pa ni de lta ma yin te/ rang bzhin gyis bde ba de la ni 'jigs pa'i ming yang med de/ de bas na bcos ma ma yin pa'i 
bde ba ni thar pa'o/ /thar pa gang yin pa de ni de bzhin gshegs pa'o/ /sems can thams cad la bde ba byed pa ni de bzhin gshegs pa'o/ /gnyen po med pa gnyen po med pa zhes bya ba la gnyen po med pa zhes bya ba ni ji ltar rgyal po shir dogs shing 'jigs 
pa bzhin du thar pa ni de lta ma yin te/ thar pa ni ye rang bzhin gyis gnyen po med pa'o/ /gnyen po med pa zhes bya ba ni 'khor los sgyur ba'i rgyal po lta bu ste/ de la gzhan slar 'jigs par byed nus pa su yang med de yod mi srid do/ /de bzhin du thar pa la yang thar pa'i 
chos gzhan zlar gyur pa med de yod mi srid do/ /thar pa gang yin pa de ni de bzhin gshegs pa'o/ /de bzhin gshegs pa chos kyi 'khor lo bskor ba la ni sgra gzhan med de/ de bas na de bzhin gshegs pa dgra bcom pa yang dag par rdzogs pa'i sangs rgyas 
ni gnyen po med pa'o/ /thar pa gang yin pa de ni de bzhin gshegs pa'o/ /mya ngan med pa mya ngan med pa zhes bya ba ni gang la mya ngan med pa ste/ ji ltar rgyal po dkrugs ma byed pa'i rgyal po gzhan gyis rgyal srid phrogs te/ yul 'khor bcom zhing bshig pa 
na shin tu mya ngan gyis thebs pa bzhin du mya ngan las 'das pa ni de lta ma yin te/ ji ltar rgyal po gzhan gyis ma tshugs te dgra dang bral bar gyur nas mya ngan med pa bzhin du thar pa thob pa rnams kyang mya ngan med pa'o/ /thar pa gang yin pa de ni mya ngan las 'das pa'o/ /mya 
ngan las 'das pa gang yin pa de ni de bzhin gshegs pa'o/ /mya ngan dang bral ba mya ngan dang bral ba zhes bya ba ni ji ltar bud med rang gi bu dmag tu song nas shi'o zhes thos pa las phyir 'ongs pa mthong nas mya ngan dang bral bar 'gyur ba bzhin du mya ngan las 'das pa ni de lta ma 
</page>

 <page>
<ph>141</ph><p>054-71a</p>
yin te/ thar pa ni rtag tu mya ngan dang bral ba'o/ /thar pa gang yin pa de ni de bzhin gshegs pa'o/ /rdul med pa rdul med pa zhes bya ba la rdul zhes bya ba ni sa rdul dang nyal nyil yin te/ ji ltar dpyid kyi dus na phyi dro rlung langs pas sa rdul bslang ba 
bzhin du thar pa ni de lta ma yin no/ /rdul med pa zhes bya ba ni ji ltar rgyal po'i gtsug gi nor bu dag pa de bzhin du rang bzhin gyi rdul med pa ni thar pa'o/ /thar pa gang yin pa de ni de bzhin gshegs pa'o/ /rdul dang bral ba rdul dang bral ba zhes bya ba ni ji ltar gser yongs su dag 
pa ste/ gseg ma dang rdo med par gyur pa dbyig tu red pa rang bzhin du gyur pa de bzhin du skyon byang ba'i rang bzhin ni thar pa'o/ /thar pa gang yin pa de ni de bzhin gshegs pa'o/ /sob sob po ma yin pa sob sob po ma yin pa zhes bya ba ni kham pa'i zho'i bum pa gas pa 
bzhin du thar pa ni de lta ma yin te/ lcags dang rdo rje'i bum pa bzhin du sob sob po ma yin pa ni thar pa'o/ /thar pa gang yin pa de ni de bzhin gshegs pa'o/ /sob sob po ma yin pa'i chos can sob sob po ma yin pa'i chos can zhes bya ba ni ji ltar e raN+Da'i 
'bras bu brngas nas so ga'i dus su khang tog tu bting na/ kun nas tseg tseg zer zhing kun nas 'gas pa de bzhin du thar pa ni de lta ma yin no/ /sob sob po ma yin pa'i chos can zhes bya ba ni ji ltar lcags dang rdo rje'i bum pa shing rta pa stong gi mdas 'phangs kyang 
phigs par mi nus pa de bzhin du sob sob po ma yin pa'i chos can ni thar pa'o/ /thar pa gang yin pa de ni de bzhin gshegs pa'o/ /ci byar yang med pa ci byar yang med pa zhes bya ba ni ji ltar mi dbul po zhig la bu lon chags pa las phyug po'i lag tu 'ongs nas nyon 
mongs su zin kyang ci yang 'jal du med nas btang ba bzhin du thar pa ni de lta ma yin te/ ci byar yang med pa zhes bya ba ni ji ltar mi nor bye ba bdog pa su'i bu lon yang ma chags pa de bzhin du chos bye ba phrag mang po bdog pa'i mchog ni thar pa'o/ /thar pa gang yin pa de ni de bzhin gshegs pa'o/ /
</page>

 <page>
<ph>142</ph><p>054-71b</p>
ci byar yang med pa'i chos can ci byar yang med pa'i chos can zhes bya ba ni ji ltar mi dbul pos rang gi khyim na gang na yang nor med de/ bdag gis skyin po blang ngo snyam nas des sems khongs su chud pa bzhin du thar pa ni de lta ma yin te/ ci byar yang med pa'i chos can zhes bya ba ni ji ltar khyim 
bdag nor bye ba bdog pa nyi ma dang zla ba la yang rag ma lus te/ de ltar 'byor pa dang ldan pa'i khyim bdag gis ni nyi ma lhan ner 'dug go zhe'am/ zla ba shar to zhes bya ba'i sgra yang mi thos so/ /de ltar mchog tu skyid pa'i khyim bdag 'khor los sgyur ba'i rigs su skyes pa de ni phyi srid du bya 
ba'i phyir gzhan las skyin ma len ce'am/ yang na gzhan gyis 'di ni pha rol las skyin mo len cing za'o zhes brjod pa med de de ni mi srid do/ /de bzhin du thar pa yang thar pa'i gnas gzhan len to zhes bya ba de ni mi srid do/ /de bas na ci byar yang med pa'i chos can ni thar pa'o/ /thar 
pa gang yin pa de ni de bzhin gshegs pa'o/ /gnod pa med pa gnod pa med pa zhes bya ba ni ji ltar so ga'i dus su ha cang tsha ches pa bsten pa dang / dbyar gyi dus su ha cang mngar ches pa bsten pa dang / dgun gyi dus su ha cang bsil ches pa bsten pas bdag nyid gnod pa rnams 
kyis nyes pa de las gnod pa rnams 'byung bar 'gyur ba bzhin du thar pa ni de ltar nad mang pos gnod par 'gyur ba ma yin no/ /gzhan yang gnod pa zhes bya ba ni ji ltar sha dang nya sha zos pa'i 'og tu 'o ma 'thung ba ni 'chi bar 'gyur ba bzhin du thar pa ni gnod pa'i chos can ma yin no/ /gnod 
pa med pa zhes bya ba ni ji ltar kha zas 'thun par za bas ro zhim pa yang myong la bdud rtsi yang zos par 'gyur ba de bzhin du thar pa ni rang bzhin gyis bdud rtsi lta bu yin te/ thar pa gang yin pa de ni de bzhin gshegs pa'o/ /gnod pa med pa'i chos can gnod pa med pa'i chos can zhes 
bya ba ni ji ltar nga rgyal gyis khengs pa'i mi nga rgyal gyis dregs shing myos nas nga mi 'chi'o snyam ste/ sbrul lam stag la 'dzin du rtsol ba las/ des zin nas dus ma yin pa'i 'chi bas 'chi bar 'gyur ba de bzhin du nga rgyal gyis khengs pa ni thar par mi 'gyur ro/ /gnod pa med pa'i 
</page>

 <page>
<ph>143</ph><p>054-72a</p>
chos can zhes bya ba ni ji ltar 'khor los sgyur ba'i rgyal po'i khar ba rin po che'i gzi brjid kyis srog chags gdug pa sbur bu dang / sbrul dang / ka na b+ha dang / sdom la sogs pa'i rigs dgu bcu rtsa drug po rnams kyis thag ring po nas de'i dri tshor ba tsam gyis 
khar ba rin po che'i rang bzhin gyi dris skrag nas dug med par 'gyur ba de bzhin du thar pa ni rang bzhin gyis srid pa'i nyes pa nyi shu rtsa lnga dang bral ba yin te/ thar pa gang yin pa de ni de bzhin gshegs pa'o/ /nyen med pa nyen med pa zhes bya ba la thar pa ni e la sngon po dang ljang gu'i 
kha dog lta bu ma yin no/ /nyen med pa zhes bya ba ni ji ltar nam mkha' la nyen med pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nyen med pa'i chos can nyen med pa'i chos can zhes bya ba ni ji ltar rten la mar me nyen du gyur pa bzhin du thar pa ni de lta 
ma yin te/ nyen med pa'i chos can zhes bya ba ni ji ltar zla ba'i 'od sems can thams cad la nyen med pa bzhin du thar pa yang de dang 'dra ste/ sems can thams cad la nyen med pa'i tshul can yin no/ /de bas na nyen med pa ni thar pa'o/ /thar pa gang yin pa de ni de bzhin gshegs 
pa'o/ /ci yang med pa ci yang med pa zhes bya ba ni ji ltar mi mdza' bo dang dgra bzhin du thar pa ni de lta ma yin te/ ci yang med pa zhes bya ba ni ji ltar 'khor los sgyur ba'i rgyal po la dgra yod ces bya ba ni mi srid de thar pa yang de dang 'dra'o/ /thar pa gang yin pa de ni de bzhin gshegs 
pa'o/ /ci yang med pa zhes bya ba ni ji ltar ras dkar po dgos pa 'ga'i phyir bsgyur na sngon po dang dmar por 'gyur ba bzhin du thar pa ni de lta ma yin no/ /ci yang med pa zhes bya ba ni ji ltar klu shing gi me tog dri nga bar 'gyur ba'am sngon por 'gyur mi srid pa bzhin du thar pa yang de dang 
'dra ste/ cung zad cig yod do zhes bya ba mi srid de me tog de'i dri gcig pu kho nar zad pa bzhin no/ /thar pa gang yin pa de ni de bzhin gshegs pa'o/ /ngo mtshar ngo mtshar zhes bya ba ni ji ltar chu'i nang na pad ma yod pa ngo mtshar mi che ba bzhin du thar pa ni de lta ma yin te/ ngo 
</page>

 <page>
<ph>144</ph><p>054-72b</p>
mtshar zhes bya ba ni ji ltar me'i nang du me tog pad ma rgyas pa mthong na dga' ba skyed pa de bzhin du thar pa yod na dga' ba skye bar 'gyur ro/ /thar pa gang yin pa de ni de bzhin gshegs pa'o/ /rmad du byung ba rmad du byung ba zhes bya ba ni ji ltar byis pa'i so rnams phyis skye ba de bzhin du 
thar pa ni dus la bab pa dang / dus la ma bab pa las 'gyur ba med do/ /ya mtshan zhes bya ba ni ji ltar 'dod chen pa rnams kyis 'dod chen par ltung ba sangs rgyas su 'gyur zhes bya ba ni mi srid do/ /gang gi tshe dam pa'i chos la dad pa dang ldan pa'am dge bsnyen du gyur pa 
de'i tshe thar pa zad par 'gyur ro zhes bya ba ni mi srid de/ khams de ni rang bzhin gyis rmad du byung ba'o/ /de bas na thar pa ni rmad du byung ba zhes bya'o/ /'dod chen pa'i ltar de bzhin gshegs pa ni zad pa med do/ /dge ba'i rtsa ba'i sems la dmigs pa la ni chos 
rnams skye ba med de/ skye ba med pa de ni thar pa'o/ /thar pa gang yin pa de ni de bzhin gshegs pa'o/ /dpag tu med pa dpag tu med pa zhes bya ba ni ji ltar 'bru'i phung po'am 'bras sA lu'i phung po gzhal du yod pa bzhin du thar pa ni de lta ma yin no/ /dpag tu med pa zhes bya ba ni 
ji ltar rgya mtsho'i chu dpag tu med pa de bzhin du thar pa yang de dang 'dra bar dpag tu med do/ /thar pa gang yin pa de ni de bzhin gshegs pa'o/ /tshad med pa'i chos can tshad med pa'i chos can zhes bya ba ni ji ltar sems can gcig gi las kyi rnam par smin pa tshad yod pa'i chos 
can yin pa bzhin du thar pa ni de lta ma yin te/ tshad med pa'i chos can zhes bya ba ni ji ltar sems can rnams kyi 'khor ba'i mtha' las nges par 'byung ba tshad med pa bzhin du thar pa yang de dang 'dra'o/ /thar pa gang yin pa de ni de bzhin gshegs pa'o/ /mchog dang phul 
dang gtso bo mchog dang phul dang gtso bo zhes bya ba ni gang la mchog dang phul dang gtso bor gyur pa'i thar pa gzhan med pa ste/ ji ltar rgya mtsho chen po la de dang 'dra ba'i chu chen po gzhan med pa bzhin du thar pa yang de dang 'dra ste/ thar pa rang nyid mchog dang phul dang gtso bo yin 
</page>

 <page>
<ph>145</ph><p>054-73a</p>
no/ /thar pa gang yin pa de ni de bzhin gshegs pa'o/ /rab rab ces bya ba ni ji ltar nam mkha'i gong na nam mkha' gzhan nam nam mkha' las lhag pa'i chos gzhan med pa de bzhin du thar pa'i gong na thar pa'i chos gzhan med de/ thar pa gang 
yin pa de ni de bzhin gshegs pa'o/ /kun tu rab kun tu rab ces bya ba ni ji ltar ri dgas thams cad las 'das pa ni seng ge'i sa yin pa de bzhin du thar pa ni chos thams cad las 'das te gcig tu 'od gsal ba'o/ /thar pa gang yin pa de ni de bzhin gshegs pa'o/ /
bla ma bla ma zhes bya ba ni ji ltar phyogs thams cad kyi nang na byang phyogs mchog ces bya ba de bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /bla na med pa bla na med pa zhes bya ba ni ji ltar yul thams cad kyi nang na ni byang phyogs pa la yul bla na 
med pa zhes bya ba bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nges pa nges pa zhes bya ba ni ji ltar lha rnams dang mi rnams kyi 'chi ba ni nges la srog ni ma nges pa ste/ thar pa ni lha dang mi rnams 'chi bar nges pa bzhin du nges pa dang 
gnas pa'i chos can yin te/ thar pa gang yin pa de ni de bzhin gshegs pa'o/ /mi brtan pa ma yin pa mi brtan pa ma yin pa zhes bya ba ni ji ltar 'dam bu dang / e raN+Da ba dang / lbu ba rnams mi brtan pa bzhin du thar pa ni de lta ma yin no/ /mi brtan pa zhes bya ba ni mar gyi snying khu 
lta bu'o/ /thar pa ni mi brtan pa ma yin pa'o/ /thar pa gang yin pa de ni de bzhin gshegs pa'o/ /'jig pa'i chos can ma yin pa 'jig pa'i chos can ma yin pa zhes bya ba ni ji ltar rtsig ngos la sbrang bu 'khod pa rnams kha cig ni 'byar/ kha cig ni 'khod/ kha cig ni 
'gro/ kha cig ni rtse ba bzhin du thar pa ni de lta ma yin no/ /'jig pa'i chos can ma yin pa zhes bya ba ni ji ltar ri mo mkhan gyis ri mo bris pa'i rtsig ngos la de dag 'khod par mi nus shing 'byar bar mi 'gyur ba de bzhin du thar pa ni nyes pa thams cad kyis mi gos pa ste/ thar pa gang 
</page>

 <page>
<ph>146</ph><p>054-73b</p>
yin pa de ni de bzhin gshegs pa'o/ /mtha' yas pa mtha' yas pa zhes bya ba la thar pa ni grong phrag lta bu ma yin te/ mtha' yas pa ni ji ltar nam mkha' la mtha' med pa de bzhin du bde ba'i rnam pa mtha' yas pa ni thar pa'o/ /thar pa gang yin pa de ni de bzhin gshegs pa'o/ /
bstan du med pa bstan du med pa zhes bya ba ni ji ltar nam mkha' la bya'i rjes mi snang ba de bzhin du thar pa ni brtag par dka' ba ste/ thar pa gang yin pa de ni de bzhin gshegs pa'o/ /zab mo zab mo zhes bya ba ni shin tu sha thang bas 'jug pa'i chos can yin te/ ji ltar pha ma 
dka' ba byed pa'i yon tan rnams shin tu sha thang bas 'jug pa'i sgo nas shin tu zab pa de bzhin du thar pa ni zab pa ste/ thar pa gang yin pa de ni de bzhin gshegs pa'o/ /shin tu blta dka' ba shin tu blta dka' ba zhes bya ba ni ji ltar mis rang gi mgo bo'i steng shin tu 
blta dka' ba de bzhin du thar pa ni nyan thos dang rang sangs rgyas thams cad kyis kyang shin tu blta bar dka' ste/ thar pa gang yin pa de ni de bzhin gshegs pa'o/ /gnas med pa gnas med pa zhes bya ba ni khyim dang nam mkha'i tshig bla dgas te/ thar pa ni de lta ma 
yin no/ /gnas med pa zhes pa ni go skabs med pa'i tshig bla dgas te/ gang la srid pa'i gnod pa nyi shu rtsa lnga med pa de ni thar pa'o/ /thar pa gang yin pa de ni de bzhin gshegs pa'o/ /nyon mongs pa med pa nyon mongs pa med pa zhes bya ba ni ji ltar mi'i chang par skyu ru ra 
gzung du yod pa bzhin du thar pa ni de dang 'dra bar ci yang gzung du med do/ /nyon mongs pa med pa zhes bya ba ni ji ltar sgyu ma mkhan gyis sprul pa'i sgyu ma la ci yang gzung du med pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /skyon med 
pa'i lus skyon med pa'i lus zhes bya ba ni ji ltar mi'i lus la sme ba dang / shu ba dang / mdze dang / pags pa'i nad dang / skyon rnams med par gyur pa bzhin du thar pa ni de lta ma yin no/ /skyon med pa'i lus zhes bya ba ni ji lta ba'i 'o ma rang bzhin gyis mdog gcig pa 
</page>

 <page>
<ph>147</ph><p>054-74a</p>
bzhin du thar pa yang mtshan nyid gcig pa ste/ thar pa gang yin pa de ni de bzhin gshegs pa'o/ /dag pa dag pa zhes bya ba ni ji ltar rnyog pa'i dri ma dang 'dres pa'i chu'i nang du ke ta ka'i 'bras bu bdar na chu'i rang bzhin dag par 'gyur ba bzhin du thar pa ni de lta 
ma yin no/ /dag pa zhes bya ba ni ji ltar nam mkha' la char pa'i chu ro gcig cing rnam par dag pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /grol ba grol ba zhes bya ba la thar pa ni zla ba tshes bcwa lnga dri ma med pa dang 'dra ste/ 
zla ba sprin gyis g.yogs pa lta bu ma yin no/ /thar pa gang yin pa de ni de bzhin gshegs pa'o/ /zhi ba zhi ba zhes bya ba ni ji ltar sems can rims nad kyis thebs pa las rims nad dang bral bar 'gyur ba de bzhin du thar pa ni de lta ma yin te/ zhi ba zhes bya ba la thar pa ni sems 
can nad med cing gnod pa med pa bzhin te/ thar pa gang yin pa de ni de bzhin gshegs pa'o/ /mnyam pa nyid mnyam pa nyid ces bya ba ni ji ltar lug thug re gnyis phan tshun 'thab pa na stobs mnyam pa bzhin du thar pa ni de lta ma yin te/ ji ltar ma dang bu 'thun par smra 
ba de bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nye bar zhi ba nye bar zhi ba zhes bya ba la gnas kyi mchog de thob pa ni gnas gzhan 'dod mi srid do/ /chog mi shes pa zhes bya ba ni ji ltar nyam chung ba'i tshe kha zas kyi mchog zos pa'i 'og tu dar 
ba btung ba'i sems skye bar 'gyur ba bzhin du thar pa ni de lta ma yin te/ thar pa gang yin pa de ni de bzhin gshegs pa'o/ /chad pa chad pa zhes bya ba la sred pa'i zhags pa lta bu'i nang gi 'dod pa chad pa gang yin pa de ni chad pa'i sgo nas thar pa yin no/ /thar pa gang yin pa de ni de bzhin 
gshegs pa'o/ /pha rol pha rol zhes bya ba ni ji ltar chu klung la tshu rol dang pha rol gyi 'gram gnyis yod pa de bzhin du thar pa ni de lta ma yin te/ thar pa ni pha rol yin no/ /thar pa gang yin pa de ni de bzhin gshegs pa'o/ /chu klung bzhin zhes bya ba la chu klung nyid dper rung 
</page>

 <page>
<ph>148</ph><p>054-74b</p>
bar zad kyi 'jig rten na chu klung gzhan dper rung ba med do/ /chu klung zhes bya ba ni rgya mtsho la bya ste/ chu klung thams cad kyi nang na rgya mtsho 'ba' zhig chu klung yin pas na rgya mtsho ni chu klung zhes bya ba'i grangs su gtogs so/ /chu klung zhes bya ba ni sgra chen po sgrogs pa'i phyir te/ 
thar pa ni chu klung rgya mtsho'i pha rol dang 'dra'o/ /thar pa gang yin pa de ni de bzhin gshegs pa'o/ /bzang po bzang po zhes bya ba ni gang la ko sha ta ka'i 'bras bu lta bu'i ro tsha ba med pa ste/ thar pa ni ko sha ta ka'i 'bras bu lta bu ma yin gyi thar pa ni rgun 'brum lta bu yin no/ /thar pa gang 
yin pa de ni de bzhin gshegs pa'o/ /ji ltar sman pa rtsi dang sman thams cad kyis sems gnas par byas nas nad do cog sel ba de bzhin du thar pa yang nyes pa thams cad dang bral ba'o/ /thar pa gang yin pa de ni de bzhin gshegs pa'o/ /'dun pa drag po 'dun pa drag po zhes bya 
ba ni ji ltar grong chung ngur skye bo phal po che 'jug pa'i skabs med pa de bzhin du thar pa ni de lta ma yin te/ thar pa gang yin pa de ni de bzhin gshegs pa'o/ /srid pa dang dga' ba zad pa zhes bya ba ni sgyu ma sprul pa dang bral ba lta bu ste/ gang la skyes pa dang bud med 'khrig pa'i chos can rnams kyi 
phan tshun du gtam zer ba yod pa bzhin du thar pa ni de lta ma yin te/ rang bzhin gyis ngo bo nyid kyi chos can 'dod chags dang / zhe sdang dang gti mug dang bral ba gang yin pa de ni thar pa'o/ /thar pa gang yin pa de ni de bzhin gshegs pa'o/ /skom pa 'dul ba skom pa 'dul ba zhes bya ba ni 
gang la sred pa'i bag tsam yang med pa'o/ /yi dgas kyi sred pa med pa ni chos kyi sred pa'o/ /chos kyi sred pa zhes bya ba ni sems can thams cad la snying brtse ba'o/ /thar pa ni yi dgas kyi sred pa lta bu ma yin te/ bdag dang bdag gir 'dzin pa dang bral ba de ni thar pa'o/ /
thar pa gang yin pa de ni de bzhin gshegs pa'o/ /'gog pa 'gog pa zhes bya ba ni thar pa ste srid pa la zhen pa med pa'o/ /thar pa gang yin pa de ni de bzhin gshegs pa'o/ /gnas gnas zhes bya ba ni thar pa ste srid pa thams cad las nges par sgrol zhing skyob 
</page>

 <page>
<ph>149</ph><p>054-75a</p>
pa yin no/ /thar pa gang yin pa de ni de bzhin gshegs pa'o/ /skyabs skyabs zhes bya ba ni ji ltar de bzhin gshegs pa la skyabs su song nas skyabs gzhan mi tshol ba lta bu'o/ /ji ltar rgyal po la skyabs su 'gro ba mi brtan pa bzhin du thar pa ni de lta ma 
yin te bde ba brtan pa ni thar pa'o/ /thar pa gang yin pa de ni de bzhin gshegs pa'o/ /dpung gnyen dpung gnyen zhes bya ba ni nags khung dgon pa mchog tu 'jigs pa bzhin du thar pa ni de lta ma yin te/ ji ltar ri dgas kyi rgyal po'i dpung gnyen ri dgas gzhan rnams la 
med pa bzhin no/ /ri dgas kyi rgyal po ni 'chi bas 'jigs pa thams cad kyis 'jigs pa med pa de bzhin du thar pa ni dpung gnyen yin no/ /thar pa gang yin pa de ni de bzhin gshegs pa'o/ /bde ba bde ba zhes bya ba ni rin po che'i gling dang 'dra ste/ de bzhin du thar pa ni chos kyi 
'byung khung ngo / /thar pa gang yin pa de ni de bzhin gshegs pa'o/ /nyam nga ba med pa nyam nga ba med pa zhes bya ba ni ji ltar stag gis 'jigs shing skrag nas khron par song ba'i 'og tu khron pa'i nang nas bdag 'byin nus pa su yod ces zer ba de bzhin du thar pa ni khron pa lta bu ma yin no/ /
nyam nga ba med pa zhes bya ba ni ji ltar gru chag pa las gru gzhan zhig rnyed de rgya mtsho chen po las nges par rgal nas nyam nga ba med cing bde bar gyur pa de bzhin du thar pa ni nyam nga ba med pa'o/ /thar pa gang yin pa de ni de bzhin gshegs pa'o/ /gnas bcom pa zhes bya ba ni go skabs zad pa 
ste/ ji ltar 'o ma las zho 'byung / zho las mar sar 'byung / mar sar las zhun mar 'byung / zhun mar las mar gyi snying khu 'byung ba bzhin du thar pa ni gnas thams cad yongs su chad pa ste/ mar gyi snying khu ltar rang bzhin du gnas pa'o/ /thar pa gang yin pa de ni de bzhin 
gshegs pa'o/ /nga rgyal 'dul ba nga rgyal 'dul ba zhes bya ba ni ji ltar sa'i mnga' bdag rgyal po nga ni rgyal po thams cad kyi mchog yin no snyam pa'i nga rgyal 'dul ba bzhin du thar pa ni de lta ma yin te/ thar pa ni nga rgyal med cing nga rgyal du 'dzin pa med pa'o/ /thar pa gang yin pa de ni de bzhin gshegs 
</page>

 <page>
<ph>150</ph><p>054-75b</p>
pa'o/ /rgyags pa 'dul ba rgyags pa 'dul ba zhes bya ba ni gang la 'khrig pa'i 'dun pa'i ming yang med pa de ni thar pa'o/ /thar pa gang yin pa de ni de bzhin gshegs pa'o/ /ma rig pa 'dul ba ma rig pa 'dul ba zhes bya ba ni ji ltar 'o ma las gcig nas gcig tu brgyud de dri ma'i nyes pa 
gang dang gang zad par gyur pa de dang de las mar gyi snying khu 'ba' zhig 'byung bar 'gyur ba de bzhin du ma rig pa las rig pa 'ba' zhig 'byung bar 'gyur te/ ma rig pa gang yin pa de ni thar pa'o/ /thar pa gang yin pa de ni de bzhin gshegs pa'o/ /dben pa dben pa zhes bya ba ni gang 
la zla'i chos gzhan med pa ste/ glang po che'i dgon pa na glang po che gcig pu rgyu zhing gcig pu gnas pa bzhin du thar pa yang de dang 'dra'o/ /thar pa gang yin pa de ni de bzhin gshegs pa'o/ /rnam par spong ba rnam par spong ba zhes bya ba ni bdag med pa gzung bar bstan te/ de ni de 
bzhin gshegs pa'i snying po la 'jug pa'o/ /ji ltar e raN+Da dang / 'dam bu'i sdong bu ni 'bras bu ma gtogs par thog thag tu snying po med pa de bzhin du lha dang mi dang lha ma yin gyi lus thams cad ni de bzhin gshegs pa'i snying po ma gtogs pa thams cad e raN+Da dang 'dam bu 
bzhin du snying po med do/ /srid pa snying po med pa thams cad rnam par spangs pa ni thar pa'o/ /thar pa ni rang la brda sprod pa yin te/ thar pa gang yin pa de ni de bzhin gshegs pa'o/ /spong ba spong ba zhes bya ba ni kha zas ma zhu bas kha zas ma tshos pa spong ba bzhin du srid pa thams 
cad bcad pa dang spangs pa ste/ de ltar na thar pa ni mkhas pa'o/ /thar pa gang yin pa de ni de bzhin gshegs pa'o/ /rang sangs rgyas kyi chos rang sangs rgyas kyi chos zhes bya ba ni ji ltar klu shing gi me tog pa mkhal gyi me tog ma yin pa bzhin du thar pa yang de dang 'dra ste/ thar pa gang 
yin pa de ni de bzhin gshegs pa'o/ /khams khams zhes bya ba la khams de ni sems can thams cad kyi khams so/ /srog de ni sems can thams cad kyi srog go/ /thar pa yang de dang 'dra ste/ thar pa gang yin pa de ni de bzhin gshegs pa'o/ /skye mched skye mched ces bya ba ni gang 
</page>

 <page>
<ph>151</ph><p>054-76a</p>
la 'byung ba'i sgo yod pa ste/ bdag med pa bsgoms nas bdag gi lam la 'jug pa de ni thar pa'o/ /thar pa gang yin pa de ni de bzhin gshegs pa'o/ /dge ba dge ba zhes bya ba ni ji ltar rjes su bstan par bya ba rnams la bla ma'i tshig gcig tu med pa lta bu'o/ /
dge ba zhes bya ba ni legs pa yin te/ de ni thar pa'o/ /thar pa gang yin pa de ni de bzhin gshegs pa'o/ /'jig rten las 'das pa 'jig rten las 'das pa zhes bya ba ni chos thams cad kyi nang na gnas kyi dam pa ste/ de ni thar pa'o/ /ji ltar khu bcud thams cad kyi 
nang na mchog ni ba'i 'o ma yin pa bzhin du 'jig rten las 'das pa de ni thar pa yin no/ /thar pa gang yin pa de ni de bzhin gshegs pa'o/ /mi g.yo ba mi g.yo ba zhes bya ba ni ji ltar sgo gtan gyi rten ma phyogs bzhi'i rlung gis bskyod mi nus pa de bzhin du thar pa yang de dang 'dra bar brtan zhing mi 
g.yo ba yin no/ /thar pa gang yin pa de ni de bzhin gshegs pa'o/ /rgya mtsho'i rlabs ni mi brtan pa'i rang bzhin can yin te thar pa ni de lta ma yin no/ /thar pa gang yin pa de ni de bzhin gshegs pa'o/ /gnas gnas zhes bya ba ni rgyal po'i pho brang khang bzang 'phan skyon med pa de yang 
bcos ma yin no/ /thar pa de ni de lta ma yin te/ thar pa gang yin pa de ni de bzhin gshegs pa'o/ /nges pa nges pa zhes bya ba ni ji ltar 'dzam bu chu bo'i gser skyon med cing thams cad du las su rung ba bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /
thar pa ni byis pa'i spyod pa lta bu ma yin no/ /thar pa gang yin pa de ni de bzhin gshegs pa'o/ /shin tu sbyangs pa shin tu sbyangs pa zhes bya ba ni ji ltar rgyal srid kyi dbang phyug thob nas mthu che zhing bag yangs su 'dug pa bzhin du phung po yongs su spangs pa ni thar pa yin no/ /thar 
pa gang yin pa de ni de bzhin gshegs pa'o/ /mthar thug pa mthar thug pa zhes bya ba ni nyon mongs pa mi gtsang ba zad pa ste/ thar pa ni rgyal po'i btson ra nas phyin pa'i mi dang 'dra'o/ /thar pa gang yin pa de ni de bzhin gshegs pa ste/ bcos ma ma yin pa'i bde ba'o/ /'dod 
</page>

 <page>
<ph>152</ph><p>054-76b</p>
chags dang zhe sdang dang gti mug spong ba 'dod chags dang zhe sdang dang gti mug spong ba zhes bya ba ni gsum gyi btang ba ste/ ji ltar mi sbrul gdug pas zin pa bdag nyid sos par bya ba'i phyir bad kan skyug par byed pa bzhin du nyon mongs pa'i bad kan zad pa ni thar pa'o/ /thar pa gang yin pa de ni de 
bzhin gshegs pa'o/ /nyon mongs pa spong ba nyon mongs pa spong ba zhes bya ba la sbrul gdug pa 'dra ba'i nyon mongs pa zad pa ni thar pa'o/ /thar pa gang yin pa de ni de bzhin gshegs pa'o/ /phung po spong ba phung po spong ba zhes bya ba la sdug bsngal thams cad bor te shas cher bde ba ni 
thar pa'o/ /thar pa gang yin pa de ni de bzhin gshegs pa'o/ /'dod chags dang zhe sdang dang gti mug zad pa 'dod chags dang zhe sdang dang gti mug zad pa zhes bya ba la gsum zad par byas te rtsa nas bton pa ni thar pa'o/ /thar pa gang yin pa de ni de bzhin gshegs pa'o/ /phung po 
thams cad spangs pa phung po thams cad spangs pa zhes bya ba ni nyes pa thams cad spangs pa ste/ legs par mthong ba'i phyir ro/ /de ni thar pa yin te/ thar pa gang yin pa de ni de bzhin gshegs pa'o/ /'dus byas thams cad spangs pa'i don 'dus byas thams cad 
spangs pa'i don zhes bya ba ni thar pa ste/ dge ba thams cad sgrub pa'o/ /thar pa gang yin pa de ni de bzhin gshegs pa'o/ /lam chad pa lam chad pa zhes bya ba ni bdag med pa bsgoms nas rgyun mi 'chad pa'i tshul gyis bdag med pa 'dzin pa dang / bdag bsgoms 
nas rgyun mi 'chad pa'i tshul gyis bdag 'dzin pa dang / gnyis ka'i phyogs bsgoms nas sangs rgyas kyi khams gang yin pa de ni yod do zhes de 'dzin pa gang yin pa de ni thar pa'o/ /thar pa gang yin pa de ni de bzhin gshegs pa'o/ /stong pa nyid stong pa nyid ces bya ba ni gang 
gi tshe btsal kyang ci yang ma rnyed pa ste/ ci yang med pa zhes bya ba ni gcer bu pa rnams la yang yod mod kyi/ thar pa ni de lta ma yin no/ /stong pa nyid ces bya ba ni ji ltar sbrang rtsi dang / zhun mar dang / 'bru mar dang / chu dang / zho'i bum pa rnams la zho yod kyang rung med kyang rung / 
</page>

 <page>
<ph>153</ph><p>054-77a</p>
zho'i bum pa zhes bya ba dang / de bzhin du sbrang rtsi dang / chu yod kyang rung med kyang rung sbrang rtsi dang / chu'i bum pa zhes bya ni/ ci de la bum pa stong pa zhes bya'am/ de dag med pa la bum pa rang nyid stong ngam/ gzugs kyang yod kha dog kyang yod na ji ltar stong pa zhes bya/ thar 
pa ni de lta bur stong pa ma yin te/ thar pa la ni gzugs dang kha dog phun sum tshogs pa yang yod na ji ltar zho'i bum pa stong pa ma yin du zin kyang zho med pa'i phyir stong pa zhes bya ba bzhin du thar pa yang stong pa ma yin bzhin du stong pa zhes bya ba ste/ gzugs yod bzhin du ji ltar stong pa zhes bya zhe 
na/ stong pa zhes bya ba ni nyon mongs pa'i rnam pa dang / srid pa'i tha snyad nyi shu rtsa lnga dang / sdug bsngal dang 'jig rten gyi chos lugs dang / cho ga dang / spyod yul 'byung ba rnams med pa'i phyir zho'i bum pa zho med pa bzhin du thar pa la stong pa zhes bya ba ste/ de la ni bum pa'i gzugs 
mi g.yo ba bzhin du shas cher bde ba dang / dga' ba dang / rtag pa dang / brtan pa dang / ther zug dang / 'jig rten las 'das pa'i chos dang / cho ga dang spyod yul rnams yod do/ /thar pa ni bum pa'i gzugs bzhin du rtag pa dang / brtan pa dang / ther zug pa ma yin gyi/ bum 
pa ni chag par 'gyur te rgyu'i sgo nas bzhag pa tsam du zad do/ /thar pa ni byas pa ma yin pa'i phyir chag par mi 'gyur la/ thar pa gang yin pa de ni bcos ma ma yin pa'i khams yin te de ni de bzhin gshegs pa'o/ /sred pa zad pa sred pa zad pa zhes bya ba ni sangs rgyas su gyur 
pa'i mod la bdag dbang por gyur cig ce'am/ dbang phyug chen po'am/ mi mjed kyi bdag po tshangs par gyur cig ces bya ba'i sred pa dang 'dod pa gzhan de na med de/ yod ces bya ba'am/ skye bar 'gyur zhes bya ba mi srid do/ /sred pa zad pa gang yin pa de ni sangs rgyas 
so/ /de ni thar pa'o/ /thar pa gang yin pa de ni de bzhin gshegs pa'o/ /'dod chags dang bral ba 'gog pa 'dod chags dang bral ba 'gog pa zhes bya ba la sred pa thams cad la zhen pa dang / 'dod pa ma lus pa/ lus pa med pa/ lhag pa med pa/ thams 
</page>

 <page>
<ph>154</ph><p>054-77b</p>
cad las 'dod chags dang bral ba rnams gtan du rab tu zhi bar gyur pa ni thar pa yin te 'ching ba thams cad 'gog pa'o/ /de ltar 'gog pa gang yin pa de ni thar pa'o/ /thar pa gang yin pa de ni de bzhin gshegs pa'o/ /mya ngan las 'das pa mya ngan las 'das pa zhes bya 
ba ni ji ltar ri dgas kyi khyu rngon pa'i lag nas shor ba 'chi bas 'jigs shing skrag nas thabs ci yod pas rgyug cing drang srong gi gnas su phyin nas bde bar 'gyur zhing dbugs phyin par 'gyur ba de bzhin du ji ltar dbugs phyin cing bde bar 'gyur ba de lta bur sems can mang po mya 
ngan las 'das pa zad mi shes pa srid pa mngon par 'du byed pa dang / nyon mongs pa'i rnam pa'i sgra thams cad kyi lag nas/ thal te shor nas 'chi bas 'jigs shing skrag ste/ thabs ci yod pas rgyug cing chos kyi drang srong gi gnas de bzhin gshegs pa thub pa'i bzhugs yul 
zla med pa'i skyabs su dong nas dbugs phyin par gyur te/ de dag gang gi tshe dbugs phyin cing bde bar gyur pa de ni mya ngan las 'das pa zad mi shes pa'i mya ngan las 'das pa'o// //bam po bdun pa/ de nas bcom ldan 'das la 'od srung chen po dang rus gcig 
pas 'di skad ces gsol to/ /gal te de lta lags na dgra bcom pa yang dag par rdzogs pa'i sangs rgyas thams cad mkhyen pa rnams ma mchis pa'i slad du lus yongs su gtong ba'i sgo nas mya ngan las 'das pa mchog tu bde ba 'thob par mi 'gyur te/ gsum la skyabs su 
mchis pa rnams mya ngan las 'da' bar mi 'gyur lags so/ /bka' stsal pa/ ji ltar mi brgyal ba las sangs pa'i drung du mi dag dong ste/ khyod sangs shing bde bar gyur tam zhes dris na/ de sangs nas bdag sangs te bde bar gyur to zhes zer te/ de brgyal ba las 
sangs pa bzhin du srid pa nyi shu rtsa lnga po thams cad las grol na sangs rgyas kyi yongs su mya ngan las 'das pa thob pa yin no/ /mchog tu bde ba zhes bya ba de ni der zad mi shes pa'i 'du shes kyis mchog tu bde ba'i rnam pa mang ba gang yin pa ste/ de ni yongs su mya ngan las 
</page>

 <page>
<ph>155</ph><p>054-78a</p>
'das pa yin no/ /de ni thar pa yin no/ /mchog tu brtan pa dang / mi g.yo ba dang / bde ba dang / rtag pa myong ba gang yin pa de ni thar pa'o/ /thar pa gang yin pa de ni de bzhin gshegs pa'o/ /de nas bcom ldan 'das la 'od srung chen po dang rus 
gcig pas 'di skad ces gsol to/ /ma skyes pa dang / ma 'gags pa gang lags pa de thar pa lags/ de de bzhin gshegs pa lags zhes bgyi'am/ bcom ldan 'das kyis bka' stsal pa/ rigs kyi bu de lta los kyang ste de ni thar pa yin no/ /de ni de bzhin 
gshegs pa yin no/ /gsol pa/ 'o na nam mkha'i khams kyang ma skyes pa ma byung ba lags na/ thar pa yang de dang 'dra/ de bzhin gshegs pa yang de dang 'dra zhes bgyi'am/ bka' stsal pa/ de lta ma yin te/ thar pa ni nam mkha'i khams dang 'dra ba ma yin no/ /gsol 
pa/ 'o na ci lta bu lags/ bka' stsal pa/ rigs kyi bu dper na bya shang shang te'u'am/ ka la ping ka gang gi tshe skad 'byin pa de'i tshe/ khwa ltar skad 'byin ces bya'am/ gsol pa/ bcom ldan 'das de ni ma lags te/ bya gzhan rnams kyi skad ni de dag gi skad kyi dper yang mi 
rung lags so/ /khwa'i skad ni shang shang te'u dang ka la ping ka'i skad kyi brgya'i char yang mi spyod/ stong gi char yang mi spyod/ grangs dang / cha dang / dpe dang / rgyur yang mi bzod lags so/ /bya de dag ni dpe ma mchis pa lags so/ /bcom ldan 'das de bzhin gshegs 
pa'i gsung ni rgyu'i sgo nas dpe ma mchis pa lags so/ /bka' stsal pa/ rigs kyi bu legs so legs so/ /rigs kyi bu khyod kyis de ltar bshad par bya ba'i rigs te legs so/ /de bas na thar pa gang yin pa de ni de bzhin gshegs pa'o/ /thar pa'i rgyu dang dpe gzhan ni lha dang mi 
dang lha ma yin dang bcas pa'i 'jig rten na med de/ dpe med bzhin du gdul bar bya ba'i dbang gis yon tan 'di 'dra'o/ /de 'dra'o zhes dpes bstan to/ /thar pa'i dpe ni de bzhin gshegs pa yin te/ de ci'i phyir zhe na/ de bzhin gshegs pa gang yin pa de ni thar pa'o/ /thar 
</page>

 <page>
<ph>156</ph><p>054-78b</p>
pa gang yin pa de ni de bzhin gshegs pa ste/ 'di la gnyis su byar med cing tha dad par byar med do/ /rigs kyi bu dper na dpe med bzhin du rgyu'i don gyis dper len pa yang yod de/ kye ma bzhin bzangs khyod zla ba nya bzhin zhes bya ba dang / glang po che bzang khyad gangs kyi 
ri bzhin zhes bya mod kyi/ ci zla ba bzhin dang 'dra'am/ bzhin yang zla ba dang 'dra'am/ ci glang po che ri dang 'dra'am/ ri yang glang po che dang 'dra'am/ rigs kyi bu de bzhin du thar pa yang dpe med bzhin du sems can nges par bsgral ba'i phyir 'dir rgyu'i dbang gis dpes bstan par 
rig par bya'o/ /chos kyi de kho na nyid kyang rgyu'i dbang gis chos kyi de kho na nyid du rig par bya'o/ /gsol pa/ ci'i slad du de bzhin gshegs pa rnam pa gnyis su ston lags/ bka' stsal pa/ rigs kyi bu gzhan yang dper na mi la la zhig ral gri thogs nas ngas de bzhin 
gshegs pa dgra bcom pa yang dag par rdzogs pa'i sangs rgyas gsad do snyam ste gsod par byed la/ de bzhin gshegs pa ni log pa cung zad kyang mi mdzad de/ zhum pa med cing dgyes bzhin du bzhugs na/ ci mi de mtshams med pa byed pa zhes bya'am 'on te mi bya/ gsol pa/ 
dngos po'i sgo nas mtshams med pa bgyis pa zhes mi bgyi lags so/ /de ci'i slad du zhe na/ bsags pa'i khams ma bshig pas na dngos po'i sgo nas mtshams med pa bgyid pa ma lags so/ /de bzhin gshegs pa'i sku la ni bsags pa'i khams kyi bag kyang 
ma mchis te/ chos kyi khams lags na ji ltar bgrongs su rung / de bas na sems bskyed pa dang / btsal ba tsam las mtshams med pa bgyid pa zhes bgyi ste/ 'dir rgyu'i dbang gis chos kyi de kho na nyid rig par bgyi ba lags so/ /bka' stsal pa/ rigs kyi bu legs so 
legs so/ /ngas kyang tshig de skad du smra bar bsams so/ /rigs kyi bu gzhan yang 'di na mi sdig can la la zhig bdag gi ma bsad do snyam nas dgon pa zhig na khre rgod dang sran chung gi g.yul du bya ra byas nas ma der 'ongs pa dang / khyod kyis nga'i thugs pa legs par khyer te ma 
</page>

 <page>
<ph>157</ph><p>054-79a</p>
'ongs so zhes zer te/ dgra sta brdar nas gsad par byas pa dang / dgra sta brdar ba'i bar de'i skabs su de'i ma skrag nas sog ma'i phung po'i nang du zhugs so/ /de nas de dgra sta thogs te sog ma'i phung po la bsnun nas da ni bdag gi ma shi'o snyam ste/ mi gzhan 
gyis 'jigs nas sog ma legs par ma brtags so/ /de nas ma de de'i nang nas byung ste song ngo / /de nas de bdag gi ma shi zin no snyam ste sems dga' bar gyur na/ mtshams med pa byed pa zhes bya'am/ 'on te mi bya/ gsol pa/ ma sod pa zhes mi bgyi lags so/ /
yang gsol pa ci lags/ mtshams ma mchis pa'i las kyi rgyu'i dngos po zhu bar 'tshal lam/ bka' stsal pa/ pha ma'i phung po bshig pas mtshams med pa byed pa zhes bya bas de'i phyir de mtshams med pa byed pa ni ma yin gyi/ ma gsod pa'i sems bskyed pa brtsams 
pas na mtshams med pa byed pa dang 'dra ba yin no/ /phung po dang khams dang skye mched kyi dngos po ma bshig gi bar du mtshams med pa byed pa rdzogs pa zhes mi bya ste/ 'dir rgyu'i dbang gis chos kyi de kho na nyid rig par bya'o/ /gsol pa/ bcom ldan 'das legs lags so/ /
legs lags so/ /de ltar rgyu'i dbang gis rig par yang bgyi/ rig par yang mi bgyi lags so/ /bka' stsal pa/ rigs kyi bu de bzhin du ngas rgyu'i dbang gis thar pa brjod pa yin no/ /rgyu'i sgo nas mya ngan las 'das pa yon tan dpag tu med pa dang ldan pa dpe med pa kho 
na yin no/ /de bzhin du yongs su mya ngan las 'das pa chen por 'gro ba yang yon tan dpag tu med pa dang ldan pa yin no/ /deng de bzhin gshegs pa yongs su mya ngan las 'da' bar mdzad de/ de bas na yongs su mya ngan las 'das pa chen po'i don ni de yin no/ /gsol pa/ 
de bzhin gshegs pa ni zad par 'gyur ba ma lags so/ /de bzhin gshegs pa ni sku tshe zad mi shes pa lags par blta bar bgyi'o/ /bka' stsal pa/ rigs kyi bu legs so legs so/ /dam pa'i chos srung bas ni de skad bya ba'i rigs so/ /bdag gi the tshom nges 
</page>

 <page>
<ph>158</ph><p>054-79b</p>
par byed 'dod pas ni de ltar bya ba'i rigs so/ /de ltar na byang chub sems dpa' sems dpa' chen po ni sna grangs 'di bzhis chos ston par byed do/ /byang chub sems dpa' sna grangs bzhis chos ston pa'i le'u ste bzhi pa'o// //yongs su mya ngan las 'das pa chen 
po'i mdo 'di la dam pa'i chos kyi tshul thob pa dang dam pa'i chos 'byin pa dang / rten du gyur pa'i gang zag bzhi yod de/ skye bo mang po la phan pa dang / skye bo mang po la bde ba'i phyir 'jig rten du byung ngo / /bzhi gang zhe na/ kun nas nyon mongs pa'i rang bzhin can gyi mi gang zag 
de lta bu skye bo mang po la bde ba dang / skye bo mang po la phan pa'i phyir 'jig rten du 'byung ste/ 'di ni gang zag dang po'o/ /rgyun du zhugs pa'i 'bras bu dang / lan cig phyir 'ong ba'i 'bras bu dang ldan pa'i gang zag de lta bu ni gnyis pa'o/ /phyir mi 'ong ba ni gsum pa'o/ /
dgra bcom pa ni bzhi pa ste/ gang zag bzhi po 'di rnams ni rten du gyur pa yin no/ /de la so so'i skye bo zhes bya ba ni gang bdag nyid tshul khrims dang / cho ga dang / yon tan dang ldan par gyur nas chos 'byin par byed pa dang / de bzhin gshegs pa'i rtsa ba dang ldan pa gang 
yin pa de dag thog ma kho nar rgyas par byed cing don yang rtogs par byed la/ chos 'di ni 'dod chen chung ba'i yin gyi/ chos 'di ni 'dod chen che ba'i ma yin no zhes don brda sprod par byed pa dang / skyes bu chen po'i rnam par rtog pa brgyad ston par byed pa dang / nyes pa byung na 
de las bslang ba'i phyir gzhan dag la 'chags par byed pa dang / byang chub sems dpa'i spyad pa spyod pa na dgongs pa'i tshig la mkhas shing dam pa'i chos 'byin par byed pa 'di ni gang zag dang po ste/ so so'i skye bo'i grangs su gtogs mod kyi/ 'di ni so so'i skye bo thos 
pa dang mi ldan pa ma yin te/ brgyad pa'i so so'i skye bo byang chub sems dpa' sems dpa' chen po de bzhin gshegs pa rnams kyis sangs rgyas su 'gyur bar gsang ste lung bstan pas lung bstan pa yin no/ /de la rgyun du zhugs pa dang / lan cig phyir 'ong ba zhes bya ba ni gang 
</page>

 <page>
<ph>159</ph><p>054-80a</p>
thob nas dam pa'i chos 'dri ba dang / 'chang ba dang 'bral bar 'gyur ba mi srid pa dang / gzhan dag la yang sangs rgyas kyis gsungs pa ma yin pa rang bzo'i tshig dang / yi ge sna tshogs dang / bran dang bran mo yongs su 'dzin pa ston mi srid pa ste/ rgyun 
du zhugs pa dang / lan cig phyir 'ong ba'i grangs su ni gtogs mod kyi/ rgyun du zhugs pa dang / lan cig phyir 'ong ba ni ma yin no/ /de ltar sa dang po dang / gnyis pa dang / gsum pa thob pa'i byang chub sems dpa' sems dpa' chen po ni mngon sum du lung bstan pas sangs 
rgyas kyi gnas su sangs rgyas su 'gyur bar lung bstan to/ /phyir mi 'ong ba zhes bya ba ni chos de thob nas 'bral mi srid pa dang / gzhan dag la yang sangs rgyas kyis gsungs pa ma yin par rung ba ma yin pa'i mdo rang bzo sna tshogs kyi tshig dang / yi ge dang / bran dang bran 
mo la sogs pa yongs su 'dzin pa ston mi srid pa dang / glo bur gyi nye ba'i nyon mongs pa rnams kyis de la gnod par 'gyur mi srid pa dang / nang gi nyon mongs pa rnams kyis de la gnod par 'gyur mi srid pa dang / de bzhin gshegs pa'i khams bcabs te/ chos ston mi srid 
pa dang / khams bzhi'i sbrul gdug pa la rten pa'i glo bur gyi nad rnams kyis de la gnod par byed par 'gyur mi srid pa dang / bdag tu smra ba yang ma yin/ bdag med par smra ba tshar gcod pa yang yin la 'jig rten pa'i bdag rnam par spangs pa dang / 'jig rten pa'i bya ba 
rnams kyis kyang 'jig rten na 'thun par byed pa dang / theg pa chen po ma yin pa'i theg pa gzhan 'bar bar byed mi srid pa dang / srin bu'i rigs brgyad cu dang nyes dmigs chen po'i lus 'dzin pa ma yin pa dang / 'dod pa'i bsam pa rnam par spangs pa de'i lus la rmi lam du 
byung yang khu chu 'byung mi srid pa dang / 'chi ba'i 'jigs pa rnams 'ongs pa mthong na 'jigs mi srid pa'o/ /gang zag de lta bu ni phyir mi 'ong ba zhes bya ste gang zag gsum pa'o/ /de yang nges par phyir mi 'ong bas na phyir mi 'ong ba zhes bya ste/ gang zag de la ni phyir mi 'ong 
</page>

 <page>
<ph>160</ph><p>054-80b</p>
ba thob pa zhes kyang mi bya'o/ /sngar bstan pa'i yon tan rnams kyang yod la 'dir skyes na yang sngar bstan pa'i nyes pa rnams kyis mi gos so/ /byang chub sems dpa' sems dpa' chen po de ni 'ong ba dang 'gro ba'i tshul gyis rgyu bar byed kyang phyir mi 'ong ba'i grangs su gtogs te/ 
sems bskyed ma thag pa'i lung bstan pas sangs rgyas su lung bstan pa dang sems bskyed ma thag tu ring po mi thogs par sangs rgyas su 'gyur ba yin te gang zag de lta bu ni gang zag gsum pa'o/ /dgra bcom pa zag pa zad pa ni gang zag bzhi pa ste/ dgra bcom pa zhes bya ba 
ni nyon mongs pa med pa/ khur bor ba/ rang gi don gyi bya ba byas pa/ don grub pa/ sa bcu thob pa zhes bya ba'i don to/ /don gzhan yang rgyas par byed de mi skye ba'i chos la bzod pa'i lung bstan pas lung bstan pa dang / bdag nyid kyis ji ltar nus pa'i gzugs dang / ji ltar 
'dod pa'i gzugs mngon par sprul par byed pa dang / gang gi lus kyis sangs rgyas su 'gyur bar 'dod pa de'i lus kyis de bzhin gshegs pa dgra bcom pa yang dag par rdzogs pa'i sangs rgyas su 'gyur bar byed de/ yon tan 'di rnams dang ldan pa ni dgra bcom pa zhes bya ste/ 
yongs su mya ngan las 'das pa chen po'i mdo chen po 'di la gang zag bzhi po 'di rnams skye bo mang po la phan pa dang / skye bo mang po la bde ba'i phyir 'jig rten du 'byung ngo / /de dag ni de bzhin gshegs pa bzhin du lha dang mi rnams kyi ston pa yin te bzhi char yang skyes bu tshad ma yin no/ /
'jig rten du gyur pa yin no/ /gsol pa/ gang zag bzhi po de dag ni bdag gi tshad ma yang ma lags/ de dag ni rten du gyur pa yang ma lags so/ /de ci'i slad du zhe na/ bcom ldan 'das kyis khyim bdag gdangs can las brtsams te bdud tshar gcad par bka' stsal 
pa'i tshe/ gal te lha'am bdud dam tshangs pa yang rung ste nga dang 'dra bar lus mtshan sum cu rtsa gnyis dang / dpe byad bzang po brgyad cus brgyan pa dang / 'od 'dom gang dang ldan pa dang / bzhin mdzod spus brgyan pa'i sangs rgyas kyi sku'i tshul gyis 'ongs su zin kyang de khyed kyis 
</page>

 <page>
<ph>161</ph><p>054-81a</p>
tshar chod cig ces ngas gnang ste/ sdig can khyod 'di ltar dgra bcom pa'i gzugs kyis dgra bcom pa bzhin du bdag nyid ma 'dug shig /sdig can khyod nam mkha' la nyal bar byed cing glo g.yon phyogs nas me 'bar bar byed pa dang / g.yas phyogs 
nas chu 'bebs pa dang / me bzhin du 'bar zhing gzi byin dang ldan la dud par 'thul du zin kyang nga khyod kyi tshig mi nyan to/ /yid ches par mi byed do/ /gsung rab yan lag dgu lta bu ston du zin kyang nga dad par mi byed do zhes gyis shig /rigs kyi bu khyed de ltar dogs na nga 
yang tshar chod cig /rigs kyi bu dper na mtshan mo mun pa'i nang du khyi rkun 'ongs pa tshor na khyim bdag mo'am bran mos de la 'di skad du khyi rkun khyod ngas ma bsad par skyen par phyir song shig ces byas nas/ khyi rkun des de skad thos pa dang / phyir brgyugs te song la phyin cad kyang khyim 
der mi 'ong ba de bzhin du khyed kyis bdud sdig can khyi rkun bzhin du tshar chod la/ sdig can de ltar ma byed par ngas bcing ba rnam pa lngas ma bcings par skyen par phyir song shig ces de la de skad gyis shig dang / des de skad thos ma thag tu khyi rkun bzhin du phyir ldog par 'gyur te/ de ltar 
bdud tshar gcod par byed pa gang yin pa de dag ni dam pa yin te/ mya ngan 'das pa'i drung kho na na 'dug go zhes bcom ldan 'das kyis khyim bdag gdangs can las glengs te bdud tshar gcod pa na bka' stsal lags na/ bcom ldan 'das ci'i slad du gang zag bzhi po rnams rten du 
gyur par bzhugs par mdzad lags/ bdag ni de rnams la mi nyan cing glo ba mi ches lags so/ /bcom ldan 'das kyis bka' stsal pa/ rigs kyi bu de ni de bzhin te/ ngas ji skad smras pa de ni de kho na bzhin no/ /de lta mod kyi ngas bdud tshar gcad par smras pa ni byis pa nyan thos 
kyi theg pa pa sha'i mig dang ldan pa rnams kyi don du smras pa yin gyi theg pa chen po pa rnams kyi don du bdud tshar gcad par smras pa ma yin no/ /nyan thos kyi theg pa pa rnams la yang lha'i mig dang ldan pa dag yod mod kyi de dag ni sha'i mig ces bya ba'i grangs su gtogs so/ /theg pa chen 
</page>

 <page>
<ph>162</ph><p>054-81b</p>
po pa rnams la yang sha'i mig dang ldan pa dag yod mod kyi/ de dag ni sangs rgyas kyi spyan zhes bya ba'i grangs su gtogs so/ /de ci'i phyir zhe na/ theg pa chen po sangs rgyas kyi theg pa'i mdo'i de kho na nyid 'dzin pa'i phyir ro/ /rigs kyi bu gzhan yang dper na mi dpa' bo yul phyogs su 
grags pa snying stobs can rtul phod pa 'ga' zhig yod la/ de la mi sdar ma 'ga' zhig rten te sdar ma de dpa' bo de la dpa' slob pa na de la bsgo ba/ kye mi khyod dpa' bor 'gyur bar 'dod na ral gri'i so gtams pa'i steng du 'gro bar gyis shig /gang dang gang gi tshe 'thab pa 
de dang de'i tshe sus kyang mi 'jigs par gyis shig /lha yang rung / gtum po yang rung ste/ rtswa tsam du ltos shig /snying stobs dang / rtul phod pa la brtson par gyis shig /ru pa ngan pa kha cig dpa' bo'i cha lugs su bsgyur nas dpa' bo'i mtshon cha thogs 
te ur mo'i ral gri shubs nas phyung nas/ phye mar rlog pa ltar byed cing 'ong la ral gri gcig la gcig brdabs pa las me stag 'phro bar byed/ khus 'debs shing khrom gyi nang du 'ong ba de lta bu dag mthong na ma 'bros shig dang / ru pa ngan pa gang yin pa de dag gis 
de dag mthong nas 'di dag ni dpa' bo yin no snyam du rig nas khyi rkun bzhin du 'byer bar 'gyur la/ ru pa bzang po gang yin pa de dag ni khrel gyis dogs te then par byed do/ /ru pa ngan pa de dag ni de dag gis skrag nas 'byer bar 'gyur ba de bzhin du de bzhin gshegs pa yang 
nyan thos kyi theg pa pa rnams dpa' bo slob par mdzad de khyed bdud sdig can ru pa sdar ma lta bus ma 'jigs par dpa' slob pa bzhin du rtul phod par gyis shig dang / bdud yid mi bde bar 'gyur ro zhes ston to/ /rigs kyi bu gzhan yang rigs chen po dpa' bo'am/ dpa' 
bo'i bu la la zhig su la yang dpa' ma bslabs te de slob dpon su yang med bzhin du de rang bzhin gyis dpa' la rigs kyi bu chos lugs su gyur pa rang gi dpa' rigs kyi rkyen du 'tsham par dpa' ba de bzhin du/ theg pa chen po pa skyes pa'am/ bud med dam/ khye'u 
</page>

 <page>
<ph>163</ph><p>054-82a</p>
'am/ bu mo yang rung ste/ de dag gis dgongs te gsungs pa'i mdo'i tshig sna tshogs thos na de mi skrag mi dngang ba de dag ni sngon sangs rgyas du ma la bsnyen bkur byed byed pa yin te des na de dag gis theg pa chen po 'di khong du chud nas mngon par dad par 'gyur te/ bdud 
dam/ bdud bye ba yang rung de dag mthong na theg pa chen po pa rnams skrag par mi 'gyur te cung zad kyang ya mtshan du mi 'dzin to/ /dper na sbrul 'dzin pa'i mi la la zhig gis sman gnod sel dang sngags kyi mthus sbrul gdug pa rnams kyi dug med par byed la de dag gis mi 
'jigs pa de bzhin du bdud bye ba rnams kyang theg pa chen po'i mdo'i tshig gi sngags kyi gzi byin dang mthus rgyags pa med par 'gyur ro/ /rigs kyi bu gzhan yang klu'i sbrul gdug pa rnams kyi ni glang po che dang / stag dang / gzig dang / khyi rnams kyang bltas pa tsam gyis 
skrag par byed de/ kha cig ni 'chi bar yang 'gyur/ kha cig ni shir dogs nas sgra thos pa tsam gyis kyang 'byer bar 'gyur ro/ /mi kha cig ni klu'i sbrul gdug pa dang / nam mkha' lding dang / glang po che dang / seng ge dang / stag rnams la zhon te rgyu bar byed pa yang yod do/ /
mi kha cig ni klu dang / nam mkha' lding dang / seng ge dang / srin po de dag mthong na rgyags pa med par 'gyur te/ mi sdar ma de dang 'dra bar nyan thos dang rang sangs rgyas rnams ni bdud mthong na skrag par 'gyur la bdud ni de dag gis 'jigs pa med de bdud kyi las kyang byed do/ /
theg pa chen po pa rnams ni bdud la zhon te de dag gi gzi byin chen po dang / stobs chen po dang / snying stobs btul nas chos ston par byed de/ klu la sogs pa dang 'dra ba'i bdud stobs po che de dag skrag nas mod la dam pa'i chos la dga' bar 'gyur te/ 'di skad du 
da phyin chad dam pa'i chos kyi bar chad mi bgyid do zhes kyang zer ro/ /nyan thos kyi theg pa pa rnams ni nyon mongs pa'i rnam pas skrag go/ /theg pa chen po pa rnams ni nyon mongs pa rnams chung bar 'dzin te/ de ltar na theg pa chen po pa rnams ni rtul phod pa yin no/ /de 
</page>

 <page>
<ph>164</ph><p>054-82b</p>
bas na sngar bshad pa'i rgyu ni de yin te/ nyan thos kyi theg pa pa rnams kyi don du ngas bdud tshar gcad par bstan pa yin no/ /de ltar na yongs su mya ngan las 'das pa chen po'i mdo chen po ni mchog tu bzod par dka'o/ /kye ma mdo sde chen po 'di dang de bzhin gshegs pa rtag 
ces bya ba thos na yid ches par byed pa gang yin pa de dag ni mchog tu dka' ba byed pa yin te/ 'jig rten na u dum bA ra'i me tog bzhin du shin tu dkon no/ nga 'das pa'i 'og tu mdo sde chen po 'di shin tu rnyed dka' bar 'gyur te/ ma 'ongs pa'i dus na sems can 
gang dag mdo sde chen po 'di thos par bya ba'i phyir sgrub par byed pa de dag ni sems can mang pos spong bar 'gyur ro/ /gsol pa/ yun ji srid cig na sems can rnams kyis spang bar 'gyur lags/ sems can ji lta bu dag ni dam pa'i chos 'byin par 'gyur lags/ bka' stsal pa/ rigs 
kyi bu nga 'das pa'i 'og tu lo bzhi stong gi bar du 'dzam bu'i gling du spyod par 'gyur te/ de'i rjes la sa'i 'og tu nub par 'gyur ro/ /rigs kyi bu dper na yul gang na bu ram shing dang / 'bras sA lu dang / 'bru dang / sbrang rtsi dang / kha ra dang / ba'i 'o ma dang / mar gyi snying khu 
rnams mod pa de nyid na sems can rnam par smin pas dman zhing bsod nams ma byas pa gzhan dag kyang yod de/ de dag 'di skad du bdag cag gi lus kyi khams 'di ni kha zas bzang po zos na nad du 'gyur ro zhes zer nas ci tse dang khre dang khre rgod rnams za bar byed do/ /yul de nyid na 
gzhan kha cig ni ci tse dang khre dang khre rgod rnams kyi ming yang thos par mi 'dod de/ bu ram shing dang / 'bras sA lu dang / 'bru rnams 'ba' zhig za bar byed pa de bzhin du yongs su mya ngan las 'das pa chen po'i mdo chen po 'di yang sems can gzhan kha cig thos par yang mi 'dod de/ 
bsod nams ma byas pa rnams ci tse dang khre dang khred rgod za zhing bu ram shing dang / 'bras sA lu la sdang ba bzhin du nyan thos kyi theg pa pa rnams theg pa chen po la sdang bar 'gyur ro/ /de la nyan pa bsod nams byed byed pa gzhan kha cig ni 'bras sA lu za ba bzhin du theg pa chen po par 
</page>

 <page>
<ph>165</ph><p>054-83a</p>
'gyur ro/ /rigs kyi bu dper na ri khrod gcong rong yul ngan pa na gnas pa'i rgyal po rnams bu ram shing dang 'bras sA lu rnams ldan par yod du zin kyang 'bru 'di rnams ni dkon pa yin te/ zad na mi rung ngo snyam nas bdag cag mi za bar ci tse dang khre dang khre rgod za 
zhing bu ram shing dang 'bras sA lu dang 'bru rnams ni shing rta rnams bkang nas rgyal po chen po la 'bul bar byed de/ de na sems can gzhan dag rang gi yul na 'bras sA lu la sogs pa sngon ma mthong du zin kyang rgyal po'i longs spyod kyi mthus za bar byed do/ /rigs kyi bu de bzhin du 
gang na gang zag chos kyi sde dpon byed pa bzhi po de dag gnas pa de nyid du/ gang gi tshe byang chub sems dpa' sems dpa' chen po gcig kyang 'jig rten du byung ngam yang na gang na gnas kyang rung ste/ der de'i don du de dag gis theg pa chen po'i mdo sde'i sde tshan dag gla rngan gyis 
'dri zhing 'drir 'jug ste bsgrubs nas glegs bam phyi tshas su bcug ste/ rnyed pa dang bkur sti'i phyir ram/ chos spyod pa'i phyir ram/ rten bca' ba'i phyir bkur bar byed de/ byang chub sems dpa' sems dpa' chen po de la bsnyen bkur byed cing skye bo mang po theg pa chen 
po'i bcud kyis longs spyod par 'gyur te/ rgyal po'i mthus 'bras sA lu za ba bzhin du byang chub sems dpa' sems dpa' chen po de'i gzi brjid kyi mthus sems can rnams kyis sngon ma thos pa'i tshig gi yi ge 'bru gcig pa'i thig le thos par 'gyur ro/ /yongs su mya ngan las 
'das pa chen po'i mdo chen po sa phyogs gang na spyod pa'i sa phyogs ni rdo rje'i rang bzhin du 'gyur ro/ /sems can de dag kyang rdo rje'i rang bzhin du 'gyur ro zhes nga zer ro/ /sems can phal pa bsod nams chung ngu rnams theg pa chen po thos na theg pa chen po'i mdo'i sde tshan gyi don 
'dzin par mi byed de/ thos na don 'dzin par mi byed pa'i sems can gang yin pa de dag ni khre rgod za ba bzhin du mya ngan du bya ba yin no/ /gsol pa/ de bzhin gshegs pa 'das nas lo bzhi stong gi bar du 'dzam bu'i gling du gnas pa'i rjes la sa'i 'og tu nub par gyur nas 
</page>

 <page>
<ph>166</ph><p>054-83b</p>
yun ji srid cig na slar yang 'byung bar 'gyur lags/ bcom ldan 'das kyis bka' stsal pa/ rigs kyi bu gang gi tshe nga'i dam pa'i chos kyi mjug lo brgyad cu lus par gyur te/ dam pa'i chos nub tu cha ba na yongs su mya ngan las 'das pa chen po'i mdo chen po 'di 'dzam bu'i gling du 
'byung bar 'gyur te/ lo bzhi bcu'i bar du dam pa'i chos kyi char phab nas nub par 'gyur ro/ /gsol pa/ dam pa'i chos nub pa'i dus dang / tshul khrims can zad pa'i dus dang / dam pa'i chos ma yin pa rnam par 'phel ba'i dus dang / sgrub pa ma mchis pa'i dus na 
mya ngan las 'das pa chen po'i mdo chen po 'di 'byung ba'i tshe 'di nyan pa ni ci 'dra ba dag cig 'byung bar 'gyur lags/ 'chang ba ni ci 'dra ba dag cig lags/ klog pa ni ci 'dra ba dag cig lags/ su dag ni srung bar 'gyur/ 'dzin par 'gyur/ mchod pa bgyis nas ston par 
'gyur lags/ 'drir 'jug pa ni ci 'dra ba dag cig lags pa de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis sems can thams cad la sman pa'i slad du bka' stsal du gsol/ byang chub sems dpa' yang dag par slob par 
'tshal ba dag mchis te/ de dag gis thos na ci nas bla na med pa yang dag par rdzogs pa'i byang chub las yongs su nyams par mi 'gyur bar sgrub par 'gyur lags so/ /bcom ldan 'das kyis bka' stsal pa/ rigs kyi bu legs so legs so/ /rigs kyi bu khyod 
don 'di 'dri ba ni legs so/ /rigs kyi bu gang dag gis sangs rgyas chu klung gser ldan gyi bye ma snyed la byang chub tu sems bskyed pa de dag ni phyi ma'i dus na byang chub kyi sems nyams su len par 'gyur te/ nyams su mi len par mi 'gyur ro/ /mdo sde spong bar yang mi 'gyur ro/ /
gang dag gis sangs rgyas gang gA'i klung gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong ba'i sems skyed par mi byed de/ mos par byed cing der tshig gis skye bo thams cad la rgyas par go bar byed par 'gyur ro/ /gang dag gis sangs 
</page>

 <page>
<ph>167</ph><p>054-84a</p>
rgyas gang gA'i klung gnyis kyi bye ma snyed la byang chub tu sems bskyed pa de dag ni phyi ma'i dus na yang byang chub tu sems skyed par 'gyur te spong bar mi 'gyur ro/ /gang dag gis sangs rgyas gang gA'i klung gsum gyi bye ma snyed la byang chub tu sems bskyed pa de dag phyi ma'i dus 
na mtshungs pa med pa spong bar mi byed de/ lung nod par byed/ nyan par byed/ 'dri bar byed la don ni rtogs par mi 'gyur ro/ /gang dag gis sangs rgyas gang gA'i klung bzhi'i bye ma snyed la byang chub tu sems bskyed pa de dag ni phyi ma'i dus na yang byang chub tu sems bskyed par 'gyur te/ 
mtshungs pa med pa spong bar mi byed cing lung nod par byed/ nyan par byed/ 'dri bar byed la don ni bcu drug cha gcig rtogs par 'gyur te/ don rdzogs par rtogs par mi 'gyur ro/ /gang dag gis sangs rgyas gang gA'i klung lnga'i bye ma snyed la byang chub tu sems bskyed pa de dag ni phyi 
ma'i tshe mtshungs pa med pa spong bar mi 'gyur te/ lung nod par byed/ lta bar byed/ 'dri bar byed de/ bris nas kyang bdag nyid 'chang bar byed la don ni brgyad cha gcig rtogs par 'gyur te/ don rdzogs par rtogs par mi 'gyur ro/ /gang dag gis sangs rgyas gang gA'i klung 
drug gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ 'dri bar byed/ bris nas kyang 'dzin par byed la don ni bzhi cha gcig rtogs par 'gyur te/ don rdzogs par rtogs par mi 'gyur ro/ /gang dag gis 
sangs rgyas gang gA'i klung bdun gyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ 'dri bar byed/ bris nas kyang 'dzin par byed la don ni phyed rtogs par 'gyur te/ don rdzogs par rtogs par mi 'gyur ro/ /
gang dag gis sangs rgyas gang gA'i klung brgyad kyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ nyan par byed/ 'dri bar byed/ bris nas 'dzin par byed/ 'chang bar byed/ klog par byed/ ston par byed/ sba bar byed/ 
</page>

 <page>
<ph>168</ph><p>054-84b</p>
srung bar byed/ 'chad par byed de/ 'jig rten thams cad la snying brtse ba'i phyir glegs bam rnams la mchod pa dang bkur sti byed/ gzhan dag kyang byed du 'jug cing bla ma la gus pa lta bur lta bar byed la don kyang rdzogs par rtogs par 'gyur te/ bcom ldan 'das ni rtag pa 
dang / brtan pa dang / ther zug pa dang / mi g.yo ba dang / shin tu bde ba'o zhes bya ba dang / sems can thams cad la de bzhin gshegs pa'i snying po yod do zhes ston par byed do/ /de ltar na sngon sangs rgyas du ma la bsnyen bkur byed byed pa'i sems can rnams ni dam pa'i chos 
'byin par 'gyur zhing dam pa'i chos kyi phyogs 'dzin par 'gyur ro/ /gang dag gis da ltar byang chub tu sems bskyed pa de dag ni phyi ma'i dus na dam pa'i chos 'byin par 'gyur zhing dam pa'i chos kyi phyogs 'dzin par 'gyur te/ de'i tshe sems can de lta bu dag 'byung bar 'gyur gyis/ 
rigs kyi bu khyod ma 'ongs pa'i dus na sems can dam pa'i chos 'byin pa rnams la de ltar ma lta shig /gang dag gis da ltar byang chub tu sems bskyed pa de dag ni ma 'ongs pa'i dus na yang byang chub tu sems bskyed nas dam pa'i chos 'byin par byed par shes par gyis shig /rigs 
kyi bu gang dag nga yongs su mya ngan las 'das pa chen pos yongs su mya ngan las 'da' ba la yid mi dga' bar mi byed cing rab tu dga' bar byed de/ sangs rgyas bdag cag gi rnyed pa dang bkur sti la bgegs byed pa de nga ni grongs par 'gyur gyi bdag cag dga'o snyam ste/ de 
ltar sangs rgyas grongs par 'gyur ro snyam nas rab tu dga' ste/ yid mi dga' bar mi byed pa de dag ni de'i tshe g.yel bar 'gyur te/ chos gos kyi mtshan ma can mdo sde spong bar 'gyur bar rig par gyis shig /sems can gang dag yon tan dpag tu med pa dang ldan pa de dag 
ni theg pa chen po thos na mngon par dad par 'gyur te/ dam pa'i chos 'dod pa'i rigs kyi bu de dag gi ni sdig pa'i las grangs med pa byas pa rnams klad pa na ba dang / rims kyis gdung ba dang / zug rngu dang / skur pa tsam gyis 'byang bar 'gyur ro/ /gzhan yang phyi 
</page>

 <page>
<ph>169</ph><p>054-85a</p>
ma'i dus na gzhan gyis brnyas par 'gyur ba dang / mdog ngan par 'gyur ba dang / mal cha dang / stan dang / kha zas ngan par 'gyur ba dang / rnyed pa med par 'gyur ba dang / dbul po'i rigs su skye ba dang / phal pa'i rigs su skye ba dang / log par lta 
ba'i rigs su skye ba dang / rgyal po 'khrug pa dang / yul 'khrug pa dang / sdug pa'i dngos po 'khrug pa dang / dge ba'i bshes gnyen mi mthong ba dang / gos dang zas dang / mal cha dang / stan dang / nad gsos dang / sman zong med pa dang / rnyed pa chung ba dang / bkres 
pa dang / skom pas nyam chung ba'i gnod pa dang ldan pa dang / skye bo phal pas dga' bar bya ba dang / rgyal po dang / blon po dang / pho brang 'khor gyi mi rnams kyi chos kyi gtam mi 'dzin pa dang / chos smra ba'i phyogs mi byed pa dang / blon po dang / sde dpon 
gang dag phyogs dang / mgon byed du re ba de dag kyang su shi gtol med par 'gyur ba dang / dam pa'i chos kyi phyogs mi byed pa dang / bzang na yang mi mdzes pa dang / blta na sdug na yang blta na mi sdug par 'gyur te/ de ltar na nga'i nyan thos gang dag 'jig rten na mdo 
sde chen po ston pa rnams ni dka' ba byed pa yin no/ /rigs kyi bu dper na lho bur shin tu stug po yang nyi ma ma shar gyi bar du ni gnas la nyi ma shar ma thag tu ni ma lus par sangs par 'gyur ba de bzhin du/ rigs kyi bu sems can de dag gi sdig pa grangs med pa yang gang gi tshe yongs su 
mya ngan las 'das pa chen po'i nyi ma ma shar gyi bar du ni gnas la/ gang gi tshe yongs su mya ngan las 'das pa chen po'i nyi ma shar ba de'i tshe ni sdig pa de dag ma lus par 'byang bar 'gyur ro/ /rigs kyi bu gzhan yang dper na la la zhig khyim nas khyim med par rab tu 'byung bar 'dod 
la da dung gzhon nu'i tshul khrims kyang ma blangs par mi la la zhig gis de bzhin gshegs pa la sogs pa dge slong gi dge 'dun mchod ston gsol pa de'i tshe/ khyim pa de yang chos gos bgos nas de bzhin gshegs pa'i nyan thos rnams dang thabs cig tu grong gi nang du song ste 
</page>

 <page>
<ph>170</ph><p>054-85b</p>
bkod na de bzhin gshegs pa'i nyan thos kyi dge 'dun gyi grangs su gtogs pa de bzhin du/ rigs kyi bu byang chub sems dpa' sems dpa' chen po mdo sde 'di la slob pa ni byang chub sems dpa' sems dpa' chen po sa bcu thob pa rnams kyi grangs su gtogs so/ /'di las 
phyi rol du gyur pa rdzas kyis brid pa'i phyir ram/ gtam zlar bya ba'i phyir ram/ rnyed pa dang / bkur sti dang / tshigs su bcad pa 'dod pa'i phyir thos pa tsam du zad de/ mdo sde spong bar mi byed na nga rgyal gyi dbang gis spong ba ma gtogs par sems can gzhan de dag ni sangs 
rgyas dgra bcom pa rnams kyi yang dag par rdzogs pa'i byang chub gang yin pa de rim gyis thob par 'gyur ro/ /rigs kyi bu de bas na sngar bstan pa'i gang zag bzhi po rnams rten du gyur pa yin te/ de dag ni sangs rgyas kyis gsungs pa ma yin pa'i mdo sde la sangs rgyas kyis gsungs 
so zhes ston mi srid de skabs med do/ /de bas na rten du gyur pa yin no/ /gang zag bzhi po 'di rnams kyi nang nas gcig tsam zhig 'dug na yang de la mchod pa gyis shig /bsrung bar gyis shig /gsol pa/ de la mchod pa ji ltar 'tshal/ bka' stsal pa/ gang zag de ni 
bdag gi srog yongs su btang nas dam pa'i chos 'byin pa yin gyis/ de las dam pa'i chos bsrung ba bslab par gyis shig /bslabs nas kyang slob dpon de la mchod pa gyis shig /nyan thos kyi theg pa las kyang ngas bstan te/ rgan nam yang na gzhon yang rung / /gang las 
chos ni rtogs 'gyur ba/ /bram ze sreg sbyin me bzhin du/ /de la bkur stis phyag kyang bya/ /rgan nam yang na gzhon yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes bstan pa yin no/ /gsol pa/ slob 
dpon la mchod pa bgyi ba ni rigs lags na/ dge slong rgan po tshul khrims dang ldan pas gsar bu la phyag bgyi ba ni mi rigs te 'di ni dpyad 'tshal lags so/ /ci lags gal te dge slong rgan po gsar bu la slob na yang des gsar bu la phyag bgyi 'tshal lam/ gal te gsar 
</page>

 <page>
<ph>171</ph><p>054-86a</p>
bu la phyag bgyi 'tshal bar gyur na ni de lta na rgan po de tshul khrims dang ldan pa'i dge slong ma lags par 'gyur lags so/ /gzhan yang gleng 'tshal ba mchis te/ gal te dge slong rgan po ni tshul khrims 'chal pa lags/ gsar bu ni tshul khrims dang 
ldan pa lags la/ de las chos kyi de kho na nyid rtogs par 'gyur na/ ci lags gsar bus glo bar chud bzhin du rgan po tshul khrims 'chal pa phyag bgyi 'tshal lam/ gzhan yang gleng 'tshal ba mchis te/ ci lags khyim na gnas pa las chos rtogs par 'gyur na 
yang khyim na gnas pa la phyag bgyi 'tshal lam/ ha cang zhe sa cher bgyi bar mi rigs lags so/ /khyim na gnas pa rnams ni rab tu byung ba'i mchod pa'i 'os dang yon gnas ma lags so/ /bstan pa 'di la ni gzhon nus rgan po rnams la mchod pa bgyi ba'i rigs lags 
so/ /rgan po mchod pa'i 'os zhes bgyi ba ni bsnyen par rdzogs pa 'dul ba dang / cho ga dang / spyod yul la gnas pa lags la/ bcom ldan 'das kyis kyang tshul khrims 'chal pa rnams ni zhing gi nang na zhing gi rdo dang 'dra'o zhes gsungs na da ni/ rgan nam yang na gzhon 
yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes kyang gsung ngam/ tshig gi don 'di gnyis ni dpyad 'tshal lags so/ /de ma lags na de ltar bgyis dang chad pa'i gnas su 'gyur lags so/ /bcom ldan 'das 
dge slong tshul khrims dang ldan pa rnams slu bar mdzad lags sam/ 'di la nongs pa mang du mchis lags na/ bcom ldan 'das kyis mdo mang po dag las tshul khrims 'chal pa rnams chad pas gcad par bka' stsal na/ ci lags de bzhin gshegs pas 'dir dgongs te 
gsungs lags sam/ bcom ldan 'das kyis bka' stsal pa/ rgan nam yang na gzhon yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes bya ba ni ma 'ongs pa'i dus kyi byang chub sems dpa' rnams kyi phyir ngas 
</page>

 <page>
<ph>172</ph><p>054-86b</p>
bstan pa yin gyi/ nyan thos kyi theg pa pa rnams kyi phyir de skad bstan pa ni ma yin no/ /rigs kyi bu ngas sngar bstan pa dam pa'i chos nub pa'i dus dang / tshul khrims dang ldan pa 'grib pa'i dus dang / tshul khrims 'chal pa'i phyogs rnam par 'phel ba'i dus dang / nges par 
grol ba dang / chags pa med pa zad pa'i dus dang / bran dang bran mo la sogs pa rdzas ngan pa du ma yongs su 'dzin par byed pa'i dus na skyes bu bzhi'i nang nas gcig tsam yang bran dang bran mo la sogs pa rdzas ngan pa du ma yongs su 'dzin pa'i dge 'dun gyi nang du khyim nas khyim med par 
rab tu byung nas/ de rnams kyi rung ba dang / rung ba ma yin pa dang / 'dul ba dang / 'dul ba ma yin pa'i bye brag kyang shes/ de dag gi g.yel ba dang / bdag nyid kyi nyes pa mang po'i gzhi yang shes te/ spyod pa 'di ni bcom ldan 'das kyi spyod pa ma yin no snyam du yang shes 
nas yul dang dus la bltas te gsar bu rnams las gsung rab yan lag dgu slob par byed cing / de dag pham pa byung ba yin par shes su zin kyang dam pa'i chos dbyung bar bya'o snyam ste kha rog par 'dug nas de 'ba' zhig sems shing dam pa'i chos bsrung ba kho na'i phyir 'jig 
rten du 'byung ngo / /rigs kyi bu dper na 'ga' zhig gi rgyal po zhig shi nas de'i bu rnams kyi nang na rgyal po nus pa med de/ rgyal po de nyid kyi khams kyi gdol pa 'brug sgra lta bu'i sil snyan dang ldan pa zhig gis gdol pa dag deng de mthus rgyal srid phrogs nas rgyal po byed la/ 
gdol pa de yang rang bzhin gyis nor dang ldan pa zhig ste/ de nas gdol pa de rgyal po byed pa na bram ze dang khyim bdag de na gnas pa rnams gdol pas bkol na mi rung ngo snyam nas yul bor te/ gang na rgyal po'i rigs rgyal po byed pa'i yul der 'gro bar byed la/ bram ze dang 
khyim bdag gzhan kha cig ni bdag gi yul 'dor ma phod nas ji ltar shing gang du skyes pa de nyid du skam par 'gyur ba bzhin du de dag kyang shing dang 'dra bar yul de nyid na 'khod do/ /de nas gdol pa des mi mang po byer ro snyam nas gdol pa rnams lam thams cad bsrung du bcug 
</page>

 <page>
<ph>173</ph><p>054-87a</p>
ste/ mi lhag ma rnams bsrung ba'i phyir yang bram ze gtsang sbra can rig byed kyi mthar phyin pa gang nga'i rgyal srid kyi phyed longs spyad par 'dod pa des ni nga'i mdun na 'don gyis shig ces bsgrags te/ de ltar grong khyer du zhag bdun gyi bar du rnga bo che brdungs 
kyang bram ze gtsang sbra can gdol pa'i bla mkhyen byed pa su yod ces zer nas su yang ma btub bo/ /de nas gdol pa des bsgo ba/ gal te su'ang de ltar byed du mi btub na bram ze thams cad gdol pa'i khyim du gdol pa rnams dang lhan cig tu zan zo shig /nyol cig /gal 
te mi btub na de yang ngas nan gyis byed du gzhug go/ /de ste la la zhig btub na ni ngas rgyal srid kyi phyed kyang sbyin no/ /sum cu rtsa gsum pa'i lha rnams kyi bdud rtsi 'thungs na lhar 'gyur ba thob par 'gyur ba 'jig rten na dkon pa gang yin pa de nga dang lhan cig tu 'thungs la lhar 
'gyur bar bya'o zhes bsgo'o/ /de nas der bram ze'i gzhon nu gtsang sbra can thor tshugs dang ldan pa/ rigs byed kyi mthar phyin pa/ gzhon nu tshangs par spyod pa zhig gis bsgo ba de thos nas rang gi thor tshugs bshig ste/ gdol pa de'i thad du song nas de la phyag 'tshal te smras 
pa/ rgyal po'i zhal snga nas bka' ci stsal pa de bzhin du bgyi'o zhes byas te/ de nas rgyal po des de mdun na 'don du dbang bskur to/ /de nas bram ze rnams na re gdol pa'i mdun na 'don par khas blangs pa ngan pa 'di ngan pa 'di zhes 'dzer to/ /de nas de bzhin du rgyal pos de la 
rgyal srid kyi phyed byin nas de dang lhan cig tu rgyal po byed do/ /de nas skabs shig tu bram ze des gdol pa'i rgyal po de la smras pa/ rgyal po chen po bdag gi bram ze'i tshul bor nas khyod kyi mdun na 'don bgyi bar khas blangs te khyod la rig pa re re nas bslab snyam na khyod da dung bdag 
la thugs mi bsten to/ /de nas rgyal po des de la smras pa/ khyod la nga ci ste yid mi rton/ 'di lta bu'i yon tan dang ldan pa khyod la yid rton gyis/ da ni rgyal po shi ba de'i bdud rtsi'i bum pa 'di phyed phyed mnyam du btung ngo zhes byas so/ /de nas thog ma kho nar blon po des 'thungs 
</page>

 <page>
<ph>174</ph><p>054-87b</p>
pa'i 'og tu bdud rtsi de'i nang du thabs kyis btung ba gzhan blugs nas rgyal po des 'thungs pa dang / brgyal te shi ba bzhin du 'dug go/ /de nas bram ze des rgyal po snga ma'i bu rgyal po nus pa rgyal por bcug nas smras pa/ rgyal srid 'di long la chud ma zos par gyis shig / 
gdol pa ni rgyal srid 'di la rgyal po'i 'os ma yin te/ khyod nyid rgyal por 'os pa yin no/ /gdol pas rgyal po bya ba ni mi srid do zhes byas so/ /de nas gdol pa de brgyal ba las sangs par 'gyur ba'i sman byin te sos par byas nas de spyugs te 'gal ba byed pa'i chad pas bcad 
do/ /de ltar bram ze des rgyal srid slar btsugs te gdol pa de spyugs na de bram ze las nyams par yang ma gyur la/ bram ze dang khyim bdag rnams kyang 'di ni byang chub sems dpa' sems dpa' chen po yin no zhes zer zhing de la legs so legs so zhes byas te/ mchod par byed 
pa de bzhin du byang chub sems dpa' yang nga 'das pa'i 'og tu dam pa'i chos dbyung ba'i don du thabs ci yang byed de/ rdzas ngan pa 'dun cing spyod pa ngan pa dang ldan pa'i dge 'dun gyi nang du tshul khrims 'chal pa dag dang tshul 'thun par yang ston te/ tshul khrims 'chal pa de rnams 
kyi chos gos dang / glegs bam dang / yo byad de rnams de dag las phrogs nas dge slong tshul khrims dang ldan pa rnams la sbyin par gang gis nus pa dang / sgrub pa dang / gtso bo dang / 'bru bsdu ba yang bsten te rung ba ma yin pa brgyad kyi dngos po len par byed pa rnams med par byed par 
gang gis nus pa dang / bram zes gdol pa'i rgyal po la byas pa bzhin du de dag dang lhan cig tu skabs dbye ba dang / gso sbyong dang thal mo sbyar bas gdud pa'i las byed cing 'gal ba byed pa tshar gcod par gang gis nus pa dang / g.yel ba rnams kyang dag pa'i dge 'dun du bsgyur 
zhing skye bo mang po la phan pa'i phyir theg pa chen po'i mdo'i sde tshan ston par gang gis nus pa'i byang chub sems dpa' sems dpa' chen po gang yin pa de'i ched du tshigs su bcad pa de dag gsungs pa yin te/ de ltar byed pa la ni dam pa'i chos 'byin pa'i phyir bram ze dang khyim bdag rnams mgu 
</page>

 <page>
<ph>175</ph><p>054-88a</p>
bar 'gyur te/ bram ze yin bzhin du 'dis rgyal srid dang / dam pa'i btsugs so snyam nas de la mchod pa byed do/ /gang de ltar ston pa de ni byang chub sems dpa' kho na yin te/ thabs dang sbyar zhing byed pas na de la nyes pa bskyed par mi bya'o/ /de la nyes pa 
bskyed na phyir nyes pa thob par 'gyur te/ bshags par 'os pa'i nyes pa lta bur 'gyur la nga rgyal gyi dbang gis 'chags par yang mi byed do/ /byang chub sems dpa' slob dpon de ni mchog tu g.yel ba lta bur ston kyang nyes par mi 'gyur te/ dgongs pa'i tshig 'di ni byang chub 
sems dpa'i ched du bstan to/ /rgan nam yang na gzhon yang rung / /gang las chos ni rtogs 'gyur ba/ /bram ze sreg sbyin me bzhin du/ /de la bkur stis phyag kyang bya/ /rdzogs sangs rgyas kyis bstan pa yi/ /chos ni gang las rtogs 'gyur ba/ /dbang chen lha 
la bya ba bzhin/ /de la bkur stis phyag kyang bya/ /zhes bya ba ni nyan thos rnams kyi ched du bstan pa ma yin gyi/ byang chub sems dpa' rnams kyi ched du bstan pa yin no/ /gsol pa/ bcom ldan 'das ci lags/ byang chub sems dpa' g.yel ba de lta bu dag bsnyen 
par rdzogs par rung ngam/ 'on te mi rung lags/ bcom ldan 'das kyis bka' stsal pa/ rigs kyi bu de skad ma zer cig /de nyid de dag gi bsnyen par rdzogs pa yin te/ de dag gi nyes pa gang dang gang bshags pa de dag ni bshags bzod pa yin no/ /rigs kyi bu dper 
na rdzing rnying pa ral pa'i chu ni thams cad zags par 'gyur ro/ /de ci'i phyir zhe na/ skye bo chos bzhin du byed pa rnams ni 'gribs/ skye bo chos bzhin du mi byed pa rnams ni 'phel ba'i phyir ro/ /gal te rdzing de la la zhig gis phyir bcos na ni des de'i nang nas chu 'dzag par mi 'gyur 
ba de bzhin du byang chub sems dpa' yang dge slong tshul khrims dang ldan pa rnams med pa'i phyir dang / dge 'dun gyi sgrub pa nyams pa'i phyir dang / theg pa la g.yel ba yongs su 'phel ba'i phyir g.yel ba rnams dang lhan cig tu bsnyen par rdzogs pa dang / skabs 'byed pa dang / 
</page>

 <page>
<ph>176</ph><p>054-88b</p>
gso sbyong dang / thal mo sbyar bas gdud pa'i las byed pas rdzing zag pa bzhin du tshul khrims dang cho ga zags par 'gyur mod kyi rigs kyi bu byang chub sems dpa' dam pa'i chos 'byin par 'dod pa dang / tshul khrims dang ldan pa'i mi ni rdzing bcos pa bzhin du de nyid bsnyen 
par rdzogs pa yin te/ dri ma med pa dang bshags pas bdag nyid dag par byas nas mdo sde dang 'dul ba de kho na nyid kyis rdzing bcos pa bzhin du 'chos par byed do// //bam po brgyad pa/ gsol pa/ bcom ldan 'das kyis a mra'i 'bras bu rnam pa bzhi lta 
bu'i mdo las gsungs pa'i tshul khrims dang ldan pa dang / tshul khrims 'chal pa de ji ltar rtogs par bgyi lags/ bka' stsal pa/ rigs kyi bu tshul khrims dang ldan pa dang / tshul khrims 'chal pa ni yongs su mya ngan las 'das pa theg pa chen po'i mdo chen 
po las rtogs par bya'o/ /gsol pa/ ji ltar rtogs par bgyi lags/ bka' stsal pa/ khyim bdag zhing pa la la zhig gis 'bras sA lu dang / 'bru dang / khre rgod kyi zhing la thog ma kho nar zhing gi rdo dang snye long rnams bsal te dag par byas pa de la de phyin chad nas nam 'bras bur 
ma gyur gyi bar du sha'i mig gis zhing gi grangs su rtsi bar byed la 'bras bur gyur pa'i tshe ni phub ma dang / khong stong dang / 'bras bu dang / snying po'i bye brag dang / 'di ni 'bru yin no/ /'di ni 'bru ma yin no snyam du yang dag par shes pa de bzhin du gzhi chen po brgyad ni dge 'dun gyi skyon yin te/ de 
rnams zhing gi rdo dang snye long bzhin du bsal nas de'i 'og tu sha'i mig gis dge 'dun gyi nang du tshul khrims dang ldan pa'i dge slong gi grangs su rtsi bar byed do/ /su yang rung ste nam skyon can du ma gyur pa dang / yon tan gyi 'bras bu gsal bar ma gyur gyi bar du 'di ni 'bras bu'o/ /
'di ni 'bru ngan pa'o zhes bya ba de lta bur sha'i mig gis rtogs par mi nus te/ de'i dus kyi bar skabs su ni zhing bzhin du dge 'dun gyi grangs su mgo mnyam du rtsi bar 'gyur ro/ /de ci'i phyir zhe na/ zhing gi skyon ni zhing gi rdo yin la/ dge 'dun gyi skyon ni gzhi chen po brgyad yin 
</page>

 <page>
<ph>177</ph><p>054-89a</p>
pa'i phyir ro/ /nyes pa'i mchog sbrul gdug pa lta bu dang bral ba'i dge 'dun ni zhing zhes bya ste/ dge slong su yang rung zhing rnam par dag pa lta bur gyur pa de ni lha bzhin du mchod par bya ba dang yon gnas su bya ba yin no/ /'bras bur gyur pa de'i snga rol du ni sha'i 
mig gis skyon dang yon tan rtogs par mi nus so/ /rigs kyi bu gzhan yang dper na grong gis khor gcig gi nang na shing ka ra ka mang po yang yod/ de'i nang na shing ten tu ka gcig kyang yod la ten tu ka'i shing de la yang 'bras bu yod/ ka ra ka'i shing de dag la yang 'bras 
bu yod pa las/ de nas bu mo gzhon nu dbul mo shing tog thu ba zhig gis ten tu ka'i 'bras bu btus nas ka ra ka'i 'bras bu yang de'i bcu 'gyur tsam du btus te/ ten tu ka'i 'bras bu yin no snyam nas de rnams kyis skon pa bkang ste grong de nyid du 'tshong bar byed la/ de nas 
byis pa rnams kyis 'bras bu rnam pa gnyi ga ten tu ka'i 'bras bu yin no snyam nas nyos te zos pa dang shi'o/ /de na bye brag phyed pa'i mi ten tu ka'i 'bras bu za 'dod pa gang yin pa de dag gis ni bu mo gzhon nu de la legs par dris te/ che zhe 'di dag phyogs gang logs nas blangs 
zhes byas pa dang / des de dag la sa phyogs bstan te/ de dag la sa phyogs bstan pa dang / de na ka ra ka'i shing ni mang la ten tu ka'i shing ni gcig pu las med par shes te/ 'di dag ni de nas blangs so snyam du rig la/ ten tu ka'i 'bras bu de dag btsal te ma rnyed nas ka ra ka'i 
'bras bus 'jigs shing skrag ste/ 'jigs pa de nyid kyis 'phya bar byed cing ma nyos par phyir dong ba de bzhin du rigs kyi bu dge 'dun gang dag gzhi chen po brgyad shes bzhin du spyod par byed pa der spyod par byed pa des gal te tshul khrims dang ldan pa'i dge slong dag 'khod na/ de dag 
ji ltar ka ra ka'i tshal na ten tu ka'i shing 'dug pa bzhin du de dag mthong na/ de tshul khrims dang ldan pa yin du zin kyang / dge bsnyen shes rab can gyis de dag la phyag mi bya zhing mchod pa'i gnas su mi bya'o/ /gal te de dag la phyag bya bar 'dod na ci khyod gzhi chen po 
</page>

 <page>
<ph>178</ph><p>054-89b</p>
brgyad len par byed dam/ 'on te len par mi byed ces dris nas gdod phyag bya ste/ len par byed pa gang yin pa de dag dang lhan cig tu skabs dbye ba dang gso sbyong gi las rnams byed dam mi byed ces dri bar bya'o/ /gal te 'di skad ces zer te/ dge 'dun gyi gzhi 
chen po brgyad ni len par byed de/ bcom ldan 'das sems can thams cad la thugs brtse bas kyang rgyal bu rgyal byed kyi tshal du gser dngul dag bzhes so zer la de'i nang na kha cig len par mi byed de/ bdag cag ni len par byed pa dag dang lhan cig tu skabs 'byed 
pa dang / gso sbyong dang / thal mo sbyar bas gdud pa'i las kyang mi byed/ thug pa yang mi 'thung / de dag las rnyed pa dang / bkur sti yang mi len no zhes zer ba dang / lha'i yang lha sangs rgyas bcom ldan 'das des kyang bzhes na dge 'dun gyis bzhes pa la 
mi bzod pa ci yod ces de skad zer du zin kyang de dag dang lhan cig tu khyed skabs 'byed pa dang / gso sbyong dang / thal mo sbyar bas gdud pa'i las ma byas grang zhes smra bar byed de/ gal te tshig nyan du mi btub pa de dag ni yang dag pa'i mdo sde shes pa yin no/ /len par 
byed pa byis pa dang 'dra ba de dag ni sems can dmyal ba pa yin par rig par bya ste/ sems can de dag ni byis pa 'chi ba dang 'dra'o/ /rigs kyi bu gzhan yang dper na grong khyer chen po zhig gi spos kyi tshong 'dus dag na spos ma du ra ka dang / gzhan yang spos kyi sna grangs dang / 
sman rnams tshong ba dag 'tshong bar byed la/ de na nyo ba'i sems can rnams kyis gangs kyi ri las byung ba'i sman ci 'dra ba mi shes nas de dag gis dris te/ gal te gangs kyi ri las byung ba'i spos ma du ra ka lta cung zad ci yod na byin cig ces byas pa dang / de gangs kyi ri las 
byung ba'i spos ltar bcos pa la gangs kyi ri las byung ba'i spos yin no zhes byas te byin nas/ de dag gis 'di ni gangs kyi ri las byung ba yin no snyam du yang dag par yid ches te/ bcos ma'i spos rnams len par byed pa de bzhin du/ tshul khrims 'chal pa'am/ 
</page>

 <page>
<ph>179</ph><p>054-90a</p>
tshul khrims dang ldan pa yang rung ste/ de dag la 'di dag ni nyan thos kyi dge 'dun yang dag pa yin no/ /'di dag ni dge 'dun yang dag pa yin no/ /'di dag ni dge 'dun 'thun pa yin no snyam du bsams te/ sha'i mig dang ldan pa'i dge 
bsnyen des de dag la phyag kyang bya'o/ /sbyin pa yang sbyin par bya'o/ /sha'i mig dang ldan pa'i dge bsnyen gyis spos kyi tshong 'dus su gangs kyi ri las byung ba'i sman bzhin du bcos ma ma yin pa rtogs par dka'o/ /de bzhin du lha'i mig med pa bye brag mi phyed pas 
gangs kyi ri las byung ba'i sman bzhin du 'di ni tshul khrims dang ldan pa'o/ /'di ni tshul khrims 'chal pa'o/ /dge 'dun 'di dag gzhi chen po brgyad kyi nyes pa dang bral ba yin no snyam du rtogs par mi nus so/ /tshul khrims dang ldan pa dang tshul khrims 'chal pa 
ni lha'i mig dang ldan pa rnams kyi yul yin gyi/ sha'i mig dang ldan pa rnams kyi yul ma yin no/ /gal te ma dag pa mthong na ni ji srid du bshags su rung ba'i nyes pa byung ba ma bshags kyi bar du de dag la phyag kyang mi bya'o/ /sbyin pa yang sbyin par mi bya'o/ /gzhi 
chen po brgyad len pa'i dge 'dun dag la ji srid du bdag nyid kyi nyes pa bshags su rung ba bshags pas gangs kyi ri las byung ba'i sman bzhin du dag par ma gyur gyi bar du gos tshon can bgos pa tsam la yid brten te phyag mi bya'o/ /de dag la sbyin pa yang sbyin par 
mi bya'o/ /gsol pa/ bcom ldan 'das legs lags so/ /legs lags so/ /bcom ldan 'das kyi bka' 'di ni legs par gsungs pa lags te/ rdo rje rin po che bzhin du spyi bos mnod par 'tshal lo/ /'di la bcom ldan 'das kyis 
gsungs pa/ dge slong dag bzhi po 'di dag ni rten bzhin yin te/ bzhi gang zhe na/ dge slong dag khyod kyi rten ni chos nyid yin gyi gang zag ma yin no/ /dge slong dag khyed kyi rten ni nges pa'i don yin gyi drang ba'i don ma yin no/ /dge slong dag khyed kyi rten 
</page>

 <page>
<ph>180</ph><p>054-90b</p>
ni ye shes yin gyi rnam par shes pa ma yin no/ /dge slong dag khyed kyi rten ni don yin gyi yi ge ma yin no/ /bdag cag la ni rten bzhi po 'di dag tshad ma yin gyi gang zag bzhi po rnams tshad ma ma yin no zhes bgyi ba legs par gsungs so/ /bka' stsal pa/ chos nyid 
ces bya ba ni de bzhin gshegs pa'i yongs su mya ngan las 'das pa'o/ /de bzhin gshegs pa rtag pa dang / brtan pa dang / ther zug pa'o zhes bya ba 'di ni sangs rgyas thams cad kyi chos nyid do/ /de bzhin gshegs pa mi rtag par mthong ba gang yin pa de dag ni chos nyid mi shes 
pa yin no zhes nga zer ro/ /de dag ni gang zag yin no zhes nga zer ro/ /de dag ni tshad ma ma yin no zhes nga zer ro/ /de ma yin pa'i gang zag bzhi po rnams ni tshad ma yin no/ /gang zag bzhi po dgongs pa'i tshig la mkhas pa dang / de bzhin gshegs pa'i 
gsang ba'i de kho na nyid shes pa dang / rtag pa yin par shes pa gang yin pa de dag ni de bzhin gshegs pa mi rtag go zhes sems skyed kyang mi srid de/ gang zag bzhi po de dag ni rang nyid de bzhin gshegs pa dgra bcom pa yang dag par rdzogs pa'i sangs rgyas 
yin no/ /sems can gzhan gang dag de bzhin gshegs pa rtag go zhes bya ba'i dgongs pa'i tshig thams cad la mkhas pa'i gang zag de dag kyang tshad ma dang rten du gyur pa yin no zhes nga zer na bzhi po de dag lta rten ci ste ma yin/ dge slong dag khyed kyi rten ni chos 
nyid yin te/ nyan thos rnams kyi mngon par shes pa zhes bya ba'i don dang / chos nyid ma brjed par gyis shig ces bya ba'i don to/ /chos nyid ces bya ba ni de bzhin gshegs pa rtag go zhes bya ba la brtson par bya ba yin gyi gang zag la brtson pa ma yin te/ gal te gang 
zag tshul khrims 'chal pa zang zing la brkam pa rnams de bzhin gshegs pa mi rtag go zhes zer na gang zag de dag ni tshad ma ma yin no zhes bya ba'i don to/ /dge slong dag khyed kyi rten ni nges pa'i don yin gyi drang ba'i don ma yin no zhes bya ba la/ nges pa'i don zhes 
</page>

 <page>
<ph>181</ph><p>054-91a</p>
bya ba ni theg pa chen po rnams yin te/ dgongs pa'i tshig de bzhin gshegs pa'i gsang ba thos na/ the tsom gyi nyes pa med pa'i phyir nges pa zhes bya ste/ ye shes kyi rgya mtsho chen po las rgal cing / de las byung zhes bya ba'i don to/ /nges 
pa'i ye shes theg pa chen po zhes bya ba ni thogs pa med pa'i ye shes la bya'o/ /thogs pa'i ye shes ni nyan thos kyi theg pa pa'o/ /nges pa'i ye shes ni ye shes chen po dang theg pa chen po zhes bya ste/ byang chub sems dpa' gang dag de bzhin gshegs pa rtag par yang dag 
par khong du chud pa de dag nges par byed pas na/ de'i phyir byang chub sems dpa' rnams kyi tshig ni tshad ma yin gyi drang ba'i don ni de lta ma yin no/ /de bzhin gshegs pa ni sha'i sku yin te/ bud shing zad pa'i me bzhin du yongs su mya ngan las 'das so zhes bya ba 'di ni 
nyan thos kyi theg pa yin te tshad ma ma yin no/ /mdo sde de dag ni gdul bar bya ba'i dbang gis gsungs pa yin te/ nyan thos kyi theg pa ni yi ge'i phyed sbyar ba dang 'dra zhing bye brag tu 'byed pa yin te/ slob dpon byed pa ma yin no/ /nyan thos kyi theg pa pa rnams ni drang 
ba'i don rnams kyi grangs su gtogs so/ /ye shes las gsungs pa'i de bzhin gshegs pa'i che ba nyid khong du ma chud pa'i shes pa gang yin pa de ni nyan thos kyi theg pa yin te/ de bas na drang ba'i don ni tshad ma ma yin no/ /gang zag bzhi po de dag tshad ma ma yin te/ 
nges pa'i don yin gyi drang ba'i don ma yin no/ /de bas na de dag ni rten du gyur pa dang nges pa'i don yin no/ /dge slong dag khyed kyi rten ni ye shes yin no zhes bya ba ni de bzhin gshegs pa'i tshig bla dgas so/ /chos kyi sku gang yin pa de ni tshad ma ma yin no/ /thabs kyi sku 
gang yin pa de ni tshad ma ma yin no/ /thabs kyi sku la bltas na de bzhin gshegs pa'i sku la phung po dang / khams dang / skye mched rnams ji ltar yod/ gal te med na yang sku gdung gi phung po ga las 'ongs/ de bas na sku gdung gi phyir 'jig rten na mchod rten 'byung 
</page>

 <page>
<ph>182</ph><p>054-91b</p>
ba yod kyi chos kyi sku ni 'byung ba med do/ /de bzhin gshegs pa sha'i sku'o zhes bya ba ni rnam par shes pa brtag pa las bstan te/ rnam par shes pa ni tshad ma ma yin no/ /de bas na rnam par shes pa tshad ma ma yin zhes bya'o/ /sems can gang dag de ltar rtog pa de dag kyang tshad 
ma ma yin no/ /de lta bu'i mdo sde rnams kyang tshad ma ma yin no/ /dge slong dag khyed kyi rten ni don yin no zhes bya ba la don zhes bya ba ni gsal ba'i don to/ /gsal ba'i don zhes bya ba ni snang ba'i don to/ /snang ba'i don zhes bya ba ni zhan pa ma yin pa'i don to/ /zhan pa ma yin pa'i don 
zhes bya ba ni de bzhin gshegs pa rtag ces bya ba'i don to/ /de bzhin gshegs pa rtag pa'i don zhes bya ba ni chos rtag pa'i don to/ /chos rtag pa'i don zhes bya ba ni dge 'dun rtag pa'i don te don ni de yin no/ /rten ni de yin no/ /yi ge ma yin no zhes bya ba ni chog mi 
shes pa dang / yo byad ma bsnyungs pa dang / 'dod chen dang / tshul 'chos pa dang / kha gsag med par 'gyur ba'i rang bzo'i yi ge dang / tshig sna tshogs sangs rgyas kyis gsungs pa ma yin pa'i mdo sde'i rnams yin te/ bcom ldan 'das kyis bdag cag 
la thugs brtse nas mu ge byung ba'i tshe nyid kyi sras rnams nyon mongs par mi 'gyur bar mdzad pa'i phyir bran dang bran mo la sogs pa dang / g.yos su byas pa rnam pa du ma gnang ba'i bslab pa'i gzhi gsungs te/ bran dang bran mo la sogs pa dang / gser dang / dngul 
dang / ba lang dang / ma he dang / 'bru rnams bsdu ba dang / nyo tshong dang / zhing rmo ba la sogs pa ngas gnang ngo zhes gsungs so zhes bya ba la sogs pa de dag ni yi ge zhes bya ste/ de lta bu'i mdo sde dang 'dul ba ni tshad ma ma yin no/ /de bas na yi ge 'don pa'i gang 
zag de dag kyang tshad ma ma yin te/ de'i phyir dge slong dag khyod kyi rten ni don yin no zhes gsungs so/ /don med pa zhes bya ba ni gzhi gsum la 'jig pa dang / ltung ba dang / rnam par 'thor ba dang / rnam par 'jig pa la sogs pa'i mi rtag pa nyid yod par lta ba 
</page>

 <page>
<ph>183</ph><p>054-92a</p>
ste/ 'di ni don med pa zhes bya'o/ /'di ni yi ge zhes bya'o/ /de bas na dge slong dag khyed kyi rten ni don yin gyi yi ge ma yin no zhes gsungs so/ /don gyi phyogs ni theg pa chen po pa rnams yin te/ de bas na theg pa chen po pa rnams tshad ma 
yin gyi 'di las phyi rol pa yi ge la rten pa rnams ni de lta ma yin te/ de bas na de dag ni rten ma yin mod kyi/ sha'i mig dang ldan pa rnams kyi phyir bzhag pa yin no/ /gsol pa/ sngar bka' stsal pa'i gang zag bzhi po rnams rten du gyur pa zhes bgyi lags 
sam/ bka' stsal pa/ rigs kyi bu de ni de bzhin te/ bzhi po rnams rten yin par rig par bya'o/ /de ma yin pa bzhi po rnams ni bdud yin no zhes nga zer ro/ /gsol pa/ ci'i slad du de lta lags/ bka' stsal pa/ de dag ni bdud kyis smras pa'i 
mdo sde 'dzin pa'i phyir ro/ /gsol pa de ji lta bu lags/ bka' stsal pa/ ji ltar bdud bzhi de bzhin gshegs pa la bdo zhing 'di ni bdud kyis smras pa yin gyi/ sangs rgyas kyis gsungs pa ma yin no/ /sems can 'di dag ni bdud dang 'thun par byed 
pa yin gyi/ sangs rgyas dang 'thun par byed pa ma yin no zhes zer ba lta bu'o/ /gsol pa/ bcom ldan 'das bdag ni bdud kyis smras pa dang sangs rgyas kyis gsungs pa khong du chud par 'tshal lags so/ /bcom ldan 'das kyis bka' stsal pa/ rigs kyi 
bu bdud sdig can gyis ni nga 'das pa'i 'og tu lo bdun brgya lon pa na nga'i bstan pa phye zhing phye zhing bshig par 'gyur te/ dam pa'i chos nub pa'i tshe bdud sdig can zag pa can gyis zag pa med pa lta bur bsgyur te/ bya ba'i rtags kyi tshul sbed pa bzhin du dge slong gi 
gzugs dang / dge slong ma'i gzugs dang / dge bsnyen gyi gzugs dang / dge bsnyen ma'i gzugs dang / rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas kyi gzugs 
</page>

 <page>
<ph>184</ph><p>054-92b</p>
dang / sangs rgyas kyi gzugs kyis bshig par 'gyur te/ de 'di skad ces zer zhing sangs rgyas ni dga' ldan gyi gnas nas shi 'phos te/ rgyal po zas gtsang dang btsun mo sgyu 'phrul phrad pa na zla mtshan gyi bye brag gis 'khrig pa'i chos las skyes so zhes zer la/ 
de bzhin gshegs pa ni 'khrig pa las skye mi srid do/ /de la ming tsam du skyes pa las sngon dka' thub spyad pa'i yon tan gyis lha dang / mi dang / lha ma yin dang bcas pa'i 'jig rten gyis mchod cing brjod par 'gyur te/ bdag ni chung ma dang 'dod pa rnam pa sna tshogs 
kyi sbyin pa byin pas na sangs rgyas su gyur to zhes zer ba de lta bu ni bdud kyis smras pa'i mdo sde dang 'dul ba yin par rig par bya'o/ /de bzhin gshegs pa dgra bcom pa yang dag par rdzogs pa'i sangs rgyas kyis ni gdul bar bya ba'i dbang gis skyes pa lta bur bdag nyid kyis 
bstan mod kyi/ 'khrig pa las skyes pa ma yin no/ /de bzhin gshegs pas yab yum gnyis yod pa lta bur bstan pa 'di ni 'jig rten dang 'thun par mdzad pa yin no zhes zer ba de lta bu ni de bzhin gshegs pas gsungs pa'i mdo sde dang 'dul ba yin par rig par bya'o/ /bdud 
kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /
de bzhin gshegs pa 'jig rten du byung nas phyogs dang phyogs mtshams rnams su gom pa bdun bdun gshegs par bstan to zhes bya ba 'di ni yid ches par bya bar mi rung ste/ de lta bu'i mdo sde dang 'dul ba ni bdud kyis smras pa yin par rig par bya'o/ /de bzhin gshegs 
pa byung nas phyogs dang phyogs mtshams rnams su gom pa bdun bdun gshegs par bstan pa ni de bzhin gshegs pa'i thabs kyi sku 'dzin pa yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang / 
</page>

 <page>
<ph>185</ph><p>054-93a</p>
'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de 
bzhin gshegs pa lha khang du gshegs te byon nas lha rnams kyi zhabs la phyag bzhes te/ lha rnams ni de bzhin gshegs pa'i zhabs la mgo bos phyag mi 'tshal lo/ /lha rnams la mchod pa mdzad pa'i 'og tu de bzhin gshegs par gyur nas mngon par sangs rgyas te/ 
lha rnams ni snga/ 'di ni 'phyi bas na de'i phyir mngon par rdzogs par sangs rgyas pa zhes bya'o zhes zer ba la sogs pa ni bdud kyis smras pa yin par rig par bya'o/ /de bzhin gshegs pa lha khang du gshegs te byon pa mthong nas dbang phyug dang / dbang phyug chen po dang / tshangs 
pa dang / brgya byin la sogs pa lha thams cad kyis thal mo legs par sbyar te zhabs la spyi bos gtugs so zhes zer ba lta bu ni de bzhin gshegs pas gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang 'dul ba tshad mar byed pa'i 
sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs pa rgyal tshab tu gyur te nye 'dab 
kyi rgyal po'i bu mo dag dang lhan cig tu 'dod pa shin tu bsten to zhes zer ba la sogs pa ni bdud kyis smras pa'i mdo sde dang 'dul ba yin par rig par bya'o/ /de bzhin gshegs pas ni lha'i bu mo ram b+ha lta bu'i bud med dag kyang mchil ma bzhin du bor nas khyim nas khyim 
med par rab tu byung ngo zhes zer ba de lta bu'i mdo sde dang 'dul ba ni sangs rgyas kyis gsungs pa yin par rig par blta bar bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /
</page>

 <page>
<ph>186</ph><p>054-93b</p>
sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs pa dgra bcom pa yang dag par rdzogs pa'i sangs rgyas kyis 'jig rten thams cad la thugs brtse ba'i phyir rgyal 
bu rgyal byed kyi tshal mgon med zas sbyin gyi kun dga' ra bar dbyig dang / gser dang / bran dang / bran mo dang / ba lang dang / ma he dang / ra dang / lug dang / bya gag dang / phag dang / khyi dang / byi la dang / sbrul dang / ne'u le dang / zangs dang / 
lcags zangs dang / nor bu dang / mu tig dang / dung dang / man shel dang / byi ru dang / sa le sbram dang / dngul dang / 'tshog chas rnam pa sna tshogs dang / zhing sa dang / tshong 'dus dang / srang dang / nyo tshong byed pa dang / khye'u dang / bu mo dang / 
mdzod dang / bang ba rnams bzhes so zhes zer ba de lta bu ni bdud kyis smras pa'i mdo sde dang / 'dul ba yin par rig par bya'o/ /rgyal bu rgyal byed kyi tshal na 'dam bu dang / e raN+Da'i tshal dang / shing pi tsu marda'i drung na bzhugs pa'i tshe bram ze lug dpal dang / 
ko sa la'i rgyal po gsal rgyal las brtsams te bka' stsal pa/ dbyig dang / gser dang / bran dang / bran mo dang / ba lang dang / ma he dang / ra dang / lug dang / bya gag dang / phag dang / khyi dang / byi la dang / sbrul dang / ne'u le dang / zangs 
dang / lcags zangs dang / nor bu dang / mu tig dang / dung dang / man shel dang / byi ru dang / sa le sbram dang / dngul dang / nor dang / 'tshog chas rnam pa sna tshogs 'chang ba dang / zhing sa dang / tshong 'dus dang / srang dang / nyo tshong byed pa dang / 
khye'u dang / bu mo dang / mdzod dang / bang ba 'chang ba dang / rang lag dar te g.yos byed pa dang / 'tshed pa dang / 'tshed du 'jug pa dang / ltas dang / yan lag gi rig pa dang / mo yig dang / kha ton 'don pa dang / bya ltas shes pa dang / sgra gcan 
</page>

 <page>
<ph>187</ph><p>054-94a</p>
dang / nyi ma dang / zla ba dang / pa ba sangs dang / gza' lhag rgyu ba dang / me tog gi shing rta dang / lag srubs lta ba dang / rmi ltas dang / skyes pa dang / bud med dang / ma ning gi mtshan ma lta ba dang / sgyu rtsal drug cu rtsa bzhi dang / rig 
pa'i gnas bco brgyad dang / mkhan bzo ba dang / bzo'i las thams cad ston pa dang / sgrung gtam byed pa dang / spos kyi phye mas 'debs pa dang / me tog dang / bdug pa dang / spos dang / me tog phreng dang / byug pa 'chang ba dang / mgo bo la 'o byed pa 
dang / tshul 'chos pa dang / kha gsag byed pa dang / chog mi shes pa dang / 'dod chen can dang / 'du 'dzi la dga' ba dang / smra 'dod pa dang / nor dang / 'bru dang / sha dang / nya sha dang / dug sbyor ba dang / spos kyi til mar dang / sman gyi sbu gu 
dang / gdugs dang / lham dang / ta la'i lo ma'i bsil yab dang / chab snod dang / bu don dang / beng dpung 'chang ba dang / shing tog sdud pa dang / so rtsi dang / sman mar dang / btso ba'i phye ma bzang po dang / ka ko la dang / 'bras bu tsha ba sten pa dang / rgyal 
po la sten pa dang / gzhan la sten pa dang / drod mi thub pa dang / mi smra ba dang / bud med ltar rtog pa'i shas che ba dang / mang du smra ba dang / ngu ba dang / bzang ngan dpyod pa dang / sun 'byin pa dang / 'gros 'chos pa dang / gos dkar po dang / ar mo nig dang / khang 
bzangs dang / gtsang khang phyur po'i las la sogs pa byed pa dang / rung ba ma yin pa dang / rdzas ngan pa yongs su 'dzin pa dang / sbyin pa po'i bsngags pa brjod pa dang / chang sten pa dang / smad 'tshong ma'i khyim du 'gro ba dang / de lta bu byed pa dam pa ma yin pa tshul 
ngan pa dang ldan pa de dag la ni gos dkar po dag byin la 'jig rten pa'i las rnams byed du gzhug par ngas gnang ngo / /yang na 'bras sA lu'i zhing gi rdo bsal ba bzhin du yul phyogs nas bskrad par ngas gnang ngo zhes zer ba de lta bu'i mdo sde dang 'dul ba ni sangs rgyas kyis 
</page>

 <page>
<ph>188</ph><p>054-94b</p>
gsungs pa yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems 
dpa' yin par rig par bya'o/ /de bzhin gshegs pa ni tshangs pa dang / 'byung po dang / skem byed dang / gzhon nu dang / 'jig rten gyi mes po dang / ka ta ya na la sogs pa'i lha'i gnas thams cad du de dag gi rgyags pa gzhom pa'i phyir mi gshegs te gshegs mi srid do/ /ya mtshan 
can thams cad kyi nang du rab tu mi 'byung ngo / /sems can thams cad kyi kun tu rtog pa'i ston pa ma yin no/ /gsang sngags dang rig sngags thams cad mi 'chang ngo / /khol po dang / bran dang / bran mo dang / 'dum pa dang / 'thab pa sbyor ba mi mdzad do/ /skyes pa dang / bud med dang / sman dang / 
rgyal po dang / blon po gces par mi mdzad do/ /gal te de bzhin gshegs pa de lta bur gyur na de bzhin gshegs pa yang ma yin te log par lta ba zhes brjod par bya'o/ /de bzhin gshegs pa ni ste'u dang tsan dan du mtshungs te su la yang tshar gcod par mi mdzad/ phan 'dogs pa yang mi mdzad 
do/ /de bas na de bzhin gshegs pa ni dbu ma'i lam gzigs pa zhes bya'o zhes zer ba de lta bu ni mgo rmongs par byed pa'i mdo sde bdud kyis smras pa yin par rig par bya'o/ /de bzhin gshegs pa ni lha'i gnas thams cad du gshegs so/ /ya mtshan can thams cad kyi nang du rab tu 'byung 
ngo / /sems can thams cad kyi kun tu rtog pa ston to/ /gsang sngags dang / rig sngags dang / sman no cog lta bur gyur pa de dag sbyor bar mdzad do/ /'dun ma'i nang dang / rol mo'i gnas su gshegs so/ /bran dang / bran mo dang / sems can thams cad sdud par 
mdzad do/ /gzhon nu dang / gzhon nu ma dang / btsun mo'i 'khor dang / pho brang 'khor gyi mi dang / yul mi dang / khyim bdag dang / bram ze dang / yi dgas dang / mgon med pa dang / skyes pa dang / bud med rnams kyi lus rnam pa sna tshogs kyang 
</page>

 <page>
<ph>189</ph><p>054-95a</p>
ston la/ 'jig rten thams cad sdug bsngal las bsgral ba'i phyir de dang der gshegs pa na yang pad ma chus mi chags pa bzhin du lta ba rnams kyis gos par mi 'gyur bar khong du chud pa ste/ 'di ni 'jig rten thams cad dang 'thun par mdzad pa 
yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis 
gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /'di ltar nged kyi 'dul ba las ni sdig pa dang / nyes byas dang / nyes pa yang ba dang / lci ba dang / nyes pa sbom po dag rang bzhin gyis spang bar bya ba 
yin pa'i phyir spang bar bcom ldan 'das kyis gsungs te/ de lta bu ni nged kyi 'dul ba dang 'thun pa yin gyi khyed kyi 'dul ba dang 'thun pa ma yin na/ ci'i phyir bdag cag nyid kyi 'dul ba las 'gal bar byas te/ khyed kyi 'dul ba blang bar bya/ khyed kyi 'dul ba ni rang bzo byas 
pa yin la/ nged kyi 'dul ba ni bcom ldan 'das kyis gsungs pa yin no/ /bcom ldan 'das kyis ni gsung rab yan lag dgu las phyag rgya dgu mdzad ces grags te/ bcom ldan 'das kyis phyag rgya dgu po de rnams kyis phyag rgyas btab po/ /bdag cag gis ni 
shin tu rgyas pa zhes bya ba'i sgra tshig dang / yi ge dang / thig le gcig kyang sngon ma thos so/ /bcom ldan 'das kyis mdo sde du zhig gsungs/ mdo sde bcu zhig gsungs sam/ bdag cag gi gsung rab la ni shin tu rgyas pa zhes bya ba'i sgra yang med do/ /'di 
dag ni ma lus par lhas byin gyis byas pa yin te/ don thams cad ma rungs par byas nas rtsod par byed de/ shin tu rgyas pa ni rang gis rang bzor byas pas mi btsan gyi nged kyi 'dul ba ni dam pa yin no/ /nged kyi ni 'di lta bu yin no/ /nged kyi ni 'di lta bu yin no 
</page>

 <page>
<ph>190</ph><p>054-95b</p>
zhes bstan pa ma rung bar bya ba'i phyir sbyar ba shin tu rgyas pa spong bar byed pa 'di ni bdud kyis smras pa'i mdo sde dang 'dul ba yin par rig par bya'o/ /ma 'ongs pa'i dus na yang nged kyi 'dul ba ni 'di lta bu yin no/ /nged kyi 'dul ba las ni bcom ldan 'das kyis 
'di skad ces gsungs so zhes log pa'i 'dul ba dang mdo sde smra ba'i dge slong dag 'byung bar 'gyur ro/ /ngas ni theg pa chen po gsung rab yan lag dgu las rgyud phyi ma theg pa chen po shin tu rgyas par bstan to/ /nga'i drung na lhan cig tu sgrub pa gang yin pa de dag 
ni log pa'i 'dul ba dang / lta ba smra ba ma yin no/ /nga'i bstan pa ni rung ba ma yin pa thams cad spangs pa/ rnam par dag pa/ dri ma med pa/ zla ba nya ba dang 'dra ba yin te/ mdo sde re re dang / 'dul ba re re dang / bslab pa'i gzhi re re'i don gang 
gA'i klung gi bye ma snyed du bstan la de dag kyang sgra'i rnam grangs rnam pa sna tshogs kyis bstan to/ /nged kyi 'dul ba la bslab pa'i gzhi gang dang gang med pa de dang de dag ni bcom ldan 'das kyis ma gsungs so zhes de skad zer ba gang yin pa de dang de dag la ni nyes 
pa 'byung bar 'gyur ro/ /gang dag bdag cag gis gzung bas mi lang ste/ chog shes pa dang / yo byad bsnyungs pa lhur len pa dang / sangs rgyas kyis gsungs pa yin par 'os pa gang dang gang yin pa de dang de dag ni sems can thams cad la phan pa 
dang thugs brtse ba'i phyir theg pa chen po'i tshul du gsungs pas na bdag cag gis kyang shin tu rgyas pa zhes bya ba bshad par bya'o/ /zhes de ltar dam 'cha' bar byed pa gang yin pa de dag gi ston pa ni nga yin gyi de ma yin pa rnams kyi ston pa ni nga ma yin no/ /de dag 
ni nga'i phyir rab tu byung ba ma yin te/ de dag thams cad ni mu stegs pa'i bu yin no zhes zer ba de lta bu sangs rgyas kyis gsungs pa'i mdo sde dang 'dul ba yin par rig par bya'o zhes de skad smros shig /bdud kyis smras pa'i mdo sde dang 'dul ba tshad mar byed pa'i 
</page>

 <page>
<ph>191</ph><p>054-96a</p>
sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs 
pa ni yon tan dpag tu med pa dang ldan pa ma yin no/ /mi rtag go/ /yongs su mya ngan las 'das pa'o/ /stong par gyur pa'o/ /bdag med pa ston pa'o/ /'jig rten dang 'thun par byed pa ma yin no zhes zer ba de lta bu'i mdo sde ni bdud kyis smras pa'i mdo sde 
dang 'dul ba yin par rig par bya'o/ /sangs rgyas bcom ldan 'das ni bsam gyis mi khyab cing yon tan bsam gyis mi khyab/ dpag tu med/ grangs med pa dang ldan pa yin no/ /rtag pa'o/ /brtan pa'o/ /ther zug pa'o zhes nga zer ro zhes de skad 
smra ba la ni ta la'i mgo bcad pa bzhin du pham par gyur pa zhes brjod par mi bya'o/ /pham pa'i chos bzhi zhes bya ba ni bcom ldan 'das kyis gsungs pa rnam pa bzhi car lta ci smos te/ pham pa bzhi'i nang nas pham pa gang yang rung ba zhig byung na yang rdo chag pa'i 'phro bzhin 
du 'gyur ro zhes rgyud phyi ma'i yang phyi ma gzhung rdzogs pa las mi'i chos las bla mar gyur pa'i skabs nas gsungs pa yin no/ /de ci'i slad du zhe na/ bdag ni 'bras bu thob pa yin no zhes 'chab pa'i don to/ rgyud phyi ma'i yang phyi ma las mi'i chos su dbab pa ngas 
gsungs pa ni 'di na dge slong 'dod pa nyung ba chog shes pa la la zhig gnas pa de rgyal po'am/ rgyal po'i blon po chen po dag gis mthong na 'bras bu thob pa yin par sems te/ tshigs su bcad pa'i tshul sbyar ba'i thabs sna tshogs kyis stod par byed ces 
btsun pa 'di ni lus dang bral te shi ba'i 'og tu sangs rgyas su 'gyur ro zhes zer ba dge slong des de dag las mngon sum du thos nas 'di skad ces zer te/ 'bras bu ma thob pa'i gang zag la 'bras bu thob pa bzhin du bstod par ma byed cig /che 'dod pa ni sangs 
</page>

 <page>
<ph>192</ph><p>054-96b</p>
rgyas kyis smad do/ /cang mi smra ba ni sangs rgyas kyis bsngags so/ /bdag ni ji srid 'tsho'i bar du yang chos 'di lta bu la dga' ba ma yin gyis 'di ltar bdag che 'dod pa la gzhag par ma byed cig /bdag ni 'bras bu thob pa ma yin par bdag nyid kyis shes so 
zhes zer ba dang / rgyal po shes rab can gyis btsun pa 'di ni 'bras bu thob pa ste/ sangs rgyas yin no snyam nas 'jig rten thams cad du mkhas pa rnams kyi nang du sgrogs par byed cing btsun mo'i 'khor dang sras rnams la yang snyan dngags bzhin du mdo rnams 
slob tu 'jug ste/ de ltar byas na yang stod par byed pa'i rgyal po dang blon po rnams la bsod nams mang du 'phel bar 'gyur ro/ /dge slong de ni tshangs par spyod pa tshul khrims dang ldan pa tsam du zad de dge slong de yang pham pa byung ba ma yin no zhes nga zer ro/ /mi'i 
chos las bla mar gyur pa byed pa yang ma yin te tshul khrims dang ldan pa 'dod pa nyung ba zhes nga zer ro/ /de ltar bstod du zin kyang rang gi dad pa'i sems dang bas na sangs rgyas kyi gsung rab dang 'thun par byed pa'i dge slong la ni nyes pa chung zad kyang med do zhes nga zer ro/ /
gzhan yang 'di na dge slong la la de bzhin gshegs pa'i snying po'i mdo sde chen po ston par byed do/ /sems can thams cad la ni sangs rgyas kyi khams yod la khams de rang rang gi lus la 'chang ste/ sems can rnams kyis nyon mongs pa'i rnam pa zad par byas 
nas sangs rgyas su 'gyur te 'dod chen pa ni ma gtogs so/ /de la rgyal po'am rgyal po'i blon po 'ga' zhig 'di skad ces zer te/ dge slong khyod sangs rgyas su 'gyur ram mi 'gyur/ sangs rgyas kyi khams khyod la yod dam med ces zer ba la/ dge slong 
de na re tshe dang ldan pa bdag sangs rgyas su 'gyur ram mi 'gyur ba lta sus shes mod kyi 'on kyang bdag gi lus la sangs rgyas kyi khams ni yod do zhes zer ro/ /de nas des dge slong de la smras pa/ dge slong khyod 'dod chen pa kho na ma yin na bdag ni sangs rgyas su 
</page>

 <page>
<ph>193</ph><p>054-97a</p>
'gyur ro snyam du soms shig /de nas dge slong des de la smras pa/ tshe dang ldan pa chos de ni bdag gi lus la gor ma chag par yod do zhes gal te de skad zer na/ dge slong de la mi'i chos las bla mar gyur pa'i nyes pa yod ces bya'am med ces bya 
zhe na/ khams yod do zin kyang sbyin pa dang / tshul khrims dang / shes pa dang / chos dang ldan pa rnams la yod par zad do zhes brjod par bya'o/ /gzhan yang dge slong rab tu byung nas sems par byed de/ kye ma bdag sangs rgyas su 'gyur ram mi 'gyur snyam 
pa'am/ bdag gis ni sangs rgyas nyid thob par 'gyur bar mngon no snyam du sems na 'bras bu ma thob tu zin kyang bsod nams mang po 'phel bar 'gyur ro/ /gal te de lta ma yin na/ dge slong thams cad kyang mi'i chos las bla mar 'gyur ro/ /de ci'i phyir zhe na/ 
ngas bskal pa bye ba phrag brgyad cu'i bar du rung ba ma yin pa'i dngos po yongs su 'dzin pa spangs te/ chog shes pa dang / yo byad bsnyungs pa'i mchog la gnas nas de bzhin gshegs pa'i snying po yod par bsgoms te mngon par rdzogs par sangs rgyas nas chos kyi phung po 
'bum ston pa'i sangs rgyas bcom ldan 'das snying rje chen po dang ldan par gyur pa'i phyir ro zhes zer ba de lta bu ni de bzhin gshegs pa dgra bcom pa yang dag par rdzogs pa'i sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras 
pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /
pham pa bzhi yang med/ dge 'dun gyi lhag ma bcu gsum yang med/ ma nges pa gnyis kyang med/ spang ba'i ltung byed sum cu yang med/ ltung byed 'ba' zhig pa dgu bcu rtsa gcig kyang med/ so sor bshags par bya ba bzhi yang med/ bslab par bya ba mang 
</page>

 <page>
<ph>194</ph><p>054-97b</p>
po yang med/ rtsod pa zhi bar bya ba'i chos bdun yang med/ nyes byas rnams kyang med/ nyes pa sbom po rnams kyang med/ mtshams med pa dang / 'dod chen pa yang med de/ sngar smos pa'i bslab pa'i gzhi de rnams med bzhin du gal te 'gal bar byas pas dge 
slong dag sems can dmyal bar 'gro bar 'gyur na/ de dag ni mu stegs can yin no/ /gang dag la de rnams med na de lta na ni mtho ris su 'gro bar 'gyur ro/ /bcom ldan 'das kyis ni bsdigs pa'i phyir 'dul ba las bslab pa'i gzhi rnams bka' stsal to/ /mi tshangs par 
spyod pa bsten par 'dod pa gang yin pa de ni gos tshon can dang / chos gos spangs te gos dkar po bgos nas de lta bu byas pa'i 'og tu de bdag nyid kyis bsams pa/ bdag gis ni rang gi yon tan chung ba'i phyir mnog chung ba'i 'dod pa bsten gyis med do/ /'on kyang bcom ldan 
'das bzhugs pa'i tshe yang dge slong dag gis 'dod pa rnams bsten nas mtho ris dang thar pa thob par gyur na/ ci bdag chos nyid la zhugs pa yin nam/ 'di ni gna' nas lugs kyis yod pa kho na'o snyam du de ltar sgom pa'i dge slong ni pham pa byung du zin kyang thar pa thob par 'gyur 
ro/ /bslab pa'i gzhi lnga las 'gal bar byas pa dang / rung ba ma yin pa thams cad yongs su bzung yang de dang 'dra'o/ /de bzhin gshegs pas nyes byas kyi nyes pa byung bas kyang sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems 
can dmyal bar 'tshed par 'gyur ro zhes gsungs mod kyi/ de yang bsdigs par zad de pham pa las na gcig gi dma' ba nyes pa sbom po'i skyon gang yin pa de yang mi bzad pa ma yin te 'dul ba 'dzin pa mang po rnams kyis brdzun du smras mod kyi/ de ni mi btsan no zhes de bzhin 
gshegs pas gsungs so zhes zer ba de lta bu'i mdo sde dang 'dul ba ni bdud kyis smras pa yin par rig par bya'o/ /bslab pa'i gzhi thams cad kyi nang na ni nyes byas chung ba yin la de ltar chung ba'i nyes byas byung du zin kyang bdag la ma byung ngo zhes snyon par byed de/ nyes pa 
</page>

 <page>
<ph>195</ph><p>054-98a</p>
byung ba ru sbal bzhin du sbed par byed pa de lta bu'i gang zag la bsten par mi bya'o/ /brdzun du smra ba'i chos gcig 'gal bar byas pa'i skye bo 'jig rten pha rol spangs pas ni mi bya ba ci yang med de/ mi bya ba'i bag ci yang mi sten pa med ces bya ba'i don to/ /sangs 
rgyas kyi bstan pa ni de ltar cha phra ba yin na nyes pa sbom po mi sdom par lta ga la mdzad/ gal te de tsam yang sdom par mi byed pa ni mchog tu ma bsdams pa yin no/ /ji zhig bzung ste tshul khrims srung zhe na/ sangs rgyas kyi khams yod la gsung rab yan lag dgu'i tshul gyis 
sangs rgyas su 'gyur ba'i rtog pa gcig pus sems can thams cad la sangs rgyas kyi khams yod do zhes bya ba dang / shin tu rgyas pa las bdag med pa'i mchog yod do zhes smra ba ni gsung rab yan lag dgu'i tshul gyis mdo sde spong ba ma yin no/ /gzhan du na ni de ltar 'gyur 
ro/ /gsol pa/ sems can thams cad la sangs rgyas kyi khams mchis par gsung rab yan lag dgu las nges par bstan na gang zag tu lta bar ji ltar mi gyur lags/ bdag gis thos pa bzhin du ji ltar gzung bar bgyi/ de ltar na ni mi'i chos las bla mar yang 
'gyur lags so/ /bka' stsal pa/ ji ltar rgya mtsho'i nang na rin po che yon tan brgyad dang ldan pa sna tshogs med do zhes smra ba de bzhin du gsung rab yan lag dgu shin tu rgyas pa'i ye shes kyi rgya mtsho chen po la sangs rgyas kyi khams med do zhes zer ba yang de dang 'dra ste/ sangs 
rgyas kyi gsung 'di ni de dag gi yul ma yin la sangs rgyas kyi gsung ni sems can thams cad la de bzhin gshegs pa'i snying po yod do zhes bya ba'i gtan tshigs dang / rtags rnams kyi sgo nas nyan thos dang / rang sangs rgyas thams cad kyi yul yang ma yin par mngon no/ /
theg pa chen po las ni bdag dang srog bshig pa yang med de/ de bas na sangs rgyas ni dbu ma'i lam zhes bya'o/ /gang dag bdag gi lus la sangs rgyas kyi khams yod de/ bdag gis sangs rgyas thob par 'gyur mod kyi nyon mongs pa zad par bya dgos so zhes de skad zer ba de dag ni 
</page>

 <page>
<ph>196</ph><p>054-98b</p>
nga'i nyan thos yin no/ /cig shos ni mi'i chos las bla mar gyur pa'i nyes pa byung ba yin no zhes nga zer ro/ /ngas de skad ces bstan pa'i phyir 'di skad ces zer te/ bcom ldan 'das kyis dam pa'i chos thob par 'gyur ba'i sangs rgyas kyi sa nas gzigs pas na bdag kyang sangs 
rgyas bcom ldan 'das su 'gyur ro zhes zer ba gang yin pa de mi'i chos las bla ma'i nyes par 'gyur ram zhe na mi'i chos las bla mar gyur pa'i nyes par mi 'gyur te/ de ni rim gyis sangs rgyas su 'gyur ro zhes nga zer ro/ /de ltar na sangs rgyas kyi gsung ni cha phra zhing zab pa yin no/ /
gsol pa/ 'di na rgyal po la la zhig 'di skad ces mchi ste/ ji ltar na dge slong mi'i chos las bla mar gyur pa'i nyes pa byung ba zhes bgyi zhes mchi ba la lan gdab 'tshal lags so/ /bka' stsal pa/ 'di na dge slong rnyed pa dang bkur sti'i phyir ram/ zang zing gi phyir tshul 
'chos pa dang / kha gsag byed pa yod de/ ji ltar byas na bdag bsod snyoms pa yin par gzhan dag gis shes par 'gyur zhig gu de ltar byas dang rnyed pa thob par 'gyur ro snyam ste/ bsngags pa 'dod pa rmongs pa'i rang bzhin can du gyur pas bdag gis 'bras bu ma thob par bdag 
gis 'bras bu thob par gzhan gyis shes par bya'o/ /bdag rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa yin par gzhan dag gis shes par bya'o/ /dge bsnyen mdun na 'khod pa rnams kyang skye bo thams cad kyis bdag de lta bu yin par 
shes par 'gyur ba'i tshig smrar gzhug go snyam nas chos thob par bya ba'i phyir ma yin par yid la byed pa de lta bu rnyed pa dang / bkur sti dang / bla ma'i mchod pa dang / phyag bya ba dang / zang zing gi phyir dgra bcom pa 'dra bar phan tshun lta ba'i thabs dang / mig 'dzums 
pa dang / 'gros rnams 'chos par byed cing / chos gos dang / snam sbyar dang / lhung bzed rnams 'chang la/ mal cha dang / stan sar pa'i steng na 'dug pa dang / skye bo dag gis bdag dge slong bzang po dge slong dka' thub can yin no zhes brjod par 'gyur bar 
</page>

 <page>
<ph>197</ph><p>054-99a</p>
bya'o/ /'on kyang bdag 'khor dang slob ma dag dang ldan par 'gyur ro/ /de nas sde tshan bcas dang / bza' ba dang / bca' ba dang / bldag pa dang / btung ba'i yo byad rnams rnyed par 'gyur ro/ /bud med rnams kyis kyang bkur bar 
'gyur ro snyam pa'i sems kyi rtog pas nang mi dang g.yog 'khor rnams la shes par byed de/ de lta bur 'chab pa'i dge slong ngam/ dge slong ma ni mi'i chos las bla mar gyur pa'i nyes pa byung ba yin no zhes nga zer ro/ /gzhan yang 'di na dge slong la la dam pa'i chos 
dbyung bar bya'o snyam pa'i sems kyis mal cha dang stan sar pa la 'dug cing / skye bo thams cad kyis kye ma dge slong 'di ni dge ba bzang po zhig go snyam du bdag dgra bcom pa ma yin par dgra bcom pa dang 'dra bar shes par bya'o/ /bdag de lta bu yin par shes pa 
dang / dge slong mang po dag bdag gi 'khor du 'gyur ba 'di las phyi rol pa dag kyang dge bsnyen du 'gyur ro/ /tshul khrims 'chal pa rnams kyang zhum par 'gyur ro/ /de nas bdag gis dam pa'i chos kyang dbyung bar bya'o/ /de bzhin gshegs pa'i 
che ba nyid kyang bstan par bya'o/ /shin tu rgyas pa'i mdo sde rnams kyang bsgrag par bya'o/ /sems can thams cad kyang nges par bsgral bar bya'o/ /'dul ba dang 'dul ba ma yin pa'i bye brag kyang phyed par bya'o/ /bdag la sangs rgyas su 'gyur ba'i sa bon de bzhin 
gshegs pa'i snying po zhes bya ba yod de/ bdag gis sangs rgyas thob par 'gyur ro/ /bdag gis nyon mongs pa'i rnam pa rnams rnam par gzhom par bya'o/ /dge bsnyen khyed rnams la yang sangs rgyas kyi khams yod de/ bdag cag kun kyang sangs rgyas su 'gyur zhing de bzhin 
gshegs pa'i sa thob par 'gyur ro/ /nyon mongs pa'i rnam pa rnams zad par bya'o snyam du sems pa de lta bu ni dam pa'i chos kyi rtog pa'i sgo nas byang chub sems dpa' yin te/ mi'i chos las bla mar gyur pa'i nyes pa byung ba ma yin no zhes nga zer ro/ /nyes byas kyi nyes pa byung bas kyang 
</page>

 <page>
<ph>198</ph><p>054-99b</p>
sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems can dmyal bar 'tshed par 'gyur na nyes pa sbom po lta ci smos te/ theg pa chen po 'di la ni nyes pa sbom po'i nyes pa byung ba dang bsten par mi bya'o/ /nyes pa sbom po zhes bya ba ni 
bcom ldan 'das kyi mchod rten bsrung ba'i phyir gzhan yongs su gzung ba la me tog gi phreng ba btags pa de rnyings nas srad bu dgos pa'i phyir len par byed de/ dge slong rnams la 'dzem nas dge slong rnams la ma dris par dge slong gis blangs na nyes pa sbom po'i 
nyes pa can du 'gyur ro/ /gal te 'di lta zhig gis cir yang mi 'gyur ro snyam du 'dzin te/ len par byed na yang de lta bu dag dang bsten par mi bya'o/ /rku ba'i sems kyis mchod rten bshig na yang nyes pa sbom po'i nyes pa can du 'gyur te/ de lta bu dag 
dang bsten par mi bya'o/ /'di na khyim bdag gam blon po la la zhig gis gal te chos kyi bsam pas sku gdung la bkur sti bya'am/ phag gu dgos pa'i phyir mchod rten rnying pa bshig ste/ blangs nas khyim bdag gam blon po des mchod rten de las gser 
dngul zhig byung na/ de dge slong 'ga' zhig gi lag tu gtad pa las dge slong des de blangs te/ bdag gi nor du byas la rtsod par byed na dge slong de la legs pa ma yin no/ /dge bsnyen de dag ni chos la gnas pa yin no/ /dge slong de ni yid brtan du mi rung ste 
bsten par mi bya'o/ /ma ning yin par shes par bya'o/ /mtshan gnyis pa yin par shes par bya'o/ /mtshan gnyis pa zhes bya ba ni gang la mtshan gnyis yod pa ste/ gang gi tshe skyes pa'i 'dod chags skyes pa de'i tshe ni bud med dang 'dod pa spyod par byed la/ gang gi tshe 
bud med kyi 'dod chags skyes pa de'i tshe ni skyes pa dang 'dod pa spyod par byed do/ /de bas na mtshan gnyis pa zhes bya ste de dang yang bsten par mi bya'o/ /de ltar de lta bu dag dang yang bsten par mi bya na bslab pa'i gzhi lnga'i nyes pa byed pa de dag lta la bstan du ga la rung // //
</page>

 <page>
<ph>199</ph><p>054-100a</p>
bam po dgu pa/ dge slong rnams kyis ni thog mar dge sbyong gi chos kyis grog sbur rnams la yang snying rje bya'o/ /dge sbyong gi chos kyis chang gi dri bro ba'i btung ba yang spang bar bya'o/ /dge sbyong gi chos kyis rmi lam du yang brdzun du smra ba'i 
sems bskyed par mi bya'o/ /dge sbyong gi chos kyis rmi lam du yang bud med dang phrad pa'i sems bskyed par mi bya'o/ /gsol pa/ ci lags/ rmi lam du bud med dang phrad par gyur na mi tshangs par spyod pa'i nongs par 'gyur lags sam/ bka' stsal pa/ mi 
'gyur te/ gal te blo gros dang dran pa dang ldan pa 'dod pa dri nga ba dag la mi tshangs par spyod pa'i sems mi skyed na de ni nyon mongs pa dang bud med kyi gtam smad pas rtog pa yang dag par chad pa'i phyir sems skyed mi srid do/ /rmi lam du phrad par gyur na yang nang par sad na mu 
ge 'byung ba'i tshe dge slong gis rang gi bu'i sha'i zas zos pa bzhin du 'gyod par 'gyur na de la gtsang ngo snyam pa'i blo lta ga la 'byung / gal te sems skyes na yang phyir gzhil bar bya'o zhes zer ba de lta bu'i chos kyi sgo ni sangs rgyas kyis gsungs pa'i mdo sde dang 'dul ba yin 
par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems 
dpa' yin par rig par bya'o/ /dpa' bo'i 'dug stangs dang / mi smra bar 'dug pa dang / g.yang sar mchong ba dang / dug za ba dang / smyung bar 'dug pa dang / bdag nyid 'ching bar byed pa dang / bdag nyid gsod par byed pa dang / zhe nom byed du 'jug pa dang / 
rig sngags dang gsang sngags zlos pa dang / skrun pa'i las byed par bcom ldan 'das kyis gnang ngo / /gdol pa'i bu dang / ma ning dang / mtshan gnyis pa dang / yan lag nyams pa thams cad rab tu 'byung bar bcom ldan 'das kyis gnang ngo / /de bzhin 
</page>

 <page>
<ph>200</ph><p>054-100b</p>
gshegs pas ni ba'i bcud rnam lnga dang / sbrang rtsi dang / 'bru mar la sogs pa dang / zab dar dang / dung dang / lham dang / 'bru la sogs pa spangs te/ shing ngo cog la srog dang 'du shes yod par gzigs nas yongs su mya ngan las 'das so zhes zer ba de lta bu ni 
bdud kyis smras pa'i mdo sde dang 'dul ba yin par rig par bya ste/ dpa' bo'i 'dug stangs kyis gnas pa dang / 'chag pa la sogs pa chos kyi bya ba rnams ni ma gtogs so/ /dug za ba dang / mer mchong ba dang / smyung bar 'dug pa dang / g.yang sar mchong ba 
dang / bdag nyid 'ching bar byed pa dang / bdag nyid gsod par byed pa dang / zhe nom byed du 'jug pa dang / rig sngags dang / gsang sngags zlos pa dang / skrun pa'i las byed pa rnams ni ngas ma gnang ngo / /ba'i bcud rnam lnga dang / sbrang rtsi dang / 'bru 
mar la sogs pa dang / zab dar dang / dung dang / lham dang / 'bru la sogs pa la sha'i 'du shes med pa dang / shing thams cad la srog med pa'i 'du shes dang / sems pa'i 'du shes med par ngas gnang ngo / /gzhan du lta ba gang yin pa de dag ni mu 
stegs can gyi nyan thos yin no/ /nga'i bka' bzhin du byed pa gang yin pa de dag ni nga'i nyan thos yin no zhes nga zer ro/ /khams bzhi la ni srog dang 'du shes yod ces nga mi zer ro zhes zer ba de lta bu'i mdo sde dang 'dul ba ni sangs rgyas kyis gsungs pa'i mdo sde 
yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa'i sems can gang 
yin pa de dag ni byang chub sems dpa' yin par rig par bya'o/ /rigs kyi bu 'di ni ngas bdud kyis smras pa dang / sangs rgyas kyis gsungs pa'i bye brag rgyas par bstan pa yin no/ /gsol pa/ bcom ldan 'das bdag ni deng gdod sangs rgyas kyi bka' 
</page>

 <page>
<ph>201</ph><p>054-101a</p>
bzhin la zhugs lags so/ /bka' stsal pa/ rigs kyi bu legs so legs so/ /rigs kyi bu khyod legs te mkhas pas ni de ltar bya dgos so/ /yang bka' stsal pa/ rigs kyi bu 'di ni sdug bsngal lo zhes bya ba ni 'phags pa rnams kyi 
bden pa zhes mi bya ste/ sdug bsngal de yang gang zhe na/ sdug bsngal zhes bya ba ni ba lang dang / bong bu la sogs pa dang / sems can dmyal ba pa rnams la yang yod de/ gal te sdug bsngal de bden pa yin du zin na de rnams kyi yang bden pa yin par 'gyur 
ro/ /sdug bsngal zhes bya ba 'di ni kye ma sdug bsngal shes pa zhes bya ba la de bzhin gshegs pa rtag pa'o/ /chos kyi sku yin te sha'i sku ma yin no zhes de bzhin gshegs pa'i che ba nyid shes pa ni sdug bsngal shes pa'o/ /de ma thob kyi bar du sems can 
rnams kyis chos ma yin pa la chos yin no snyam du yongs su brtags nas 'khor ba'i 'khor lo shin tu sdug bsngal ba'i gnas su yun ring por sdug bsngal nyams su myong nas ngan 'gror 'gro bar 'gyur ro/ /gang gi tshe de bzhin gshegs pa rtag par shes pa de'i 
tshe ni yi ge 'bru gnyis po ji lta bur thos kyang rung ste bde 'gror 'gro bar 'gyur ro/ /de nas thar pa yang thob par 'gyur ro/ /des na 'di ni rdzu 'phrul gyi bde ba yin no snyam du rang gis rtogs par 'gyur te/ de bzhin gshegs pa rtag ces bya ba thos pa tsam gyi rgyu des 
na bdag 'dir 'ongs so/ /de bzhin gshegs pa rtag par ma shes kyi bar du ni yun de srid kyi bar bdag sdug bsngal rnams kyi nang du 'khor to/ /da ni sdug bsngal shes so zhes bya ba 'di ni bden pa yin no/ /gzhan dag gi sdug bsngal bsgom pa ni don med pa'o/ /
'di ni sdug bsngal kun 'byung ba'o zhes bya ba ni chos kyi de kho na nyid la de kho na nyid ma shes nas/ chos la dgos pa'i phyir bran dang bran mo la sogs pa rdzas ngan pa du ma len par byed cing chos ma yin pa la chos yin no snyam du 'dzin te/ dam pa'i chos nub par byed cing dam 
</page>

 <page>
<ph>202</ph><p>054-101b</p>
pa'i chos mi snang bar byed par 'gyur te/ dam pa'i chos gnas par bya ba'i thabs mi shes pas 'di ltar 'dzin te/ dam pa'i chos 'jig par 'gyur zhes bya ba med do snyam nas de'i 'bras bus 'khor ba'i sdug bsngal rnams kyi nang du yongs su 'khyam mo/ /de nas mtho ris dang thar pa thob par 'gyur te/ 
mtho ris dang thar pa thob pa'i sdug bsngal kun 'byung ba'i de kho na nyid bdag gis ma shes pas dam pa'i chos 'jig pa'i rgyur gyur te nyes par smras pa'i tshig gis yun 'di srid kyi bar du nyon mongs par gyur to snyam du shes pa 'di ni sdug bsngal kun 'byung ba shes pa zhes 
brjod par bya'o/ /gzhan dag gi ni de lta ma yin no/ /'di ni sdug bsngal 'gog pa zhes bya ba la stong pa nyid sgom pa ni gtan du stong pa nyid sgom pa thams cad zad pa de bzhin gshegs pa'i snying po med par byed pa de lta bu ma yin te/ sdug bsngal 'gog pa sgom 
pa ni ya mtshan can thams cad la yang don dang 'gal ba'i stong pa nyid yod de/ de rnams kyi yang sdug bsngal 'gog pa zhes bya bar 'gyur ro/ /sems can thams cad la ni de bzhin gshegs pa'i snying po yod de/ de ni gsal bar mi mngon no/ /gang gi tshe nyon 
mongs pa zad pa de'i tshe de bzhin gshegs pa'i snying po la 'jug pa khyed kyis mthong bar 'gyur ro/ /gang gi tshe sems gcig bskyed pa'i las kyi 'bras bus bdag gis chos kyi dbang phyug rtag pa dang bde ba 'thob bo snyam du khyod kyis shes par gyur pa de ni sdug 
bsngal 'gog pa bsgom par bya ba la sgom pa yin no/ /de bzhin gshegs pa'i snying po bdag med par bsgoms shing gtan du stong pa nyid bsgoms pas ni sdug bsngal rnams mi 'gag par phye ma leb mar me'i nang du song ba bzhin du 'gyur ro/ /de lta ma yin 
par de bzhin gshegs pa'i snying po yod par bsgoms pa'i sems can rnams ni nyon mongs pa rnams yod bzhin du nyon mongs pa'i rnam pa 'gog par byed do/ /de ci'i phyir zhe na/ de bzhin gshegs pa'i snying po'i rkyen gyi phyir te/ de shes pa ni yang dag par 
</page>

 <page>
<ph>203</ph><p>054-102a</p>
rdzogs pa'i sangs rgyas kyi bka' las sdug bsngal 'gog pa'i tshig bden pa zhes bya'o/ /gzhan ni bsgom pa ma yin pa la bsgom pa'o/ /'di ni sdug bsngal 'gog par 'gyur ba'i lam zhes bya ba ni de bzhin gshegs pa dang / chos dang / dge 
'dun dang / thar pa rnams te/ 'di ltar de rnams la phyin ci log bzhis phyin ci log tu gyur pa'i dngos po ni thar pa'o/ /thar pa la yang ci yang med do snyam pa de ni 'di ltar sgyu mar 'dug ste 'khor ba'i sdug bsngal gyi nang du yongs su 'khyam pa yin la/ bsgom nyes pa 
de'i 'bras bus ni yun ring por sdug bsngal nyams su myong bar 'gyur ro/ /da ni bdag gis de bzhin gshegs pa dang / chos dang / dge 'dun dang / thar pa rnams rtag pa dang / brtan pa dang / ther zug pa dang / 'jig par mi 'gyur bar sems gcig 
bskyed pa'i 'bras bus dbang phyug rtag pa'i 'bras bu thob bo/ /phyin ci log bzhi po sdug bsngal ba dang / bdag med pa dang / mi gtsang ba rnams chos ma yin pa la chos yin no snyam du 'dzin pas lta ba ngan pa'i 'bras bu myong ba 'di ni sdug bsngal 'gog par 'gyur 
ba'i lam zhes bya'o/ /gzhi gsum rtag par bsgom pa bsgrub pa'i phyir mi rtag pa sgom pa gang yin pa de dag ni mi bden pa'i bsgom pa la sgom pa yin no/ /de ltar rtag par sgom pa gang yin pa de dag ni nga'i nyan thos yin te/ 'phags pa'i bden pa bzhi shes 
pa'o zhes nga zer ro/ /'di rnams ni 'phags pa'i bden pa bzhi yin par rig par bya'o/ /gsol pa/ bcom ldan 'das 'phags pa'i bden pa bzhi'i lam 'di'i tshul gyis bsgom par bgyi ba bdag gis da gzod rtogs lags so/ /bka' stsal pa/ 
sdug bsngal la bde bar 'du shes pa ni phyin ci log yin no/ /bde ba la sdug bsngal bar 'du shes pa ni phyin ci log yin no/ /de la de bzhin gshegs pa mi rtag ces bya ba de ni sdig pa dang / sdug bsngal ba yin no/ /de bzhin gshegs pa bud shing zad pa'i me 
</page>

 <page>
<ph>204</ph><p>054-102b</p>
bzhin du yongs su mya ngan las 'das so zhes bya ba de ni sdig pa dang / sdug bsngal ba yin no/ /sdug bsngal ba ma yin no zhes bdag nyid sgom par byed pa dang / de bzhin gshegs pa mi rtag go zhes bya ba 'di ni phyin ci log yin no/ /bde ba la sdug bsngal bar 'du 
shes pa ni phyin ci log yin te/ de bzhin gshegs pa rtag go zhes bsgoms na gang zag tu lta bar 'gyur du 'ong ngo snyam nas sgom pa 'di ni sdug bsngal ba'o snyam pa ni bde bar 'du shes pa rnams kyi phyin ci log yin te/ 'di ni phyin ci log dang po'o/ /mi rtag pa la 
rtag par 'du shes pa ni phyin ci log yin no/ /rtag pa la mi rtag par 'du shes pa ni phyin ci log yin no/ /de la gtan du stong pa nyid bsgoms na mi tshe thung bar 'gyur ro snyam nas de'i phyir mi rtag pa nyid la stong pa nyid ma yin par bsgoms na/ bsgoms pa de'i 'bras 
bus tshe ring bar 'gyur ro snyam pa de yang phyin ci log yin te/ 'di ni phyin ci log gnyis pa'o/ /bdag med pa la bdag tu 'du shes pa ni phyin ci log yin no/ /bdag yod pa la bdag med par 'du shes pa ni phyin ci log yin no/ /de la 'jig rten pa rnams la bdag 
yod ces te 'jig rten pa bzhin du sangs rgyas kyi gsung la yang bdag yod pa ma yin te/ de bzhin gshegs pa'i snying po'i ming yang med do zhes bdag med pa sgom pa 'di ni phyin ci log gsum pa'o/ /mi gtsang ba la gtsang bar 'du shes pa ni phyin ci log yin no/ /
gtsang ba la mi gtsang bar 'du shes pa ni phyin ci log yin no/ /de la de bzhin gshegs pa rtag ste/ sha'i sku ma yin pa la sha'i sku yin te/ sha dang khrag dang rgyus pas sbrel ba yin no/ /mi gtsang ba'o/ /chos dang dge 'dun gnyis kyang thar pa thob nas mi snang 
bar 'gyur ro snyam pa ni gtsang ba la mi gtsang bar phyin ci log pa yin no/ /bdag gi lus thams cad ni mi gtsang ba yin te/ gtsang zhes bya ba ci yang med na bdag gi lus ni gtsang ngo snyam du bsgom pa ni mi gtsang ba la gtsang ngo snyam du 'dzin pa yin no/ /bdag kyang 
</page>

 <page>
<ph>205</ph><p>054-103a</p>
gang na ci yang med pa der 'gro'o snyam pa ni gtsang ba la mi gtsang ngo snyam du sgom pa rmongs par byed pa'i chos yin te/ 'di ni phyin ci log bzhi pa yin par rig par bya'o/ /gsol pa/ bcom ldan 'das bdag ni da gzod yang dag pa'i lta ba can du gyur 
te/ 'di srid kyi bar du log par lta bar gyur lags so/ /bcom ldan 'das ci lags/ srid pa nyi shu rtsa lnga la bdag mchis zhes bgyi'am ma mchis zhes bgyi/ bka' stsal pa/ bdag ces bya ba ni de bzhin gshegs pa'i snying po'i don to/ /sangs rgyas kyi 
khams ni sems can thams cad la yod mod kyi/ de yang nyon mongs pa'i rnam pa rnams kyis bsgribs te bdag nyid la yod bzhin du sems can rnams kyis mthong bar mi nus so/ /'di lta ste/ dper na grong khyer chen po zhig na dbul po'i khyim zhig na gser gyi gter 
zad mi shes pa zhig yod la/ de la bud med dbul mo zhig 'dug pa des kyang bdag gi khyim gyi sa'i 'og na gter yod par mi shes te/ der thabs dang ldan pa'i mi zhig gis bud med de la smras pa/ sru tshur shog bdag gis khyod la gla sbyin gyis bdag gi zhing las 
byed du song shig ces byas pa dang / des de la smras pa/ jo bo bdag mi mchi'o/ /gal te khyod kyis bdag gi bu la gter bstan na ni gzod bdag mchi bar 'tshal lo zhes 'thad pas grub pa'i tshig smras pa dang / des de la smras pa/ sru bdag gi bu khyod las skyes 
ma thag tu bdag gis rin po che dang gser gyi gter zad mi shes pa sbyin par bya'o/ /de nas des de la smras pa/ khyod kyis ga la byin te bdag la mtho 'tshams par zad do/ /de nas des de la smras pa/ khyod nyid kyi khyim na gter yod mod kyi khyod bdag kyang mi shes na 
gzhan gyis lta shes par ga la nus/ de nas des bdag gis thob par 'tshal lo zhes de de la gsol ba 'debs so/ /de nas des khyim de'i nang nas gter de brkos nas de nyid la byin no/ /de nas des de mthong nas ngo mtshar du gyur te/ de la skyabs su song ba de 
</page>

 <page>
<ph>206</ph><p>054-103b</p>
bzhin du rigs kyi bu de bzhin gshegs pa'i snying po ni sems can thams cad la yod la mthong bar mi nus pa tsam du zad de/ bud med dbul mo de nyid la gter yod pa dang 'dra'o/ /rigs kyi bu ngas sems can thams cad la de bzhin gshegs pa'i snying po yod do zhes 
yang dag par bstan par bya ste/ ji ltar dbul mo des gter chen po yod par bstan kyang mi shes pa de bzhin du sems can thams cad la de bzhin gshegs pa'i snying po yod pa yang nyon mongs pa'i rnam pas bsgribs pas sems can rnams kyis mi shes shing ma 
mthong nas de dag la de bzhin gshegs pas bstan te/ de dag mgu nas de bzhin gshegs pa la skyabs su 'gro'o/ /gsol pa/ bcom ldan 'das sangs rgyas kyi khams mchis par da bdag gis rtogs te/ gdams ngag ston par mdzad pa'i de bzhin 
gshegs pa nyid ni thabs dang ldan pa'i mi de dang 'dra bar blta bar bgyi'o/ /sems can thams cad ni bud med dbul mo dang 'dra bar blta bar bgyi'o/ /bka' stsal pa/ rigs kyi bu gzhan yang dper na bud med cig yod la de'i bu shin tu chung ba nad pa zhig yod de/ 
de'i skabs su bud med des sman pa bkug nas sman pa des byis pa de kha ra dang sbyar ba'i sman mar blud nas de'i ma la bsgo ba/ che zhe khyod kyis sman mar ma zhu ba'i bar du byis pa la nu ma ma blud cig ces byas nas bud med des de nur mi gzhug par bya ba'i phyir bdag gi nu 
ma gnyis nim pa'i lo ma btags pa'i lde gus bskus nas rang gi bu la yang 'di skad ces bsgo ste/ bu cig nga'i nu ma dug gis bskus kyis bu cig khyod ma nu shig ces byas so/ /de nas khye'u de skom ste nu ma nu'o snyam du bsams na yang nu ma nim pa'i lo ma'i dri bro nas ngus 
te cho ga'i mthar ma phyin gyi bar du rang sdod do/ /de nas cho ga zin nas bud med des rang gi nu ma gnyis chus bkrus nas bu de la smras pa/ kye bu cig da ni nu ma nus shig ces byas na khye'u des dug yod snyam ste nur ma btub nas ngu zhing 'dug ste blta yang mi lta'o/ /de nas 
</page>

 <page>
<ph>207</ph><p>054-104a</p>
yang smras pa/ sngar ni khyod kyi sman mar de ma zhu ba la thogs te nu ma nur mi gzhug pa'i phyir ngas nu ma gnyis nim pa'i lo ma'i lde gus bskus te/ khyod la gnod par 'gyur zhing shir dogs nas nur ma bcug pa yin gyis/ da ni nus shig ces byas nas nur 
bcug ste/ des kyang dal bus nu ma nus so/ /rigs kyi bu de bzhin du ngas kyang sngar ni gdul bar bya ba'i dbang gis byis pa'i sman mar zhu bar bya ba bzhin du/ dge slong rnams kyis 'jig rten pa'i lta ba gzhom par bya ba'i phyir dang / 'jig rten las 'das pa'i che ba nyid 
yang dag par bstan pa'i phyir dang / 'jig rten pa'i bdag gi de kho na nyid brdzun par yang dag par bstan pa'i phyir dang / bdag med par bsgoms pas lus rnam par dag par bya ba'i phyir dge slong dag chos thams cad bdag med par sgoms shig /de ltar bsgoms dang 
ngar 'dzin pa spong bar 'gyur ro/ /ngar 'dzin pa yongs su spangs na mya ngan las 'das pa thob par 'gyur ro zhes byas te/ ji ltar byis pa'i mas rang gi nu ma nim pa'i lo ma'i lde gus bskus pa de bzhin du ngas kyang chos thams cad bdag med par stong pa nyid du sgoms shig 
ces byas so/ /ji ltar byis pa'i ma des phyis rang gi nu ma bkrus te bu la smras pa/ sngar ni khyod kyi sman mar ma zhu bar bya ba'i phyir nu ma nur ma bcug gis/ da ni nus shig ces zer ba de bzhin du ngas kyang 'jig rten pa'i chos las bsgyur ba'i phyir de skad ces bstan te/ bdag 
med do zhes byas nas da ni nga de bzhin gshegs pa'i snying po yod ces ston gyis/ dge slong dag byis pa bzhin du ma skrag par ji ltar byis pa des brtags nas phyir yang ma'i nu ma nu bar byed pa de bzhin du dge slong dag khyed kyis kyang bdag cag la de bzhin gshegs pa'i 
snying po yod do snyam du brtags nas sgom pa la brtson par gyis shig dang da bstan to/ /gsol pa/ 'di ni byis pa btsas ma thag tu shes pa chung la shes pa ma mchis pa ni gsal bar 'gyur ba mi rigs lags so/ /gal te bdag mchis na ni shes pa dang blo gros dang 
</page>

 <page>
<ph>208</ph><p>054-104b</p>
yang ldan pa'i rigs lags so/ /gal te shes pa zhan pa lags na ni gsal bar 'gyur ba'i yang mi rigs pas na bdag ni bdag ma mchis zhes mchis lags so/ /de ci'i slad du zhe na/ bdag rtag pa lags na skyes slan chad 'gum pa'i mi rigs lags so/ /gal te de bzhin 
gshegs pa'i khams rtag pa lags na tha dad pa'i bye brag kyang de la snang ste/ bram ze dang / rgyal rigs dang / rje'u rigs dang / dmangs rigs dang / gdol pa dang / dud 'gro'i skye gnas su gyur pa'i las kyi bye brag rnams las skye ba'i bye brag tha dad pa dag 
kyang snang lags so/ /gal te bdag mchis na bye brag ma mchis pa'i bdag ni mnyam pa nyid lags te/ de lta na de la khams ma mchis lags so/ /gal te khams mchis na gsod pa dang / pha rol gyi nor rku ba dang / 'khrig pa la sogs pa mi dge ba 
bcu'i las kyi lam rnams la ci'i slad du 'jug lags/ chang 'thungs pas ci'i slad du ra ro bar 'gyur lags/ gal te sems can gyi khams rtag pa lags na de lta na 'on pa rnams kyang rna bas thos par 'gyur ba'i rigs/ long ba rnams kyang mthong bar 'gyur ba'i 
rigs/ lkugs pa rnams kyang smra mkhas par 'gyur ba'i rigs lags so/ /gal te bdag sems can gyi khams de rtag pa lags na/ bad kan dang / nur nur po dang / sngon po dang / ser po'i tshogs rnams bdag gang gi nang na gnas lags/ bdag de yang de rnams kyi 
go skabs gang na gnas lags/ 'on te rlan dang 'dra bar thams cad du gnas lags sam/ gal te de lta na ni mi g.yul du mchis pa'i rna ba dang sna chad na bdag de'i yang nying lag nyams par 'gyur ba'am/ lag rdum du 'gyur ba'i rigs lags so/ /bka' stsal 
pa/ rigs kyi bu dper na rgyal po la la zhig gi gyad kyi dpral ba'i smin mtshams su rin po che rdo rje btags pa las gyad de gyad gzhan zhig dang stobs 'gyed de/ de gnyis lugs bzhin du 'gyed pa las gyad cig shos kyi mgo bos brdungs te gyad de'i dpral ba snad par 
</page>

 <page>
<ph>209</ph><p>054-105a</p>
byas nas smin mtshams kyi rgyan ril gyis nang du nub par byas na/ gyad des ma tshor te bdag gis rdo rje gar bzhag zhig gu snyam ste/ des sman pa bkug nas rma kha 'chos su bcug go/ /sman pa de yang thabs mkhas shing yid rno ba zhig ste/ rma 'di ni nor bu de 
las gyur to snyam du shes nas rdo rje de dpral ba'i nang du nub cing 'dug go snyam ste/ des gyad de la kye mi khyod kyi nor bu de gar song zhes dris pa dang / des sman pa de la smras pa/ kye ma sman pa nga'i smin mtshams kyi rgyan rdo rje de stor gor ma chag go/ /kyi hud bdag gis gab tse'i 
nang du bcug gam gar bcug pa mi shes te sgrom bu'i nang du btsal na yang ma rnyed do/ /kyi hud phung gis med do/ /chu'i chu bur bzhin du med par gyur na ci sgyu ma lta bur gyur tam zhes zer ro/ /de nas de la sman pas smras pa/ kye mi khyod de ltar mya ngan ma byed cig / 
khyod kyi rdo rje de ni rma'i nang du nub nas sha dang khrag dang rnag gi nang na 'bar zhing 'dug ste/ khyod stobs 'gyed pa la yid bral nas ma tshor bar zad do zhes sman pa des de skad byas kyang yid mi ches te/ 'o na rnag khrag dang bcas te ci'i phyir ma byung / yang na chu ba la thogs te 'dug gam 
khyod de skad du ma smra shig ces sman pa de la de skad ces smras so/ /de nas sman pa des rdo rje de phyung nas de la bstan te/ des mthong nas ngo mtshar du gyur pa de bzhin du sems can thams cad la de bzhin gshegs pa'i snying po yod mod kyi/ sems can rnams kyis ni de mi shes te mi dge ba'i 
grogs po la bsten pa'i nyes pa dang / 'dod chags dang / zhe sdang dang / gti mug gis non pas sems can rnams sems can dmyal ba dang / dud 'gro dang / yi dgas dang / lha ma yin dang / gdol pa dang / bram ze dang / rgyal rigs dang / rje'u rigs dang / 
dmangs rigs rnams su skye bar 'gyur ro/ /bdag gi nyes pa'i stobs dang / 'dod chags dang / zhe sdang dang / gti mug gis mi shes pas sems can rnams glen pa dang / 'on pa dang / long ba dang / lag rdum dang / gzhogs skams dang / dri ma sna tshogs kyis 
</page>

 <page>
<ph>210</ph><p>054-105b</p>
gos pa dang / mig ser ba dang / sran sde'u'i mdog ltar 'dug pa dang / me tog ku ran ta ka'i mdog ltar 'dug pa dang / mig dmar ser du 'dug pa dang / srid pa nyi shu rtsa lnga dag tu rnam pa sna tshogs su 'gyur ro/ /ji ltar gyad de rang gi lus la rdo rje 'dug kyang 'du shes 
nyams pas stor ba'i 'du shes su rtog pa de bzhin du sems can 'jig rten pa rnams bdag gi de kho na nyid ma rtogs pa dang / mi dge ba'i grogs po'i dbang du gyur pa dang / dgongs pa'i tshig mi shes pas bdag yod bzhin du bdag med par sgom par byed do/ /bdag med 
pa mi sgom pa rnams ni 'jig rten pa'i bdag sgom par byed do/ /ji ltar 'jig rten pa'i bdag yod do zhes bdag gi de kho na nyid ma rtogs pa bzhin du 'jig rten las 'das pa'i yang de dang 'dra ste/ mi dge ba'i grogs po la bsten pa dang / dgongs pa'i tshig gi mtha' 
mi shes pas bdag med do bdag med do zhes sgom bzhin du bdag med pa'i de kho na nyid mi shes te/ bdag ga la yod/ gang na gnas/ ci rdza ma'i nang na rdza ma 'dug pa lta bu zhig gam/ 'on te rlan lta bur khyab par 'dug gam/ gyad rmongs pa'i smin mtshams kyi rgyan 
lta bur 'dug gam snyam pa la sman pa bzhin du de bzhin gshegs pas de dag la 'di skad du bdag ni thams cad du gnas pa ma yin la/ rin po che rdo rje ltar 'od gsal zhing nyon mongs pa'i rnam pas bsgribs pa yin no zhes bka' stsal te/ de skad ces bka' stsal pa la sems 
can rnams yid ches par 'gyur la nyon mongs pa zad par bya dgos pa tsam du zad do/ /de nas rdo rje bzhin du de bzhin gshegs pa'i snying po mthong bar 'gyur ro/ /rigs kyi bu de ltar na de bzhin gshegs pa'i snying po ni dpag tu med do/ /gzhan yang rigs kyi bu dper na 
gangs kyi ri la bcud kyi khams bung ba'i bcud ces bya ba zhig yod de/ de shing gel pa'i nags stug pos gzings shing 'dug kyang de dri bsung gis mngon te/ sngon 'khor los sgyur ba'i rgyal po zhig gis de'i don du ngos so so nas wa btsugs nas bcud kyi khams de las/ wa 
</page>

 <page>
<ph>211</ph><p>054-106a</p>
la la'i kha nas ni khu ba skyur ba 'byung / la la'i kha nas ni lan tshwa'i ro 'byung / la la'i kha nas ni mngar ba 'byung / la la'i kha nas ni tsha ba 'byung / la la'i kha nas ni kha ba 'byung / la la'i kha nas ni bska ba 'byung ste/ bcud kyi khams de lta bu de nags 
kyi nang na nam mkha' la lding ngo / /bcud ro gcig pu de 'dra ba de las ro tha dad pa sna tshogs 'byung la/ ro de dag kyang phan tshun 'dre bar mi 'gyur te/ bcud kyi khams de yang zla ba'i dkyil 'khor bzhin du yongs su khyab par 'dug go/ /de de ltar 'dug kyang sems can gzhan 
dag gis ni shing gel pa'i nags de'i nang du zhugs te/ gzhor dag gis brkos kyang sems can skal ba chung ngu rnams kyis thob par mi 'gyur la/ 'khor los sgyur ba'i rgyal pos ni bsod nams kyi mthus thob par 'gyur ba de bzhin du rigs kyi bu de bzhin gshegs 
pa'i snying po ni bcud kyi khams dang 'dra ba la nyon mongs pa'i rnam pas bsgribs shing 'dug ste/ sangs rgyas su 'gyur ba'i rgyur ro gcig tu zin kyang de las sems can rnams kyi las kyi rnam par smin pas ro mang por 'gyur te/ skyes pa dang / bud med dang / ma ning rnams 
'byung bar 'gyur ro/ /de bzhin gshegs pa'i khams de ni skyes bu'i rang bzhin yin te/ de bas na srog bcad pas srog chags gsad par mi 'gyur ro/ /gal te srog chags bsad par gyur na ni 'tsho ba po gtan med par byas par 'gyur la/ 'tsho ba po gtan med par 
'gyur ba ni mi srid do/ /de la 'tsho ba po zhes bya ba ni de bzhin gshegs pa'i snying po yin la khams de ni gzhig pa'am/ gsad pa'am/ gtan med par bya mi nus la sangs rgyas nyid ma thob kyi bar du shin tu rnam par dag par mthong bar yang mi nus so/ /de bas na srog chags 
gsod pa'i mi med do/ /gsol pa/ ma mchis zhes bgyir mi rung ste/ gal te ma mchis su lags na srog chags bkum pas sdig par mi 'gyur ba'i rigs lags so/ /bka' stsal pa/ yod do zhes brjod par bya ste/ ji lta zhe na/ phyi rol gyi bsags pa'i 
</page>

 <page>
<ph>212</ph><p>054-106b</p>
khams shing gel pa dang 'dra ba de bsad pa la srog gcod pa zhes bya ste/ de bas na srog bcad pas de sdig pa'i tshogs kyis ngan 'gror 'gro bar 'gyur la/ las ngan pa'i rnam par smin pas bram ze dang / rgyal rigs dang / rje'u rigs dang / dmangs rigs dang / gdol pa dang / 
bya dang / ri dgas dang / mtshan ma tha dad pa gsum gyi ming dang / glo tha dad pa dang / srid pa nyi shu rtsa lnga dag tu sems can rnams nying mtshams sbyor bar 'gyur ro/ /'jig rten pa rnams kyi bdag ni ldum bu sha ma ka'i 'bras bu tsam dang / 'bras kyi 'bru tsam dang / mthe bo tsam 
zhes bya ba la sogs par rtog pa ste/ mi bden pa'i rtog pa yin no/ /'jig rten las 'das pa'i rtog pa ni sangs rgyas kyi khams yod par rtog pa gang yin pa ste don dam pa'i bden pa'i rtog pa yin no/ /rigs kyi bu gzhan yang dper na gter gyi 'byung khung gi dpyad shes pa'i 
mis gzhor ram/ brko ba'i dpyad gzhan dag gis gter brkos na rdo dang gseg ma thams cad ni phye mar rlog par nus la/ rdo rje ni nams kyang cung zad kyang chod par mi nus te/ mtshon cha thams cad kyis kyang rdo rje rin po che mi chod pa de bzhin du rigs kyi bu de bzhin gshegs 
pa'i snying po skye ba po'i bdag ni lha dang bdud bye ba snyed kyis kyang mtshon cha thams cad kyis gcod par mi nus la bsags pa'i khams ni rdo dang gseg ma bzhin du phye mar rlog nus so/ /de bzhin gshegs pa'i snying po 'tsho ba po ni rdo rje rin po che dang 'dra ste/ de bas na mi 
rnams kyi srog bcad pas 'tsho ba 'jig par 'gyur te/ de'i phyir bsags pa'i khams bshig pas srog chags bsad par 'gyur ro/ /rigs kyi bu de ltar na sangs rgyas kyi bstan pa shin tu rgyas pa ni mchog tu cha phra ba ste bdud rtsi'i mchog kyang yin no/ /dug gi 
mchog kyang yin no/ /gsol pa/ bcom ldan 'das ci las dgongs te/ shin tu rgyas pa ni bdud rtsi'i mchog kyang lags/ dug gi mchog kyang lags zhes bka' stsal lags/ bka' stsal pa/ rigs kyi bu khyod dgongs pa'i tshig 'di shes par 'dod dam/ gsol 
</page>

 <page>
<ph>213</ph><p>054-107a</p>
pa/ bcom ldan 'das dgongs pa'i tshig gsung gi mchog shes par 'tshal lags so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /kha cig bdud rtsi 'thungs pas 'chi mi 'gyur/ /kha cig gis ni 'thungs na 'chi bar 'gyur/ /
kha cig dug 'thungs pas kyang 'chi mi 'gyur/ /kha cig gis ni 'thungs na 'chi bar 'gyur/ /theg pa chen po 'di la ni/ /chags med ye shes bdud rtsi yin/ /mtshungs pa med pa'i ye shes mchog /de nyid dug yin zhes kyang bstan/ /zhu ba'i 'og tu za ba la/ /mar gyi 
snying khu sbrang rtsi dang / /kha ra rnams ni bdud rtsi bzhin/ /ma zhu za la dug tu 'gyur/ /de bzhin rab rgyas bdud rtsi'i mchog /dgongs pa'i tshig la mi mkhas shing / /byis pa'i blo dang ldan rnams la/ /mi bzad pa yi dug tu 'gyur/ /rang rgyal nyan thos rnams 
kyang ni/ /rtag tu de dang 'dra ba yin/ /theg chen sman mchog de dag la/ /ba yi 'o ma 'thungs pa bzhin/ /byang chub sems dpa' 'jigs med pa/ /mi mchog brtan po de dag ni/ /theg pa chen pos nges par 'byung / /'od srung de ltar shes nas ni/ /bdud rtsi 
rtag pa khams kyi dbyings/ /de la deng 'dir skyabs mchog song / /bdud rtsi mchog gi khams de ni/ /nga yi khams yin sems can khams/ /rtag tu nga la skyabs song na/ /skyabs gsum bdag nyid khams su 'gyur/ /nga yi sku la khams yod kyis/ /bdag 
nyid 'di la khyod zhugs shig /sangs rgyas chos dang dge 'dun rnams/ /nga yi khams kyi rang bzhin te/ /gsum po rin chen mchog yin zhes/ /bcom ldan 'das kyis tshigs bcad gsungs/ /gsol pa/ 'jigs med ji ltar skyabs mchi ba/ /bdag gis glo 
bar ma chud lags/ /dkon mchog gsum yang ma 'tshal te/ /bdag med la ni ji ltar mchi/ /sangs rgyas skyabs su mchis na yang / /ji ltar dbugs ni phyin par 'gyur/ /ci yi slad du mi rnams ni/ /chos la skyabs su mchi bar bgyid/ /ji zhig gis ni rang dgar 
</page>

 <page>
<ph>214</ph><p>054-107b</p>
'gyur/ /ci zhig gis ni mi 'gyur lags/ /dge 'dun la ni skyabs mchis na/ /skyabs gsum mchog tu ji ltar 'gyur/ /ma 'ongs pa na sangs rgyas nyid/ /yang dag bden par ji ltar 'thob/ /phyi ma'i don du skyabs kyi gzhi/ /gsum po dag kyang ji lta bu/ /
them skas lta bur bdag gis mthong / /ye shes gud na gzhan ma mchis/ /bu skyes pa ni ma mchis par/ /bu zhes kyang ni ji skad bgyi/ /bu chags na ni skye 'gyur te/ /bsam dang las kyi don kyang mchis/ /thub pa khyod ni ci gsung ba/ /blo med rnams kyis mi 
rtogs te/ /'khor ba'i btson rar thams cad kyang / /'khor lo gcig tu 'khyam par 'gyur/ /de phyir de dag ming tsam gyis/ /dge bsnyen du yang mi 'gyur lags/ /thub pa bdag la phye ste gsungs/ /the tsom myur du gcad par gsol/ /ye shes che ldan de bzhin 
gshegs/ /dgongs pa ci 'dra bstan du gsol/ /bcom ldan 'das kyis bka' stsal pa/ /byang chub sems dpa' sems dpa' che/ /'od srung chen po dam pa mchog /dgongs pa de yang bstan par bya/ /khyod kyi the tsom gcad par bya/ /sangs rgyas la ni 
skyabs song bas/ /dge bsnyen nyid ni thob par 'gyur/ /lha rnams de dag thams cad ni/ /de tshe de yi skyabs ma yin/ /chos la skyabs su song na yang / /'dir ni 'tshe ba spong bar 'gyur/ /dge 'dun la yang skyabs song na/ /de bzhin dge bsnyen dag tu 'gyur/ /
des na 'di las phyi rol rnams/ /de yi yon gnas ma yin la/ /de ltar 'jigs pa med pa rnams/ /skyabs kyi gzhi gsum thob par 'gyur/ /gsol pa/ de phyir dngos gsum 'jig pa la/ /bdag ni skyabs su mchi bar bgyi/ /'di ni dam pa rnams kyi 
lam/ /'di nyid sangs rgyas chos nyid lags/ /thub pa chen po rtag tu yang / /gzhi gsum po ni mnyam pa nyid/ /bdag kyang khyod dang 'dra bar ni/ /gnas 'dir bla na med pa lags/ /lam 'di bde bar gshegs pas bsngags pa ste/ /der mchis pa ni yang 
</page>

 <page>
<ph>215</ph><p>054-108a</p>
dag bzhugs pa lags/ /kun tu spyan yang de yis nges par 'byung / /lam 'di bde bar gshegs pas bsngags pa ste/ /de phyir bdag kyang sangs rgyas rnams kyi lam/ /lam mchog rgya chen 'dir ni mchis par bgyi/ /gal te bdud ni bdud rtsi 
deng stsol kyang / /srid pa dag na bdag ni skyabs mi mchi/ /de nas bcom ldan 'das kyis de la 'di skad ces bka' stsal pa/ khyod byis pa nyan thos kyi theg pa pa bzhin du ma 'dzin cig /gcig pu la skyabs su song shig /ye shes 'di la ni skyabs gsum med de/ chos 
dang dge 'dun 'du ba yang med do/ /sangs rgyas nyid chos kyang yin dge 'dun yang yin te/ de bzhin gshegs pa nyid gzhi gsum pa yin no/ /nyan thos kyi theg pa las ni byis pa rnams kyi 'jig rten pa'i lta ba bsal ba'i phyir gzhi gsum pa gzhag go/ /gal te khyod 
'jig rten pa dang 'thun par byed na de'i tshul gyis skyabs kyi gzhi gsum du 'gro bar gyis la bdag sangs rgyas la skyabs su song nas sku gcig par gyur cig /de nas sangs rgyas nyid du gyur nas de bzhin gshegs pa'i rlabs byed par gyur cig /de bzhin gshegs pa 
dang mnyam par gyur nas sangs rgyas rnams la thal mo btud par mi bya'o/ /bdag sems can thams cad kyi skyabs chen po lta bur gyur cig /bdag gis chos kyi sku yang mi gtang bar sangs rgyas kyi khams dang mchod rten la phyag bya'o/ /phyag byed mi 'dod pa'i 
sems can thams cad kyi mchod rten lta bur bdag gyur cig /bdag gi lus sems can thams cad kyis phyag bya ba'i gnas su gyur cig /bdag chos la skyabs su song nas chos kyi skur gyur cig /de kho na nyid ma yin pa'i chos sgom pa'i sems can thams cad bdag 
gis mda' gcig nas gcig tu brgyud pa bzhin du byed par gyur cig /bdag dge 'dun la skyabs su song nas sbrang bu dang 'dra ba'i dge 'dun rnams kyi skyabs lta bur gyur cig /bdag skyabs su 'gro ba la 'jug pa'i tshul gyis sems can rnams kyi sangs rgyas dang / 
</page>

 <page>
<ph>216</ph><p>054-108b</p>
chos dang / dge 'dun lta bur gyur cig /bdag dmus long dang 'dra ba'i dge 'dun rnams kyi mig lta bur gyur cig /bdag la nyan thos dang rang sangs rgyas sbrang bu dang 'dra ba thams cad skyabs su 'ong bar shog shig ces gyis shig /rigs kyi bu de ltar na byang chub sems dpa' sems 
dpa' chen po rnams ni byis pa rnams la sdig pa'i phung po zad mi shes pa lta bu yang yin no/ /mkhas pa rnams ni de dag nyid sangs rgyas lta bu yang yin no/ /dper na dpa' bo yang dag pa ni g.yul du 'thab pa na 'di snyam du sems te/ bdag gis dpa' bo thams cad pham 
par byas nas thams cad bdag la skyabs su 'ong bar bya'o snyam du sems pa dang / dper na rgyal po'i bu ni rgyal po brje ba'i skabs su rgyal po'i bu thams cad las 'das par byas te bdag gis rgyal po bya'o/ /bdag rgyal po'i bu thams cad kyi mnga' bdag tu 'gyur bar bya'o/ /
bdag la de dag skyabs su 'ong bar bya'o/ /bdag gis dman pa'i sems bskyed par mi bya'o snyam du sems pa lta bu ste/ dpa' bo rnams dang / rgyal po dang / blon po yang rung ste/ shin tu mchog tu gyur pas khyad par du 'phags pa de lta bu'i rang bzhin can rnams ni rang gi 
yon tan dang 'tsham pa'i bya ba sgrub par byed do/ /rigs kyi bu de bzhin du byang chub sems dpa' sems dpa' chen po ni gzhi gsum las 'da' bar 'gyur ba'i sems dang ldan pa yin no/ /de bas na rgyal po'i bu dang dpa' bo bzhin du mi 'jigs par snying stobs skyed cig dang ngas 
gzhi gsum tha dad pa med pa dang / gsum gyi nang na de bzhin gshegs pa dam pa yin par ngas bstan to/ /lus thams cad kyi nang na mgo bo gtso bo yin pa de bzhin du sangs rgyas nyid gtso bo yin la/ ji ltar lus las mgo bo gud na 'dug pa yang ma yin/ lag pa gud na 'dug 
pa'ang ma yin/ rkang pa gud na 'dug pa'ang ma yin pa de bzhin du sangs rgyas gud na 'dug pa'ang ma yin/ chos gud na 'dug pa'ang ma yin/ dge 'dun gud na 'dug pa'ang ma yin no/ /'on kyang tha dad du dbye ba ni byis pa rnams nges par bsgral ba'i phyir them skas dang 'dra bar bstan 
</page>

 <page>
<ph>217</ph><p>054-109a</p>
pa yin no/ /chos kyi de kho na nyid du ni gsum po la tha dad du dbye bar ma lta shig /byis pa bzhin du rmongs par byed pa'i tshig rnams ma 'dzin cig /ur mo'i ral gri bzhin du sems rno bar gyis shig /ye shes chen po dang ldan par gyis 
shig /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/ /dpa' bo chen po bcom ldan 'das glo bar chud bzhin du byang chub sems dpa'i spyod pa dri ma med pa bshad par gsol ba'i slad du 
bdag gis zhus lags so/ /bcom ldan 'das kye ma byang chub sems dpa'i spyod pa theg pa chen po bla na med pa shin tu rgyas pa ur mo'i ral gri lta bu legs par bka' stsal to/ /kye ma legs par bzhag go/ /byang chub sems dpa'i spyod pa bshad pa thos nas bdag 
gis kyang sems can thams cad la bstan par 'tshal lo/ /sems can su yang rung ste de bzhin gshegs pa'i snying po rtogs par bgyi ba'i slad du mdo 'di la mngon par dad pa rnams ni rang nyid skyabs gsum lags te/ des ni bdag nyid la skyabs su mchi bar bgyi'i/ 
gzhi gsum la ni mi dgos lags so/ /de ci'i slad du zhe na/ de bzhin gshegs pa'i snying po sangs rgyas kyi khams mchis pa'i slad du'o/ /rnam par brtags nas bdag gi lus la sangs rgyas kyi khams mchis so zhes brjod par bgyi'o/ /de ltar 'tshal 
nas des skyabs gsum du yang mchi bar mi bgyi ste/ de nyid chos dang dge 'dun gyi skyabs su gyur pa dang / nyan thos dang rang sangs rgyas rnams kyis rtag tu phyag bgyi ba'i gnas lags so/ /de bas na theg pa chen po bsgrub pa brtsam par bgyi'o/ /de ltar na sangs rgyas 
kyi khams dang / mtshan sum cu rtsa gnyis dang / dpe byad bzang po brgyad cu ni bsam gyis mi khyab lags so/ /bcom ldan 'das kyis bka' stsal pa/ rigs kyi bu legs so legs so/ /shes rab rnon pos ni de ltar bya dgos so/ /rigs kyi bu gzhan 
</page>

 <page>
<ph>218</ph><p>054-109b</p>
yang de bzhin gshegs pa'i snying po la 'jug pa ngas bshad par bya'o/ /gal te bdag brtan pa dang ther zug pa yin na ni sdug bsngal gyi mtha' yod par mi 'gyur la/ gal te bdag med na yang tshangs par spyod pa thams cad don med par 'gyur ro/ /chos thams cad 
bdag med pa yin na ni de ltar na chad par lta bar 'gyur la/ bdag brtan pa yin na ni rtag par lta bar 'gyur ro/ /chos thams cad mi rtag pa yin na ni de lta na chad par lta bar 'gyur la/ chos thams cad rtag pa yin na ni rtag par lta bar 'gyur ro/ /chos thams cad 
sdug bsngal ba nyid yin na ni chad par lta bar 'gyur la/ chos thams cad bde ba yin na ni rtag par lta bar 'gyur ro/ /thams cad rtag par sgom na ni chad par 'dzin par 'gyur la/ thams cad chad par sgom na ni myur du rtag par 'dzin par 'gyur ro/ /dper na srin bu 
pad pa rnams mi'i mgo bo la myur du za zhing myur du gnas cig shos 'dor ba de bzhin du rtag par sgom na ni thams cad 'dzin pas srin bu pad pa bzhin du 'gyur ro/ /de bas na mi dge ba'i chos gzhan dag la ni sdug bsngal bar bsgom par bya'o/ /dge ba'i chos gzhan dag la 
ni bde bar bsgom par bya'o/ /nyon mongs pa'i rnam pa la sogs pa'i chos gzhan dag la ni bdag med par bsgom par bya'o/ /mya ngan las 'das pa la ni gzhi dang gnas med pa'i phyir de bzhin gshegs pa'i snying po la sogs pa chos gzhan dag la ni bdag yod par 
bsgom par bya'o/ /longs spyod la sogs pa chos gzhan dag la ni mi rtag par bsgom par bya'o/ /de bzhin gshegs pa'i chos la sogs pa chos gzhan dag la ni rtag par bsgom par bya'o/ /gzhi gsum dang thar pa'i de kho na nyid ni srin bu pad pa za ba lta bu ma yin no/ /
sangs rgyas kyi gsung ni dbu ma'i lam 'di yin no zhes shes par gyis shig /sangs rgyas bcom ldan 'das kyis ni chad pa dang rtag pa gnyi ga'i mtha' spangs pa dbu ma'i lam du gsungs so/ /blun po rnams ni sangs rgyas kyi gsung la rmongs te/ pho ba'i drod chung ba 
</page>

 <page>
<ph>219</ph><p>054-110a</p>
rnams mar cher za ba bzhin du myur du mtha' gnyis su lta bar 'gyur la/ yod ces bya ba yang ma grub/ med ces bya ba yang mi 'thad do/ /dper na sman pa rnams ni mkhris pa la sogs pa'i khams rnams 'khrugs te phan tshun mi 'thun du zin kyang 
mkhris pa'i nad la ni mkhris pa zhi bar byed/ rlung shas che ba la ni rlung sel bar byed/ bad kan can la ni bad kan med par byed/ cha 'dus pa la ni cha 'dus pa'i gnyen po byed de/ phan tshun mi 'thun par 'gyur ba yang mi byed la bde ba yang skyed par byed pa de bzhin du sman 
pa ltar nyon mongs pa'i rnam pa'i nad mtha' yas pa rnams mthar gyis bsal te/ yang dag pa'i khams kyang gso bar gyis shig /yang dag pa'i khams zhes bya ba ni de bzhin gshegs pa'i snying po ste/ sangs rgyas kyi khams zhes bya ba yin gyis khams thams 
cad spangs te rtag pa dang brtan pa la nan tan gyis shig /shes rab can rnams kyis ni yod pa la yang chags par mi bya'o/ /med ces bya ba yang brdzun du smra ba las byung ba yin no/ /yod ces bya ba yang kha rog ste khas blang bar mi bya'o/ /rtsod par yang mi bya ste/ 
'di dag rang bzhin gyis chos nyid du shes par bya'o/ /blun po dgongs pa'i tshig mi shes pa rnams kyis ni nga'i lus la bde ba'i sa bon de lta bu yod bzhin du sdug bsngal bar bstan pa'i phyir rtag tu rtsod par byed de/ thams cad bzung bas byis pa rnams nga'i lus 
mi brtan no snyam du sems shing rtog par byed do/ /mi rtag pa bstan na ni byis pa rnams rdza mkhan gyi snod bzhin du mi rtag go snyam du 'dzin to/ /shes rab can rnams kyis ni nga'i lus la chos kyi sku'i sa bon de lta bu yod do snyam du shes pas thams cad 'dzin par mi byed do/ /
bdag med pa bstan na ni byis pa rnams bstan pa bdag med do snyam du 'dzin to/ /shes rab can rnams kyis ni tha snyad du yod do snyam du shes te the tshom med do/ /de bzhin gshegs pa'i snying po ni stong pa yin no zhes bstan na ni byis pa rnams chad pa 'jigs su rung ba'i 
</page>

 <page>
<ph>220</ph><p>054-110b</p>
yon po sgom par byed do/ /shes rab can rnams kyis ni rtag pa dang / brtan pa dang / ther zug pa de sgyu ma tsam du yod par shes so/ /thar pa bstan na ni byis pa rnams sangs rgyas rnams kyis thar pa rnyed nas med par 'gyur ro snyam du 'dzin to/ /shes rab can 
rnams kyis ni sangs rgyas byon pa dang gshegs pa yod par shes te mi'i seng ge byon to zhes zer ro/ /byis pa rnams ni ma rig pa'i rkyen gyis 'du byed rnams zhes bya ba la gnyis su 'dzin to/ /shes rab can rnams kyis ni ma rig pa dang rig pa tha dad pa gnyis su 
med par shes so/ /byis pa rnams ni 'du byed kyi rkyen gyis rnam par shes pa zhes bya ba la gnyis su 'dzin to/ /shes rab can rnams kyis ni 'du byed rnams dang / 'du byed pa med pa tha dad pa med pa gnyis su med par shes so/ /de bzhin du byis pa rnams 
dge ba dang mi dge ba thams cad la tha dad pa gnyis su 'dzin to/ /shes rab can rnams kyis ni gnyis su med par shes so zhes gsungs so/ /byis pa rnams ni kha na ma tho ba dang kha na ma tho ba med pa la gnyis su 'dzin to/ /shes rab can rnams kyis ni de bzhin 
du gnyis su med par shes so zhes gsungs te/ de ni shes rab can rnams kyi rang bzhin yin no/ /byis pa rnams ni lam dang lam ma yin pa zhes bya ba la gnyis su 'dzin to/ /shes rab can rnams kyis ni gnyis su med par shes so zhes gsungs te/ de ni 
shes rab can rnams kyi rang bzhin yin no/ /byis pa rnams ni chos thams cad nag po dang dkar po'o zhes bya ba la gnyis su 'dzin to/ /shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/ /
byis pa rnams ni chos thams cad sdug bsngal ba dang bde ba tha dad pa gnyis su sgom par byed do/ /shes rab can rnams ni gnyis su med par sgom mo zhes gsungs te de ni shes rab can rnams kyi rang bzhin yin no/ /byis pa'i blo can rnams ni de bzhin gshegs pa'i snying 
</page>

 <page>
<ph>221</ph><p>054-111a</p>
po la 'dus byas thams cad mi rtag pa'o zhes sgom par byed do/ /shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/ /byis pa rnams ni sangs rgyas kyis bdag med par gsungs 
pa la chos thams cad bdag med par 'dzin to/ /shes rab can rnams kyis ni bdag yod pa dang bdag med pa gnyis su med par shes te de ni shes rab can rnams kyi rang bzhin yin no/ /de bzhin gshegs pa'i snying po dpag tu med pa sangs rgyas kyis 
bsngags pa ni bsod nams thams cad bsdus pa'i mdo las ngas bstan te bdag yod pa dang bdag med pa gnyis su med par gzung bar bya'o/ /rigs kyi bu bsod nams thams cad bsdus pa'i mdo dang / shes rab kyi pha rol tu phyin pa'i mdo chen po las gnyis 
su med pa la 'jug pa'i snang ba de nyid las bdag yod pa dang bdag med pa gnyis su med par ngas bstan pa de rjes su dran par gyis shig/ //bam po bcu pa/ dper na 'o ma las zho byung / zho las mar byung / mar las zhun mar byung / zhun mar 
las mar gyi snying khu 'byung na/ de la ci zho de 'o ma'i dngos po dang mgo mnyam du byung ngam/ 'on te zho rang nyid byung ngam/ de bzhin du ci mar de zho'i dngos po dang / mgo mnyam du byung ngam/ 'on te mar rang nyid byung ngam/ de bzhin du ci zhun mar de mar gyi dngos po dang 
mgo mnyam du byung ngam/ 'on te zhun mar rang nyid byung ngam/ de bzhin du ci mar gyi snying khu de zhun mar gyi dngos po dang mgo mnyam du byung ngam/ 'on te mar gyi snying khu rang nyid byung ngam/ 'on te snum de gzhan zhig nas byung ngam/ gal te gzhan zhig las byung na 
de lta na gang las byung / de ste 'o ma med par zho byung na ni 'o ma mi dgos par 'gyur ro/ /gal te de lta na ni rang bzhin can du 'gyur la zho'i rgyu dang rtags gnyis kyang snang ngo / /de bas na gcig nas gcig tu brgyud de byung ba yang yin la/ dngos po de dag dang mgo 
</page>

 <page>
<ph>222</ph><p>054-111b</p>
mnyam du gcig nas gcig tu brgyud de byung zhes kyang mi bya'o/ /gal te dngos po de dag dang mgo mnyam du ma byung na yang de lta na ye med dam/ ba las byung ba'i zhun mar yang gzhan las byung ba ma yin la rang bzhin can de yang thams cad la yod mod kyi/ 'on kyang 
nyes pas bsgribs pa dang phan tshun du 'dres pa'i tshul du 'dug pa'i phyir mi mngon te/ ba'i zas kyi nyes pas 'o ma khrag gi dri nga ba bro la bas rtswa mngar ba zos na ni 'o ma yang mngar ba 'byung ngo / /rtswa ro tsha ba zos na ni 'o ma ro tsha ba 'byung ngo / /gangs kyi ri la rtswa'i rigs snum 
can zhes bya ba zhig yod de/ bas de zos na ni 'o ma mar gyi snying khu'i rang bzhin kho nar 'byung ste/ dkar ba yang ma yin/ sngo ba yang ma yin/ dmar ba yang ma yin/ sngo skya yang ma yin pa mar gyi snying khu'i rang bzhin kho nar 'byung ste/ de ltar rtswa'i bye brag gis 'o ma 
mdog ngan pa dang / mdog bzang por 'gyur ba de bzhin du ma rig pa dang rig pa gnyis su med mod kyi sems can rnams kyi las kyi nyes pas rig pa gang yin pa de nyid ma rig pa lta bur gyur te/ dge ba dang mi dge ba'i chos thams cad kyang gnyis su med pa kho na'o/ /
de bas na sngar bstan pa kho na bzhin du de bzhin gshegs pa'i snying po ni mar gyi snying khu lta bu'i rang bzhin can yin mod kyi nyon mongs pa'i rnam pa'i nyes pa gzhan du snang bar gyur to/ /dper na rgya mtsho'i chu ni lan tshwa'i don gcig pu byed par zad mod kyi/ lan tshwa'i 
don gcig pu byed pa'o zhes brjod par mi bya ste rgya mtsho'i nang na 'o ma'i rgya mtsho zhes bya ba yang yod do/ /gangs kyi ri la yang sman yod pa'i phyir yon tan las smos te gangs kyi ri la ni dug kyang yod mod kyi 'on kyang sman gtso bor smos pa de bzhin du lus 'di yang de dang 'dra ste/ 
sbrul gdug pa lta bu'i khams bzhi'i dug dang ldan mod kyi/ sman gyi rgyal po de bzhin gshegs pa'i snying po de yod pas na de bzhin gshegs pa'i snying po thog ma nas bcos ma ma yin pa'i khams yin la/ nyon mongs pa rnams ni glo bur du byung ba yin te/ sangs 
</page>

 <page>
<ph>223</ph><p>054-112a</p>
rgyas su 'gyur bar 'dod pa su yang rung ba rnams kyis ni nyon mongs pa'i rnam pa rnams gzhom par bya'o/ /dper na nam mkha' las 'brug sgra grag na sha mo myur bar rab tu skye bar 'gyur la sos ka na ni sha mo'i ming yang med do/ /'brug sgras 
'thon par 'gyur ba de bzhin du de bzhin gshegs pa'i snying po de yang nyon mongs pa'i rnam pas bsgribs pas bdag med pa bzhinadu snang la/ mdo chen po 'di thos pa gang yin pa de dag yongs su mya ngan las 'das pa chen po 'di thos ma thag tu sha mo bzhin du de 
bzhin gshegs pa'i snying po'i shes pa skye bar 'gyur ro/ /mdo sde thams cad dang ting nge 'dzin thams cad ni sos ka'i dus dang 'dra ste/ mdo sde thams cad dang ting nge 'dzin thams cad thos pas ni de bzhin gshegs pa'i snying po yod par yang dag par mi shes so/ /
dbyar gyi nam la sha mo skye ba bzhin du yongs su mya ngan las 'das pa chen po'i mdo chen po 'di las dgongs pa'i tshig gsang ba thams cad 'byung ste/ mdo sde 'di thos ma thag tu dbyar gyi nam la sha mo skye ba bzhin du sems can thams cad kyis de bzhin gshegs 
pa'i snying po yod par yang dag par shes par 'gyur ro/ /de la don chen po rgyas par byed pas na yongs su mya ngan las 'das pa chen po zhes bya ste/ yongs su mya ngan las 'das pa chen po'i mdo chen po 'di la slob pa gang yin pa de dag ni nga la drin du gzo ba yin no/ /
gsol pa/ bcom ldan 'das kye ma de bzhin gshegs pa'i snying po ni nyan thos dang rang sangs rgyas thams cad kyis mthong bar shin tu dka' ba dang / rjes su shes par shin tu dka' ba dang / bzod par shin tu dka' ba lags so/ /bcom ldan 'das kyis 
bka' stsal pa/ rigs kyi bu de ni de bzhin no/ /rigs kyi bu de ni de bzhin te/ nga yang de kho na skad zer ro/ /gsol pa/ ji ltar mthong bar dka' ba lags/ bka' stsal pa/ rigs kyi bu dper na long ba brgya zhig yod la/ long ba de dag mig 
</page>

 <page>
<ph>224</ph><p>054-112b</p>
gis mthong bar 'dod pa'i phyir sman pa chen po mig mkhan zhig gnyer nas sman pa des de dag gi mig dpyad byas te/ de dag gi mig pris yog pa bsal nas rang gi sor mo gcig bstan te de re re la 'di skad du/ kye mi khyod kyis nga'i sor mo ltos shig dang / khyod kyi 
dpyad legs sam ma legs pa mngon no zhes zer ro/ /de nas dpyad byas su zin kyang de'i sor mo thabs ji ltar bstan kyang mi de dag gis ma mthong ngo / /de nas lan gnyis lan gsum gyi bar du bstan pa dang / de'u ma mthong ste mthong ba de bzhin du/ rigs kyi bu 
sa bcu thob pa'i byang chub sems dpa' sems dpa' chen po yongs su sbyang ba'i dpyad thams cad byas pa rnams kyang de dang 'dra ste/ de ltar yongs su sbyang ba byas kyang mi de dag dang 'dra bar bdag nyid la de bzhin gshegs pa'i snying po yod par lan gnyis lan gsum gyi 
bar du ngas bstan pa dang de'u ma mthong ste mthong nas 'di skad ces zer te/ bdag cag kyang yun 'di srid kyi bar du bdag med pa'i 'khor lo gcig pus yongs su bskor na nyan thos dang rang sangs rgyas rnams kyis lta mthong re skan zhes zer te/ rigs kyi bu de ltar na 
nga'i khams kyi bstan bcos la 'jug pa ni mthong bar dka' ba yin no/ /rigs kyi bu gzhan yang dper na mi la la zhig gis nam mkha' la ngang pa sbrengs shing lding ba mthong nas des de ltar mthong nas the tsom skyes te/ ci 'di nam mkha' yin nam/ 
'on te ngang pa lding ba yin zhig gu snyam nas des legs par brtags na ngang pa lding ba yin par 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang bdag cag gis rang rang la de bzhin gshegs pa'i snying po yod 
par 'ol phyir mthong ngo snyam du sems na nyan thos dang rang sangs rgyas thams cad kyis lta mthong re skan/ dper na mi la la lam du zhugs pa las mkhris pa 'khrugs te phyogs bslad nas legs par brtags na lam dang gzugs 'ol phyir mthong ba de bzhin 
</page>

 <page>
<ph>225</ph><p>054-113a</p>
du sa bcu thob pa'i byang chub sems dpa' sems dpa' chen po rnams kyis kyang legs par brtags na rang gi lus la de bzhin gshegs pa'i snying po byas pa ma yin pa'i khams yod par 'ol phyir mthong bar zad do/ /dper na 'gron po la la zhig skom gyis 
gdungs nas dbye dgon pa na chu mi rnyed de/ chu 'dod cing 'dug pa las shing ka na bya gar 'khod pa dag mthong nas ci 'di khang bzangs shig yin nam/ 'on te nam mkha' yin snyam pa las legs par brtags na bya gar yin par 'ol phyir mthong ba de bzhin du/ rigs kyi bu sa bcu thob pa'i 
byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /rigs kyi bu dper na rgya mtsho'i grur zhugs pa'i mis dpag tshad mang po zhig gi pha rol nas grong khyer gyi nang na khang 
bzangs dkar po zhig mthong nas 'di snyam du rtog ste/ ci 'di nam mkha' yin nam/ khang bzangs yin zhig gu snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la 
sangs rgyas kyi khams yod bzhin du yod par 'ol phyir mthong bar zad do/ /rigs kyi bu dper na rgyal po'i bu gzhon nu skyid de bar 'dug pa zhig mtshan yal na ngas su rol mo la ltad mo lta lta ba las langs te nyi ma'i 'od kyis mig 'khrugs par gyur pas legs par brtags 
na rang gi ska rags 'ol phyir tsam mthong ba de bzhin du/ sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod par 'ol phyir mthong bar zad do/ /dper na rgyal po'i zham ring la la zhig mtshan mo mun nag 
sprin stug pos 'khrigs pa'i nang na/ rgyal po'i pho brang nas byung ste rang gi khyim du 'gro ba na/ glog 'gyu ba'i skabs su glang khyu ba mdun logs nas 'ong ba mthong nas 'di snyam du rtog ste/ ci sprin nam/ 'on te khyim mam/ sgo khang ngam/ yang thog gcig gam snyam 
</page>

 <page>
<ph>226</ph><p>054-113b</p>
pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod bzhin du bdag gi lus la de bzhin gshegs pa'i snying po yod do snyam du 'ol phyir mthong bar 
zad do/ /dper na dge slong tshul khrims srung ba la gus pa la la zhig gis chu srog chags med pa la rang gi blos srog chags yod par mthong nas 'di snyam du rtog ste/ ci srog chags yin nam/ 'on te rdul yin nam/ yang na glo bur du 'ongs pa'i rdul lam/ srog chags 
shig gam snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /dper na mi la 
la snga dro lho bur 'khrigs pa na phan tshun du 'gro ba las byis pa dag mthong nas 'di snyam du rtog ste/ ci ba lang ngam/ ma he'am/ 'on te bya rgod dam snyam pa las/ de'i 'og tu byis pa yin par 'ol phyir mthong ba de bzhin du/ sa bcu thob pa'i byang chub sems dpa' 
sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /dper na byang chub sems dpa'i gzugs ras chen po la bris pa mtshan mo mun pa'i nang du bkram pa la mi mig yod pa dag gis brtags 
na/ ci sangs rgyas kyi sku gzugs shig yin nam/ 'on te zangs ras dmar po zhig gam/ 'on te dbang phyug chen po dang / tshangs pa'i gzugs shig gam snyam pa las/ de'i 'og tu byang chub sems dpa'i gzugs yin par 'ol phyir mthong ba de bzhin du rigs kyi bu 
sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /rigs kyi bu de ltar na de bzhin gshegs pa'i snying po ni mthong bar shin tu dka' ste/ de bzhin gshegs 
</page>

 <page>
<ph>227</ph><p>054-114a</p>
pa'i yul yin gyi/ nyan thos dang rang sangs rgyas kyi yul ma yin no/ /rigs kyi bu de ltar na nga'i bstan pa ni mkhas pas rig par bya ba yin te/ 'jig rten thams cad dang mi 'thun no/ /gsol pa/ gal te de lta lags na sha'i mig dang 
ldan pa rnams kyis cha phra ba ji ltar blta bar bgyi ba lags/ bka' stsal pa/ 'du shes med 'du shes med min gyi lha rnams kyang ji ltar blta bar bya/ 'di ni sangs rgyas nyid kyi yul yin gyi/ nyan thos dang / rang sangs rgyas thams cad kyi yul ma yin te/ 
de dag gis ni mdo 'di rjes su 'thun pa las yid ches par bya'o/ /de ltar byas dang de dag kyang yang dag pa'i lta ba can du 'gyur ro/ /rigs kyi bu de ltar na nyan thos dang / rang sangs rgyas thams cad kyis kyang yongs su mya ngan las 'das pa chen po'i mdo chen po 
'di'i tshul gyis bdag gi lus la de bzhin gshegs pa'i snying po yod par yid ches par bya ste/ mdo sde dang rjes su 'thun par brtson par bya'o/ /de bzhin gshegs pa'i snying po ni de bzhin gshegs pa'i yul yin gyi/ nyan thos dang rang sangs rgyas 
kyi yul ma yin no/ /gsol pa/ bcom ldan 'das 'jig rten pa rnams la yang sems can gyi khams gang zag gzhag pa mchis lags so/ /bka' stsal pa/ rigs kyi bu dper na mi gnyis shig mdza' ste/ gcig ni rgyal po'i bu/ gcig ni dbul 
po zhig yin la/ de gnyis phan tshun byams pas gcig gi khyim du gcig 'gro zhing rtse bar byed la/ de nas mi dbul po des rgyal po'i bu de'i ral gri de la mdog bzang po de mthong ba las rgyal po'i bu des ral gri de khyer nas yul gzhan du song ngo / /de nas mi dbul 
po de mtshan mo mgon med pa'i rten khang zhig tu nyal ba las brdol te/ ral gri ral gri zhes zer nas de'i tshig grong srungs rnams kyis thos nas rgyal po la gsol te/ rgyal po des mi de bkug nas kwa'i ral gri ci 'dra ba zhig ga las 'ongs zhes smras pa dang / des 
</page>

 <page>
<ph>228</ph><p>054-114b</p>
skabs de'i gtam rgyal po de la gsol nas/ lha gal te bdag gis brkus par gyur na bdag gi rkang lag 'di dag gcad du gsol/ bdag gis ni mdza' bo dang lhan cig rtse ba'i tshe mthong bar bas te/ reg kyang ma reg lags so zhes byas so/ /de nas rgyal po des de 
la smras pa/ ral gri de'i dbyibs dang mdog ci 'dra ba zhig ces byas nas des rgyal po la gsol pa/ lha ral gri de ni ra ru 'dra ba zhig lags so zhes byas so/ /de nas rgyal po des mi de btang ste mi khyod ma 'jigs shig ma 'jigs shig /skyen par gar bde bar song shig / 
khyod kyis sngon ral gri de rgyal po'i pho brang 'dir mthong yang ma mthong ste/ rgyal po'i bus rang gi yul du tshong 'dus nas rnyed pa lta zhig ste/ de ni rgyal pos kyang rnyed par dka'o zhes byas so/ /de nas rgyal po des mdun na 'don dang / blon po rnams la ral gri de mthong ngam/ 
zhes byas nas shi'o/ /gzhan yang che'o cog gis ral gri btsal kyang ma rnyed do/ /de nas rgyal po'i bu gzhan zhig rgyal sar bcug nas des ral gri de rnyed do/ /gzhan dag ni ma rnyed bzhin du rgyal po byed de/ de ltar gcig nas gcig tu brgyud pa'i rgyal po de dag gis 
ni ral gri de ma mthong ste/ ral gri de 'di lta bu 'di 'dra ba zhig go/ /lug ru 'dra ba zhig go/ /ra ru 'dra ba zhig go snyam du rtog par byed do/ /kha cig ni ci dga' mgur rtog par byed pa de bzhin du byang chub sems dpa' sems dpa' chen po yang mtha'i rgyal po'i bu de 'dra bar 
'jig rten du 'byung ste/ bdag gi de kho na nyid bstan nas 'chi bar byed do/ /de nas blo chung ba gang yin pa de dag ni sems can thams cad la bdag 'di lta bu 'dra ba zhig yod do snyam ste/ log par mthong nas shes rab med pa rnams la rmi lam du rmis pa bzhin du ston par byed 
do/ /'jig rten pa de dag gis kyang de skad du thos nas rang gi lus la bdag gi khams yod do snyam du rtog par byed la/ de dag gis bdag de'i rang bzhin ni mi shes so/ /de ltar byang chub sems dpa'i tshig thos nas log par bzung ste/ ral gri ra ru 'dra bar rtog 
</page>

 <page>
<ph>229</ph><p>054-115a</p>
pa de bzhin du rnam pa mang por rtog par byed de/ 'jig rten pa rnams skyes bu mthe bo tsam zhes bya ba dang / ldum bu sha ma ka'i 'bras bu tsam dang / 'bras kyi 'bru tsam zhig snying la gnas te 'bar ro zhes log par rtog par byed de/ de dag gi lta ba 
de ni log par lta ba gcig nas gcig tu brgyud de 'ongs pa yin te/ don du 'gyur ba dang bde bar 'gyur ba ma yin no/ /de bas na ngas bdag med par bstan to/ /'on kyang da dung 'jig rten pa rnams bdag yod do snyam du log par rtog par byed do/ /rigs kyi 
bu de bas nad yang nga'i bstan pa las ral gri yang dag pa dang 'dra bar bdag ni 'di lta bu zhig go zhes de bzhin gshegs pa'i snying po ngas bshad par bya'o/ /legs par smras pa chos dang 'tsham pa gang yin pa de ni 'jig rten pa rnams kyi yin na yang 'jig rten las 'das 
pa yin par rig par bya'o/ /'jig rten pa'i nang na rnam pa thams cad du chos kyi mchog ni byang chub sems dpa' sprul pa yin par rig par bya ste/ bstan bcos sam/ rig sngags sam/ gsang sngags ci yang rung ba de dag thams cad ni rdzogs pa'i sangs rgyas 
kyis gsungs pa yin par shes par gyis shig /gsol pa/ bcom ldan 'das kyis yi ge'i phyi mo ji ltar bka' stsal lags/ bcom ldan 'das kyis bka' stsal pa/ yi ge'i phyi mo thams cad ni thog mar yi ge phyed pa sprul te/ phyi mo rnams la rig sngags dang / 
gsang sngags dang / chos kyi de kho na nyid dang / phung po thams cad kyi gzungs su 'gyur ro/ /de yang dam pa'i chos kyi tshul yi ge'i phyi mo bslabs na chos dang chos ma yin pa'i bye brag phyed par 'gyur ba'i phyir ngas sprul pa yin gyi/ chos ma yin pa'i phyir ni ma yin no/ /
gsol pa/ yi ge zhes bgyi ba'i don gang lags/ bka' stsal pa/ sgra bcu bzhi la ni yi ge zhes bya ste/ gang gi phyir yi ge thams cad nges pa yin pa'i phyir te mi zad pa'i don to/ /yi ge'i sgra bcu bzhi zhes bya ba gang gi mi phyed pa'i don gang yin zhe na/ mi zag pa'i 
</page>

 <page>
<ph>230</ph><p>054-115b</p>
don to/ /yi ge zhes bya ba ni de bzhin gshegs pa'i don to/ /de bzhin gshegs pa ni rdo rje'i sku mi phyed pa yin te/ de bzhin gshegs pa la sgo dgu nas 'dzag ces bya ba yang med la sgo dgu po nyid kyang med do/ /de bas na mi zag pa'i don ni de bzhin gshegs pa 
ste/ nges pa yin pa'i phyir yi ge zhes bya ste byas pa ma yin pa'i don to/ /a zhes bya ba ni bkra shis kyi don te gzhi gsum zhes bya ba'i tha tshig go/ /yang a zhes bya ba ni 'phags pa rnams kyi ye shes kyi tshig bla dgas so/ /'phags pa gang dag yin zhe na/ 
'jig rten na phyug pa dang / chags pa med pa dang / rung ba thams cad kyis chog par 'dzin pa gang yin pa rnams dang / sems can thams cad srid pa'i rgya mtsho thams cad las nges par sgrol ba gang yin pa de dag la ni 'phags pa zhes bya'o/ /A zhes bya ba ni 
chos lugs su ston pa ste/ cho ga dang / spyod yul dang / 'dul ba dang / 'jig rten dang 'thun par 'jug pa zhes bya bas na don tha dad pa ma yin no/ /yang A zhes bya bas don ci zhig rgyas par byed ce na/ 'phags pa rnams la brten nas sems can thams 
cad kyis cho ga dang / spyod yul dang / pha ma dang / slob dpon dang / 'dul ba dang / gces pa yin par shes shing 'di ni chos nyid yin no snyam du shes par 'gyur ba'o/ /'phags pa gang yin pa de dag ni rigs kyi bu'am/ rigs kyi bu mo theg pa chen po la 
zhugs pa rnams te/ dge slong tshul khrims dang ldan pa rnams dang / byang chub sems dpa' sems dpa' chen po de dag la 'phags pa zhes bya'o/ /yang A zhes bya ba ni khrims su ston pa ste/ khrims zhes bya ba ni kye mi khyod tshur shog /khyod kyis tshul 
ma yin pa byas kyis/ phyin cad de ltar ma byed cig ces bya ba de lta bu tshul ma yin pa rnams de'i tshe dran par byed pa'i don to/ /i zhes bya ba ni 'di zhes bya ba'i don te/ bstan pa 'di ni tshangs par spyod pa zla ba nya ba bzhin du dri ma med cing rnam par dag pa'o/ /bstan 
</page>

 <page>
<ph>231</ph><p>054-116a</p>
pa 'di ni bcom ldan 'das kyi'o/ /'di ni byos shig /'di ni don yod pa'o/ /'di ni don med pa'o/ /'di ni bdud kyis smras pa'o/ /'di ni sangs rgyas kyis gsungs pa'o snyam du nyams su myong bar bya ba'i don to/ /I zhes bya ba ni dbang phyug ste/ 
nga'i bstan pa ni dbang phyug dang / dbang phyug chen po dang / tshangs pa dang / shin tu dkon pa'o/ /dbang phyug ni chos skyong ba ste/ chos skyong bas na rgyal po'o/ /de'i phyir de la 'jig rten skyong ba zhes bya'o/ /yongs su mya ngan las 'das pa chen po'i mdo chen po 'di ni 
sems can gzhan dag gi don gyi phyir dbang phyug rnams kyis zhus so/ /dbang phyug rnams kyis yongs su bzung ngo / /dbang phyug rnams kyis bshad do/ /dbang phyug rnams kyis dam pa'i chos mchog tu 'bar bar byed do/ /dbang phyug rnams kyi phyir ngas bstan te/ ngas 
ci bstan ce na/ yongs su mya ngan las 'das pa chen po'i mdo bstan to/ /de bas na dbang phyug dang ldan pa rnams kyi shin tu rgyas pa yin te/ 'di la phrag dog byed pa rnams ni zhing la zhing gi ngo bsal ba bzhin du tshar gcad par bya'o/ /de la sogs pa'i don du ma rgyas par byed 
pas na/ de'i phyir ngas I zhes bya ba bstan to/ /u zhes bya ba ni rgyud phyi ma ste/ mdo sde 'dis mdo sde thams cad kyi don gyi phyi ma'i yang phyi ma bstan to/ /ngas nyan thos dang rang sangs rgyas thams cad kyis sngon ma thos pa'i yi ge gcig pa 'am thig le gcig bstan to/ /mdo 
sde chen po 'di ni mchog dam pa yin te/ dper na byang gi sgra mi snyan gyi sems can rnams bsod nams dang ldan pa de bzhin du mdo sde chen po 'di nyan pa gang yin pa de dag ni 'jig rten las 'das pa ste/ de dag ni byang chub sems dpa' sems dpa' chen po yin par rig par 
bya'o/ /de bas na che ba zhes bya ste rgyud phyi ma zhes bya ba'i don to/ /de bas na u zhes bya ba ni ngas de ltar bstan to/ /U zhes bya ba ni ba'i nu sor lta bu'i don te/ dper na ba'i 'o ma zhim pa bzhin du mdo 'di'i ro yang de dang 'dra'o/ /mdo sde 'di las de bzhin gshegs 
</page>

 <page>
<ph>232</ph><p>054-116b</p>
pa'i snying po bstan pa spong bar byed pa gang yin pa de dag ni ba lang dang 'dra ste/ dper na drin du mi gzo ba bdag gis bdag gsad par sems pa de dag mchog tu mya ngan du bya ba de bzhin du de bzhin gshegs pa'i snying po spangs nas bdag med pa ston pa'i sems can gang yin pa 
de dag ni mchog tu mya ngan du bya ba yin par rig par bya'o/ /de bas na U zhes bya'o/ /e zhes bya ba ni de bzhin gshegs pa yongs su mya ngan las 'das zhes bya ba 'di ni sangs rgyas rnams kyi chos nyid de/ de bas na e zhes bya'o/ /ai zhes bya ba ni de bzhin gshegs 
pa'i don te/ ai zhes bya ni 'ong ba dang 'gro ba'i don yin pas na ji ltar song ba de bzhin du 'ongs pas na de'i phyir ai zhes bya'o/ /o zhes bya ba ni nyon mongs pa rnams kyi don te/ sman du 'gyur bas mi las de bzhin gshegs par 'gyur ro/ /de bas na o zhes bya'o/ /
au zhes bya ba ni theg pa chen po'i don te/ sgra bcu bzhi po thams cad kyi mjug ni au yin pas na theg pa chen po ni rgyud thams cad kyi rgyud phyi ma'i yang phyi ma zhes bya ste de bas na au zhes bya'o/ /a~M zhes bya ba ni nga'i bstan pa la rung ba ma yin pa thams cad bzlog pa dang / gser 
dang dngul spangs pa ste/ de bas na bzlog pa'i don du a~M zhes bya'o/ /aHzhes bya ba ni theg pa mchog gi don te de bas na aHzhes bya'o/ /de bzhin du sangs rgyas kyis gsungs pa'i mdo sde thams cad dang rgyud thams cad kyi mtha' ni theg pa chen po yin no/ /ka zhes bya ba ni 
snying rjes sems can thams cad la sgra gcan zin bzhin du blta ba'i don te/ bdag gis sems can thams cad kyi don bya'o snyam du de ltar bsam par bya ba yin pas na de'i phyir ka zhes bya'o/ /kha zhes bya ba ni de bzhin gshegs pa'i gsang ba'i don te/ mi bgrungs pa rnams 
kyis shes par mi nus pas na de'i phyir kha zhes bya'o/ /ga zhes bya ba ni snying po'i don te/ sems can thams cad la de bzhin gshegs pa'i snying po yod pas na de'i phyir ga zhes bya'o/ /g+ha zhes bya ba ni de bzhin gshegs pa rtag ces bya ba'i don te/ de bas na de bzhin 
</page>

 <page>
<ph>233</ph><p>054-117a</p>
gshegs pa ni rtag pa yin no/ /nga zhes bya ba ni 'du byed mi rtag ces bya ba'i don te de bas na nga zhes bya'o/ /tsa zhes bya ba ni spyod pa'i don te/ sems can thams cad yongs su smin par bya bas na de'i phyir tsa zhes bya'o/ /tsha zhes bya ba ni de bzhin gshegs 
pa dkar po'i chos rnams kyis gdugs gcig pa lam mer bzhugs pa yin te de bas na tsha zhes bya'o/ /dza zhes bya ba ni dza dang 'dra bar thar pa de zhigs pa ma yin te de bas na dza zhes bya'o/ /dz+ha zhes bya ba ni nyon mongs pa rnams skyen par sprug par bya ba'i don te de bas na dz+ha zhes 
bya'o/ /nya zhes bya ba ni de kho na nyid kyi chos shes pa'i tshig bla dgas te de bas na nya zhes bya'o/ /Ta zhes bya ba ni Ta bzhin du 'dzam bu'i gling kha cig tu de bzhin gshegs pa'i mtshungs pa med pa'i sku ston par mdzad de de bas na Ta zhes bya'o/ /Tha zhes bya ba ni chos kyi sku'i don te/ Tha 
bzhin du yongs su rdzogs pas na de'i phyir Tha zhes bya'o/ /Da zhes bya ba ni dge 'dun gzhon nu zhes bya ba'i don te/ nub par mi 'gyur ba'i phyir Da zhes bya'o/ /D+ha zhes bya ba ni ngo tsha mi shes pa'i don te/ bla ma rnams la drin du mi gzo bas na de'i phyir D+ha zhes bya'o/ /Na zhes bya ba ni 
'di las phyi rol pa rnams 'phags pa ma yin pa'i don te de bas na Na zhes bya'o/ /ta zhes bya ba ni srid pa thams cad du ltung ba las bzlog pa'i don te de bas na ta zhes bya'o/ /tha zhes bya ba ni mi shes pa'i don te/ dar gyi srin bu bzhin du dkris pas na de'i phyir tha zhes 
bya'o/ /da zhes bya ba ni theg pa chen po la brtson par bya ba la dga' bar gyis shig pa'i don te de bas na da zhes bya'o/ /d+ha zhes bya ba ni gzhi gsum ri rab bzhin du brtan zhing nub par mi 'gyur ba'i don te de bas na d+ha zhes bya'o/ /na zhes bya ba ni gzhi gsum grong khyer gyi sgo 
gtan gyi rten ma bzhin du shin tu brtan pas na de'i phyir na zhes bya'o/ /pa zhes bya ba ni phyin ci log gi don te/ gzhi gsum nub par mi 'gyur ba la bdag nyid yongs su rmongs par 'gyur bas na pa zhes bya'o/ /pha zhes bya ba ni 'jig rten thams cad 'jig pa'i don te/ 
</page>

 <page>
<ph>234</ph><p>054-117b</p>
'jig rten 'jig pa na gzhi gsum 'jig par 'gyur ro zhes zer ba ni bdag nyid kyi 'bras bu 'jig par byed pa ste/ sgrub pa las nyams pas na de'i phyir pha zhes bya'o/ /ba zhes bya ba ni de bzhin gshegs pa rnams kyi stobs rnams kyi tshig bla dgas te/ stobs bcu 
dang ldan pas na de'i phyir ba zhes bya'o/ /b+ha zhes bya ba ni byang chub sems dpa' rnams ni dam pa'i chos kyi khur khyer ba yin no zhes bya ba'i don te de bas na b+ha zhes bya'o/ /ma zhes bya ba ni nges par rang gi khur khyer bar byed pa 'di ni byang chub sems dpa' rnams kyi chos 
lugs yin te de bas na ma zhes bya'o/ /ya zhes bya ba ni don bzhi po rnams byang chub sems dpas bya dgos pas na de'i phyir ya zhes bya'o/ /ra zhes bya ba ni 'dod chags dang / zhe sdang dang / gti mug gi 'jigs pa bsal bas de kho na nyid kyi don la chos la 'jug 
pas na de'i phyir ra zhes bya'o/ /la zhes bya ba ni nyan thos kyi theg pa las gyen du bskyod nas theg pa chen po mi g.yo ba nyid brtsam par bya ba yin pas na de'i phyir la zhes bya'o/ /wa zhes bya ba ni 'jig rten thams cad kyi rig sngags dang / gsang sngags dang / sman 
rnams byang chub sems dpa' mchog rnams kyis bstan pas na de'i phyir wa zhes bya'o/ /sha zhes bya ba ni zug rngu gsum dang bral ba'i don te de bas na sha zhes bya'o/ /Sha zhes bya ba ni yongs su rdzogs pa'i don te mdo sde chen po 'di thos na shin tu rgyas pa thams cad 
thos par 'gyur bas na de'i phyir Sha zhes bya'o/ /sa zhes bya ba ni dam pa'i chos dbyung ba'i sems kyi don te de bas na sa zhes bya'o/ /ha zhes bya ba ni kye ma bdag gis 'khor ba mthar gtugs so/ /kye ma de bzhin gshegs pa yongs su mya ngan las 'da'o snyam 
du dga' ba dang yongs su gdung ba'i don te de bas na ha zhes bya'o/ /k+Sha zhes bya ba ni bdud kyi don te/ bdud bye ba snyed kyis kyang dge 'dun dbye bar mi nus mod kyi/ de bzhin gshegs pa ni 'jig rten dang 'thun par mdzad pa ston to/ /yang k+Sha zhes bya ba ni 'jig rten 
</page>

 <page>
<ph>235</ph><p>054-118a</p>
thams cad 'thun par bya ba'i phyir ma la sogs pa bstan pa'i don te de bas na k+Sha zhes bya'o/ /r-i r-I l-i l-I zhes bya ba'i yi ge bzhi po 'di rnams kyis ni sangs rgyas dang / chos dang / dge 'dun dang / gnyen po ston pa'i don bzhi rgyas par byed do/ /'jig 
rten dang 'thun par bya ba de ni gnyen po yin te/ dper na lha sbyin gyis dge 'dun phye ba lta bu'o/ /dge 'dun phye ba ston pa na bslab pa'i gzhi bca' ba'i phyir tshul gzhan dag kyang sprul te thabs ston pa de mthong na shes rab can skrag par mi bya bar 'di ni 'jig rten dang 'thun par bya 
ba yin no snyam du yid ches par bya ste/ de bas na r-i r-I l-i l-I zhes bya'o/ /mchu gnyis las byung ba dang / lce drung nas byung ba dang / kha sna gnyis nas 'byung ba dang / ring po dang / rgyun ring du drang ba rnams ni don dang lhan cig tu sbyar ba yin no/ /yi ge rnams lhan cig tu sbyar bas 
ni byed pa la 'jug par 'gyur ro/ /lce dang so la sogs pa rnams ni lus kyi khams yin te/ khams de yang rang bzhin gyis yongs su dag pa'o/ /phung po dang / khams dang / skye mched rnam pa sna tshogs de dag lta bu yang mgo mnyam du chos kyi de kho na nyid du nye bar 
zhi bar khongs su 'du'o/ /de bzhin gshegs pa'i snying pos khyab pa'i khams de'i gzi brjid kyis lhan cig tu sbyar bas byed pa la 'jug par 'gyur te/ de bas na yi ge phyed pa zhes bya'o/ /rgyud thams cad dang / gsang sngags thams cad dang / chos thams cad ni yi 
ge phyi mo sbyar ba'i tha snyad yin te/ de bas na de bzhin gshegs pa dang thar pa de kho na nyid du mthong ngo / /yi ge brjod pa dang rtog pa'i 'du shes dang yi ge dang 'bru'i 'du shes de nyid spangs pa ni de bzhin gshegs pa dang thar pa ste/ de bas na thar pa ni thams cad du grol ba dang rab 
tu grol ba yin no/ /de bzhin gshegs pa de nyid yi ge phyed pa'i chos kyi don kho na'i phyir byung ba yin no snyam du yang dag par gshegs pa gang yin pa de dag ni yi ge shes pa zhes bya'o/ /gzhan dag ni yi ge phyed pa shes pa zhes bya'o/ /yi ge med pa gang dag yin 
</page>

 <page>
<ph>236</ph><p>054-118b</p>
zhe na/ chos ma yin pa sten pa gang yin pa rnams so/ /chos la sten pa yin du zin kyang de bzhin gshegs pa rtag pa dang / gzhi gsum po dang / thar pa ther zug pa dang / mdo sde dang / mdo sde ma yin pa dang / 'dul ba dang / 'dul ba ma yin pa dang / 
bdud kyis smras pa dang / sangs rgyas kyis gsungs pa'i bye brag mi phyed pa gang yin pa de dag thams cad ni khong na yi ge med pa zhes nga zer ro/ /rigs kyi bu de bas na khyod kyis tshul 'di dag la yi ge phyed pa rnams slobs shig dang / de ltar byas na yi ge shes pa zhes bya 
ba'i grangs su gtogs par 'gyur ro/ /gsol pa/ bcom ldan 'das bdag gis grangs su chud par bgyi ste/ de ltar 'tshal bas na yi ge phyed pa rnams bslab par bgyi 'tshal lags so/ /bcom ldan 'das bdag gis da gzod slob dpon gyi mchog khyod lta bu 
rnyed lags so/ /bcom ldan 'das bdag ni da gzod yig rtsis kyi gnas su zhugs lags so/ /bka' stsal pa/ rigs kyi bu legs so legs so/ /dam pa'i chos 'dod pas ni de ltar 'dod par bya dgos so/ /rigs kyi bu de la zal mo zhes bya ba ni rnam 
pa gnyis te/ sdug bsngal dang / mi rtag pa dang / bdag med pa rnams kyi zal mo rnams dang / bzhad dang 'grogs pa'i zal mo rnams te de ni bya'i don to/ /gsol pa/ sdug bsngal dang / mi rtag pa dang / bdag med pa la ji ltar zal mo zhes bgyi lags/ 
bka' stsal pa/ chos kha cig ni mi rtag la chos kha cig ni rtag pa'i phyir dang / chos kha cig ni sdug bsngal la chos kha cig ni bde ba'i phyir dang / chos kha cig ni bdag med la chos kha cig ni bdag yod pa'i phyir te/ dper na bu ram shing dang / 'bras sA lu dang / 'bru dang / 
khre dang / khre rgod dang / sran ma dang / sran sde'u dang / sran gre'u la sogs pa 'bru'i sna grangs rnams me tog gi dus nas 'bras bu'i dus kyi bar du mi rtag pa'i khongs su 'dus so/ /phub ma med par gyur nas ni sems can thams cad la phan 'dogs par 'gyur la 
</page>

 <page>
<ph>237</ph><p>054-119a</p>
'bru'i grangs kyi khongs su 'dus te/ des na rtag pa zhes bya'o/ /de ci'i phyir zhe na/ rang bzhin du gyur pa'i phyir ro/ /gsol pa/ bcom ldan 'das ci lags/ de dag slad kyis ma mchis par mi 'gyur lags sam/ de dag slad kyis ma mchis 
par mi 'gyur ba de bzhin du de bzhin gshegs pa rtag pa zhes bgyi lags sam/ bka' stsal pa/ de bzhin gshegs pa ri rab bzhin zhes dper blang mod kyi/ ri'i rgyal po ri rab kyang 'jig pa'i bskal pas 'jig par 'gyur ba de bzhin du de bzhin gshegs pa 
la khyod de ltar ma 'dzin cig /mya ngan las 'das pa ma gtogs par 'jig rten thams cad na 'jig par mi 'gyur ba cung zad kyang med kyis 'jig rten dang 'thun pa'i tshul gyis kun rdzob kyi tha snyad kyi rjes su 'jug par gyis shig /gsol pa/ bcom ldan 'das 
legs so legs so/ /bka' stsal pa/ rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i 
khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la phan 'dogs par yang 'gyur te/ ci'i phyir zhe na/ bdag 
la de bzhin gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs kyi bu gzhan yang dper na shing a mra'am shing ta la yang rung ste/ me tog gi dus nas 'bras bu'i dus kyi bar du ni mi rtag pa'i 
chos kyi khongs su 'dus so/ /'bras bu smin par gyur nas ni sems can thams cad la phan 'dogs par 'gyur te/ rtag pa'i chos kyi khongs su 'dus par 'gyur ro/ /rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras 
</page>

 <page>
<ph>238</ph><p>054-119b</p>
bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang 
nyon mongs pa med pa'i khongs su 'dus la sems can thams cad la yang phan 'dogs par 'gyur te/ de ci'i phyir zhe na/ bdag la de bzhin gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs 
kyi bu gzhan yang dper na gser khung ngam zangs khung yang rung ste/ brko ba'i dus kyi bar du ni mi rtag pa'i khongs su 'dus so/ /gseg ma dang / rdo dang / skyon rnams med par gyur nas ni sems can thams cad la phan 'dogs par 'gyur te/ rtag pa'i rdzas rin 
po che'i khongs su 'dus so/ /rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis nam ma thos kyi bar du ni mi rtag pa'i khongs su 'dus 
so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la yang phan 'dogs par 'gyur te/ ci'i phyir zhe na/ bdag la de bzhin 
gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs kyi bu gzhan yang dper na bu ram shing ngam til yang rung ste/ khu ba dang mar du gyur pa'i dus kyi bar du ni mi rtag pa'i khongs su 'dus so/ /
bu ram shing gi tshigs ma dang / til gyi tshigs ma med par gyur nas ni sems can thams cad la yang phan 'dogs par 'gyur la rdzas rtag pa'i khongs su yang 'dus par 'gyur ro/ /rigs kyi bu de bzhin du mdo sde thams cad dang / ting nge 'dzin thams cad kyi bsgom 
</page>

 <page>
<ph>239</ph><p>054-120a</p>
pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis ma thos kyi bar du ni mi rtag pa'i khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs 
pa dang bcas pa yin du zin kyang nyon mongs pa med pa'i khongs su 'dus la/ sems can thams cad la yang phan 'dogs par 'gyur te/ ci'i phyir zhe na/ bdag la de bzhin gshegs pa'i snying po yod par shes pa'i phyir ro/ /mchog tu rtag par 
shes nas kyang de dag 'jug par 'gyur ro/ /rigs kyi bu gzhan yang dper na chu klung thams cad ni rgya mtsho'i khongs su 'dus so/ /rigs kyi bu de bzhin du mdo sde thams cad dang / ting nge 'dzin thams cad dang / theg pa chen po ni yongs su mya ngan las 
'das pa chen po'i mdo sde 'di'i khongs su 'dus so/ /ci'i phyir zhe na/ 'di las de bzhin gshegs pa'i snying po shin tu yongs su mthar thug pa gsal bar bstan pa'i phyir te/ mchog tu mthar phyin pa gang yin pa de ni rgyu zhes bya'o/ /de bas na chos kha 
cig ni mi rtag la chos kha cig ni rtag ces bya'o/ /gsol pa/ sangs rgyas la yang mya ngan gyi zug rngu mdzad pa mnga'o zhes smos te/ rdzogs pa'i sangs rgyas kyi ni mi'i mya ngan lta bu yang ma lags/ lha'i mya ngan lta bu yang ma lags/ bdud kyi mya ngan lta bu yang 
ma lags/ sangs rgyas ni dud 'gror skyes pa lta bu yang mya ngan mi mdzad lags na ji lta bu zhig lags/ bka' stsal pa/ 'du shes med pa pa rnams kyi 'du shes kyang ji lta bu zhig /'du shes med na ni gson pa yang mi rigs te/ 'du shes med pa pa rnams 
ni gson po yin no/ /phung po dang / khams dang / skye mched rnams med pa de dag la 'du shes ga la zhig yod de/ dper na shing rnams la lha rnams gnas mod kyi/ lha de dag shing gi yal ga rnams sam rtsa ba rnams gang na gnas pa mi mngon pa de bzhin du 
</page>

 <page>
<ph>240</ph><p>054-120b</p>
bstan pa yang zab bo/ /de bzhin gshegs pa yang zab bo/ /sgra gcan zin la bya ba bzhin du byams pas rtag tu mya ngan byed pa ni 'du shes med 'du shes med min gyi lha rnams mya ngan byed pa dang 'dra'o/ /de dag ni sangs rgyas rnams kyi spyod yul yin te sangs rgyas 
rnams kyi de lta bu yin no/ /sangs rgyas rnams kyi chos nyid ci 'dra ba dang / sku ci 'dra ba dang / rang byung rnams kyi gsung ci 'dra ba dang / thugs ci 'dra ba ni sangs rgyas rnams kyis mkhyen par zad de yid kyi rang bzhin la mya ngan ga la yod/ mya ngan med na yang bstan pa 
shin tu rgyas pa yod pa dang 'gal lo/ /mya ngan med do zhes byas na ni sgra gcan zin dang 'dra bar gzigs zhes bya ba brdzun par 'gyur ro/ /chos thams cad brdzun pa'o zhes bya ba ni bsam gyis mi khyab par bstan to/ /de bzhin du sangs rgyas bcom ldan 'das kyang 
bsam gyis mi khyab bo/ /chos kyang bsam gyis mi khyab bo/ /bstan pa yang bsam gyis mi khyab ste/ de ltar na sangs rgyas rnams kyi yang dag pa'i chos nyid ni de yin no/ /ji srid du nam mkha' yin pa de srid du khyim gnas pa yang med/ ka ba yang med/ 
rdul yang med de/ nam mkha'i ngo bo nyid kho nar 'dug pa de mthong nas byis pa'i rang bzhin can rnams kyis nam mkha' ji ltar 'dug pa de bzhin du sems yongs su bsgyur bar bya'o/ /de ltar bsam gyis mi khyab pa la mya ngan ga la yod/ mya ngan med par yang 
sgra gcan zin bzhin du gzigs zhes bya ba don med par 'gyur te/ de bzhin gshegs pa'i mya ngan ni nam mkha' dang 'dra'o/ /sgyu ma la sems gzhan med pa bzhin du de bzhin gshegs pa la mya ngan mnga' zhes bya ba de yang sgyu ma'i tshul tsam du zad na yongs su mya 
ngan las 'das pa lta la mya ngan ga la yod/ mi rtag pa la ni mya ngan yod de/ de dag gi sems las gyur pa yin no/ /de bas na de bzhin gshegs pa ni rtag go/ /mi rtag pa la ni mya ngan yod na de bzhin gshegs pa ni mi rtag pa ma yin pas na mya ngan yod ces bya ba 
</page>

 <page>
<ph>241</ph><p>054-121a</p>
dang / med ces bya bar rtogs par mi nus te/ /de bzhin gshegs pa ni mya ngan dang bral ba yin no/ /dma' bas ni dma' ba shes kyi dma' bas ni 'bring mi shes so/ /'bring gis ni 'bring shes kyi 'bring gis ni rab mi shes so/ /rab kyis ni dma' 
ba dang / 'bring dang / rab rnams shes so/ /nyan thos dang rang sangs rgyas rnams kyis ni rang gi sa'i bdag shes par zad do/ /sangs rgyas rnams kyis ni thams cad thugs su chud de/ de bas na yang dag par rdzogs pa'i sangs rgyas rnams ni ye shes sgrib pa mi 
mnga' ba zhes bya'o/ /de ltar na lha'i yul dang sa'i steng dag tu sgyu ma rnam pa sna tshogs ston to/ /de ltar sangs rgyas bcom ldan 'das rnams ni 'jig rten dang 'thun par ston to snyam du shes nas sha'i mig dang ldan pa'i byis pa rnams kyis kyang thogs pa med pa'i ye shes 
thob par bya ba'i phyir mkhas pa'i shes pa la gnas par bya'o/ /de ltar na mya ngan dang mya ngan med pa zhes bya ba ni rdzogs pa'i sangs rgyas kyis brtags pa yin gyi byis pa rnams kyi yul ma yin no/ /de bas na chos kha cig ni bdag yod la chos kha cig ni bdag med de/ 
'di ni zal mo lta bur bstan pa yin no/ /rigs kyi bu gzhan yang sangs rgyas kyi spyod yul bya bzhad gzas la 'gro ba lta bu bstan par bya ste/ dper na bya bzhad rnams dang zal mo rnams ni dbyar chu klung rnams kyi chu shin tu brug pa'i tshe rang gi sgo nga'i tshis bya ba'i phyir 
thang ga las gzhi brtan por gnas 'cha' bar byed la/ spyod yul gang yin pa der 'dong bar byed de de ni de dag gi chos nyid do/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang skyes nas sems can bye ba phrag mang po dam pa'i chos 
la bkod de/ bzhad dang zal mo bzhin du gdul bar bya ba ji snyed yod pa de dag gi don rnams byas zin nas gdul bar bya ba gzhan dag ga la yod pa der snang bar gyur to/ /de ltar na chos kha cig ni sdug bsngal la chos kha cig ni bde zhes bya ste/ 'du byed gang yin pa de dag 
</page>

 <page>
<ph>242</ph><p>054-121b</p>
ni sdug bsngal ba dang 'jig pa yin no/ /mya ngan las 'das pa gang yin pa de ni mchog tu bde ba yin te/ 'du byed spangs pa'i phyir bde ba dang ldan no/ /gsol pa/ de ji lta bu lags/ bka' stsal pa/ ji lta ba bzhin no/ /gsol pa/ mya ngan las 'das 
pa thob pa'i sems can rnams ji ltar de bde ba lags/ bka' stsal pa/ rigs kyi bu ngas bstan pa la rga ba dang 'chi ba ni 'du byed rnams las byung ba'o/ /bag yod pa ni 'chi ba med pa'i gnas so/ /bag med pa ni 'chi ba'i gnas so/ /bag yod pa dang ldan 
pa rnams ni 'chi bar mi 'gyur ro/ /bag med pa dang ldan pa rnams ni rtag tu shi ba dang 'dra'o/ /bag med pa dang ldan pa gang yin pa de ni 'du byed yin te de ni mchog tu sdug bsngal ba'o/ /mya ngan las 'das pa ni 'chi ba med pa'o/ /bag med pa dang ldan pa 
rnams ni 'du byed du gyur pa yin te de dag ni mchog tu sdug bsngal ba'o/ /mya ngan las 'das pa gang yin pa de dag ni 'chi ba med pa yin no zhes nga zer ro/ /bag yod pa dang ldan pa gang yin pa de dag ni 'du byed du gyur pa ma yin te/ de dag ni 'du byed rnams la spyod 
kyang rga ba med pa dang / 'chi ba med pa dang / gzhig tu med pa zhes nga zer ro/ /de la bag med pa dang ldan pa rnams ni gang yin/ bag yod pa dang ldan pa rnams ni gang yin zhe na/ 'jig rten pa rnams ni bag med pa dang ldan pa yin te shi ba dang 'dra'o/ /'jig 
rten las 'das pa rnams ni rga ba med pa dang 'chi ba med pa'o/ /bag yod pa dang ldan pa rnams ni mya ngan las 'das pa mchog tu bde ba thob pa'o/ /de bas na chos kha cig ni sdug bsngal la chos kha cig ni bde ba yin no zhes ngas bstan to/ /chos kha cig ni bdag 
med la chos kha cig ni bdag yod pa ni dper na sa la 'dug pa'i mi lha'i mig med pas nam mkha' la bya 'phur ba'i rjes mi mthong ba de bzhin du/ nyon mongs pa la gnas pa rnams kyis bdag nyid la snying po'i mchog yod pa bdag gis mi mthong ste/ de bas na ngas 
</page>

 <page>
<ph>243</ph><p>054-122a</p>
dgongs pa'i tshig gis bdag med do zhes bstan to/ /lha'i mig med pa'i mi rnams kyis ni bdag la bdag yod du zin kyang mi mthong ste nyon mongs pa yin no zhes nga zer ro/ /nyon mongs pa'i rnam pa'i 'du byed rnams gang yin pa'i chos de dag ni mi rtag 
pa zhes bya'o/ /de bas na chos kha cig ni mi rtag pa'o zhes ngas bstan to/ /rgyu des na/ shes rab ldan pa ri kar 'dug pa yis/ /byis pa sa la 'dug pa legs par mthong / /shes rab khang bzangs steng na 'dug pa yis/ /mya ngan med kyang skye dgu mya ngan mthong / /
zhes bya ba lta bu ste/ de ltar nyon mongs pa'i rnam pa bcad nas shes rab can ri ka na gnas pas nyon mongs pa'i rnam pa dang 'brel ba'i byis pa mthong ba bzhin no/ /gsol pa/ shes rab khang thog mchis pa gang dag lags/ /mya ngan ma mchis gang lags 'jig rten 
na/ /mya ngan ma mchis mya ngan 'das pa la/ /mya ngan dag ni ji ltar mchis par 'gyur/ /gal te sangs rgyas bcom ldan 'das yongs su mya ngan las 'das na byis pa rnams kyis ji ltar mthong lags/ shes rab kyi khang bzangs kyi steng du yang ji ltar bzhugs 
lags/ mi ri ka na mchis pas ni mthong du rung ste/ 'di ni mchis na gdod rung ba lags na yongs su mya ngan las 'das pas ji ltar mthong lags/ bka' stsal pa/ shes rab kyi khang bzangs ni mya ngan las 'das pa'o/ /mya ngan med pa ni de bzhin gshegs 
pa'o/ /mya ngan gyi shas che ba ni skye dgu rnams yin te/ de dag ni mya ngan can yin la de bzhin gshegs pa ni mya ngan med pa'o/ /ri zhes bya ba ni thar pa yin te ri rab bzhin du brtan pa'i phyir ro/ /sa zhes bya ba ni 'du byed rnams so/ /byis pa thams cad ni sa la 
'khod pa'o/ /shes rab can zhes bya ba ni rdzogs pa'i sangs rgyas kyi don te/ de bzhin gshegs pa ni mya ngan med cing brtan pa'i phyir ro/ /sangs rgyas ni mya ngan can gyi nang na mya ngan med pa ste/ sems can rnams kyi mya ngan gyi zug rngu sel ba'o/ /gsol pa/ 
</page>

 <page>
<ph>244</ph><p>054-122b</p>
gal te de bzhin gshegs pa mya ngan las ma 'das na ni da dung mya ngan mnga' ste/ rdzogs par sangs ma rgyas pa zhes bgyi'o/ /bka' stsal pa/ rgyu yod de gang na gdul bar bya ba rnams yod pa der ni rdzogs pa'i sangs rgyas snang ste der skye ba lta bur ston to/ /de bas na de 
bzhin gshegs pa ni rtag pa yin te sangs rgyas bya bzhad dang zal mo lta bu zhes bya'o// //bam po bcu gcig pa/ rigs kyi bu dper na zla ba ni nyin par snang ba na kha cig tu ltung ba lta bur snang ste/ de nas sems can rnams kyis zla ba lhung ngo snyam du 
'dzin to/ /zla ba ni med par mi 'gyur te/ gling gzhan du 'char bar 'gyur la der yang zla ba skyes pa med do/ /sems can rnams kyis ni zla ba shar to snyam du 'dzin te/ zla ba ni ltung ba lta bur snang yang 'jig par mi 'gyur la 'char ba lta bur snang yang skye ba med de/ ri'i 
rgyal po ri rab kyis bsgribs pas mi snang bar zad la/ zla ba ni rang bzhin gyis skyes zin pa yin te snang byed rnams kyi chos nyid ni de yin no/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang stong gsum gyi stong chen po'i 'jig 
rten gyi khams na 'dzam bu'i gling la lar ni pha ma phrad pa las skyes par yang snang ste sems can rnams kyis skyes so snyam du 'dzin la/ de bzhin gshegs pa la ni skyes pa med do/ /'dzam bu'i gling la lar ni yongs su mya ngan las 'da' ba lta bur snang la de bzhin 
gshegs pa la ni 'chi ba med do/ /sems can rnams kyis ni shi'o snyam du 'dzin te/ de bzhin gshegs pa ni lhung ba skye ba lta bur snang yang skye ba yang med/ 'chi ba yang med do/ /gdul bar bya ba'i dbang gis ni zla ba bzhin du yang rgyu bar mdzad do/ /zla 
ba ni gling kha cig tu zla ba nya ba yongs su rgyas pa lta bur snang ste sems can rnams zla ba nya'o snyam du 'dzin to/ /zla ba ni gling kha cig tu yi ge ta 'dra bar zla ba tshes par yang snang ste 'dzam bu'i gling pa rnams kyis deng zla ba tshes gcig yin no snyam du 'dzin to/ /de nas zla 
</page>

 <page>
<ph>245</ph><p>054-123a</p>
ba phyed par 'dzin to/ /de nas tshes bcwa lnga yin no snyam ste zla ba nya bar 'dzin to/ /kha cig gis ni zla ba phyed yin par 'dzin te/ zla ba ni phyed du 'gyur zhing 'char ba yang med/ ltung ba yang med de/ zla ba ni ri rab kyi rkyen gyis de ltar snang ngo / /rigs 
kyi bu de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'dzam bu'i gling la lar ni yongs su mya ngan las 'da' ba lta bur snang ste/ sems can rnams kyis de bzhin gshegs pa yongs su mya ngan las 'das so snyam du 'dzin to/ /
'dzam bu'i gling la lar ni zla ba tshes pa bzhin du skye ba lta bur snang ste/ sems can rnams kyis khye'u 'di skyes so snyam du 'dzin to/ /zla ba tshes gnyis dang 'dra bar ni lha'i thad du 'gro bar 'dzin to/ /zla ba tshes gsum dang 'dra bar ni yi ge slob pa'i sar 'gro bar 'dzin 
to/ /zla ba tshes brgyad lta bur ni rab tu 'byung bar ston to/ /zla ba nya ba lta bur ni 'od kyis mun pa bsal ba bzhin du bdud bye ba snyed brlag nas lam mer bzhugs so/ /zla ba nub pa lta bur ni yongs su mya ngan las 'da' bar ston te/ zla ba gza' rnams kyis bskor ba 
bzhin du mtshan sum cu rtsa gnyis dang dpe byad bzang po brgyad cus brgyan to/ /der kha cig gis ni lhung bar 'dzin/ kha cig gis ni skye bar 'dzin la skyes pa yang med/ 'gags pa yang med de/ de bzhin gshegs pa ni zla ba nya ba bzhin du dus thams cad du rtag pa yin 
no/ /de bas na de bzhin gshegs pa rtag pa dang brtan pa zhes bya'o/ /dper na zla ba ni thams cad du snang ste/ chu dang dgon pa dang khyim dang grong khyer dang / chu ra chus gang ba rnams dang / khron pa dang / gzhan yang dpag tshad stong srid du yang rung sems can 
rnams gang du 'gro ba de dag thams cad du snang ste/ der byis pa rnams kyis yid la zla ba 'di ni bdag kho na'i phyi bzhin 'ba' zhig tu 'ong ngo snyam du 'dzin to/ /gang gi tshe khyim gyi nang du mthong ba de'i tshe ni da ni 'di na snang na de zla ba 'di de nyid yin nam/ 'on te gzhan 
</page>

 <page>
<ph>246</ph><p>054-123b</p>
zhig yin zhig gu snyam du rtog go/ /de la byis pa kha cig gis ni zla ba chu ra tsam du 'dzin to/ /bar ma rnams kyis ni shing rta'i 'phang lo'i tshad tsam du 'dzin to/ /rab rnams kyis ni zla ba dpag tshad lnga bcu pa tsam la zlum po yin par shes so/ /dud 'gro rnams 
kyis ni zla ba srin bu me khyer tsam du mthong ste/ skye gnas thams cad dang ldan pa'i dud 'gro rnams kyis zla ba la rang rang gi rnam par shes pas brtags nas so sor mthong ngo / /de bzhin du de bzhin gshegs pa yang 'jig rten du byung na thams cad du snang ste/ sems 
can kha cig gis de bzhin gshegs pa zla ba dang 'dra bar 'dzin te/ bdag la thugs brtse ba'i phyir bdag gi khyim gyi phugs na bzhugs so snyam mo/ /dud 'gro rnams kyis ni rang rang gi skye gnas kyi lus lta bur mthong ngo / /sems can lkugs pa rnams kyis ni de 
bzhin gshegs pa lkugs par mthong ngo / /'on pa dang lag rdum rnams kyis kyang bdag nyid dang 'dra bar mthong ngo / /skad dang / 'du shes dang / yi ge tha dad pa rnams kyis kyang bdag cag dang 'dra'o snyam du 'dzin te bdag gi skad du smra'o/ /bdag gi 'du shes dang 
'thun no/ /bdag gi kha zas za'o snyam du 'dzin to/ /lus che ba rnams kyang de bzhin gshegs pa ni bdag cag dang 'dra'o snyam du 'dzin to/ /kha cig gis ni nyan thos dang rang sangs rgyas yin no snyam du 'dzin to/ /kha cig gis ni ya mtshan can thams cad 
kyi nang du rab tu byung bar mthong ngo / /kha cig gis ni de bzhin gshegs pa bdag cag gi phyir 'jig rten du byung ngo snyam du 'dzin to/ /dper na zla ba rang bzhin du gnas pas so so'i rang bzhin du thams cad mgu bar byed pa de bzhin du/ de bzhin gshegs pa yang 
chos kyi sku yin bzhin du thabs kyi sku dug sman gyi sdong po dang 'dra bar 'dzin cing sems can rnams mgu bar mdzad de/ 'jig rten thams cad dang 'thun par mdzad pa dag gis skyes pa'i rabs stong phrag mang po ston par mdzad do/ /de bas na de bzhin gshegs pa 
</page>

 <page>
<ph>247</ph><p>054-124a</p>
ni thams cad du skye ba ston pa'i phyir skyes pa'i rabs kyi zla ba zhes bya'o/ /de bas na de bzhin gshegs pa rtag pa dang brtan pa yin no/ /rigs kyi bu gzhan yang dper na zla ba dang lha ma yin gyi dbang po sgra gcan phrad pa'i tshe 'jig rten pa rnams kyi zla ba 
gzas zin to snyam du 'dzin te/ sgra gcan ni zla ba la 'dzin par yang mi byed la/ des ni de la za bar yang mi nus te sgra gcan gyi lag pas zla ba bsgribs nas 'od mi snang bar byed par zad de/ zla ba la rma yang med/ nyon mongs pa yang med do/ /ji tsam du sgra gcan gyi lag pas 
zla ba bkab pa de tsam du zla ba'i 'od mi snang bar 'gyur la/ sgra gcan gyis zla ba btang ba'i tshe ni kha nas byung ba lta bur snang ste/ mi rnams kyis zla ba ni sdug bsngal zhing 'dug go snyam du 'dzin to/ /zla ba ni rang bzhin kho nar 'dug bzhin du bdag nyid sgra gcan dang lhan cig 
'dug par ston te/ 'di ni 'jig rten gyi chos nyid do/ /sgra gcan bye ba snyed kyis kyang zla ba gsad pa'am gzhig par mi nus te zla ba rang nyid de ltar ston to/ /de bzhin du de bzhin gshegs pa dgra bcom pa yang dag par rdzogs pa'i sangs rgyas nyid zla ba lta bur ston 
par mdzad de/ ma 'ongs pa'i dus kyi don du ngan sems kyis khrag phyung ba'i mtshams med pa'i las bstan pa'i phyir de la sogs pa'i 'dod chen pa'i mtha' dang dge 'dun gyi dbyen gyi chos tha dad pa yang ston par mdzad do/ /de bzhin gshegs pa'i sku la ni bdud bye ba phrag 
'bum gyis kyang khrag dbyung bar mi nus la/ de bzhin gshegs pa'i sku la ni khrag dang / rus pa dang / rgyus pa yang med de/ sdug bsngal ba'i bag kyang med do/ /sems can rnams kyis ni gzhi gsum ma rung ngo / /de bzhin gshegs pa la rma byung ngo snyam du 
'dzin to/ /de bzhin gshegs pa ni rang bzhin kho nar bzhugs mod kyi/ de ltar 'jig rten dang 'thun par ston to/ /'di lta ste/ mi la las mi zhig la 'breng pa'am/ dbyug pas bsnun te khrag phyung ba'am/ gsad pa'i sems kyis de bsad nas/ de'i 'og 
</page>

 <page>
<ph>248</ph><p>054-124b</p>
tu de bzhin gshegs pas las de btsan par mdzad par dgongs te de bzhin gshegs pa la ngan sems kyis khrag phyung ba na/ mi de'i sems thugs su chud nas mtshams med pa'i las yang dag par ston par mdzad do/ /de ltar na de bzhin gshegs pa ni ma 'ongs pa'i 
don gyi phyir las kyi rnam par dbye ba ston par mdzad do/ /dper na sman pa la la zhig gis rang gi bu la rtsa ba'i ming gi rnam grangs slob par byed de/ 'di ni rtsa ba lnga'o/ /'di ni kha ba'o zhes rtsa ba'i rnam par dbye ba dag gi sgo nas ngo ston par byed de/ khye'u des kyang de ltar bslabs 
nas rtsa ba'i rnam par dbye ba shes par gyur la/ de nas sman pa de shi nas khye'u de na re/ kyi hud pha cig kyi hud pha cig khyod kyis bdag rtsa ba'i rnam par dbye ba bslabs te rtsa ba 'di ni 'di 'dra'o/ /lo ma ni 'di 'dra'o zhes de skad zer ba de bzhin du de bzhin gshegs pas 
kyang bslab pa'i gzhi thams cad kyi sprul pa sprul par mdzad de/ gsor rung ba dang / gsor mi rung ba dang / mtshams med pa dang / mdo sde spong ba dang / 'dod chen pa'i mtha' rnams ston par mdzad de/ ma 'ongs pa'i dus na 'di lta bur 'gyur ro zhes bya ba'i don 
to/ /de nas de bzhin gshegs pa yongs su mya ngan las 'das nas dge slong rnams kyis sman pa'i bu bzhin du de bzhin gshegs pas mdo sde las 'di skad ces bka' stsal te/ las 'di ni 'di yin no snyam du shes so/ /dper na zla ba la gza' 'jug pa na mi 
rnams kyis ni zla ba drug cing zla ba la gza' 'jug par shes so/ /steng gi lha rnams kyis ni nyin gcig bzhin du zla ba la gza' 'jug pa shes te/ ci'i phyir zhe na/ de dag gi lo tshigs ring la mi rnams kyi lo tshigs thung ba'i phyir ro/ /rigs kyi bu de bzhin du lha 
rnams dang mi rnams kyis ni de bzhin gshegs pa sku tshe thung ngo snyam du 'dzin to/ /ji ltar lha gong ma gong ma rnams kyis skad cig skad cig la zla ba la gza' 'jug par 'dzin pa de bzhin du/ lha gong ma gong ma rnams kyis skad cig skad cig la de bzhin gshegs pa 
</page>

 <page>
<ph>249</ph><p>054-125a</p>
yongs su mya ngan las 'da' ba bye ba snyed kyang ston par mdzad do/ /nyon mongs pa dang / phung po dang lha dang 'chi bdag gi bdud bye ba snyed kyang ston pa dang / skyes pa'i rabs stong snyed kyang ston pa dang / 'jig rten dang 'thun par bya ba mang po dag ston par shes 
so/ /de ltar na de bzhin gshegs pa ni dpag tu med pa yin te/ de bas na rtag pa dang brtan pa yin no/ /dper na zla ba ni sems can thams cad kyi yid du 'ong zhing blta na sdug pa yin pas na de'i phyir ming zla ba zhes bya'o/ /'dod pa'i dbang du gyur pa 'dod chags dang / 
zhe sdang dang / gti mug spyod pa rnams kyi yid du 'ong ba ni ma yin no/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang rang bzhin gyis sems can chos 'dod pa rnams kyi yid du 'ong ba dang mchog tu blta na sdug pa yin no/ /sdang 
ba'i sems dang ldan pa gzhan dag gi yid du 'ong ba ni ma yin te/ de bas na de bzhin gshegs pa zla ba dang 'dra ba yin no/ /dper na nyi ma dus tshigs gsum du 'gyur zhing 'pho ste/ dgun dang / dbyar dang so ga'i dus gsum du rgyu bar byed la/ dgun ni nyi ma myur ba kho nar 
'gro'o/ /dbyar ni nyi ma 'bring tsam du 'gro'o/ /sos ka'i ni nyi ma ring du thogs shing 'gro ste 'od shin tu tsha'o/ /de bzhin gshegs pa yang 'jig rten gsum du skye ba rnam pa gsum ston par mdzad de/ sems can tshe thung ngu rnams kyi nang du ni mchog tu sku tshe thung bar 
ston te/ sems can rnams kyis sangs rgyas sku tshe thung ngo snyam du 'dzin to/ /nyan thos kyi theg pa pa rnams la ni dgun gyi nyi ma bzhin du sku tshe thung bar ston to/ /byang chub sems dpa' sems dpa' chen po rnams la ni dbyar gyi nyi ma bzhin du sku tshe 'bring du ston to/ /sangs 
rgyas rnams la ni so ga'i nyi ma bzhin du bskal pa'am bskal pa las lhag par bzhugs par snang ngo / /rigs kyi bu theg pa chen po 'di las dgongs pa'i tshig de bzhin gshegs pa'i gsang ba'i dam pa'i chos kyi char ngas yang dag par bstan par bya ste/ ma 'ongs pa'i 
</page>

 <page>
<ph>250</ph><p>054-125b</p>
dus na dam pa'i chos theg pa chen po'i mdo'i sde tshan gyi phan pa'i gdams ngag ston pa gang yin pa de dag ni dbyar gyi nam gyi sprin dang 'dra ste/ byang chub sems dpa' sems dpa' chen po yin par rig par bya'o/ /nyan thos dang rang sangs rgyas rnams ni dgongs pa'i tshig 
thos na dgun gyi grang nad kyis thebs pa dang 'dra ste/ de'i phyir ngas sku tshe thung ba dang nges par myong bar 'gyur ba yang dag par bstan to/ /sangs rgyas kyi tshe bstan pa sangs rgyas kyi gnas rgya chen po las ni so ga'i nyi ma bzhin du ngas rtag pa dang brtan par bstan to/ /nga ni nyi ma 
bzhin du gang du yang ltung ba med de/ nyi zla'i chos nyid kyang spyod do/ /de ltar na de bzhin gshegs pa ni 'jig rten gsum du yang dag par snang ste/ 'di ni sangs rgyas rnams kyi chos nyid do/ /rigs kyi bu gzhan yang pa ba sangs dang / phur bu dang / mig dmar 
dang / mjug rings dang / gza' lhag la sogs pa nyi ma dang zla ba gnyis dang lhan cig 'gro ba na sems can rnams kyis blta bar mi nus la de dag kyang ldog par yang mi 'gyur/ ltung bar yang mi 'gyur te/ de dag gi 'od ches cha phra la nyi ma dang zla ba'i 'od shin tu 
che bas zil gyis non pa'i phyir ro/ /de bzhin du de bzhin gshegs pa ni rtag tu nyan thos dang rang sangs rgyas kyi gza'i tshogs rnams dang lhan cig tu skye ba lta bur yang ston la yongs su mya ngan las 'da' bar yang ston mod kyi/ nyan thos dang rang sangs rgyas de dag mi rtag pa yang 
ma yin mi brtan pa yang ma yin te/ de dag ni rtag pa dang brtan pa yin bzhin du nyin par gyi gza' dang 'dra bar sems can gyis mthong bar mi nus so/ /nyi ma dang 'dra ba 'di ni rang sangs rgyas rnams kyi chos nyid yin no/ /dper na nyi ma dang zla ba sprin gyis g.yogs pa'i 
tshe mi snang ste/ sems can rnams kyis mi snang ngo snyam du 'dzin mod kyi/ de gnyis med par yang mi 'gyur ro/ /rigs kyi bu de bzhin du de bzhin gshegs pa 'jig rten na mi bzhugs pa'i tshe nyi zla sprin gyis g.yogs pa bzhin du gzhi gsum 'jig pa lta bur snang 
</page>

 <page>
<ph>251</ph><p>054-126a</p>
mod kyi/ gzhi gsum med par yang mi 'gyur la rtag pa dang brtan pa dang ther zug par 'dug bzhin du nyes pa rnams kyis kyang gos par mi 'gyur ba 'di ni sangs rgyas rnams kyi chos nyid do/ /rigs kyi bu dper na zla ba yar gyi ngo yang ma yin/ mar gyi ngo yang ma yin 
pa gnam stong gi nyin par nyi ma dang zla ba med pa'i skabs su gza' mjug rings gzi brjid drag po dang ldan pa zhes bya ba shar nas 'jig rten thams cad kyis ma tshor bar skad cig gcig kho na la mi snang bar 'gyur ro/ /rigs kyi bu de bzhin du rang sangs rgyas rnams kyang sangs rgyas 
rnams mi bzhugs pa'i tshe gnam stong gi nyin par gza' mjug rings 'char ba bzhin du byung nas sems can bye ba phrag mang po dam pa'i chos la bkod nas mi snang bar 'gyur la/ mjug rings kyang rtag tu yod de sems can rnams kyis ni mthong bar mi nus so/ /de bzhin du 
rang sangs rgyas rnams kyang rtag tu yod bzhin du de dag sems can rnams kyis mthong bar mi nus te/ bdag nyid yang dag par ston cing mi mngon par byed pa 'di ni de dag gi chos nyid do/ /rigs kyi bu dper na nyi ma shar na lho bur med par 'gyur ba de bzhin du yongs su mya ngan 
las 'das pa chen po'i mdo chen po 'di byung na thos pa tsam gyis kyang pham pa rnams dang / mtshams med pa'i las rnams kyi sdig pa'i phung po myur du med par 'gyur ro/ /de ltar na yongs su mya ngan las 'das pa chen po'i mdo chen po bsam gyis mi khyab pa'i yul 'di ni de bzhin 
gshegs pa'i snying po ston pa yin pa'i phyir dpag tu med do/ /de bas na rigs kyi bu'am rigs kyi bu mo rnams kyis de bzhin gshegs pa rtag go/ /dam pa'i chos nub par mi 'gyur ro/ /dge 'dun med par mi 'gyur ro snyam du mdo'i shes pa la de ltar brtson par bya'o/ /de ltar byas kyang de 
dag kyang nga dang 'dra bar sangs rgyas kyi gnas su gson par 'gyur ro/ /gsol pa/ bcom ldan 'das byang chub sems dpa' sems dpa' chen po rnams ji lta bu lags/ bka' stsal pa/ sems bskyed pa yang rung / sems ma bskyed pa yang rung ste/ byang chub sems dpa' sems 
</page>

 <page>
<ph>252</ph><p>054-126b</p>
dpa' chen po rnams su 'gyur ro/ /gsol pa/ de ci lta bu lags/ bka' stsal pa/ rigs kyi bu dper na dgun mar 'khyags pa nyi tshan gyis kyang bzhu mi nus pa de bzhin du mdo sde dang / ting nge 'dzin thams cad bsgom par bya ba bsgoms pa'i 'bras 
bu'i sgo nas ni sems bskyed pa rnams kyis kyang byang chub thob par mi 'gyur ro/ /sems ma bskyed pas kyang byang chub thob par mi 'gyur ro/ /de ci'i phyir zhe na/ dgun gyi nyi ma bzhin du brtson 'grus zhan pa'i phyir ro/ /mdo sde bsgom par bya ba bsgoms 
pa'i 'bras bu'i mchog ni dper na so ga'i nyi ma tsha ba'i tshe nyi ma ma shar bar mtshan mo yang mar shin tu 'khyags pa yang zhu bar byed la rgya mtsho chen po yang dro bar byed do/ /de bzhin du rigs kyi bu'am/ rigs kyi bu mo gang dag gis yongs su mya ngan las 'das 
pa chen po'i mdo 'di thos ma thag tu 'gran tor du byas kyang rung / gzhan gyis byed du bcug kyang rung / gzhan gyis dring 'jog kyang rung / rnyed pa dang / bkur sti dang / tshigs su bcad pa'i don du byas kyang rung ste/ bdag la byang chub mi dgos 
so snyam pa'am/ sems bskyed par yang mi 'dod du zin kyang gang zag de 'dra ba'i lus kyi ba spu'i khung bu thams cad du byang chub kyi rgyus so ga'i nyi ma bzhin du 'jug par 'gyur ro/ /de bas na rigs kyi bu de dag ni byang chub sems dpa' sems dpa' chen 
po yin no zhes nga zer ro/ /de ltar na byang chub zad mi shes pa'i mdo chen po 'di ni bsod nams kyi phung po chen po yin te/ de bas na che ba zhes bya'o/ /snga ba dang yangs pa dang so ga'i nyi ma bzhin du gzi brjid dang ldan pa yin te/ de bas na yongs su mya ngan las 
'das pa chen po zhes bya'o/ /de ci'i phyir zhe na/ 'di las de bzhin gshegs pa'i snying po rtag par bstan pa'i phyir ro/ /rigs kyi bu gzhan yang skar ma dang srin bu me khyer gyi 'od ni nyi zla'i 'od las 'das te thal ler snang bar mi 'gyur ro/ /nyi zla'i 'od 
</page>

 <page>
<ph>253</ph><p>054-127a</p>
ni 'od thams cad las 'das te lam mer 'dug go/ /de bzhin du gzhan gyi 'od rnams ni mdo sde thams cad dang ting nge 'dzin thams cad bsgom par bya ba bsgoms pa'i yongs su mya ngan las 'das pa chen po'i mdo chen po'i 'od las 'das 
te thal ler mi 'dug go/ /yongs su mya ngan las 'das pa chen po'i mdo chen po'i 'od ni 'od thams cad las 'das te thal ler snang la/ sems can thams cad kyi spu drung du zhugs nas byang chub kyi sems mi dgos so snyam ste ma bskyed du zin kyang byang chub kyi 
rgyu nges par thob par 'gyur te/ de bas na ming yang yongs su mya ngan las 'das pa chen po zhes bya'o/ /gsol pa/ byang chub kyi sems mi dgos par 'dzin kyang sems can thams cad kyi lus kyi ba spu'i khung bu thams cad du zhugs nas byang chub kyi rgyu mngon 
par 'grub par 'gyur zhes bgyi ba 'di la gtan tshigs bka' stsal 'tshal lags so/ /bcom ldan 'das bstan pa 'di la pham pa bgyid pa dang / mtshams ma mchis pa bgyid pa dang / mdo sde spong ba dang / 'dod chen pa dag kyang gda' 
lags na/ gal te sems ma bskyed de mi dgos par 'dzin kyang byang chub pa'i byang chub kyi rgyur 'gyur du lags na sangs rgyas kyis gsungs pa la bye brag ci mchis te/ yang na bzhi po de dag ma mchis zhes bshad 'tshal lags so/ /yang na des sdig pa 
'byang bar 'gyur zhes bshad 'tshal lags so/ /bcom ldan 'das kyis bka' stsal pa/ 'dod chen pa ma gtogs par yongs su mya ngan las 'das pa'i mdo chen po 'di rna lam du grag par thos pa tsam gyis kyang thams cad la byang chub kyi rgyu yod par 
'gyur te/ sangs rgyas grangs med pa la bkur sti byas pa rnams kyis yongs su mya ngan las 'das pa chen po'i mdo chen po 'di thos par nus la/ dge ba'i rtsa ba ngan ngon ma yin pas byang chub kyi rgyu thob par 'gyur ro/ /de bas na de bzhin gshegs pa'i snying 
</page>

 <page>
<ph>254</ph><p>054-127b</p>
po yang dag par ston pa'i phyir mdo chen po mthu che ba yin no/ /gsol pa/ sems ma bskyed de mi dgos par 'dzin pas ji ltar byang chub pa'i byang chub kyi rgyur 'gyur lags/ bka' stsal pa/ byang chub tu sems bskyed nas mi dgos par 'dzin cing 
mdo sde khyad du gsod pa gang yin pa de dag la ni rmi lam du srin po chen po 'jigs pa'i gzugs can gyis bsdigs te/ 'di skad du ngas ma bsad par skyen par byang chub tu sems skyed cig ces kyang zer ro/ /de nas de dag rmi lam du 'jigs shing skrag ste sad 
nas nang par byang chub tu sems skyed par byed de/ de dag shi nas sems can dmyal ba rnams su 'tshed pa'am/ yi dgas kyi 'jig rten nas mtho ris su skyes kyang rung ste/ rjes su dran nas de'i 'og tu byang chub sems dpa' sems dpa' chen por 'gyur 
ro/ /de ltar na yongs su mya ngan las 'das pa chen po'i mdo chen po 'di ni mthu che ste mi dgos par 'dzin cing sems ma bskyed kyang byang chub kyi rgyu skyed par byed do/ /rgyu ni de yin no/ /rkyen ni de yin te/ theg pa chen po 'di la rgyu med pa ma yin no/ /
de bas na nga'i bstan pa ni sangs rgyas kyis gsungs pa zhes bya'o/ /rigs kyi bu gzhan yang nam mkha' las sprin chen po char 'bebs pa na sa chen po chus gang bar 'gyur la/ gram pa'i sa phyogs su ni char chen po bab tu zin kyang chu cung zad kyang 
gnas par mi 'gyur te gar gzhol bar 'bab la/ bab nas kyang der gnas par 'gyur te/ sems can thams cad la yang phan 'dogs par 'gyur ba de bzhin du mdo sde chen po 'di las dam pa'i chos kyi char 'bab mod kyi/ 'dod chen pa la ni byang chub 
kyi rgyu skye bar mi 'gyur te skye mi srid do/ /gzhan dag la ni sa gzhol ba'i chu bzhin du skyed par byed do/ /rigs kyi bu gzhan yang dper na sran sde'u 'am/ sran gre'u'am/ sran ma'am/ spa'i sa bon tshig pa rnams la sprin chen po'i char stong du bab 
</page>

 <page>
<ph>255</ph><p>054-128a</p>
kyang myu gu skye bar mi nus te/ de dag las myu gu 'byung mi srid do/ /de bzhin du 'dod chen pa rnams kyis yongs su mya ngan las 'das pa chen po 'di thos su zin kyang byang chub kyi rgyu thob mi srid de/ de dag ni dge ba'i rtsa ba zad pa yin 
pa'i phyir sa bon tshig pa dang 'dra'o/ /rigs kyi bu dper na ka ta ka'i 'bras bu chu rnyog pa can gyi nang du bcug na rnyog pa bsal te chu dang bar byed pa de bzhin du yongs su mya ngan las 'das pa'i mdo chen po 'di yang ka ta ka'i 'bras bu bzhin du sems can rnams 
kyi pham pa rnams dang / mtshams med pa'i las rnams kyi las kyi 'dam rdzab dang rnyog pa bsal nas byang chub kyi rgyu la 'god par byed de/ 'dod chen pa ni ma gtogs so/ /ka ta ka'i 'bras bus kyang rnyog pa dang bar byed par zad kyi/ lo stong 
gi bar du bdar du zin kyang 'dam rdzab de las chu dbyung ba ni mi nus so/ /de bzhin du 'dod chen pa yang dge ba'i rtsa ba zad cing gzhi med par 'gyur ba yin pas de ni yongs su mya ngan las 'das pa chen po 'di lo bye bar thos su zin kyang byang chub kyi rgyu skyed par 
yang ye mi nus te/ de la dge ba med pa'i phyir ro/ /rigs kyi bu dper na dug sman gyi sdong po sman gyi rgyal po chen po ni dar ba'am/ bu ram mam/ zhun mar ram/ 'o ma'am/ chu dang sbyar ram/ phye'am/ lde gu'am/ thug par byas sam/ kha bskus 
sam/ dud pas bdugs sam/ mig bskus sam/ dri tshor ram/ mthong ngam/ reg par gyur kyang rung ste/ sems can thams cad kyi nad sel bar byed la/ shing ljon pa de 'di snyam du bdag gi lo ma khyer na rung ngo / /rtsa ba khyer na mi rung ngo snyam pa'am/ 
bdag gi rtsa ba khyer na rung ngo / /lo ma khyer na mi rung ngo snyam pa'am/ sdong bu khyer na rung ngo / /shun pags khyer na mi rung ngo snyam pa'am/ shun pags khyer na rung ngo / /sdong bu khyer na mi rung ngo snyam du mi sems te de de ltar sems mi skyed mod kyi/ 'on kyang de ni 
</page>

 <page>
<ph>256</ph><p>054-128b</p>
sman kho na yin te nad thams cad sel bar byed do/ /rigs kyi bu de bzhin du yongs su mya ngan las 'das pa chen po'i mdo chen po 'di yang sems can thams cad kyi sdig pa'i las kyi nad rnams sel bar byed de/ pham par byed pa rnams kyang rung / mtshams 
med pa byed pa rnams kyang rung / 'di las phyi rol pa rnams kyang rung ste/ byang chub dgos par mi 'dzin cing sems ma bskyed kyang byang chub kyi rgyu skyed par byed do/ /de ci'i phyir zhe na/ sdig pa thams cad kyi dug sman gyi sdong po'i sman ni yongs su mya ngan las 
'das pa chen po'i mdo chen po yin pa'i phyir ro/ /lus bsgos pa rnams kyang rung / lus ma bsgos pa rnams kyang rung ste/ mdo sde 'di'i ming tsam thos na yang mdo sde 'di ni yod do snyam du shes na sdig pa'i nad thams cad 'byang bar 'gyur ro/ /gsor mi 
rung ba'i nad a narga la zhes bya ba de ni ji ltar byas kyang gsor mi rung ngo / /de ci'i phyir zhe na/ de ni 'chi bar 'gyur ba'i nad yin pa'i phyir te/ dus ma yin par 'chi ba'i nad ma yin no/ /de bzhin du 'dod chen pa yang mdo sde 'dis byang chub tu gzhog par mi 
nus te/ de ni rgyu med pa dang shi ba yin pa'i phyir ro/ /dper na lag mthil rma med pa la dug gis mi tshugs la rma yod pa la ni dug gis tshugs par 'gyur ba de bzhin du/ 'dir yang 'dod chen pa la byang chub kyi rgyu mi skye'o/ /de la rma zhes bya ba ni byang chub kyi 
rgyu'o/ /dug ces bya ba ni mchog tu bde ba'o/ /lag mthil rma med pa lta bu ni 'dod chen pa sdig can yin no/ /dper na rdo rje rin po che gzi byin chen po ni cis kyang gcag mi nus la sna grangs gzhan thams cad ni des choms par 'gyur mod kyi lug ru ni mi chod do/ /de 
bzhin du yongs su mya ngan las 'das pa'i mdo chen po 'dis kyang shin tu sdig pa'i las byed pa 'dod chen pa ni byang chub tu gzhag par mi nus te/ rgyu med pa'i phyir rdo rjes lug ru la mi tshugs pa bzhin no/ /dper na shing sa la ki dang / dong ka'i shing dang / ka na ga pra b+ha dang / shing 
</page>

 <page>
<ph>257</ph><p>054-129a</p>
bal gyi shing dang / bal mi ki dang / kar na bal l+ya dang / skan da sta ba dang / ke ta ki dang / pad tra ka dang / bi ra na dang / ro tsa na rnams ni bcad de dum bur gtubs nas khyer te khyim du bzhag kyang gal te chu'i rlan dang phrad phan cad myur du skye bar 'gyur te/ 
lo ma kha 'bu ba dang / snye ma dang ldan zhing yal ga dang sdong bu dang ldan te shing ljon pa zhes bya ba'i grangs su gtogs par 'gyur ro/ /de bzhin du bstan pa 'di la yang pham pa byed pa rnams dang / mtshams med pa byed pa rnams shing ta la'i mgo bcad pa bzhin du gyur pa las/ 
mdo sde 'di thos ma thag tu sems bskyed pa dgos par mi 'dzin gyis kyang mi mchog de dag ni shing sa la ki dang / dong ka'i shing la sogs pa bzhin du byang chub tu 'khrung bar 'gyur ro/ /dper na seng ldeng dang tin du ka'i shing ljon pa rnams ni bcad phan cad sa bon tshig pa bzhin du 
skye bar mi 'gyur ba de bzhin du 'dod chen pa'i sems can rnams kyis kyang mdo sde 'di lan mang du thos kyang sa bon tshig pa bzhin du byang chub tu 'khrung bar mi 'gyur ro/ /dper na sprin chen po las char bab tu zin kyang sa phyogs byil por 'dug pa la chu mi chags pa bzhin 
du mdo sde chen po'i sprin 'di las chos kyi char 'bab mod kyi 'dod chen pa la byang chub kyi rgyu mi 'chags te/ de ni rdo rje bzhin du byil por 'dug pa'i phyir ro/ /'dod chen pa rnams kyis ni dge ba byas pa ni mi mthong gi/ smad pa dang / bshung ba'i sdig pa gang yin pa ni 
mthong ngo / /legs par byas pa ni byang chub kyi don to/ /mi 'ong ba ni mi phrad pa'i don to/ /dgongs pa ni dge ba'i don to/ /dgongs pa las khyad par du 'phags pa'i dge ba su la mi 'ong zhe na/ las bzang po ni 'dod chen pa la mi 'ong ngo / /dge ba'i sems su la mi 'ong zhe 
na/ 'dod chen pa zhes grags pa ni dge ba med pa'i sems can nga rgyal gyi dbang du gyur pa yin te/ 'dod chen pa de la mi 'ong ngo / /gzhi'i yan lag ci zhe na/ mdo sde spong ba'o/ /de bas na mdo sde spong ba ni 'jigs su rung ba yin te/ des 'jigs par gyis shig /de yi phyir na 
</page>

 <page>
<ph>258</ph><p>054-129b</p>
mkhas pa brtan po rnams/ /lam po che na 'du byed yod pas 'jigs/ /byis pa rnams ni lam chen 'jigs pa med/ /nga rgyal dbang gis mi bzad 'gro bar 'gyur/ /des na blo ngan rnams kyis de mi thob/ /spre'u rnams zla ba snyab par byed pa bzhin/ /mi 
yi dbang po lam chen zhugs pa ltar/ /mkhas pa brtan po rnams kyis thob par 'gyur/ /gang gis byas pa mi mthong zhe na/ 'dod chen pa sdig can gyis byas pa mi mthong ste/ des 'khor ba'i mtha'i bar gyi byas pa mi mthong ngo / /ngas de'i don mdor bsdus te bstan 
gyi/ mchog tu 'jigs su rung bas 'jigs par gyis shig /gang gi tshe sems can thams cad sems rtse gcig tu 'thun par gyur te bla na med pa yang dag par rdzogs pa'i byang chub mngon par rdzogs par 'tshang rgya bar 'gyur srid na/ de'i tshe 'dod chen pa sdig can 
byang chub mchog tu mngon par rdzogs par 'tshang rgya yang srid pa zhig na/ de ni byas pa mi mthong ba yin te/ dpa' bo khyod kyis de ltar shes par gyis shig /su'i byas pa chud mi za zhe na/ de bzhin gshegs pa'i byas pa chud mi za'o/ /gang gi tshe 'khor ba na 
gnas pa'i sems can thams cad bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe de bzhin gshegs pa'i byas pa chud za bar 'gyur te/ de'i tshe gtan du yongs su mya ngan las 'das pa yongs su mya ngan las 'das nas mar me 
dang shing zad pa'i me bzhin du sangs rgyas mi rtag par 'gyur ro/ /de bzhin du 'dod chen pa'i sdig pa'i las kyang smad pa dang bshung ba yin no/ /byang chub kyi rgyu'i bsod nams gang yin pa de gal te byang chub sems dpa' spong bar byed na de yang theg pa chen po la smod pa 
dang bshung ba zhes bya'o/ /de ste mi spong na ni de lta na rdzogs pa'i sangs rgyas zhes bya ba'i ming thogs par 'gyur te/ de ni sangs rgyas rnams kyi chos nyid yin no/ /'o ma dang ni sdig pa'i las/ /mod la ldang bar mi 'gyur te/ /me na thal bas g.yogs pa la/ /byis 
</page>

 <page>
<ph>259</ph><p>054-130a</p>
pa song na tshig pa bzhin/ /'dod chen pa long ba gcig pu dgra bcom pa yin par 'dod pa ni lam mi zad pa chen por 'gro 'dod do/ /byams pa dang ldan pa'i dgra bcom pa yin par 'dod la shin tu rgyas pa sun dbyung bar 'dod de/ dgra bcom pa 
yin par 'dod cing nyan thos kyi theg pa sun phyung nas nga ni byang chub sems dpa' ste/ shin tu rgyas pa ston pa yin no/ /sems can thams cad la de bzhin gshegs pa'i snying po'i yon tan rnams yod do/ /sangs rgyas yod do zhes zer zhing sangs rgyas su lung ston par 
byed de/ nga dang khyed kyis nyon mongs pa'i rnam pa chu'i bum pa bzhin du gzhom par bya'o/ /the tshom med par byang chub bsgom par bya ste/ mdo sde'i man ngag ni de lta bu yin no zhes zer ro/ /dper na rgyal po'i pho nya gtsang zhing snying nye la smra mkhas shing gzi byin che ba/ 
dgra'i nang du rang gi srog dang bsdos te rgyal po la tshig rdzogs par smra ba de bzhin du shes rab can shin tu rgyas pa gces par 'dzin pa ni byis pa rnams kyi nang du rang gi srog dang bsdos nas sems can thams cad la de bzhin gshegs pa'i snying po yod pas sangs rgyas su lung 
ston par byed do/ /dgon pa pa mdo sde spong ba/ byis pa blun po dgra bcom pa yin par 'dod pa gang yin pa de la dgra bcom pa dang 'dra bar lta zhing sems can chen po dang 'dra bar lta ste/ 'dod chen pa dge slong sdig can de dgon pa na gnas shing bdag nyid dgra bcom pa dang 
'dra bar rtsi bar byed de/ dgon pa na gnas pa'i dge slong rnams gzhan gyis bos pa mi bzod la rkyen bzhi las shin tu rgyas pa ni bdud kyis smras pa yin no/ /bcom ldan 'das ni mi rtag go/ /chos dang dge 'dun yang med par 'gyur ro/ /dam pa'i chos med par 'gyur 
ba'i ltas de lta bu dag kyang snang ngo zhes bya ba 'di theg pa chen po las legs par bshad do zhes zer te/ de skad du dam pa'i chos ma yin par smra ba ni 'o ma bzhin du mod la ldang bar mi 'gyur te/ me thal bas bkab pa la bab pa bzhin du byis pa 'dod chen pa rnams phyis tshig par 'gyur 
</page>

 <page>
<ph>260</ph><p>054-130b</p>
ro/ /de ltar na sangs rgyas kyi bstan pa theg pa chen po cha phra ba yin te/ mdo sde 'di ni ka ta ka'i 'bras bu dang 'dra'o/ /rigs kyi bu dper na me tog pad ma kha zum pa nyi ma'i 'od kyis phog na kha 'bye ba de bzhin du yongs su mya ngan las 'das pa chen po'i mdo chen po 'di thos 
ma thag tu byang chub kyi sems ming tsam bskyed pa yang mi dgos par 'dzin pa'i sems can thams cad kyang dbang med par byang chub kyi rgyu spu drung thams cad du 'jug par 'gyur ro/ /'dod chen pa rnams la yang de bzhin gshegs pa'i snying po yod mod kyi 'on kyang g.yogs ma 
bzhin du stug por 'dug go/ /dper na dar gyi srin bu rang nyid kyis kun nas dkris te/ sgom btod par phyir 'byung mi nus pa de bzhin du de bzhin gshegs pa'i snying po yang de'i las kyi nyes pas 'dod chen pa'i khong nas dbyung bar mi nus so/ /de bas na 'khor ba'i mtha' las 
byang chub kyi rgyu mi 'thob bo/ /rigs kyi bu dper na pad ma dang ud pa la dang ku mu da dang pad ma dkar po rnams 'dam gyi nang nas skyes kyang 'dam gyis mi gos pa de bzhin du mdo sde chen po 'di la yang theg pa chen po rnams nyon mongs pa dang bcas pa yin du zin kyang nyon mongs pa med pa'i grangs 
su gtogs so/ /ci'i phyir mi gos zhe na/ de bzhin gshegs pa'i snying po'i byin gyi rlabs kyis mi gos so/ /dper na ser bu bsil ba langs pa'i tshe dbang med par sems can thams cad kyi spu drung thams cad du zhugs nas tsha ba thams cad zhi bar byed pa de bzhin du mdo chen po 'di 
yang sems can thams cad kyi spu drung thams cad du zhugs nas dbang med par byang chub kyi rgyu la 'jog par byed de/ 'dod chen pa sems bskyed pa dgos par mi 'dzin pa ni ma gtogs so/ /rigs kyi bu dper na sman pa tshe'i rig byed yan lag brgyad la mkhas pa ni nad pa 
thams cad gso bar byed mod kyi/ gsor mi rung ba ni gso bar mi nus pa de bzhin du mdo sde dang ting nge 'dzin thams cad kyang 'dod chags dang / zhe sdang dang / gti mug gi nad kyis thebs pa thams cad gso bar byed la/ nyon mongs pa'i zug rngu thams cad kyang sel 
</page>

 <page>
<ph>261</ph><p>054-131a</p>
bar byed mod kyi/ pham pa byed pa rnams dang / mtshams med pa byed pa rnams ni gso bar mi nus so/ /dper na sman pa tshe'i rig byed yan lag brgyad kyi rgyud phyi ma shes pa ni sems can thams cad kyi nad gso bar byed mod kyi/ des kyang 'chi ba'i dus la 
bab pa'i nad gso mi nus pa de bzhin du yongs su mya ngan las 'das pa chen po'i mdo chen po 'di yang sems can thams cad kyi nyon mongs pa'i nad thams cad bsal nas sems can rnams byang chub kyi rgyu la 'god par byed mod kyi/ 'chi ba'i dus la bab pa lta bu'i 'dod chen po 
ni ma gtogs so/ /dper na dmus long gis nyi zla'i 'od kyang mi shes na gsal bar lta ga la mthong ste/ sman pa chen pos kyang mig rtul ba rnams kyis mig bcos nas mthong bar zad de/ dmus long ni ma gtogs so/ /de bzhin du yongs su mya ngan las 'das pa 
chen po'i mdo chen po 'di yang long ba lta bu'i nyan thos dang rang sangs rgyas thams cad kyi mig bcos nas myur ba kho nas theg pa chen po'i mig mthong bar byed la/ pham par byed pa rnams dang mtshams med pa byed pa sems bskyed mi dgos par 'dzin pa rnams kyang byang chub 
la 'god par byed mod kyi/ shin tu dmus long du 'dug pa 'dod chen pa ni ma gtogs so/ /rigs kyi bu dper na sman pa chen po tshe'i rig byed yan lag brgyad kyi rgyud phyi ma shes pa ni sman snar blugs pa dang / khong du btung ba dang / lus la bsku ba dang / dud pas 
bdug pa'i las rnams kyis sems can thams cad kyi nad sel bar byed do/ /mgon med pa rnams dang bdag cag la sman mi dgos so snyam ste/ sems mi bskyed pa rnams kyang khyim dag gi nang ngam/ rtswa dag gi khrod du bzhag ste/ sngags dang / sman dang / sman 
gnod sel gyi mthus dug rnams dang / nad rnams sel bar byed la/ bud med sbrum ma bu btsa' bar 'dod na btsar mi btub pa rnams kyang sman gnod sel gyi mthus bde bar btsa' bar byed la/ byis pa yang nad med par byed pa de bzhin du yongs su mya ngan las 'das pa chen 
</page>

 <page>
<ph>262</ph><p>054-131b</p>
po'i mdo chen po 'di glegs bam du byas pa sems can thams cad kyi khyim na 'chang ba de dag kyang theg pa chen po'i mthus bde bar byed la mdo chen po 'dis byang chub sems dpa' sems dpa' chen por yang 'gyur ro/ /pham pa byed pa rnams dang / mtshams med pa byed pa sems 
bskyed mi dgos par 'dzin pa rnams kyang byang chub la 'god par byed de/ 'dod chen pa shi ba dang 'dra ba ni ma gtogs so/ /gsol pa/ pham pa bgyid pa rnams dang / mtshams ma mchis pa mi bzad pa ta la'i mgo bcad pa dang 'dra ba de dag bdag cag gis byang chub tu 
sems bskyed mi dgos so snyam du 'dzin na sems ma bskyed par de dag la byang chub kyi rgyu ji ltar skye bar 'gyur lags/ bka' stsal pa/ rigs kyi bu de dag ni rmi lam du yang rung / shi ba'i 'og tu yang rung ste/ sems can dmyal ba rnams su 'tshed pa na 'di snyam 
du sems te/ bdag cag gis ni ma legs pa byas so/ /gal te 'di nas thar bar 'gyur ba zhig yod na ni shin tu 'jigs pa 'di mthong bas bdag cag gang dang gang du skyes pa de dang der byang chub tu sems bskyed par bya'o snyam du sems te/ dam pa'i chos 
dbyung bar sems pa ni 'bras bu che ba yin no/ /dper na byis pa la la shed bye nas bdag nyid shes par byed cing 'di ltar bdag ma'i mngal na 'dug pa'i tshe sman pa 'dis sngags dang sman gnod sel gyi mthus bdag gi ma bde bar byas pas na srog 'di ni khyod kyi drin no/ /
kye ma bdag gi ma gang gis bdag zla ba bcu gnyis kyi bar du ma'i mngal na 'chang zhing shin tu nyon mongs par gyur nas de'i 'og tu des bdag shin tu tshegs chen pos btsas pa dang / bdag mngal gyi dri ma ljan ljin dang / khrag gis yog pa bkrus pa dang / bdag 
gi mchu kha chu nal nal por gsher bar 'dug pa la 'o byas pa dang / thabs ci yod pas gsos pa ni mchog tu dka' ba byed byed pa yin te/ da ni khyod kyi bka' drin la bdag skyes pas bla ma'i mchod pa bya dgos te de dang 'tsham par bya'o zhes zer ba de bzhin du pham 
</page>

 <page>
<ph>263</ph><p>054-132a</p>
pa byed byed pa rnams dang / mtshams med pa byed byed pa rnams 'chi ba'i tshe dran pa ma brjed pa'i 'bras bus lha'i 'jig rten du skye bar 'gyur te/ de nas pham pa byed byed pa dang / mtshams med pa byed byed pa yang dran pa ma brjed pa'i 'bras bus sems can dmyal 
ba'am/ mi'i 'jig rten du byang chub kyi rgyur 'gyur te/ 'dod chen pa ni ma gtogs so/ /dper na sman pa'am/ sman pa'i bu rgyud phyi ma shes pas sbrul gdug pa dang / mi gdug pa dang / klu bya gag ces bya ba la sogs pa sman gnod sel dang / rig sngags kyi mthus 
rang gi lam la dbang bya ba bzhin du btul nas dug med par byed de/ klu shin tu drag po ni ma gtogs so/ /de bzhin du mdo sde chen po sman gnod sel dang 'dra ba 'dis kyang pham pa byed pa rnams dang / mtshams med pa'i las byed pa'i sdig can gyi klu mchog tu 
drag po sems bskyed mi dgos par 'dzin pa rnams btul nas byang chub kyi gnas chen por 'god par byed de/ de bas na sems can thams cad kyi bde ba bskyed pa'i phyir yongs su mya ngan las 'das pa chen po'i ming sman gnod sel chen po yon tan gyi tshul can 
zhes bya ste/ 'dod chen pa'i klu drag po mi bzad pa ni ma gtogs so/ /dper na sman pas dug sman zug rngu 'byin pa'i sman gyi rgyal po bsgrubs te/ des rnga bo che la bskus nas pho brang 'khor du rnga de brdungs na sgra de'i mthus skye bo ji snyed kyis sgra thos pa de dag gi zug rngu 
thams cad dbyung bar 'gyur te/ de nyid na 'chi ba'i dus la nye ba rnams kyis ni 'byung bar mi 'gyur ro/ /de ci'i phyir zhe na/ de dag gi las kyi rnam par smin pa mi bzad pa yod pa'i phyir ro/ /de bzhin du yongs su mya ngan las 'das pa chen po'i mdo chen po'i 
sgra gang du thos kyang rung ste/ 'du byed kyi pho brang 'khor na gnas pa'i sems can thams cad kyi 'dod chags dang / zhe sdang dang / gti mug gi zug rngu rnams 'byin par byed la 'du byed pa med par yang byed do/ /pho brang 'khor na gnas pa de dag gi yid la 'di 
</page>

 <page>
<ph>264</ph><p>054-132b</p>
snyam du zug rngu 'byung bar mi 'gyur ro snyam du sems mod kyi de dag gi yid la zug rngu rnams 'byung bar 'gyur ro snyam du ji ga sems sam/ de bzhin du cig shos rnams la yang 'dod chags dang / zhe sdang dang / gti mug gi zug rngu rnams 'byung bar 'gyur ro 
snyam pa'i sems med de/ de dag gi sems ni 'dod pa rnams la gnas so/ /de bzhin du pham pa byed pa rnams dang / mtshams med pa'i las byed pa sems bskyed mi dgos par 'dzin pa rnams kyi yang byang chub kyi rgyu skyed par byed de/ 'dod chen pa 'chi ba'i dus 
la bab pa dang 'dra ba ni ma gtogs so/ /rigs kyi bu dper na mtshan mo mun pa'i nang na 'dzam bu'i gling pa'i sems can rnams zhing blas la sogs pa'i las bya ba la 'jug pa med de/ nyi ma 'char ba sdod cing 'khod do/ /de nas nyi ma shar ba dang zhing blas la sogs pa 
byed pa 'jug go/ /de bzhin du theg pa chen po pa rnams kyis kyang mdo sde dang / ting nge 'dzin thams cad thos shing bsgoms nas zhing blas byed 'dod pa'i sems can mtshan mo sdod pa bzhin du yongs su mya ngan las 'das pa chen po'i mdo chen po'i nyi ma 'char ba sdod 
do/ /de nas mdo chen po 'di las dgongs pa'i tshig thos nas dam pa'i chos kyi gnas su las rtsom par byed do/ /de nas zhing blas ji ltar byas pa la char chen po bab pas lo thog skye bar 'gyur la lo yang legs par 'gyur ro/ /de bzhin du dam pa'i chos kyi zhing 
blas byas pa la de bzhin gshegs pa'i snying po'i mdo chen po'i sprin chen po las thos pa'i chos kyi char bab na rims nad rnam pa brgyad las rnam par grol ba dang / bde ba dang / lo legs pa dang / yid du 'ong bar byed pa'i lung bstan pa chen po'i lo thog skye bar 
'gyur te/ dam pa'i chos pad ma dkar po'i mdo chen po las nyan thos chen po brgyad cu dpyid zla ra ba la 'bru rnams mthar thug pa bzhin du lung bstan pa chen po'i lo thog skye ba'i mthar thug pa dang 'dra bar 'gyur te 'dod chen pa ni ma gtogs so// //
</page>

 <page>
<ph>265</ph><p>054-133a</p>
bam po bcu gnyis pa/ rigs kyi bu dper na sman pa chen pos 'byung pos zin pa'am/ sbrul gyis zin pa'i don du sman gyi ri lu'am/ sman gnod sel rgyang grags mang po zhig tu bskur te/ 'di skad du sman 'di myur du khyer la khyer nas kyang de'i dpyad gyis 
shig dang / de ltar byas na de'i lha dang / klu dang / gnod sbyin dang / srin po'i gdon rnams med par 'gyur ro/ /de ste ma khyer na bdag nyid 'gro bar bya'i der bar ma dor chud zos na mi rung ngo zhes kyang zer la/ de nas sman pa'am/ sman pa'i phrin pa de thag ring po zhig 
nas mthong nas sngags de'i gzi byin dang / mthus gnod pa thams cad zhi bar 'gyur te/ de yang bde bar 'gyur ba de bzhin du yongs su mya ngan las 'das pa chen po'i mdo chen po mthu che ba 'di yi ger bris pa zhig ga zhig gi gnas zhig na yod do/ /zhes dge slong 
ngam/ dge slong ma'am/ 'di las phyi rol pa gzhan gyis shes sam/ gzhan las thos na de dag gi byang chub kyi rgyur 'gyur la/ pham pa byed pa dang / mtshams med pa'i las byed pa'i 'byung po dang / sha za'i gdon gyis zin pa ji snyed kyis thos kyang rung ste/ de 
dag thams cad kyang sman pa chen po mthong ba bzhin du gnod pa dang bral te byang chub sems dpa' sems dpa' chen por 'gyur ro/ /de ci'i phyir zhe na/ de bzhin gshegs pa rtag pa'i mdo sde chen po'i mthu'i rgyus de ltar 'gyur te/ de lta na gang dag gis mdo sde chen po 
glegs bam la bris pa bklags sam/ thos sam bris kyang rung / de dag lta byang chub sems dpa' sems dpa' chen por ci ste mi 'gyur/ 'dod chen pa ni ma gtogs so/ /dper na 'on pas sgra mi thos pa de bzhin du 'dod chen pas kyang mdo sde 'di thos par mi nus te/ 
de la rgyu med pa'i phyir ro/ /rigs kyi bu gzhan yang dper na sman pa tshe'i rig byed yan lag brgyad kyi rgyud phyi ma shes pa zhig gis rgyal po chen po mthong nas rgyal po chen po khyod la grongs la thug pa tsam gyi snyun gyis thebs par 'gyur ro zhes lung bstan pa dang / rgyal po des de 
</page>

 <page>
<ph>266</ph><p>054-133b</p>
la bka' stsal pa/ khyod kyis ma mthong bar nad tshabs po che 'byung bar ji ltar shes/ de nas sman pa des rgyal po la gsol pa/ gal te thugs mi ches na sman gsol cig dang mngon no zhes byas na/ 'on kyang rgyal po de sman 'thung du yang ma btub bo/ /de nas sman 
pa chen po des rig pa'i stobs kyis gzhang kar gzhang 'brum 'thon par byas so/ /de nas rgyal po des gzhang 'brum de dag mthong nas skrag cing mi dga' ste skyi bung zhes byas nas sman pa'i tshig bden no snyam du sems te/ gzhang 'brum 'thon par shes nas kye ma sman pa rig 
pa'i stobs ngo mtshar to snyam ste/ sman pa de la pha ma la gus par bya ba bzhin du bkur sti byed pa de bzhin du yongs su mya ngan las 'das pa chen po'i mdo sde chen po 'di ni sems bskyed mi dgos par 'dzin pa'i sems can thams cad la yang sman pa chen pos rgyal po la bya ba bzhin du bde blag 
tu byang chub kyi rgyu la 'jog par byed de/ de dag la rmi lam du'am 'chi ba'i tshe yang rung ste/ sems can de dag gis mi shes bzhin du byang chub kyi rgyu 'jug par 'gyur ro/ /'dod chen pa ni ma gtogs te/ sman pa chen pos kyang 'di ni gsor mi rung ngo snyam nas las mi bzad pa dang 
ldan pa'i 'chi bar 'gyur ba'i nad gso bar mi byed do/ /'chi bar 'gyur ba dang 'dra ba ni 'dod chen pa yin no/ /rigs kyi bu dper na sman pa tshe'i rig byed yan lag brgyad kyi rgyud phyi ma shes pa zhig gis rang gi bu thog mar rgyud kyi yan lag thang dang / chu dang / ri las skyes pa'i sman 
rnams slob par byed kyis thog ma yan lag slob pa tsam na rgyud phyi ma slob par mi byed de/ gang gi tshe tshe'i rig byed yan lag brgyad bslabs zin pa de'i tshe ni rgyud phyi ma las sngags dang sman grub pa'i las slob par byed pa de bzhin du de bzhin gshegs pa dgra bcom pa yang dag par rdzogs 
pa'i sangs rgyas kyang nyid kyi sras dge slong dag la thog ma'i yan lag nyon mongs pa'i rnam pa sbyang ba dang / lus snying po med par bsgom pa dang / thang dang chu dang / ri las skyes pa lta bu rnam pa gsum bsgom pa slob par mdzad do/ /de la thang zhes bya ba ni lus kyi sdug bsngal rnam pa du 
</page>

 <page>
<ph>267</ph><p>054-134a</p>
ma rnams so/ /chu zhes bya ba ni lus 'di chu'i chu bur lta bur mi rtag pa'o/ /ri zhes bya ba ni nyon mongs pa'i rnam pa rnams la bdag med pa ste/ de bas na de bzhin gshegs pa ni lus 'di ni bdag med pa'o zhes slob par mdzad do/ /gal te dge slong rnams kyi 
gsung rab yan lag dgu'i don ma mthong na ni theg pa chen po'i mchog 'di slob par mi mdzad do/ /da ni sman pa chen po bzhin du de bzhin gshegs pa'i gsung rab yan lag dgu la don gyi bya ba byas zin pa'i dge slong rnams la de bzhin gshegs pa'i snying po'i rgyud phyi ma las de 
bzhin gshegs pa'i snying po rtag go zhes ston par mdzad de/ de ltar de bzhin gshegs pas yongs su mya ngan las 'das pa chen po'i mdo chen po bstan pa thos na sems bskyed mi dgos par 'dzin pa'i sems can rnams la yang byang chub kyi rgyur 'gyur te/ 'dod chen pa ni ma 
gtogs so/ /rigs kyi bu de ltar na yongs su mya ngan las 'das pa chen po'i mdo chen po 'di ni de ltar bsam gyis mi khyab ste/ sman pa chen po bzhin du sman pa rnams kyi mchog tu gyur pa yin te/ mdo sde 'di ni mdo sde'i rgyal po'i mchog yin no/ /rigs kyi bu gzhan yang 
gru ni sems can bsgral ba'i phyir pha rol gyi 'gram nas tshu rol gyi 'gram du 'ong zhing / tshu rol gyi 'gram nas pha rol gyi 'gram du 'gro ba de bzhin du de bzhin gshegs pa yongs su mya ngan las 'das pa chen pos yongs su mya ngan las 'das nas gru pha rol du 'gro ba bzhin du sems can 
rnams sgrol du gshegs te/ gang dang gang du gdul bar bya ba rnams yod pa de dang der rdzogs pa'i sangs rgyas ston par mdzad do/ /de bas na ji ltar gru gang dang gang du sems can sgrol bar 'dod pa de dang der 'gro ba de bzhin du de bzhin gshegs pa yang de dang 'dra ste/ de bas na 
mnyen pa chen po zhes bya'o/ /de nas de bzhin gshegs pa rtag pa dang brtan pa yin no/ /gru yod na mnyen pas sgrol bar byed la/ de bzhin gshegs pa rtag par yod pa dang da dung du sems can sgrol zhing skye bar 'gyur ro/ /rigs kyi bu gzhan yang dper na rgya mtsho chen po'i nang 
</page>

 <page>
<ph>268</ph><p>054-134b</p>
du gru bo che 'gro ba rlung dang phrad na drang por 'gro zhing skad cig tsam gyis dpag tshad du mar 'gro la/ gal te rlung dang ma phrad na ni lo du mar yang mal gcig na 'dug pa'am/ yang na bub par 'gyur ba de bzhin du mi shes pa'i rgya mtsho chen por lhung ba'i sems can rnams kyang 
yongs su mya ngan las 'das pa chen po'i mdo chen po'i rlung gi rgyal po dang phrad na ni gru bzhin du myur ba kho nar byang chub kyi pha rol tu phyin par 'gyur ro/ /gang dag mdo'i rlung gi rgyal po 'di dang ma phrad pa de dag ni gru rgya mtsho chen por bub pa bzhin du 'khor ba'i 'khor lor brlag 
par 'gyur ro/ /rigs kyi bu gzhan yang dper na rgya mtsho chen po 'jigs pa'i gnas su rlung dang ma phrad na de ni shi ba nyid 'di yin no snyam ste/ dkos thag par gyur pa'i sems can rnams mi shes bzhin du rlung gi rgyal pos yud tsam gyis khyer nas de dag 'di snyam du sems te/ 
kye ma bdag cag thar bar gyur pa 'di ni ngo mtshar che'o snyam pa de bzhin du/ mdo chen po 'di'i mdo'i rlung gi rgyal po 'di yang mi shes pa'i rgya mtsho chen po na 'khod pa'i sems can byang chub tu sems bskyed mi dgos par 'dzin pa rnams mi shes bzhin du byang chub kyi rgyu la 'god par byed 
do/ /rigs kyi bu gzhan yang dper na sbrul gyi pags pa rnying pa bor na ji ga shi ba'am/ med par song ba yin nam/ gsol pa/ bcom ldan 'das de ni ma lags so/ /bka' stsal pa/ rigs kyi bu de bzhin du de bzhin gshegs pa yang pags pa rnying pa 'dor bzhin du 
thabs kyi sku dug sman gyi sdong po rnying pa spong bar mdzad pa la/ ji ga de bzhin gshegs pa mi rtag par 'gyur ram/ gsol pa/ bcom ldan 'das de ni ma lags te/ sbrul pags pa brjes pa bzhin du 'dzam bu'i gling kha cig tu thabs kyi sku gzhan bor nas thabs kyi sku gzhan ston par 
mdzad lags so/ /bka' stsal pa/ rigs kyi bu de bas na de bzhin gshegs pa rtag pa yin no/ /rigs kyi bu gzhan yang dper na gser mgar gyis gser gyi 'byung gnas nas gser bzhu ste/ skyon dang bral bar gyur nas rgyan bzang po ji dang ji lta bu'i gzugs su 'dod pa'i gser 
</page>

 <page>
<ph>269</ph><p>054-135a</p>
mgar byed du bcug na de dang de lta bur byed pa de bzhin du de bzhin gshegs pas kyang srid pa nyi shu rtsa lnga dag tu gdul bar bya ba rnams ci dang ci lta bur 'dod pa de dang de lta bu'i thabs kyis gzugs mngon par sprul nas sems can rnams sgrol bar mdzad do/ /de bas 
na de bzhin gshegs pa'i sku ni mtha' yas te rtag pa yin no/ /rigs kyi bu gzhan yang dper na a mra'i shing ngam/ 'dzam bu'i shing yang rung / dus tshigs rnam pa gsum gyi dbang gis 'gyur te/ res 'ga' ni sbal mig bye ba dang lo ma kha 'bu bar 'gyur ro/ /res 'ga' 
ni lo ma rgyas shing grib ma bsil bar 'gyur ro/ /res 'ga' ni shing skam po bzhin du lo ma lhags par 'gyur na/ ji ga shing de dag shi zhes bya'am/ gsol pa/ bcom ldan 'das de ni ma lags so/ /bka' stsal pa/ rigs kyi bu de bzhin du de bzhin gshegs pa dgra bcom 
pa yang dag par rdzogs pa'i sangs rgyas nyid gdul bar bya ba'i dbang gis 'jig rten gsum du thabs kyi sku rnam pa gsum du ston par mdzad de/ skye ba lta bu dang / 'tsho zhing bzhugs pa lta bu dang / yongs su mya ngan las 'das pa lta bur ston na/ ji ga de bzhin gshegs pa mi 
rtag pa yin nam/ gsol pa/ bcom ldan 'das de ni ma lags so/ /bka' stsal pa/ rigs kyi bu de bas na de bzhin gshegs pa ni rtag pa yin no/ /rigs kyi bu de ltar na de bzhin gshegs pa'i sku dang / de bzhin gshegs pa'i dgongs pa'i tshig kyang 
shes par dka'o/ /dper na rgyal po la la zhig gis rang gi blon po la sen da pa 'on cig ces de skad bsgo na/ de la sen da pa zhes bya ba ni lan tshwa dang / skom snod dang / ral gri dang / rta rnams la bya ste/ 'di bzhi'i ming sen da pa zhes bya na/ 'di ltar ming gcig la 
don mang po yod pas/ gang gi tshe rgyal po bshos gsol ba na sen da pa zhes zer na ni de'i tshe blon pos sen da pa lan tshwa yin par rig nas lan tshwa 'bul bar byed do/ /gang gi tshe rgyal po bshos gsol zin nas sen da pa zhes zer na ni de'i tshe blon pos skom snod yin par rig nas skom 
</page>

 <page>
<ph>270</ph><p>054-135b</p>
snod 'bul bar byed do/ /gang gi tshe rgyal po skyed mos tshal du 'gro ba'i tshe sen da pa zhes zer na ni de'i tshe blon pos rta yin par rig nas rta 'bul bar byed do/ /gang gi tshe rgyal po 'thab pa'i tshe sen da pa zhes zer na ni de'i tshe blon pos ral gri yin par rig nas ral gri 'bul 
bar byed de/ de ltar rgyal po'i dgongs pa'i tshig rnam pa bzhi blon po rnams kyis khong du chud par 'gyur ro/ /rigs kyi bu de bzhin du theg pa chen po 'di la yang mi rtag pa rnam pa bzhi zhes bya ba yod par theg pa chen po pa blon po dang 'dra bas de bzhin du rig par bya ste/ gang 
gi tshe de bzhin gshegs pa 'jig rten du byung nas sangs rgyas yongs su mya ngan las 'da'o zhes ston na ni de'i tshe theg pa chen po pas mi rtag pa ston to snyam du shes par bya ste/ mi rtag pa'i 'du shes bsgom par bya'o/ /gang gi tshe de bzhin gshegs pa dam pa'i chos nub pa 
dang zhig par 'gyur ro zhes ston na ni de'i tshe sdug bsngal ston to snyam du shes par bya ste/ sdug bsngal bsgom par bya'o/ /gang gi tshe de bzhin gshegs pa dge slong rnams dang / dge slong ma rnams la/ nga'i lus nad chen po mtha' yas pas gzir to/ /dge 'dun 'jig 
par 'gyur ro zhes ston na ni de'i tshe bdag med pa ston to snyam du shes par bya ste/ bdag med pa bsgom pa bsgom par bya'o/ /gang gi tshe de bzhin gshegs pa thar pa ni mtshan ma med pa dang / stong pa dang / ci yang med pa'o zhes ston na ni de'i tshe thar pa ni srid pa nyi shu rtsa lnga dang 
bral ba yin no zhes ston par shes par bya ste/ de bas na stong pa zhes bya'o/ /gang gi phyir de la sdug bsngal med pas na de'i phyir sdug bsngal ci yang med pa dang / mchog tu bde ba dang / mtshan ma med pa yin no/ /gang gi phyir de la mi rtag pa dang / mi brtan pa dang / ther 
zug ma yin pa dang / zhi ba'i rang bzhin ma yin pa med pas na de'i phyir thar pa ni rtag pa dang / brtan pa dang / ther zug dang / zhi ba ste de nyid de bzhin gshegs pa yin no/ /gang gi tshe de bzhin gshegs pa sems can thams cad la de bzhin gshegs pa'i snying po yod do zhes 
</page>

 <page>
<ph>271</ph><p>054-136a</p>
ston na ni de'i tshe yang dag par rtag pa bsgom pa bsgom par bya'o/ /dge slong gang dag de ltar sgom pa de dag ni nga'i nyan thos yin no zhes nga zer ro/ /rgyal po'i blon po bzhin du dgongs pa'i tshig la mkhas pa yin no zhes nga zer ro/ /de ltar rgyal po'i lugs la yang 
dgongs pa'i tshig yod na nga'i bstan pa la dgongs pa'i tshig ga la zhig med de/ mkhas pa mang po dag gis de ltar rig par bya'o/ /nga'i bstan pa ni 'jig rten thams cad dang mi 'thun no/ /rigs kyi bu gzhan yang dper na shing pa la sha dang / mya ngan 'tshang dang / dong 
ka'i shing rnams ni char pa dkon pa'i tshe me tog kyang ngan par 'gyur/ 'bras bu yang ngan par 'gyur ro/ /chu dang thang las skyes pa'i me tog gzhan rnams kyang khrun thung ba dang / mdog ngan pa dang / gzi byin chung ba dang / dri chung bar 'gyur te/ de ltar na ma 'ongs pa'i dus 
na me tog dang sman rnams gzi byin dang dri la sogs pa nyams par 'gyur ro/ /rigs kyi bu de bzhin du nga 'das pa'i 'og tu ma 'ongs pa'i dus na dus ngan pa 'byung ba'i tshe dam pa'i chos 'jig pa na sems can rnams bsod nams chung ba'i phyir char pa dkon pa'i tshe me tog gzi byin med par 
'gyur ba de bzhin du yongs su mya ngan las 'das pa chen po'i mdo chen po 'di'i dgongs pa'i tshig gi tshigs su bcad pa'i don 'jig rten du brda sprod pa'i tshigs su bcad pa dang / tshig dang / tshig sil bu'i phyed tsam sprod par 'gyur ro/ /dge slong sdig can rnams kyis kyang rang la 
mthu med pas dgongs pa'i tshig gsang ba'i tshigs su bcad pa bdud rtsi'i tshig rnams bor nas gzhan 'don par byed de/ rkun po dag gis phub ma khur du khyer la che ba la 'os pa'i rin po che 'dor ba bzhin du dge slong g.yel ba rnams kyang mdo 'di'i tshigs su bcad pa dgongs pa'i 
tshig rnams 'dor bar byed do/ /kye ma ma 'ongs pa'i dus mchog tu 'jigs shing mchog tu skrag tu rung ba 'byung bar 'gyur ro/ /kye ma ma 'ongs pa'i sems can rnams shin tu dpal yon chung ba dag 'byung bar 'gyur te/ de dag ni mdo sde chen po 'di nyan par mi 'gyur ro/ /
</page>

 <page>
<ph>272</ph><p>054-136b</p>
gang dag nyan par byed pa de dag ni byang chub sems dpa' sems dpa' chen po yin te/ de kho na nyid kyi don 'dzin par 'gyur gyi yi ge lhur mi 'dzin to/ /mdo sde'i don ji snyed pa de kho na snyed gzhan dag la ston par byed kyis don med pa ston par mi byed do/ /rigs kyi bu dper 
na phyugs rdzi mo zhig gis khe phyin par bya ba'i phyir 'o ma'i gzhi las chu bu ram dang sbyar bas bslad nas phyugs kyi gnas nas 'o ma'i bum pa khyer te song nas des phyugs rdzi mo zla la btsongs la/ de nas phyugs rdzi mo zla des kyang 'o ma de chu gnyis 'gyur gyis bslad nas bar long ma la 
btsongs/ bar long ma des kyang 'o ma de chu gnyis 'gyur gyis bslad nas bar long ma'i zla la btsongs/ bar long ma'i zla des kyang chu gnyis 'gyur gyis bslad nas grong khyer ram/ tshong 'dus su nyo ba'i mi zhig gis bu'i gtsug phud 'jog pa'i dus ston gyi 'o thug bya ba'i phyir 
'di ni dkon pa yin no snyam ste 'o ma de nyos nas 'o ma chus bslad pa des 'o thug btsos nas zas kyi ro mchog de ro chung bar gyur to/ /'on kyang ro bro ba thams cad kyi nang na ba'i bcud rnams gtso bo yin la/ de'i nang na yang 'o ma dam pa yin pas na zas kyi mchog de ro tsha bas ches 
stong 'gyur gyis zhim mo/ /rigs kyi bu de bzhin du nga 'das pa'i 'og tu lo brgya phrag du ma lon pa na gang gi tshe dam pa'i chos gnas pa'i lhag ma lo brgyad cu lus pa de'i tshe yongs su mya ngan las 'das pa chen po'i mdo chen po 'di 'dzam bu'i gling du spyod par 'gyur te/ de'i 
tshe de ltar mdo sde spyod pa de las dge slong sdig can mchog tu g.yel ba dam pa'i chos kyi me tog gi dri med par byed pa rnams kyis glegs bam 'chos par byed de/ mdo sde 'di klog pa na don dang tshig rtogs par dka' ba dgongs pa'i tshig gsang ba rnams las na dang / ma dang / 
ku la sogs pa dgag pa'i yi ge rnams bor zhing gzhan 'don par byed do/ /dge slong rang gi rnyed pa sgrub par rung ba ma yin pa'i rdzas 'chang ba de dag ni bdud kyi phyogs yin te/ phyugs rdzi mos bu ram gyi chus 'o ma bslad pa bzhin du mdo sde 'di ma rung bar byed do/ /gzhan yang 
</page>

 <page>
<ph>273</ph><p>054-137a</p>
klog mi shes pa dang / chos smra ba ngan pa dang / yi ge ngan pa'i nyes pa dang / chos la mi gnas pa dang / bla ma la sri zhu mi byed pa dang / mi ngan pas khyad du bsad pa dang / tshas nyes pa dang / yun rings pa dang / lag brgyud pa'i nyes pas 
tshig don phyed phyed tsam du gyur pa spyod cing mdo sde'i lhag ma chung shas tsam zhig ldus par zad do/ /bar long ma las nying dor nyos pa'i 'o mas zas kyi mchog btsos pa ro med par gyur kyang zas kyi mchog de ni ro bro ba thams cad kyi dam pa yin pa de bzhin du mdo sde chen po 'di yang de 
ltar lhag ma cung zad cig lus par zad mod kyi/ nyan thos kyi theg pa'i mdo sde thams cad pas stong 'gyur gyis gtso bor gyur pa yin no/ /de ci'i phyir zhe na/ mdo sde dang ting nge 'dzin thams cad ni yongs su mya ngan las 'das pa'i mthu yin pas na de'i phyir yongs su mya ngan las 
'das pa chen po mchog ces bya ste ming che ba yin no/ /rigs kyi bu gzhan yang rigs kyi bu'am/ rigs kyi bu mos skyes pa'i rang bzhin du 'gyur bar bsgom par bya'o/ /ci'i phyir zhe na/ bud med kyi rang bzhin ni chos ma yin pa thams cad kyi rgyu'i sgo nas 'byung khung yin te/ 
dper bya na sbrang bu'i gcin gyis ni nams kyang sa chen po rlan par yang mi 'gyur/ ngoms par yang mi 'gyur ba de bzhin du bud med rnams kyang nams kyang 'dod pas ngoms par mi 'gyur te/ bud med ni gal te sa chen po rgya shug gi rus pa tsam mam/ yungs 'bru tsam gyi ri lur 
byas pa de la ri lu ji snyed yod pa de snyed kyi skyes pa dang lhan cig tu 'dod pas zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams 'dod pas ngoms par mi 'gyur ro/ /rigs kyi bu gzhan yang bud med ji ltar mi bzang ba nyon cig /bud 
med ni gal te skyes pa gang gA'i klung gi bye ma snyed dam/ gtams snyed dam/ dkrigs snyed dang lhan cig tu 'dod pa zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams kyang 'dod pas ngoms par mi 'gyur ro/ /rigs kyi bu gzhan 
</page>

 <page>
<ph>274</ph><p>054-137b</p>
yang dper na rgya mtsho chen po ni sprin chen po'i char 'bab pa'i chu dang / chu klung rnams kyi chu der 'bab kyang ngoms pa med pa bzhin du bud med rnams kyang 'dod pas ngoms pa med do/ /rigs kyi bu gzhan yang dper na me tog gi shing mya ngan 'tshang dang dong ka'i shing dang / pa Ta 
la sogs pa me tog rgyas pa na bung ba rnams me tog gi khu bas ngoms par mi 'gyur te/ bung ba rnams kyis mkhas pa dang / cha phra ba dang / zab mor me tog gi khu ba 'thung bar byed pa de bzhin du bud med rnams kyis kyang skyes pa rnams kyi nor dang / 'dod pa dang / khu ba 
rnams 'thung bar byed de/ bung ba bzhin du ngoms par mi 'gyur ro/ /rigs kyi bu de bas na yongs su mya ngan las 'das pa chen po 'di thos nas bud med kyi rang bzhin la ma chags pa'i sems bskyed par bya ste/ skyes pa'i rang bzhin du 'gyur bar sems bskyed par bya'o/ /ci'i 
phyir zhe na/ mdo 'di ni skyes pa'i rang bzhin de bzhin gshegs pa'i snying po yang dag par ston pa'i phyir ro/ /skyes pa'i rang bzhin ni mi zhes bya'o/ /de bzhin gshegs pa'i rang bzhin ni skyes pa'o/ /'jig rten na skyes pa yod pa gang yin pa de dag kyang bdag nyid la de bzhin 
gshegs pa'i snying po yod par mi shes pa'i phyir skyes pa'i rang bzhin ma yin no/ /de bzhin gshegs pa'i snying po mi shes pa gang yin pa de dag ni bud med yin no zhes nga zer ro/ /de bzhin gshegs pa'i snying po bdag la yod do snyam du yang dag par shes pa gang yin pa de dag ni 
skyes pa'i mchog tu gtogs te/ bud med yin du zin kyang skyes pa'i mchog tu gtogs so/ /de ltar na yongs su mya ngan las 'das pa chen po'i mdo chen po 'di ni de bzhin gshegs pa'i snying po ston pa'i phyir dpag tu med pa yin no/ /rigs kyi bu'am rigs kyi bu mo mdo 
sde'i gnas 'di myur du rtogs par 'dod pas ni de bzhin gshegs pa'i snying po la brtson par bya'o/ /gsol pa/ bcom ldan 'das de ni lags so/ /bcom ldan 'das de ni de lags te/ bdag kyang deng du de bzhin gshegs pa'i snying po bsgom pa'i slad du skyes pa'i rang bzhin 
</page>

 <page>
<ph>275</ph><p>054-138a</p>
la bzhugs lags so/ /mngon par phye lags so/ /brda mjal bar bgyis lags so/ /bka' stsal pa/ rigs kyi bu legs so legs so/ /'jig rten dang 'thun par byed pas ni de ltar blta bar bya'o/ /gsol pa/ bcom ldan 'das 'jig rten 
dang 'thun pa ma lags so/ /bka' stsal pa/ rigs kyi bu legs so legs so/ /de ltar bung ba shing gi me tog za ba bzhin du zab mo'i chos kyi zas bza' bar bya'o/ /rigs kyi bu gzhan yang dper na sbrang bu'i gcin nyung shas kyis sa chen po ngoms par mi 'gyur ba de 
bzhin du sbrang bu'i gcin dang 'dra bar ma 'ongs pa'i dus na mdo sde chen po 'di 'jig rten du chung shas tsam zhig spyod par 'gyur te/ dam pa'i chos 'jig pa'i tha mar sbrang bu'i gcin sa chen po la song ba bzhin du zad par 'gyur ro/ /'di ni dam pa'i chos nub pa'i ltas bdun pa ste/ 
ltas gzhan yang yod par mkhas pas shes par bya'o/ /rigs kyi bu gzhan yang dper na dbyar zad pa'i mjug dgun gyi zla ba dang po ni ston zhes bya ste/ ston gyi dus la bab pa na ma smin pa smin par bya ba'i phyir sprin rnams kyis char phab nas myur ba myur bar 'gyes pa de bzhin du/ mdo 
chen po 'di yang ston gyi sprin gyis char bab nas myur du 'gyes pa de bzhin du lho phyogs su song nas yongs su mya ngan las 'das pa chen po'i dgongs pa'i tshig thams cad kyi chos kyi char 'bebs so/ /de nas lho phyogs kyi byang chub sems dpa' sems dpa' chen po rnams kyis dam pa'i chos 
'jig par shes nas dgun gyi dus dang nye bar gyur pa'i sprin bzhin du kha che yul du song nas sa la nub par gyur te/ theg pa chen po'i mdo sde shin tu rgyas pa bdud rtsi'i mchog gi dam pa'i chos thams cad nub par 'gyur ro/ /da ltar ni de bzhin gshegs pas mkhyen pa'i mdo sde 'di 
lag tu 'ongs mod kyi dam pa'i chos nub par 'gyur ro snyam du byang chub sems dpa' sems dpa' chen po mi mchog rnams kyis shes par bya'o/ /gsol pa/ de bzhin gshegs pa dang / rang sangs rgyas dang / nyan thos dang / byang chub sems dpa'i khams tha dad pa ma mchis pa 
</page>

 <page>
<ph>276</ph><p>054-138b</p>
sems can thams cad kyis bde blag tu rtogs par bgyi ba'i slad du bcom ldan 'das kyis gsal zhing zur phyin par bka' stsal du gsol/ bcom ldan 'das kyis bka' stsal pa/ rigs kyi bu dper na khyim bdag gam khyim bdag gi bu zhig la ba lang gi lhas mang po yod 
de/ ba lang spu ga tha dad pa dag bdog la de'i nang na ba sngon mo dag kyang yod de/ ba de dag ba rdzi gcig 'tshor bcug go/ /de nas khyim bdag des lan cig gcig na rang gi lha mchod pa'i phyir ba lang gi lhas rnams gcig tu bsdus nas 'o ma 'jor bcug go/ /de nas 
'o ma de dag dung gi mdog bzhin du dkar por 'dug pa mthong nas ngo mtshar du bzung ste bsams pa/ 'di na ba 'di dag spu kha tha dad par 'dug na/ ba sngon mo 'di rnams kyi 'o ma yang sngon por mi 'dug la/ ba dkar mo rnams kyi yang de dang 'dra ste/ dung gi mdog ltar 'dug 
go snyam mo/ /de nas phyis des rtogs te sems can rnams kyi las kyi rnam par smin pa'i rgyu las gyur pa yin par blta bar bya'o snyam mo/ /rigs kyi bu de bzhin du nyan thos dang / rang sangs rgyas dang / de bzhin gshegs pa thams cad kyi rang bzhin yang 'o ma dang 'dra'o/ /
ci'i phyir zhe na/ de dag ni zag pa zad pa'i phyir ro/ /sems can thams cad kyis ni nyan thos dang / rang sangs rgyas dang / de bzhin gshegs pa thams cad kyi rang bzhin tha dad pa dang / dbyibs tha dad par 'dzin mod kyi/ de dag gis kyang khyim bdag bzhin du mthar gyis shes 
par 'gyur ro/ /rigs kyi bu dper na gser khung ngam/ zangs kyi khung nas rdo dang gseg ma med pa'i gser gyi rang bzhin rin thang med par 'byung ba de bzhin du/ nyan thos dang / rang sangs rgyas dang / de bzhin gshegs pa thams cad kyang gser dang 'dra bar rin thang dang rang 
bzhin gcig go/ /ci'i phyir zhe na/ rdo dang gseg ma lta bu'i nyon mongs pa dang bral ba'i phyir te/ de bas na sangs rgyas kyi ye shes 'di la ni dbyer med do/ /sems can thams cad la sangs rgyas kyi khams yod pa yang de dang 'dra ste/ khyim bdag gis 'o ma ji lta ba bzhin du de 
</page>

 <page>
<ph>277</ph><p>054-139a</p>
dag gis kyang de bzhin gshegs pa'i snying po'i mdo sde thos nas nyon mongs pa'i rnam pa zad par byas te sangs rgyas kyi khams rtogs par 'gyur ro/ /gsol pa/ bcom ldan 'das ci lags/ sems can thams cad dang de bzhin gshegs pa rnams tha dad pa 
ma mchis lags sam/ gal te de bzhin gshegs pa bstan pa de ltar ston par gyur na 'di la skyon chen po mchis te/ da de'i gtan tshigs bka' stsal du 'tshal lags so/ /sems can thams cad dang rang sangs rgyas rnams lta zhog lags kyi/ de ltar na shA ri'i bu dang 
maud gal gyi bu gnyis ci'i slad du nyan thos kyi yongs su mya ngan las 'da' bas yongs su mya ngan las 'da' bar bgyid lags/ rang sangs rgyas rnams kyang ci'i slad du rang sangs rgyas rnams kyi yongs su mya ngan las 'da' bas yongs su mya ngan las 'da' bar bgyid lags/ byang 
chub sems dpa' rnams kyang ci'i slad du byang chub sems dpa'i yongs su mya ngan las 'das pa chen pos yongs su mya ngan las 'da' bar bgyid lags/ bka' stsal pa/ sangs rgyas rnams kyi yongs su mya ngan las 'das pa chen po ni nyan thos dang / rang sangs rgyas dang / byang 
chub sems dpa' rnams kyi ma yin te/ yongs su mya ngan las 'das pa chen po 'di la ni sangs rgyas rnams ma gtogs par gzhan dag gi gnas med do/ /gsol pa/ ji lta bu lags/ bka' stsal pa/ de bzhin gshegs pa ni bskal pa bye ba phrag grangs med pa mang po 
zhig na de bzhin gshegs pa 'byung ba ston par mdzad na/ de bzhin gshegs pa dang / nyan thos dang / rang sangs rgyas dang byang chub sems dpa' rnams la khyad par ci yod ce na/ rigs kyi bu de bzhin gshegs pa'i mya ngan las 'das pa gsang ba la dgra bcom pa rnams kyi 
gnas med do zhes ngas bstan te de ni gnas med pa yin no/ /de bas na yongs su mya ngan las 'das pa chen po'i mdo chen po 'di'i tshul gyis yongs su mya ngan las 'das pa chen po la gnas med do/ /de bas na yongs su mya ngan las 'das pa chen po zhes bya'o/ /gsol pa/ tha dad 
</page>

 <page>
<ph>278</ph><p>054-139b</p>
pa kho nar gda' lags so/ /bka' stsal pa/ ji ltar snang gsol pa/ nyan thos dang / rang sangs rgyas dang / byang chub sems dpa' rnams kyang yongs su mya ngan las 'das pa chen pos yongs su mya ngan 'das par 'gyur te/ chu klung rnams rgya mtshor 'bab 
pa bzhin du de dag gi gnas kyang de lags so/ /de bas na de dag kyang rtag pa zhes bgyi'o/ /bka' stsal pa/ de dag ni nga'i mchog tu rtag pa yin no/ /gsol pa/ bcom ldan 'das khams tha dad pa ma mchis pa dang tha dad pa ji lta bu lags/ bka' stsal 
pa/ tha dad do/ /gsol pa/ ji lta bu lags/ bka' stsal pa/ dper na ba'i 'o ma ni mchog tu mngar ba yin te khams de dang 'dra'o/ /nyan thos rnams dang / rang sangs rgyas rnams kyi khams ni zho dang 'dra'o/ /byang chub sems dpa' rnams kyi khams ni 
mar dang 'dra'o/ /sangs rgyas rnams kyi khams ni mar gyi snying khu dang 'dra ste/ de ltar yongs su mya ngan las 'das pa chen po las gdams ngag ston pa'i de bzhin gshegs pas rnam pa bzhir bstan to/ /gsol pa/ sems can thams cad kyi khams ji lta bu lags/ 
bka' stsal pa/ ba be'u 'brangs ma thag pa'i 'o ma khrag dang 'dres pa bzhin du nyon mongs pa'i khrag dang 'dres pa'i khams des de bzhin gshegs pa'i khams mar gyi snying khu dang 'dra ba khyab par 'dug go/ /gsol pa/ bcom ldan 'das kyis ku shi'i grong khyer 'di na gnas 
pa'i gdol pa 'jig rten gyi khams 'dir sangs rgyas stong dang lhan cig tu de dag gi nang du de bzhin gshegs pa gcig tu gyur te de bzhin gshegs pa rab tu dga' ba zhes bya bar 'gyur te/ sems bskyed pa gcig kho nas dus 'di srid cig na myur du sangs rgyas su 'gyur ro zhes 
sangs rgyas su lung bstan pas lung bstan lags na/ ci'i slad du shA ri'i bu dang / maud gal gyi bu gnyis ches myur du sangs rgyas su 'gyur bas sangs rgyas su lung bstan pas lung ma bstan lags/ bka' stsal pa/ nyan thos dang / rang sangs rgyas dang / byang chub sems 
</page>

 <page>
<ph>279</ph><p>054-140a</p>
dpa' kha cig dam pa'i chos dbyung ba'i phyir yun ring por smon lam 'debs pa yang yod kha cig ni myur bar smon lam 'debs pa yang yod de/ nga ni de'i smon lam gyi dbang gis na ches myur bar sangs rgyas kyi gnas mchog tu lung ston par byed do/ /rigs kyi bu gzhan yang 
mnyen pa chen po la la zhig gdol pa'i grong khyer du song ste rin po che rin thang med pa 'tshong ba las gdol pa bye brag mi phyed pa de dag gis rin po che de mthong na 'phyas 'dogs shing 'thing slad byed de/ mnyen pas rin che ba yin no zhes byas kyang de dag gi brda mi phrad nas 'di ni shel yin no zhes de 
skad zer ro/ /rigs kyi bu de bzhin du ngas kyang nyan thos rnams gal te sangs rgyas kyi gnas su myur du sangs rgyas su lung bstan pas lung bstan du zin kyang nor bu dkon pa 'tshong ba'i mnyen pa bzhin du 'gyur ro/ /gdol pa rnams lta bu ni ma 'ongs pa'i dus na dge sbyong blun po/ g.yel ba/ 
dge ba'i rtsa ba spangs pa/ 'tsho bas phongs pa/ bkres shing skom pas gzir ba/ mu ges mnar ba/ rang gi lus tsam gso bar byed pa/ 'tsho ba don du gnyer ba/ mi brtan pa rnams 'byung bar 'gyur ba de dag yin te/ de dag gis nga'i nyan thos lung bstan pa thos na 'phyas 'dogs shing gshe 
bar 'gyur la brda mi phrad nas tshul khrims 'chal pa yin no zhes bla bar byed do/ /nga'i nyan thos de dag ni dge sbyong ma yin te gdol pa rnams dang mnyen pa ji lta ba bzhin no/ /rigs kyi bu de bas na nga ni sems can myur ba'i smon lam can rnams ni sangs rgyas su lung ston par byed do/ /dam pa'i 
chos dbyung ba'i sbyor ba can de dag ni ji ltar 'dod pa bzhin du yun ring po zhig gis sangs rgyas kyi gnas su lung ston par byed do/ /gsol pa/ ji ltar na byang chub sems dpa' sems dpa' chen po rnams g.yog 'khor mi phyed pa dang ldan par 'gyur lags/ bka' stsal pa/ byang chub 
sems dpa' mi mchog rnams ni dam pa'i chos dbyung bar bya'o snyam du de'i sbyor ba brtan por byas na g.yog 'khor mi phyed pa dang ldan par 'gyur ro/ /gsol pa/ sems can ma rungs pa 'jigs su rung ba/ lce dang / rkan dang / lkog ma tshig pa rnams ci las 'gyur lags/ 
</page>

 <page>
<ph>280</ph><p>054-140b</p>
bka' stsal pa/ gzhi gsum mi shes pa gang yin pa de dag ni sems can ma rungs pa 'jigs su rung ba/ lce dang / rkan dang / lkog ma tshig par 'gyur ro/ /dper na mi dang dud 'gro'i lce tshig pa rnams kyis ro drug ste/ mngar ba dang / skyur ba dang / lan tshwa'i ro dang / tsha ba 
dang / kha ba dang / bska ba rnams za ba na ro'i bye brag mi phyed pa de bzhin du sems can mi shes pa/ lce dang / rkan dang / lkog ma tshig pa ma rungs pa 'jigs su rung ba/ gzhi gsum rtag par mi shes pa gang yin pa de dag ni/ lce dang / rkan dang / lkog ma tshig pa zhes bya'o/ /
rigs kyi bu gzhan yang de bzhin gshegs pa rtag par mi shes pa gang yin pa de dag ni dmus long gi mchog yin no zhes nga zer ro/ /de bzhin gshegs pa rtag par shes pa gang yin pa de dag ni sha'i mig dang ldan pa yin du zin kyang lha'i mig dang ldan pa yin no zhes nga zer ro/ /rigs 
kyi bu gzhan yang mdo sde 'di thos nas de bzhin gshegs pa rtag par shes shing khong du chud pa gang yin pa de dag ni lha'i mig dang ldan pa yin no zhes nga zer ro/ /lha'i mig dang ldan pa yin du zin kyang de bzhin gshegs pa rtag par mi shes pa gang yin pa de dag ni sha'i mig dang ldan pa yin 
no zhes nga zer ro/ /de dag ni da dung bskal pa bye ba mang por yang bdag gi mgo mjug ci 'dra ba yang mthong ba'am bstan par mi nus te/ de bas na de dag ni de bzhin gshegs pa rtag par bsgom pa dang bral ba'i phyir sha'i mig dang ldan pa zhes nga zer ro/ /rigs kyi bu gzhan yang de 
bzhin gshegs pa dgra bcom pa yang dag par rdzogs pa'i sangs rgyas ni 'jig rten thams cad kyi pha ma lta bu yin no/ /ci'i phyir zhe na/ sems can rkang gnyis dang / rkang mangs thams cad la rang rang gi yul bzhin du chos ston cing tshig gcig gis sems can thams cad kyis rang rang gi 
yul bzhin du shes par 'gyur te/ kye ma bdag cag gi rang bzhin dang 'du shes rnams rtogs par bya ba'i phyir chos ston to snyam du 'dzin to/ /rigs kyi bu gzhan yang dper na khyim bdag gam tshong dpon yang rung ste/ rang gi bu zla ba bcu drug lon pa dang lhan cig tu lkugs pa bzhin du smra bar byed de/ 
</page>

 <page>
<ph>281</ph><p>054-141a</p>
de'i dbang gis bu de mi'i skad slob par byed na ci de'i pha lkugs pa zhes bya'am/ gsol pa/ bcom ldan 'das de ni ma lags te/ bu de'i dbang gis bgyid par blta lags so/ /bka' stsal pa/ rigs kyi bu de bzhin du de bzhin gshegs pa yang lkugs pa bzhin du 
gsung ste/ sems can thams cad dam pa'i chos la dgod pa'i phyir de lta bu'i sku ston par mdzad na ci de bzhin gshegs pa lkugs pa zhes bya'am/ gsol pa/ bcom ldan 'das de ni ma lags te/ de bzhin gshegs pa ni rtag tu seng ge'i sgra sgrogs pa lags na lkugs pa ltar gsung 
ba de ni 'jig rten dang 'thun par mdzad par blta bar bgyi lags so/ /de nas de'i tshe bcom ldan 'das nyid kyi zhal nas 'od zer sna tshogs bkye ste/ 'od zer de dag gis mgar ba'i bu tsun da la phog nas kye ma de bzhin gshegs pa la phyin cad dbul du med pa'i sbyin pa ni dkon pa yin no 
snyam nas shin tu rings par de bzhin gshegs pa dge slong gi dge 'dun dang bcas pa tshim par 'gyur ba'i zhal zas khyer te rang gi 'khor rnams dang lhan cig tu rings par 'dzam bu chu klung gi gser dri ma med pa'i snod dkyil du nor bu'i 'bur mthon po 'od can gyis spras pa rnams dang / kha 
cig ni dngul gyi snod rin po che sna tshogs kyis spras pa rnams zhal zas skyu rum sna tshogs dang sbyar bas bkang ba dang / mchod pa'i yo byad mang po dag khyer nas grong khyer gyi bar nas byung ste bcom ldan 'das ga la ba der chas so/ /de nas lha'i bu mthu chen po dang ldan pa rnams kyis mgar ba'i 
bu tsun da bskor nas 'di skad ces smras so/ /tsun da re zhig zhal zas ma dbul bar de bzhin gshegs pa thang cig zhog cig ces byas so/ /de nas yang bcom ldan 'das kyis nyid kyi 'od zer dag bkye ste/ 'od zer de dag gis lha'i bu rnams la phog nas tsun da btang ngo / /de nas lha la 
sogs pa der 'dus pa gang yin pa de dag thams cad kyis bcom ldan 'das la mchod pa chen po byas te/ tsun da dang lhan cig tu bcom ldan 'das kyi thad du dong nas 'di skad ces gsol to/ /dge slong rnams kyis gdugs tshod la bab na gnang bar mdzad du gsol/ de nas dge slong 
</page>

 <page>
<ph>282</ph><p>054-141b</p>
rnams kyis gdugs tshod la bab par shes nas spyod lam bzang por byas te lhung bzed lag tu blangs nas sdod do/ /de nas mgar ba'i bu tsun das seng ge'i khri sna tshogs tshig tu bzlas su yang mi nus pa 'jig rten gyi khams bde ba can gyi rkyen du rung ba lta bu dag kyang bshams/ zhal 
zas kyang sta gon byas nas bcom ldan 'das la 'di skad ces gsol to/ /de bzhin gshegs pa bskal pa'am/ bskal pa las lhag par yang yun ring du bzhugs su gsol/ bcom ldan 'das kyis bka' stsal pa/ tsun da gal te nga yun ring du 'dug par 'dod na sbyin pa'i pha rol 
tu phyin pa tha ma'i dus la bab kyis myur du phul cig /de nas lha dang mi thams cad dang / byang chub sems dpa' rnams kyis 'di skad ces smras so/ /kye ma tsun da skyid de nga 'dis phul ba'i zhal zas de bzhin gshegs pas gsol bar chad pa lta/ bdag cag ni dpal yon med de/ 
bdag cag gis zhal zas sta gon byas pa ni don med par gyur to/ /de nas bcom ldan 'das kyis nyid kyi ba spu'i khung bu thams cad nas ba spu re re'i khung bu nas kyang sangs rgyas re re mngon du sprul nas der 'khor re re'i nang du yang de bzhin gshegs pa re re'i dge slong gi dge 'dun dang bcas 
pa thams cad bshos gsol ba lta bur bstan to/ /de bzhin gshegs pa nyid ni tsun das phul ba'i zhal zas gsol lo/ /tsun das 'bras sA lu yul ma ga d+hA'i na li ta brgyad las zhal zas sbyar ba yang de bzhin gshegs pa'i mthus dge slong gi dge 'dun thams cad zhal zas kyis 
khyed par mdzad do/ /de nas tsun da yang dga' bar gyur te/ bdag gi sbyin pa de bzhin gshegs pa dge slong gi dge 'dun dang bcas pas gsol nas yongs su mya ngan las 'das par mdzad do snyam mo/ /'khor de dag thams cad 'di snyam du sems te/ bdag cag gis phul ba'i 
zhal zas de bzhin gshegs pas bzhes kyi tsun da'i ma bzhes so/ /bdag cag gis phul ba'i zhal zas gsol nas de bzhin gshegs pa yongs su mya ngan las 'da' bar mdzad do snyam ste mchog tu dga' bar gyur to/ /'khor chen po de na de bzhin gshegs pa rnams bshos gsol zhing 
</page>

 <page>
<ph>283</ph><p>054-142a</p>
bzhugs pa'i bar mtshams snyung bu'i rtse mo'i khyon tsam gyis mchod par snang ngo / /kha cig ni khab kyi rtse mo'i khyon tsam gyi sa phyogs dag na bzhugs shing zhal zas dang mchod pa rnams 'dra bar mnga' bar snang ngo / /de nas de'i tshe lha dang mi dang lha ma yin de dag 
ngu zhing cho nge 'don par byed de/ bdag cag gis so so nas phul ba'i zhal zas gsol nas de bzhin gshegs pa yongs su mya ngan las 'da'o/ /phyin cad bdag cag gis su la zhal zas dbul bar bya/ bdag cag ni mgon dang bral te mgon med par 'gyur ro zhes 'dzer to/ /
de nas bcom ldan 'das kyis 'khor de dag thams cad la tshigs su bcad pa 'di dag gsungs so// //bam po bcu gsum pa ste tha ma/ sangs rgyas chos nyid 'di yin gyis/ /gdung zhing ngu bar ma byed cig /nga ni mya ngan 'da' ba na/ /bskal pa bye ba zad par 'gyur/ /
nga yi rtag bde dam pa yi/ /mya ngan 'da' ba nga las nyon/ /nga ni kha zas mi za ste/ /bru ba tsha ba yong gis med/ /sems can kun la phan bde ba'i/ /rjes su yi rang ngas bshad kyis/ /thos nas yang dag rdzogs sangs rgyas/ /rtag pa de nyid shes par gyis/ /gang tshe 
'ug pa bya rog rnams/ /shing gcig la ni gnas nas kyang / /spun dang bu dang 'dra bar ni/ /phan tshun rtag tu tshim par byed/ /de'i tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da' 
bas grongs/ /gang tshe sbrul dang ne'u le dag /shing gcig drung du gnas nas kyang / /spun dang bu dang 'dra bar ni/ /phan tshun rtag tu tshim par byed/ /de tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur 
pa/ /gtan du mya ngan 'da' bas grongs/ /gang tshe sab ta par na yi/ /me tog bar shi'i drir 'gyur zhing / /ka ra ka yi shing rnams las/ /ten du ka yi 'bras bu 'byung / /de tshe sgra gcan zin bzhin du/ /de bzhin gshegs pas sems can gzigs/ /sems 
</page>

 <page>
<ph>284</ph><p>054-142b</p>
can kun gyi mchog gyur pa/ /gtan du mya ngan 'da' bas grongs/ /gang tshe sdig can 'dod chen pa/ /byang chub mngon par rdzogs 'tshang rgya/ /mchog tu bde ba thob nas kyang / /nyes pa thams cad rnam spangs pa/ /de tshe sgra gcan zin bzhin du/ /de bzhin gshegs 
pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /gang tshe sems can thams cad ni/ /bsam pa 'thun par gnas gyur te/ /byang chub mchog tu rdzogs sangs rgyas/ /nyes pa thams cad rnam spangs pa/ /de tshe sgra 
gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /gang tshe sbrang bu'i gcin tsam gyis/ /rgya mtsho bzhi yi mthas klas pa/ /nags tshal ri rnams bcas pa yi/ /sa gzhi 
ngoms par gyur pa na/ /de tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /de bas na chos dang ldan pa chos la gus pa khyed mya ngan ma byed cig /ma ngu zhig /de bzhin 
gshegs pa ni rang la dbang yod kyis mi rtag pa'i 'du shes ma byed par rtag pa dang / ther zug pa dang / mchog tu brtan pa yin par yang dag par ltos shig /gzhi gsum rtag pa'i gsang sngags kyi sba ba dang / bsrung ba 'dis bsrung bar gyis shig /gzhi gsum rtag pa'i gsang 
sngags kyis ni gnam lcags kyis tshig pa'i shing rnams kyang skye bar 'gyur te/ yal ga phre'u dang / sbal mig bye ba dang / lo ma kha 'bus pa dang ldan par 'gyur ro/ /'khor bzhi po las gzhi gsum rtag par rjes su yi rang ba'i gtam 'di phan tshun thos na byang chub kyi sems bskyed mi dgos 
par 'dzin kyang gzhi gsum mchog tu rtag pa'i rgyus na byang chub kyi rgyur skye bar 'gyur te/ 'di ni sangs rgyas kyi rjes su yi rang ba zhes bya'o/ /gzhi gsum rtag pa las byung ba'i rjes su yi rang ba 'di dge slong ngam dge slong ma gang dag sems can rnams la ston par byed pa de dag ni yul 
</page>

 <page>
<ph>285</ph><p>054-143a</p>
'khor gyi bsod snyoms za bar 'os pa yin no/ /cig shos dag ni 'os pa ma yin no/ /ji ltar rjes su yi rang ba 'dis gtol ba de 'jig rten thams cad du bde bar gyur pa'i chos kyi bden pa des ni dam pa'i chos 'dod pa rnams la bgegs med pa dang / gnod pa med 
par gyur cig /de nas lha dang / lha ma yin dang / mi dang bcas pa'i 'jig rten gyis de bzhin gshegs pa rtag par khong du chud nas rab tu dga' ba'i sems dang / dge ba'i sems dang / sgrib pa dang bral ba'i sems dang / gzhol ba med pa'i sems dang / pad ma kha bye ba lta 
bu'i bzhin dang ldan par gyur nas lha'i mchod pa chen po'i las byas te/ me tog dang / phye ma dang / bdug pa dang / spos kyis bsgo ba la sogs pa gtor to/ /sil snyan la sogs pa yang dkrol to/ /de nas bcom ldan 'das kyis byang chub sems dpa' sems dpa' chen po 
'od srung chen po dang rus gcig pa la bka' stsal pa/ rigs kyi bu khyod kyis deng 'dir ngo mtshar rmad du byung ba ci mthong / gsol pa/ bcom ldan 'das bdag gis sngon lan 'ga' yang ma mthong ba'i ngo mtshar rmad du byung ba mthong ste/ 'khor re res phul ba'i zhal zas de bzhin gshegs 
pa re re dge slong gi dge 'dun dang bcas pas gsol ba mthong ba lags so/ /'khor 'di na snyung bu'i rtse mo tsam gyis khyon dag la yang ji ltar bshams pa'i gdan dag la de bzhin gshegs pa sku chen po du ma bde bar bzhugs te rjes su yi rang ba bcu gsum gyi tshigs su bcad pa dag ston cing 
bzhugs pa mthong lags so/ /sems can thams cad kyis ni sgyu 'phrul 'di ma 'tshal te/ bcom ldan 'das ni bdag gis phul ba'i zhal zas gsol zhing bzhugs so snyam du 'dzin lags so/ /mi mchog byang chub sems dpa' sems dpa' chen po 'jam dpal gzhon nur gyur pa 
la sogs pas ni/ tsun das de ltar 'bras sA lu yul ma ga d+hA'i na li ka brgyad las zhal zas sbyar ba yang rdul tsam yang dge slong gi dge 'dun gyis mi gsol ba dang / de bzhin gshegs pa zhal zas mi gsol ba'i ya mtshan rmad du byung ba 'di yang dag par 'tshal te/ 'di ni thabs 
</page>

 <page>
<ph>286</ph><p>054-143b</p>
tsam du mdzad par bas so snyam du sems lags so/ /nyan thos kyi tshogs rnams kyis ni kye ma de bzhin gshegs pa ni dpag tu med pa dang rtag pa lags so snyam du ma 'tshal lags so/ /de nas bcom ldan 'das kyis mgar ba'i bu tsun da la bka' stsal pa/ tsun da khyod kyis ngo mtshar 
rmad du byung ba ci mthong / gsol pa/ bcom ldan 'das sngar ni de bzhin gshegs pa ya mtshan gyi mchog sum cu rtsa gnyis dang / dpe byad bzang po brgyad cu mnga' ba du ma mthong ba las da ni rang rang gis bsgyur nas 'di na byang chub sems dpa' sems dpa' chen po lus chen po dag tu snang 
lags so/ /de bzhin gshegs pa ni dug sman gyi sdong po lta bu'i sku gcig pur gyur te/ byang chub sems dpa' rnams kyis bskor bar gda' lags so/ /bka' stsal pa/ sangs rgyas snga ma gang yin pa de dag ni sems can thams cad la phan pa dang / bde ba dang / yid dga' bar bya ba 
dang bsod nams mi zad par bya ba'i phyir sprul pa yin te/ sgyu 'phrul 'di ni byang chub sems dpa' rnams ma gtogs par sems can rnams kyis mi shes so/ /de ltar na byang chub sems dpa'i spyod pa ni dpag tu med do/ /de ltar na byang chub sems dpa' sems dpa' chen po rnams ni dpag tu med 
do/ /byang chub sems dpa' mi mchog rnams la ni sangs rgyas kyi rnam par 'phrul pa'i mthu yod do/ /mgar ba'i bu tsun da yang byang chub sems dpa' sems dpa' chen po sa bcu thob pa yin te/ byang chub sems dpa' rnams kyi mchog gi mthar thug pa ni de lta bu yin no/ /'od srung chen po 
dang rus gcig pas gsol pa/ bcom ldan 'das de ni de lags te/ byang chub sems dpa' rnams kyi nang na mi mchog tsun da la bdag rjes su yi rang lags so/ /bcom ldan 'das da ni mdo sde rnams bshad pa'i slad du gnang ba mdzad pa'i rigs so/ /bcom ldan 'das ci lags 
mdo sde thams cad lhag ma mchis pa'i don lags sam/ 'on te lhag ma ma mchis pa'i don lags/ bka' stsal pa/ lhag ma yod pa'i don kyang yin/ lhag ma med pa'i don kyang yin no/ /gsol pa/ sbyin pa kun du bsngags pa yin/ /sbyin pa gang du'ang smad pa med/ /ces bgyi 
</page>

 <page>
<ph>287</ph><p>054-144a</p>
ba 'dir lhag ma mchis pa'i don du ji ltar bshad lags/ tshigs su bcad pa'i don ni gang lags/ tshul khrims dang ldan pa dang / tshul khrims 'chal pa'i bye brag ni ci mchis/ bka' stsal pa/ gcig ma gtogs par sbyin pa ni thams cad du bsngags so/ /
gsol pa/ ma gtogs pa gang lags/ bka' stsal pa/ mdo sde 'di las tshul khrims 'chal par brtsi ba gang yin pa'o/ /gsol pa/ bcom ldan 'das bcom ldan 'das la deng bdag 'di kho na zhu lags na myur du bka' stsal du gsol/ bka' stsal pa/ 'dod chen pa ma 
gtogs par sbyin pa ni thams cad du bsngags pa yin no/ /gsol pa/ 'dod chen pa ji lta bu lags/ bka' stsal pa/ dge slong ngam dge slong ma'am/ dge bsnyen nam/ dge bsnyen ma yang rung ste/ tshig ngan pas mdo sde spangs nas phyis bzod pa gsol bar yang mi byed pa de lta bu 
gang yin pa de ni 'dod chen pa'i lam du zhugs pa yin no/ /pham pa bzhi byung ba rnams dang / mtshams med pa lnga byed byed pa gang yin pa de dag ni bdag cag 'jigs pa'i gnas su zhugs so snyam du shes kyang 'jigs par mi lta la dam pa'i chos kyi phyogs kyang mi 'dzin/ dam pa'i chos 
dbyung ngo snyam du 'bad par yang mi byed la/ de nyid kyi bsngags pa ma yin par yang rjod par byed pa de dag kyang 'dod chen pa'i lam du zhugs pa yin no/ /sangs rgyas med do/ /chos med do/ /dge 'dun med do zhes zer ba gang yin pa de dag kyang 'dod chen pa'i lam du zhugs pa yin no zhes 
nga zer ro/ /'dod chen pa de dag ma gtogs par sbyin pa thams cad du bsngags so/ /gsol pa/ de la tshul khrims 'chal pa zhes bgyi ba gang dag lags/ bka' stsal pa/ pham pa bzhi byed byed pa rnams dang / mtshams med pa lnga byed byed pa rnams dang / mdo sde spong bar byed pa 
de nyid do/ /gsol pa/ bcom ldan 'das ci lags sam/ de dag rtag tu tshul khrims 'chal pa kho na lags sam/ bka' stsal pa/ 'di la rgyu yod de/ des na ye rtag pa yang yod/ ye mi rtag pa yang yod de/ gang dag gos tshon can gyi rtags can rnams dang / lhan cig tu mi gnas 
</page>

 <page>
<ph>288</ph><p>054-144b</p>
shing / kye ma bdag cag ni pham pa byung ba yin te/ bdag cag gi nyes pa byas so snyam nas 'jigs par lta la/ de dag dam pa'i chos dbyung bar bya'o snyam nas nyams su len par byed cing dam pa'i chos kyi phyogs 'dzin pa rnams kyi bsngags pa brjod par bya'o/ /chos ma yin 
pa'i phyogs rnams ni tshar gcad par bya'o/ /mtshungs pa med pa'i mdo sde rnams ni gdon par bya'o snyam du brtson par byed pa gang yin pa de dag tshul khrims 'chal pa yin no zhes nga mi zer ro/ /de ci'i phyir zhe na/ rigs kyi bu dper na nyi ma shar na lho bur gyi rdul sangs par 'gyur ba 
de bzhin du mdo sde chen po'i nyi ma 'di shar ba na de ltar sgom byed pa'i sems can rnams kyi sdig pa'i phung po grangs med pa byas pa rnams zad par 'gyur te/ de ltar na dam pa'i chos 'byin pa ni 'bras bu che ba yin no/ /mtshams med pa byed byed pa rnams dang / mdo sde spong ba gang yin pa de 
dag gal te kye ma bdag cag gis mdo sde spang ba byas pa 'di ni bdag cag brlag par 'gyur ba yin te nyes pa byas so snyam du 'gyod cing gdung bar gyur nas/ bdag cag gi skyabs ni mdo sde 'di nyid yin te/ 'khra sa gzhan ma mthong ngo snyam du sems bskyed par byed na/ de dag ni zla ba phyed 
dam/ zla ba gcig gam/ dus ji srid kyi bar du mdo sde la skyabs su ma song ba'i bar du ni de dag la byin pa 'bras bu chung bar 'gyur ro/ /gang gi tshe mdo sde la skyabs su song ba de'i tshe ni de dag kyang yon gnas su 'gyur ro/ /gal te mtshams med pa byed byed pa yang 'gyod de/ kye ma 
bdag gis mi rigs pa byas kyis bdag gis dam pa'i chos dbyung bar bya'o snyam du sems na de yang mtshams med pa byed byed pa ma yin par rig par bya ste de la ni chung ngu zhig byin na yang 'bras bu yod do/ /mchog tu tshul khrims 'chal pa cig shos de dag la byin pa ni 'bras bu chung zad kyang 
med do/ /rigs kyi bu gzhan yang pham pa byed byed pas ji ltar bya ba nyon cig /pham pa byed byed pas ni chos kyi de kho na nyid de bzhin gshegs pa'i snying po khong du chud par byas nas dam pa'i chos dbyung bar bya'o snyam du bsams na de la byin pa yang ches khyad par can du 'gyur ro/ /rigs kyi bu dper na bud 
</page>

 <page>
<ph>289</ph><p>054-145a</p>
med sbrum ma zhig yul 'khrugs nas yul gzhan du song ste/ lha khang zhig gi nang du bu khye'u zhig btsas te/ de bde bar gyur nas khye'u de khyer te/ bdag gi yul zhi bar gyur pa'i 'og tu de logs su chas pa las/ chu klung chen po zhig dang phrad nas/ chu de rgal ba na 
bu dang bcas te chu'i nang du nyam thag par gyur nas/ bdag ni shi yang bla'i/ khye'u 'di thar bar bya'o snyam nas de de'i don du 'bad pa las/ bu dang lhan cig tu shi na sngon mchog tu 'jigs pa'i las byas su zin kyang / bu la byams shing thar par bya'o snyam pa'i 'bras bus mtho ris su 
skyes pa de bzhin du pham pa byed byed pa dang / mtshams med pa byed byed pa las dam pa'i chos 'byin par byed pa de dag ni/ sngon sdig pa'i las byas su zin kyang / dam pa'i chos 'byin pa'i 'bras bus bud med de dang 'dra bar sems can thams cad kyi yon gnas su gyur te/ dam pa'i 
chos 'byin pa'i 'bras bu ni de ltar che'o/ /gsol pa/ bcom ldan 'das 'dod chen par ltung bar gyur pa las/ slad kyis gzhi gsum la 'chags par bgyid cing bzod pa gsol bar bgyid na/ ci lags de la stsal pa yang 'bras bu che bar 'gyur lags sam/ bka' stsal 
pa/ rigs kyi bu de skad ma zer cig /dper na mi la la zhig gis shing tog a mra zos nas/ rus pa sa la bor ba'i 'og tu des 'di snyam du bsams te/ nang gi tshig gu zhim yang dag snyam nas/ des de'i phyi rol gyi rus pa bor te tshig gu zos pa dang / des de'i ro mi zhim par tshor 
nas yang bor ro/ /de nas des kyi hud bdag gis sa bon ngan pa ma rung bar byas so snyam du bsams nas/ sa bon de phyir rus pa'i nang du bcug nas sa brkos pa'i 'og tu bcug ste/ 'o ma dang mar khus blugs la char chen po bab tu zin kyang sa bon ngan pa ma rung bar byas pa skye bar mi 
'gyur te skye mi srid do/ /de nas de sa bon 'di ni ma rung bar byas pa yin te skye bar mi 'gyur ro snyam nas ngal bar gyur te cang mi zer bar 'dug pa de bzhin du/ 'dod chen pa la yang sa bon med de/ 'dod chen pa 'chags shing bzod pa gsol ba'i sems skyed pa ni mi srid do/ /de bas na 
</page>

 <page>
<ph>290</ph><p>054-145b</p>
'dod chen pa de lta bu la ni/ thams cad du sbyin pa 'bras bu che ba ma yin no/ /dgra bcom pa rnams la phul ba'i 'bras bu yang tha dad do/ /rang sangs rgyas rnams la phul ba'i 'bras bu yang tha dad do/ /de bzhin gshegs pa rnams la phul ba'i 'bras bu yang tha dad do/ /de bas 
na thams cad du sbyin pa'i 'bras bu che ba ma yin no/ /gsol pa/ ci'i slad du/ bcom ldan 'das kyis tshigs su bcad pa 'di'i don rnam pa gnyis su bka' stsal lags/ bka' stsal pa/ rgyu las 'gyur te sngon rgyal po'i khab kyi dge bsnyen dad pa med pa gcer bu pa la dga' ba 
zhig yod pa des/ nga la sbyin pa byas pa cir 'gyur ba dris pa de'i tshe/ de drang ba'i phyir sbyin pa kun tu bsngags pa yin zhes bya ba'i tshigs su bcad pa de de la bstan to/ /de ni byang chub sems dpa' rnams kyi don du tshigs su bcad pa'i don dgongs pa'i tshig tu bstan te/ dus thams 
cad du tshigs su bcad pa'i don 'dra bar bstan pa ma yin no/ /thams cad ces bya ba ni skabs dang sbyar te tshig gi lhag ma yod par rig par bya'o/ /byang chub sems dpa' mi mchog gis ni/ tshul khrims 'chal ba rnams zhing gi ngo bzhin du tshar gcad par bya'o/ /rigs kyi bu gzhan 
yang ngas sngon tshigs su bcad pa 'di bstan te/ 'di lta ste/ chu klung chu kun gya gyur 'bab/ /nags tshal kun ni shing nyid yin/ /bud med kun la g.yo sgyu yod/ /dbang phyug thams cad bde ba yin/ /bud med rnams kyi sems ni g.yo sgyu can dang 'jigs su rung ba yin no/ /
de bas na 'jam dpal gzhon nur gyur pa stan las langs te/ bcom ldan 'das kyi zhabs la mgo bos phyag 'tshal nas/ bcom ldan 'das la slar tshigs su bcad de gsol pa/ chu kun gya gyur 'bab ma lags/ /nags tshal kun kyang shing ma lags/ /bud med kun la'ang 
g.yo ma mchis/ /dbang phyug kun kyang bde ma lags/ /de bas na bcom ldan 'das kyis chos kyi sgo de skad du bka' stsal pa de ni legs par bka' stsal pa ma lags te/ 'di la rgyu ci mchis pa bka' stsal 'tshal lags so/ /stong gsum gyi stong chen po'i 'jig rten gyi khams 
</page>

 <page>
<ph>291</ph><p>054-146a</p>
'di na gling tha dad pa nub kyi ba lang spyod ces bgyi ba mchis te/ de na chu klung gi ming drang por 'bab ces bgyi ba shing mkhan gyi thig skud bzhin du nub phyogs kyi rgya mtsho nas shar phyogs kyi rgya mtshor drang por 'bab pa zhig mchis la/ thams cad ces bgyi ba ni 
shin tu rgyas pa'i lung las lhag ma yod pa'i don lags par bcom ldan 'das kyis bka' stsal na chu klung drang por 'bab ces bgyi ba de shin tu rgyas pa'i lung gi mdo gang las bshad pa bcom ldan 'das bden pa gsung bas bka' stsal du gsol/ dper na/ nor gyi 'byung khung gi rgyus 
mkhan 'byung khung la mi mkhas pa zhig gis/ de kho na na gser mchis bzhin du 'di ni gser ma mchis so zhes mchi bas ni gnas kyi phyogs cha'i bye brag tsam nyi tshe shes par bgyi 'tshal lags so/ /nags tshal kun ni shing nyid yin zhes bgyi ba ni lhag ma yod pa'i don lags la/ 
nags tshal ni rnam pa mang du mchis te/ 'di lta ste/ gser dang bai dUr+ya'i nags tshal yang mchis lags so/ /de bzhin du bud med kun la g.yo sgyu yod ces bgyi ba de yang lhag ma yod pa'i don lags te/ bud med la yang tshul khrims dang ldan pa dang / 'dod chags dang bral 
ba dang / ser sna ma mchis pa du ma mchis lags so/ /dbang phyug thams cad bde ba yin zhes bgyi ba de yang lhag ma yod pa'i don lags te/ dbang phyug ces bgyi ba ni 'khor los sgyur ba'i rgyal po dang / sangs rgyas rnams dbang phyug gi mchog lags mod kyi/ de dag kyang 
'chi 'pho'i dbang du 'gyur zhing zad pa'i chos can lags la/ tshangs pa'i dbang phyug 'di dag kyang ltung ba'i chos can lags te/ de bas na de dag ni dbang phyug ma lags zhes bdag mchis lags so/ /rtag pa dang brtan pa'i dbang phyug gang lags pa de ni mya ngan las 'das pa 
mchog tu bde ba'i dbang phyug lags so/ /bka' stsal pa/ 'jam dpal dper na sman pa zhig gis khyim bdag gi bu zhig gi nad gso bar byed de/ sman mar bskol nas de 'thung du bcug pa na nad pa de mar mang du 'thung bar stsol lo/ /de nas sman pa des de la smras pa/ nyam stobs 
</page>

 <page>
<ph>292</ph><p>054-146b</p>
dang ldan pas ni mar mang du btung bar brtsal kyang / des 'ju bar nus kyi khyod ni nyam stobs med pas mar ha cang mang du ma 'thung shig /mar ni nad sel ba yang yin mod kyi mang du 'thungs na/ de nyid kyis khyod ye 'drog tu 'chi bar 'gyur ro zhes byas na/ ci sman pa phan par 
'dod cing snying brtse ba des yang dag pa'i don de ma rung bar byas pa yin nam/ de bzhin du sangs rgyas bcom ldan 'das kyis kyang / rgyal po dang / blon po dang / btsun mo rnams kyi nga rgyal bsal ba dang / ko sa la'i rgyal po gsal rgyal gyi btsun mo rnams gzhan dang g.yem pa 
la 'jigs pa dang / skyo ba skyed pa'i phyir sman pa bzhin du de bzhin gshegs pas rgyal po gsal rgyal las brtsams nas/ chu klung chu ni gya gyur 'bab ces tshigs su bcad pa 'di bka' stsal te/ /chu klung gya gyur 'bab ces bya ba la de bzhin gshegs pa 'khrul pa med do/ /
gang gi tshe 'khrul pa zhig tu gyur na gnam sa log par 'gyur ro/ /de bas na thams cad smos te gsungs pa ni/ lhag ma yod pa yang lhag ma med pa dang 'dra bar gsungs so/ /'jam dpal byang chub sems dpa'i khyu mchog dam pa khyod kyis sems can thams cad la phan pa'i 
phyir/ shes rab rgyas par bya ba 'di legs so legs so/ /de nas 'jam dpal gzhon nur gyur pas bcom ldan 'das la yang tshigs su bcad de gsol pa/ bdag gis byas dang ma byas rnams/ /brtag par bya yi gzhan dag gi/ /byas dang ma byas rnams dang ni/ /gzhan gyi 
mi 'thun brtag mi bya/ /zhes bcom ldan 'das de bzhin gshegs pas chos kyi sgo de skad du bka' stsal pa ni legs par bka' stsal pa ma lags te/ 'di la ci'i slad du/ de skad ces bka' stsal pa'i rgyu bka' stsal 'tshal lags so/ /bcom ldan 'das kyis gsung rab yan 
lag dgu las 'di na gcer bu pa sems can dmyal ba thams cad dang / ya mtshan can dgu bcu rtsa drug po rnams la ni lam ngan par zhugs pa yin no/ /sangs rgyas kyi sras thams cad ni mya ngan las 'das pa la zhugs pa yin no/ /drang po dang / tshul khrims dang / cho ga dang 
</page>

 <page>
<ph>293</ph><p>054-147a</p>
ldan pa dang / dbang po thul ba gang yin pa de dag thams cad ni mtho ris su 'gro ba dang / chos kyi spyod yul can yin no zhes bdag bstod pa dang / gzhan smod pa dang / gzhan bshung ba bka' stsal te/ bcom ldan 'das kyis de ltar gzhan dang mi 
'thun pa rnams kyang bka' stsal la/ gzhan dag dang mi 'thun pa zhes bgyi ba yang ma lags pa de ci lta bu lags/ de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /rigs kyi bu ngas gzhan gyi mi 'thun brtag mi bya/ /zhes bstan 
pa de gang las ni brtsams ci'i phyir ni bstan ce na/ ma skyes dgra las brtsams nas bstan pa yin te/ sangs rgyas bcom ldan 'das ni rgyu med par don dang 'gal ba ston par mi mdzad kyi rgyu dang bcas par ston par mdzad de/ sngon ma skyes dgras pha bsad nas nga'i thad du 'ongs nas/ 
'di ltar brnyas thabs su dri ba dris te ci lags/ bcom ldan 'das thams cad mkhyen pa lags sam/ 'on te thams cad mkhyen pa ma lags/ gal te thams cad mkhyen pa lags na/ ci'i slad du lha sbyin rab tu phyung lags/ de tshe rabs stong phrag mang por phyi bzhin 'brang zhing 
gnod pa bgyid par gzigs na/ da ltar yang rgol du 'ong bar thams cad mkhyen pa khyod kyis ji ltar ma gzigs zhes zer nas ngas de la 'di skad du/ gzhan dang mi 'thun brtag mi bya/ /zhes bya ba'i tshigs su bcad pa bstan to/ /da ni rgyal po chen po khyod bdag gis pha bsad 
de mtshams med pa'i las kyi rab dug chen po byas pa de sbyang bar gyis shig /rgyal po gzhan gyi nyes pa la ma rtog par de lta bu khong du chud par gyis shig ces byas so/ /gzhan yang mi 'thun pa brtag par yang bya ste/ tshul khrims dang cho ga la brten pa gang yin pa de dag gi 
skyon brtag pa lhur blang bar bya ste/ de ni sangs rgyas kyi bstan pa yin no/ /gzhan gyi mi 'thun pa la rtog pa rnams kyis ni bdag dang gzhan dag gi byas pa dang ma byas pa ni/ bdag dang gzhan dag gi yin par shes par bya'o/ /de lta bu'i tshul gyis gzhan gyis byas pa rtag tu 
</page>

 <page>
<ph>294</ph><p>054-147b</p>
yang dag par mthong ba gang yin pa de dag ni nga'i nyan thos yin no zhes nga zer ro/ /de nas yang bcom ldan 'das kyis 'jam dpal gzhon nur gyur pa la 'di skad ces bka' stsal to/ /chad pa dag gis thams cad skrag /kun la srog ni phangs pa yin/ /bdag 
gi nyams las dpag bya zhing / /brdeg par mi bya gsad mi bya/ /de nas bcom ldan 'das la 'jam dpal gzhon nur gyur pas 'di skad ces gsol to/ /chad pas thams cad skrag mi 'gyur/ /srog kyang kun la phangs ma lags/ /bdag gi nyams las 
dpag bgyi zhing / /thabs kyis bgyi ba rtogs par bgyi/ /de bas na bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/ dgra bcom dang ni 'khor los sgyur/ /glang chen bud med rin chen dang / /khyim bdag 
rin chen rta rnams ni/ /gnod pa cis kyang mi tshugs so/ /'di rnams la ni lha dang / mi dang / lha ma yin du bcas pa'i 'jig rten na sus kyang gnod pa bgyid pa'i rngo mi thogs te/ dgra drag shul gyi stobs can rnams kyis kyang / de dag la gnod pas tshugs mi 
srid lags so/ /de dag ni lha dang / bdud dang / tshangs pa rnams kyis kyang mi 'jigs lags so/ /de bas na sems can de dag ni cis kyang mi tshugs pa zhes bgyi lags so/ /g.yul ngor gcig tu dpa' ba dang / gcig tu khyim thab la mi 'khrul ba'i chung ma 
dang / seng ge dang / sin du pa'i rta cang shes dang / dge slong tshul khrims dang ldan pa 'di rnams ni gnod pas tshugs pa lags kyis kyang cis kyang mi 'jigs lags so/ /de la chad pa dag gis thams cad skrag ces bgyi ba ni/ 'dir lhag ma yod pa'i don lags 
pas na mdor bsdus pa lags so/ /bdag gi nyams las dpag bya zhing / zhes bgyi ba de yang lhag ma yod pa'i don lags te/ dgra bcom pa rnams ni bdag dang mi mnyam mo/ /zhes de ltar 'jig rten du grags lags so/ /gal te dgra bcom pa rnams kyi bdag tu 'du 
</page>

 <page>
<ph>295</ph><p>054-148a</p>
shes pa dang / dgra bcom pa rnams kyi srog tu 'du shes pa gsungs pa lags so zhes de lta bu'i blo chung ngu rnams kyis ni dgra bcom pa gnas ngan par bzhag pa lags te/ de ltar bgyis pas srog tu 'du shes pa'i lta ba ngan pas rmongs pa'i 'bras bus myur 
du mnar med par skye bar 'gyur lags so/ /gcig tu na gal te dgra bcom pa rnams gsad pa'i sems bskyed du lags kyang / sems can de dag gis gsod par 'gyur mi srid de/ sems can mang po log kyang de dag gsod pa'i rngo mi thogs lags so/ /bcom 
ldan 'das kyis bka' stsal pa/ srog chags rnams la snying brtse ba'i phyir bdag dang 'dra bar blta'o/ /dgra bcom pa ni 'tshe ba med pa'i sgo nas dpag tu med pa dang / mtshungs pa med par blta bar bya ste/ de dag la gsad pa'i sems bskyed par mi bya'o/ /de ltar na sangs 
rgyas ni rgyu med par don dang 'gal ba mi ston te/ tshigs su bcad pa 'di ni rgyal po'i khab kyi ri dgas kyi rngon pa las brtsams nas bstan te/ des ri dgas bsad nas sha dang ldan pa'i zas kyi sbyin pa la nga spyan drangs nas/ ngas kyang des spyan drangs pa la gnang nas/ sgra gcan zin 
dang 'dra bar lta ba'i tshul gyis tshigs su bcad pa 'di skad ces byas so/ /chad pa dag gis thams cad skrag /kun la srog ni phangs pa yin/ /bdag gi nyams las dpag bya zhing / /brdeg par mi bya gsad mi bya/ /mig rgyang ring du ltos la ring du 'tsho bar gyis shig / 
'tshe ba med pa'i rtags kyi don khong du chud par gyis shig /byang chub sems dpa' rnams kyi nang na mi'i khyu mchog 'jam dpal legs so legs so/ /sems can thams cad la phan pa'i phyir dgongs pa'i tshig 'di dris pa de ni legs so/ /de nas bcom ldan 'das la 'jam 
dpal gzhon nur gyur pas tshigs su bcad de 'di skad ces gsol to/ /ma la mchod pa'i tshul gyis ni/ /pha ma gnyis la mchod bgyis na/ /bla ma la yang gus gyur la/ /mnar med 'jigs par ji ltar mchi/ /de nas bcom ldan 'das kyis tshigs su bcad de 'di 
</page>

 <page>
<ph>296</ph><p>054-148b</p>
skad ces bka' stsal to/ /'dir ni sred pa ma zhes bya/ /gti mug la ni pha zhes bya/ /chos 'di gnyis la gang mchod pa/ /de ni mnar med 'jigs par 'gro/ /de nas bcom ldan 'das kyis yang 'jam dpal gzhon nur gyur pa la tshigs su bcad pa 'di skad 
ces bka' stsal to/ /gzhan gyi dbang gyur thams cad sdug /rang dbang can ni thams cad bde/ /nga rgyal dbang gyur kun mi zad/ /dga' ba thams cad bzang ba yin/ /de nas bcom ldan 'das la 'jam dpal gzhon nur gyur pas 'di skad ces gsol to/ /
bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/ 'di na khyim bdag la la zhig gis bdag gi bu byis pa'i slob dpon la gtad na ci lags/ khye'u de gzhan gyi dbang du gyur pa zhes mi bgyi lags sam/ de la gzhan gyi 
dbang du gyur pa ma lags so zhes bgyis na yang don dang 'gal bar 'gyur la de la rang dbang can lags so zhes bgyis na yang don dang 'gal bar 'gyur te/ chos 'di ni shin tu brtag dka' ba lags so/ /'di na rgyal po'i bu la la bcos su mi rung bar gyur te/ de ci 
yang slob mi 'tshal nas rang dga' dang rang nyam du 'khyam pa de la rang dbang can zhes bgyis na ni don dang tshabs cher 'gal bar 'gyur la gzhan gyi dbang du gyur to zhes bgyis na ni don dang 'gal bar mi 'gyur te/ chos 'di ni shin tu brtag dka' ba lags so/ /gzhan yang 
dbang du gyur ces bgyi ba'i tshig bla dgas ni de rang dbang du gyur na sdig pa bgyid pa dang / 'gum par 'gyur bas na/ bka' stsal pa 'di ni lhag ma yod pa'i don lags te/ de bas na gzhan gyi dbang du gyur pa thams cad sdug pa yang ma lags la/ rang dbang can thams 
cad bde ba yang ma lags so/ /nga rgyal dbang gyur kun mi zad/ /ces bgyi ba de yang lhag ma yod pa'i don lags kyi nga rgyal gyi dbang du gyur pa kun mi zad pa yang ma lags te/ 'di na la la zhig nga rgyal gyi dbang gis rab tu byung na ci lags/ rab tu byung ba de la nga rgyal gyi 
</page>

 <page>
<ph>297</ph><p>054-149a</p>
dbang du gyur pa kun mi zad ces bgyi lags sam/ de ni nga rgyal ma mchis pa dang / bsod nams dang ldan pa dang / tshul khrims dang cho ga dang ldan pa dang / dbang po bsrungs pa lags te/ de bas na nga rgyal gyi dbang du gyur pa kun mi zad pa yang ma lags so/ /
dga' ba thams cad bzang ba yin/ /zhes bgyi ba de yang lhag pa yod pa'i don lags kyi dga' ba thams cad kyang bzang ba ma lags te/ bstan pa 'di la pham pa byung ba rnams gos tshon can gyi rtags can rnams dang lhan cig 'khod pa bdag nyid kyis rung bar mthong yang sems can dmyal ba 
rnams su skye bar 'gyur te/ de lta bu dag la bzang zhes bgyis na don dang 'gal bar 'gyur lags so/ /pham pa byed byed pa de dag gos dkar po gyon du 'jug pa de dag ni bzang po'i mchog don rgya chen po bgyis pa lags so/ /pham pa bgyis pa rnams ni mi bzang ba zhes bgyi ste/ 
de dag phung bar bgyid pa de dag ni mi bzang ba zhes bgyi'o/ /de bas na dga' ba thams cad bzang ba ma lags na lha'i yang lha sangs rgyas de bzhin gshegs pas ci las dgongs te/ de skad ces bka' stsal lags/ de nas bcom ldan 'das kyis 'jam dpal gzhon nur gyur pa la 
'di skad ces bka' stsal to/ /sangs rgyas ni rgyu med pa'i don dang 'gal bar mi gsung gi rgyu dang bcas rkyen dang bcas par gsung ste/ rgyal po'i khab na khyim bdag ko ta ka'i bu mo rab bzang pha'i khyim du song nas rab tu 'byung ba'i sems skyes te/ de bzhin gshegs pa'i thad du song 
nas bud med du gyur pa ni gzhan gyi dbang du gyur pa yin la/ skyes par gyur pa ni rang dbang can yin no snyam du bsams nas/ de bzhin gshegs pa dang / chos dang / dge slong gi dge 'dun la skyabs su song ste/ de'i rtog pa thugs su chud nas bcom ldan 'das kyis gzhan 
gyi dbang gyur thams cad sdug /ces tshigs su bcad pa de skad gsungs so/ /byang chub sems dpa' rnams kyi nang na mi'i khyu mchog 'jam dpal legs so legs so/ /sems can thams cad la phan pa'i phyir dgongs pa'i tshig 'di nga la zhus pa legs so/ /de nas 
</page>

 <page>
<ph>298</ph><p>054-149b</p>
bcom ldan 'das kyis yang 'jam dpal gzhon nur gyur pa la tshigs su bcad de bka' stsal pa/ thams cad zas la rten pa yin/ /ser sna med pa thams cad g.yo/ /zas kyi nyes pas nad du 'gyur/ /tshangs par spyod dang 'grogs na bde/ /'jam dpal gyis 
gsol pa/ bcom ldan 'das ci lags/ tsun da'i sbyin pa cher gsol nas zhal zas kyi nyes pas bsnyengs lags sam/ de nas bcom ldan 'das kyis 'jam dpal la 'di skad ces bka' stsal to/ /sems can thams cad kyang zas la rten pa ma yin no/ /ser sna 
med pa thams cad kyang g.yo ba ma yin no/ /thams cad la yang zas kyi nyes pas nad du 'gyur ba ma yin no/ /chos spyod pa rnams dang 'grogs so cog kyang bde ba ma yin no/ /'jam dpal gang gi tshe khyod nad kyis thebs pa de'i tshe nga yang nad kyis thebs so/ /dgra bcom 
dang ni rang sangs rgyas/ /byang chub sems dpa' de bzhin gshegs/ /de dag rtag tu zas med de/ /de ni sangs rgyas chos nyid do/ /dgra bcom pa rnams dang / rang sangs rgyas rnams dang / byang chub sems dpa' rnams dang / de bzhin gshegs pa rnams ni zhal 
zas kyang mi gsol la sbyin pa 'bum phrag mang po yang bzhes par mdzad do/ /sbyin pa blang bar bya ba'i gdams ngag kyang ston par mdzad do/ /sems can rnams sems can dmyal ba dang / /dud 'gro dang / yi dgas kyi rgya mtsho las nges par bsgral ba'i phyir sbyin pa'i pha rol tu phyin 
pa bsngags par yang mdzad la gsol bar yang mi mdzad do/ /de bzhin gshegs pa lo drug gi bar du dka' ba spyad pas nyam chung bar gyur to/ /zhes sangs rgyas la sems can thams cad dang 'dra bar blta bar mi bya'o/ /'dod pa'i chu bo las rgal ba de dag ni brtan po yin te dpa' 
bo de dag ni mi'i yul la spyod pa ma yin no/ /de bzhin du nga'i nyan thos rnams kyi stobs dang spyod yul yang bsam gyis mi khyab po/ /sems can thams cad zas la rten/ /ces bya ba yang lhag ma yod pa'i don yin par shes par bya'o/ /ser sna med pa thams cad g.yo ba yin zhes bya ba 
</page>

 <page>
<ph>299</ph><p>054-150a</p>
de yang lhag ma yod pa'i don yin te bdag la ser sna byed pa mi g.yo ba'i bde bar 'gro ba dam pa 'ga' yang yod do/ /thams cad zas kyi nyes pas nad du 'gyur zhes bya ba de yang lhag ma yod pa'i don yin te tsher mas zug pa la sogs pa'i nad glo bur dag kyang yod do/ /
chos spyod pa rnams dang 'grogs pa thams cad bde zhes bya ba de yang lhag ma yod pa'i don yin te/ 'jig rten pa rnams la yang chos 'dzin pa rnams dang 'tsham pa'i chos rnam pa mang po dag yod de de dag la yang bya ba sna tshogs yod mod kyi smyung ba rnam pa sna tshogs can lus nyon mongs 
pa de dag dang gal te la la zhig 'grogs par gyur na ci bde ba la sten par 'gyur ram/ de lta na ni don dang 'gal bar 'gyur ro/ /de bas na sangs rgyas ni rgyu med par don dang 'gal ba ston par mi mdzad de gdul bar bya ba'i dbang gis rgyu dang bcas rkyen dang bcas par ston par shes par 
gyis shig /'jig rten las 'das pa'i chos ni mchog tu bde ba yin no/ /tshigs su bcad pa 'di ni grong khyer gyen du rgyal zhes bya ba'i bram ze lug dpal zhes bya ba las brtsams nas bstan pa yin te/ bram ze lug dpal zhag bzhi pa'i smyung ba byed cing nga'i thad du 'ongs nas ngas 
de'i zhag bzhi pa'i smyung ba'i lta ba bsal ba'i phyir sems can thams cad zas la rten ces bya ba'i tshigs su bcad pa 'di bstan to/ /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/ /bcom ldan 
'das thams cad ma lus pa ji lta bu lags/ thams cad ces bgyi ba yang ji lta bu lags/ bka' stsal pa/ ma lus pa'i don ni dge ba'i phyogs thams cad rtag pa'o bde ba'o zhes bya ba lta bu'o/ /de ltar na kha cig ni lhag ma yod pa'o/ /kha cig ni lhag ma med pa yin par 
chos 'dod pa'i rigs kyi bus rigs par bya'o/ /gsol pa/ kye ma de bzhin gshegs pa ni sems can thams cad la sgra gcan zin bzhin du gzigs pa lags te bdag shin tu rangs lags so/ /bka' stsal pa/ rigs kyi bu legs so legs so/ /de ltar cha phra bar brtag 
</page>

 <page>
<ph>300</ph><p>054-150b</p>
dgos so/ /gsol pa/ bcom ldan 'das da ni yongs su mya ngan las 'das pa chen po'i mdo chen po'i bsod nams ji ltar skye ba bka' stsal du gsol/ bka' stsal pa/ sangs rgyas kyi yul 'di ni bsam gyis mi khyab pa'i phyir nyan thos dang rang sangs rgyas thams cad kyis kyang mdo 
sde 'di'i ming yang tshig tsam du yang nyan pa rnams la brjod par mi nus so/ /de nas bcom ldan 'das la lha dang mi dang lha ma yin rnams kyis tshig 'thun par tshigs su bcad de gsol pa/ sangs rgyas bsam yas bsam yas chos gsung ba/ /chos dang dge 'dun rtag tu khyod la 
rten/ /de phyir dge slong 'od srung kun dga' bo/ /ma mchis bar du mgon po bzhugs par gsol/ /bi de ha yi rgyal po ma skyes dgra/ /khyod kyi mdza' mchog thugs 'dra che ba yang / /da dung ma mchis mthar thug khyod ma gshegs/ /kun mkhyen khyod kyis bdag cag the 
tshom chod/ /de nas bcom ldan 'das kyis de dag la 'di skad ces bka' stsal to/ /nga yi sras mchog thu bo 'od srung dang / /blo ldan kun dga' khyod kyi the tsom gcod/ /khyod kyis nga yi zhal ltos rtag pa dang / /mi rtag shes byos mya ngan ma byed cig /de nas 'khor de dag thams 
cad kyis bcom ldan 'das la mchod pa chen po byas te bla na med pa yang dag par rdzogs pa byang chub tu smon lam btab nas der sems can gang gA'i klung gtams phrag dkrigs snyed kyi bye ma'i grangs snyed kyis sems bskyed nas byang chub sems dpa'i sa dang po'i gnas thob bo/ /de nas bcom ldan 
'das kyis 'jam dpal gzhon nur gyur pa dang / bram ze che zhing mtho ba 'od srung chen po dang rus gcig pa la bka' stsal te/ mgar ba'i bu tsun da byang chub tu dbang bskur nas byang chub sems dpa' de gsum la bka' stsal pa/ rigs kyi bu dag bag yod par gyis shig /bag yod par gyis 
shig /nga rked pa'i nad drag pos btab ste/ gzhon nu dag nga re zhig thabs kyi nang pho brang du nyal bar 'dod kyis nyal du chug shig 'jam dpal khyod kyis 'khor thams cad la chos ston cig seng ge'i sgra sgrogs shig /gnas brtan 'od srung chen po dang / kun dga' bo gnyis ma 'ongs pa'i bar du 
</page>

 <page>
<ph>301</ph><p>054-151a</p>
ngas khyod la bstan pa 'di gtad kyis nam 'ongs pa na de gnyis la gtod cig ces de skad bka' stsal nas/ bcom ldan 'das gdul bar bya ba'i dbang gis nad pa'i tshul du bzhugs par bstan te gzims khang logs su zur gyis gzims so/ /yongs su mya ngan las 
'das pa chen po'i mdo chen po dam pa'i chos gsung rab thams cad kyi snying por gyur pa rgyud phyi ma lta bu rtogs par dka' ba'i chos kyi 'byung gnas gcig tu de bzhin gshegs pa'i snying po ston pa'i mdo la/ le'u nyi khri lnga stong yod pa las lha dang / mi dang / lha ma yin dang / 
mi'am ci dang / rig sngags 'chang dang / srin po la sogs pa 'dus pas zhus pa zhes bya ba'i le'u rdzogs so// //sho lo ka sum stong dgu brgya mchis/ rgya gar gyi mkhan po dzi na mi tra dang / dz+nyA na gar+b+ha dang / zhu chen gyi lots+tsha ba ban+de de ba tsan dras bsgyur te 
gtan la phab pa// </page>





</text>