
<text>


 <page>
<ph>361</ph><p>080-181a</p>
@##/ /rgya gar skad du/ shrI tsa tur+pI Tha ma hA yo gi nI tan+t+ra rA dza nA ma/ bod skad du/ rnal 'byor ma'i rgyud kyi rgyal po chen po dpal gdan bzhi pa zhes bya ba/ thugs rje chen po 'phags pa spyan ras gzigs dbang phyug la phyag 'tshal lo/ /rnal 'byor ma yi dra ba sdom/ /
ye shes stong pa can dbang phyug /gnas gtsang ma na bzhugs nas su/ /thams cad mkhyen pas 'di skad gsungs/ /sbyangs pa'i yon tan can dang / mi sdug pa dang / 'phyang ba dang / mgrin pa gsum pa can dang / ri rab dang ri rab gtsug tong dang / pad+ma can dang / pad+ma yangs 
pa la sogs pa rnal 'byor gyi dbang phyug bye ba phrag brgyad cu'i nang nas phyag na rdo rje la gzigs nas 'dzum pa mdzad do/ /'dzum pa mdzad ma thag tu 'dir phyag na rdo rje stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ 
lag pa thal mo sbyar nas bcom ldan 'das la 'di skad ces gsol to/ /gsang ba sbyor ba'i mtshan nyid rnams/ /ye shes dbang la nyan par 'tshal/ /sa dang nam mkha' ji ltar lags/ /chu dang me ni ji lta bu/ /'byung dang 'jug pa'i dbugs dag gis/ /bsam gtan ji ltar gzung bar bgyi/ /
yul 'khor skyong ba dang po'i lha/ /dkyil 'khor dag na ji ltar lags/ /ye shes rnam shes lus kyi ni/ /las la sogs pa ji ltar sbyor/ /'khor ba las sgrol mtshan nyid kyi/ /de nyid ji bzhin rdo rjes nyon/ /dbugs kyi yas la sogs thams cad/ /ye shes can gyi las 
su sbyar/ /nyi khri dang ni chig stong dang / /drug brgya ru ni brtsi bar bya/ /chu tshod drug cu'i dbugs rnams kyis/ /nyin mtshan du ni grags pa yin/ /'byung dang 'jug pa'i dbugs rnams ni/ /'byung ba'i grangs kyis brtsi bar bya/ /blo dang ldan pas dbugs gnyis ni/ /'jug 
pa 'byung la thim par bya/ /de bzhin sa ni bcu gnyis la/ /phyi rol mtshan ma bzhag bya ste/ /tshes grangs mtshan ma ji bzhin du/ /re mig bcu gnyis rnams su gzhag /ga rim bcu gnyis rab brtson pas/ /shar nas dpyid zla 'bring sogs gzhag /ro hi ta dang 
</page>

 <page>
<ph>362</ph><p>080-181b</p>
mo hi ta/ /de bzhin b+ha drA br-iSha b+ha/ /kurma ma ka ra ran+Da dang / /mi ki ra de bzhin bi tri ka/ /byA ku swap+na ka ma nA/ /kA ma sa dang bcu dang gnyis/ /'di dag shar sogs re mig la/ /go rims bzhin du dgod par bya/ /ro hi ta la btsas pa'i bu/ /skal ba bzang la de bzhin 
phyug /gdug pa'i sems la nad bu can/ /rtag tu mtha' 'khob gtso bo ste/ /'khrig pa la ni rtag tu dga'/ /thams cad du ni snyan par smra/ /ro hi ta la lha mchod cing / /de bzhin tshe lo bdun cu thub/ /ro hi ta la nor btang na/ /mdza' bo thams cad ldog par 'gyur/ /
ro hi ta la lus rmas na/ /dpal dang kun tu phrad par 'gyur/ /ro hi ta la gnas brten na/ /grogs dang nor gyis rgyas par 'gyur/ /ro hi ta la mgron zhugs na/ /bsam pa thams cad mngon par 'grub/ /bag ma blang dang me yi las/ /zhi ba'i las ni sbyar bar bya/ /mo 
hi ta yi don sbyor ba/ /bgrang ba nyid kyis shes par bya/ /mo hi ta la btsas pa'i bu/ /tshe ni drug cu rtsa lngar grags/ /mang du za zhing sems chung la/ /'khrig pa la ni rtag tu dga'/ /rtag tu gdug cing ca cor ldan/ /mi snyan pa dag smra la dga'/ /khro la nga rgyal snying 
stobs med/ /sdig pa byed cing ngang tshul ngan/ /'khyal ba dang ni tshig rtsub smra/ /mtshon gyis nges par 'chi bar 'gyur/ /yang na tshe lo brgyad cu ni/ /rtsa bzhi dag tu rab tu grags/ /rung ba'i sa ni spong byed cing / /mi rungab la brtson par 'gyur/ /lus kyi yan 
lag rmas na ni/ /'chi bdag dang ni phrad par 'gyur/ /gal te cung zad nor gtong na/ /btang ba slar ni mi ldog go/ /b+ta drA la ni skyes pa'i bu/ /kha zas bzang po zab dang / /bzang po'i las ni byed 'gyur zhing / /lo brgya ru ni 'tsho bar 'gyur/ /dbul la chos ni spyod 
pa dang / /bden par smra zhing snyan par brjod/ /chung ma gcig gis chim pa'i lus/ /bzang por smra ba'i gtso bor 'gyur/ /bzo rnams kun dang dus tshod rig /rtag tu rang gi gnyen dang mja'/ /chad pa gcod pa'i rigs can te/ /de bzhin lus ni chu ru 'chi/ /br-i 
</page>

 <page>
<ph>363</ph><p>080-182a</p>
Sha b+ha la skyes ba'i bu/ /brtson 'grus ldan zhing dgral dpa'/ /sgeg dang nor gyis phyug pa ste/ /chung ma mang du len par 'gyur/ /rtag tu gnyen ni mang ba ste/ /pha yi srog ni 'joms par byed/ /so nam tshod gis 'tsho byed cing / /tshe ni drug cur 'tsho bar 
'gyur/ /snyom las mu cor smra ba dang / /gdug cing las dang dang tshul ngan/ /mtshon gyis 'chi bar 'gyur ba'am/ /yang na srog chags gdug pas so/ /kurma la ni btsas pa'i bu/ /rtag tu sems khral can du gnas/ /chung gis khro zhing chung gis mgu/ /mang du 
smra zhing gnyen la byams/ /drag tu smra zhing lhag par khro/ /phyug cing thams cad gtong la dga'/ /bu dang chung ma 'chi bar 'gyur/ /rtag tu rang gi yul na gtso/ /zhing gis las la sogs pas 'tsho/ /mdze yi nad kyis 'dzin par 'gyur/ /tshe lo brgyad cu lon pa na/ de bzhin 
rang gi yul du 'chi/ /ma ka ra la bcas pa'i bu/ /tshe ni dgu bcu rtsa drug ste/ /tshul khrims phun tshogs bsod nams ldan/ /'dul ba dang ni spyod pa srung / /nor ldan gzugs bzang phun sum tshogs/ /skal ba bzang zhing grags pas mdzes/ /bzo dang sgyu rtsal 
kun la mkhas/ /chung ma gcig ni shin tu gsal/ /rtag tu sems ni lhod pa ste/ /dul ba dang ni bsrung ba ste/ /gnyen gyi nang na gcig pu gtso/ /kun la snyan sogs smra ba dang / /de bzhin g.yul ngor 'chi bar 'gyur/ /tshe lo lnga bcu rtsa lnga dang / /yang na drug cu'am 
sum cu'o/ /raN+Dal ni btsas pa'i bu/ /rtag tu sdig pa'i blo can te/ /sems can rnams la 'khyal bar smra/ /rtag tu dbul zhing kha gsag smra/ /dus kun du ni nad bu can/ /rgyal pos chad pa gcod pa'i bdag /'khrig pa la ni rtag tu dga'/ /gzhan dag la ni yid 
mi rton/ /zol dang bzo sogs kun rig pa/ /bud med rnams la skal ba bzang / /tshe lo lnga bcu rtsa lnga'am/ /yang na drug cu'am sum cur nges/ /mi ki ra la btsas pa'i bu/ /chos shes rang gi rigs kyang mtho/ /lugs kyi bstan bcos phun sum tshogs/ /bzo 
</page>

 <page>
<ph>364</ph><p>080-182b</p>
dang rig pa sna tshogs ldan/ /tshig rtsub smra la drag pa ste/ /shin tu khro zhing 'jigs su rung / /nor nyung gzugs ni bzang ba ste/ /bya ba thams cad myur bar 'grub/ /de yi lus ni rang nyid kyis/ /chu ru mchongs te 'chi bar 'gyur/ /tshe lo brgyad cu rtsa brgyad na/ /yang 
na rgyal po'i khrims kyis gsod/ /bi tri ka la btsas pa'i bu/ /skyes ma thag tu ma ni 'chi/ /pha yang lo ni brgyad na 'chi/ /de bzhin rang gi khyim na gtso/ /khrol rdzas ni nyung bar 'gyur/ /sdig pa la sogs blun dang ldan/ /las dang sems khral chung ba ste/ /dpung rnams 
kyi ni gtso bo nyid/ /tshe lo brgya dang rtsa brgyad na/ /rang gi khyim du 'chi bar 'gyur/ /gnyen rnams kun dang mdza' ba ste/ /sdug phongs rnams la brtse bar ldan/ /byA ku la ni btsas pa'i bu/ /blo chung ngan par smra ba dang / /shes rab zhan cing nad bu can/ /rtag tu grogs 
po ngan dang 'grogs/ /rang gi gnyen byams skal ba bzang / /sdug phongs rnams la rjes su brtse/ /nor dang ba lang shin tu phyug /khyim dang chung ma gsum la sogs/ /skad cig khro zhing nga rgyal ldan/ /dgra yis gzir bas 'jigs par 'gyur/ /pha dang ma ni 
tshe yang ring / /de bzhin lo bdun cu thub/ /tshong gi las kyis 'tsho bar byed/ /lan cig tshong gi rgyu yis 'chi/ /sbyor ba brtsams pa'i mtshan ma la/ /ye shes can gyis bgrang bar bya/ /swap+na la ni btsas pa'i bu/ /dpa' rtul pha rol gnon pa yis/ /dgra rnams 
thams cad sreg par byed/ /mgon med rnams kyi rtsa lag ste/ /dus rnams kun tu dbul pa dang / /sdig pa'i las la nan tan byed/ /bdag nyid seng ger sems pa dang / /tshig rtsub smra la thams cad rig /dus kun du ni nad med cing / /rtag tu longs spyod rnyed 
par 'gyur/ /gzhan la brten pas 'tsho ba dang / /bud med kun la gnod cing spyod/ /tshe lo lnga bcu tham pa ru/ /de ni nges par 'tsho bar 'gyur/ /dgra yi mtshon gyis brgyab nas su/ /'chi bar 'gyur ba gdon mi za/ /kA ma sa la btsas pa'i bu/ /tshe ni drug cu rtsa 
</page>

 <page>
<ph>365</ph><p>080-183a</p>
brgyad 'tsho/ /nor dang 'bru dang grong dang ni/ /phyugs dang rta sogs bzhon par ldan/ /bden par smra zhing chos kyang shes/ /sems can kun la phan par byed/ /rig pa dang ni snyan par smra/ /bstan bcos thams cad shin tu rgyas/ /sems can kun 
la skal ba bzang / /rang gi yul du 'chi bar 'gyur/ /sbyor ba'i mtshan ma bstan pa rnams/ /ngas bstan pa la the tshom med/ /ro hi ta ni lha la mchod/ /mo hi ta ni nor la brkam/ /b+ha drA kha zas bzang po ze/ /br-i Sha b+ha la mang du khro/ /kurma la ni gzhan du sems/ /ma 
ka ra la 'brel bar smra/ /raN+Dal ni sdig sems can/ /mi ki ra ni 'khrig la brten/ /bi tri ka ni gnyid log cing / /byA ku li ni bla rdol lo/ /swap+na la ni rang nyid sems/ /kA ma glu dang klog 'don byed/ /ro hi ta la zhi ba'i las/ /de bzhin br-i Sha rgyas pa ste/ /ma kar 
ni dbang dang 'byor/ /b+ha drA la ni mngon spyod bya/ /mo hi ta yis bskrad pa ste/ /kurma la ni bcing ba'i las/ /raN+Das dbye bar shes par bya/ /byA ku la ni smran sbyar bya/ /ra yi khyu mchog grub pa ste/ /bdud rtsi sbyor bas skye mi 'gyur/ /shar la sogs pa'i phyogs bzhag 
nas/ /snga dro mkhas pas brtsi bar bya/ /ro hi ta la nor byin na/ /rdzu 'phrul dag ni rgyas par 'gyur/ /mo hi ta la nor bsdus na/ /gzhan gyis dgag par mi nus so/ /b+ha drA la ni khyim brtsams na/ /dpal dang yang dag 'phrad par 'gyur/ /br-i Sha lha yi rnal 'byor gyis/ /
sngags ni kun tu 'grub par 'gyur/ /kurma'i sbyor bas pag ma blang / /thams cad du ni 'bral mi 'gyur/ /ma ka ra la zhing btab na/ /gdon mi za bar 'bru rnams 'phel/ /raN+Da bud med bgrod byas na/ /shi bar gyur kyang mi gtong ngo / /mi ki ra la tshong byas na/ /
gtam pa de ltar len par snang / /rtag tu brtan par gzhag bya ba'i/ /las tshogs bi tri ka las bzung / /bya ku li las mgron zhugs na/ /'tshe ba med par gnas su phyin/ /swap+nas thams cad kun tu ni/ /nges par rtag tu mngon par 'ong / /kA ma la ni nor 
</page>

 <page>
<ph>366</ph><p>080-183b</p>
btang na/ /btang ba slar la ldog mi 'gyur/ /ro hi ta la nor rgyas bu/ /mo hi ta ni 'jog po yin/ /stobs kyis rgyu ba b+ha drA'i gnas/ /de bzhin pad+ma br-i Sha b+ha/ /kurma pad+ma chen po ste/ /ma ka ra ni dung skyong ngo / /raN+Da dung skyong chen po ste/ /mi ki ra ni rigs ldan no/ /pi tri 
mgo brgya ba yin te/ /byA ku la ni 'khyil ltung yin/ /swap+na 'jigs pa zhes bya ste/ /kA ma dus kyis 'chi bar 'dod/ /'di dag dus sbyor rim pa bzhin/ /bye brag tu ni shes par bya/ /ra yi khyu mchog grub pa ste/ /bdud rtsi'i sbyor bas skye mi 'gyur/ /gang gi mche bas 
mngon zin na/ /'chi bdag dang ni phrad 'gyur ba'o/ /dug bsdu pa yi sbyor pa dag /gzhan la dug ni sbyar bar bya/ /dus kyi mtshan ma ji bzhin du/ /go rims rim pa bzhin du bya/ /dpyid zla 'bring sogs rim bzhin du/ /nyi ma byang du 'gro ba'i tshe/ /ji lta'i dus bzhin 
mtshan ma ni/ /rim gyis rim gyis sbyar bar bya/ /nyin mo'i chu tshod so sor ni/ /mkhas pas bcu gnyis bzhi bsgyur bya/ /mtshan mo drug dngabacu gsum bsgyur/ /chu tshod mkhas pas brtsam par bya/ /re mig dag ni gnyis pa la/ /dus la mkhas pas dus tshod bya/ /
nyin mo drug dang bcu gnyis bsgyur/ /chu tshod kyi ni mtshan mar bya/ /bzhi dang bcu gsum bsgyur ba ni/ /mtshan mo chu tshod du ni brtag /bdag dang bcu gnyis bsgyur bdag /nyin mo ru ni brtag par bya/ /gnyis dang bcu ni gsum bsgyur ba/ /mtshan mo'i chu tshod du ni brtag /
chu tshod sum cu tham pa ni/ /dbus kyi bi shug nyis par sbyar/ /gnyis mtha' bcu ni gsum po dag /nyin mo chu tshod shes pa sta/ /brgyad dang bcu ni gnyis po dag /de yi mtshan mo'i mtshan mar bya/ /bzhi dang bcu gsum mtshan ma ni/ /nyin mo yi ni chu tshod de/ /
drug dang bcu ni gnyis bsgyur ba/ /mtshan mo'i chu tshod mtshan ma bya/ /drug dang bcu ni gsum bsgyur ba/ /nyin mo yi ni shes bya ste/ /bzhi dang bcu ni gnyis bsgyur ba/ /mtshan mo'i chu tshod du ni grags/ /byang du bgrod pa bshad nas ni/ /de bzhin gzhan gyi dus shes bya/ /
</page>

 <page>
<ph>367</ph><p>080-184a</p>
bzhi dang gsum bsgyur chu tshod ni/ /nyin mo yi ni bshad pa yin/ /drug dang bcu ni gnyis bsgyur ba/ /mtshan mo yi ni mtshon par bya/ /gnyis dang pa cu ni gsum bsgyur ba/ /de bzhin nyin mo'i chu tshod yin/ /brgyad dang bcu ni gnyis bsgyur ba/ /chu tshod 
mtshan gyi rab tu grags/ /bcu ni gsum gyis bsgyur ba dag /bi shu nyin mo'i chu tshod de/ /de bzhin mtshan gyi na chu tshod kyang / /bcu ni gsum du bsgyur bar bya/ /de bzhin pi shu bar ma gnyis/ /brgyad dang bcu ni gnyis bsgyur ba/ /nyin mo yi ni bsam par bya/ /
gnyis dang bcu ni gsum bsgyur ba/ /mtshan mo'i chu tshod du ni brtag /drug dang bcu ni gnyis bsgyur ba/ /nyin mo'i chu tshod rim pa yin/ /bzhi dang bcu ni gsum bsgyur ba/ /de bzhin mtshan mo'i chu tshod de/ /sum brgya lnga bcu rtsa gnyis kyi/ /chu tshod kyis ni dus 
rnams 'da'/ /chu tshod drug cu'i grangs kyis ni/ /nyin mtshan phrugs gcig du ni spyar/ /zla ba'i go rims ji bzhin du/ /rim pa de bzhin mtshan ma bya/ /chu tshod dbugs sogs rdzog pa dang / /bi shu ma gtogs rim 'phel bri/ /las dang las min bye brag 
bzhin/ /dbugs kyi rim gyis gzung bar bya/ /kha dngar sogs dus tshigs dang / /bgrod pa gnyis kyis mtshon par bya/ /gnyis po dag ni bcus bsgyur ba/ /de bzhin lo yi chu tshod de/ /de yi mtshan ma ldan pa yis/ /nyin mtshan gyi ni dbugs su brtsi/ /ngag gi 
dbang phyug kun bzung nas/ /dbyangs kyi mtshan mar mngon par bzhag /ma ning gnyis ni spangs nas su/ /sa yi dbang phyug kun tu gzhag /a yi rim pa la bab na/ /dpal dang mngon par mnyam 'grogs shing / /nor rnyed pa ni snang ba ste/ /skal ba bzang por 
gdon mi za/ /A yi re mig la bab na/ /rims dang nad kyis gzir ba dang / /'jigs shing skrag par snang 'gyur ba/ /A zhes bya bar nges pa ston/ /yi ge i la ba bgyur na/ /rgyal pa'i dpal ni ster 'gyur te/ /kun nas nor na rnyed pa dang / /gang zhig bsam pa 
</page>

 <page>
<ph>368</ph><p>080-184b</p>
des 'grub 'gyur/ /yi ge I la par gyur na/ /zla ba drug na 'chi ba dang / /de bzhin dgras ni gzir ba dang / /me yis 'jigs pa shes par bya/ /yi ge u la bab gyur na/ /dpal dang grogs mo rnyed pa dang / /nor dang 'bru ni 'phel par 'gyur/ /dpa' rnams 
kyang ni rnyed par 'gyur/ /U la gal te ba bgyur na/ /de ni dgra yis 'tshe bar 'gyur/ /bran bza' dang ni gnyen mtshan rnams/ /'jigs shing skrag par snang bar 'gyur/ /yi ge e la bab gyur na/ /'phral du skye bo skal can 'gyur/ /skyes pa pud med dag gi 
ni/ /mchod pa'i gnas ni thob par 'gyur/ /e+e yi mtshan ma la lhung na/ /dgra dang rgyal po'i 'jigs pa dang / /lus can rkun pos gzir 'gyur zhing / /nad dang rims kyis thebs par 'gyur/ /o yi mtshan ma la bab na/ /gnas kyi dbang po 'gyur ba dang / 
nor dang 'bru ni rnyed 'gyur zhing / /yid 'ong rig pa de bzhin no/ /o+o yi mtshan ma la bab na/ /'thab mo dang ni dgras 'tshe zhing / /gnas las nyams dang brdeg 'tshog dang / /byas pa chud ni zor par 'gyur/ /yi ge a~M la bab gyur na/ /bran bzang dag ni rnyed 'gyur 
zhing / /bu dang rig pa rnyed 'gyur te/ /de bzhin grogs po rnyed par 'gyur/ /ji ltar sngon gyi a zhes pa/ /de bzhin tha ma'ang gzung bar bya/ /drug 'gyur du ni bzhag nas su/ /lnga pa de ni sum 'gyur bya/ /sum brgya drug cu bsres nas ni/ /sa bzhin du ni bcad nas 
su/ /yi ge lhag ma bzung byas te/ /dge dang mi dge mtshan par bya/ /yang na ri mo kyag kyog bri/ /dbyangs kyi dang po la sogs pa grang / /yang na me tog gtor nas ni/ /de bzhin sa ni mtshon par bya/ /snga dro ro hi ta dus su/ /bden pa thams cad blta bar bya/ /
rnal 'byor bstan bcos rab tu bsngags/ /bdag gi gdan gyi rab tu byed pa las rim par phye ba ste dang po'o// //ye shes de ni byi brag dag /bcom ldan 'das la nyan par 'tshal/ /lus kyi mtshan ma ji lta bu/ /de nyid gang la brten par bgyi/ /
</page>

 <page>
<ph>369</ph><p>080-185a</p>
lus kyi mtshan ma ston pa rnams/ /nyon cig rdo rje rgyal po che/ /lus kyi mtshan ma mngon bstan gyis/ /gang zhig shes pa tsam gyis ni/ /'chi ba'i dus la bab par gnas/ /dbugs ni rnam par rgod tsam gyis/ /lus can zla ba drug gis 'chi/ /
'jigs pa cung zad mthong min par/ /'gram pa'i mtshams ni bye 'gyur na/ /de tshe dus la bab par 'gyur/ /dbugs ni chad cing chad gyur pa/ /snga dro ro hi ta dus su/ /mtshan ma dag ni brtag par bya/ /sna yi bar na chad gyur na/ /nyi ma bdun na gdon mi za/ /mig gi 
chu ni chad gyur na/ /de bzhin nyi ma lnga yis 'chi/ /'gram pa'i logs kyi mtshan ma yis/ /zhag gcig las ni mi 'tsho'o/ /rna ba'i chol zangs ltebs pa yis/ /chu tshod ldan gdon mi za/ /'dir ni lce yi thig nag gis/ /lus can zhag gnyis 'chi bar 'gyur/ /
steng 'og so ni 'thams pa na/ /zhag gsum 'chi bdag phrad par 'gyur/ /mgrin pa'i logs kyi phyi rol rtsas/ /zla ba phyed na gdon mi za/ /brang gi dra ba zhom gyur na/ /zla byed sman pas gsor mi rung / /sen mo khrag ni med pa yis/ /lus can nyi ma brgyad na 'chi/ /
'chi ba'i mtshan ma brgyad bcas pa/ /'chi ba'i dus bab mtshon par bya/ /sna yi par sha chad pa la/ /ye shes sa bon gyis gzir bya/ /mig gi chu ni chad pa la/ /rdo rje ma yi sa bon gzung / /mkhur tshos logs kyi mtshan ma la/ /drag mo'i sa bon gzir bar bya/ /rna ba'i 
chol zangs zhum pa la/ /ro langs ma yi sa bon dgod/ /lce yi thig nag 'di la ni/ /gtum mo'i sa bon bsam par bya/ /so dang so ni 'thams pa la/ /seng ge ma yi sa bon brdeg /mgrin pa'i logs kyi phyi rol rtsa/ /stag mo'i sa bon brdeg par bya/ /brang gi dra 
ba zhom pa la/ /ce spyang sa bon gzung par bya/ /lag pa'i sen khrag med pa la/ /'ug pa ma yi sa bon gzung / /'chi ltas yan lag mtshan ma ni/ /sa bon de dag dgod pas bsrung / /phyi nas ye shes 'khor lo ni/ /bri ba'i cho gas rnam shes bsrung / /ma bsregs 
</page>

 <page>
<ph>370</ph><p>080-185b</p>
kham phor gnyis bzung la/ /gur gum ro tsa na yis ni/ /'og gi cha ni re mig dgu/ /de bzhin steng la bcu gnyis bya/ /dbus su ming ni bris nas su/ /sa bon gyis ni mngon par bskor/ /phyag 'tshal dbyangs kyi dang po ste/ /bsrung ba'i tshig ni sngon du bya/ /
sangs rgyas lnga sogs ldan pa yi/ /sa bon mtha' ru gnas pa ste/ /sreg byed yi ge de yi mtha'/ /steng sogs myu khyud dbyangs yig dgod/ /kha ba gnyis 'gyur sa bon dang / /lha mo rdo rje ma zhes bya/ /sangs rgyas lnga yid sa bon ldan/ /thams cad phyag 
'tshal sreg byed mtha'/ /dbyug pa 'jig rten dbang phyug mgon/ /gya gyu phyag na rdo rje yin/ /de bzhin lus ni 'jam pa'i mchog /mgo dang dpung ba byams pa ste/ /steng du 'bar ba ma yig ste/ /'khor ba thams cad sgrol byed pa'o/ /de la shar gyi phyogs 
gnas pa/ /lha mo rdo rje mkha' 'gro ma/ /byang du drag mo zhes bya ba'i/ /sa bon nyid ni sbyar bar bya/ /nub kyi phyogs su gnas pa ni/ /ro langs ma yi sa bon sbyar/ /lho yi phyogs su gang gnas pa/ /gtum mo'i sa bon rdzogs par bstan/ /sa bon mngon du 
bstan pa bzhin/ /dbang ldan du ni seng ge ma/ /me mtshams stag so dgod bya ste/ /bden bral du ni ce spyang ma/ /rlung du hU~M byed 'ug pa mo/ /mtshams na gnas pa'i sa bon ni/ /bzhi po'i drug po'i dngos su ni/ /phyogs dang phyogs mtshams ji bzhin du/ de 
bzhin sa bon dgod par bya/ /steng gi gnas ni bcu gnyis la/ /dbyangs kyi sa bon gzhag par bya/ /phyag 'tshal bsreg pa mtha' dang bcas/ /phyogs su ma ning gzhag par bya/ /'bar ma 'jib ma zhes bya dang / /de bzhin 'phrog byed mkha' 'gro ma/ /phyag 
'tshal sreg pa mthar gnas pa/ /ji lta'i gnas bzhin gzhag par bya/ /shar phyogs mkha' 'gro ma yi gnas/ /byang du gnas pa 'bar ma ste/ /nub tu 'jib mar yang dag gsungs/ /lho ru 'phrog byed dgod par bya/ /dbus su ming ni bri bya ste/ /'og tu ji 
</page>

 <page>
<ph>371</ph><p>080-186a</p>
bzhin steng de bzhin/ /gnyi ga kha ni spyar nas su/ /skud pa dmar pos dkri bar bya/ /kun nas mnyam pa'i gnas su ni/ /tsan+dan dmar pos byugs nas su/ /sna tshogs me tog 'dug pa dang / /drir bcas nyer spyod gtor ma byin/ /dbus su 
'khrul 'khor bzhag nas ni/ /mkha' 'gro ma lngas bskor bar bya/ /bdag nyid rdo rje can sbyor pas/ /rdo rje sems dpa' bdag ces brjod/ /rdo rje lag ni lag rtse ru/ /rdo rje bsams nas reg byas la/ /dbus su bstan pa'i sa bon ni/ /brgyad brgya ru ni bzlas 
par bya/ /tshe rabs snga ma'i sdig la sogs/ /lha la sogs la bsgo bar bya/ /yan lag thams cad gzir ba dang / /'chi ba'i dus bab 'byung mi 'gyur/ /'tshe med nad ni thams cad dang / /nad pa glor gzhag sbyar na ni/ /dus rnams kun tu nad mi 'byung / /
lus can tshe ni zad ba yang / /zla ba drug tu gnas par 'gyur/ /gnas gzhan du ni bzhag nas su/ /rtag tu mchod la brtson par bya/ /rdo rje'i rgya ldan sbyor ba yis/ /rnam shes gang du'ang 'gro mi 'gyur/ /gzhan yang bdag gi dbugs dag ni/ /der ni rab 
tu brtag par bya/ /dbugs kyi gnas ni mtshungs pa na/ /thams cad grub par gsungs pa yin/ /g.yas la g.yas su gnas pa dang / /blo ldan g.yon la g.yon du gnas/ /der gnas na ni smra byed pa/ /thams cad 'grub pa nyid du 'gyur/ /dbugs dang 
'dri ba mi mthun pa/ /dngos grub ring pa mtshon par bya/ /skad cig srog gi rab sbyor ba/ /sbyor ba gnyis ni shes bya ste/ /skad cig la ni bya ba kun/ /rgyas par 'gyur bar rab tu grags/ /srog la bya ba gang byas pa/ /grub pa ring par the tshom med/ /mche ba la 
sogs bsams nas dug /der ni gso ba dag tu bya/ /sbyor sogs sngar kyi mtshan nyid can/ /thams cad rig pas klu la bsgo/ /sbyor ba bzhi la sos btab pa/ /'chi par 'gyur ba the tshom med/ /dug bsdu pa yi sbyor ba yis/ /gzhan ma thams cad gso 
</page>

 <page>
<ph>372</ph><p>080-186b</p>
bar bya/ /sos btab lus la kun rig pas/ /sa bon gyis ni dgod par dgod/ /yi ge brgyad kyi sngags dag ni/ /yan lag brgyad po rnams su dgod/ /kha dog dkar po bsams pa yi/ /sa bon rnams kyis yid dug dbrog /dkyil 'khor dbus su 
gnas pa yis/ /ye shes kyis ni rnam shes pa cing / /yan lag bsgyur ba'i sbyor byas nas/ /de 'og phyi rol brtsam par bya/ /chu dang 'o ma bsres pa yis/ /sa snod yongs su dgang bar bya/ /zla ba'i dkyil 'khor gyis brgyan pa'i/ /dbus su pad+ma bsam 
par bya/ /gdugs dkar po yis brgyan pa yi/ /rdo rje mkha' 'gro ma de bsgom/ /phyag gnyis sems dpa'i skyil krung bcas/ /sprul gyi rgyan gyis rnam par bklubs/ /kha T+wA~M ga dang thod pa dang / /shin tu mdzes pa'i na bza' bklubs/ /klu brgyad kyi ni mgo bo 
bsnams/ /pad+ma yi ni gdan la mnan/ /shar du nor rgyas bu bsam bya/ /de bzhin byang du 'jog po'o/ /nub tu stobs kyis rgyub ste/ /lho ru pad+ma blta bar bya/ /dbang ldan du ni pad+ma che/ /me mtshams su ni dung skyong ngo / /bden bral rigs ldan zhes bya ba/ /rlung 
mtshams 'khyil ba ltung pa'o/ /klu brgyad po ni bsams nas su/ /mgo bo rnams ni mnan par bsgom/ /rdzas rnams kun gyis mchod nas su/ /me tog spos sogs gtor ma sbyin/ /bdag nyid lha yi rnal 'byor ni/ /rdo rje mkha' 'gro ma ru bsam/ /rma bya 
sgro yi chun po yis/ /chu yi sbyor bas drang bar bya/ /kun nas rkang bar drangs nas su/ /rkang ba nas ni chur thim bya/ /oM hrI TaT+Ta t+Tar hU~M phaT swA hA/ rdo rje sems dpar mngon sbyor ngas/ /'bum phrag la sogs bsnyen pa bya/ /oM bA su ki ri hrI TaT+TaN+Tar hU~M hU~M hU~M phaT swA hA/ oM tak+Sha ka hrI 
TaT+TaN+Ta ra swA hA/ oM ka rko Ta ka hrI TaT+TaN+Ta ra swA hA/ oM pad+ma hrI TaT+TaN+Ta ra swA hA/ oM ma hA pad+ma hrI TaT+TaN+Ta ra swA hA/ oM sha kha pA la hrI TaT+TaN+Ta ra swA hA/ oM b+h+yo ku li kA ya laM hrI TaT+TaN+Ta ra swA hA/ oM hu lun ke hrI TaT+TaN+Ta ra swA hA/ oM hrI TaT+TaN+Ta ra hU~M hU~M hU~M phaT phaT phaT a mu ka s+ya ni ra bi shaM ku 
</page>

 <page>
<ph>373</ph><p>080-187a</p>
ru hU~M phaT swA hA/ zhes brjod cing / 'o ma'i dbus su drangs pa yis/ /'phral du 'o ma nag por 'gyur/ /yungs kar me tog dkar po dang / /tsan+dan dag gis bsres pa yis/ /'chi bas zin pa'i snying ga ru/ /gsang sngags zlos shing brdeg 
par bya/ /snying ni 'phar ma thag tu yang / /ye shes pa sbams te bsrung bar bya/ /rnam shes bsdams pa tsam gyis kyang / /de bzhin dbugs ni g.yo bar 'gyur/ /dbugs ni rnam par g.yos pa yis/ /bdag gi dbugs kyis gzir bar bya/ /dbugs kyis gzir ma 
thag tu yang / /rkang lag la sogs 'dar bar 'gyur/ /yan lag thams cad 'dar ba na/ /bdag nyid dbyangs ni blang bar bya/ /hU~M gi klu ni blangs nas su/ /se gol gsum gyis bslang bar bya/ /'chi bas zin pa bslang nas ni/ /de yi yan lag bsrung bar bya/ /bsdus nas klu yi gnas su ni/ /
'o ma de ni dpo bar bya/ /zla ba'i dkyil 'khor dbus gnas pa'i/ /rdo rje sems dpar mngon sprul pa/ /'bum phrag gsum ni bzlas pa yis/ /sngon du bsnyen pa la sogs bya/ /de nas sgrub pos dug bsdus na/ /'grub 'gyur 'di la the tshom med / /kha dang thig le 
gnyis dag dang / /steng dang mgrin pa sna rtse dang / /snying ga lte ba gsang ba dang / /rkang pa'i mthe bo dag tu ni/ /zin pa gso bar mi bya ste/ /'chi ba nyid kyi rgyu ru gsungs/ /nyon cig rgyal po rdo rje che/ /char ba dbab pa'i tshog mchog /chu 'gram dang ni nye ba yi/ /sa 
phyogs nyams ni dga' ba ru/ /bla re dag ni bres nas su/ /dar dbyangasasna tshogs dbyangs pa ru/ /kha dog sna lngaRa btsos pa yi/ /tshon gyi las ni brtsam par bya/ /gru bzhi ba la sgo bzhi pa/ /klu brgyad kyis ni rnam par bklubs/ /mgo bo gnyis ni sgor bcas te/ /
mjug ma gnyis kyis grwa ru mdud/ /shar du rgyal ba bzang po ste/ /dpal dang dga' bo byang du'o/ /nub tu tshar 'bebs sdug pa ste/ /brtan dang drag po lho ru'o/ /klu brgyad kyi ni ra ba ste/ /phyogs la sogs par rigs brgyad dgod/ /nor rgyas bu ni shar du ste/ /
</page>

 <page>
<ph>374</ph><p>080-187b</p>
'jog po byang du dgod par bya/ /nub kyi phyogs su stobs kyis rgyu/ /lho yi phyogs su pad+ma ste/ /dbang ldan du ni pad+ma che/ /me mtshams dung skyong dgod par bya/ /bden bral du ni rigs ldan te/ /rlung mtshams 'khyil ba ltung ba'o/ /sbrin gyi dbang phyug rgyal po brgyad/ /
phyogs brgyad nas ni dgug par bya/ /sgra sgrogs rmugs pa de bzhin du/ /drag po 'khyil pa stug po dang / /gtum po char 'bebs rab gang ba/ /brgyad po rgyal po zhes bya'o/ /shar la sogs pa'i phyogs dgod pa/ /ji bzhin phyogs kyi mdog tu bsam/ /dbus 
su rdo rje mkha' 'gro ma/ /pad+ma'i gdan la yang dag bzhugs/ /kha T+wA~M ga dang rnal 'byor snod/ /sbrul gyi rgyan gyis rnam par bklubs/ /sku mdog dkar po shin tu 'bar/ /shin tu mdzes pa'i na bza' bsnams/ /pad+ma sprul gyis bskor nas su/ /sprul ni 
gdan du sbyar bar bya/ /mchod pa rgya chen bshams nas ni/ /'o ma la sogs snod brgyad bzhag /me tog bdug sogs dri dang ni/ /mar me sna tshogs rig pas mchod/ /ye shes mkha' 'gro bdag bsgom pa'i/ /ye shes can gyi rnal 'byor 
pa'i/ /oM b+hur+b+hu ba swA hA/ nye bar spyod pa'i sngags so/ /oM bA su ki hU~M swA hA/ oM ta k+Sha ka hU~M swA hA/ oM karko Ta hU~M swA hA/ oM pad+ma hU~M swA hA/ oM ma hA pad+ma hU~M swA hA/ oM sha~M kha pA la hU~M swA hA/ oM ku li sha bA la hU~M swA hA/ oM hu lun+d+ha hU~M swA hA/ klu'i 
rgyal po brgyad kyi sngags so/ /oM g+hi lhi g+hi lhi/ bar+Sha bar+Sha pa ya/ hU~M hU~M hU~M/ ho ho ho/ Tha Tha Tha swA hA/ sprin gyi rgyal po brgyad kyi sngags so/ /lag pa kun tu bskor nas su/ /phyogs brgyad du ni bstan par bya/ /sprin gyi rgyal po brgyad kyi phyag rgya'o/ /g.yon 
pa khu tshur bcangs nas su/ /mthe'u chung dang mthe bong brgyad/ /g.yas pa sprul mgo gdengs nas su/ /mthe bong steng du gung mor sbyar/ /klu'i rgyal po brgyad kyi phyag rgya'o/ /o~M badzra Ta ki nI/ bar+Sha bar+Sha ba ya hU~M phu swA hA/ rtsa ba'i sngags so/ /sngon du bsnyen 
</page>

 <page>
<ph>375</ph><p>080-188a</p>
pa 'bum phrag ni/ /gsum du byas nas bzlas pa bya/ /rnal 'byor can gyi las 'di rnams/ /char 'bebs pa yi cho ga mchog /gzhan yang dge dang sdig pa yi/ /pho nya'i mtshan ma bshad par bya/ /mig yon mgo dkar sgur po dang / /'jigs 
pa'i gos dang dbyug pa thogs/ /bud med rnams dang 'grogs te 'ong / /ngu zhing skra ni lhug pa sogs/ /gcer bu ngan gyis smra ba dang / /sbyor bzhis 'chi ba ston pa yin/ /pho nya ji bzhin bdag nyid la/ /brtags nas rnam pa gnyis su bya/ /de tshe sngags pa 
'grogs 'dod na/ /grub pa nyams par the tshom med/ /bdag gi gdan gyi rab tu byed pa zhes bya ba las rim par phye ba gnyis pa'o// //rnal 'byor brtson pa'i khyad par dag /bcom ldan 'das la nyan par 'tshal/ /gang gis sngags rnams 'tshal 
bar bgyi/ /ye shes gzung ba ji ltar lags/ /nyon cig rdo rje de kho na/ /de bzhin lha yi bdag nyid do/ /dang por stong nyid bsgoms pa yis/ /lus can dri ma bkru bar bya/ /dang po gzugs ni stong sogs bya/ /ji srid bcwa brgyad nyid yin te/ /gzugs 
khams zhes bya stong pa ste/ /de nyid du ni sgra yang bya/ /dri khams zhes bya stong pa ste/ /de nyid du ni ro yang bya/ /reg bya'i khams ni stong pa ste/ /de nyid du ni gzugs kyang bya/ /mig gi bdag nyid stong ba la/ /dbus na rnam shes ji ltar yod/ /nyan pa'i 
bdag nyid stong pa la/ /dbus na rnam shes ji ltar yod/ /mnam pa'i bdag nyid stong pa la/ /dbus na rnam shes ji ltar yod/ /lce yi bdag nyid stong pa la/ /dbus na rnam shes ji ltar yod/ /lus kyi bdag nyid stong pa la/ /dbus na rnam shes ji ltar 
yod/ /yid kyi rang bzhin stong pa la/ /dbus na ji ltar brtag par bya/ /yid ni nam mkha' thim nas su/ /thams cad stong par bsam par bya/ /gling dang ri rab la sogs pa/ /steng dang 'og dang bar gyi ni/ /khams gsum stong par bsgoms pa yis/ /
</page>

 <page>
<ph>376</ph><p>080-188b</p>
thams cad zad pa nyid du bya/ /phyogs bcu'i 'jig rten khams kun gyi/ /gzugs la sogs bzang par bsgom/ /bdag gi dngos po zang bya ste/ /dngos po 'dres par dmigs par bya/ /sbyor ba mnyam par kun bsams te/ /rnal 'byor ba ni mkhas pa 
yis/ /mnyam nyid stong par bsams nas su/ /de yi dbus su bltas nas kyang / /de la mtshan ma brtag par bya/ /mar me'i 'od kyis zhi ba ste/ /ser po dngul gyis rgyas par 'gyur/ /nyi ma'i dkyil 'khor snang ba ni/ /chags pa la sogs 'grub par 
'gyur/ /mthar ni du pa gnag mthong na/ /mngon spyod du ni rab tu grags/ /rlung gi mdog ltar 'khrugs pa yis/ /de yi mod la bskrad par 'gyur/ /zla ba dkar po'i 'od zer lhar/ /thams cad du ni dkar mthong nas/ /rnal 'byor grub par shes par bya/ /
blo ldan 'gro ba'i yang dag gnas/ /de 'og rnal 'byor las byung ba'i/ /myu gu la sogs mngon par bsam/ /gang zhig stong shes bsgom pa yi/ /myur du sems dpa' grol bar 'gyur/ /ye shes kyis ni shes bya ba lta/ /shes byas 'gro ba brtag par bya/ /
pa dang ma ni bsad bya ste/ /bram ze gtsang ma gnyis bzung nas/ /rgyal po yul 'khor bcas bcom na/ /mi de dag par 'gyur zhes bya/ /bdag gi gdan gyi rab tu byed pa las rim par phye ba gsum pa'o// //nyon cig rdo rje ji bzhin lam/ /gnyis 
spabs gnyis su med pa ste/ /'khor ba'i rgya mtshor rab 'jigs pas/ /chu yi dgra ni dam pas gang / /dbus su bying ba'i lus can rnams/ /sgrol ba'i mtshan nyid ces byar brjod/ /mtshon byas mtshan nyid mtshon pa po/ /rnam shes kyis ni ye shes te/ /
ye shes kyis ni shes bya blta/ /shes byas 'gro ba brtag par bya/ /'gro ba brtags pa'i sems kyis ni/ /ji ltar 'dod bzhin mngon par 'gro/ /zhags pas glang chen myos bcings ltar/ /'khor ba'i zhags pas gnod rmongs pas/ /rnal 'byor pa ni 
</page>

 <page>
<ph>377</ph><p>080-189a</p>
stong phrag gcig /tshe rabs snga ma'i 'gro bar 'gro/ /sngon du mtshan nyid bstan pa bzhin/ /mnyam nyid stong par bsams nas su/ /stong pa'i zhing la sogs lus la/ /blo dang ldan pas sa bon gdab/ /dper na gdol ba'i khad pa mer 
bsregs pa/ /lha yi byin gyis bslabs par rab tu brjod/ /rigs can dge dang mkhas pa kun du gnas/ /de bzhin ting nge 'dzin gyis kun bshig nas/ /sa bon dgod pas rab tu dgod par bya/ /steng du me yi sa bon brtag /sa yi sa bon rnam pa gnyis/ /
mig gnyis su ni sbyar bar bya/ /stong sogs rlung gi sa bon ni/ /sna dang rna ba dag la bsam/ /bdud rtsi'i chu yi sa bon ni/ /lce yi dbang so dbang phyug gtso/ /gang gis brtsegs pa rim bzhin gzung / /gnas bzhi ru ni sbyar bar bya/ /mgrin par gti mug sa 
bon te/ /de bzhin dpung par nyon mongs so/ /snying ga'i phyogs su g.yo ba ste/ /lte ba'i rtsa bar phyug yin no/ /yan lag brgyad du sa bon ni/ /brgyad po bkod pas bsrung bar bya/ /ye shes mkha' 'gror bdag byas te/ /lus ni sa bon ldan par bya/ /
nyi ma'i dkyil 'khor gyis brgyan pa/ /pad+ma yi ni stan la bzhugs/ /gdugs ni dkar pos steng du g.yogs/ /btso ma'i gser ltar 'bar pa'i 'od/ /zhal gsum phyag ni drug pa ste/ /sems dpa'i skyil krung yang dag bzhugs/ /steng du rdo rje dbu rgyan 
can/ /dar gyi thod ni mdzes par bcings/ /spyan gsum khro zhing bzhad pa ste/ /shin tu mdzes pa'i na bza' gsol/ /ral gri dgra sta rdo rje dang / /g.yon pa'i sdigs mdzub nyid dang ni/ /shak+ti kha T+wA~M bsgreng ba ni/ /mtshan ma'i phyag rgya mngon par bsnams/ /
sangs rgyas sprin ni 'phros pa yis/ /sems can rnams kyi don mdzad brtson/ /'od zer sna tshogs 'bar ba ru/ /dbugs mi g.yo bar bsgom par bya/ /yid kyi ye shes rnam shes dag /shel dang 'dra bar bsam par bya/ /A li kA li rab sbyor bas/ /de yi 
</page>

 <page>
<ph>378</ph><p>080-189b</p>
sa bon bzung byas te/ /smin par thigs pa'i gnas dag tu/ /ye shes can gyi sa bon bsgom/ /sangs rgyas lnga yis brgyan pa yi/ /yi ge'i sa bon bzlas par bya/ /rlung dang me yi mdun don la/ /rdo rje me yi sa bon bskul/ /sgra dang thig les yang dag mnan/ /
char pa'i rgyun zhes bya ba brjod/ /thog mar bla ma'i yi ge gzhag /sreg byed yi ge mthar bzlas bya/ /ting nge 'dzin dang ldan pa yi/ /blo gros can gyis sum 'bum bzla/ /bzlas dang ldan pa'i rnal 'byor ba/ /de yis bsam pa thams cad 'grub/ /las brgyad 
la sogs dngos grub rnams/ /sngon du bsnyen pa la sogs bya/ /de 'og las rnams pa rtsam byas na/ /'grub 'gyur 'dir ni the tshom med/ /rmongs par bya ba'i bye brag ni/ /nyon cig rdo rje de kho na/ /bcings pa rnams kyi bye brag dang / /sngon du rdo rje'i tshig brjod 
la/ /sde mtshan dang po'i dang po bzung / /de bzhin sde tshan bzhi pa yi/ /yi ge dang po bzung nas ni/ /nyis 'gyur re pha steng du gzhag /de bzhin i dang re phar sbyar/ /gang zhig sde tshan gnyis pa yi/ /yi ge gnyis pa thig le can/ /lcags kyu yis ni gzir 
bar bya/ /bzhi pa yi ni gsum par bcas/ /lan gnyis su ni bzlas par bya/ /sangs rgyas lnga yis brgyan pa dang / /sngon du phyag 'tshal yi ge ste/ /yi ge drug po mtha' ru sbyar/ /sa bon 'di bzlas rnal 'byor pas/ /dngos po thams cad bcing bar 'gyur/ /
lag gnyis sor mo pa snol nas ni /de nyid bza' blta bur sbyar/ /khro bo dang ni dbu ma brkyang / /gnyis ka phan tshun drud par bya/ /'di ni chen po'i phyag rgya ste/ /'od zer 'ar ba'i phreng ba 'khrug /dgra yi mgrin pa la sogs pa/ /dngos po thams cad yid 
kyis rol/ /de nas chu la sogs ba kun/ /rab tu bcing ba bshad par bya/ /gang yang snga tshan tha ma ni/ /yi ge gsum pa gzung bar bya/ /de bzhin snga tshan gsum pa yi/ /yi ge gsum pa nyid dang ni/ /de yi sa bon gsum pa la/ /steg du a zhes bya 
</page>

 <page>
<ph>379</ph><p>080-190a</p>
bar sbyar/ /sde tshan lnga pa'i dang po la/ /lcags kyu yis ni gzir bar bya/ /gsum pa chu yi sa bon dang / /tsheg drag yi ge dbus byas te/ /mtha' ma rdo rje can dang sbyar/ /re ba glon lcags kyu can/ /mtha' ni drag po'i yi ge dang / /dang por 
phyag 'tshal gzhag par bya/ /bcing ba yi ni sngags su grags/ /lag gnyis thal mo sbyar nas su/ /srin lag gnyis ni phan tshun dkri/ /khro bo gnyis kyis mnan par bya/ /mthe bo gnyis ni dbus su sbyar/ /de nyid du ni mthe chung sbyar/ /rgod ma kha yi phyag 
rgya 'di/ /'od zer 'bar ba'i phreng ba can/ /phyogs bcu'i gnas su 'bar ba yis/ /sprin gyi lha tshogs sreg par byed/ /char pa bcing la sogs dus su/ /phyag rgya 'di ni sbyar bar bya/ /sgrub pos 'bum phrag gcig bzlas pas/ /sngon du bsnyen pa la sogs 
bya/ /bdag gu gdan zhes bya ba'i rab tu byed pa bzhi ba'o// //lha yi gzugs ni ji lta bu/ /bcom ldan 'das las nyan par 'tshal/ /zhi ba'i sbyin sreg la sogs dang / /gtor ma ldan pa ji ltar lags/ /gzugs sogs bsam pa rtse gcig pa/ /
nyon cig rdo rje da kho na/ /sngags dang phyag rgya sbyin sreg gi/ /bzlas dang bsam gtan bsgom pa rnams/ /sngon du me yi las sogs la/ /blo ldan bzlas pa shes par bya/ /sa ni sbyangs ma thag tu yang / /stegs bu'i mtshan nyid 'bad de bya/ /sor brgyad lhag ni yan 
chad du/ /khru gang tsam nas brtsams nas su/ /ji snyed khru stong bar du gzung / /brgyad pa dgra ni 'joms pa ste/ /de bzhin bcu pas rgyas par 'gyur/ /bcu gnyis pas ni dbang du sdud/ /bcu bzhis de bzhin zhi ba nyid/ /mtheb sor bcu drug tshad kyis ni/ /rigs 
rnams mngon par 'phel bar byed/ /mtheb sor bcwa brgyad gnas kyis ni/ /ba lang rigs sogs mngon par 'phel/ /thab khung sor ni nyi shu pas/ /grong khyer dang ni yul 'khor zhi/ /rgyar ni cha gsum ba gos pa las/ /cha gnyis su ni brko bar bya/ /brkos 
</page>

 <page>
<ph>380</ph><p>080-190b</p>
pa yi ni brgyad cha yis/ /khung bu yi ni kha khyer bya/ /kha khyer gyi ni phyed pa yis/ /phyi rol gyi ni mu khyud bya/ /mu khyud cha brgyad ldan pa la/ /pad+ma'i 'dab de cha brgyad bya/ /pad+ma yi ni phyi rol du/ /sor gcig pa yir ba bya/ /thab khung nang du rdo rje rnams/ /pad+ma'i nang 
du gzhag par bya/ /mngon spyod la ni gru gsum ste/ /zhi ba la ni gru bzhi'o/ /kun nas zlum po dbang du sdud/ /rgyas pa la yang de bzhin no/ /bskrad la zla ba phyed pa ste/ /dgug dang bcing la zur brgyad pa'o/ /rim gyis rim gyis sbyar par bya/ /zhi dang rgyas dang 
dbang sogs rnams/ /sangs rgyas lnga yi mtshan ma rnams/ /ji bzhin phyogs su dgod par bya/ /kha khyer ni gnas bzhi ru/ /sangs rgyas mtshan mas brgyan par bya/ /zla phyed rdo rjes shin tu mdzes/ /grwa dang grwa ru rnam par gzhag /ji bzhin stan gyi gnas 
su yang / /mtheb sor bcu gnyis dag dang ni/ /dbangs su khru phyed ldan pa yi/ /ti se'i gangs ni mdzes par gzhag /'dab ma brgyad kyi gnas rnams su/ /lha mo rnams ni ri ma bzhin dgod/ /rnal 'byor pa yis de yi tshad/ /khyad par du ni sbyar bar bya/ /
o~M hi li hi li ki li be tA li hU~M phaT/ nye bar spyod pa'i sngags so/ /ye shes mkha' 'gro bsgom pa yis/ /rang gi lus ni bsrung bar bya/ /bdag gi yan lag brgyad po ru/ /thams cad bkod pas bsrung bya ste/ /lce la chu ni nyid dang ni/ /nam mkha' rna ba sna 
dag la/ /sa ni mig tu sbyar bar bya/ /de bzhin mi ni tshangs pa la/ /mgrin par rmongs pa'i ded dpon te/ /g.yo ba snying la gnas pa'o/ /nyon mongs thong ka kun tu'o/ /lte ba'i rtsa bar phyugs yin no/ /yan lag brgyad kyis bsrung ba 'di/ /lha rnams su ni 
shas bya ba la/ /ba dan gsum gyi phyag rgya yis/ /yan lag brgyad du gtugs te bsrung / /ye shes mkha' 'gro'i bdag nyid du/ /bdag nyid lus ni sprul byas te/ /kun+da zla ba ltar dkar zhing / /rgyan rnams kun gyis rnam par bklubs/ /sems dpa'i skyil 
</page>

 <page>
<ph>381</ph><p>080-191a</p>
krud phyag gnyis pa/ /shin tu mdzes pa'i bza' ma na bas/ /phyag na kha T+wA~M rdo rje ste/ /'bar ba'i phreng ba kun tu gsal/ /rang gi lus ni mnyam bzhag pas/ /dbugs mi g.yo bar bsgom par bya/ /de nas sa ni spyang bya ste/ /oM ha na ha na 
krod+ha hU~M phaT/ lag pa g.yas brkyang byas te/ /rdo rjer bsgoms nas sa la bsnun/ /sa sbyangs pa'i sngags dang phyag rgya'o/ /lag gnyis khu tshur kha sbyar te/ /gud mo gnyis brkyang kun tu bstan/ /phyag rgya 'di ni dag khyed pa'o/ /o~M shrI swA hA/ mar sbyang 
ba'i sngags so/ /o~M a swA hA/ rdzas bkru ba'i sngags so/ /o~M dzriM swA hA/ 'bru sbyang ba'i sngags so/ /o~M ku ru ku ru swA hA/ zas mchog la sogs pa'i rdzas sbyang ba'i sngags so/ /o~M a swA hA/ ya ma shing sbyang ba'i sngags so/ /me dbus pad+ma bsams 
nas su/ /me yi lha ni dgug par bya/ /g.yon pa khu tshur bcings nas su/ /khro bo dang ni dbu ma brkyang / /dbu ma'i chigs na gsum pa la/ /khro bo bsams te btsugs bas dgug /o~M A ga ts+tsha A gats+tsa ag+ne dzaHswA hA/ pad+ma'i gdan la bzhugs pa ru/ /
thab khung dbus su bsgom par bya/ /bgrad phreng spyi blugs bu ram mdog /ral pa'i thor tshugs ser skyar ldan/ /shin tu mdzes pa'i na bza' bklubs/ /'od zer me ltar kun tu 'bar/ /me yi dbus su bsgom par bya/ /der ni ji ltar 'byor ba dang / /dngos 
po lnga yis mchod nas su/ /me dbus me lha'i lca la ni/ /kun nas sreg blugs gsum gsum bya/ /lag gnyis thal mo spyar nas su/ /pad+ma'i tshul du cung zad dbye/ /dbu ma kun tu brkyang bar bya/ /o~M dzu hu dzu hu ag+ne swA hA/ me'i snying po'i sngags dang phyag 
rgya'o/ /de nas 'bad pas se go la gsum/ /gtogs pas 'bar bar thim par bsgom/ /me yi gnas su kun rig pas/ /de nas sbyang ba brtsam par bya/ /o~M hU~M Ta Ti hU~M phaT/ rdo rjer bcas pa'i lag pa yis/ /me tog yungs kar chu yis ni/ /phyogs 
</page>

 <page>
<ph>382</ph><p>080-191b</p>
kun tu ni gtor nas su/ /me yi nang du blugs par bya/ /sbyang ba'i sngags dang phyag rgya'o/ /o~M badzra prA kA ra hU~M phaT/ lag g.yon thal mo phar bstan te/ /g.yas ba chur bstan rgyab sbyar nas/ /dbang ldan phyogs sogs bskor bar bya/ /ra ba'i sngags dang 
phyag rgya'o/ /lag pa gnyis ni brkyang nas su/ /phan tshun rtse mo reg par bya/ /o~M dzru~M swA hA/ rdo rje dra ba'i sngags dang phyag rgya'o/ /g.yon pa'i khu tshur bcangs nas su/ /mthe bong 'og tu brkyang par bya/ /o~M pru~M swA hA/ phur bu'i sngags dang phyag rgya'o/ /nyi 
ma'i dkyil 'khor gyis brgyan pa'i/ /me dbus pad+ma bsams nas su/ /gdugs dkar po yis g.yogs pa yi/ /rdo rje dbus su bsgom par bya/ /rdo rje rtse mo lnga pa ste/ /kha dog dmar sogs bsam par bya/ /'od zer sna tshogs 'bar ba las/ /nyi ma'i 
dkyil 'khor dbus su ni/ /rdo rje'i gzugs su bskyed nas su/ /rang gi dbugs las byung ba yi/ /sbyor ba'i gdan la byung ba yis/ /las kyi mdog tu bsgom par bya/ /phyag gnyis kha T+wA~M rdo rje bsnams/ /thams cad rgyan gyis rnam par bklubs/ /rdo rje'i 
gzugs ni bskyed nas su/ /rang gi dbugs las byung ba yi/ /bdag gi lus ni gang yin la/ /ye shes mkha' 'gro bstim par bya/ /me yi dbus su kun rig pas/ /sna tshogs dngos po mchod par bya/ /o~M ThaHThaHThaHswA hA/ dgang blugs kyi sngags so/ /
g.yas su dbyug pa bsam par bya/ /de bzhin g.yon du snod ni sbyang / /o~M hU~M swA hA/ rtsa ba'i sngags dang phyag rgya'o/ /lag pa g.yas pa brkyang pa dang / /o~M pra tIts+tsha su gan+d+ha hU~M swA hA/ zhes bya ba ni dri'i sngags dang phyag rgya'o/ /brkyang ba de nyid kyi mthe bong 
dang khro bo sbyar ba dang / o~M puSh+pa mA le hU~M swA hA/ zhes bya ba ni me tog gi sngags dang phyag rgya'o/ /khu tshur de nyid las mthe bong brkyang ba dang / o~M tik+Sh+Na dI pe hU~M swA hA/ zhes bya ba ni mar me'i sngags dang phyag rgya'o/ /me tog gi phyag rgya de nyid las dbu ma 
</page>

 <page>
<ph>383</ph><p>080-192a</p>
bsgreng ba dang / oM d+hU be shwa ri hU~M swA hA/ zhes bya ba ni bdug pa'i sngags dang phyag rgya'o/ /lag pa gnyis ka brkyang ste mthe bong dang / gung mo bskyod pa dang / o~M ku ru ku ru ma hA pa liM hU~M swA hA/ zhes bya ba ni gtor ma'i sngags dang phyag 
rgya'o/ /me yi kha yi nang du ni/ /lan re bzlas shing lan re bzhin/ /dbus su gong bu bsreg par bya/ /bdun las lhag ma kun bzung nas/ /dbus su gong bur na par ni/ /gong ma'i tshul gyis gnas pa ni/ /'bad de rdzogs pa'i mtha' ru ni/ lhag 
ma dag ni bsreg par bya/ /bsreg pa zin nas lha rnams ni/ bdag gi lus la thim par bsgom/ /dgang blugs kun la rdzogs pa ru/ /sngags dang phyag rgyas rdzogs par bya/ /snod ni mar gyis bkang nas su/ /me yi dbus su blugs nas kyang / /drangs 
nas dbugs ni stongs 'gyur te/ /rang gi lus la thim par bya/ /de nas rang gi lus nyid du/ /mkhas pa yis ni bsgom par bya/ /dbus su me yi lha nyid ni/ /mkhas pa yis ni bsams nas kyang / /lhag ma lan gsum bsregs nas su/ /mchod de 
gtor ma sbyin par bya/ /bkra shis dbyangs ni blangs nas su/ /der ni phyag rgya sbyar bar bya/ /sbyin sreg las kyis phye ba gzhan/ /mdor bsdus rgyas pa min par bshad/ /sA lu 'bras dang so ba dang / /ti la dkar po dang yungs kar dang / /nas dang dUr ba'i 
sa bon bcas/ /mar dang 'o mar bsres nas su/ /sbrang rtsi bsres ba'i 'o thug ni/ /khyad par du ni bsreg par bya/ /'o ma can gyi shing lnga las/ /sor mo bcu bzhir ldan pa'i tshad/ /zhi ba'i dus la bab pa na/ /bsreg pa'i cho ga'i mchog yin no/ /til 
nag po dang ma sha dang / /sA lu dmar po'i zan dang ni/ /dri dang gur gum 'o ma ni/ /mar dang sbrang rtsir bsres ba dang / /mar dang ldan pa'i 'o thug dag /khyad par du ni bsreg par bya/ /'o ma can gyi shing lnga las/ /yam shing sor bcu'i tshad dang bcas/ /
</page>

 <page>
<ph>384</ph><p>080-192b</p>
gal te rgyas pa'i las 'dod na/ /sgrub pos khyad par bsreg par bya/ /til ni dmar dang gnag pa dang / /nA ga ge sar pri yang ku/ /de bzhin ske tshe'u su dang / /sbrang rtsi dang ni mar sar sbyar/ /thang shing dang ni n+ya gro dang / /klu shing dang ni ba sha ka/ /yam 
shing sor mo bcu gnyis pa/ /chags pa'i las la mchog yin no/ /til nag po dang ma sha dang / /pa la ta ka nag chen 'bras/ /tsha ba'i mar nag khrag dang ni/ /bsres pa yis ni byugs pa dang / /lung tang shing dang skur po'i shing / /ba lo ta ka ku li'i shing / /
yam shing sor brgyad pa yi tshad/ /mngon spyod las la rab tu grags/ /yungs kar mon sran gre'u dang se'u/ /lam gyi rdul dang bsres pa dag /khrag dang kha ba'i mar nag gis/ /de ni bsgo bar rab tu grags/ /gser shing dang ni ba sha ka'i/ /yam shing 
der ni bzung nas ni/ /de nyid las la bsreg bya ba/ /bskrad pa dag la rab tu grags/ /nya dang sha la sogs pa'i rdzas/ /bag phye 'bru rnams thams cad dag /khrag dang sbrang rtsis bsgos pa dang / /bya rog gi ni sgro dag dang / /bya rog tshang gi shing pu dang / /so shing 
'chos nas bor ba ste/ /'di dag bcing ba'i las rnams la/ /brtson dang ldan pas sbyor pa bya/ /de nas gzhan yang khyad par du/ /sbyin sreg mtshan nyid bshad par bya/ /zho dang mar dang sbrang rtsi yis/ /bsgos pa yi shri ba la ni/ /byang chub shing gi yam 
shing la/ /lnga brgya ru ni bsreg par bya/ /de yi dbus su mnyam bzhag nas/ /smon lam btab ste khrus byas na/ /rgyal srid nyams pa'ang myur du ni/ /sa gsum rgyal po dbang du 'gyur/ /mar dang 'o ma sbrang rtsir bcas/ /lo ta'i yam shing me la ni/ /
brgya phrag brgya ru mngon bsregs na/ /shin tu myur bar dpal ldan 'gyur/ /bya ba gang dang gang bsams pa/ /de de thams cad 'dir 'grub 'gyur/ /de nas yongs gzung slob ma yi/ /mtshan nyid dag ni bshad par bya/ /yan lag thams cad yongs 
</page>

 <page>
<ph>385</ph><p>080-193a</p>
su rdzogs/ /dul zhing spyod pa zhi ba dang / /chos gsum la ni mngon par dad/ /theg pa che la rtag tu dga'/ /sngags dang rgyud kyi sbyor ba shes/ /bzo dang sgyur rtsal thams cad mkhas/ /bsam gtan sbyor ba mngon par dga'/ /thos dang 
klog sogs gus dang bcas/ /dus rnams kun tu bla mar gus/ /sbyin sogs dge ba'i las la brtson/ /'dod la dga' ba ma yin zhing / /longs spyod la ni brten pa min/ /khro dang nga rgyal med pa dang / /dang tshul ngan ma ni tshig rtsub min/ /sems can kun 
la smod pa dang / /lha dang bla ma de bzhin te/ /gdug sems can dang ngang tshul can/ /rtag tu sdig pa'i blo dang ldan/ /'khyal pa dang ni tshig rtsub smra/ /'di lta bu dag spang bar bya/ /gzhan gyi gdan gyi rab tu byed pa las rim par phye ba dang po'o// //
nu yi sbyin sreg ji lta bu/ /lha las gzigs mo nyan par 'tshal/ /chu yi sbyin sreg la sogs pa'i/ /mtshan nyid dag ni ji ltar lags/ /chu sogs yang dag mtshan nyid rnams/ /nyon cig rdo rje de kho na/ /bla re dag ni bres nas su/ /sna tshogs gos 
rnams rab tu dbyangs/ /shin tu yangs shing gru bzhi par/ /kun tu dri yis byug par bya/ /dbus su chu yi snod sogs la/ /dri ni dkar pos byugs nas su/ /chu dang 'o mar bsres pa yis/ /snod ni mdzes par dag par bya/ /bum pa dag ni brgyad po yang / /phyogs 
brgyad dag tu gzhag par bya/ /dri yi cu yis rab tu dgang / /kha ni shing lo sar pas brgyan/ /bdag nyid ye shes mkha' 'gro ru/ /skad cig gis ni bskyed nas su/ /me tog bdug spos dri sogs pa'i/ /dngos pos bdag nyid mchod byas pa'i/ /de 'og 
phyi rol gzhag pa yis/ /chu yi las rnams sbyar bar bya/ /lag gnyis thal mo sbyar nas su/ /pad+ma'i tshul du cung zad dbye/ /oM ka ma le b+hi swA hA/ pad+ma'i sngags dang phyag rgya'o/ /zla ba'i dkyil 'khor gyis brgyan pa'i/ /pad+ma chu yi nang bkod la/ /gdugs 
</page>

 <page>
<ph>386</ph><p>080-193b</p>
dkar po yis g.yogs pa yi/ /sa bon dbus su bsgom par bya/ /rang gi dbugs las byung ba yi/ /sa bon las ni gzugs su bskyed/ /sems dpa'i skyil krung phyag gnyis ldan/ /rgyan rnams kun gyis rnam par bklubs/ /phyag gnyis rdo rje dbyug 
pa bsnams/ /kha dog dkar po shin tu mdzes/ /bzhad cing la sgeg dang bcas/ /shin tu mdzes pa'i na bza' gsol/ /dam tshig phyag rgya sogs bstan zhing / /dam tshig sngags dang sbyar bar bya/ /lag gnyis phan tshun khu tshur bcings/ /mdzub 
mo gnyis ni brkyang nas su/ /mdzub mo gnyis kyis mdud par bya/ /dam tshig phyag rgyar rab tu grags/ /oM sa ma ye tiSh+Tha hU~M phaT/ dam tshig gi sngags dang phyag rgya'o/ /shar gyi bum pa rdo rje ma/ /byang du drag mo zhes bya ba/ /nub tu ro langs ma 
yin te/ /lho phyogs su ni gtum mo gnas/ /seng ge zhes bya dbang ldan du/ /de bzhin me mtshams stag mo'o/ /bden bral na ni ce spyang mo/ /hU~M byed 'ug pa rlung gi phyogs/ /so so so sor mtshan ma dang / /dam tshig phyag rgyar bstan par bya/ /rang gi 
gzugs kyi sku mdog ldan/ /sngags dang phyag rgya bstan pa'o/ /me tog bdug spos dri la sogs/ /mkhas pa yis ni mchod par bya/ /rdo rje khu tshur gnyis bcings la/ /g.yon pa snying gar bzhag nas su/ /g.yas pas steng nas dbub par bya/ /rtsa 
ba'i phyag rgyar rab tu grags/ /oM dzruM hU~M swA hA/ rtsa ba'i sngags dang phyag rgya'o/ /kun+da la sogs me tog dkar/ /rtse mor dUr ba btsugs nas su/ /lha mo'i dbu steng rdo rje yi/ /cod pan la ni gtor bar bya/ /gsang sngags lan re bzlas nas su/ /lan 
re'i sbyor bas dbul bar bya/ /lan grangs khri yi las kyis ni/ /thams cad rig cing tshe 'phel 'gyur/ /ka ra bI ra'i me tog dmar/ /dUr ba dang ni ldan pa yi/ /las ni khri phrag byas pa yis/ /khyim rnams zhi bar rab tu grags/ /nA ga puSh+pa'i ya ma shing gi/ /
</page>

 <page>
<ph>387</ph><p>080-194a</p>
'o mar sbags te dbul bar bya/ /las 'di khri phrag byas pa yis/ /grong ni zhi bar byed par 'gyur/ /pad+ma yi ni yam shing rnams/ /khri phrag du ni bzlas nas su/ /las rnams kun la sbyar byas na/ /yul phyogs zhi bar byed par 'gyur/ /bri 
yang+ku dang bil ba dang / /de bzhin ut+pal ku mu ta/ /rgyal po'i las la sogs sbyar nas/ /pha rol yul 'khor 'joms par 'gyur/ /sngags pas rtag tu skyong chu gtor/ /bye brag tu ni rgyas par 'gyur/ /gzhan gyi gdan gyi rab tu byed pa las rim par 
phye ba gnyis pa'o// //'khor ba'i pha rol sgrol mtshan nyid/ /nyon cig rdo rje rgyal chen po/ /dngos dang dngos med rnam par grol/ /dag dang ma dag rab tu spangs/ /dngos po gnyis ni rab spangs pas/ /gnyis med chos zhes bya ba ste/ /
gzugs stong thog mar mthar thug dang / /dbu ma mnyam par gnas pa'o/ /dag dang ma dag dbu ma ni/ /'ba' zhig gis ni mnyam par blta/ /bsten dang bsten med dbu ma yi/ /mnyam nyid ye shes las byung ba/ /lus ni mnyam par gnas pa ste/ /
ngag kyang mnyam par gnas nas su/ /mnyam nyid ye shes las byung bas/ /mnyam pa'i lta bas blta bar bya/ /mnyam pa'i lta ba ji lta bu/ /bcom ldan 'das la nyan par 'tshal/ /gnyis med chos zhes bgyi ba yi/ /bdag nyid ji ltar 'tshal bar bgyi/ /
gnyis med ye shes mtshan nyid ni/ /ji bzhin de nyid rdo rjes nyon/ /dngos po gnyis ni rab spangs la/ /ye shes can gyis gnyis med chos/ /rnal 'byor kun gyi 'og ma ru/ /dag pa rnam gsum brjod par bya/ /o~M swa b+hA ba shud+d+haHsar+b+ba d+harmA swa b+hA ba shud+d+ho\u0f85haM/ 
oM badzra shud+d+haHsar+b+ba d+harmA badzra shud+d+ho\u0f85haM/ o~M yo ga shud+d+haHsar+b+ba d+harmA yo ga shud+d+ho\u0f85haM/ bla med nyid du bya ba'i phyir/ /thal mo sbyar nas de dag brjod/ /yid du 'ong ba'i sa phyogs kyi/ /gnas dag tu ni brten nas su/ /bla re dag ni bre bar bya/ /sna tshogs gos 
</page>

 <page>
<ph>388</ph><p>080-194b</p>
ni dbyangs nas su/ /bdag rgyal mtshan bsgreng bar bya/ /g.yer ka drangs mdzes byas la/ /gnas bcu dag ni kun tu yang / /de bzhin dri yi dkyil 'khor bya/ /skad cig rnal 'byor tshul gyis ni/ /rang gi lus ni bsam par bya/ /ye shes mkha' 'gro 
bzung nas ni/ /bdag nyid mchod pas mnyes par bya/ /lag pa gan rkyal bzhag nas su/ /der ni rdo rje brtag par bya/ /gnas lnga dag tu bstim par bya/ /sa 'og tu ni spyang bar bya/ /phyag 'tshal 'joms pa'i mtha' ldan pa'i/ /hU~M zhes bya ba sbyar bar 
bya/ /lhun po'i steng du bsam bya ba/ /kha dog bzhi sogs ldan pa yi/ /gser las byung ba'i grong khyer ni/ /rin chen bdun la sogs pas sngas/ /g.yer ka'i dra ba'i phreng ba can/ /mnyam zhing ji ltar 'dod pas dbyangs/ /phyag rgya kun gyi thog 
mar ni/ /dam tshig phyag rgya bcing bar bya/ /rdo rje khu tshur gnyis bcing la/ /g.yon pa snying gar bzhag nas su/ /g.yas pa mchan khung gzhug par bya/ /dam tshig phyag rgya shes par bya/ /phyag 'tshal bsreg pa'i mtha' ldan pa'i/ /ji ltar rdo rje 
dngos sa bon/ /sngags dang phyag rgya 'di yis ni/ /de bzhin dam tshig bstan par bya/ /seng ge'i gdan ni rnam pa lnga/ /gnas ldan dag tu sbyar bar bya/ /nyi ma'i gdan ni bsams nas su/ /gdugs dkar po yis brgyan par bya/ /rang gi dbugs 
las byung ba yi/ /ye shes mkha' 'gro dbus su bsam/ /zhal gsum phyag ni drug pa ste/ /sems dpa' yi ni skyil krung can/ /skra grol bas ni g.yogs pa ste/ /sangs rgyas lnga yis mdzes par bya/ /kha dog sngon mo drag chen mo/ /sprul 
gyi rgyan gyis rnam par bklubs/ /bzhad dang khro dang sgeg pa yi/ /zhal gsum po ni spyan gsum po/ /ha har bzhad cing gtsegs pa ste/ /na bza' dmar pos shin tu mdzes/ /kha T+wA~M gyen du bsgreng ba dang / /gnyis pa na ni dgra sta nyid/ /gsum 
</page>

 <page>
<ph>389</ph><p>080-195a</p>
pa na ni rdo rje thogs/ /g.yon pas dril bu sgra sgrogs shing / /gnyis pa na ni snod nyid de/ /gsum pas de bzhin ral gri 'phyar/ /'od zer sna tshogs 'bar ba ru/ /dbus su mkhas pas bsgom par bya/ /ye shes kyi ni shar phyogs 
su/ /bdag gi chu las byung ba ste/ /kha dog dkar po shin tu mdzes/ /skra grol ba ni rnam par bklubs/ /phyag gnyis sems dpa'i skyil krung bcas/ /rgyan rnams kun gyis brgyan pa ste/ /phyag na kha T+wA~M rnal 'byor snod/ /shin tu mdzes pa'i 
na bzas bklubs/ /'od zer sna tshogs 'bar ba yi/ /rdo rje mkha' 'gro ma bsgom bya/ /ye shes kyi ni byang gi char/ /bdag gi me las byung ba yi/ /kha dog ser po shin tu mdzes/ /sems dpa' yi ni skyil krung can/ /skra grol bas ni shin tu brgyan/ /
sprul gyi rgyan gyis rnam par bklubs/ /sku la na bza' mdzes pa man pas/ /phyag gnyis kha T+wA~M rnal 'byor snod/ /mkha' 'gro drag mo zhes bya bsgom/ /ye shes kyi ni nub phyogs char/ /bdag gi rlung las byung ba yi/ /phyag gnyis sems dpa'i skyil 
krung can/ /kha dog dmar po kun tu 'ong / /kha T+wA~M rnal 'byor snod bsnams shing / /skra grol bas ni mdzes pa ste/ /lus kun sprul gyi rgyan gyis brgyan/ /shin tu mdzes pa'i na bza' gsol/ /'od zer sna tshogs 'bar ba yi/ /mkha' 'gro ro langs 
ma bsgom bya/ /ye shes kyi ni lho yi char/ /sa yi ye shes las byung ba/ /phyag gnyis sems dpa'i skyil krung can/ /kha dog sngon po shin tu mdzes/ /kha T+wA~M rnal 'byor snod bsnams shing / /rgyan rnams kun gyis bklubs pa ste/ /skra grol bas 
ni shin tu mdzes/ /ha har rgod pas 'jigs par mdzad/ /'od zer sna tshogs 'bar ba yi/ /mkha' 'gro gtum mo zhes byar bsgom/ /bdag dngos lnga las byung ba yi/ /mkha' 'gro ma ni lnga zhes bya/ /lnga po lnga ru bsgom par bya/ /gzugs 
</page>

 <page>
<ph>390</ph><p>080-195b</p>
sogs shin tu mdzes pa yin/ /dbang ldan gyi ni phyogs kyi char/ /seng ge'i gdod ni bsam par bya/ /kha dog dkar zhing ser ba ste/ /glang po yi ni stan la bzhugs/ /rdo rje lcags kyu sdigs mdzub can/ /shin tu mdzes pa'i na bza' gsol/ /'od 
zer sna tshogs 'bar ba yis/ /'bar ba'i lus can bsgom par bya/ /me mtshams stag mo zhes bya ba/ /rin chen bdun gyi stan la bzhugs/ /phyag gnyis kha dog dkar zhing sngo/ /shin tu mdzes pa'i na bza' gsol/ /lag na lcags kyus brgyan pa 
ste/ /g.yon pa sdigs mdzub zhags pa can/ /'od zer sna tshogs 'bar ba yi/ /'bar ba' lus can bsgom par bya/ /bden bral lha mo ce spyang mo/ /ha ha bzhad pas 'jigs par mdzad/ /ma hA yi ni gdan la bzhugs/ /mdog ni dmar zhing 
sngo ba ste/ /sku la na bza' mdzes pa gsol/ /phyag gnyis lcags kyu zhags pa dang / /sdigs mdzub kyis ni shin tu mdzes/ /sbrul gyi rgyan gyis rnam par bklubs/ /'od zer sna tshogs 'bar ba yi/ /'bar ba'i lus can bsgom par bya/ /rlung 
mtshams lha mo 'ug pa mo/ /kha dog ser zhing dmar ba ste/ /klu yi stan la yang dag bzhugs/ /rgyan du'ang de nyid sbyar bar bya/ /phyag gnyis sems dpa'i skyil krung can/ /sdigs mdzub lcags kyu zhags pa bsnams/ /'od zer sna tshogs 'bar ba 
yi/ /'bar ba'i lus can bsgom par bya/ /dbus kyi mkha' 'gro ma brgyad kyi/ /phyi rol dag ni rnam bzhi la/ /shar du mkha' 'gro rgyal dbang mo/ /phyag gnyis kha dog dkar po ste/ /yi dgas kyi ni stan la bzhugs/ /sbrul gyi rgyan gyis bklubs 
pa ste/ /shin tu drag cing skra grol pas/ /'od zer sna tshogs yang dag 'bar/ /lag gnyis kha ru bcug nas ni/ /ha har bzhad pas shin tu 'bar/ /byang na 'bar ma rgyal dbang mo/ /kha dog ser mo shin tu 'bar/ /spyi bo'i steng du lag pa gnyis/ /
</page>

 <page>
<ph>391</ph><p>080-196a</p>
thal sbyar mar me lta bu 'bar/ /drag mo'i gzugs can tshig pa ste/ /shin tu mdzes pa'i na bzas brgyan/ /yi dgas kyi ni stan la bzhugs/ /'od zer me ltar 'bar pa bsgom/ /nub kyi lha mo 'jib byed ma/ /kha dog dmar mo 'jigs 
byed can/ /yi dgas kyi ni stan la bzhugs/ /rab tu mdzes pa'i go bgos shing / /yi dgas stan la kun tu gnon/ /lag tu skud pa dmar khyer zhing / /thal mo sbyar te khrag 'thung ma/ /drag mo me ltar 'bar ba'i 'od/ /lha mo 'jib byed rab tu grags/ /
ngag 'phrog ma ni lho phyogs su/ /kha dog nag mo mnyam pa'i 'od/ /yi dgas stan la gnas pa yi/ /skra ni gyen du 'bar brgyan pa'i/ /rab tu mdzes pa'i dmar po'i gos/ /sbrul gyi rgyan gyis brgyan pa yi/ /sdigs mdzub gtun shing lag na thogs/ /
rnam par rmongs ba'i sems can sgrol/ /drag mo me ltar 'bar ba'i 'od/ /thams cad kun nas mkhas pas bsgom/ /de dag gi ni gzugs mdun du/ /dam tshig dag ni bstan par bya/ /rlung dang me yi bdun don la/ /rdo rje ma yi sa bon dbye/ /sgra dang 
thig le yang dag mnan/ /char ba'i rgyun zhes bya bar brjod/ /phyag 'tshal dang po sreg byed mtha'/ /ye shes mkha' 'gro'i sa bon yin/ /dbyangs thog dang po'i sa bon ni/ /phyag 'tshal dang po sreg byed mtha'/ /shar phyogs rdo rje mkha' 'gro ma'i/ /
sa bon du ni rab tu grags/ /dbyangs yig yi ge gnyis pa ni/ /phyag 'tshal sreg byed sbyar bar bya/ /'di ni byang gi phyogs gnas pa/ /mkha' 'gro drag mo'i sa bon yin/ /sa bon dag ni 'di nyid la/ /dbyug pa glo ru gzhag par bya/ /phyag 'tshal dang po 
sreg byed mtha'/ /nub phyogs ro langs ma yi yin/ /sa bon dag ni 'di nyid la/ /steng du thig le sbyin par bya/ /phyag 'tshal sreg pa mthar sbyar pa/ /lho phyogs gtum pa mo yi yin/ /ma ning sa bon dang po ni/ /phyag 'tshal sreg byed mtha' dang 
</page>

 <page>
<ph>392</ph><p>080-196b</p>
sbyar/ /dbang ldan lha mo seng ge ma'i/ /sa bon du ni rab tu grags/ /ma ning sa bon gnyis pa ni/ /phyag 'tshal sreg byed mtha' dang sbyar/ /me mtshams lha mo stag mo yi/ /de kho na nyid sa bon bshad/ /de bzhin ma ning sa bon gsum/ /phyag 'tshal 
sreg byed mtha' dang spel/ /bden bral lha mo ce spyad ma/ /khyad par gyi ni sa bon yin/ /ma ning yi ge bzhi pa la/ /phyag 'tshal sreg byed mtha' dang sbyar/ /rlung mtshams hU~M byed 'ug pa mo'i/ /sa bon du ni rab tu sbyar/ sde chen dag ni lnga ba yi/ /yi ge 
dag ni gnyis pa bzung / /sa bon rtsa bar sgra dang sbyar/ /phyag 'tshal thog mar sreg byed mtha'/ /shar gyi mkha' 'gro rgyal dbang mo'i/ /sa bon du ni shes par bya/ /sde tshan dag ni lnga pa yi/ /de bzhin yi ge gnyis pa gzung / e dang thig ler sbyar 
bar bya/ /phyag 'tshal thog ma sreg byed mtha'/ /byang phyogs lha mo 'bar byed ma'i/ /sa bon yi ge sbyar bar bya/ /sde tshan dag ni lnga pa yi/ /yi ge gnyis pa bzung bar bya/ /o dang re pha thig ler bya/ /phyag 'tshal thog mar sreg byed mthar/ /nub 
phyogs lha mo 'jib byed ma'i/ /khyad par gyi ni sa bon yin/ /sde tshan dag ni lnga pa yi/ /yi ge gnyis pa bzung nas su/ /re ba'i yi ge lcags kyu sbyar/ /phyag 'tshal sreg pa'i mtha' sbyar ba/ /lhor gnas lha mo 'phrog byed ma'i/ /sa bon du ni rab 
tu grags/ /khu tshur gnyis ni bcings nas su/ /dbu ma gnyis ni brkyang nas kyang / /rtse mo phan sprad nas ni/ /ye shes lha mor bstan par bya/ /lag gnyis phan tshun sbyar nas su/ /dbu ma dag ni mthe bong sprad/ /cung zad cig ni bskyed 
par bya/ /shaRa phyogs rdo rje ma la bstan/ /khu tshur mnyam par bcings nas su/ /mthe bong gnyis ni brkyang byas la/ /byang gi phyogs nas brtsams nas su/ /rgya 'di drag mo la yang bstan/ /phyag rgya 'di ni bcings nas su/ /mthe chung gnyis ni 
</page>

 <page>
<ph>393</ph><p>080-197a</p>
brkyang bar byas/ /nub tu gnas pa'i ro langs ma'i/ /phyag rgya de nyid bcings nas su/ /gung mo gnyis ni brkyang bar bya/ /lho phyogs su ni bshad pa ste/ /de ni phyag rgya bzhi pa'o/ /rdo rje khu tshur gnyis bcings nas/ /khro bo 
gnyis ni brkyang nas su/ /rtse mo sprad de gnas pa ni/ /mtshams bzhi yi ni phyag rgya yin/ /lag gnyis thal mo khar bcug nas/ /phu zhes bya ba sbyar bar bya/ /shar phyogs mkha' 'gro'i phyag rgya yin/ /lag pa gnyis thal mo kha sbyar nas/ /spyi bo 
ru ni gzhag par bya/ /byang du gnas pa'i 'bar ma la/ /phyag rgya 'di ni bstan par bya/ /phyag 'tshal thal mo sbyar nas su/ /kha ru gzhag ste hU~M zhes bya/ /nub phyogs lha mo 'jib byed ma'i/ /phyag rgya ru ni sbyar bar bya/ /lag gnyis kun tu bskor byas nas/ /
sor mo rnams kyi rtse mor sbyar/ /gsang ba'i gnas su gzhag nas kyang / /lho phyogs 'phrog byed ma la bstan/ /phyag 'tshal dang ni sreg pa yi/ /dbus su hU~M zhes bya ba sbyar/ /lag pa kun tu brkyang la sogs/ /dri sngags phyag rgyar rig par bya/ /bdud 
rtsi ro dang thig ler bcas/ /phyag 'tshal dang ni sreg pa mtha'/ /dri yi phyag rgya brkyang nas su/ /khro bo dang ni mthe bong sbyar/ /sngags dang phyag rgya 'di yis ni/ /thams cad rig pas thams cad dbul/ /sde tshan dang bo'i dang po ni/ /phyag 'tshal thog ma sreg 
byed mtha'/ /phyag rgya de nyid sbyar nas su/ /dbu ma'i sor mo bsgreng bar bya/ /bdug pa'i sngags dang phyag rgya yis/ /lha rnams thams cad mchod par bya/ /dgu mtha' yi ni sa bon gzung / /phyag 'tshal dang ni sreg byed mtha'/ /khu tshur bcings nas 
mthe bong bsgreng / /mar me'i sngags dang phyag rgya'o/ /lha rnams thams cad mchod par bya/ /sde tshan dang po'i gsum pa gzung / /sgra dang thig ler sbyar ba dang / /phyag 'tshal dang ni sreg byed mtha'/ /gtor ma'i phyag rgya dang ni sbyar/ /lag pa gnyis 
</page>

 <page>
<ph>394</ph><p>080-197b</p>
ni sbyar nas su/ /mthe bong gung mo sbyar bya ba/ /thams cad du ni skad cig bskyod/ /gtor ma'i sngags ni snga mar sbyar/ /gnyis med gtor ma snga ma bzhin/ /de nyid 'di yi mchod par bya/ /sngon du rdzas ni rnam pa lnga/ /sna tshogs pa yi lcags kyu dang / /
dri dang med tog pa dug pa sogs/ /sngags dang phyag rgya phul nas kyang / /phyi nas mchod pa nyi shu yis/ /mkhas pa yis ni mchod par bya/ /hU~M zhes pa yi glu blangs nas/ /rnal 'byor ma lus mnyes par bya/ /rdo rje khu tshur gnyis bcings la/ /rked pa'i 
mtshams su bzhag nas ni/ /yan lag gsum du hU~M gis bskyod/ /pi wang tshul du bsgreng pa dang / /gling bu'i tshul du 'bud pa dang / /zangs dung tshul du 'bud pa dang / /cang te'i tshul gyis brdung ba dang / /dkrol ba'i tshul gyis dkrol ba dang / /pa Ta 
ha ltar brdung ba dang / /gar gyi tshul gyis bskyod pa dang / /bsil g.yab tshul gyis g.yob pa dang / /rgyal mtshan tshul gyis bsgreng ba dang / /bla re'i tshul du bres pa dang / /ba dan tshul du 'phyar ba dang / /gdugs kyi tshul du dbub pa dang / /rdza rnga'i tshul 
du brdung ba dang / /rnga zlum tshul du brdung ba dang / /'dzum pa'i tshul du bzhad pa dang / /khro ba'i tshul du khro ba dang / /sgeg pa'i tshul du sgeg pa dang / /'gying ba'i tshul gyis rol pa dang / /mda' 'dren nu mar 'khyud pa dang / /rdo rje gsor zhing phyag 
'tshal ba'i/ /phyag 'tshal tshul du 'dud pa ste/ /rnal 'byor ma brgyad de nyid kyi/ /dngos po kun gyis mchod par bya/ /de nyid dbyangs su blangs nas su/ /hU~M zhes bya ba bdag gis sprul/ /hU~M gis glu ni blang par bya/ /rdo rje dga' ba'i mthu dang spyan gyis 
gzigs/ /yi ge'i dngos por rang bzhin stong par rol/ /dngos dang dngos med las grol dbu ma mkhyen/ /mi 'gyur dgra bcom lhag ma sems pa'o/ /gnyis sprod gnyis 'khyud chu yi bya ba can/ /gnyis med chos skyes thar pa'ang brnyes pa'o/ /bde bas 
</page>

 <page>
<ph>395</ph><p>080-198a</p>
'khor mnan thar pa'ang btang ba'o/ /thams cad dngos kyis rnal 'byor ma rnams rol/ /rnal 'byor ma lnga sangs rgyas de nyid mkhyen/ /gzugs mang sgyu mas sems can smin mdzad pa/ /rdo rje kun rtogs chos kyi rmongs pa gcod/ /rnal 
'byor ma rmongs snying chos tshogs la 'dud/ /rnal 'byor ma yi chos grol nges pa'i gtso la 'dud/ /sems can grol mdzad rnal 'byor bdag la bstod phyag 'tshal/ /thams bdag skyes gcig dngos de la bstod phyag 'tshal/ /'khor ba'i rgya mtsho 
rmongs gcod pa bstod phyag 'tshal/ /de nyid gcig la rtag tu bdag 'dud bstod phyag 'tshal/ /zhes bya bas khyad par du bstod cing / glu dang bstod pas nye bar mchod par bya'o/ /bar bar du hU~M gi sgra dang dril bu bsgrags la smon lam rnam pa gsum 
gdab par bya'o/ /rdo rje thal mo dam bcings nas/ /snying ga'i phyogs su btsir bar bya/ /oM swA b+hA ba sud+d+hAHsar+b+ba d+harmA swa b+hA ba shud+d+ho\u0f85haM/ oM badzra shud+d+hAHsar+b+ba d+harmA badzra shud+d+ho\u0f85haM/ oM yo ga shud+d+hAHsar+b+ba d+harmA yo ga shud+d+ho\u0f85haM/ g.yas pa pad+ma bsams nas 
su/ /g.yon pa rdo rje bsgrengs nas kyang / /pad+ma'i bskor bas bskor nas ni/ /phyag rgya chen po bsten par bya/ /oM ha ho hrIHswA hA/ phyag rgya chen po byin gyis brlabs pa'i sngags dang phyag rgya'o/ /rnal 'byor can gyis mtshungs ba ru/ /lha rnams thams cad 
bsam par bya/ /'jig rten la sogs ye shes can/ /phyi yi dkyil 'khor brtag par bya/ /so sor dri yis mchod pa dang / /so sor me tog gtor ba dang / /so sor bdug pas bdug pa sogs/ /so sor sbyor bar dbul bar bya/ /bdud rtsi lnga ni 
bsres nas su/ /nya phyis la sogs dbul bar bya/ /ha zhes bya pas kha dog dprog /ho zhes bya bas dri gzhom ste/ /hrIHzhes bya bas nus pa gzhom/ /go rims de ltar mngon par brjod/ /rnam gsum lan gsum brjod nas su/ /lha gsum du ni 
</page>

 <page>
<ph>396</ph><p>080-198b</p>
bsam par bya/ /pad+ma'i dbang phyug gzugs mdzes gser gyi mdog /dri chu'i ngo bo shin tu rnam snang mdzad/ /myang ba rdo rje'i dbang phyug phyag rdo rje/ /lha gsum dbang phyug tu ni bsgom par bya/ /g.yon pa zla ba'i lag pa yi/ /zla ba'i dbus su bdud rtsi 
yi/ /yi ge kun rig gug bskyed bcas/ /mthe bong sor mo sa nyid de/ /srin lag dag ni ri rab bo/ /bsrubs pa'i stobs kyis bdud rtsi yi/ /chu ni rnam gsum shes par bya/ /rnal 'byor ma ni thams cad la/ /mthe bong 'thor 'thung so sor dbul/ /
de 'og rang gi dngos po yis/ /bdag nyid la ni bsam bya ba/ /rgyas pa lnga yi mchod rten ni/ /rnam pa gsum gyis bkru bar bya/ /lce rtse thig le steng du yang / /blo dang ldan pas gnas gsum mchod/ /ltos shig shin tu mdzes pa'i chos/ /'di la 
rtog pa yod min thong / /bram ze khyi dang gdol ba gsum/ /rang bzhin gcig pas lhan cig bza'/ /rnal 'byor pho mo'i 'khor lo la/ /tshigs bcad 'di yis sbyin par bya/ /pad+ma'i bskor ba sngon 'gro bas/ /sems ni shel ltar bsams nas su/ /
g.yas pa pad+ma'i gdan la ni/ /rdo rje rtse gsum bsgreng bar bya/ /'dod chags dri ma dang bral ba'i/ /rin thang med las legs 'ongs chos/ /gzung dang 'dzin pa rnam spangs pa/ /de kho na nyid bdag phyag 'tshal/ /tshigs bcad 'di yis blang 
byas te/ /sbyor ba'i dngos grub don du ni/ /kun spyod de nyid ji bzhin du/ /rnal 'byor pa yis kun tu sbyar/ /ji ltar bde bas kun zhes brjod/ /dmar po yi ni rdzas rnams kyis/ /maN+Dal gru gsum gsum du bya/ /rdo rje khu tshur gnyis bcings la/ /
rgyab dang rgyab tu sbyar bar bya/ /mthe chung gnyis ni bsgrengs nas su/ /mdzub mo gnyis ni bsgreng bar bya/ /g.yas pa cung zad bskum nas su/ /sbyar bas phyag rnams spyan drang ngo / /oM ku ru ku ru sa ma ya a d+hi pa ti hU~M dzaHswA hA/ spyan dang ba'i sngags 
</page>

 <page>
<ph>397</ph><p>080-199a</p>
dang phyag rgya'o/ /me tog dmar po 'dug pa dang / /dri dang mar me la sogs dbul/ /rgyas pa'i gtor ma'i snod la ni/ /nye ba'i longs spyod gtor mar ldan/ /sha rlon dang ni nya la sogs/ /bza' ba'i rdzas rnams thams cad la/ /bdud 
rtsi lnga dang bcas par dgod/ /g.yon gyi cha ru snod gzhag la/ /g.yas su khro bo bstan par bya/ /oM shing gcig dang ni dur khrod dang / /ri bo dang ni ri sul dang / /grong dang bzhi mdo zhing dang ni/ /khyad par du ni khang stong dang / /gdol ba snod dang thang dang 
ni/ /khyad par du ni tshul gnas/ /nag po drag po drag chen po/ /lha sbyin mnyam du bsten pa dang / /nag po gcigs dang mi sdug dang / /rga las 'das dang log 'dren rnams/ /rgan byed ma dang drag mo dang / /mi sdug ma dang u ma dang / /
rgyal ma rnam par rgyal ma dang / /mi thub gzhan gyis mi thub ma/ /nag mo bzang mo nag chen mo/ /nag spom ma dang rnal 'byor ma/ /dbang mo dang ni zla ba mo/ /drag tu sdang dang 'phyang ba mo/ /'phrog byed ma dang mar me ma/ /'jib byed grong gnas rnal 
'byor ma/ /drag mo'i gzugs dang gzugs chen mo/ /mche ba gtsigs dang thod chen ma/ /thod phreng can dang kha T+wA~M ma/ /sprul chen ral gri dgra sta can/ /rdo rje bzhin gzhu can la/ /lha yi dbang phyug ma rnams ni/ /de bzhin chen mo mkha' 'gro lnga/ /las 
kun rjes su sgrub byed ma/ /sbyor ba'i dkyil 'khor rgyal chen mo/ /de bzhin rdo rje dbang phyug gtso/ /de bzhin gshegs pa'i sku chen te/ /rdul med rnal 'byor 'byin pa mo/ /rdo rje dbang mo'i bka' 'di yis/ /thams cad kun nas 'dir sbyon cig /
oM kak+ka D+Th+ha na/ bab+ban+d+ha na/ khakh+khad na/ sar+b+ba duSh+TAM ha na ha na g+hA ta ya g+hA ta ya a mu kas+ya shAn+tiM ku ru sU~M hU~M phaT dzaHswA hA/ bdud rtsi yis ni kha bgang nas/ /las kyi go 'phang mngon par bam/ /rnal 'byor rnal 'byor ma bsgoms ste/ /las rnam 
</page>

 <page>
<ph>398</ph><p>080-199b</p>
thams cad rjes su 'grub/ /rdo rje khu tshur gnyis bcings nas/ /rgyab dang rgyab tu sbyar bar bya/ /oM tiSh+Tha hU~M b+hak+Sha b+hAk+Sha dzaHphaT swA hA/ ji bzhin las sbyor sngags sbyar nas/ /gtor ma'i las la sogs pa sbyar/ /zhi rgyas dbang dang dgug pa dang / /gsad 
bskrad dbye dang bcing ba la/ /phyi rol gtor ma de nyid kyis/ /gtor ma'i las la sogs pas sgrub/ /de nas mchod pa'i khyad par las/ /rung dang mi rung rnam par spang / /lcags kyu la sogs rnam pa lnga/ /de nyid lnga ru bya ba ste/ /lcags kyu che la 
dgod pa ni/ /ye shes lhar ni 'dod pa ste/ /rdo rje lcags kyur mi bskyod pa/ /gnas kyi lcags kyur rin chen dbang / /rgyal po'i lcags kyur don yod grub/ /g.yo ba'i lcags kyur 'od dpag med/ /lcags kyu lnga la sogs pa la/ /de nyid thams cad 
sbyar bar bya/ /gang zhig 'dod pas lha kun dang / /rnal 'byor ma kun tshim par bya/ /'dod la dga' ba ma yin zhing / /longs spyod phyir ni bsten mi bya/ /rang 'dod thams cad de nyid de/ /mchod pa'i las la sogs pa bya/ /de yi dbus su dpa' bo 
rnams/ /A li kA li sbyar bar bya/ /A li kA li rab sbyor gyis/ /lha rnams thams cad tshim par bya/ /de yi dbus nas byung ba yi/ /bdud rtsi'i ro kun myang bar bya/ /rdzas rnams kun gyi lhag ma dag /phyi yi dkyil 'khor du ni brtag /hU~M zhes bya ba'i 
glu yis ni/ /bkra shis sgra yis dgang bar bya/ /lus can don phyir shes rab gsol btab pa/ /kun 'khyud la sogs gnyis kyis gnyis sprod cing / /sgyu ma lta bur sbyor bas shin tu brgyan/ /srid pa las sgrol khyod la phyag 'tshal lo/ /rang 'dod bkra 
shis sgra dang ni/ /hU~M hU~M brjod cing dril bu gsil/ /rdo rje thal mo bcings nas ni/ /snying ga'i gnas su rab gzhag la/ /ma lus sems can kun gyi phyir/ /smon lam dag ni gdab par bya/ /sems can thams cad nad med cing / /sems can thams 
</page>

 <page>
<ph>399</ph><p>080-200a</p>
cad bde gyur cig /gang gi lam nas 'gro ba yis/ /sangs rgyas nyid dang 'phrad par shog /ma rgal ba rnams bsgrul ba dang / /ma grol ba rnams bdag gis dgrol/ /da lta nyid du rjes brtse bas/ /rnal 'byor bstan bcos gnas la 
dgod/ /rdo rje khu tshur dam bcings nas/ /g.yon pa'i snying gar gzhag par bya/ /g.yas pas la brkyang nas ni/ /de yi 'og tu gshegs su gsol/ /oM At+ma tiSh+Tha hU~M swA hA/ de nas rang gi dbugs kyis ni/ /bdag gi lus la bstim par bya/ /
skad cig tshul gyi rnal 'byor gyis/ /bdag gi dngos po mchod par bya/ /oM sar+b+ba duSh+TaM graMh+tA gats+tsha hU~M phaT/ se gol gsum ni gtogs pa yis/ /phyi rol lha rnams gshegs su gsol/ /gzhan gyi gdan gyi rab tu byed pa las rim par phye ba gsum 
pa'o// //bdud rtsi lnga yi khyad par dang / /gang gis lcags kyu lnga po brlabs/ /dngos dang dngos med rnam par rtog /gnyis med gnyis su med pa'i chos/ /gnyis kyi rtog pa ji ltar spang / /A li kA li ji ltar lags/ /rnal 'byor 
bstan bcos tshul rnams ni/ /phyi rol phyag rgya'i sems ni ci/ /bcom ldan 'das la nyan par 'tshal/ /bcom ldan 'das kyis bka' stsal pa/ /dang po rdo rje bdud rtsi'i chu/ /lnga yi bdag nyid rab tu 'jug /reg na dro ba me yin te/ /du ba ltar 
snang rlung yin no/ /sla ba'i rang bzhin chu zhes bya/ /gzugs su snang bas yin no/ /ye shes byin brlabs rdo rje'o/ /lha lnga ru ni bsgom par bya/ /ma lus chu yi dbyibs dang ni/ /zad par bya ba me nyid dang / /de bzhin rtag tu rlung dang ni/ /dad pa mtshungs 
don sa dbang po/ /ye shes kyi ni yi ge lnga/ /sgra dang thig ler sbyar bar bya/ /de yi dbus su zla ba yi/ /dbus su bdud rtsi'i yi ge'o/ /lnga po lnga ru brjod par bya/ /dngos dang dngos med las grol ba'i/ /rdo rje chu ni sbyangs pa yis/ /des ni gti mug 
</page>

 <page>
<ph>400</ph><p>080-200b</p>
bsrings pa yin/ /phyi rol bdud rtsi rdzas bzang po/ /me yis btsos nas spyangs pa ltar/ /lha sogs me yis btsos nas ni/ /lhag ma bshang dang gci ba yin/ /me yis btsos nas sbyang me yi/ /dbus su sbyin sreg rtag tu dbul/ /rdo rje chu yi 
sa bon ni/ /sa bon babs pas bzlas nas kyang / /de yi dbus su nyi ma la/ /dur khrod yi ge bsams nas sreg /dngos dang dngos med las grol bas/ /de phyir rmongs las ring du 'gyur/ /pad+ma'i dbang phyug gzugs mdzes shin tu sdug /dri 
chu'i ngo bo shin tu rnam snang mdzad/ /myang ba rdo rje dbang phyug phyag rdo rje/ /lha gsum rnam gsum du ni shes par bya/ /ha zhes pa yis kha dog dbrog /ho zhes pa yis dri gzhom ste/ /hrIHzhes bya bas nus pa gzhom/ /go rims de ltar mngon par brjod/ /
bdud rtsi cu zhes bya ba ste/ /lta ni rnam pa gsum du grags/ /dngos dang dngos med las grol bas/ /de phyir rmongs pa ring du spong / /A li bung ba zhes brjod de/ /bung ba rdo rje 'jigs byed yin/ /A li nam mkha'i mthas gtugs pa'i/ /chos 
kyi dbyings ni rang bzhin te/ /rgyu dang mi rgyu gsang blo can/ /lus ni ma lus bskyed pa'o/ /bcu dang brgyad kyi rtsa rnams nas/ /dbang po kun gyi bdud rtsi rnams/ /de yi dbus nas drangs nas su/ /A li'i dbus su thim par 'gyur/ /'jigs byed rdo rje 
sgra yis te/ /sbyor ba'i rdzas rnams skye ba yin/ /rlung dang me yi bdun don la/ /rdo rje ma yi sa bon sbyar/ /sgra dang thig les yang dag mnan/ /char pa'i rgyun zhes bya bar brjod/ /dbyangs yig dang po mchog sa bon/ /de yi dbus su gzung bar bya/ /
dngos dang dngos med las grol ba/ /de phyir rmongs las ring du 'gyur/ /kA li me tog kun tu mnan/ /rdo rje can gyi lus me tog /'khor ba thams cad bskyed pa ste/ /sa dang kun gyi ma zhes bya/ /ye shes chu yi rgya mtsho 'dir/ /de bzhin shes rab chu 
</page>

 <page>
<ph>401</ph><p>080-201a</p>
srin nya/ /gnyis med 'dam gyi dbus su ni/ /thabs kyi myu gu de bzhin te/ /ban+du ka ltar kha phye ba'i/ /sbrang rtsi bdud rtsi yi ger gnas/ /kA li bdud rtsi de nyid ni/ /me tog chu yis de bzhin bskor/ /yi ge gnyis 'gyur thig le 
dang / /rtsa bar sgra ni yang dang sbyar/ /yi ge'i sa bon de nyid ni/ /lha rnams kyi ni rigs kyi yum/ /zla ba'i dbus su bsam par bya/ /bdud rtsi'i sa bon bsgoms pa yis/ /dngos dang dngos med las grol ba/ /de phyir rmongs pa kun tu spong / /
A laM bung ba zhes byar brjod/ /kA li de bzhin gshegs ma yin/ /lus gnyis po las skyes pa dag /bdud rtsi yi ni cho ga mchog /sde tshan gsum pa gang yin pa'i/ /yi ge gsum pa gzung bya ba/ /dbyug pa phyi mo rdo rje can/ /lu gu rgyud kyis dkri 
par bya/ /bdud rtsi lnga yi de nyid kyis/ /lus can bdag nyid pa kru bar bya/ /bdud rtsi lnga yi khyad par dang / /gang gis shes 'gyur 'chi mi 'gyur/ /'gro ba'i sgo ni mthong 'gyur zhing / /dag pa'i lus ni skyon med par/ /bdud rtsi sbyor ba kun shes 
pas/ /rang dgar bdud rtsi myang bar bya/ /bza' ba lnga yi bye brag gi/ /de nyid ji bzhin rdo rjer nyon/ /gang zhig shes nas zos pa yis/ /myur du 'gro ba mthong bar 'gyur/ /blo chen dang ni ngag dang ni/ /rigs la 'gran dang reg 'gro dang / /
lcags kyu chen po rnal 'byor pas/ /shel dang 'dra bas longs spyad bya/ /rnam shes sa bon bzlas nas ni/ /de yi sa bon gzung bar bya/ /shel gyi sems kyis longs spyod na/ /rnal 'byor rmongs pa gcod par 'gyur/ /dag pa'i sems kyis bza' 
bar bya/ /bgegs kyi lcags kyu gcig yin te/ /de yi yan gal la sbyar ba/ /hU~M zhes bya ba'i sa bon gyis/ /lcags kyu ru ni sbyar bar bya/ /gnas kyi bdag po'i lcags kyu ni/ /gri zhes bya ba'i sa bon nyid/ /rab tu sbyang nas bsams nas su/ /
</page>

 <page>
<ph>402</ph><p>080-201b</p>
rnam par rtog pa ring du spang / /rta yi lcags kyu'i dbus gnas pa/ /thams cad rig pas dgod bya ba/ /rnal 'byor pa yis dzriM zhes pa/ /dag pa'i shel ltar bsam par bya/ /rdo rje lcags kyu byin brlabs pas/ /rdo rje'i lus su brjod pa ste/ /sri zhes 
bya ba bkod de bza'/ /rnal 'byor pa rnams sdig 'byang ngo / /bcu bzhi ba dang bcwa lnga dang / /khyad par du ni tshes brgyad la/ /dngos grub 'dod pa'i rnal 'byor bas/ /rab tu 'bad de gtor ma sbyin/ /sgrub bos rnal 'byor bstan bcos la/ /rtag tu 
mchod pa'i las byas na/ /spyod dang grol ba gang 'dod dang / /las rnams thams cad 'grub par 'gyur/ /rgyal po'i pho brang 'gro na yang / /myur du dpal dang ldan par 'gyur/ /mdza' bo sdug cing yid 'ong bar/ /'thong ba tsam gyis 'grub par 
'gyur/ /dbul po nor gyis phongs pa yang / /khyim ni 'byor zhing rgyas par 'gyur/ /'chi ba'i tshe na rnal 'byor pa/ /bde ba can du skye bar 'gyur/ /dri zhim dang ni sbyar ba yi/ /rdzas bcu po dag ldan pa la/ /yi ge bcu yi sngags dag ni/ /phyag 
'tshal bsreg pa'i mtha' dang ldan/ /rnal 'byor pa yis 'bum bzlas te/ /mkha' 'gro gtor ma'i byin brlabs la/ /sgrub po sa 'di yi du bas 'dug /'gro ba thams cad rmongs par 'gyur/ /gur gum dang ni sbyar ba yi/ /rdzas bcud phan tshun 
ldan pa yi/ /rnal 'byor pa yis thig le bya/ /skyes bu 'gro la skal bzang 'gyur/ /tsan+dan dang ni sbyar ba yi/ /rdzas bcud dag ni ldan pa yi/ /yan lag dag ni byugs nas su/ /rig na shi yang mi gtong ngo / /dbang po lag dang sbyar ba yi/ /
rdzas bcu dag dang ldan pa ru/ /bza' dang btung bar sbyin byas na/ /dbang med dbang du 'du bar 'gyur/ /sngags ni lan 'bum bzlas nas kyang / /mkha' 'gro'i gtor ma byin brlabs nas/ /de dag las su sbyar bar bya/ /ngas bstan pa la 
</page>

 <page>
<ph>403</ph><p>080-202a</p>
the tshom med/ /gnyis med ded dpon gnas su ni/ /thig le byas na go char 'gyur/ /de nyid theg pa'i snying po 'dir/ /'khor ba las ni rgyal bar 'gyur/ /bdud rtsi 'od dang skal bzang ma/ /sems can rnams la sdug par 
lta/ /bde sdug dag ni 'phrog byed ma/ /de bzhin sgeg pa'i nyams kyis mdzes/ /thun mong nga rgyal bdag 'dzin ma/ /mi brtson ma dang brtson sems can/ /skal bzang lha kun rmongs byed ma/ /kun nas 'joms pa nyid dang ni/ /blo ngan srid pa'i 
ngo bo 'joms/ /lha mo byams ma nyid dang ni/ /yid 'ong bdud rtsi ldan grags ma/ /yon tan ldan pa'i lha mo nyid/ /lha mo 'di dag las kyis ni/ /spyod dang grol ba'i 'dod pa stsol/ /de ltar yon tan ldan lha mo/ /mkhas pa yis ni mchod par bya/ /
pho nya'i las kyi bya ba yis/ /grub pa'i rnal 'byor don gyi phyir/ /rnal 'byor ma bzhi'i sgrub thabs ni/ /bcom ldan 'das las nyan par 'tshal/ /pho nya'i las su sbyar ba yis/ /de nyid ji bzhin rdo rjes nyon/ /las rnams kun gyi snying po bas/ /rab tu 
'bad de pho nya bsgrub/ /shing gcig gi ni drung dag tu/ /cho ga bzhin du 'bum du bzlas/ /khru gang bzhi char bcas pa yi/ /thang ga la ni bri bya ste/ /mtheb sor bcu gnyis tshad du ni/ /kha dog ser po shin tu mdzes/ /phyag gnyis mgo bor thal 
sbyar ba'i/ /'od zer me 'bar lha mo bri/ /sgrub pa'i mdun du bkram nas su/ /'bad de mchod pa'i cho ga brtsam/ /dri dang me tog dmar po dang / /sha skam gyis ni bdug par bya/ /sha dang nya sha btsong la sogs/ /nye bar spyad pa'i gtor ma sbyin/ /rdzas 
lnga dag ni dngos po lnga / /mchod nas de bzhin 'bum du bzlas/ /dang po la ni sgra 'byung ste/ /gnyis pa la ni nya dri bsnam/ /gsum par shing ni 'gul 'gyur te/ /bzhi pa la ni mdun du gnas/ /de yi sngags ni brjod nas kyang / /dam tshig phyag 
</page>

 <page>
<ph>404</ph><p>080-202b</p>
rgya bstan par bya/ /oM dI pe shwa ri hU~M phuH/ lag gnyis thal mo sbyar nas su/ /spyi bor bzhag ste brjod par bya/ /dam tshig sngags dang phyag rgya'o/ /bdud rtsi lnga yis bkang ba yi/ /dam tshig chu ni sbyin par bya/ /'bad de dam tshig byin nas ni/ /lag 
pa g.yon pas bzung nas su/ /rnal 'byor ma dang gnyis med pas/ /byin gyis rlobs la bdag sgrubs shig /de nas rang gi gzugs bzung nas/ /bza' dang btung sogs ston mo dang / /gser la sogs pa ci yang rung / /bka' bzhin myur du ster 
bar 'gyur/ /thun phyed du ni lhan cig spyad/ /'khrig la sred pa'i rnal 'byor la/ /gal te grub par ma gyur na/ /de tshe drag mo'i sa bon bzla/ /sa bon gnyis ni gzir tsam gyis/ /'bar phyed ma yi spyi bo 'gems/ /sems can don 'bad sgrub pa 
bos/ /'bar ba chung mar bsgrub par bya/ /grub pa'i mkha' 'gro ma gzhan gyi/ /de nyid ji bzhin rdo rjes nyon/ /thang ga khru gnyis dman pa la/ /mchod dang gtor ma byin brlabs te/ /de 'og gzugs ni bri bar bya/ /dkar zhing dmar la shin tu mdzes/ /
phyag gnyis rol pa'i stabs kyis bzhugs/ /shin tu mdzes pa'i na bza' gsol/ /phyag na sdigs mdzub lcags kyu bsnams/ /skra grol bas ni rnam par brgyan/ /'od zer me ltar 'bar zhing gsal/ /mig g.yon ha har bzhad pa bri/ /dur khrod kyi 
ni sa phyogs su/ /sgrub pa po yis bris sku dgram/ /kun tu khrag gis byugs nas ni/ /me tog dmar la sogs pas mchod/ /me tog dri dang bdug pa dang / /sha dang nya sha btsong la sogs/ /bdud rtsi lnga yis bkang ba yi/ /nye bar spyod pa'i 
gtor sbyin cing / /rnal 'byor bsgom pas bzlas nas ni/ /'bum gyis dngos grub skye bar 'gyur/ /lag gnyis thal mo bcings nas su/ /kha ru bcug nas bgad par bya/ /oM DA ki nI hU~M phruM phuH/ sgrub pa'i sngags dang phyag rgya'o/ /dang po 
</page>

 <page>
<ph>405</ph><p>080-203a</p>
sa ni g.yo 'gyur te/ /gnyis pa mdun du gad rgyangs sgrogs/ /gsum pa mdun du snang gyur nas/ /bzhi pa la ni bka' lung nod/ /bdud rtsi lnga yi khyad par gyi/ /dam tshig 'bad de byin nas ni/ /g.yog mo ru ni sgrub pa yis/ /ci 
'dod bka' ni bsgo bar bya/ /dgra rnams bsad cing gtse ba dang / /yan lag gzir ba gang 'dod pa'i/ /las la sogs pa thams cad ni/ /g.yog mo'i las kyis bsgrub par bya/ /gal te 'bum gyis gdon za na/ /rdo rje ma yi sa bon gyis/ /sngon du 
bstan pa'i cho ga bzhin/ /mkhas pas gzir par byas te bzla/ /ra dag gi ni pags pa la/ /'bad de thang ga brkyang bar bya/ /'jib byed ma de bri ru gzhug /kha dog dmar po shin tu mdzes/ /lus la rgyan gyis brgyan pa dang / /mdzes pa'i gos ni 
gyon pa bri/ /g.yon pa sdigs mdzub zhags pa dang / /g.yas su dgra sta dgod par bya/ /lam gyi bzhi mdo yid 'ong bar/ /mkhas pa yis ni bsgrub bya ste/ /lci ba yis ni byug byas la/ /me tog sna tshogs dgram par bya/ /me tog bdug pa mar 
me sogs/ /'byung po kun gyi gtor ma sbyin/ /khrag dang nya dang sha dang btsong / /bza' bdag dang sna tshogs dang / /bdud rtsi lnga yis dgang ba sbyin/ /'bad de gnas pas 'bum gcig bzla/ /oM tsu ShI ni A kar+Sha ya phuHphaT/ lag gnyis mnyam 
par byas nas ni/ /snyim pa'i tshul gyis bar bskyod bya/ /snying po'i sngags dang phyag rgya'o/ /rnal 'byor pa yis 'bum bzlas pas/ /'jib byed ma ni 'grub 'gyur te/ /dang po khyi ni dur ba'i sgra/ /gnyis pa la ni gsal bar dgod/ /gsum pa 
la ni mtshon thogs nas/ /bsdigs pa'i phyir ni 'ong bar byed/ /bzhi par mdun du gnas nas ni/ /bdag gis ci bgyi bka' stsol smra/ /bdud rtsi lnga yi khyad par gyis/ /dam tshig dag ni byin nas su/ /sems can rnams la phan pa'i phyir/ /dbul 
</page>

 <page>
<ph>406</ph><p>080-203b</p>
bo bdag gis khyod bsgrubs so/ /de nyi ma re re bzhin/ /gser phrang phyed ster bar 'gyur/ /gal te 'bum gyis ma 'grub na/ /ro langs snying pos gzir te bzla/ /sa bon 'di yis gzir tsam gyis/ /'jib byed ma yi mgo 'gems so/ /chu 
'gram gyi nis phyogs su/ /ka ma po tsi ni bsgrub par bya/ /ba lang la sogs ko ba ni/ /brkyang ste 'phrog byed 'dri ru gzhug /lus ni sbrul gyis brgyan pa ste/ /kha dog sngon po 'bar ba'i 'od/ /skra grol bas ni rnam par brgyan/ /gos dmar bgos 
shing phyag gnyis mdzes/ /ral gri dang ni zhags pa thogs/ /ha har bzhad cing rnam gtsigs pa/ /khrag gis maN+Dal byugs nas ni/ /dri dang me tog bdug pas bdug /rgyas pa'i gtor ma sbyin par bya/ /sha dang nya dang btsong la sogs/ /
nye bar spyod pa'i gtor ma sbyin/ /bdud rtsi lnga dang ldan pa yi/ /sngon bzhin lha yi gtor ma sbyin/ /rnal 'byor pas ni bsgom zhing bzlas/ /'bum gcig gis ni 'grub 'gyur te/ /dang po chu ni g.yo bar 'gyur/ /gnyis pa la ni char chen 'bebs/ /
mdun du rdo rje'i sgra 'byin cing / /gsum par thog ni 'bab 'gyur te/ /bzhi pa la ni mdun du gnas/ /bdud rtsi lnga yi khyad par gyi/ /dam tshig de nas 'bad de sbyin/ /oM k+ShaM kruM phraM phuHphaT/ lag gnyis khu tshur bcings nas su/ /de yi sngags ni 
brjod par bya/ /snying po sngags dang phyag rgya'o/ /mdun na thal mo sbyar bas ni/ /ci zhig bgyi zhes brjod par 'gyur/ /ti se gangs kyi rtse ru ni/ /rtse phyir khyod kyis nga khrid la/ /slar yang 'dir ni 'ong ba dang / /rgyal po'i bu mo'am gzhan yang 
rung / /ba 'dod pa de khrid de shog /gser dang dngul dang zangs la sogs/ /bza' dang btung dang bgo ba ni/ /ji ltar 'dod bzhin khyer te 'ong / /lha mi'i chung ma gang yang rung / /ti se gangs kyi rtse ru ni/ /ji ltar 'dod bzhin khrid par byed/ /
</page>

 <page>
<ph>407</ph><p>080-204a</p>
bstan pa'i las kyis ma 'grub na/ /las gzhan gyis ni bsgrub par bya/ /bdag nyid ye shes mkha' 'gro ma/ /mkhas pa yis ni bsgoms nas su/ /de yi rkang pa g.yon pa yis/ /mnan te lnga brgya bzlas nas ni/ /gdon 
mi zab rab grub par 'gyur/ /gal te des kyang ma 'grub na/ /dpa' bo'i dbus su bkug nas ni/ /dum bu dum bur gtub par bya/ /kriM zhes bya dang gsod pa mtha'/ /hU~M gi sa bon bsgoms pa yis/ /thams cad du ni bza' bar bsam/ /des 
ni bsgrub bya'i rnal 'byor ma/ /thams cad kyi ni dbang phyug ma'ang / /gal te ma 'grub 'chi bar 'gyur/ /bstan pa'i las kyis ma 'grub na/ /b+ha la ta ka nag po'i shing / /me 'bar ba yi dbus su ni/ /khrag dang bcas pa'i yungs kar ni/ /
nyi ma phyed na hU~M zhes ni/ /brjod cing brgya rtsa brgyad bsregs na/ /mkha' 'gro ma rnams 'chi 'gyur ba'am/ /cho nges 'debs shing 'ongs nas su/ /nges par las rnams sgrub byed par/ /ngas bstan pa la the tshom med/ /khro bo sngon po mdzes pa ste/ /
khyod ni dam tshig yid du 'ong / /nor bu rin chen gces bcings ba'i/ /dbyug pa phyag na bsnams pa ste/ /bdag ni 'khor ba las bsgral phyir/ /dpa' bos gnang gis gtang du gsol/ /rnal 'byor ma yi tshoms dbus su/ /bzang po sgo 'di phye ste 
thong / /rnal 'byor rnal 'byor ma gsang che/ /gsang dang gsang bas shes bya ba/ /ngag gi phyag rgya'i mtshan nyid ni/ /bcom ldan 'das la nyan par 'tshal/ /ngag gi phyag rgya'i mtshan nyid ni/ /de nyid ji bzhin rdo rjes nyon/ /g.yas kyi cha ru rnal 
'byor pa/ /g.yon du rnal 'byor ma nyid de/ /sor mo khar ni 'jug byed pa/ /mkha' 'gro ma yi mtshan ma'o/ /thal mo spyi bor 'jog byed pa/ /g+ho g+hu/ 'bar byed ma yi mtshan ma yi/ /gu g+hu/ mthe bo 'tshir bar byed pa yi/ /'jib byed ma 
</page>

 <page>
<ph>408</ph><p>080-204b</p>
yi mtshan ma'o/ /mug+hu/ lag pa rna bar brde bas pa ni/ /blo ldan 'phrog byed rtags yin no/ /lu g+hu/ sna rtser skyor mo brdabs pa ni/ /thugs bde mi bde 'dri ba yin/ /DaSh+Ta/ sha ba'i mgo ltar stod byed pa/ /rnal 'byor byed pa'i mtshan ma'o/ /
gan+d+ho de/ gang zhig smin ma dbus reg pa/ /nga yi snying sdug grogs po'o/ /ag+ne da ha/ so yis lce ni 'tshir byed pa/ /lus nang gtor ma bza' zhes pa'o/ b+hak+Sha so/ lag pa skra la 'ju byed pa/ /khyod kyi khyim du bas phyin pa'o/ /dwe ra ti/ /
lag pa snying gar reg byed na/ /da ni nga yi yid 'ong ba'o/ /ru tsa Ta ba ta/ sna rtser khu tshur 'chang ba ni/ /med do zhes ni ston pa'o/ /shUn+ya tA/ lag pa brkyang ste ltor brdebs na/ /phun sum ldan par yod zhes pa'o/ /bip+d+ha ka si Da/ lte ba ru 
ni nyid byed na/ /kha zas bza' bar 'dod pa'o/ /tsaN+Da li ka /mdzub mo mdun du ston byed na/ /zhe ga nag gtum la drag pa yin/ /nI la da N+Da pa ta/ smin ma la ni reg byed na/ /'dir 'dod pa ni nga la ston/ /a naM gA yud+d+ha/ lce ni 'dril bar 
byed pa dag /da ltar 'chi zhes bya ba'o/ /dur+k+ka ti/ kun tu lta bar byed pa ni/ /tshes grangs shes par 'dod pa'o/ /tA ra ga NaH/ tshes gcig nas ni brtsams nas su/ /mthe bos ri mo bri bar bya/ /nyi tshod yi ge la sogs pa/ /sngar bstan bzhin du 
mdun du reg /gi ri to/ steng du lta bar byed pa ni/ /nyin phyed dga' bar rol pa'o/ /sa mats+tsha yA/ 'dzum dang bcas pas lta byed cing / /lag pa lag pas bzung nas su/ /rgya mtsho lta bur ston byed pa/ /nor bzangs byin zhes bya ba'o/ /dzIM N+Na ba ta/ 
lag gnyis khu tshur 'chang byed na/ /sa l+ya bad/ mthe bong gis ni rin lag la/ /reg pa 'chi bar mi 'gyur ro/ /so ma/ mthe bong khro bo bza' la sogs/ /su r+ya bad/ rnal 'byor pa dang rnal 'byor ma rnams kyi dga' ba la rol pa'i ngag gi phyag rgya 
</page>

 <page>
<ph>409</ph><p>080-205a</p>
dang brda'i mtshan nyid do/ /gzhan gyi gdan zhes bya ba'i rab tu byed pa bzhi pa'o// //mtshon cha'i mtshan nyid gzhan dag ni/ /bcom ldan 'das la nyan par 'tshal/ /de nyid bzhi po ji lta bu/ /shes nas ji ltar sbyar 
bar bgyi/ /'khor ba las sgrol mtshan nyid ni/ /yang dag ji bzhin rdo rjes nyon/ /dang bo de nyid rdo rje ni/ /dril bu yang ni gnyis pa'o/ /bgrang ba'i phreng ba gsum pa ste/ /ye shes mtshan nyid bzhi ba'o/ /de nyid bzhi yi dpa' rlabs kyis/ /ji ltar 
'dod bzhin pha rol sgrol/ /dbus kyi lha ni rnam snang mdzad/ /thams cad thog mar mi bskyod pa/ /lho yi rtse mor rin chen 'byung / /nub tu snang ba mtha' yas dgod/ /byang gi phyogs su don yod grub/ /rtse mo lnga ni lha rnams so/ /pad+ma byang chub 
yan lag brgyad/ /ji bzhin sa ru gzhag par bya/ /phyag na pad+ma byams pa dang / /nam mkha' dang ni kun tu bzang / /gnod sbyin bdagadang gzhan gi dpal/ /sgrib pa rnam par sel ba dang / /lha ni brgyad po 'di dag nyid/ /shar la sogs par ji bzhin 
bsam/ /dbus kyi bcu gsum sgo nga ru/ /ye shes lha ni thim par bya/ /pad+ma brgyad la lha mo brgyad/ /ji bzhin gnas su sbyar bar bya/ /rdo rje lcags kyu de bzhin du/ /zhags pa lcags sgrog sgrol ma ste/ /de ltar lha mo bzhi po dag /de bzhin 
phyogs bzhir rol pa yin/ /mtshams kyi cha ni rnam pa bzhir/ /mkhas pa yis ni bsam bya ba/ /skul byed rin chen sgrol ma dang / /rdo rje lcags sgrog ming can de/ /gzhan gyis mi thub zhes bya ste/ /mtshams kyi 'dab ma kun la dgod/ /rtse mo lnga 
ni mkha' 'gro ma/ /snga ma ji bzhin bsam par bya/ /shar du rdo rje mkha' 'gro ma/ /byang du drag mo zhes bya ste/ /nub tu de bzhin ro langs ma/ /lho yi phyogs su gtum mo gnas/ /dbus su ye shes mkha' 'gro ma/ /rdo rje de kho na yi lha/ /mkhas pa 
</page>

 <page>
<ph>410</ph><p>080-205b</p>
yis ni shes par bya/ /cha gsum gsal bar gzung ba la/ /ska rags kyis ni shin tu brgyan/ /ut+pal ku mud ltar mdzes/ /rin chen pad+ma yang dag gnas/ /phyogs la sogs pa brgyad dang ni/ /dbu ma'i sangs rgyas nyid dang dgu/ /rtse mo dgu 
yi lha nyid de/ /lha dgu yis ni byin gyis brlabs/ /chu srin las ni byung ba ni/ /rtse mo 'od zer zla bar gnas/ /rtse mo dgu ba zhes bya ba/ /ye shes rdo rje 'gro ba sgrol/ /rdo rje de nyid gang yin pas/ /bdag nyid rdo rje'i bdag nyid bsam/ /rdo rje'i 
snying po'i rnal 'byor pa/ /rdo rje yi ni sems su bya/ /rdo rje dag pas brtan byas nas/ /chos rnams rdo rje las gzhan med/ /thams cad rdo rje de nyid yin/ /rdo rje las kyi snying po'o/ /rdo rje 'pho ba sbyor ba'i bdag /rdo rje 'khor bsgrol par byed/ /rdo rje 
'gugs pa sbyor ba'i bdag /rdo rje bcings ba'i sbyor bar ldan/ /bdun pa de bzhin nyon mongs ldan/ /rnam shes bcas pa'i sgron ma ni/ /ye shes rdo rjes bcom nas su/ /phyogs kun tu ni snang bar byed/ /rdo rje'i sgrub pa la sogs kun/ /rdo rje'i bdag 
nyid pa lta bar bya/ /chos kyi 'ching ba rdo rje ste/ /thaRa pa mchog 'bad rdo rje'o/ /rdo rje pad+ma bzung nas ni/ /de nyid thams cad bsgrub par bya/ /rdo rje pad+mor zhugs pa ni/ /mkhas pa yis ni bsgrub par bya/ /dril bu yi ni mtshan nyid rnams/ /nyon cig rdo rje 
'dzin rgyal po/ /shes rab sgra yi de nyid ni/ /thos pas srid pa las sgrol ba'i/ /nam mkha'i khams kyi ma thas gtsugs par/ /byang chub snying por rnam par gnas/ /thams cad rigs pas phyogs kun tu/ /gnas pa'i 'jig rten khams 
mthar thug /phyogs brgyad zhes ni bya ba rnams/ /lha mo brgyad du rab tu grags/ /yi ge brgyad kyi sa bon ni/ /phyogs brgyad du ni dgod par bya/ /shaRa du lha mo sgrol ma ste/ /byang gi phyogs su gos dkar mo/ /nub kyi phyogs su mA ma kI/ /
</page>

 <page>
<ph>411</ph><p>080-206a</p>
lho yi phyogs su sangs rgyas spyan/ /mdog bzang dbyangs snyan mdzes pa dang / /bzhi ba rdo rje phreng ba mo/ /dbus su nam mkha'i rang bzhin la/ /gzugs kun rdzogs shing shin tu mdzes/ /pad+ma rgyas la yang dag 'byung / /
gzugs med gnas kyi phyogs su ni/ /shes rab bdud rtsi bum pa 'dra/ /shes rab bdud rtsi gnas dag la/ /de yi dbus kyi stan dag la/ /shes rab pha rol phyin lha mo/ /gzugs mdzes yon tan rnams kyi gnas/ /steng gi pad+ma rdo rje rnams/ /snga 
ma bzhin du bsam par bya/ /dbus kyi ye shes dbyug pa ste/ /thams cad sprod dang bsdud pa po'o/ /A li kA li'i rab sbyor gyis/ /phyogs brgyad du ni bskyod par bya/ /A li kA li'i rab sbyor bas/ /'khor ba thams cad gcod pa ste/ /rdo rje dril bu'i thabs 
yin te/ /thabs kyis rdo rje'i dbus gnas so/ /g.yas bar nyi ma bsams nas su/ /g.yon pa ru ni zla ba dgod/ /lag pa gnyis ni brkyang nas su/ /pad+ma'i rnam pa lag tu bskor/ /lus rnams la ni thabs dang sbyar/ /rang 'dod lha rnams bsam 
par bya/ /rdo rje gsor bas sgrol ba ste/ /'khor ba sgol ba yang dag byung / /hU~M zhes bya ba'i glu yis ni/ /sangs rgyas thams cad rjes chags bya/ /rdo rje gsor bas mdzes pa yis/ /sems can thams cad mdzes par bya/ /rnam thar chos su bya ba ste/ /
rdo rje shin tu snying po mchog /oM badzra gaN+De ho hU~M/ oM badzra d+harmA ra Ni ta/ pra ra Ni ta/ saM prar Ni ta/ sar+b+ba bud+d+ha k+Shi tra pra tsA li te/ pradz+nyA pA ra mi hA nA dA swA b+hA ba na/ badzra d+harma hr-i da ya a ba san+to ShaNi/ hU~M hU~M hU~M/ ho ho ho/ a a a swA hA/ shes rab 
thabs kyi gzugs brnyan gyis/ /shes rab thabs kyis dkrol bar bya/ /shes rab thabs kyi chos kyis ni/ /'gro ba rnams kyis rtags bya'am/ /mi shes 'dam du bying ba yi/ /sems can don phyir dkrol bar bya/ /rdo rje de kho na yis bzung / /
</page>

 <page>
<ph>412</ph><p>080-206b</p>
chos kyi dril bu dkrol bar bya/ /sems can don byed rnal 'byor pas/ /shes rab thabs su blta bar bya/ /de nyid med pa'i rnal 'byor pa/ /glang chen dril bu'i sgra dang mtshungs/ /rnal 'byor de nyid dman pa yi/ /dngos grub ring bar shes par bya/ /de nas gsang 
dang phra ba yi/ /rdo rje'i mtshan nyid gzung ba ste/ /yang dag cho ga gang gis ni/ /'dod pa'i dngos grub sgrub byed pa/ /dbu ma'i tshig ni bskor ba la/ /gsang ba'i rdo rje cha gsum bya/ /de nyid kyi ni cha gcig gis/ /phra ba'i rdo rje rab tu brtag /spyi gtsug lag 
pa la sogs pa/ /rtag tu dag byed khu tshur bcang / /slob dpon rdo rje brtul zhugs 'dzin/ /'dod don thams cad sgrub pa'i mchog /bgrang phreng la sogs gzung ba ni/ /yang dag ji bzhin rdo rjes nyon/ /yang dag cho ga gang gis ni/ /'grub 'gyur 'dir ni 
the tshom med/ /shel dang nya phyis mu tig dang / /gzhan yang nor bu dkar po sogs/ /zhi sogs las la khyad par gyi/ /bgrang phreng gi ni khyad nyid ni/ /gser dang dngul dang zangs ma dang / /pad+ma sa bon khyad par du/ /rgyas pa yi ni bgrang phreng ste/ /
mkhas pa rnams kyis bgrang bar bya/ /gur kum la sogs dri zhim pa'i/ /dri rnams kun gyi khyad par las/ /ril bur byas te dmar por btsos/ /dbang du sdud par rab tu grags/ /rudwAk+Sha dang lung tang dang / /mi yi rus pa de bzhin te/ /drag po'i 
las la sbyar bar bya/ /mngon spyod du ni rab tu grags/ /zhi dang rgyas dang dbang drag la/ /bu tra dzi ni las kun bya/ /sngags sgrub pa la lnga bcu ste/ /dbang la de yi phyed du bya/ /zhi la brgya phrag gcig yin te/ /rgyas pa la ni brgyad lhag pa'o/ /mngon 
spyo la ni drug cu'o/ /las kyi bya brag gis ni sbyar/ /las kyi bye brag ji bzhin du/ /bgrang phreng dag ni brtag par bya/ /phyogs dang phyogs mtshams brgyad dang ni/ /dbu ma nyid dang sangs rgyas dgu/ /lha dgu yi ni skud pa la/ /lha dgus byin gyis 
</page>

 <page>
<ph>413</ph><p>080-207a</p>
brlab par bya/ /gzugs rdzogs shin tu mdzes pa dang / /gtsang zhing dang ldan snyan par smra/ /de yis bkal ba'i bgrang phreng gis/ /grol ba'i dngos grub skye bar 'gyur/ /skud pa rnams ni sangs rgyas tshul/ /ril bu rnams ni dgra 
bcom yin/ /'og ma mchod rten du ni bstan/ /steng ma chos kyi dbyings yin no/ /mchod rten chos kyi dbang po'o/ /lag bar nyi ma bsams nas su/ /dbyangs kyi dang po yi ge ni/ /lag pa yi ni dbus dag tu/ /dmar po la ni dmar po bsgos/ /
g.yon pa zla ba'i dbus su ni/ /bdud rtsi'i yi ge bsam bya ba/ /'od zer sna tshogs 'bar ba yi/ /kha dog dkar po bsgom par bya/ /g.yas pa'i sor mo rdo rjer bsam/ /g.yon pa pad+ma'i 'dab mar bsgom/ /rdo rje pad+ma sbyor ba yis/ /kha sbyor dbus 
su phreng bzhag la/ /de nyid thams cad bsgoms pa yis/ /bgrang phreng byin gyis brlab par bya/ /sor mo dag gi bye brag gis/ /de nas sngags pas bzlas ba bya/ /rdo rje ma dngos g.yon pa ste/ /g.yas pa rdo rje'i ngo bo'o/ /dkar po dud pa dung dang ni/ /
pad+ma g.yas kyi sor mo ste/ /gi wang dri gsum 'jigs pa dang / /sa gdugs g.yon par dgod pa dang / /ye shes rnam shes mthe bong gnyis/ /lag la sogs pa'i las can ma/ /zhi ba la ni khro bos bgrang / /rgyas pa la ni gung mo ste/ /srin lag 
la ni dbang du bstan/ /tha mas mngon par spyod pa ste/ /mthe bong rdo rje lcags kyu ni/ /lha nyid dgug pa'i bsam pa yin/ /mnyam par gzhag ste bzlas bsgoms na/ /'grub 'gyur 'di la the tshom med/ /de nyid me pa'i rnal 'byor pa/ /de nyid med pa'i 
sngags bzlas dang / /de nyid med pa'i rdo rje dril/ /phyag rgya de nyid med 'byung ba/ /rnal 'byor pa yis grub pa med/ /rnal 'byor de nyid dmigs na ni/ /de nyid thams cad kun bya'o/ /yi ge'i rgyu las byung ba'i dngos/ /sngags kyi snying po mdzes pa ste/ /
</page>

 <page>
<ph>414</ph><p>080-207b</p>
rang bzhin med pa'i grangs bzlas na/ /rnal 'byor ma yi snying po 'grub/ /bram ze rgyal rigs dmangs rigs gcig /rnal 'byor ma yi dra ba 'grub/ /oM pa de pa de ma hA pa de dz+nyA na sarba bud+d+ha ma hA b+hA be/ hU~M hU~M hU~M/ ho ho ho/ AHswA hA/ sngags 'di yis 
ni sbyang byas na/ /bgrang phreng gi ni lha rnams 'grub/ /las rnams thams cad 'grub 'gyur te/ /mi gsal ba ni ring bar 'gyur/ /ye shes de dag bye brag dag /yang dag rdo rje chen pos nyon/ /ye shes bye brag ring du gnas/ /thun mong ye shes brjod 
pa ste/ /dman dang rab dman dman pa can/ /gnod sbyin lha min grub pa po/ /klu dang byol song gsang ba pa/ /lto 'phye dang ni mi'am ci/ /mi dang yi dgas mkha' 'gro ma/ /dmyal bar 'tshang ba'i sems can dang / /byol song gzugs su brjod pa 
ste/ /phra mo sgo nga gzung mi nus/ /chu dang me dang rlung dang ni/ /de bzhin du ni sa yi khams/ /brtan pa de nyid thams cad dang / /rtsa dang 'dab ma phra ba dang / /bong ba rdo dang brag la sogs/ /thams cad ye shes byin gyis brlabs/ /ye shes med na skye mi 
'gyur/ /ye shes thams cad kun rig pa'o/ /ye shes thar par gang gis ni/ /ye shes thun mong byin brlabs pa/ /bye brag gzhan ni ji lta bu/ /lha las rol mo nyan par 'tshal/ /bcom ldan 'das kyis bka' stsal pa/ /nyi shu rtsa gsum lha yi 
gnas/ /gong nas gong du gnyis 'gyur te/ /'dod pa lnga yi ye shes dag /gong ma'i ye shes ye shes 'phel/ /gsang ba'i ye shes reg pa ste/ /lha min ye shes khro bo'o/ /yi dgas ye shes zhen pa ste/ /dmyal ba'i ye shes 'jigs shing 
du/ /byol song ye shes glen pa ste/ /brtan pa rnams ni sems med pa'o/ /mi rnams ye shes rnam pa lnga/ /bye brag tu ni shes par bya/ /glen pas sgribs dang lkugs pa dang / /bud med ye shes slu brid do/ /byis pa'i shes pa'i shes pa can/ /
</page>

 <page>
<ph>415</ph><p>080-208a</p>
ye shes de nyid bye brag dag /rnal 'byor bstan bcos kyis spyangs pa/ /skye ba bye ba stong phrag du/ /sangs rgyas ye shes kyis bskul yin/ /rnal 'byor bstan bcos rjes 'brangs nas/ /'bad de dad pa bskyed par bya/ /sgra sgrogs phyi rol 
bstan bcos ni/ /gar gi gnas dang mtshungs pa ste/ /blo ldan rnal 'byor bstan bcos kyis/ /spyod dang grol ba'i 'bras bu thob/ /snying po snying po bstan bcos te/ /rnal 'byor gsang ba'i rim yin no/ /sbyor ba'i gdan gyi rab tu byed pa las rim par phye 
ba dang po'o// //'khor los sgrub pa'i khyad par dag /de nyid ji bzhin rdo rjes nyon/ /zhi dang rgyas dang dbang rnams dang / /bsrung dang mngon par spyod pa dang / /re'u mig dgu sogs 'khor lo ni/ /phyi rol mu khyud bskor bar bya/ /'khor lo las 
kyi kha dog gis/ /mkhas pa yis ni bsgom par bya/ /oM tA re tut+tA re tu re swA hA/ sa bon de dag thams cad ni/ /phyag 'tshal tham dbus su bya/ /dbus su ming dang bsrung ba yis/ /tshig kyang de bzhin sbyar bar bya/ /mnyam nyid stong pa'i Rang bzhin 
chus/ /bdag gi las ni bkru bar bya/ /mnyam nyid thams cad rig pas gnas/ /srung ba'i 'khor los bsrung bar bya/ /ye shes can gyis bsrung bsgoms na/ /'jigs pa kun las ring bar 'gyur/ /sems can dngos po med pa ru/ /sbyor ba'i dngos 
pos 'jigs pa la/ /zla ba'i dkyil 'khor dbus gnas par/ /pad+ma'i gdan ni bsam par bya/ /sgrol ma'i rgyud du bsgoms pa yis/ /bdag gi lus ni rnam par sprul/ /oM tA re swA hA/ mgo la'o/ /oM tut+tA re swA hA/ mig la'o/ /oM tu re swA hA/ 
sna la'o/ /oM tu swA hA/ rna ba la'o/ /oM re swA hA/ lce la'o/ /oM tA re ni swA hA/ snying gar ro/ /yan lag drug tu rtag tu dgod/ /'phags ma sgrol ma bsam bya ba/ /phyag gnyis sems dpa'i skyil krung bcas/ /rgyan rnams thams cad 
</page>

 <page>
<ph>416</ph><p>080-208b</p>
kyis ni bklubs/ /kun tu mi 'jigs sbyin pa dang / /gzhan gyi rna drung ut+pal bsnams/ /thams cad 'od zer rnam bsgoms nas/ /khyad par du ni sngags bzlas bya/ /thams cad yon tan can du bsgom/ /oM tA re tut+tA re tu re swA hA/ srung ba'i las 
thams cad kyi sngags so/ /rgyal po'i btson ra dgra phyogs dang / /nyam nga'i lam du 'gro ba dang / /yan lag sna tshogs rims dang ni/ /chu dang dug gis 'chi la sogs/ /gang dang gang du 'jigs pa'i gnas/ /de dang der ni bsam par bya/ /shes rab 
zhen dang le lo sogs/ /'khor lo bris nas bcang bar bya/ /srung ba bzang po 'di yis ni/ /'jigs pa kun las grol bar 'gyur/ /srung ba 'di dag thams cad ni/ /de nyid sbyor bas bsgrub par bya/ /'khor lo 'dab ma brgyad pa la/ /phyi rol mu 
khyud bskor nas su/ /dbus su thog ma tha ma ste/ /bzlas pa thams cad gzhag par bya/ /mu khyud dbyangs kyis bskor nas su/ /'khor lo dkar bo bsam par bya/ /yan lag thams cad phye ba yis/ /mnyam nyid stong bar bsams nas su/ /sngon gyi 
mtshan nyid ldan pa yis/ /sngar bstan bzhin du sbyar bar bya/ /'khor lo 'di ltar bsgom pa yis/ /las 'dis shes rab 'bar bar 'gyur/ /oM pradz+nye pradz+nye ma hA pradz+nye hU~M swA hA/ 'od zer sna tshogs 'bar bas su/ /dngos po bsgom pas bsgom par bya/ /zla 
ba'i dkyil 'khor dbus gnas par/ /shes rab bdag nyid bsgoms nas su/ /phyag gnyis sems dpa'i skyil krung bcas/ /rgyan rnams kun gyis rnam par bklubs/ /kha dog dkar po shin tu 'bar/ /shes rab dngos po bsgoms nas su/ /sa bon 'di 
ni bzlas byas nas/ /shes rab myur du 'phel bar 'gyur/ /glen dang snyom las blun po yang / /sbyor ba 'di yis shes rab 'phel/ /snying po re'u mig dgu ru bya/ /de bzhin bar ma bcu gnyis te/ /phyi rol re'u mig bcu drug go/ /mthar thug mu khyud de 
</page>

 <page>
<ph>417</ph><p>080-209a</p>
bzhin te/ /phyag 'tshal sreg pa'i mthar sbyar ba'i/ /dbus su bdag gi sems gzhag la/ /sgra dang thig le ldan pa yis/ /yi ge brgyad po snying por dgod/ /bcu gnyis po la dbyangs sa bon/ /ma ning spangs pa dri bar bya/ /sde tshan 
gsum gyi yi ge rnams/ /yi ge lhag ma gcig dang bcas/ /sgra dang thig ler ldan pa dag /bcu drug gnas su gzhag par bya/ /gsod pa'i yi ge khyud la/ /thams cad rig pas kun tu bskor/ /dang po dkar po rabs ma bya ste/ /gnyis pa ser por bsgom 
par bya/ /gsum pa dag ni dmar po ste/ /de bzhin bzhi ba sngon po'o/ /sngon bzhin mtshan nyid ldan pa yis/ /mnyam nyid stong par yang dag gnas/ /mnyam nyid lta ba bskyed nas su/ /'khor lo 'di ni bsgom par bya/ /mnyam gzhag dngos po bsgoms 
pa yis/ /'gruba' gyur 'di la the tshom med/ /kun nas thams cad 'bar ba ste/ /me ltar 'bar ba'i 'od kyis ni/ /bdud rnams thams cad sreg par byed/ /ye shes 'khor lo bsgoms pa yis/ /kun nas nyon mongs g.yogs pa yang / /sangs 
rgyas 'bras bu thob par 'gyur/ /mnyam nyid ye shes bskyed nas su/ /bdag nyid nam mkha' bsgom byas la/ /'od zer sna tshogs 'bar ba yis/ /nyi ma'i dkyil 'khor bsgom par bya/ /de yi dbus su sa bon ni/ /mkhas pa yis ni gzung bya ste/ /sde 
tshan dang po gang yin pa'i/ /yi ge dang po bzung nas su/ /lcags kyu yis ni gzir bya ba/ /rtsa bar re pa sbyar bya ba/ /bdud rtsi'i thig le steng du dgod/ /nyi ma'i dkyil 'khor dbus gnas par/ /'od zer sna tshogs 'phro ba ni/ /shin tu mnyam par gzhag 
pa bsgom/ /rgyal po rgyal po'i pho brang dang / /yid can gyis ni bsam par bya/ /yi ge nyis 'gyur thigs pa dang / /rtsa bar sga ni sbyar bar bya/ /bdud rtsi'i mtha' zhes bya ba ste/ /'bum phrag gcig gis dbang du sdud/ /bu mo rnams kyis gang bsams 
</page>

 <page>
<ph>418</ph><p>080-209b</p>
pa/ /ming dang bcas nas bsgrubs nas ni/ /bsam pa tsam gyis 'grub par 'gyur/ /ngas bstan pa la the tshom med/ /sngon gyi mtshan nyid thams cad ni/ /sngar bzhin du ni stong pa nyid/ /thams cad bdag nyid bsams nas su/ /zla ba'i dkyil 'khor 
dbus gnas par/ /bdud rtsi kun rig phyi mor bcas/ /'od zer sna tshogs rnam par 'phro/ /'od zer ser po shin tu mdzes/ /gzugs sdug 'od zer 'phro bar bsam/ /rin chen la sogs gang 'dod pa/ /thams cad rang gi dbugs kyis dgug /sgrub pa po 
yi lus la ni/ /de yi dkyil 'khor dbus gnas par/ /rlung gi sa bon gyis bskor ba'i/ /lcags kyu'i yi ge bsgom par bya/ /kha dog la sogs dmar bsams shing / /gzugs kyang kha dog dmar por bsgom/ /zla ba'i dkyil 'khor dbus gnas par/ /
ye shes mkha' 'gro bsgom par bya/ /gzugs mdzes shin tu rdzogs pa ste/ /rgyan rnams kun gyis rnam par bklubs/ /g.yon pa lcags kyu'i tshul gyis ni/ /yid ni 'gugs pa bsgom par bya/ /lcags kyu'i yi ge bsgoms pa yis/ /mdzub mo lcags 
kyu bskyod par bya/ /yi ge nyis 'gyur thigs pa dang / /rtsa bar sgra ni sbyar bar bya/ /bdud rtsi'i mtha' zhes bya ba ste/ /'bum phrag gcig gis dbang du 'grub/ /de ltar bsgom zhing bzlas nas su/ /sor mo yang ni bskyod byas na/ /bsgrub bya'i yid ni 
bskyed 'gyur bar/ /'bum phrag gcig gis 'grub par 'gyur/ /'khor lo 'dab ma med pa la/ /mu khyud kyis ni bskor bar bya/ /dbyangs kyi yi ge thams cad kyis/ /mu khyud mkhas pas bskor bar bya/ /sde tshan lnga pa gang yin pa/ /yi ge gsum 
pa bzung nas su/ /i dang re pha sbyar nas su/ /'bad pas dbus su bzhag nas kyang / /ye shes can gyi sa bon 'di/ /sgra yi bdun pa dang sbyar la/ /'dab ma rnams la'ang de nyid bya/ /'dab mar 'di nyid gzhag par bya/ /rnal 'byor ma yi grub 'dod 
</page>

 <page>
<ph>419</ph><p>080-210a</p>
pas/ /'od zer sna tshogs rab 'bar bas/ /gser gyi mdog tu bsgom par bya/ /sngon bzhin mtshan nyid ldan pa ru/ /sngar bstan bzhin du mkhas pas bsgom/ /de 'og lha mo nor rgyun gyi/ /gzugs su bdag nyid bskyad par bya/ /gzugs 
mdzes shin tu yongs su rdzogs/ /rgyan rnams kun gyis rnam par bklubs/ /thams cad lag g.yas mi 'jigs sbyin/ /g.yon pa 'bras kyi snye ma bsnams/ /dbus su bstan pa'i sa bon ni/ /phyag 'tshal bsreg pa'i mtha' sbyar te/ /de ltar bsgom 
zhing bzlas pa yis/ /rgyas pa'i sbyor ba 'grub par 'gyur/ /lha mo nor ldan rnal 'byor gyis/ /rgyas pa ru ni grags pa yin/ /bdag nyid bye brag gzhan dag tu/ /rnam gzhag thams cad de bzhin no/ /bdag nyid sngon gyi mtshan nyid kyis/ /stong pa'i 
de nyid bsgoms nas su/ /nyi ma'i dkyil 'khor dbus gnas par/ /sa yi dkyil 'khor bsgom par bya/ /zla ba'i dkyil 'khor dbus gnas par/ /ye shes rnam shes dngos po bsgom/ /'dab ma brgyad pa'i 'khor lo ni/ /dbus su sa bon bsgoms 
nas su/ /phyi rol 'khor lo'i mu khyud la/ /dbyangs kyi sa bon bskor bar bya/ /phyogs kyi 'dab mar bdud rtsi bzhi/ /gug skyed kun dang sbyar bar bya/ /mtshams kyi 'dab ma bzhi la yang / /sangs rgyas lnga yis mngon par brgyan/ /zla ba'i dkyil 'khor 
rdzogs pa ni/ /'od zer sna tshogs 'bar ba can/ /rin chen bdun gyis mdzes pa ste/ /rang gi lus la bsgom par bya/ /gang 'dod yid ni rtog bya'i phyir/ /de yi 'od zer sbyar bar bya/ /'jigs pa med cing 'tshe med pas/ /dngos pos dngos po bsgom par 
bya/ /rmugs dang glen dang snyom las dang / /shes rab zhan cing lta ngan rnams/ /rnal 'byor ba yis skad cig la/ /snyom las la sogs ring du spong / /mnyam gzhag cung zad bltas nas su/ /rdul phran dkar po spro bar bya/ /phyogs bcur song ste khyab nas 
</page>

 <page>
<ph>420</ph><p>080-210b</p>
ni/ /thams cad rim pas kun snang bya/ /ye shes sems la bltas nas ni/ /rnal 'byor pha rol sems shes 'gyur/ /sems ni mnyal par bcings nas su/ /mnyam gzhag 'khor lor blta bar bya/ /mnyam nyid ye shes mthong ba yis/ /'khor 
ba'i pha rol sgrol bar 'gyur/ /zla ba'i dkyil 'khor dbus gnas par/ /ye shes sa bon gyis sprul te/ /pad+ma'i gdan la bzhugs pa yis/ /kha dog dkar po bsgom par bya/ /phyag gnyis sems dpa'i skyil krung bcas/ /rgyan rnams kun gyis bklubs 
pa ste/ /phyag gnyis phyag rgya che bcings nas/ /snying ga'i phyogs su 'tsher bar mdzad/ /kha dog dkar po mdzes pa yi/ /'phags pa rnam par snang mdzad gtso/ /sangs rgyas sprin ni rnam par spro/ /spro ba sna tshogs mi zad pas/ /sems can khams 
ni sgrol bar mdzad/ /shes rab rdo rjes 'gro sgrol ba/ /dbyangs yig dang po mchog sa bon/ /mtha' ru tsheg drag sbyar bar bya/ /phyag 'tshal sreg pa'i mtha' dang ldan/ /sa bon 'di ni bsgoms nas su/ /mnyam gzhag dngos por bzlas nas ni/ /byang chub 
rim pa mthong bar 'gyur/ /sbyor ba'i gdan gyi rab tu byed pa las rim par phye ba gnyis pa'o// //byin brlabs sbyor ba'i ngo bo dag /gang gis sems can rnams la bstan/ /byin brlabs rim pa ji lta bu/ /lha las gzigs mo nyan par 'tshal/ /
sems can rmongs pa gso ba'i phyir/ /byin gyis rlob pa'i chos bstan pa/ /yang dag 'khor bsgrol ba yi/ /de nyid ji bzhin rdo rjes nyon/ /snying gar zla ba bsam ma nas su/ /hU~M gi sa bon dbus su bsam/ /'od zer me ltar 'bar zhing gsal/ /nyi 
ma'i dbus su gzhag par bya/ /phyogs bcu'i 'jig rten khams rnams su/ /me yi dkyil 'khor bsam par bya/ /gnas rnams thams cad 'bar ba yis/ /kun nas thams cad bsregs nas su/ /sngon bzhin mtshan nyid bstan pa yi/ /dang po stong 
</page>

 <page>
<ph>421</ph><p>080-211a</p>
pa nyid du bya/ /me yi dkyil 'khor dbus gnas pa'i/ /sangs rgyas lnga ni bsam par bya/ /dbyug pa 'jig rten dbang phyug mgon/ /gya gyu phyag na rdo rje ste/ /lus ni 'jam pa'i mchog yin no/ /mgo dang bum pa byams pa ste/ /steng du 
'bar ba'i ma yig ni/ /'khor ba thams cad sgrol ba po/ /'jig rten gsum gyi grub 'dod na/ /sa bon de ni bsgom par bya/ /pad+ma'i stan la gnas pa yi/ /nyi ma'i dkyil 'khor bsgoms nas su/ /ye shes mkha' 'gro'i rang bzhin du/ /bdag nyid ye shes 
kyis bsrung ba/ /phyag gnyis sems dpa'i skyil krung bcas/ /kha dog dmar po shin tu mdzes/ /steng gi rdo rje cod pan la/ /sangs rgyas lnga yis rnam par brgyan/ /kha T+wA~M ga dang rnal 'byor snod/ /rgyan rnams kun gyis rnam par bklubs/ /'od 
zer sna tshogs 'bar ba du/ /dbugs mi g.yo bar bsgom par bya/ /sde tshan gsum pa gang yin pa'i/ /rdo rje dbyug pa gug skyed bcas/ /lu gu rgyud la sogs pas dkri/ /phyag 'tshal bsreg pa'i mtha' dang ldan/ /'bum phrag gsum ni bzlas nas 
su/ /gnyis med gtor ma'i las kyis ni/ /de yi 'og tu las rnams bya/ /bdud rtsi lnga dang ldan pas/ /brgyad brgya ru ni bzlas par bya/ /cho gar ldan pas sbyin par bya/ /de yi mod la 'bab par 'gyur/ /babs nas rnal 'byor ba yis ni/ /
rdo rje'i glu ni blang bar bya/ /rol cig rol cig rdo rje khyod/ /zhan dang drag po sbyor ba yis/ /thams cad kun nas khyod kyis gsol/ /skad cig 'khor las bdag mnyam bsgral/ /glu 'di yis ni gar byed de/ /rdo rje dril bu dkrol bar bya/ /oM tiSh+Tha yo ga 
ma hA krod+ha hU~M hU~M hU~M swA hA/ 'di ni tshi ma bya thams cad bya/ /rnal 'byor ma kun bstan par bya/ /dman dang bar dang mchog rnams la/ /de yi 'og tu chos bstan bya/ /oM yo ga A be sha ya/ shin tu mnyam gzhag rnal 'byor pas/ /'di yis sngon du 
</page>

 <page>
<ph>422</ph><p>080-211b</p>
bsnyen par bya/ /gnyis med gtor ma ldan pa yis/ /rnal 'byor pa yis yungs kar dang / /hU~M gi sgra ni 'jigs pa yis/ /sgrub ba po yis 'dis gdab bya/ /sngar gyi smos pa'i sngags kyis ni/ /bdag nyid ji ltar 'dod bzhin byed/ /oM ma na g+hu ru 
g+hu ru/ d+h+ri sti tsi li tsi li hU~M hU~M phaT/ rnal 'byor pa yis 'bum bzlas na/ /bltas pas 'bebs pa 'grub par 'gyur/ /mchod cing gang la bltas pa yi/ /mthong bar byas te gar byed do/ /oM ma la ma li hU~M phaT/ 'bum phrag gsum gyis 'grub 
'gyur te/ /'gro ba thams cad 'bebs par 'gyur/ /oM ma hA tsi li tsi li hU~M hU~M phaT/ 'bum phrag gcig ni bzlas pa yis/ /skyes sogs ring po nas kyang 'bebs/ /oM ba ta li ba ta li hU~M phaT/ rnal 'byor 'bum phrag gsum du ni/ /bzlas 
pas sngon du bsnyen pa bya/ /yi dgas 'byung po gsang ba sogs/ /lha rnams thams cad 'bebs par byed/ /oM pa ta ni pa ta ni hU~M phaT/ rnal 'byor pa yis 'bum phrag gcig /bzlas pas sngon du bsnyen pa bya/ /chu dang bong ba rdo dang ni/ /shing 
rnams kun la 'bebs par byed/ /dkyil 'khor sngon du slob dpon gyis/ /sngon du bsnyen pa byas nas ni/ /shin tu dul zhing brtags pa yis/ /de 'og dkyil 'khor de nyid bsam/ /lha ni mnyes par ma byas na/ /bdag nyid la ni co 'dri yin/ /
oM be ta li rak+Sha rak+Sha hU~M hU~M hU~M g+h+raM phuHphaT/ thal par lan bdun par du ni/ /mngon par bzlas te ro la gtor/ /nyin zhag bdun du bzhag na yang / /cis kyang za bar mi 'gyur ro/ /oM phu ru phu ru/ maM tre dzaHhU~M phuHphaT/ skud pa dmar la brgyad brgya ru/ /
yongs su bzlas dang ldan pa yi/ /gang gi mgrin par bcings gyur na/ /ce spyang bzhin tu 'khyam par 'gyur/ /skud pa dang ni bral gyur na/ /bdag nyid 'dod pa bzhin du byed/ /byin rlabs rim pa'i rnal 'byor gyis/ /mnyam par gzhag pas bsgom 
</page>

 <page>
<ph>423</ph><p>080-212a</p>
zhing bzlas/ /zla ba'i dkyil 'khor dbus gnas par/ /rdo rje mkha' 'gro ma bsam bya/ /rgyan rnams kun gyis brgyan pa'i sku/ /'od zer sna tshogs shin tu 'bar/ /rlung gi dkyil 'khor dbus gnas par/ /mngon du bsgrub pa bya bar 
bsam/ /rkang mthil gnyis su rlung gi ni/ /sa bon stan du bsgom par bya/ /sgra dang thig ler ldan pa ni/ /rlung gi sa bon dbus gnas par/ /rlung gis bskor ba snying gar gzhag /thams cad kha dog sngon por bsam/ /rang gi dbugs kyi rtse mo yi 
rlung gi brda ru sbyar bar bya/ /oM yuM pre ta bA yu a mo ka s+ya yuM phaT/ rnal 'byor pa yi gsang sngags 'di/ /brgyad brgya rab zlas na 'grub par 'gyur/ /'gro ba la sogs bzung nas su/ /dug dang khrag gis bri bar bya/ /rnal 'byor mchog ni bzung nas 
su/ /thams cad gnas nas bri bar bya/ /brgyad brgya ru ni bzlas pa yis/ /skud pa dmar po dkris nas ni/ /shing gi rtse mor gdags par bya/ /rlung gis sbur bar bsgom pa ste/ /gad du rlung ni gzhol 'gyur ba/ /de yi phyogs su 'gro bar 
'gyur/ /rnal 'byor pa yis bskrad pa ni/ /'grub 'gyur 'di la the tshom med/ /zla ba'i dkyil 'khor dbus gnas par/ /rdo rje mkha' 'gro ma bsams te/ /bdag gi lus ni bsgoms nas su/ /blo dang ldan bas sngags bzlas na/ /gnyis med gang 
ba'i gtor ma ni/ /de yi dbus su sbyar bar bya/ /oM badzra DA ki nI de sha mA kar+Sha ya A kar+Sha ya oM hrIHhU~M pho phrung phuHphaT/ maN+Dal dmar por byugs nas ni/ /seng ldeng phur bu brkyad kyis gdab/ /dbus su ming ni bris nas su/ /gtor ma yongs su gang 
bar ldan/ /skud pa dmar la bzlas nas kyang / /lan bdun bskor bas drang bar bya/ /rdo rje lcags kyus drangs nas su/ /gsang sngags 'dis ni bzlas byas na/ /dpag tshad brgya yi phyi rol nas/ /las 'dis bzlog nas 'gugs par 'gyur/ /
</page>

 <page>
<ph>424</ph><p>080-212b</p>
maN+Dal gyi ni dbus dag tu/ /las 'dis 'grub 'gyur the tshom med/ /nyi ma'i dkyil 'khor dbus gnas par/ /mkha' 'gro drag mor bsam bya ba/ /rang gi lus ni rnal 'byor mar/ /mkhas pa yis ni bsgoms nas su/ /nya mo gcig ni bzung 
nas su/ /mkha' 'gro'i gtor ma byin gyi brlab/ /sngags dang bcas pa'i ming bris la/ /nya yi kha ru bcug nas ni/ /rkang pas mgo ni rab mnan la/ /brgyad brgya ru ni bzlas par bya/ /oM phruM phruM/ a mu ka s+ya mu khaM ban+d+ha ban+d+ha/ hrI hrI hrI/ phuM 
phaT/ de ni bzlas pa tsam gyis ni/ /bya ba thams cad bcing bar 'gyur/ /thams cad chu la bya ba ste/ /las gzhan cho ga bshad par bya/ /sngags 'di rab tu sbyar nas ni/ /bag zan gyis ni dril bar bya/ /gang du nya ni gnas pa yi/ /nya yi kha ru gzhug 
bar bya/ /mkha' 'gro'i gtor ma byin brlabs te/ /ril bu brgyad brgya byas nas ni/ /lan re bzlas te zar bcug na/ /bya ba thams cad bcings par 'gyur/ /rlung gi dkyil 'khor dbus gnas par/ /bdag nyid tsaN+DA lI yi gzugs/ /gzugs rnams 
thams cad yongs rdzogs shing / /me ltar 'bar ba bsams nas su/ /gnyis med gtor ma'i las rnams ni/ /de yi dbus su rab tu bya/ /lci bas pad+ma'i gzugs byas pa/ /ming dang sngags kyis gzhag par bya/ /oM stam b+ha ya stam b+ha ya hU~M/ 
b+hag+gaM mu trAM phru phruM phaT/ gsang sngags 'di dang ming dag ni/ /rkang pa g.yon pas mnan nas su/ /lan grangs brgyad brgyar bzlas nas su/ /'grub 'gyur 'di la the tshom med/ /chung ma shin tu g.yon can rnams/ /las 'di yis ni gdul bar bya/ /
mthar na chu dang 'o ma yis/ /bkrus na bcings pa las grol 'gyur/ /rlung gi dkyil 'khor dbus gnas par/ /lha mo rdo rje ma ru bsgom/ /kha dog sngon po shin tu mdzes/ /'od zer me dang mtshungs par 'bar/ /yongs su rdzogs shing mdzes par ldan/ /
</page>

 <page>
<ph>425</ph><p>080-213a</p>
rgyan rnams kun gyis bklubs pa ste/ /yi dgas kyi ni gdan la bzhugs/ /ha har bzhad pas 'jigs su rung / /gnyis med gang ba'i gtor ma yi/ /las ni de ru byas nas kyang / /'bras phye la sogs khyad par las/ /pad+ma'i 
dbyibs ni byas nas su/ /khyi yi spu yis dgang bar bya/ /ming dang sngags su sbyar nas su/ /gnyis med gtor ma'i las rnams ni/ /las der byin gyis brlab par bya/ /oM kro d+he shwa ri phru phruM phaT/ brgyad brgya ru ni bzlas nas su/ /rdo rje gsang bar gzhug 
bar bya/ /las 'di sbyar zhing gzir ba yis/ /b+ha ga dag ni bzlog par 'gyur/ /las 'dis shin tu 'grub pa ste/ /phyung na de las thar bar 'gyur/ /chung ma shin tu gdul dka' la/ /las ni de ltar sbyar bar bya/ /zla ba'i dkyil 'khor dbus gnas 
bar/ /lte bar bdud rtsi'i yi ge bsgom/ /rtsa rnams kun las drangs nas su/ /bdud rtsi'i chu ni 'dzag par bya/ /ban+du'i me tog rgyas pa yi/ /dbus su lcags kyu'i yi ge ste/ /kha dog dmar po shin tu 'bar/ /gsang zhing gsang bas bsgom par bya/ /
khro bo'i sor mo rtse mo ru/ /bdud rtsi'i yi ge bsams nas ni/ /sor mo 'di yis bskyod par bya/ /sbyor ba gsum ni bsams pa yis/ /de yi dbus kyi gnas rnams su/ /bdud rtsi'i chu ni 'dzag par bya/ /chung ma shin tu gdul dka' la/ /'di yis 
b+ha ga brtag par bya/ /'od zer can dang bla mar bya/ /smyo byed yan lag lnga dang bcas/ /gu gul chen po'i cha dang bsre/ /mar nag chen pos bskol bar bya/ /sngags pas bdud rtsi'i chu dang ni/ /lce yi dbang pos myang bar bya/ /'dir ni smyo 'gyur the tshom 
med/ /mar zos pas ni grol bar 'gyur/ /yi dgas gos ni ma lhung bas/ /mar me yi ni sdong bu bya/ /klu dbang gi ni gong du gzung / /rkang gi mar gyis sbar bar bya/ /gtor ma yi ni gnas dag tu/ /mkha' 'gro ma yi snying sngags kyis/ /du ba 
</page>

 <page>
<ph>426</ph><p>080-213b</p>
dag ni dbab par bya/ /dur khrod du ni gtor byin la/ /brgyad brgya ru ni bzlas nas su/ /lam gyi bzhi mdor shing gcig drung / /gang la dub byugs pa des/ /mkha' 'gro ma kun mthong bar 'gyur/ /lhag ma'i snod ni gnyis gzung la/ /dur khrod kyi 
ni sol ba yis/ /tsha ba'i rdzas la sbyar nas ni/ /bya rog sgro rtsas bri bar bya/ /oM ki ri ki ri kro d+he a mu kaM phruHphruM phaT/ snod ni gnyis la so so ru/ /gzugs gnyis ming dang bcas bris la/ /gnyis med gtor ma byin nas ni/ /khro bos bkang ste drud 
par bya/ /oM ka li brtA li brtA li kro d+ha mu khe a mu ka s+ya hi li hi li badzra tiSh+Tha mu khi phruM phroM phroM phaT/ brgya phrag gcig tu bzlas nas ni/ /myur du 'thab rtsod 'byung bar 'gyur/ /gnyis med gtor mar ldan pa yi/ /dbang bskur na ni zhi bar 'gyur/ /sbyor ba'i 
gdan gyi rab tu dbye ba las rim par phye ba gsum pa'o// //gnyis med sbyor ba'i snying po ste/ /gnyis med ming gis brjod pa yin/ /sbyor ba ji ltar brtsam bgyi ba/ /rol mo dag ni nyan par 'tshal/ /gnyis med sbyor ba de nyid kyi/ /rdo rje 
dril bu'i phyag rgya dag /so sor gzung ba'i de kho na/ /yang dag ji bzhin rdo rjes nyon/ /de nyid ji bzhin bdag nyid dang / /chos kyi dril bu lha mo'o/ /kha sbyor sbyor ba phyag rgya ste/ /thabs ni de ru thim pa'o/ /dang por re zhig rnal 'byor pas/ /rdo rje 
thal mo dam bcings nas/ /sems can kun la rjes brtse bas/ /dag pa rnam gsum brjod par bya/ /oM swa b+ha ba shud+d+hAHsarba d+harmAHswa b+hA ba shud+d+ho\u0f85haM/ oM badzra shud+d+haHsarba d+harmA badzra shud+d+ho\u0f85haM/ oM yo ga shud+d+haHsarba d+harmA yo ga shud+d+ho\u0f85haM/ gzung dang 'dzin 
pa las grol bas/ /sbyin pa'i ra bas sbyin par bya/ /rnal 'byor ldan pa'i sems kyis ni/ /thams cad rtsa bzhin blta bar bya/ /sems can kun la mi 'jigs sbyin/ /'gro rnams brtse bar mi bya sogs/ /sems can don ni dgag mi bya/ /steng du 
</page>

 <page>
<ph>427</ph><p>080-214a</p>
tshul khrims dra ba'o/ /gzhan la gnod pa 'gog la sogs/ /bzod pa'i phur bu 'og tu gdab/ /phur bur 'dra ba yis/ /sdang ba'i bdud dang dgra rnams bskrad/ /bdud ni bdud du 'char mi 'gyur/ /rang gi sems kyis bsdams 
ba'o/ /rang gis rang sems btul ba na/ /bdud kyis 'tshe bar gal 'gyur/ /mnyam nyid sems kyi dri yis ni/ /gru bzhi pa ru byug par bya/ /lus la ste 'jog tsan+dan byug /sems ni mnyam par gzhag pa ste/ /bzod pa'i me tog rnal 'byor 
bas/ /'bad dang ldan pas dgam par bya/ /mnyam nyid bsgoms pa'i bdug pa yis/ /rang bzhin dag pas bdug par bya/ /shes rab mar me'i snang ba ste/ /khams gsum gyi ni mun pa rnams/ /mar me 'di yis bcom nas su/ /ji 
ltar 'dod bzhin snang bar bya/ /sems kyis mi 'jigs sbyin pa yis/ /dbugs ma phyin pa dbugs dbyung bya/ /mchod pa'i dus dang khyad par du/ /gtor ma'i dus su rab tu sbyar/ /yid du 'ong ba'i sa phyogs su/ /bde ba'i stan la 'dug nas 
su/ /bdag nyid rdo rjer bskyed nas ni/ /shes rab dril bu zhes byar sprul/ /bar du khru gang bzhag nas su/ /mnyam nyid lta bas blta bar bya/ /snying gar hU~M ni bsgom byas la/ /thams cad rig pas kun stong bya/ /khams gsum zad par byas nas 
ni/ /thams cad nam mkha' yang dag gnas/ /sngon bzhin mtshan nyid yang dag ldan/ /mnyam nyid stong par bsams nas su/ /pho brang yangs par ci 'dod pa/ /ri rab rtse mor bsams par bya/ /lha ni nyi shu rtsa brgyad ldan/ /rdo rje sngon du bstan pa 
bzhin/ /'od zer sna tshogs 'bar ba yi/ /hU~M gi thig le las byung ba/ /zla ba'i dkyil 'khor dbus su ni/ /mi g.yo rdo rje bsgoms nas su/ /rdo rje sems dpa'i rang bzhin du/ /bdag gi lus ni sprul par bya/ /yi ge'i dgod pas bkod nas 
</page>

 <page>
<ph>428</ph><p>080-214b</p>
su/ /mkhas pas go cha byas nas hU~M/ /sangs rgyas lnga yis brgyan pa ste/ /gangs dang kun zla ba'i mdog /phyag gnyis sems dpa'i skyil krung bcas/ /rgyan rnams kun gyis bklubs pa ste/ /phyag rgya chen po snying por bcas/ /go 'phang 
mchog ni bsgom par bya/ /'od zer sna tshogs 'bar ba la/ /sangs rgyas sprin ni rnam par 'phro/ /dngos po bsgom pa bsgoms nas su/ /hU~M gi sgra yis dgang bar bya/ /rang nyid ji ltar 'dod sems kyis/ /ye shes sa bon bzlas par bya/ /btso 
ma'i gser ltar shin tu 'bar/ /sems can kun gyi don la chags/ /de nas stong pa'i mtshan nyid ni/ /sngar gyi mtshan nyid bdag nyid can/ /zla ba'i dkyil 'khor dbus gnas par/ /sngar gyi mtshan nyid kun rig pas/ /nyi shu rtsa gsum lha rnams 
kyis/ /dril bu'i bdag nyid bsgom par bya/ /'od zer sna tshogs 'bar ba las/ /sangs rgyas 'od ni rnam par spro/ /de ltar bskyed pa'i lus rnams ni/ /shes rab pha rol phyin mas bskyed/ /phyag gnyis sems dpa'i skyil krung bcas/ /rgyan 
rnams kun gyis rnam par bklubs/ /kha dog cung zad 'dres pa'i sku/ /sangs rgyas lnga yis mngon par brgyan/ /yi ge brgyad kyi sngags rnams ni/ /yan lag brgyad du dgod par bya/ /phyag gnyis phyag rgya chen po ste/ /go 'phang mchog ni bsgom 
par bya/ /A li kA li las byung ba'i/ /de yi sa bon bzlas par bya/ /'dod chags sems kyi stobs kyis ni/ /btso ma gser gyi 'od dang bcas/ /sems can bsgral phyir kun tu 'khyud/ /nu ma 'khyud cing zhal gnyis 'jib/ /rdo rje sor mo'i rtse 
mor ni/ /bdud rtsi'i yi ge bsams nas ni/ /lha mo'i g.yon gyi cha ru ni/ /bstan pa'i rtse mor gzung bar bya/ /bcu dang brgyad kyi gnas rnams ni/ /kun nas bdud rtsi gang gnas pa/ /mdzub mo 'di yis bskyod pa yis/ /bdud rtsi'i chu ni 
</page>

 <page>
<ph>429</ph><p>080-215a</p>
'dzag par 'gyur/ /gnyis kyi kun sprod btang nas su/ /shar gyi phyogs su blta zhing bskyod/ /rol pa'i stabs kyis lha mo ni/ /rdo rje rkang pa'i stabs kyis mnan/ /dril bu g.yon gyi rlung gnon pa/ /nu ma lag pa gnyis kyis 
gzir/ /sgeg cing bzhad pa'i bzhin can te/ /'og ma gnon pos btsir bar bya/ /dril bu lag gnyis gsang bar sbyor/ /de bzhin sa bon gnyis med bzlas/ /shaRa phyogs su ni bskyod pa yis/ /sems can pha rol sgrol bar 'gyur/ /
lha mo g.yon pa bskyod nas su/ /lho ru kha ni blta bar bya/ /rdo rje yang ni bskyod nas su/ /rkang mthil gnyis ni de bzhin btsir/ /dril bu'i lag pa gnyis kyis ni/ /rked pa bsdams te btsir bar bya/ /rdo rje g.yas kyi nu ma dang / /de bzhin gsang 
par rtse bar bya/ /rdo rje dril bu'i lus dag ni/ /yang dang yang du sprad par bya /sa bon gnyis ni bzlas pa yis/ /lho phyogs sems can sgrol bar 'gyur/ /nub phyogs snying po'i rkang stabs kyis/ /lha mo nub tu blta bar bya/ /rdo rje yi ni phyogs 
gcig gis/ /g.yas kyi brla ni mnan par bya/ /mgrin pa'i rgyab nas gnyis 'khyud de/ /dril bu'i lce ni bskyod nas su/ /rdo rje lce la reg par bya/ /de bzhin sbyar nas gnyi ga bzlas/ /rdo rje mnyam pa'i dbus su ni/ /lag pa gnyis kyis bsdam 
pa'o/ /dril bu'i lag pa gnyis kyis kyang / /rna ba'i drung bar gzugs par bya/ /gnyis ka'i mchu ni kun sbyar nas/ /de yi bdud rtsi btung bar bya/ /rnal 'byor pa yis sngags bzlas nas/ /rdo rje dril bu dkrol bar bya/ /sems can thams cad 
bde gyur cig /kun kyang 'tshe ba med par shog /gang gi lam nas 'gro ba yis/ /sangs rgyas nyid du 'grub gyur cig /skad cig tshul gyis rnal 'byor dang / /skad cig tshul gyis phyag rgya can/ /kun nas kun tu skad cig ste/ /skad cig gis ni 
</page>

 <page>
<ph>430</ph><p>080-215b</p>
gsang sngags 'don/ /dril bu lha ru sbyor ba yis/ /mkhas pa yis ni bsgom par bya/ /yi ge brgyad kyi sngags dag ni/ /gnas rnams kun gyi lha nyid de/ /rang nyid lha mor bsam par bya/ /slar yang 'di nyid rab tu bya/ /rang gi rjes su chags pa'i 
sems/ /de nas rdo rje kun tu 'khyud/ /de nas bdag nyid rdo rje ru/ /ka ra nar bcas bsam par bya/ /rdo rje yi ni nga rgyal gyis/ /rdo rje sems dpa' bdag ces brjod/ /chu las byung ba'i me tog ni/ /gsang ba'i nang gi mtshan nyid las/ /rtsa ba myu 
gu me tog ste/ /ban+du ka ni rgyas pa 'dra/ /thong ga gnyis kyi sa bon rnams/ /sa dang rlung dag nyid yin no/ /'og tu chu yi rang bzhin la/ /myu gu me yi sa bon no/ /sde tshan gsum pa gang yin pa'i/ /yi ge gsum pa bzung nas su/ /dbyug pa 
phyi mo rdo rje can/ /ska bo che la sogs pas dkri/ /lha mo'i gzugs su bsams nas su/ /sa yi nang du thim par bya/ /dus me'i yi dgas mar sbyor cing / /yi dgas me dang dus me sbyor/ /lag pa gnyis kyis kha sbyar ba/ /mtheb chung mthe 
bos mnan nas su/ /gsum po dag ni rtse mor sbyor/ /phyag rgya gnyis kyis mgor btsugs nas/ /bdud rtsi bza' ba'i bsam pa yis/ /gnon pos 'og ma btsir bar bya/ /bcud dang brgyad kyi lam dag nas/ /dril bu'i bdud rtsi bskul bar 
bya/ /g.yon gyi cha na ban+du ka/ /chu 'dzag pa yi cha byad can/ /chu 'dzag bya mchu'i dbyibs lta bu/ /mkha' 'gro ma yi tshul dag la/ /der ni phyag rgyas bskul bar bya/ /rdo rje g.yas kyi chu dag ni/ /rang bzhin mnyam pa'i tshul du bya/ /thong ga 
la sogs gnas kun tu/ /de nas sor mo gdab par bya/ /de nas rdo rje'i rtse mo ni/ /phyag rgya glo ru sbyar nas bya/ /gnyis ka kun tu sbyar nas ni/ /rdo rje pad+mo bsgul bar bya/ /hU~M gi sgra yis bkang nas su/ /lha mo thams cad tshim par bya/ /dril 
</page>

 <page>
<ph>431</ph><p>080-216a</p>
bu yi ni dngos pa yis/ /A li sa bon kun tu sbyin/ /ye shes sa bon rdo rje rtse/ /bdag gi lha ni mnyes par bya/ /rdo rje dril bu lus yin te/ /phyag rgya kha sbyor sbyar bar bya/ /rdo rje dril bu'i phyag rgya yang / /de kho na yis so sor gzung / /
rdo rje de kho nas bskyod la/ /dril bu rang dgar dkrol bar bya/ /rdo rje dril bu rab sbyor te/ /phyag rgya'i de nyid sbyor ba yin/ /lus ni gnyis ka mnyes pa yis/ /sems can pha rol sgrol bar 'gyur/ /gnyi ga yi ni bdag nyid sems/ /chu de byin gyis brlab 
par bya/ /sgeg cing bskyod par gnas pa ste/ /bde ba'i sta na la 'dug nas ni/ /rdo rje rol pa'i rkang pa ste/ /dril bu g.yon gyi brla yis rol/ /lag g.yon 'khyud cing nu ma gzung / /g.yas kyi rdo rje gsor bar bya/ /bzhad cing khro dang sgeg pa 
yis/ /yang dang yang du spre bar bya/ /dril bu bas+yod pa'i tshul gyis ni/ /brla yi stan la 'dug nas su/ /rkang pa g.yas pas dkris nas ni/ /dku yi gnas su gzhag par bya/ /mgrin par gcig gis 'khyud nas ni/ /g.yon pas dril bu 
gsil bar bya/ /ngo mtshar bcas bzhad sgeg pa yis/ /yang dang yang du sprad par bya/ /de nas rdo rje glu blang zhing / /sna tshogs hU~M zhes bya bar 'dod/ /bdud rtsi'i chu ni bzung nas su/ /slar yang glu ni blang bar bya/ /'khor lo stong pa snying po med pa ni/ /
snying po dag ni shin tu bsags pa ste/ /rnam par thar pas rab tu bsgral ba ste/ /dngos las rnam par grol ba rab tu 'grub/ /phan tshun kun tu 'khyud pa'i sbyor byas pa/ /de yis don ni yang dag byed par 'gyur/ /'khor ba'i snying po dag ni med pa la/ /
rnal 'byor ma yi dbus su snying po bsgrub/ /rdo rje dril bu'i sgrar bcas pas/ /de nas de ltar glu blang bya/ /mnyam bzhag sgom zhing bzlas pa yis/ /'grub 'gyur 'di la the tshom med/ /las ni gang zhig bsams pa rnams/ /de yis thams cad 
</page>

 <page>
<ph>432</ph><p>080-216b</p>
'grub par 'gyur/ /sman la sogs pa'i khyad par rnams/ /bskyod pa'i sbyor bar ldan par bya/ /gur gum dang ni gi wang dang / /kar sbrang rtse pa la sha/ /yung ba ru rta cha mnyam pa/ /sbyor ba'i gnas su gzung bar bya/ /rdzas de dag ni bsgos nas su/ /
rtag tu thig le byas gyur na/ /rgyal po blon po pho brang bcas/ /thams cad du ni dga' bar 'gyur/ /dbang po lag dang ru rta dang / /rmongs byed ma dang rengs byed ma/ /bdag gi lda dang yan lag lnga/ /lnga po thams cad cha bsnyams la/ /bza' dang btung dang so rtsi dang / /zhib tu 
btags te sbyar la sbyin/ /thams cad du ni dbang 'gyur te/ /'chi ba na yang gter mi 'gyur/ /khrag ni gtor ba'i sbyor ba yis/ /dbang la sogs pa'i las rnams 'grub/ /sngags ni 'bum du bzlas pa yis/ /'gro ba thams cad rmongs par 'gyur/ /
bdag gi lus la gshegs gsol ba/ /bdag nyid ji ltar dga' bar bya/ /sems can don phyir blo ldan pas/ /thams cad dbang du 'du bar 'gyur/ /brtul zhugs bram ze'i nye du mos/ /zhi ba'i las ni skye bar 'gyur/ /rgyal po bla ma gsang ba mos/ /
rgyas pa'i las ni sbyar par bya/ /rje'u rigs dmangs mo thams cad kyis/ /dbang gi las ni bsgrub par bya/ /lham mkhan shan pa nya pa mos/ /mngon spyod du ni rab tu grags/ /kla klo gdol pa tshos mkhan mas/ /sbyor ba'i dngos grub bshad pa yin/ /de 
bas 'bad pa thams cad kyis/ /rnal 'byor bstan bcos gzung bar bya/ /gzhan yang rkang stabs bcing bar bya/ /sems can bsgral ba'i gnas yin te/ /gnyis ni kun tu 'dus nas bskyod/ /de nyid phyag rgya zhes bya bcing / /mnyam pa'i rkang stabs dang / 
dbye ba'i stabs dang / zlum po'i stabs dang / gsum gnon po'i stabs dang / rus sbal gyi stabs dang / g.yas brkyang dang / g.yon brkyang dang / gnas gcig pa dang / 'dug pa dang / bung ba'i tshogs dang / rgya mtsho rlab pa dang / ri bo 
</page>

 <page>
<ph>433</ph><p>080-217a</p>
dpung pa dang / rkang pa'i 'phen pa dang / mchod sdong gi tshul dang / pus mo btsir ba dang / bsdu ba'i tshul dang / mnyam du gnas pa dang / dus kyi me dang / snying po dang / dga' bas gnas pa dang / gcig tu bsdu ba'o/ /
rkang stabs bskyod pa bcwa brgyad ni/ /mchod pa'i dus su sbyar bar bya/ /yon tan thams cad 'byung ba'i gnas/ /rnal 'byor pa yis mtshon par bya/ /snying gar btsir ba dang / rkang pa sbyar ba dang / phreng ba'i tshul dang / nu ma'i tshul dang / gnyi ga 
sbyar te bza' ba dang / phyed kyis 'khyud pa dang / lag pa gnyis sbyar ba dang / gsang bar reg pa dang / lus mnye ba dang / ko sko la reg pa'o/ /lag pa'i thabs nyid bcud pa ni/ /zhal ni bzhad cing sgeg pa dang / mtshan nyid sna tshogs ldan pa 
yis/ /de yis las rnams 'grub par bya/ /rdo rje dril bu'i phyag rgya dag /de kho na yis so sor bzung / /gsang ba'i rdo rje dang bral na/ /dril bus ji ltar 'bras bu 'grub/ /rdo rje'ang dril bu dang bral na/ /rdo rje sgrub pa'ang ring par 'gyur/ /rdo rje dril 
bu'i phyag rgya dag /dmigs na pha rol sgrol bar 'gyur/ /mtshan mo zla ba med pa dang / /nyin mo zla bas ci zhig nus/ /de bas rdo rje dril bu dag /mnyam pa de nyid gsal bar byed/ /A li kA li mnyam bsgoms nas/ /rnal 'byor chen po sgrub pa 
pos/ /A li rdo rje zhes byar brjod/ /kA li de bzhin gshegs ma yin/ /A li kA li mnyam sbyor bas/ /dgos pa thams cad sgrub par byed/ /sems can don rnams ma lus pa/ /lha yi gzugs kyis phri bar bya/ /phyi rol shes rab thabs 
rnams kyis/ /ji ltar 'khor ba sgrol bar 'gyur/ /rmongs pa phyi rol sems ldan pas/ /de yi dam tshig bstan pa yin/ /gsang ba'i gsang ba gsang ba che/ /rtag tu gab cing gsang ba yin/ /gang zhig lung ni shes gyur pa/ /de yi rnal 'byor 
</page>

 <page>
<ph>434</ph><p>080-217b</p>
ba ru grags/ /shel ldan dag pa'i sems la ni/ /de yi chos ni bstan par bya/ /gal te sems ni the tshom na/ /skad cig gis ni dmyal bar ltung / /'dod la dga' ba ma yin zhing / /longs phyir ni bsten mi bya/ /sems can don bya'i phyir du ni/ /
rab tu 'bad pa'i de nyid dmigs/ /gal te 'dod dga'i rnal 'byor pa/ /thabs kyi mtshan nyid gcig yin te/ /rang dgar skad cig yang dag 'byung / /rdo rje dril bu sbyor ba'o/ /skad cig tshul gyis bskyed nas ni/ /bdag gi rnal 'byor bdag ces brjod/ /
gsang ba'i nang gi dbus gnas par/ /A li'i sa bon gzung bar bya/ /bdag nyid skad cig rnal 'byor ni/ /hU~M zhes bya ba 'bad de bzla/ /gang yang cung zad lus dang lag /lha yi sbyor bar thim par bya/ /thal sbyor phyogs ni thams cad du/ /rnal 'byor rnal 'byor ma dbang gson/ /
dgyes shing thugs ni tshim pa yis/ /'gro ba thar pa de ring thob/ /e ma'o chos kyi mchog gi lam/ /e ma'o 'khor ba gcod pa po/ /e ma'o rnal 'byor grol ba'i gnas/ /e ma'o ngo mtshar rnal 'byor lam/ /tshes grangs med cing rgyu skar med/ /
smyung ba med par bstan pa ste/ /'di ni bde ba'i sgrub par brjod/ /bde bas 'khor lo gcod par byed/ /las kyi 'khor lor cho ga rnams/ /sgrub pa po yi sna tshogs 'dod/ /zla ba'i dkyil 'khor dbus gnas par/ /drag mo'i gzugs su sbrul par 
bya/ /de yi gzugs su bsams nas ni/ /sngon bzhin de nyid bsgom par bya/ /sngags bas sum 'bum bzlas nas su/ /byi nas las ni bsgrub par bya/ /yi ge gnyis 'gyur thig le dang / /rtsa ba'i sgra ni sbyar bar bya/ /phyag 'tshal sreg pa'i 
mthar bzhag pa/ /rnal 'byor pa yis sum 'bum du/ /bzlas pas sngon du bsnyen nas ni/ /de nyid las rnams 'bad de sgrub/ /yi dgas gos la sogs bzungs/ /lha mo ser mo tshon rtsi bris/ /phyag gnyis rol pa'i rkang stabs can/ /dkar 
</page>

 <page>
<ph>435</ph><p>080-218a</p>
dang ser la 'bar ba'i lus/ /ha har bzhad cing gtsigs pa ste/ /skra ni lhug pas rnam par brgyan/ /yi dgas kyi ni stan la bzhugs/ /skyes bu'i pags pa'i na bza' mnabs/ /don yod grub pa'i dbu rgyan can/ /sbrul gyi rgyan gyis 
rnam par bklubs/ /glang po'i pags pa'i sham thabs can/ /kha T+wA~M mchog gis brgyan pa ste/ /g.yon pa chang gi tod pa bsnams/ /hU~M gi sgra yis 'jigs par mdzad/ /'od zer me ltar 'bar zhing gsol/ /lha mo seng ge bsgom par bya/ /sa yi 
dbus sogs sbyor bar bya/ /mkhas pa yis ni bsgrub par bya/ /sngon gyi mtshan nyid ldan pa yis/ /gnyis med gtor mas dgang bar bya/ /gal te 'byor na yi dgas mo/ /tha mal me 'bar dbus su ni/ /yam shing thang shing las byas pa'am/ /zho 
can lnga yi shing las bya/ /mchod pa sna tshogs rgya chen dang / /sha chen la sogs bsreg par bya/ /sbrang rtsi khrag la spags pa dag /brgyad brgya ru ni sbyin sreg bya/ /de ltar bsreg pa tsam gyis ni/ /des ni mtshan ma ston par 'gyur/ /oM smrAM phruM phuH
phaT/ sbyin sreg gi rtsa ba'i sngags so/ /thams cad sngar bstan bzhin du bya/ /dang pos ni 'gul 'gyur te/ /gnyis pa la ni bris gzugs 'gul/ /gsum pa la ni dri chen 'byung / /bzhi par seng ge sgra sgrogs te/ /lnga par bsgrub pa'i grogs 
por ni/ /seng ge'i tshul du babs nas su/ /drag po'i gzugs can rnam par gtsigs/ /'jigs pa'i sgra ni sgrogs par byed/ /dam tshig phyag rgya sogs phyin nas/ /gtor ma'i mchod pas mnyes par bya/ /ji ltar 'dod bzhin gnas rnams dang / /
bstan ni bdag gis mdzad du gsol/ /de nas lha mo dngos bstan nas/ /bdag gis bu yi ci zhig bsgrub/ /'bad de dam tshig byin nas su/ /de la phyag rgya bstan par bya/ /dpa' bos de ltar byin nas su/ /da ltar bdag gi 'di mdzod cig /bdag 
</page>

 <page>
<ph>436</ph><p>080-218b</p>
nyid la ni lha mo 'grub/ /oM tiSh+Tha ma ma ku ru hU~M hU~M hU~M dza dza dza swA hA/ spyi bor lag pa bzhag nas ni/ /gsang sngags 'dir ni brjod par bya/ /sha dang khrag dang sran chan bcas/ /gnyis med gtor ma de la sbyin/ /yi dgas bgrod par gnas nas su/ /
rtag pa'i dus su byin gyis brlab/ /lha min klu mo gnod sbyin mo/ /dri za mi'am ci dang ni/ /yi dgas mi mo gang 'dod pa/ /bka' bzhin skad cig gis 'gugs na/ /phran tshegs mi mo smos ci dgos/ /bka' ni bsgo ba tsam gyis su/ /lha min 
klu yi gnas dag kyang / /gang zhig don du gnyer ba rnams/ /myur du khrid nas 'ong bar 'gyur/ /gang yang dgra rnams gsad pa dang / /bka' bzhin du ni skrod par 'gyur/ /las rnams kun byed lha mo ste/ /mkhas pa yis ni bsgrub par bya/ /
stag mo ce spyad 'ug pa mo/ /las de nyid kyis bsgrub bya ste/ /dngos grub de ltar shes byas la/ /mkhas pa yis ni bsgrub par bya/ /rdo rje dril bu'i phyag rgya ni/ /de bzhin nyid kyis so sor bzung / /rdo rje de nyid kyis sbyar zhing / /dril bu chos kyi lha 
mo'o/ /phyag rgya gnyis su ldan pa yin / /kun rig pas ni thams cad sgrub/ /sbyor ba'i gdan zhes bya ba'i rab tu byed pa bzhi pa'o// //rnal 'byor phyag rgya sogs mtshan pa'i/ /slob dpon dag ni bzung bya ba/ /sngags dang phyag rgya sbyor 
sogs ldan/ /'khor ba las sgrol mnyam nyid kyi/ /ji bzhin lam gyis 'khor ba las/ /sgrol ba'i mtshan nyid rdo rjes nyon/ /slob dpon yon tan ji 'dra zhing / /bla ma zhes bgyi ji ltar lags/ /slob dpon ji ltar sbyar bar bgyi/ /bcom ldan 
ji ltar blta bar bgyi/ /thams cad byang chub mtshan nyid kyi/ /de nyid phyag na rdo rjes nyon/ /byang chub rdzogs pa'i mtshan nyid dang / /lus ni sangs rgyas thams cad kyi/ /cha shas byang chub yan lag gnas/ /dbu rgyan rigs ni lnga nyid de/ /ba spu 
</page>

 <page>
<ph>437</ph><p>080-219a</p>
rnams ni dgra bcom mo/ /'jig rten pa ni zhabs kyi gdan/ /'od zer gnod sbyin gsang la sogs/ /de ltar yon tan ldan pa'i skur/ /rnal 'byor can ni rtag tu blta/ /ye shes can ni shes bya ba/ /mtshan nyid gang yin bstan 
par bya/ /shin tu dul zhing zhi ba'i gzugs/ /sems can kun la mi 'jigs sbyin/ /sngags dang rgyud kyi sbyor ba mkhas/ /rnal 'byor bzo dang bstan bcos rig /thams cad du ni snyan par smra/ /sems can kun la bu bzhin lta/ /sbyin pa la sogs 
rtag tu dga'/ /rnal 'byor bsam gtan mngon par brtson/ /snying rje phan pa'i sems kyis ni/ /bden par smra zhing 'tshe mi byed/ /mnyam nyid sems ni bskyed bas na/ /sems can rnams kyi mgon skyo ba yin/ /de nyid bcu ni yongs shes ba/ /'di ni 
slob dpon zhes byar brjod/ /gzhan yang slob mas spyod pa yi/ /de nyid mtshan nyid mnyam par gyis/ /rnal 'byor ma yi sbyor ba lta/ /dam tshig spyod pa dang lta nyid/ /gtor ma gsang ba las sogs ldan/ /slob dpon gsang ba smad mi bya/ /smad 
na myur du mnar med 'gro/ /kun tu dam tshig med pa dang / /stan dang mal dang lha ma sogs dang / /gdugs dang na bza' nyer spyod rnams/ /grib ma 'gom zhing brdzi mi bya/ /bzlog dang gzir ba'i tshig brjod min/ /'das na de ni dus kun tu/ /
gdon gyis 'tshe bar 'gyur ba dang / /nor nyams dpal las ring du 'gyur/ /bdud dang sdang bas 'joms par byed/ /de yi grib ma 'gom gyur na/ /mchod rten bshig pa'i sdig 'drar brjod/ /slob dpon smod par gang byed pa/ /rmi lam na yang 
dngos grub med/ /slob dpon yon tan gzung bya yi/ /skyon rnams nam yang gzung bya min/ /sngags dang phyag rgya'i sbyor la sogs/ /de yi lam gyis 'grub phyir ro/ /bslab pa sbyin pa sngon 'gro bas/ /de nas maN+Dal la sogs bya/ /sngar bstan 
</page>

 <page>
<ph>438</ph><p>080-219b</p>
yi ge gcig pa yis/ /sangs rgyas lnga ru bstan par bya/ /de yi rnal 'byor ldan pa yis/ /las rnams 'dod bzhin 'grub par 'gyur/ /sngags kyi dbang bskur ldan pa yis/ /yi ge brgyad po bsgom par bya/ /gnyis med gtor sbyin dbang bskur 
ba'i/ /de yis chos ni shes par bya/ /sbyor ba'i dbang bskur ldan pa la/ /ye shes rnam shes bstan par bya/ /slob dpon dbang ni bskur nas su/ /thams cad gsang ba la sogs bstan/ /dang por slob mas bya ba ni/ /bla gos phrag par gzar 
nas su/ /pus mo g.yas pa'i lha nga dag /sa la legs par btsugs nas ni/ /thal mo snying gar sbyar bar bya/ /bla ma stan la 'dug nas ni/ /rang gi lha ru rab bsgoms la/ /lag pas lag pa bzung nas ni/ /mkhas pas bslab pa sbyin par 
bya/ /sangs rgyas chos dang dge 'dun la/ /rtag tu bdag ni skyabs su mchi/ /theg pa gsum po thams cad dang / /rnal 'byor gsang sogs mkha' 'gro ma/ /dpa' bo dpa' mo dbang lha mo/ /byang chub sems dpa' bdag nyid che/ /khyad par du 
yang slob dpon la/ /rtag tu skyabs su mchi bar bgyi/ /rnam snang mdzad dang mi bskyod pa/ /rin chen mchog dang 'jig rten dbang / /don yod grub pa la sogs pa/ /sangs rgyas byang chub sems dpa' kun/ /thams cad bdag la dgongs su gsol/ /
bdag ming 'di zhes bgyi ba ni/ /dus chod 'di nas bzung nas su/ /byang chub snying por mchis par du/ /ma bsgral ba rnams bsgral bgyi zhing / /ma grol ba rnams bdag gis dgrol/ /de ltar rjes su brtse ba'i phyir/ /bdag gis chos khrims 'di 
bgyi'o/ /de ltar lan gnyis lan gsum du/ /mnyam nyid brtan pa'i sems ldan brjod/ /oM swa b+hA ba shud+d+hAHsarba d+harmAHswa b+hA ba shud+d+ho\u0f85haM/ oM badzra shud+d+hAHsarba d+harmA badzra shud+d+ho\u0f85haM/ oM yo ga shud+d+hAHsarba d+harmA yo ga shud+d+ho\u0f85haM/ lus kyi las ni rnam 
</page>

 <page>
<ph>439</ph><p>080-220a</p>
gsum dang / ngag gi las ni rnam pa bzhi/ /yid kyi rnam pa gsum dag ni/ /lus bsdams pas ni dam tshig bsrung / /sems ni mnyam nyid shes nas su/ /ji skad gsungs pa'i chos bshad bya/ /de nas ras kyis mig 
bkab nas/ /gtor ma'i gnas su gzhug par bya/ /lag pas lag pa bzung nas su/ /slar yang bslab pa bstan par bya/ /sangs rgyas kun gyi rang bzhin sku/ /slob dpon la ni skyabs su mchi/ /dpa' bo dpa' mo 'khor lo yi/ /sbyor ba'i 
gdan la bdag phyag 'tshal/ /don dam rtogs mchog seng ge slob ma rnams shes nas/ /rnal 'byor ldan pas sgrib g.yogs rnams su dral ba'i phyir/ /srid pa'i nyes dmigs bskyed pa'i nyon mongs bcom nas su/ /rnal 'byor don dam grub byed de 
nyid rgyal por 'gyur/ /AHni yig 'bru kun gyi mchog /gsung gi rdo rjer byin gyis brlab/ /hU~M ni nyon mongs bsreg pa ste/ /thugs kyi rdo rjer byin gyis brlab/ /oM ni ye shes 'gugs pa ste/ /sku yi rdo rjer byin gyis brlab/ /de nas mig phye 
mthong ma thag /kun la yan lag lngas btud nas/ /bdag gi rang bzhin lus 'di nyid/ /sbyor ba'i gdan du gding bar bya/ /de nas mtshan nyid ci 'dra bar/ /lus ni ji ltar bstan pa bzhin/ /mkhas pa yis ni sbyin par bya/ /ji ltar bstan 
bzhin mtshon byas la/ /de nas bslab sogs yang bya ste/ /ji ltar bstan pa'i yid kyis brtag /bdud rtsi lnga dang ldan pa yi/ /dam tshig chu ni de nas sbyin/ /ha zhes pa yis kha dog 'phrog /ho yis dri ni 'joms par byed/ /hrIHyis nus pa gzhom 
bya ste/ /la lar sngags ni bzlas par bya/ /bla ma'i zhabs kyi drung du ni/ /mgo bos btud de dbul bar bya/ /oM pany+tsa DA ki nI pU dzo bas+thA nA ya At+nA naM ni r+yA ta yA mi/ oM A tsAr+ya pU dzo pas+thA nA ya At+mA naM ni r+yA ta yA mi/ oM sarba satwa pa ri trA Na ar+thA ya At+mA naM 
</page>

 <page>
<ph>440</ph><p>080-220b</p>
ni r+yA ta yA mi/ nga rgyal dang ni khro ba dang / /brlang dang tshig rtsub spang bar bya/ /sdig pa'i grogs po spang bya ste/ /srog gcod rku ba de bzhin no/ /longs spyod kun la mi chags shing / /bdag nyid nges par chog shes bya/ /gar gyi gnas dang tshul 'dra 
ba'i/ /phyi rol bstan bcos zhen mi bya/ sa ma ya s+t+waM/ sa ma ya hoH/ a A aM aHhU~M dzaH/ rdo rje phyag rgya ldan pa yis/ /yan lag drug gi sa bon gzung / /gzhan yang chos rnams thams cad kyi/ /rdzogs pa'i byang chub rim par bstan/ /
de nas slob ma 'byor ldan pas/ /rtag tu bla ma yon dbul bya/ /rang gi bu dang chung ma dang / /gnyen 'dun bran khol bcas pa dang / /glang chen rta dang ba glang khyu/ /rin chen khyim dang zhing yul bcas/ /gser dang dngul dang zangs dang ni/ /gos dang 'bru 
la sogs pa'i nor/ /stan dang mal cha lham la sogs/ /gdugs sogs nye ba'i longs spyod dbul/ /mthaRa ni rang gi lus nyid kyang / /bla ma'i yon du phul nas su/ /chos rnams rang bzhin dag pa nyid/ /dngos po'i rang bzhin med pa ru/ /rdzogs 
pa'i byang chub rim par bstan/ /sngon du bzod pa'i tshul gyis ni/ /sems can rnams la gzir mi bya/ /gzhan la tshig rtsub smra mi bya/ /thams cad mi dgar bya ba min/ /tshul khrims sdom pa bsrung ba dang / /skye bo rnams la gnod mi bya/ /srog 
chags bsad par mi bya ste/ /de bas shi bar 'gyur kyang bla/ /rab tu 'bar me mtshungs pas na/ /gzhan gyi nor la reg mi bya/ /dngos la srid pa'i blun po rnams/ /bdag nyid srid pa mi bzang ltung / /rags dang phra mo tsam la yang / /rnal 'byor pa 
yis brdzun bsrung ngo / /rnal 'byor spyod pa'i rnal 'byor pa'i/ /de la brdzun smra yod pa min/ /spyod pa legs par bsdams pa dang / /bza' bca' sogs la'ang legs par bsdam/ /dga' dang rtse la 'ang legs par bsdam/ /gtor ma'i dus su'ang 
</page>

 <page>
<ph>441</ph><p>080-221a</p>
legs par bsdam/ /rnal 'byor dngos grub 'dod pa rnams/ /sems can dga' bas 'grub par 'gyur/ /gang zhig kun shes slob ma la/ /sems can spro ba bstan par bya/ /mnyam nyid ye shes bskyed nas ni/ /thams 
cad mnyam par blta bar bya/ /rtag tu mnyam par spyod par bya/ /rnal 'byor bsam gtan 'bad par bya/ /sems dman pa sred pa'i gzhis/ /tshong byed myu gu 'phel 'gyur te/ /de yi myu gu ljon shing gis/ /'gro ba'i 'bras lam 'gog par 
byed/ /mtho ris longs spyod 'dod pa yis/ /lus can rnams ni byams pas na/ /dga' zhing rtse ba'i chos spyod kyis/ /bdag nyid srid par ltung bar 'gyur/ /mchod rten las ni mi bya zhing / /glegs bam bklag par mi bya'o/ /lag pa'i phyag rgya 
mi bcing zhing / /sngags kyi yi ge bzla mi bya/ /bstan bcos dag ni rnyed sla ste/ /de yi sbyor ba rnyed par dka'/ /slob dpon dag gi lung gis ni/ /mkhas pa yis ni blta bar bya/ /bdag gi lha dang gzhan las ni/ /bdag gi lha ni lha yi mchog /
bdag gi gzugs su mi nus pas/ /gzugs brnyan la sogs bri bar bya/ /gsang ba'i gdan gyi rab tu byed pa las rim par phye ba dang po'o// //der ni sbyor ba rnyed dka' ba/ /nyon cig rdo rje rgyal po gtso/ /de nyid med pa'i sngags pa 
rnams/ /srid pa 'phel byed 'og tu ltung / /lus po ngo mtshar skyes gyur pas/ /de nyid chos ni bstan du gsol/ /rnal 'byor kyi ni tshad ma ci/ /sngags dang phyag rgya ji lta bu/ /chu dang me dang rlung rnams kyis/ /lus kyi chad ni ji ltar lags/ /
rnal 'byor pa yi gtor ma'i las/ /rab tu sbyar ba'i tshed ma gang / /gang gis 'gro ba bsgrub pa yi/ /mtshan nyid tshad ma ji ltar lags/ /mtshon bya'i lus dang sems kyi tshad/ /ji bzhin de nyid rdo rjes nyon/ /bdag gi khams ni mi brtan pas/ /
</page>

 <page>
<ph>442</ph><p>080-221b</p>
gtor ma'i las dang bzlas pa dang / /dkyil 'khor me dang chu yi las/ /phyag rgya gdugs sogs mchod pa yi/ /'bras bu thob pa'i rnal 'byor pa'ang / /srid pa'i rgya mtshor ltung bar 'gyur/ /phyag na rdo rjes yang gsal ba/ /srid pa so sor 
'byung ba rnams/ /gang gis de yi tshad ma ste/ /sems ni ji ltar blta bar bgyi/ /yid ni the tshom skyes par gyur/ /'khor ba khyod yis dris pa nyon/ /sems ni yid kyis bkrus nas su/ /rang dga' ye shes dngos med pa/ /mkha' 'gro rlung gis 
bcings pa yis/ /sems ni gzugs dang gzugs med par/ /bsam gtan dmigs pas 'grub par 'gyur/ /'dod lha la sogs 'dod can rnams/ /rtag tu 'dod yon spyod pa ste/ /de ltar 'khor ba'i mi rnams ni/ /rang 'dod sa la sogs pa 
'grub/ /de las sgrol ba'i dngos po rnams/ /de yi don ni gang yin pa/ /nga yis legs par bshad par bya/ /rdo rje 'dzin gyis mdor bsdus nyon/ /rnal 'byor can gyi rnam shes dang / /lhan cig 'gro bas 'gro bar 'gyur/ /rnam shes rnam par shes 
pa yis/ /phyogs kun gyis ni gsal bar 'grub/ /sems kyi ngo bo the tshom pas/ /bcom ldan de yang bshad du gsol/ /shes rab rnam shes dngos rang bzhin/ /mi shes ye shes ji ltar lags/ /rnam shes ye shes mtshan nyid kyis/ /the tshom 
gyur pa nyan par 'tshal/ /shel dang mtshungs pa dag pa'i sems/ /sems la skyon dang yon tan med/ /yul rnams dang ni sprad pa yin/ /srid pa'i skyon gyis gos pa yin/ /gang gis 'di yi srid pa'i dngos/ /yul gnas pa yi zhi gyur nas/ /ji 
ltar gnas bzhin rab sbyor ba/ /bu ga'i sgo ru gzir bar bya/ /de yi dbus su shes bya ba/ /rtag tu rnam shes nam mkha' 'dra/ /kha dog med cing thams cad mtshon/ /mi ldan lus can ldan pa ste/ /gzugs med pa ni kun gyi gzugs/ /de bzhin 
</page>

 <page>
<ph>443</ph><p>080-222a</p>
thung ngu ring po min/ /sems kyi de kho na nyid kyis/ /dngos med rdzu 'phrul 'grub par 'gyur/ /mtshan nyid med pa'i sems kyis ni/ /mtshan nyid thams cad ster ba'o/ /dngos po med par bsgom pa yis/ /bsgom pa dag ni 
mtshon par bya/ /gzugs dang stong pa'i dbus su ni/ /sems ni mkhas pas shes bya ste/ /thams cad kun nas dmigs pa yis/ /rnal 'byor lus ni skyon med pa'o/ /gsang las gsang ba gsang chen po/ /rnam shes ye shes gsang ba dag /
bstan bcos klog la sogs sbas shing / /yul gyis mtshan nyid las kyang ring / /mtshon bya'i mtshan nyid de nyid ni/ /bla ma'i lam gyis mthong bar 'gyur/ /sems dang lus su bcas mnyam zhing / /sems kyang gdung bar mi bya'o/ /lus ni gdung 
bar mi bya'o/ /yid du 'ong ba'i sa phyogs su/ /mkhas pa yis ni bsgrub par bya/ /bde ba'i stan la gnas nas ni/ /sems dpa'i skyil krung bcas nas ni/ /lag gnyis gsang ba'i gnas su gzhag /mig ni sna rtser bltas nas su/ /dbugs 
ni lte ba'i rtsa bar bzung / /thong ga kun tu spangs pa ni/ /dkyil 'khor lta bur sbyar bar bya/ /'bad de mnyam nyid sems kyis ni/ /de nyid rang bzhin dag byas la/ /yid kyi dri yis byug pa dang / /yid kyi me tog mchod par bya/ /rang bzhin dri yis 
byugs nas su/ /shes rab sgron mas snang bar bya/ /bdud rtsi'i gtor mas chim pa'i lus/ /kun nas drangs te bza' bar bya/ /kha dog ser po 'bar ba'i 'od/ /ka sha gnyis 'gyur yi ge ste/ /drag mor ldan pa'i sa bon nyid/ /tshangs pa'i sgo ru 
shin tu bsrung / /thams cad gzugs kyi 'jig byed pa/ /dril bu chu yi yi ge ste/ /stong par ldan pa'i sa bon ni/ /sna dang rna ba dag la dgod/ /bdud rtsi'i chu yi sa bon ni/ /lce dbang rtse mor gzung bar bya/ /seng ge'i sa bon brtsegs pa yis/ /
</page>

 <page>
<ph>444</ph><p>080-222b</p>
rgyas pa'i sgo ni bsrung bar bya/ /stag mo'i sa bon brtsegs pa yis/ /thong ga kun tu gzung bar bya/ /ce spyang sa bon brtsegs pa ni/ /snying ga'i gnas su gzhag par bya/ /lte ba'i tshigs ni gdan gyi sgor/ /phyugs kyi sa bon gyis bsrung ngo / /lha mo 
brgyad du sbyar nas ni/ /sa bon brgyad po gzung bar bya/ /de yi mdog ni dkar mo ste/ /lus kun tu ni shin tu 'bar/ /steng gi mche pa gnyis las ni/ /dngul chu'i rgyun dang 'dra bar dbab/ /'o ma'i chu zhes bya ba yin/ /'jug pas brlabs pa'i 
mdog lta bu/ /steng gi mche ba gnyis kyi ni/ /lce yis bsten pa'i bdud rtsi'i chu/ /lce chung gsang ba'i nang du dbab/ /dpral pa'i sde dang sna dang ni/ /rna ba gnyis kyi rgyab dag tu/ /kha zas lta bu'i dngos po ni/ /kun nas drangs te gzhag par bya/ /
mchod rten sgo ru sa bon ni/ /hU~M zhes bya ba dbang phyug mchog /bdud rtsi'i chu yis bkrus nas su/ /lhag ma 'og tu them par bya/ /'og tu rlung gi sa bon gyis/ /'khrul 'khor lta bur kun nas drangs/ /chu ni mjug de rtsib logs dang / /de bzhin 
mchan khung gnyis dang ni/ /dus dang yi dgas me rkang pa/ /tshigs rnams kun dang snying ga nas/ /bdud rtsi btung ba gang yin pa/ /ba lang rmig par thim nas ni/ /sgo gcig nas ni sgo dgur gzhag /lus kun la ni gnas pa yi/ /bdud rtsi 
gang gis shes pa dag /lus rnams thams cad skye 'gyur bas/ /de yi rnal 'byor brtags pa yin/ /snying dbus zla ba bsam bya ba/ /mdangs ldan shin tu mdzes shing gsal/ /gangs dang kun+da zla ba 'dra/ /zla ba de dbus 'o ma'i rgyun/ /bdud 
rtsi'i kun rig gug skyed bcas/ /bdud rtsi'i 'od ni shin tu bsil/ /ma ning rnams ni spangs pa yis/ /dbyangs kyi yi ge thams cad kyis/ /zla ba'i dkyil 'khor dngos rnams kyi/ /gnas rnams kun tu bskor bar bya/ /ba lang rmig pa'i steng du ni/ 
</page>

 <page>
<ph>445</ph><p>080-223a</p>
rtag tu bdud rtsi bzhag nas su/ /gzugs dang kha dog mdzes pa yi/ /ye shes lus su bsgom par bya/ /mi g.yo 'tshe ba med pa ru/ /dngos pos dngos po bsgom byas la/ /'o ma'i zla ba sa bon dag /phyag 'tshal bsreg pa'i mtha' 
ldan pa/ /mnyam gzhag dngos pos bzlas byas nas/ /'grub 'gyur 'dir ni the tshom med/ /dbang po rnams kyi sred pa dang / /bkres skom la sogs med par 'gyur/ /lo ni brgya phrag du mar 'tsho/ /gzugs dang gzi brjid na chod ldan/ /rims dang 
dug la sogs pa dang / /grang dang tsha sogs gnod pa rnams/ /ye shes can gyi ye shes lus/ /yan lag kun la gnas mi 'gyur/ /bdud rtsi'i rtsa ba dmigs pa yis/ /myu gu skye zhing 'byung bar 'gyur/ /de dang de ni 'phel 'gyur bas/ /gzugs 
dang ye shes bdag nyid che/ /de yi rnal 'byor gnas rnams ni/ /stong pa'i brag la sogs par brten/ /bdud rtsi gang gis shas pa yis/ /bdud rtsi'i 'bras bu ster bar 'gyur/ /ji ltar bdag nyid kyi ni sems/ /ye shes can gyis de kho nas/ /
dag bya 'khor ba'i pha rol mtshan/ /ye shes dbang las nyan par 'tshal/ /gnyis med sngon gyi sems kyis ni/ /'dod chags nyon mongs rgya mtsho yi/ /rang gi lus ni bkru bya ba/ /ye shes sems dpa' mnyan par gyis/ /rgya mtsho zab mo lta bu 
yi/ /stong nyid ye shes de nyid kyis/ /phyi nang dri ma bkrus pas na/ /lus ni shel dang mtshungs par 'gyur/ /shel dang 'dra ba'i lus kyi dngos/ /dri med dung dang kun+da 'dra/ /ye shes dbang po sna tshogs kyi/ /chos kyi tshon gyis btso bar bya/ /rang 
bzhin gyis ni rnal 'byor pa/ /nyes byas legs byas las byung ba/ /gang gis rang bzhin las rgyal ba/ /ye shes kyis ni snang bar bya/ /sngon gyi mtshan nyid stong pa yis/ /'gro ba'i dngos kun zad par bya/ /mnyam nyid sems ni bskyed pa yis/ /
</page>

 <page>
<ph>446</ph><p>080-223b</p>
gzugs sogs thams cad zad pa na/ /de gnyis dbus su bsam bya ba/ /zla ba 'o ma'i sa bon te/ /A li kA li rab sbyor bas/ /de yi dbus su btu bar bya/ /de yi sa bon de nyid kyis/ /'od zer phreng ba bsam par bya/ /sa bon de nyid gang gis ni/ /myur du 
ye shes snang bar 'gyur/ /gzugs mdzes yongs su mdzes pa yis/ /ye shes sku ru de nas bsgom/ /phyogs bcu'i 'jig rten khams su ni/ /sangs rgyas sprin rnams spro bar bya/ /phyag 'tshal bsreg pa'i mtha' ldan pa'i/ /sa bon gang zhig bzla 
ba ni/ /sde tshan gsum pa gang yin pa'i/ /yi ge gsum pa gzung bar bya/ /dbyug pa spyi bo rdo rje dang / /ska bo che la sogs pas dkri/ /sems ni mnyam nyid bsgoms nas su/ /rnal 'byor can gyis bzlas par bya/ /mi g.yo 'tshe ba med pa ru/ /
dngos pos dngos po bsgom byas la/ /rnal 'byor bsam gtan la 'bad pas/ /'og min la sogs snang bar bya/ /'od zer 'phro ba spros pa yis/ /sa 'og rim pa bdun yang bsam/ /rnal 'byor snang bar 'dod pa yis/ /rtag tu sems kyis 
bsgom par bya/ /snying ga'i dkyil 'khor dbus gnas par/ /hU~M zhes bya ba dbang phyug mchog /sngon gyi mtshan nyid kun rig pas/ /thams cad kun nas zad par bya/ /rlung gi dkyil 'khor dbus gnas par/ /zla ba'i dkyil 'khor bsgom par bya/ /
'od zer sna tshogs 'bar ba yi/ /ye shes sa bon de dbus bsam/ /de las byung nga'i ye shes lus/ /ye shes mkha' 'gro'i bdag nyid de/ /zla ba'i dkyil 'khor dbus gnas par/ /pad+ma'i stan la bzhugs pa ste/ /sngon gyi mtshan nyid kun 
rig pas/ /yan lag rdzogs pa'i skur bsgoms la/ /snying gi dkyil 'khor dbus gnas par/ /zla ba'o ma'i sa bon bsam/ /kun nas mnyam pa'i sems kyis ni/ /rtag tu de nyid bsgom par bya/ /kha dog dkar po 'od 'bar las/ /kun tu 
</page>

 <page>
<ph>447</ph><p>080-224a</p>
rdul phran dkar pos dgang / /pha rol dngos po dmar po ru/ /zla ba'i dkyil 'khor dbus gnas par/ /pad+ma'i stan la bzhugs pa yi/ /rdo rje sems dpar bsams nas su/ /gang gi snying gi dbus su ni/ /de yi rnam shes gzung bar 
bya/ /hU~M zhes bya ba'i phyogs brgyad du/ /kha dog dmar po bsams nas ni/ /rtag tu mnyam nyid lta ba yis/ /blo ldan pha rol sems shes bya/ /kun nas dpag tshad phyi rol du/ /rnal 'byor pas ni gang bsams na/ /de yi bsam pa thams cad ni/ /
yi ge de yis sten par 'gyur/ /gal te pha rol cha yis ni/ /sems kyi mtshan nyid shes 'dod pas/ /gzhan gyi sems ni rig pa yis/ /kun nas thams cad shes byas la/ /dpa' bo sems can kun don phyir/ /rnal 'byor 'di yis sbyar bar 
bya/ /de nas me yi las kyi bdag /sbyor ba ji ltar 'tshal bar bgyi/ /ye shes me yi bdag nyid la/ /sbyin sreg mtshan nyid ji ltar lags/ /thams cad sems kyis byin brlabs pas/ /skye bo'i lus can ye shes me/ /thams cad ye shes byin 
brlabs pa/ /me yi de nyid mnyam par gyis/ /bdag nyid sems kyis bsregs pas ni/ /rnal 'byor can gyis sbyin sreg bya/ /mdud pa'i lte ba'i dbus nyid kyi/ /dngos su sor ni bdun pa ste/ /me yi thab kyi gnas yin la/ /klu dbang 'khyil ba'i 
bskor ba yin/ /yi ge thams cad 'bar bar bya/ /de dbus pad+ma rig pa yis/ /nyi ma'i dkyil 'khor dbus gnas par/ /ye shes lus ni 'bar bar gzung / /mdud pa'i me la dkar po ru/ /rdo rje mkha' 'gro thim par bya/ /g.yas kyi cha yi logs su 
ni/ /drag po thim bya me dang 'dra/ /lte ba dmar bo 'bar ba la/ /lha mo'i rtse mo ro langs ma/ /g.yon phyogs cha ni sngon po la/ /drag tu 'bar ba gtum mo ste/ /me lnga yi ni bdag nyid rnams/ /gzugs mdzes mthe bo'i tshad du blta/ /chu dang me dang 
</page>

 <page>
<ph>448</ph><p>080-224b</p>
rlung dang ni/ /sa dang ye shes rnam pa lnga/ /lha mo lnga yi bdag nyid la/ /sbyin sreg cho ga'i mchog yin no/ /bcu dang brgyad kyi rtsa rnams nas/ /dus su bdud rtsi dmigs par bya/ /ba lang rmig pa'i dbus su ni/ /'dzag pa der ni thim par bya/ /me 
yi dbus su bsreg pa'i gzhi/ /dbyangs yig dang po sogs sa bon/ /'di ltar de kho na bsgoms nas/ /bdag nyid rgyas phyir bsreg par bya/ /cung zad bza' dang btung la sogs/ /rung bar byas nas bza' bar bya/ /'di ltar spyod pa'i rnal 'byor pa/ /
bu lon du yang mi 'gyur ro/ /gsang ba'i gdan gyi rab tu byed pa las rim par bye ba gnyis pa'o// //spre'u 'dra bar mi gnas pa/ /mnyam nyid gang gis sbyar bar bgyi/ /lus kyi sbyor ba'i mtshan nyid rnams/ /lha la rol mo nyan par 'tshal/ /
'byung ba yi ni khyad par dang / /gsang ba rdo rje chen pos nyon/ /sems ni mnyam par gnas pa ste/ /nye bar zhi nas ka lir 'jug /lus las spu rnams skye ba ni/ /kun tu chu yi tshad ma ste/ /chu la lus ni ma yin te/ /lus la chu yi tshad ma yin/ /lus 
kun las ni khyab pas na/ /blo ldan chu ni tshad ma'o/ /lus ni rdo rje lha mo yin/ /lus kyi yan lag thams cad la/ /me 'bar lta bur dro ba ste/ /kha zas smin pa'i tshad ma yis/ /me ni tsad mar rab tu grags/ /yan lag thams cad khyab pa yi/ /me ni 
kun rig dmar yin pas/ /lus ni drag mor bstan pa ste/ /bdag nyid tshad mang rab tu grags/ /bu gar zla ba 'dra gnas pas/ /rlung gis lus kun khyab pa ste/ /dbugs rgyu ba yi tshad ma yis/ /mkhas pas sems ni tshad mar grags/ /lus la brten 
ba'i sbyor ba yis/ /dbugs ni gang gis shes nas su/ /thams cad lha mo ro langs mar/ /mkhas pa yi ni shes pa ra bya/ /sa ni kun gyi gnas yin te/ /gzugs sogs dbang po yon tan ldan/ /gzugs la sogs pa snang ba na/ /sa ni tshad 
</page>

 <page>
<ph>449</ph><p>080-225a</p>
ma'i gnas yin no/ /mdzes ma zhes bya rab tu grags/ /de ni lha mo gtum mo ste/ /kun gyi gtso mor rab tu grags/ /yid ni the tshom gcod pa ste/ /byed po sdud po za bo'ang yin/ /dbang po kun gyi sems rnams kyi/ /mtshan 
gzhi mtshan nyid shes par bya/ /dbang rgyal nyer sbyor longs spyod pa/ /yul la sogs pa nyer spyod kyi/ /rnal 'byor tshad ma mkhas pa yis/ /lus la ye shes bsten par bya/ /sems las chu ni byung bas na/ /rnam shes chu ru gyur pa ste/ /gal te 
chu ni gzhan yin na/ /ci phyir zhen chu mi 'byung / /lus la nges par drod yod na/ /chu yi nang du bying mi 'gyur/ /lus la tshad ma lnga yod pas/ /lnga po gcig gi bdag nyid 'gyur/ /mtshan nyid gcig tu shes byas nas/ /rnal 'byor ba yis 'gro ba brtag /
de yi mtshan nyid shes bya'i phyir/ /dge ba'i bshes gnyen bsten par bya/ /de nyid rnal 'byor grogs kyis ni/ /'khor ba'i pha rol rgal bar 'gyur/ /yul dang dbang po'i ye shes ni/ /gzir dang bcas pas sdom par 'gyur/ /sgong skyes khyim gyi 
gnas su ni/ /dbus su gnas pa bcing bar bya/ /'byung dang 'byung min sems kyis ni/ /g.yo ba'i dngos po bskor bar bya/ /bcing ba'i gnas dang stan dag ni/ /rnam shes pad+ma'i stan la'o/ /rnal 'byor pa yis de yi phyir/ /rnam shes rang bzhin 
mtshon par bya/ /gzugs zhes bya ba'i dngos po yis/ /rnal 'byor grub par bya ba'i phyir/ /rang bzhin zhes bya'i dngos por 'gyur/ /lte bar chu shing me tog ni/ /snying gar yang ni 'greng ste gnas/ /rtag tu stong pa'i sgo yin te/ /mkhas pas 
rtag tu bzlog par bya/ /gseRa dang ni ldan pa yi/ /rtag tu 'dab ma brgyad du 'gyur/ /de dbus rtag tu gsungs pa ni/ /ye shes rnam shes sbyor ba ste/ /sbyor ba yi ni shar phyogs char/ /de dang mthun pa'i sor brug pa'o/ /mdud pa yi ni nub 
</page>

 <page>
<ph>450</ph><p>080-225b</p>
phyogs char/ /'og tu sor ni lnga pa'o/ /zhing de la ni sa bon dang / /'od zer tshogs kyi myu gur 'gyur/ /sa bon de yi 'od zer gyis/ /chu sheng lta bur bskor bar bya/ /rgyas pa lnga yi sa bon la/ /lho yi 'og nas dgar bar bya/ /pad+mo mdzes pa 
bkas pa yis/ /'dab ma brgyad kyis rnam par brgyan/ /pad+mo de yi stan la ni/ /sgong skyes ye shes gnas dag la/ /dbus su shel ltar dag pa yis/ /ye shes rnam shes dbu ma nyid/ /mkha' 'gro ma bzhi'i sa bon rnams/ /phyogs kyi 'dab 
mar gnas pa ste/ /dbyangs yig dang po sogs sa bon/ /mtshams su sen mo la sogs pa'i/ /ma ning yi ge sngar bstan bzhin/ /snying gar dngos po dngos po yis/ /snying gar yi ge blta bar bya/ /ba lang rmeg pa'i steng du ni/ /sgo dgu pa yi bdud rtsi 
yis/ /rnal 'byor can gyis rtag tu bkru/ /yi ge dkar po brgyad po rnams/ /bdud rtsi'i yi ge dkar po yi/ /'od 'bar pa spu'i khung nas spro/ /rnal 'byor can gyis thams cad du/ /'gro dang 'chag dang 'dug pa dang / /nyal ba la sogs dus kun tu/ /
ye shes rnam shes sa bon bzlas/ /shin tu mnyam gzhag sems kyis ni/ /rnal 'byor can gyis bsgoms bzlas na/ /ye shes las byung rnal 'byor pa/ /'khor ba'i pha rol rgal bar 'gyur/ /g.yo ba med cing 'tshe med par/ /dngos pos 
dngos po bsgom par bya/ /gong du 'pho ba'i sbyor mtshan nyid/ /ji bzhin rdo rjes mnyan par gyis/ /lam bzang po yi rnal 'byor pa/ /'gro ba mdzes pa blta bar bya/ /sgo dgu po ni ji lta bu/ /ye shes sgo yi bye brag gis/ /yon tan skyon rnams ji lta bu/ /
ye shes dbang las nyan par 'tshal/ /'chi ba'i dus kyi tshad ma rnams/ /yang dag rab sbyor mnyan par gyis/ /lam bzang po yis mdzes pa'i gnas/ /lam ngan srid pa'i skyon gyis gos/ /thig le lte ba spyi gtsug dang / /mig dang sna dang rna srid sgo/ /chu 
</page>

 <page>
<ph>451</ph><p>080-226a</p>
dang chu min sgo yin te/ /sgo dgu yi ni mtshan nyid yin/ /lte ba 'dod can mtho ris te/ /thig les gzugs khams kyi lus can/ /steng nas steng du gnas de ru/ /mi gdung la sogs de ru 'gro/ /sna nas gnod sbyin gnas su ste/ /
rna ba dag gis grub pa'i lha/ /gal te mig las ye shes 'gro/ /mi rnams kyi ni bdag por 'gro/ /srid pa'i sgo yis yi dgas te/ /de bzhin gcibs dud 'gro'o/ /chu min rnam shes myur ba ru/ /dmyal ba brgyad du shes par bya'o/ /sgo rnams kyi ni bye 
brag gis/ /'khor ba'i bye brag 'byung ba yin/ /de bas sgo yi bye brag las/ /sgrub pos lam ni bzang po ste/ /'chi ba'i mtshan ma ston pa dang / /'chi ba'i dus la bab pa na/ /rims la sogs pas ma phog par/ /gong du 'pho ba sbyor ba'i mchog /
sngon du bum pa brtsams pa yis/ /sgo rnams thams cad bcing bar bya/ /rgyas pa lnga yi mchod rten gyis/ /sgo ni dgag pa bsgom bya ste/ /de la 'og gi sgo ru ni/ /chu yi sa bon dkar po bsam/ /chu dang chu min sgo la ni/ /me yi sa bon 'bar ba ste/ /de 
la shin tu mnyam gzhag pas/ /dbugs ni bum pa can du bsgom/ /lus ni rlung gi mdog tu ste/ /sems ni rlung gi dkyil 'khor la/ /rtsa ba rlung gi sa bon no/ /rlung gi mtha' ni rtsa ba can/ /thig le sgra dang ldan pa yi/ /rtsa ba'i sa bon drang bar bya/ /rdo rje'i 
sa bon drag mo yis/ /lcags kyu la sogs sbyar bar bya/ /nyi shu rtsa gcig dbugs rnams kyis/ /gnas nas drag tu drang bar bya/ /gnas dang gnas nas steng du dbye/ /tshigs dgu las ni steng du bya/ /steng du smin pa'i sa bon dang / /yi ge phyed dang 
gnyis kyis sbyang / /drag mo'i nga ro brjod bya ste/ /brgyad kyi mtha' yi sa bon la/ /sde tshan dang po'i dbang po ni/ /yi ge phyed du sbyar bar bya/ /'og tu rlung gi dkyil 'khor gyis/ /sgra yi dbye bas bskul bar bya/ /rlung gi sa bon ldan pa yi/ /rlung gi dkyil 
</page>

 <page>
<ph>452</ph><p>080-226b</p>
'khor bsams nas ni/ /nyi shu rtsa gcig gnas rnams nas/ /gong nas de bzhin steng gnas su/ /rnal 'byor pa yis smin byas la/ /steng gi rtsa la bzla bar bya/ /tshigs dgu las ni steng gzhan gyis/ /mod la 'pho bar shes bya ste/ /nyin re bram ze 
gsod pa dang / /mtshams med lnga ni byed pa dang / /rku 'phrog 'dod la spyod pa dag /lam 'di yis ni dag 'gyur te/ /sdig pas gos par mi 'gyur zhing / /srid pa'i skyon las ring du 'gro/ /ji ltar 'dam nas skyes pa yi/ /pad+ma dri med yid 'ong ba/ /de 
bzhin lus kyi 'dam las ni/ /ye shes sku ni 'dod bzhin 'gro/ /dus la bab na 'pho bya ste/ /dus min lha rnams gsod par 'gyur/ /de bas lus la mtshan ma rnams/ /mthong nas mkhas pas sbyor ba brtsam/ /rnal 'byor bsgrub pa'i khyad par gyi/ /
de nyid ji bzhin rdo rjes nyon/ /sngar gyi mtshan nyid kun rig pas/ /mnyam nyid sems ni bsgom par bya/ /snying ga'i dkyil 'khor dbus gnas par/ /sangs rgyas lnga yi sa bon bsam/ /de 'od nyi mar 'bar ba yis/ /gzugs rnams zang par bsams nas ni/ /
sngon bzhin mtshan nyid ldan pa yis/ /sngar bstan stong nyid bsam par bya/ /gzugs sogs thams cad bcom nas ni/ /hU~M zhes bya ba gnas par bsam/ /sa bon gyis ni bskyed bya ba/ /zla ba'i dkyil 'khor dbus gnas pa/ /pad+ma'i stan la bzhugs pa yi/ /
ye shes mkha' 'gro'i bdag nyid ni/ /zhal gsum phyag ni drug pa ste/ /spyan gsum cod pan gyis brgyan zhing / /bzhad dang khro dang sgeg pa ste/ /rgyan rnams kun gyis bklubs pa yi/ /kun+da zla ba ltar dkar zhing / /shin tu mdzes pa'i na bza' mnabs/ /
sems dpa'i skyil krung gnas nas ni/ /sangs rgyas sprin rnams spro ba mdzad/ /g.yas kyi dang po mda' yin te/ /gnyis pa yis ni lcags kyu bsnams/ /gsum pa ni rdo rje nyid/ /g.yon pa khro bo'i sdigs mdzub ste/ /gnyis pa 'jigs pa'i zhags pa 
</page>

 <page>
<ph>453</ph><p>080-227a</p>
thogs/ /go cha'i gzhu ni steng na bsnams/ /'od zer sna tshogs 'bar ba ru/ /dbugs mi g.yo bar bsgom par bya/ /yan lag brgyad du rab 'bad nas/ /sa bon brgyad kyi yi ge dgod/ /A li kA li rab sbyor bas/ /sa bon ji bzhin pa tu 
bar bya/ /'od zer ldan pa'i sa bon rnams/ /kun tu kha dog dkar por bya/ /chu shing me tog pad+mo la/ /snying gar sgong skyes gzhag par bya/ /de yi dbus su rnam shes dang / /ye shes lhan cig ldan par ni/ /mi g.yo 'tshe ba med pa ru/ /dngos pos 
dngos po bsgom par bya/ /de nas phyi rol sbyor ba ni/ /mkhas pa yis ni gzung bar bya/ /gnas gnyis dag ni bsams pa ni/ /rlung gi dkyil 'khor bsgom par bya/ /de yi dbus su me yin te/ /me yi dbus su nyi ma la/ /A li kA lir ldan pa yi/ /de yi 
sa bon dmar por da god/ /rnal 'byor pa yis khyad par du/ /'byung dang 'jug pas bzlas par bya/ /'byung ba ye shes sa bon gyis/ /dbus su bsnun dang ldan par bya/ /'jug pas snying gi rnam shes la/ /me tog lta bur bsnun par bya/ /'byung ba 'jug 
min bzlas bya zhing / /'jug pa 'jug pa min la bzla/ /rnal 'byor pa yis 'byung 'jug dang / /bdag nyid dang ni phyi rol bya/ /'byung ba'i mtshan nyid mtshon pa dang / /'jug pa yis ni mtshon byas la/ /rnal 'byor pa yi 'byung 'jug dag /de kho na nyid 
mnyam par bsgom/ /mnyam gzhag dngos po bsgoms nas ni/ /'grub 'gyur 'dir ni the tshom med/ /de nas phyi rol lus la ni/ /sgrub pa po yis rnam par sprul/ /pha rol sems dang rjes mthun par/ /mkhas pa yis ni shes par bya/ /bsgom dang 
bzlas pa'i khyad par gyi/ /shin tu mnyam par gzhag ste bsam/ /gang gis lam nas bsams nas ni/ /'grub 'gyur 'dir ni the tshom med/ /gsang ba'i gdan gyi rab tu byed pa las rim par phye ba gsum pa'o// //gsang ba'i gdan gyi gsang 
</page>

 <page>
<ph>454</ph><p>080-227b</p>
ba nyid/ /sems dang ye shes 'dres pa yi/ /rdzogs pa'i byang chub rim ci 'dra/ /ye shes dbang las nyan par 'tshal/ /gsang ba'i gsang ba chos kyi don/ /byang chub rim pa rdo rje nyon/ /'dod chags la sogs rim spangs nas/ /mnyam nyid sems ni 
bskyed par bya/ /yid du 'ong ba'i sa phyogs su/ /bde ba'i stan la gnas nas ni/ /khams dang sems ni bde ba yis/ /snying rjes phan pa bsam par bya/ /yang dag bstan bcos de nyid thos/ /slob dpon lung gi rjes 'gro zhing / /gsang chen de nyid 
don sgom pa/ /gcig nas gcig brgyud de nyid can/ /thams cad sngon bzhin mtshon byas nas/ /thams cad stong pa nyid du bya/ /dri ma bkrus pa'i lus la ni/ /byang chub rim pas btso bar bya/ /zla ba'i dkyil 'khor dbus gnas par/ /ye shes 
mkha' 'gro bsam byas te/ /zla ba'i 'od zer 'phro ba yi/ /kun+da zla ba ltar dkar mdog /zhabs gnyis sems dpa'i skyil krung bcas/ /pad+ma yi ni stan la bzhugs/ /rgyan rnams kun gyis brgyan pa'i sku/ /sangs rgyas lnga yis brgyan pa ste/ /phyag 
gnyis phyag rgya che bcings nas/ /nyid kyi thugs kar 'tshir bar mdzad/ /gzugs mdzes shin tu rdzogs pa ste/ /ye shes sems dpa' bdag ces brjod/ /chu shing me tog lte ba nas/ /snying gi bar du 'greng ste gnas/ /sngar gyi mtshan nyid kyis 
bzlog nas/ /sngon bzhin pad+ma rgyas par bya/ /ge sar dang ni lte bar bcas/ /'dab brgyad shin tu mdzes pa ste/ /dbus kyi sgong skyes la gnas par/ /yi ge'i dgod pa dgod par bya/ /kha dog dkar po dag cing gsal/ /dbus su bsgom bya zhu ba'i 
gtso/ /de yi dbus su rnam shes dang / /ye shes dag ni sbyar bar bya/ /shar du byams par ldan pa yis/ /mi bskyod pa yi sa bon bsam/ /lho yi sgo ru snying rje ste/ /rin chen sa bon de nyid do/ /nub kyi sgo yi 'dab ma la/ /'od dpag med kyi sa bon 
</page>

 <page>
<ph>455</ph><p>080-228a</p>
dgod/ /byang gi cha yi 'dab ma la/ /don yod gtso bo bsam par bya/ /dbyangs yig thog ma sogs sa bon/ /thig le dbyug par ldan rim bzhin/ /'od zer dkar pos brgyan pa ste/ /yi ge bzhi ni dgod par bya/ /phyogs 
mtshams dag ni bzhi po ru/ /sngon du bstan pa'i ma ning dgod/ /de yi dbus su de yi sems/ /yi ge ru ni mtshon par bya/ /stong pa mtshan nyid med pa las/ /ji ltar yi ge sbyar bar bgyi/ /sems ni ya mtshan skyes par 'gyur/ /bcom ldan bdag la 
bshad du gsol/ /bcom ldan 'das kyis bka' stsal pa/ /stong pa'i mtshan nyid mtshon pa las/ /chu shing snye ma'i bdud rtsi bzhin/ /snying po med pa'i snying por gyur/ /de nyid ji bzhin rdo rjes nyon/ /dbus na gnas pa ye shes te/ /ye shes rang 
bzhin gzugs med cing / /mtshan nyid med pa'i mtshan nyid can/ /dri ma med pa'i ye shes sku/ /dngos dang dngos med rnam par grol/ /yi ge'i gzugs ni yi ge med/ /gzugs dang stong pa'i dbus su ni/ /rnal 'byor can gyis de nyid gzugs/ /
gang gi mtshan nyid shes byas nas/ /mnyam nyid ye shes shes pa dang / /de yis rdzogs pa'i byang chub lam/ /myur ba nyid du mthong bar 'gyur/ /bla ma nyid kyi lam gyis ni/ /ye shes rnam shes rang bzhin nyid/ /bstan bcos la ni mtshan nyid bstan/ /
de kho na nyid dpa' bos bshad/ /'od zer dkar pos rgyas pa ru/ /'di ni kun tu bsgom par bya/ /rgyas pa lnga yi mchod rten te/ /bdud rtsi'i sa bon bsams nas ni/ /'od zer dkar po gsal ba'i mdangs/ /bdud rtsi'i chu rgyun 'dzag pas bkru/ /thigs 
pa'i dbus su sa bon ni/ /mthe bo tsam gyi zlum por bya/ /de yi dbus kyi sa bon ni/ /A li kA li dag las btu/ /kha dog dkar po shin tu mdzes/ /zla ba'i 'od zer kun tu 'phro/ /de yi dbus kyi sa bon ni/ /thig le bsam par rab tu grags/ /
</page>

 <page>
<ph>456</ph><p>080-228b</p>
skra yi rtse mo brgya yi cha/ /rdul phran gzugs su kun tu bsam/ /rnam par shes pa'i dngos po yi/ /mtshan nyid mtshon pa'i ye shes can/ /sems kyi mtshan nyid mi shes pas/ /thig le gnas kyi go 'phang lta/ /snying dang tshangs pa'i sgo nga ni/ /thigs 
pa'i lam gyi sgo dag tu/ /bla ma'i lung la gus pa yis/ /rnam shes ye shes gzung bar bya/ /phyi rol gyi ni lam dag dang / /bstan bcos las kyang ring ba yin/ /bstan bcos dag ni rnyed sla ste/ /de yi sbyor ba rnyed par dka'/ /bla ma'i bsnyen bkur la 
gus pa'i/ /thabs dang ldan pa sgrub pa po/ /bla ma'i lung gi lam gyis ni/ /mkhas pa yis ni blta bar bya/ /mi g.yo 'tshe ba med pa ru/ /mnyam par gzhag pas dngos po bsgom/ /chos kyi sngon 'gro yid yin te/ /yid kyis 'jug cing yid kyis 'dag /
de bas thams cad yid rang bzhin/ /blo ldan yid las 'byung zhes bya/ /gal te bzlas 'dod rnal 'byor pas/ /snying gi sdom pa bsam par bya/ /sa bon gyi ni rgyur gyur pa/ /de kho nar ni gzugs min no/ /rgyu dang 'bras bu'i sa bon ni/ /de kho na nyid 
mthong ba min/ /gzugs sogs srid pa'i longs spyod la/ /sa bon dmigs shing bzlas par bya/ /kun nas kun tu 'jug pa dang / /'og dang 'og min yang dag gnas/ /rtsa bar rtag tu gzer bar bya/ /ye shes rnam shes sa bon ni/ /thig le sgra dang 
yang dag ldan/ /srid pa'i longs spyod 'dod pa yis/ /phyi rol ngag ni spangs nas su/ /yid kyis bzlas dang ldan par bya/ /rtag pa chos kyi dbyings nyid kyis/ /mi g.yo go 'phang rgyun du gnas/ /rtag tu phra zhing gos med pas/ /ye shes la ni rnam 
shes thim/ /rnam shes ye shes nyid gyur nas/ /byang chub rim pa mthong bar 'gyur/ /mar me lta bu thams cad du/ /snang 'gyur mtshan ma dang po ste/ /srin bu me khyer lta bu'i rdul/ /mthong ba mtshan ma gnyis pa yin/ /gsum pa la ni rnal 'byor 
</page>

 <page>
<ph>457</ph><p>080-229a</p>
pas/ /nyon mongs 'joms pa'i mtshan ma ste/ /rdul phran dkar po'i tshul gyis ni/ /de bzhin phyogs bcur mthong bar 'gyur/ /'dod pa lha yis longs spyod rnams/ /sems kyis mthong ba bzhi pa ste/ /mtho ris gzugs kyi 
lha rnams ni/ /sems kyis mthong ba lnga ba yin/ /gzugs med longs spyod drug pa ste/ /bdun pa chos kyi sa la'o/ /sangs rgyas 'bras bu brgyad pa ste/ /rnal 'byor pa ni rang dgar spyod/ /mchod rten gzugs kyi khyad par las/ /dbyibs kyi 
gzhugs ni ji lta bu/ /lha yi rnam dag bsgoms pa rnams/ /bcom ldan 'das la nyan par 'tshal/ /lus can rnams la yang dag blta/ /yang dag de nyid shes nas su/ /de nyid sbyor ba brtsam pa yi/ /rab sbyor rdo rje mnyan par gyis/ /snying gar zla ba 
bsams nas su/ /dbus su hU~M ni bsgom par bya/ /me ltar 'bar ba'i 'od zer gsal/ /spyi gtsug dkar por yang dag ldan/ /me lce 'bar bas bcom nas ni/ /thams cad kun nas zad par bya/ /sngon gyi mtshan nyid de kho nas/ /de nyid stong pa nyid du 
bya'o/ /de nas zla bar sa bon ni/ /mkhas pa yis ni bsams nas su/ /mchod rten pho brang gnas nyid ni/ /de la sems kyis bskyed par bya/ /gya gyu sa zhes brjod pa ste/ /phyogs brgyad dag ni khams yin na/ /dril bu nam mkha'i dbus gnas pa/ /
lhun po'i lha yi gnas nyid do/ /'dod na spyod pa'i lus can rnams/ /bre ru nges par brtag par bya/ /'og dang steng dang dbus nyid kyi/ /dbus su gnas pa bdag med chos/ /gzugs khams zhes bya'i mtho ris rnams/ /'khor lo'i phreng bas rnam 
par brgyan/ /gzugs can bcu dang brgyad po ni/ /go rims ji bzhin rnam par gnas/ /gzugs med srid pa'i sems can ni/ /chos kyi srog shing nyid du thim/ /lha rnams kun gyi pho brang ni/ /gzugs su mchod rten bskyed par bya/ /steng gi 
</page>

 <page>
<ph>458</ph><p>080-229b</p>
sgong skyes gnas su ni/ /bdag gi sems ni mnyam bya ste/ /sems dang ye shes 'dres pas na/ /gnyis med mnyam pa'i khyad par gyis/ /gzugs dang stong pa'i mtha' dang ni/ /de bzhin dngos dang dngos med nyid/ /gzung dang 'dzin pa la sogs 
gzhan/ /legs byas dang ni bzlog pa rnams/ /mtshan gzhi mtshan nyid ston pa'o/ /de yi dbus su bsgom par bya/ /sbyin dang tshul khrims bzod sogs pa'i/ /rdzas 'di yis ni mchod nas su/ /mi g.yo 'tshe ba med pa ru/ /dngos pos dngos 
po bsgom par bya/ /mnyam bzhag dngos po bsgoms nas ni/ /'grub 'gyur 'dir ni the tshom med/ /chos kyi dbyings kyi rang bzhin gyi/ /de nyid bstan bcos lung la sogs/ /rnal 'byor dmigs pa goms byas pa'i/ /slob ma chen po'i lus 
can rnams/ /gdan bzhi pa yi de kho na/ /bla ma'i man ngag ldan pa yis/ /rim gyis rang dgar longs spyod de/ /bdag med blta zhing myang bar bya/ /bdud rtsi myong ba'i rnal 'byor bas/ /ye shes sku ni myur du 'thob/ /ye shes sku yi rnal 'byor pas/ /
bdag dang gzhan don mchog tu 'gyur/ /shin tu rnam par dag pa yi/ /chos kyi dbyings kyi rnal 'byor ro/ /gsang chen sbyor ba'i mtshan nyid kyi/ /de nyid de nyid mchog de nyid/ /gang gis byang chub lam gyur pa/ /bcom ldan 'das la nyan par 'tshal/ /
bcom ldan 'das kyis bka' stsal pa/ /dang por re zhig rnal 'byor pas/ /bdag nyid rang dgar byed pa yi/ /rta rgod lta bu'i sems de nyid/ /mkhas pa yis ni bsdam par bya/ /ji ltar bung ba me tog bsnyung ba yi/ /chang gis myos shing sems ni 
brtan 'gyur te/ /longs spyod zhugs shing sdug bsngal rmongs dang bral/ /de bzhin bsgom pa'i lam gyis yid bcing bya/ /yid bsdams pa ni 'grub 'gyur bas/ /dang por yid ni bsdam par bya/ /yid kyis bsgrub pa'i bye brag gis/ /byang chub ye shes 
</page>

 <page>
<ph>459</ph><p>080-230a</p>
mtshon par bya/ /zla ba'i dkyil 'khor dbus gnas par/ /ye shes mkha' 'gro sprul bya ste/ /phyag rgya chen po snying gar bcing / /sngon gyi mtshan nyid kun rig pas/ /yi ge brgyad kyi sa bon rnams/ /yi ge'i gnas su dgod par bya/ /
rgyal ba lnga yi mchod rten gyi/ /sgo ni dgag par bsam bya ste/ /bdud rtsi'i sngags kyi yi ge yis/ /rgyas pa'i sgo ni bsrung bar bya/ /me yi yi ge 'bar ba yis/ /chu dang chu min de bzhin bsrung / /chu shing me tog pad+ma ni/ /mdzes shing 'khyil ba rgyas 
par dbye/ /de yi dbus kyi sgo ngar ni/ /dung dang zla ba ltar dkar ba/ /phyogs phyogs gnas su sa bon de/ /phyogs bzhir khams ni bzhi po yi/ /phyogs mtshams sa bon brtsegs pa bzhi/ /shin tu mnyam par gzhag pas bsgom/ /'od zer 
kun nas dkar zhing dag /lha mo'i yi ge bsgom par bya/ /ye shes rnam shes ngo bo'o/ /de nyid dbus su dmigs nas ni/ /sems ni rang dgar bsgoms pa yis/ /phyi nas gzugs ni gzhom par bya/ /phyogs dang phyogs kyi mtshams dag tu/ /
phyogs phyogs gnas su bzhag nas su/ /rang bzhin thams cad bcom pa yi/ /lhag ma rnam shes ye shes nyid/ /shar gyi phyogs su chu yin te/ /kha dog dkar po kun+da'i 'od/ /me ni ser po 'od 'bar bar/ /rtag tu byang du bsam par bya/ /rlung gi 
sa bon dmar po ni/ /nub kyi phyogs su brtag par bya/ /sa yi sa bon ljang khu ni/ /lho yi phyogs su bsam par bya/ /phyogs mtshams 'dres pa'i kha dog gis/ /grwa bzhi dag tu sbyar bar bya/ /lhag ma dbus kyi ye shes te/ /sgong skyes bcas pa 
gzhom par bya/ /de yi mtshan nyid mtshon par bya/ /mtshon bya mtshan nyid dngos med pa'o/ /sems kyi dngos po stong pa bas/ /rang bzhin gnas rnams zad par bya/ /rnam rtog stong pa'i dbus dag tu/ /rdul phran tsa na lta bu'i gzugs/ /A li kA li 
</page>

 <page>
<ph>460</ph><p>080-230b</p>
sa bon ni/ /rdul phran zhes bya dbus su ste/ /rnam pa med cing brjod du med/ /thams cad rdul zhes bya ba la/ /stong nyid du yang mi dmigs te/ /gzugs la sogs par mi blta'o/ /rdul ni sa bon ma yin la/ /rang bzhin med cing mtshan nyid med/ /
rlung dang nam mkha' ma yin te/ /mnyam nyid dbu mar mtshon par bya/ /gzugs dang stong pa de bzhin dbus/ /de bzhin rnal 'byor can gyis gzung / /bla ma'i lung gis rtogs bya ste/ /lung gi dam pa dag dang ni/ /bstan bcos mtshan nyid dpyad 
nas su/ /lung dang bcas pas 'grub par 'gyur/ /mi g.yo'ang 'tshe ba med pa ru/ /dngos pos dngos po bsgom par bya/ /mnyam gzhag dngos pos dpyad nas ni/ /byang chub rim pa 'grub par 'gyur/ /ye shes thim pa'i rnal 'byor bas/ /sems 
can don byed mchog tu brtson/ /kun rtog lus dang sems kyi ni/ /gang tshe yul 'khor bsrung 'dod na/ /ye shes dbang po'i longs spyod can/ /rang 'dod lus kyi dngos grub kyis/ /rgyun du zhugs pa'i 'bras 'dod cing / /khams gsum ye shes kyis 
blta dang / /rang 'dod yid kyi gnas dang ni/ /nam mkhar rgyu ba'i lus can dang / /sems can kun gyi gzhan don gnyer/ /mchog ni myur du ster bar 'gyur/ /lus dang dbang po don gnyer bas/ /bdag med pa yis rang dgar bya/ /chos kyi dbyings 
kyi rang bzhin gyi/ /sbyor bas 'khor ba sgrol bar 'gyur/ /sangs rgyas 'dren pa rnams kyi yang / /sbyor ba gzhan ni don gnyer 'gyur/ /sgrub po 'du 'dzi med pa dang / /sgra sgrogs skye bos dben pa yi/ /tshal dang ri sul brag phug tu/ /gnas nas 
de ru bsgom par bya/ /nA ga mu la ba la sha/ /ru twa rta cha ni gsum po dag /ma ga d+hA ni srang gcig ste/ /cha bsnyams phye mar byas nas ni/ /ba yi 'o mar yang dag bcas/ /phye ma bzhi char bsres nas su/ /'di ni nyin re rnal 'byor pa/ /mkhas pa 
</page>

 <page>
<ph>461</ph><p>080-231a</p>
yis ni bza' bar bya/ /rnal 'byor can gyi lo brgya ru/ /brag phug stong sogs gnas nas ni/ /nges par shin tu smin pa yis/ /grang dang bkres skom la sogs grol/ /sman 'di dag ni ldan pa ru/ /brag phug stong sogs gnas 
nas ni/ /'dul ba bsrung ba'i rnal 'byor pa/ /lus ni rtag tu bsrungs par 'gyur/ /ji ltar bud med byis gtam rjes yi rang / /gnyis spyod gtam du smra zhing ston pa ste/ /de ltar lam bshad 'chi ba yod ma yin/ /rnal 'byor lam ngan de ltar bstan pa 
min/ /rig byed chu dang de bzhin dUr ba rnams/ /bram zes spyir bzhag sangs rgyas pas gzung min/ /dbang bskur sngags sogs nyams kyis 'jigs pas na/ /gnas ngan lha tshogs rigs la phyag mi bya/ /de nas rnal 'byor pa dang / rnal 'byor ma 
dang / mkha' 'gro dang / mkha' 'gro ma dang / byang chub sems dpa'i dge 'dun bye ba phrag brgyad cu du ma'i 'khor rnams sems tshim nas/ thams cad kyis ye shes thob par gyur te/ /phyag na rdo rje la sogs pa'i byang chub sems dpa' dang / sems can 
rnams kyis thal mo sbyar te glu blangs pa/ rang dgar sems can sgrol ba yi/ /rgyu med dngos la 'dud par bgyi/ /te na hU~M te na hU~M te na te te hU~M/ ston ka'i zla ltar zhal mdzes shing / /dung ltar dkar ba'i sku 'dzin pa/ /te na hU~M te na hU~M te na te te hU~M/ rdo rje dril 
bu'i phyag rgya can/ /gnyis su sbyar ba 'dzin pa po/ /te na hU~M te na hU~M te na te te hU~M/ sgyu ma'i lus su thim pa yi/ /'gro ba mdzes pa rgyu med dngos/ /te na hU~M te na hU~M te na te te hU~M/ srid pa gsum 'bar sku ni rjes chags 'dul bar ldan/ /'od zer rnon po stong 
phrag nyi ma stong 'drar ldan/ /rnam mang sku dang cha byad rjes chags sems dpar ldan/ /rdo rje sems dpa' dbang phyug mchog dang rol gar mdzad ces bya ba ste/ bkra shis sgra yis bkang nas su/ /thams cad kun nas glur blangs so/ /ji bzhin lam ni rdo rjes 
</page>

 <page>
<ph>462</ph><p>080-231b</p>
nyon/ /bstan bcos shin tu mnyam gzhag pas/ /gang zhig su yang rung ba las/ /yi ge 'am tshig tsam nyan byed na/ /mtho ris longs spyod thob 'gyur te/ /yang na 'khor los sgyur bar ro/ /'dri 'am 'dir 'jug klog pa dang / /shin tu dang ldan sngags 
zlos pa'i/ /rnal 'byor pa rnams 'pho ba'i tshe/ /srid pa'i gzugs kun bsams bzhin 'grub/ /rnal 'byor bsam gtan byed pa rnams/ /myur du byang chub rim pa thob/ /ces bdag nyid kyis bka' stsal pas phyogs bcu'i 'jig rten gyi khams kyi 
rnal 'byor pa dang / /rnal 'byor ma 'dus pa de dag dang / phyag na rdo rje la sogs pa'i byang chub sems dpa' sems dpa' chen po thams cad dang / lha dang / klu dang / gnod sbyin dang / dri za dang / lha ma yin la sogs pa thams cad dang ldan pa'i 'khor 
gyis dga' zhing mgu nas/ bcom ldan 'das kyis gsungs pa la mngon par bstod do/ /dpal gdan bzhi pa zhes bya ba'i rnal 'byor ma'i rgyud kyi rgyal po chen po bcom ldan 'das rdo rje 'dzin pas 'bum phrag bcwa brgyad pa las snying po lta bur gsungs pa 
rdzogs so// //rgya gar gyi mkhan po chen po ga ya d+har dang / zhu chen gyi lo tsa ba 'gos khug pa lhas btsas kyis bsgyur cing zhus te gtan la phab pa// //
</page>


</text>