
<text>


 <page>
<ph>302</ph><p>089-151b</p>
@##/ /rgya gar skad du/ Ar+ya su war+N+Na pra b+hA sot+ta ma sU tren+d+ra rA dza nA ma ma hA yA na sU tra/ bod skad du/ 'phags pa gser 'od dam pa mdo sde'i dbang po'i rgyal po zhes bya ba theg pa chen po'i mdo/ /bam po dang po/ /'das pa dang / ma byon pa dang / da ltar 
byung ba'i sangs rgyas dang / byang chub sems dpa' dang / rang sangs rgyas dang / 'phags pa nyan thos thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab bya rgod phung po'i ri'i zom shin tu rnam par dag pa chos kyi 
dbyings zab mo/ de bzhin gshegs pa rnams kyi spyod yul dam pa na/ dge slong gi dge 'dun chen po dge slong dgu khri brgyad stong dang thabs cig tu bzhugs pa thams cad kyang dgra bcom pa chen po/ glang po che'i rgyal po ltar shin tu dul ba/ zag pa zad pa/ nyon mongs pa med 
pa/ sems shin tu rnam par grol ba/ shes rab shin tu rnam par grol ba/ bya ba byas pa/ khur bor ba/ bdag gi don rjes su thob pa/ srid par sbyor ba yongs su bcad pa/ dbang phyug dam pa'i mchog thob pa/ tshul khrims rnam par dag pa la rab tu gnas pa/ thabs 
dang shes rab kyis yongs su bkod pa/ rnam par grol ba brgyad mngon du gyur cing / pha rol gyi mthar phyin par gyur pa sha stag la 'di lta ste/ tshe dang ldan pa kun shes kauN+Di n+ya dang / tshe dang ldan pa rta thul dang / tshe dang ldan pa rlangs pa dang / tshe dang ldan pa ming chen dang / tshe 
dang ldan pa bzang po dang / tshe dang ldan pa 'od srung chen po dang / tshe dang ldan pa lteng rgyas 'od srung dang / tshe dang ldan pa ga yA 'od srung dang / tshe dang ldan pa chu bo 'od srung dang / tshe dang ldan pa shA ri'i bu dang / tshe dang ldan pa maud gal gyi bu chen po dang / dga' bo dang 'di dag la sogs 
pa nyan thos chen po rnams phyi dro'i dus kyi tshe/ so so nas nang du yang dag par 'jog pa las langs te/ bcom ldan 'das ga la ba der dong nas/ bcom ldan 'das kyi zhabs la spyi bos phyag 'tshal te/ lan gsum bskor ba byas nas phyogs gcig tu 'khod do/ /gzhan yang byang 
</page>

 <page>
<ph>303</ph><p>089-152a</p>
chub sems dpa' sems dpa' chen po bye ba brgya stong dang yang thabs cig pa de dag kyang / klu'i rgyal po chen po ltar dpal dang gzi brjid chen por ldan pas kun du grags pa/ sbyin pa dang / tshul khrims rnam par dag pa/ rtag tu srung bar mos pa dang / 
bzod pa dang / brtson 'grus bskal pa grangs med par spyod pa bsam gtan kun las 'das pa'i dran pa mngon du gyur pa/ shes rab kyi sgo rnam par phye ba thabs mkhas pa shin tu bsgrubs pa/ dbang dam pas rnam par rol cing mngon par shes pa dam pa brnyes pa/ gzungs chen 
po thob pa/ spobs pa mi zad pa/ nyon mongs pa dang / kun nas nyon mongs pa thams cad spangs pas/ myur du rnam pa thams cad mkhyen pa'i ye shes thob cing bdud dang phyir rgol ba'i dpung 'joms pa chos kyi rnga chen po rdung bas mu stegs can thams cad 'dul zhing sems rnam par 
dang ba skyed par byed pa/ dam pa'i chos kyi 'khor lo bskor nas lha dang mi rnams sgrol bar byed pa/ phyogs bcu'i sangs rgyas kyi zhing thams cad brgyan par byed pa/ 'gro ba drug na gnas pa rnams la phan dam pa 'dogs pa/ ye shes chen po phun sum tshogs pa/ bzod pa 
chen po dang ldan pa/ byams pa dang ldan pa/ snying rje chen po'i sems la gnas pa/ mthu chen po brtan pa dang ldan pa/ sangs rgyas thams cad la bsnyen bkur byas pa/ yongs su mya ngan las mi 'da' zhing ma 'ongs pa'i mtha' klas pas gnas par yi dam chen po 'cha' ba/ sangs 
rgyas mang po la rgyu rnam par dag pa bskyed pa/ dus gsum gyi chos mi skye bar bzod pa thob pa/ nyan thos dang / rang sangs rgyas kyi spyod yul las shin tu 'das pa/ thabs mkhas pa chen pos 'jig rten 'dren pa ston pa chen pos bstan pa'i chos zab mo'i dgongs pa 'grel pa la mkhas 
pa/ stong pa nyid mngon du gyur pas the tsom yongs su chad par gyur pa la 'di lta ste/ byang chub sems dpa' thogs pa med par chos kyi 'khor lo bskor ba dang / byang chub sems dpa' rtag par chos kyi 'khor lo bskor bar sems bskyed pa dang / byang chub sems dpa' 
</page>

 <page>
<ph>304</ph><p>089-152b</p>
rtag tu brtson pa dang / byang chub sems dpa' mi gtong brtson pa dang / byang chub sems dpa' byams pa dang / byang chub sems dpa' 'jam dpal dang / byang chub sems dpa' kun tu spyan ras gzigs dbang phyug dang / byang chub sems dpa' gzungs kyi dbang 
phyug rgyal po dang / byang chub sems dpa' spobs pa chen pos bkod pa'i rgyal po dang / byang chub sems dpa' lhun po'i rgyal po dang / byang chub sems dpa' rgya mtsho zab mo'i rgyal po dang / byang chub sems dpa' rin po che'i tog dang / byang chub sems dpa' rin po che'i tog chen 
po dang / byang chub sems dpa' sa'i snying po dang / byang chub sems dpa' nam mkha'i snying po dang / byang chub sems dpa' lag na rin chen dbang phyug dang / byang chub sems dpa' lag na rdo rje dang / byang chub sems dpa' dga' ba'i stobs dang / byang chub sems 
dpa' chos chen mthu dang / byang chub sems dpa' shin tu 'od bkod dang / byang chub sems dpa' gser 'od chen pos bkod pa dang / byang chub sems dpa' tshul khrims rnam dag dang / byang chub sems dpa' rtag tu ting nge 'dzin dang / byang chub sems dpa' shin tu rnam 
dag blo gros dang / byang chub sems dpa' brtson 'grus brtan dang / byang chub sems dpa' sems nam mkha' bzhin dang / byang chub sems dpa' smon lam chen po mi gtong ba dang / byang chub sems dpa' sman sbyin dang / byang chub sems dpa' nyon mongs nad sel 
dang / byang chub sems dpa' sman pa'i rgyal po dang / byang chub sems dpa' dga' bas mtho ba'i rgyal po dang / byang chub sems dpa' lung bstan mchog thob dang / byang chub sems dpa' sprin chen rnam dag 'od dang / byang chub sems dpa' sprin chen 
chos 'dzin dang / byang chub sems dpa' sprin chen grags dga' dang / byang chub sems dpa' sprin chen grags pa mtha' med ston dang / byang chub sems dpa' sprin chen seng ge'i sgra dang / byang chub sems dpa' sprin chen khyu mchog sgra dang / byang chub sems 
</page>

 <page>
<ph>305</ph><p>089-153a</p>
dpa' sprin chen bkra shis dang / byang chub sems dpa' sprin chen rin chen dpal dang / byang chub sems dpa' sprin chen nyi ma'i snying po dang / byang chub sems dpa' sprin chen zla ba'i snying po dang / byang chub sems dpa' sprin chen skar ma'i 'od dang / 
byang chub sems dpa' sprin chen me'i 'od dang / byang chub sems dpa' sprin chen glog gi 'od dang / byang chub sems dpa' sprin chen 'brug sgra dang / byang chub sems dpa' sprin chen shes rab kun du 'char dang / byang chub sems dpa' sprin chen rnam dag char pa'i rgyal 
po dang / byang chub sems dpa' sprin chen me tog shing rgyal dang / byang chub sems dpa' sprin chen ut+pa la'i dri dang / byang chub sems dpa' sprin chen rin po che tsan+dan dri bsil sku dang / byang chub sems dpa' sprin chen mun sel dang / byang chub sems dpa' 
sprin chen rab rib sel ba la sogs pa/ byang chub sems dpa' sems dpa' chen po tshad med grangs med pa rnams so so nas phyi dro'i dus kyi tshe/ nang du yang dag par 'jog pa las langs te/ bcom ldan 'das ga la ba der song nas/ bcom ldan 'das kyi zhabs gnyis la spyi 
bos phyag 'tshal te/ lan gsum bskor ba byas nas phyogs gcig tu 'khod do/ /de nas yang lits+tsha bI gzhon nu rnams la 'di lta ste/ gzhon nu seng ge'i 'od dang / gzhon nu seng ge'i blo gros dang / gzhon nu chos sbyin dang / gzhon nu dbang po sbyin dang / gzhon nu 'od chen dang / 
gzhon nu dpal chen dang / gzhon nu sangs rgyas skyong dang / gzhon nu chos skyong dang / gzhon nu dge 'dun skyong dang / gzhon nu rdo rje skyong dang / gzhon nu nam mkha' skyong dang / gzhon nu nam mkha' sgrogs dang / rin chen snying po gzhon nu dang / bkra shis mchog gi snying po gzhon 
nu la sogs pa lnga 'bum brgyad stong de dag kyang / bla na med pa yang dag par rdzogs pa'i byang chub la bde bar gnas pa/ theg pa chen po la rab tu mos pa de dag so so nas phyi dro'i dus kyi tshe/ bcom ldan 'das ga la ba der lhags nas/ bcom ldan 'das kyi zhabs la spyi bos 
</page>

 <page>
<ph>306</ph><p>089-153b</p>
phyag 'tshal te/ lan gsum bskor ba byas nas/ phyogs gcig tu 'dug go/ /gzhan yang lha'i sras po la 'di lta ste/ lha'i sras po dga' ba mthong ba dang / lha'i sras po rab dga' dang / lha'i sras po nyi 'od dang / lha'i sras po zla ba'i gtsug phud dang / lha'i 
sras po shes rab gsal dang / lha'i sras po nam mkha' rnam dag shes rab dang / lha'i sras po nyon mongs nad sel dang / lha'i sras po bkra shis dang / de dag la sogs pa lha'i sras po bzhi khri nyis stong yang / theg pa chen po srung ba dang / yang dag pa'i chos rjes 
su 'dzin cing / rgyun mi 'chad par bya bar smon lam rgya chen po btab pa de dag thams cad kyang phyi dro'i dus kyi tshe/ bcom ldan 'das ga la ba der lhags nas/ bcom ldan 'das kyi zhabs la spyi bos phyag 'tshal te/ lan gsum bskor ba byas nas/ phyogs gcig 
tu 'khod do/ /gzhan yang klu'i rgyal po la 'di lta ste/ klu'i rgyal po pad+mo dang / klu'i rgyal po e la'i 'dab ma dang / klu'i rgyal po stobs chen dang / klu'i rgyal po sgra chen dang / klu'i rgyal po dba' rlabs chung dang / klu'i rgyal po klung 'dzin dang / klu'i rgyal po gser 
gdong dang / klu'i rgyal po gzi can la sogs pa/ klu'i rgyal po nyi khri brgyad stong po de dag kyang theg pa chen po'i chos 'chang zhing 'dzin par mos pa dang / yongs su rgyas pa dang / bsrung bar sems bskyed pa sha stag ste/ de dag thams cad kyang so so nas phyi dro'i dus kyi tshe/ bcom 
ldan 'das ga la ba der lhags nas/ bcom ldan 'das kyi zhabs la spyi bos phyag 'tshal te/ lan gsum bskor ba byas nas/ phyogs gcig tu 'khod do/ /gzhan yang gnod sbyin gyi rgyal po rnam thos kyi bu la sogs pa sum khri drug stong la 'di lta ste/ gnod sbyin 
a mra dang / gnod sbyin a mra 'chang dang / gnod sbyin pad+mo'i 'od kyi snying po dang / gnod sbyin pad+mo'i gdong dang / gnod sbyin khro gnyer can dang / gnod sbyin 'jigs pa chen po ston dang / gnod sbyin sa g.yo byed dang / gnod sbyin zas 'phrog la sogs pa'i gnod 
</page>

 <page>
<ph>307</ph><p>089-154a</p>
sbyin de dag kyang / de bzhin gshegs pa'i chos yang dag pa la dad cing bsrung ba la brtson pa sha stag ste/ de dag thams cad kyang phyi dro'i dus kyi tshe/ bcom ldan 'das ga la ba der lhags nas/ bcom ldan 'das kyi zhabs la spyi bos phyag 'tshal te/ lan 
gsum bskor ba byas nas/ phyogs gcig tu 'khod do/ /gzhan yang nam mkha' lding gi rgyal po spos kyi glang po che mthu stobs rgyal po la sogs pa bzhi khri dgu stong dang / gzhan yang dri za dang / lha ma yin dang / mi 'am ci dang / lto 'phye chen po la sogs pa dang / 
ri dang / nags tshal dang / chu bo dang / rgya mtsho'i lha'i drang srong rnams dang / rgyal po chen po dang / de'i 'khor dang / btsun mo dang / sras dang / rigs kyi bu dang / rigs kyi bu mo dang / lha dang / mi la sogs pa de dag thams cad bla na med pa'i theg pa chen po 'di 
klog cing 'don pa dang / 'chang zhing 'dzin pa dang / 'dri ba dang / rgyas par byed pa dang / srung zhing skyob par smon lam yongs su 'debs pa de dag thams cad kyang phyi dro'i dus kyi tshe/ bcom ldan 'das ga la ba der lhags te/ bcom ldan 'das kyi zhabs la spyi bos phyag 
'tshal nas/ lan gsum bskor ba byas te/ phyogs gcig tu 'khod do/ /de ltar nyan thos dang / byang chub sems dpa' dang / lha dang / mi dang / lha ma yin dang / nam mkha' lding la sogs pa sde brgyad po de dag sprin bzhin du 'dus pa/ sems rtse gcig tu byas 
nas thal mo sbyar te/ mig mi 'dzums pas/ bcom ldan 'das kyi zhal du blta zhing / dam pa'i chos bstan par mos pas gsol ba 'debs so/ /de nas bcom ldan 'das phyi dro'i dus kyi tshe/ ting nge 'dzin las bzhengs te/ 'khor 'dus pa mang po la gzigs nas 
tshigs su bcad pa 'di dag gsungs so/ /mdo sde'i rgyal po'i dbang po ste/ /mnyan na shin tu zab pa dang / /yongs su brtags na zab pa nyid/ /gser 'od dam pa 'di 'chad do/ /phyogs bzhir sangs rgyas rnams kyis ni/ /byin gyis rlabs kyis byin brlabs pa/ /
</page>

 <page>
<ph>308</ph><p>089-154b</p>
mi 'khrugs pas ni shar phyogs su/ /rin chen rtog gis lho phyogs su/ /'od dpag med kyis nub phyogs su/ /rnga sgra yis ni byang phyogs su/ /sdig pa thams cad gzhig pa'i phyir/ /bshad pa dam pa bkra shis pa/ /sdig pa'i las rnams zad byed pa/ /bde ba thams 
cad sbyin byed pa/ /sdug bsngal thams cad 'jig byed pa/ /thams cad mkhyen pa nyid kyi gzhi/ /dpal kun gyis ni legs par brgyan/ /byin gyis brlabs te brjod par bya/ /sems can gang dag dbang po nyams/ /tshe zad pa dang tshe nyams dang / /phun sum tshogs min 
gang chags dang / /lha rnams rgyab kyis phyogs pa dang / /mdza' sdug skye bo sdang ba dang / /bran gza' la sogs gtses pa dang / /phan tshun mthun pa ma yin dang / /nor 'gribs pas ni gnod pa dang / /mya ngan ngal dang gnod pa dang / /'jigs pa dang ni phongs pa dang / /
gza' dang rgyu skar byad stems dang / /mi bzad gdon gyis nyen pa dang / /mya ngan ngal las byung ba yi/ /rmi lam sdig pa mthong na yang / /des ni rab bkrus gtsang ma yin/ /mdo sde dam pa mnyan par bya/ /gang dag yid dge sems dang zhing / /gos gtsang 
rnams kyis rab brgyan te/ /zab mo sangs rgyas spyod yul ba/ /mdo 'di nyan par byed na ni/ /mdo sde 'di yi gzi brjid kyis/ /srog chags kun gyi gnod pa dag /shin tu mi bzad 'di 'dra ba/ /de dag rtag tu zhi bar 'gyur/ /'jig rten skyong ba bdag nyid dang / /blon 
po tshogs kyi dbang phyug bcas/ /gnod sbyin bye ba du ma yis/ /de dag la ni srung bar byed/ /lha mo chen mo dbyangs can dang / /nai rany+dza nar gnas pa dang / /'byung po'i ma mo 'phrog ma dang / /sa yi lha mo brtan ma dang / /tshangs pa'i dbang dang lha dbang dang / /klu dbang mthu chen 
rnams dang ni/ /mi 'am ci dbang lha min dbang / /de bzhin nam mkha' lding dbang rnams/ /sde dang stobs dang bzhon pa dang / /bcas te de dag der lhags nas/ /nyin dang mtshan mo mi g.yel bar/ /de dag la ni srung bar byed/ /zab mo sangs rgyas spyod yul ba/ /sangs 
</page>

 <page>
<ph>309</ph><p>089-155a</p>
rgyas kun gyi gsang ba ste/ /bskal pa bye bar rnyed dka' ba/ /mdo 'di rab tu bshad par bya/ /gang dag mdo 'di nyan pa dang / /gang dag gzhan la thos byed dang / /gang dag rjes su yi rang dang / /gang dag mchod pa byed pa rnams/ /de dag lha dang 
klu dag dang / /mi dang mi 'am ci dag dang / /lha min gnod sbyin du ma yis/ /bskal pa bye bar mchod par 'gyur/ /srog chags bsod nams byed pa rnams/ /de dag bsod nams phung po ni/ /mtha' yas grangs kyang med pa dang / /bsam gyis mi khyab skye bar 'gyur/ /
phyogs bcu'i rdzogs pa'i sangs rgyas dang / /de bzhin zab mor spyod pa yi/ /byang chub sems dpa' rnams kyis kyang / /rab tu gzung bar 'gyur ba yin/ /gtsang ma'i gos rnams rab bgos la/ /dri zhim pa yi gos 'chang zhing / /byams pa'i sems ni nyer bzhag nas/ /
g.yel ba med pas mchod par bya/ /rang gi sems ni dri med cing / /rgya che bar yang rab byed la/ /sems kyang shin tu dang byed kyis/ /mdo sde'i dam pa mnyan par gyis/ /gang dag mdo 'di nyan pa ni/ /de dag mi nang legs par 'ongs/ /mi yi srid pa legs par thob/ /
'tsho ba bde bas 'tsho bar 'gyur/ /gang gi rna ba'i bu gar yang / /bshad pa 'di ni grag gyur pa/ /de dag dge rtsa sbyangs pa ste/ /sangs rgyas mang pos rab tu bsngags/ /gser 'od dam pa mdo sde'i dbang po'i rgyal po las gleng gzhi'i le'u ste dang po'o// //
de'i tshe de'i dus na/ rgyal po'i khab kyi grong khyer chen po na/ byang chub sems dpa' sems dpa' chen po mdzes pa'i tog ces bya ba/ sngon gyi rgyal ba la lhag par bya ba byas pa/ dge ba'i rtsa ba bskyed pa/ sangs rgyas bye ba khrag khrig brgya stong phrag mang po la rim gro byas pa 
zhig gnas pa de 'di snyam du sems te/ rgyu gang dang rkyen gang gis/ bcom ldan 'das shAkya thub pa 'di lta ste/ lo brgyad cu zhig thub ste/ 'di ltar sku tshe thung snyam nas/ de yang 'di snyam du sems te/ bcom ldan 'das kyis kyang 'di skad du/ rgyu dang rkyen gnyis kyis tshe 
</page>

 <page>
<ph>310</ph><p>089-155b</p>
ring bar 'gyur te/ gnyis gang zhe na/ 'di lta ste/ srog gcod pa spangs pa dang / kha zas rab tu sbyin pa'o/ /zhes gsungs te/ bcom ldan 'das shAkya thub pa ni bskal pa bye ba khrag khrig brgya stong grangs med pa mang po nas/ srog gcod pa spangs par gyur pa nas/ 
dge ba bcu'i las kyi lam gyi bar du yang dag par blangs te gnas par gyur/ kha zas kyang phyi nang gi dngos po rnams sems can dag la yongs su btang ste/ cher na rang gi lus kyi sha dang / khrag dang / rus pa dang / rkang gis kyang sems can ltogs pa rnams tshim par mdzad 
na/ zas gzhan gyis lta ci smos snyam mo/ /de nas skyes bu dam pa des/ sangs rgyas la song ba'i yid la byed pa dag las 'di lta bu'i tshul gyi bsam pa 'di dag sems pa na/ de'i khyim yangs shing rgya che ba/ bai DUr+ya sngon po las grub pa/ lha'i rin po che du mas spras pa/ de 
bzhin gshegs pas kha dog bsgyur ba/ lha rdzas las 'das pa'i spos kyis khyab par gyur to/ /khyim de'i phyogs bzhi nas/ lha'i rin po che'i khri bzhi byung bar gyur te/ khri de dag las kyang lha'i ras bcos bu rin po che'i phrugs rnams bting ba dag byung bar gyur to/ /khri de dag 
las kyang lha'i me tog pad+ma rin po che du mas spras pa/ de bzhin gshegs pas kha dog bsgyur ba dag byung ngo / /pad+ma de dag las kyang sangs rgyas bcom ldan 'das bzhi byung bar gyur to/ /shar phyogs nas ni de bzhin gshegs pa mi 'khrugs pa byung / lho phyogs nas ni de 
bzhin gshegs pa rin chen tog byung / nub phyogs nas ni de bzhin gshegs pa tshe dpag med byung / byang phyogs nas ni de bzhin gshegs pa rnga sgra byung ste/ seng ge'i khri de dag las/ sangs rgyas bcom ldan 'das de dag byung ma thag tu de nas de'i tshe rgyal po'i khab kyi grong 
khyer chen po snang ba chen pos khyab par gyur to/ /stong gsum gyi stong chen po'i 'jig rten gyi khams kyi bar dang / phyogs bcu kun du 'jig rten gyi khams gang gA'i klung gi bye ma snyed kyi bar dag snang bas khyab par gyur/ lha'i me tog dag gi char yang bab/ lha'i sil snyen dag gi 
</page>

 <page>
<ph>311</ph><p>089-156a</p>
sgra yang byung ngo / /sangs rgyas kyi mthus stong gsum gyi stong chen po'i 'jig rten gyi khams 'dir sems can thams cad kyang lha'i bde ba dang ldan par gyur te/ sems can dbang po ma tshang ba rnams ni/ dbang po thams cad dang ldan par gyur/ sems 
can dmus long rnams ni mig gis gzugs rnams mthong / sems can 'on pa dag gis ni rna bas sgra rnams thos/ sems can smyon pa dag ni dran pa so sor rnyed/ sems can sems rnam par g.yengs pa dag ni sems rnam par mi g.yeng bar gyur/ sems can sgren mo rnams 
ni gos bgos par gyur/ sems can bkres pa dag ni lto 'grangs par gyur/ sems can skom pa rnams ni skom dang phrad par gyur/ sems can nad kyis btab pa dag ni nad dang bral bar gyur/ sems can dbang po nyams pa dag ni dbang po rnams tshang bar gyur te/ 'jig 
rten du ngo mtshar rmad du byung ba'i chos rnams rgya cher byung bar gyur to/ /de nas byang chub sems dpa' mdzes pa'i tog gis sangs rgyas bcom ldan 'das de dag mthong nas ngo mtshar rmad du gyur te/ de tshim zhing mgu la yi rangs shing rab tu dga' ste/ dga' ba dang / yid 
bde ba skyes nas/ sangs rgyas bcom ldan 'das de dag ga la ba de logs su thal mo sbyar ba btud nas/ sangs rgyas bcom ldan 'das de dag rnams las rjes su dran la/ bcom ldan 'das shAkya thub pa'i yon tan rjes su dran zhing / bcom ldan 'das shAkya thub pa'i sku 
tshe'i tshad la the tshom za bar gyur te/ bcom ldan 'das shAkya thub pa 'di ltar lo brgyad cu zhig thub ste/ sku tshe thung ba 'di ji lta bu 'di ci zhig snyam du bsam pa de sems shing 'dug par gyur to/ /de nas sangs rgyas bcom ldan 'das de dag dgongs shing mkhyen bzhin du/ byang 
chub sems dpa' mdzes pa'i tog de la 'di skad ces bka' stsal to/ /rigs kyi bu khyod 'di snyam du/ bcom ldan 'das shAkya thub pa 'di ltar sku tshe thung ngo snyam du ma sems shig /de ci'i phyir zhe na/ rigs kyi bu de bzhin gshegs pa dgra bcom pa yang dag par rdzogs pa'i 
</page>

 <page>
<ph>312</ph><p>089-156b</p>
sangs rgyas rnams ma gtogs par/ lha dang bcas pa/ bdud dang bcas pa/ tshangs pa dang bcas pa/ dge sbyong dang / bram ze'i skye dgu dang bcas pa'i 'jig rten na/ lha dang / mi dang / lha ma yin du bcas pa na/ bcom ldan 'das de bzhin gshegs 
pa shAkya thub pa'i sku tshe'i tshad kyi mtha'/ phyi ma'i mtha'i mu'i bar du yang rtogs par nus pa nged kyis su yang ma mthong ngo / /sangs rgyas bcom ldan 'das de dag gis de bzhin gshegs pa'i sku tshe'i tshad bshad pa brjod ma thag tu de nas de'i mod la sangs rgyas kyi mthus/ 
lha'i bu 'dod pa na spyod pa rnams dang / gzugs na spyod pa rnams dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i bar dag dang / byang chub sems dpa' bye ba khrag khrig brgya stong phrag du 
ma 'dus nas/ byang chub sems dpa' mdzes pa'i tog gi khyim der lhags so/ /de nas de bzhin gshegs pa de dag gis thams cad dang ldan pa'i 'khor de la bcom ldan 'das shAkya thub pa'i sku tshe'i tshad bshad pa'i tshigs su bcad de mdor bka' stsal pa/ /rgya mtsho'i chu rnams 
thams cad kyi/ /thigs pa dag ni bgrang bar nus/ /shAkya thub pa'i sku tshe'i tshad/ /sus kyang bgrang bar mi nus so/ /ri rab rnams ni thams cad kyang / /phra rab rdul brlags bgrang bar nus/ /shAkya thub pa'i sku tshe'i tshad/ /sus kyang bgrang bar mi nus so/ /sa la 
gang dag yod pa yi/ /rab tu phra rdul ji snyed pa/ /thams cad bgrang bar nus srid kyi/ /rgyal ba'i sku tshe'i tshad mi nus/ /gal te la las nam mkha' la/ /sna 'ga' zhig gis dpag 'dod kyang / /shAkya thub pa'i sku tshe'i tshad/ /sus kyang bgrang bar mi nus so/ /
rdzogs pa'i sangs rgyas 'di srid bzhugs/ /bskal pa dag ni de snyed cig /bskal pa bye ba brgya dag ces/ /grangs ni rnyed par mi rung ngo / /gang phyir de yi byed rgyu gnyis/ /rgyu yang rnam pa gnyis gsungs te/ /gzhan la 'tshe ba spangs pa dang / /kha zas mang po byin 
</page>

 <page>
<ph>313</ph><p>089-157a</p>
pa ste/ /de phyir bdag nyid chen po de'i/ /sku tshe'i tshad grangs mi rnyed de/ /bskal pa 'di snyed cig ce 'am/ /grangs med pa yang de bzhin te/ /de bas the tsom med par 'gyur/ /the tsom cung zad ma za shig /rgyal ba'i sku tshe'i tha ma yi/ /grangs ni 
gang du'ang mi dmigs so/ /de nas byang chub sems dpa' mdzes pa'i tog gis/ bcom ldan 'das shAkya thub pa'i sku tshe'i tshad bshad pa de thos nas/ sangs rgyas bcom ldan 'das de dag la 'di skad ces gsol to/ /ji ltar na bcom ldan 'das shAkya thub pa de bzhin 
gshegs pas/ de ltar sku tshe'i tshad thung bar bstan par gyur ces de skad ces gsol ba dang / sangs rgyas bcom ldan 'das de dag gis/ byang chub sems dpa' mdzes pa'i tog la 'di skad ces bka' stsal to/ /bcom ldan 'das shAkya thub pa de bzhin gshegs pa de 
ni snyigs ma rnam pa lnga'i 'jig rten du skye dgu'i tshe'i tshad lo brgya thub pa'i dus su bltams nas/ sems can mos pa dman pa/ dge ba'i rtsa ba dang / dad pa chung ba'i sems can de dag bdag tu lta ba dang / sems can du lta ba dang / srog tu lta ba dang / gso bar lta 
ba dang / gang zag tu lta ba dang / log par lta ba dang / bdag dang bdag gir 'dzin pa dag dang / rtag pa dang chad par lta ba la sogs pa'i byis pa so so'i skye bo rnams la phan gdags pa dang / gzhan yang mu stegs can rnams la yang dag pa'i lta ba bskyed pas myur 
du bla na med pa'i byang chub thob par bya ba'i phyir/ de bzhin gshegs pa shAkya thub pa des sku tshe'i tshad thung ba bstan to/ /gzhan yang rigs kyi bu de bzhin gshegs pa de mya ngan las 'da' ba bstan pas/ sems can rnams de la dkon pa dang phrad par dka' ba'i 'du 
shes dang / mya ngan dang / sdug bsngal gyi 'du shes la sogs pa bskyed pas/ sangs rgyas bcom ldan 'das kyis gsungs pa'i mdo 'di dag myur du 'dzin pa dang / 'chang ba dang / klog pa dang / kun chub par byed pa dang / gzhan dag la yang rgya cher yang dag par ston pa la 
</page>

 <page>
<ph>314</ph><p>089-157b</p>
skur pa 'debs pa med par 'gyur bas/ de'i phyir de bzhin gshegs pas sku tshe thung bar bstan to/ /de yang de bzhin gshegs pa rtag tu bzhugs shing mya ngan las mi 'da' na/ sems can rnams gus pa med pa dang / phrad par dka' ba'i 'du shes kyang mi skyed pas/ 
de bzhin gshegs pas gsungs pa'i mdo zab mo dag 'dzin cing / klog pa dang / kun chub par byed pa dang / gzhan dag la yang rgya cher yang dag par ston par mi byed do/ /de ci'i phyir zhe na/ de ni bcom ldan 'das rtag tu 'jig rten na bzhugs par 'dzin pa'i phyir ro/ /rigs 
kyi bu dper na/ gang la la zhig pha ma la nor bu rin po che rgyas pa mang du yod pa mthong na/ nor de la dkon pa dang / ngo mtshar gyi 'du shes mi skyed do/ /de ci'i phyir zhe na/ pha ma'i nor rdzas de la rtag tu yod pa'i 'du shes skye ba'i phyir ro/ /de bzhin du bcom ldan 'das rtag tu mya ngan 
las mi 'da' na/ de la dkon pa dang / phrad par dka' ba'i 'du shes mi 'byung ba'i phyir ro/ /rigs kyi bu gzhan yang dper na gang la la zhig pha ma dbul zhing nor dang mi ldan pa zhig de rgyal po'am/ blon po chen po zhig gi gnas su phyin te/ de dag gi bang mdzod dang / nor dang / 
rin po che la sogs pa mang po rgyas pa mthong na/ de dkon pa dang / rnyed par dka' ba'i 'du shes skye ste/ dbul po de nor btsal ba'i thabs bsgrub pa la brtson par byed do/ /de ni dbul ba dang phongs pa spangs te/ bde ba dang 'byor pa bsgrub par 'dod pa'i phyir ro/ /rigs 
kyi bu de bzhin du de bzhin gshegs pa mya ngan las 'da' ba mthong na/ de dkon pa dang / phrad par dka' ba dang / mya ngan dang sdug bsngal gyi 'du shes kyang skyed cing / bcom ldan 'das de bzhin gshegs pa 'jig rten du 'byung ba yang / bskal pa grangs med pa na 
lan 'ga' zhig 'byung ste/ ji ltar me tog u dum bA ra brgya lam na lan 'ga' zhig 'byung ba bzhin pas/ sems can rnams de la dkon pa dang phrad par dka' ba'i 'du shes bskyed cing / bcom ldan 'das de la gus pa skye bar 'gyur/ zhal nas gsungs pa'i mdo rnams 
</page>

 <page>
<ph>315</ph><p>089-158a</p>
la yang bden pa'i 'du shes dang / yongs su gzung ba'i 'du shes bskyed cing skur pa 'debs par mi byed do/ /rigs kyi bu de lta bas na/ de bzhin gshegs pa rgyu de dang rkyen de'i phyir/ 'jig rten na yun ring du mi bzhugs shing myur du mya ngan las 'da' 
bar mdzad pas/ de bzhin gshegs pa rnams ni thabs mkhas pa phun sum tshogs pa de lta bus/ sems can rnams yongs su smin par mdzad do/ /de nas de bzhin gshegs pa bzhi po de dag kyang mi snang bar gyur to/ /de nas byang chub sems dpa' sems dpa' chen po 
mdzes pa'i tog dang / byang chub sems dpa' brgya stong tshad med pa dang / gzhan yang srog chags bye ba brgya stong tshad med pa dang / thabs cig tu bya rgod kyi phung po'i ri ga la ba der song ste/ bcom ldan 'das shAkya thub pa de bzhin gshegs pa'i zhabs la spyi bos phyag 'tshal 
te/ phyogs gcig tu 'khod do/ /de nas byang chub sems dpa' mdzes pa'i tog gis ji ltar gyur pa de dag gsol nas/ de nas de bzhin gshegs pa de bzhi yang bya rgod kyi phung po'i ri la bcom ldan 'das shAkya thub pa bzhugs par byon nas/ phyogs so so'i gdan gyi steng 
na bzhugs te/ 'khor gyi byang chub sems dpa' la bka' stsal pa/ rigs kyi bu song la/ bcom ldan 'das shAkya thub pa la gnod pa dang / nyam nga ba chung ngam/ bskyod pa yang ngam/ bde ba la reg par gnas sam zhes gsol cig /gzhan yang bcom ldan 'das 
de bzhin gshegs pa shAkya thub pa la/ gser 'od dam pa mdo sde'i dbang po shin tu zab pa 'di/ sems can thams cad la phan pa dang / mu ge'i ya nga ba yongs su bsal te/ thams cad bde ba dang ldan pa'i phyir 'di bstan pa legs te/ rjes su dgyes par mdzad do zhes 
kyang gsol cig /de nas so so'i zham ring nas mchis pa'i byang chub sems dpa' de dag gis/ bcom ldan 'das shAkya thub pa ga la ba der song ste phyin nas/ bcom ldan 'das kyi zhabs la spyi bos phyag 'tshal te/ bcom ldan 'das bzhi po de dag gis ji skad 
</page>

 <page>
<ph>316</ph><p>089-158b</p>
bka' stsal pa de bzhin du gsol to/ /de nas bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas kyis/ byang chub sems dpa' de dag la legs so zhes bka' stsal te/ legs so legs so/ /de bzhin gshegs 
pa bzhis kyang sems can thams cad la phan pa dang / bde ba'i don du dam pa'i chos 'di bshad par nga la bskul ba mdzad pas/ de'i tshe bcom ldan 'das kyis tshigs su bcad pa 'di dag gsungs so/ /bya rgod phung po'i ri la nga bzhugs te/ /mdo sde rin chen 'di ni 'chad 
mdzad kyang / /skye bo mang po 'di dag bsgral ba'i phyir/ /yongs su mya ngan 'da' ba'ang ston pa mdzad/ /byis pa lta ba log par gyur pa rnams/ /nga yi bstan la mos par mi byed pa/ /de dag kun du bsgral ba'i don gyi phyir/ /yongs su mya ngan 'da' ba'ang ston mdzad 
do/ /de nas de'i tshe/ 'khor der slob dpon lung ston pa bram ze kauN+Di n+ya zhes bya ba dang / bram ze stong phrag du mas/ bcom ldan 'das la mchod pa byas te/ de bzhin gshegs pa yongs su mya ngan las 'das pa chen po'i sgra thos nas/ 'phral du ngus te/ bcom ldan 'das 
kyi zhabs gnyis la gtugs nas/ bcom ldan 'das la gsol pa/ gal te bcom ldan 'das sems can thams cad la thugs brtse ba/ thugs rje chen po dang ldan pa phan par bzhed pa/ sems can thams cad la pha ma lta bu mi mnyam pa dang mnyam par gyur pa/ zla ba lta 
bu snang ba mdzad pa/ shes rab dang ye shes chen po'i nyi ma shar ba lta bu lags shing / gal te khyod sems can thams cad la sgra gcan zin bzhin du gzigs na/ bdag la dam pa zhig stsal du gsol/ bcom ldan 'das cang mi gsung bar gyur to/ /de nas sangs rgyas kyi 
mthus 'khor der lits+tsha bI gzhon nu sems can thams cad kyis mthong na dga' ba zhes bya ba de spobs pa skyes nas/ slob dpon lung ston pa bram ze kauN+Di n+ya la 'di skad ces smras so/ /ci bram ze chen po khyod bcom ldan 'das la dam pa gcig gsol lam/ bdag gis khyod la 
</page>

 <page>
<ph>317</ph><p>089-159a</p>
dam pa sbyin no/ /bram zes smras pa/ lits+tsha bI gzhon nu bdag ni/ bcom ldan 'das la mchod pa dang / ring bsrel gyi phye ma dgos pa'i phyir/ bcom ldan 'das kyi ring bsrel yungs 'bru tsam la brten par 'dod do/ /ring bsrel yungs 'bru tsam de mngon 
par mchod na/ sum cu rtsa gsum gyi lha rnams kyi bdag po 'ba' zhig 'thob ces grag go/ /kye lits+tsha bI gzhon nu gser 'od dam pa'i mdo nyan thos dang / rang sangs rgyas thams cad kyis shes par dka' ba/ khong du chud par dka' ba de lta bu'i mtshan nyid dang yon 
tan dang ldan pa/ gser 'od dam pa'i mdo 'chad ces grag gis nyon cig /kye lits+tsha bI gzhon nu gser 'od dam pa'i mdo 'di ni de ltar shes par dka' zhing rtogs par dka' bas na/ kho bo cag mtha' 'khob kyi gling gi bram ze rnams ni gang bcangs nas/ sems can 
rnams myur du sum cu rtsa gsum pa'i bdag po thob par 'gyur ba'i ring bsrel yungs 'bru tsam za ma tog gi nang du bcug la bcangs kyang rung ngo / /kye lits+tsha bI gzhon nu khyod ci de bzhin gshegs pa las ring bsrel yungs 'bru tsam gsol nas/ ring bsrel za ma tog gi nang du 
bcug ste/ bcangs pas sems can rnams sum cu rtsa gsum gyi bdag po thob par mi 'dod dam/ kye lits+tsha bI gzhon nu kho bos ni dam pa de lta bu gsol to/ /de nas lits+tsha bI gzhon nu sems can thams cad kyis mthong na dga' bas/ slob dpon lung ston pa bram ze kauN+Di 
n+ya la tshigs su bcad pa dag gis slar smras pa/ nam zhig gang gA'i chu rgyun las/ /me tog rnams ni skye ba dang / /bya rog dmar por 'gyur ba dang / /khu byug dung mdog 'drar 'gyur dang / /'dzam bur ta la'i 'bru chags dang / /bra gor a mra'i dog pa chags/ /
de yi tshe na yungs 'bru tsam/ /ring bsrel du ni stsal bar 'gyur/ /nam zhig ru sbal spu rnams las/ /gos su legs par btags gyur te/ /dgun gyi grang ba sel byed pa/ /de tshe ring bsrel yod par 'gyur/ /nam zhig sbrang bu'i rkang lag las/ /yang 
</page>

 <page>
<ph>318</ph><p>089-159b</p>
thog legs par byas gyur te/ /brtan zhing rab tu mi g.yo na/ /de tshe ring bsrel yod par 'gyur/ /nam zhig srin bu pad+ma kun/ /so ni dkar por skyes gyur te/ /rno zhing chen por gyur pa na/ /de tshe ring bsrel yod par 'gyur/ /mtho ris su ni 'dzeg pa'i phyir/ /
nam zhig ri bong rwa rnams las/ /skas ni legs par byas gyur pa/ /de tshe ring bsrel yod par 'gyur/ /nam zhig skas ni der 'dzegs te/ /byi bas zla ba za ba dang / /sgra gcan la yang gnod byed pa/ /de tshe ring bsrel yod par 'gyur/ /grong du rgyu ba'i 
sbrang bu yis/ /nam zhig rdza ma'i chang 'thungs te/ /khyim na gnas par byed gyur pa/ /de tshe ring bsrel yod par 'gyur/ /nam zhig bong bu bder gyur la/ /mchu dmar bim pa 'drar gyur zhing / /glu gar rnams la mkhas gyur pa/ /de tshe ring bsrel yod 
par 'gyur/ /nam zhig 'ug pa bya rog rnams/ /dben par dong nas rtse ba dang / /phan tshun mthun par 'gyur ba na/ /de tshe ring bsrel yod par 'gyur/ /ba la sha yi lo ma rnams/ /rin chen sna gsum gdugs gyur te/ /char 'bab skyabs su nam 'gyur ba/ /
de tshe ring bsrel yod par 'gyur/ /nam zhig rgya mtsho'i gru bo tshe/ /'khrul 'khor dang ni g.yor mor bcas/ /thang la phyung ste 'gro ba na/ /de tshe ring bsrel yod par 'gyur/ /nam zhig bya ni 'ug pa rnams/ /ri bo spos kyi ngad ldang ba/ /mchu la thogs te 'gro 
'gyur ba/ /de tshe ring bsrel yod par 'gyur/ /slob dpon lung ston pa bram ze kauN+Di n+yas tshigs su bcad pa 'di dag thos nas/ lits+tsha bI gzhon nu 'jig rten thams cad kyis mthong na dga' ba la tshigs su bcad pa 'di dag gis slar smras pa/ /legs so 
legs so gzhon nu mchog /rgyal ba'i sras po tshig po che/ /dpa' zhing thabs la mkhas ldan pa/ /lung bstan pa ni dam pa thob/ /'jig rten mgon po skyob pa po/ /de bzhin gshegs pa che ba nyid/ /bsam gyis mi khyab go rims bzhin/ /gzhon nus bdag 
</page>

 <page>
<ph>319</ph><p>089-160a</p>
la mnyan par gyis/ /sangs rgyas yul ni bsam mi khyab/ /de bzhin gshegs rnams mtshungs pa med/ /sangs rgyas thams cad rtag tu zhi/ /sangs rgyas thams cad yang dag 'byung / /sangs rgyas thams cad kha dog mtshungs/ /'di ni 
sangs rgyas chos nyid yin/ /bcom ldan 'di ni bcos ma min/ /de bzhin gshegs pa ma skyes te/ /rdo rje lta bur sra ba'i sku/ /sprul pa'i sku ni ston par mdzad/ /drang srong chen po'i ring bsrel ni/ /yungs 'bru tsam zhes bya ba med/ /sku la rus pa khrag med na/ /ring 
bsrel yod par ga la 'gyur/ /sems can rnams la phan pa'i phyir/ /thabs kyis ring bsrel bzhag par mdzad/ /rdzogs pa'i sangs rgyas chos kyi sku/ /de bzhin gshegs pa chos kyi dbyings/ /chos ston mdzad pa ci 'dra ba/ /bcom ldan 'das kyi sku de 
'dra/ /bdag gis 'di thos shes nas ni/ /bdag gis dam pa gsol bar byas/ /de nyid kho na lung bstan phyir/ /gtam gleng ba ni bdag gis byas/ /de nas lha'i bu sum khri nyis stong gis de bzhin gshegs pa'i sku tshe'i tshad bstan pa zab mo de lta bu 'di thos 
nas/ thams cad kyang bla na med pa yang dag par rdzogs pa'i byang chub tu sems bskyed de/ de dag yid kyi kun du rtog pa rab tu dga' nas/ sgra skad mthun par tshigs su bcad pa 'di dag smras so/ /sangs rgyas mya ngan yongs mi 'da'/ /chos kyang nub 
par mi 'gyur te/ /sems can yongs su smin mdzad phyir/ /yongs su mya ngan 'da' ba ston/ /sangs rgyas bcom ldan bsam mi khyab/ /de bzhin gshegs pa rtag pa'i sku/ /sems can rnams la phan pa'i phyir/ /bkod pa rnam pa sna tshogs ston/ /
de nas byang chub sems dpa' sems dpa' chen po mdzes pa'i tog gis/ sangs rgyas bcom ldan 'das de dag dang / skyes bu dam pa de gnyis las/ bcom ldan 'das shAkya thub pa'i sku tshe'i tshad bstan pa thos nas yang stan las langs te/ thal mo sbyar 
</page>

 <page>
<ph>320</ph><p>089-160b</p>
ba btud nas/ 'di skad ces gsol to/ /bcom ldan 'das de ltar sangs rgyas bcom ldan 'das de dag mya ngan las mi 'da' la/ ring bsrel 'jig rten du bzhag pa yang ma mchis na/ ci'i slad du mdo sde dag las sangs rgyas mya ngan las 'da' zhing / ring bsrel 
'jig rten du bzhag pa la lha dang mis gus pa dang bcas/ bkur sti dang bcas pas 'das pa'i sangs rgyas bcom ldan 'das rnams kyi ring bsrel 'jig rten du bzhag pa la lha dang mir bcas pa'i 'jig rten gyis mchod pa byas na/ bsod nams dpag tu med pa 
'thob po zhes kyang gsungs la/ da 'dir ni de dag med do zhes kyang gsungs pa de ji lta bu lags/ bcom ldan 'das thugs brtse bas rnam par dbye zhing bshad par gsol/ de nas bcom ldan 'das kyis byang chub sems dpa' sems dpa' chen po mdzes pa'i tog 
la sogs pa'i 'khor 'dus pa de dag la bka' stsal pa/ bcom ldan 'das mya ngan las 'das te/ ring bsrel 'jig rten du bzhag ces gsungs pa yang dgongs pa'i don du bstan par shes par bya'o/ /rigs kyi bu byang chub sems dpa' sems dpa' chen po chos 
'di bcus de bzhin gshegs pa dgra bcom pa yang dag par rdzogs pa'i sangs rgyas kyis yang dag pa dang / bden pa'i tshul du mya ngan las 'das pa chen po yod par gsungs par shes par bya'o/ /bcu gang zhe na/ 'di lta ste/ de bzhin gshegs pa rnams 
kyis nyon mongs pa'i sgrib pa dang / shes bya'i sgrib pa yongs su spangs pas mya ngan las 'das pa zhes bya ba dang / de bzhin gshegs pa rnams kyis gang zag la bdag med pa dang / chos la bdag med pa mngon du mkhyen pas mya ngan las 'das pa zhes bya ba dang / lus 
kyi gnas dang / chos kyi gnas su gyur pas mya ngan las 'das pa zhes bya ba dang / sems can rnams 'dul ba'i mdzad pa lhun gyis grub pa'i phyir mya ngan las 'das pa zhes bya ba dang / yang dag pa nyid mngon du gyur pas mtshan nyid tha dad pa med pas chos kyi skur mnyam 
</page>

 <page>
<ph>321</ph><p>089-161a</p>
pa'i phyir mya ngan las 'das pa zhes bya ba dang / 'khor ba dang mya ngan las 'das pa'i rang bzhin gnyis su med par mngon du gzigs pas/ mya ngan las 'das pa zhes bya ba dang / chos thams cad kyi ngo bo nyid rtogs pas/ rnam par dag pa mngon du gyur 
pa'i phyir mya ngan las 'das pa zhes bya ba dang / chos thams cad skye ba dang / 'jig pa med pa'i sgrub pa la mkhas pas mya ngan las 'das pa zhes bya ba dang / de bzhin nyid dang / chos kyi dbyings dang / yang dag pa'i mtha' mnyam pa'i ye shes thob pa'i phyir mya ngan las 
'das pa zhes bya ba dang / chos thams cad kyi de bzhin nyid dang mya ngan las 'da' ba'i de bzhin nyid la bye brag med par mkhyen pas mya ngan las 'das pa zhes bya'o/ /gzhan yang rigs kyi bu byang chub sems dpa' sems dpa' chen po chos 'di bcus ni/ de bzhin gshegs 
pa dgra bcom pa yang dag par rdzogs pa'i sangs rgyas kyis yang dag pa dang / bden pa'i tshul du mya ngan las 'das pa chen po yod par gsungs so/ /bcu gang zhe na/ 'di lta ste/ nyon mongs pa thams cad kyi gzhi ni mos pa dang / 'dod pa ste/ gang la mos pa 
la 'dod pa skye'o/ /sangs rgyas bcom ldan 'das rnams ni mos pa dang / 'dod pa las bral ba'i phyir mya ngan las 'das pa zhes bya ba dang / de bzhin gshegs pa rnams ni mos pa dang / 'dod pa thams cad dang bral nas/ chos gang yang mi len pa'i phyir gzung 
ba med pa dang / 'gro ba dang / 'ong ba dang / len pa med pa ste/ de'i phyir mya ngan las 'das pa zhes bya ba dang / 'gro ba dang / 'ong ba dang / blang bar bya ba med pa de ni chos kyi sku ste/ skye ba dang / 'gog pa med pa'o/ /skye ba dang / 'gog pa med pa de nyid la/ mya 
ngan las 'das pa zhes bya ba dang / skye ba dang / 'gog pa med pa de tshig gis mi brjod pa tshig gi lam chad pa'i phyir mya ngan las 'das pa zhes bya ba dang / bdag dang gang zag med cing skye ba dang / 'gag pa'i chos tsam las gnas 'pho ba thob pa'i phyir mya ngan las 'das 
</page>

 <page>
<ph>322</ph><p>089-161b</p>
pa zhes bya ba dang / nyon mongs pa dang / nye ba'i nyon mongs pa dag blo bur nyid du gzigs shing / gang chos nyid de ni gnas pa ste/ 'gro ba dang 'ong ba med par sangs rgyas bcom ldan 'das kyis mngon du gyur pa'i phyir/ mya ngan las 'das pa zhes bya ba dang / yang 
dag pa ni bden pa ste/ de las gzhan pa ni brdzun pa'o/ /gang bden pa de nyid ni yang dag pa ste/ yang dag pa nyid ni de bzhin gshegs pa nyid pas/ de la mya ngan las 'das pa zhes bya ba dang / yang dag pa'i mtha' nyid ni spros pa med pa/ de bzhin gshegs pa 
nyag gcig gis yang dag pa'i mtha' mngon du gyur cing / spros pa nye bar zhi ba de nyid la mya ngan las 'das pa zhes bya ba dang / mi skye ba ni bden pa/ skye ba ni brdzun pa yin pas/ byis pa so so'i skye bo rnams ni 'khor ba'i 'dam du bying ba/ de bzhin gshegs 
pa'i sku ni bden pa yang dag pa ma yin pa med pa'i phyir/ mya ngan las 'das pa zhes bya ba dang / yang dag pa ma yin pa'i chos ni rkyen las skye ba/ yang dag pa bden pa'i chos ni rkyen gyis bskyed pa ma yin pa/ de bzhin gshegs pa chos kyi sku yang yang dag pa/ 
bden pa nyid yin pas de la mya ngan las 'das pa zhes bya'o/ /gzhan yang rigs kyi bu byang chub sems dpa' sems dpa' chen po chos rnam pa 'di bcus ni/ de bzhin gshegs pa dgra bcom pa yang dag par rdzogs pa'i sangs rgyas rnams kyi yang dag pa dang / 
bden pa'i tshul rtogs pas/ mya ngan las 'das pa chen por shes par 'gyur ro/ /bcu gang zhe na/ 'di lta ste/ de bzhin gshegs pas sbyin pa dang / sbyin pa'i 'bras bu la bdag dang / bdag gir bya ba med par rab tu shes pas sbyin pa de dang / de'i 'bras 
bu la log pa'i rnam par rtog pa yongs su spangs pas/ mya ngan las 'das pa zhes bya ba dang / de bzhin gshegs pas tshul khrims dang / tshul khrims kyi 'bras bu la bdag dang bdag gir bya ba med par rab tu shes pas/ tshul khrims de dang de'i 'bras bu la log 
</page>

 <page>
<ph>323</ph><p>089-162a</p>
pa'i rnam par rtog pa yongs su spangs pas/ mya ngan las 'das pa zhes bya ba dang / de bzhin gshegs pas bzod pa dang / bzod pa'i 'bras bu la bdag dang bdag gir bya ba med par rab tu shes pas/ bzod pa de dang de'i 'bras bu la log pa'i 
rnam par rtog pa yongs su spangs pas/ mya ngan las 'das pa zhes bya ba dang / de bzhin gshegs pas brtson 'grus dang / brtson 'grus kyi 'bras bu la bdag dang bdag gir bya ba med par rab tu shes pas/ brtson 'grus de dang de'i 'bras bu la log pa'i rnam par 
rtog pa yongs su spangs pas/ mya ngan las 'das pa zhes bya ba dang / de bzhin gshegs pas bsam gtan dang / bsam gtan gyi 'bras bu la bdag dang bdag gir bya ba med par rab tu shes pas/ bsam gtan de dang de'i 'bras bu la log pa'i rnam par rtog pa yongs 
su spangs pas/ mya ngan las 'das pa zhes bya ba dang / de bzhin gshegs pas shes rab dang / shes rab kyi 'bras bu la bdag dang bdag gir bya ba med par rab tu shes pas/ shes rab de dang de'i 'bras bu la log pa'i rnam par rtog pa yongs su spangs pas/ mya ngan 
las 'das pa zhes bya ba dang / de bzhin gshegs pa rnams kyis sems can dang / sems can med par rab tu mkhyen pa dang / chos thams cad kyi rang bzhin med pa la/ log pa'i rnam par rtog pa yongs su spangs pas/ mya ngan las 'das pa zhes bya ba dang / gang 
sred pa'i bdag nyid can ni tshor ba la nan tan byed do/ /tshor ba la nan tan byed pa'i dbang gis sdug bsngal rnam pa sna tshogs myong bar 'gyur ro/ /de bzhin gshegs pa rnams ni bdag dang bdag gir 'dzin pa yongs su bcad cing tshol ba mi mnga' bas/ mya ngan las 
'das pa zhes bya ba dang / 'dus byas kyi chos thams cad ni bgrang zhing dpag tu yod la/ 'dus ma byas kyi chos ni bgrang zhing dpag pa thams cad dang bral ba ste/ sangs rgyas kyis 'dus byas kyi chos spangs shing / 'dus ma byas kyi chos mngon du mdzad de/ bgrang 
</page>

 <page>
<ph>324</ph><p>089-162b</p>
ba dang dpag pa mi mnga' bas de'i phyir/ mya ngan las 'das pa zhes bya ba dang / de bzhin gshegs pas sems can dang / chos kyi rang bzhin kun stong pa dang / stong pa de las gzhan pa la'ang yod pa ma yin pa dang / stong pa'i rang bzhin de nyid yang dag pa'i chos 
kyi sku yin pas de'i phyir/ de la mya ngan las 'das pa zhes bya ste/ rigs kyi bu chos bcu po de dag gis ni mya ngan las 'das pa zhes bya'o/ /gzhan yang rigs kyi bu de bzhin gshegs pa mya ngan las mi 'da' ba de 'ba' zhig ngo mtshar che ba ma yin gyis/ gzhan yang 
ngo mtshar du bya ba chos rnam pa bcu yod pa/ de ni de bzhin gshegs pa rnams kyi spyod pa'o/ /bcu gang zhe na/ 'di lta ste/ 'khor ba ni skyon dang ldan pa mya ngan las 'das pa ni zhi zhing dben pa yin na/ 'khor ba dang mya ngan las 'das pa de gnyis mnyam par mkhyen pas/ 
'khor ba la yang mi gnas/ mya ngan las 'das pa la yang mi bzhugs shing / gang sems can rnams kyi don la mi skyo ba de ni/ de bzhin gshegs pa rnams kyi spyod pa'o/ /de bzhin gshegs pas byis pa so so'i skye bo phyin ci log tu spyod pa dang / nyon mongs pa 
sna tshogs kyis glags par gzigs kyang 'di dag rnam par grol bar bya'o/ /snyam du mi dgongs mod kyi/ sngon gyi thugs rje dang / dge ba'i rtsa ba'i mthus sems can 'di dag so so'i dbang po dang / rang bzhin can dang / bsam pa ci la mos pa rtog pa mi mnga' 
bar lhun gyis grub pa'i tshul gyis/ phyi ma'i mthar thug pa med par phan 'dogs shing / ston pa de ni de bzhin gshegs pa rnams kyi spyod pa'o/ /de bzhin gshegs pas sems can rnams la gsung rab yan lag bcu gnyis rgyas par bstan pas/ phan gdags 
so snyam du mi dgongs mod kyi/ sngon gyi thugs rje dang / dge ba'i rtsa ba'i mthus sems can 'di dag la phyi ma'i mthar thug pa med par chos rgyas par ston pa de ni/ de bzhin gshegs pa rnams kyi spyod pa'o/ /de bzhin gshegs pa grong dang / grong khyer dang / grong 
</page>

 <page>
<ph>325</ph><p>089-163a</p>
'dab tu gshegs shing / rgyal po dang / blon po dang / bram ze dang / rgyal rigs dang / rje'u rigs dang / dmangs rigs la sogs pa'i khyim du bsod snyoms blang ngo snyam du mi dgongs mod kyi/ sngon gyi sku dang / gsung dang / thugs kyi spyod 
pa la goms pa'i mthus/ lhun gyis grub par bsod snyoms la gshegs shing phan pa'i don mdzad pa de ni/ de bzhin gshegs pa rnams kyi spyod pa'o/ /de bzhin gshegs pa'i sku la sbrebs pa dang skyems pa yang mi mnga'/ bshang gci dang / sku nyam chung ba yang 
mi mnga' bar bsod snyoms len par snang yang / de la gsol ba yang med/ de'i rnam par rtog pa yang mi mnga' mod kyi/ sems can la phan gdags pa'i phyir/ bsod snyoms gsol bar yang snang ba de ni/ de bzhin gshegs pa'i spyod pa lhun gyis grub 
pa'o/ /gang de bzhin gshegs pas sems can 'di dag gi dbang po rab dang / 'bring dang / tha ma ji lta ba bzhin du chos bstan to snyam du mi dgongs mod kyi/ sangs rgyas bcom ldan 'das kyis so so'i dbang po dang snod ji lta bu yin pa rtog pa mi mnga' bar rab tu 
mkhyen cing / de dag la chos ston pa de ni de bzhin gshegs pa rnams kyi spyod pa'o/ /de bzhin gshegs pas sems can 'di dag ni/ gus pa med pa rtag tu tshig rtsub pos ngan du smra ba yin pas/ 'di dag dang / lhan cig mi smra'o/ /sems can 'di dag ni nga 
la rtag tu gus par byed pa/ bstod cing snyan par smra ba yin pas/ 'di dag dang lhan cig smra bar bya'o zhes de bzhin gshegs pa mi dgongs te/ byams pa dang / thugs rjes mnyam par dgongs shing gnyis su med pa de ni de bzhin gshegs pa rnams kyi spyod pa'o/ /
sangs rgyas bcom ldan 'das rnams la byams sdang dang / nga rgyal dang / 'dod pa dang / ser sna la sogs pa'i nyon mongs pa mi mnga' mod kyi/ de bzhin gshegs pa ni rtag par dben pa la dgyes shing / 'du 'dzi thams cad spangs te/ 'dod pa chung ba la bsngags pa mdzad 
</page>

 <page>
<ph>326</ph><p>089-163b</p>
pa de ni de bzhin gshegs pa rnams kyi spyod pa'o/ /de bzhin gshegs pa ni chos 'ga' tsam yang mi mkhyen pa'am/ thugs su ma chud pa mi mnga' ba dang / gnas thams cad du me long lta bu'i ye shes mngon du gyur pas/ rnam par mi rtog mod kyi/ de bzhin gshegs 
pas sems can 'di dag gi las dang spyod pa la gzigs nas/ de dag gi bsam pa dang mthun par sbyor bas/ thabs kyis 'dren cing 'khor ba las sgrol ba de ni de bzhin gshegs pa rnams kyi spyod pa'o/ /de bzhin gshegs pas sems can gang dag phyug cing dar ba gzigs 
na yang dgyes pa mi skye/ rgud pa dang dma' ba gzigs na yang thugs ngal mi mdzad mod kyi/ de bzhin gshegs pa sems can de dag yang dag pa'i spyod pa sgrub pa gzigs nas/ thogs pa med pa'i thugs rje chen pos skyob par mdzad do/ /sems can la la log par spyod 
pa gzigs na yang / chags pa med pa'i thugs rje chen pos skyob cing 'dzin pa de ni de bzhin gshegs pa rnams kyi spyod pa'o/ /rigs kyi bu 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi yang dag pa'i spyod pa mtha' med par 
bstan pa dang / mya ngan las 'das pa yang dag pa bden pa'i mtshan nyid du 'du shes par gyis shig /skabs gzhan dag tu mya ngan las 'da' ba dang / ring bsrel 'jig rten du bzhag ces bya ba de ni thabs mkhas pa bstan pa ste/ sems can rnams kyi mchod 
pa dang / rim gro byed pa de dag kyang de bzhin gshegs pa'i thugs rje dang dge ba'i rtsa ba'i mthu yin par blta bar bya'o/ /de la gang zhig mchod pa dang / rim gro byed pa de ni/ ma 'ongs pa'i dus na/ mi khom pa brgyad yongs su spangs te/ de bzhin gshegs pa 
rnams dang phrad cing / dge ba'i bshes gnyen dang ldan pa dang / byang chub kyi sems mi gtong ba dang / bsod nams dpag tu med pa 'phel ba dang / 'khor ba las myur du 'da' zhing 'khor ba'i 'ching bas glags par mi 'gyur ba'i spyod pa dam pa 'di yin pas/ khyed 
</page>

 <page>
<ph>327</ph><p>089-164a</p>
kyis nan tan du bsgrub cing g.yel ba med par bya'o/ /de nas byang chub sems dpa' mdzes pa'i tog gis/ bcom ldan 'das mya ngan las mi 'da' ba'i don dang / bzod pa zab mo bstan pa/ bcom ldan 'das la mngon du thos nas/ thal mo sbyar ba 
btud de/ 'di skad ces gsol to/ /deng gzod bdag gis de bzhin gshegs pa ston pa chen po mya ngan las mi 'da' ba dang / ring bsrel 'jig rten du bzhag cing / sems can rnams la phan pa rgya cher mdzad pa/ 'di 'tshal bar gyur nas/ lus dang sems dga' zhing 
rangs pa ngo mtshar du gyur to/ /de bzhin gshegs pa'i sku tshe'i tshad 'di bstan pa na/ grangs med dpag tu med cing mtha' yas pa'i sems can de dag thams cad bla na med pa yang dag par rdzogs pa'i byang chub tu sems skyes so/ /de bzhin gshegs pa de dag kyang mi snang 
bar gyur nas/ byang chub sems dpa' mdzes pa'i tog kyang stan las langs nas/ bcom ldan 'das kyi zhabs la phyag 'tshal te/ slar yang rang gi gnas de nyid du 'dug go/ /gser 'od dam pa mdo sde'i dbang po'i rgyal po las/ de bzhin gshegs pa'i sku tshe'i tshad bstan 
pa zhes bya ste le'u gnyis pa'o// //de nas byang chub sems dpa' sems dpa' chen po nam mkha'i snying po 'khor 'dus pa de'i nang nas stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te thal mo sbyar nas/ 
bcom ldan 'das kyi zhabs gnyis la phyag 'tshal te/ gser dang rin po che'i me tog dang / rin po che'i rgyal mtshan dang / gdugs dam pas mchod pa byas nas/ bcom ldan 'das la 'di skad ces gsol to/ /byang chub sems dpa' sems dpa' chen po de 
bzhin gshegs pa rnams kyi dgongs pa shin tu zab pa de/ tshul bzhin ji ltar bsgrub par bgyi zhes gsol pa dang / bcom ldan 'das kyis bka' stsal pa/ rigs kyi bu legs par rab tu nyon la yid la zung shig dang / khyod la de'i don rnam par phye ste bstan par 
</page>

 <page>
<ph>328</ph><p>089-164b</p>
bya'o/ /rigs kyi bu de bzhin gshegs pa thams cad la sku rnam pa gsum mnga' ste/ gsum gang zhe na/ sprul pa'i sku dang / longs spyod rdzogs pa'i sku dang / chos kyi sku'o/ /'di lta bu sku gsum lhun gyis grub pas/ bla na med pa yang dag par rdzogs pa'i 
byang chub 'dzin te/ gang gis de mngon du gyur pa rnams 'khor ba las 'byung bar byed do/ /de la ji ltar na byang chub sems dpas sprul pa'i sku shes par bya zhe na/ rigs kyi bu de ni de bzhin gshegs pa sngon sa rnam par sbyong ba'i dus na/ skye bo thams cad kyi phyir chos rnam pa sna tshogs 
sgrub bo/ /de ltar spyod pa sbyangs pas rnal 'byor gyi mthar phyin pa yin no/ /rnal 'byor de'i stobs kyis dbang chen po thob bo/ /dbang chen po'i mthus skye bo'i bsam pa ji lta ba dang / spyod pa ji lta ba dang / khams ji lta ba bzhin du thams cad mngon du gyur nas/ dus la mi gzhes 
dus las mi 'da'/ gnas dang mthun pa/ dus dang mthun pa/ spyod pa dang mthun pa/ chos bshad pa dang yang mthun par sku rnam pa sna tshogs ston pa de ni sprul pa'i sku zhes bya'o/ /rigs kyi bu ji ltar na byang chub sems dpas longs spyod rdzogs pa'i sku shes par bya zhe na/ de bzhin 
gshegs pa thams cad kyis byang chub sems dpa' rnams la thogs pa med pa thob par bya ba'i phyir/ don dam pa'i bden pa ston te/ 'khor ba dang mya ngan las 'da' ba ro gcig pa nyid du shes par bya ba dang / 'jig tshogs la lta ba bsal nas/ sems can 'jigs par gyur pa 
rnams dga' bar bya ba dang / sangs rgyas kyi chos rnams mtha' yas pa'i rgyur gyur pas/ bden pa nyid dang / de bzhin nyid kyi ye shes dang mthun par sngon gyi smon lam gyi mthus/ sku de ston par 'gyur te/ mtshan sum cu rtsa gnyis dang / dpe byad bzang po brgyad cus 
brgyan pa/ 'od sku la 'khor ba grub pa de ni longs spyod rdzogs pa'i sku zhes bya'o/ /rigs kyi bu de la ji ltar na byang chub sems dpa' sems dpa' chen pos chos kyi sku shes par bya zhe na/ nyon mongs pa'i sgrib pa thams cad dang bral ba/ dge ba'i chos thams cad rdzogs pa'i phyir/ 
</page>

 <page>
<ph>329</ph><p>089-165a</p>
de kho na nyid dang yang dag pa'i ye shes nyid tsam du gnas pa/ de ni chos kyi sku zhes bya'o/ /sku snga ma de gnyis ni btags pa tsam mo/ /chos kyi sku ni yang dag pa ste/ sku de gnyis kyi gzhi byed do/ /de ci'i phyir zhe na/ chos kyi sku de bzhin nyid dang / rnam 
par mi rtog pa'i ye shes las gud na sangs rgyas rnams kyi chos gang yang med pa'i phyir ro/ /de bzhin gshegs pa rnams ni ye shes phun sum tshogs pa nyon mongs pa thams cad spangs pa'i phyir mthar phyin pas/ sangs rgyas kyi rnam par dag pa brnyes pa'i phyir chos kyi de kho na nyid dang 
yang dag pa'i ye shes kyi sangs rgyas kyi chos rnams yongs su 'dzin to/ /gzhan yang rigs kyi bu sangs rgyas thams cad ni bdag dang gzhan gyi don gyi mthar phyin pa ste/ de la chos kyi de bzhin nyid kyis ni bdag gi don mdzad/ de bzhin nyid kyi ye shes kyis ni gzhan gyi don mdzad do/ /
bdag dang gzhan la phan pa'i don mdzad pa la dbang brnyes pa'i phyir mdzad pa mtha' yas pa sna tshogs lhun gyis grub bo/ /de bas na sangs rgyas thams cad kyi chos dpag tu med pa mtha' yas pa/ rnam pa mang po khyad par du bstan to/ /rigs kyi bu dper na rnam par rtog pa'i sems 
la brten nas/ nyon mongs pa rnam pa mang po dang / las rnam pa mang po dang / 'bras bu rnam pa mang po ston pa de bzhin du/ chos kyi chos nyid dang de bzhin nyid kyi ye shes la brten nas/ sangs rgyas kyi chos rnam pa sna tshogs dang / rang sangs rgyas kyi chos rnam pa sna tshogs dang / nyan 
thos kyi chos rnam pa sna tshogs mang po ston to/ /chos kyi de bzhin nyid dang / de bzhin nyid kyi ye shes la brten nas/ sangs rgyas thams cad kyi chos la dbang phun sum tshogs pa brnyes pa de ni dam pa dpag par dka' ba yin no/ /dper na nam mkha' la ri mo bris te/ rgyan du byas pa de 
ni dpag par dka' ba yin no/ /de bzhin du yang dag pa'i chos dang / yang dag pa'i ye shes la brten nas/ sangs rgyas kyi chos rnams bsgrub pa yang dpag par dka' ba yin no/ /rigs kyi bu ji ltar na/ chos kyi de bzhin nyid dang / de bzhin nyid kyi ye shes la rnam par 
</page>

 <page>
<ph>330</ph><p>089-165b</p>
rtog pa mi mnga' zhing / phrin las la mnga' brnyes pa yin zhe na/ rigs kyi bu dper na de bzhin gshegs pa mya ngan las 'das kyang smon lam la mnga' brnyes pas phrin las kyi rnam pa thams cad kyang mdzad de/ de bzhin nyid dang / de bzhin nyid kyi ye shes kyis don 
thams cad grub par mnga' mdzad pa'ang de bzhin no/ /gzhan yang byang chub sems dpa' sems dpa' chen po ting nge 'dzin du snyoms par zhugs pa las sngon gyi smon lam gyi dbang gis/ bsam gtan de las bzhengs te/ don dang phrin las thams cad mdzad pa ltar chos 
rnam pa gnyis kyang rnam par rtog pa med par don thams cad mdzad pa la mnga' brnyes pa'o/ /rigs kyi bu dper na/ nyi ma dang / zla ba la yang rnam par rtog pa med/ chu dang me long la yang rnam par rtog pa med/ snang ba la yang rnam par rtog pa med mod kyi/ gsum 'dus 
pa las gzugs brnyan 'byung ngo / /de bzhin du chos kyi de bzhin nyid dang / de bzhin nyid kyi ye shes la yang rnam par rtog pa med mod kyi/ smon lam gyi dbang gis sems can skal ba can dag la longs spyod rdzogs pa'i sku dang / sprul pa'i sku yang nyi zla'i gzugs brnyan bzhin/ 
rgyu dang rkyen 'dus pa las 'byung ngo / /rigs kyi bu gzhan yang dper na/ tshad med grangs med pa'i chu dang me long dag ni snang ba la brten nas/ stong pa'i gzugs brnyan mtshan nyid tha dad pa dag snang ngo / /stong pa zhes bya ba ni mtshan nyid med pa'o/ /rigs kyi bu de bzhin du longs spyod 
rdzogs pa'i sku dang / sprul pa'i skus ni 'khor rnams la chos kyi sku'i gzugs brnyan ston par smon lam gyi dbang gis sku de gnyis snang ste/ mtshan ma sna tshogs su snang yang chos kyi sku'i gnas la ni mtshan nyid tha dad pa med do/ /rigs kyi bu sku de gnyis la gnas te/ sangs rgyas 
bcom ldan 'das rnams phung po lhag ma dang bcas pa'i mya ngan las 'das pa zhes gsung ngo / /chos kyi sku las dgongs te/ phung po'i lhag ma med pa'i mya ngan las 'das pa zhes gsung ngo / /de ci'i phyir zhe na/ der ni chos thams cad zad pa'i mthar gyur pa'i phyir sku 'di gsum 
</page>

 <page>
<ph>331</ph><p>089-166a</p>
la brten nas/ sangs rgyas bcom ldan 'das rnams mi gnas pa'i mya ngan las 'das pa la gnas pa zhes bshad do/ /sku gnyis la ni mya ngan las 'das pa zhes mi gsung ste/ chos kyi sku las gzhan pa'i sangs rgyas med pa'i phyir ro/ /ci'i phyir sku gnyis 
po la mya ngan las 'das pa zhes mi bya zhe na/ sku de gnyis ni yang dag pa ma yin pa btags pa tsam pas/ skad cig tu skye zhing 'gag pa rtag par mi gnas pa dang / yang dang yang du 'byung bas ma nges pa ltar chos kyi sku ni de lta ma yin no// //bam po gnyis pa/ /de'i 
phyir sku de gnyis ni mya ngan las 'das pa zhes mi bya'o/ /chos kyi sku yang de dang mi gnyis pa'i phyir mya ngan las 'das pa la gnas pa ma yin pas/ sku de gsum la brten te/ mi gnas pa'i phyir mya ngan las 'das pa zhes gsung ngo / /rigs kyi bu de la byis pa so so'i skye bo 
rnams ni mtshan nyid gsum gyi phyir 'ching ba dang / sgrib pa yod pas sku gsum las ring du gyur to/ /gsum gang zhe na/ kun brtags pa'i mtshan nyid dang / gzhan gyi dbang gi mtshan nyid dang / yongs su grub pa'i mtshan nyid do/ /mtshan nyid de rnams shes pa dang / 
'gog pa dang / dag par ma gyur pa de'i phyir sku gsum ma thob bo/ /de lta bu'i mtshan nyid gsum shes pa dang / 'gog pa dang rnam par byang bar gyur pas/ sangs rgyas bcom ldan 'das rnams sku gsum yongs su rdzogs par gyur to/ /rigs kyi bu byis pa so so'i skye bo 
rnams kyis/ rnam par shes pa gsum ma spangs pa'i phyir sku gsum las ring du gyur to/ /gsum gang zhe na/ dngos po la 'jug pa'i rnam par shes pa dang / kun gzhi la gnas pa'i yid dang / kun gzhi rnam par shes pa'o/ /lam sbyong ba dag la gnas pas 'jug pa'i 
rnam par shes pa sbyong ngo / /gcod pa'i lam la gnas pas/ kun gzhi la gnas pa'i yid sbyong ngo / /mchog tu rgyal ba'i lam la gnas pas/ kun gzhi'i rnam par shes pa sbyangs so/ /'jug pa'i rnam par shes pa sbyangs na/ sprul pa'i sku mngon du 'gyur ro/ /kun gzhi 
</page>

 <page>
<ph>332</ph><p>089-166b</p>
la gnas pa'i yid sbyangs pas longs spyod rdzogs pa'i sku ston to/ /kun gzhi'i rnam par shes pa sbyangs pas ni/ chos kyi sku 'thob ste/ de ltar na de bzhin gshegs pa thams cad sku gsum lhun gyis grub pa zhes bya'o/ /rigs kyi bu sangs rgyas thams cad kyi sprul pa'i sku ni 
sangs rgyas thams cad dang / spyod pa mthun pa'o/ /longs spyod rdzogs pa'i sku ni sangs rgyas thams cad dang dgongs pa mthun pa'o/ /chos kyi sku ni sangs rgyas thams cad dang sku mthun pa'o/ /rigs kyi bu sangs rgyas kyi sprul pa'i sku ni skye bo so so'i yid dang mthun par rnam pa mang pos 
mtshan ma sna tshogs ston pa'i phyir mang po zhes bya'o/ /longs spyod rdzogs pa'i sku ni 'khor rnams kyi bsam pa gcig pas/ mtshan nyid gcig pa'i phyir mtshan nyid gcig ces bya'o/ /chos kyi sku ni mtshan ma sna tshogs las yang dag par 'das pa/ mtshan mar gzung ba'i spyod 
yul ma yin pa ste/ de bas na gcig pa yang ma yin/ tha dad pa yang ma yin pa zhes bya'o/ /rigs kyi bu/ sprul pa'i sku ni longs spyod rdzogs pa'i sku la brten te mngon par snang ngo / /longs spyod rdzogs pa'i sku ni chos kyi sku la brten te mngon par snang ngo / /chos kyi sku ni 
yang dag pa ste/ ci la yang mi gnas pa'o/ /rigs kyi bu sku de gsum ni rtag par bshad pa'i rnam grangs kyang yod/ mi rtag par bshad pa'i rnam grangs kyang yod do/ /sprul pa'i sku ni thabs mkhas pas rnam pa thams cad du dmigs pa ji lta ba bzhin du rgyun mi 'chad par chos kyi 
'khor lo bskor ba'i phyir rtag pa zhes bya'o/ /de gzhir ma gyur pas mdzad pa chen po phun sum tshogs pa mngon du mi ston pa'i phyir mi rtag pa zhes bya'o/ /longs spyod rdzogs pa'i sku ni thog ma med pa'i dus nas rgyun mi 'chad cing sangs rgyas thams cad kyi chos ma 'dres pas yongs su 'dzin cing sdud 
pa'i phyir/ sems can zad pa med pas/ spyod pa yang mi zad de/ de'i phyir rtag pa zhes bya'o/ /de yang gzhir ma gyur pa'i phyir mdzad pa chen po phun sum tshogs pa mngon du mi ston pas mi rtag pa zhes bya'o/ /chos kyi sku ni 'du byed kyi chos ma yin pa mtshan ma tha dad pa med pa rtsa ba dang 
</page>

 <page>
<ph>333</ph><p>089-167a</p>
gzhir gyur pa'i phyir/ nam mkha' ji lta ba bzhin pas de ni rtag pa zhes bya'o/ /rigs kyi bu rnam par mi rtog pa'i ye shes las gud na 'phags pa'i ye shes med do/ /de bzhin nyid kyi chos nyid las kyang lhag pa'i spyod yul med do/ /de ni chos kyi de 
bzhin nyid dang / ye shes kyi de bzhin nyid dang / de bzhin nyid de gnyis kyi de bzhin nyid ni gcig pa yang ma yin tha dad pa yang ma yin pas de'i phyir chos kyi sku ni ye shes rnam par dag pa dang / spangs pa rnam par dag pa gnyis kyi phyir/ chos kyi sku ni rnam par dag pa phun sum 
tshogs pa zhes bya'o/ /rigs kyi bu gzhan yang sku 'di gsum dbye ba la yang rnam pa bzhi ste/ sprul pa'i sku yin la/ longs spyod rdzogs pa'i sku ma yin pa yang yod/ longs spyod rdzogs pa'i sku yin la/ sprul pa'i sku ma yin pa yang yod/ sprul pa'i sku yin la/ longs 
spyod rdzogs pa'i sku yin pa yang yod/ sprul pa'i sku yang ma yin la/ longs spyod rdzogs pa'i sku yang ma yin pa'o/ /sprul pa'i sku yin la/ longs spyod rdzogs pa'i sku ma yin pa gang zhe na/ de bzhin gshegs pa rnams mya ngan las 'das su zin kyang / smon lam gyi dbang 
gis skal ba ji lta ba bzhin phan 'dogs pa ni sprul pa'i sku zhes bya'o/ /longs spyod rdzogs pa'i sku yin la/ sprul pa'i sku ma yin pa gang zhe na/ sa'i snga rol pa'i sku'o/ /sprul pa'i sku yang yin la/ longs spyod rdzogs pa'i sku yang yin pa de gang zhe na/ lhag ma dang bcas 
pa'i mya ngan las 'das pa'i sku'o/ /sprul pa'i sku yang ma yin la/ longs spyod rdzogs pa'i sku yang ma yin pa de ni chos kyi sku'o/ /rigs kyi bu chos kyi sku de ni chos gnyis su med pa mngon du gyur pa'o/ /gnyis gang zhe na/ chos kyi sku de la mtshan nyid dang / mtshan nyid kyi gzhi 
gnyi ga med pa ste/ yod pa yang ma yin/ med pa yang ma yin/ gcig pa yang ma yin/ tha dad pa yang ma yin/ bgrang ba yang ma yin/ bgrang bar mi bya ba yang ma yin/ snang ba yang ma yin/ mun pa yang ma yin pa ste/ de lta bu'i de bzhin nyid kyi ye shes la mtshan nyid dang / 
</page>

 <page>
<ph>334</ph><p>089-167b</p>
mtshan nyid kyi gzhir yang mi dmigs/ yod pa dang med par yang mi dmigs/ gcig pa dang tha dad par yang mi dmigs/ bgrang bar yang mi dmigs/ bgrang bar mi bya bar yang mi dmigs/ snang ba dang mun par yang mi dmigs pa ste/ 'di ltar spyod yul rnam par dag 
pa dang / ye shes rnam par dag pa de dbyer med pa/ bar mtshams med pa 'gog pa dang lam gyi gzhir gyur pa ste/ de'i phyir na chos kyi sku de ni de bzhin gshegs pa'i mdzad pa sna tshogs mngon du gyur pa'o/ /rigs kyi bu sku 'di ni rgyu dang rkyen dang spyod yul dang / gnas dang 'bras 
bu dag gzhi nyid la brten pa bsam gyis mi khyab pa ste/ don de mngon par shes na/ sku de nyid theg pa chen po'o/ /de nyid de bzhin gshegs pa'i ngo bo nyid do/ /de bzhin gshegs pa'i snying po ste/ sku de la brten nas/ sems dang po skyed pa dang / sa yongs su sbyangs pa'i sems 
mngon par 'byung ste/ sa las phyir mi ldog pa'i sems kyang mngon du 'gyur ba dang / skye ba gcig gis thogs pa la gnas pa'i sems dang / rdo rje lta bu'i ting nge 'dzin dang / de bzhin gshegs pa'i dgongs pa yang mngon par 'byung / de bzhin gshegs pa'i dam pa'i chos tshad med 
grangs med pa thams cad kyang mngon du 'byung bar 'gyur ro/ /chos kyi sku la brten nas bsam gyis mi khyab pa'i ting nge 'dzin chen po yang mngon du 'byung bar 'gyur ro/ /chos kyi sku 'di la brten nas ye shes chen po thams cad kyang snang bar 'gyur ro/ /de lta bas na sku gnyis ni ting nge 'dzin 
dang ye shes la brten nas 'byung bar 'gyur ro/ /chos kyi sku 'di ni rang gi ngo bo nyid la brten pas rtag pa zhes bya'o/ /bdag ces bya'o/ /ting nge 'dzin chen po la brten pas na bde ba zhes bya'o/ /ye shes chen po la brten pas na rnam par dag pa zhes bya ste/ de'i phyir de bzhin gshegs 
pa rtag par bde ba dang / rnam par dag pa la mnga' brnyes shing bzhugs pa'o/ /ting nge 'dzin chen po la brten nas/ dpa' bar 'gro ba'i ting nge 'dzin la sogs pa'i ting nge 'dzin thams cad dang / chos dran pa nye bar gzhag pa la sogs pa/ dran pa nye bar gzhag pa thams 
</page>

 <page>
<ph>335</ph><p>089-168a</p>
cad dang / byams pa chen po dang / snying rje chen po dang / gzungs thams cad dang / mngon par shes pa thams cad dang / dbang thams cad dang / mnyam pa nyid kyi chos thams cad 'dzin pa la sogs pa/ sangs rgyas kyi chos thams cad mngon par 'byung ngo / /
ye shes chen po la brten pas ni stobs bcu dang / mi 'jigs pa bzhi dang / so so yang dag par rig pa bzhi la sogs pa ma 'dres pa'i chos brgya brgyad cu dang / rmad du byung ba thams cad dang / bsam gyis mi khyab pa'i chos thams cad mngon du 'gyur ro/ /'di lta ste dper na/ 
yid bzhin gyi nor bu rin po che la brten nas rin po che rnam pa sna tshogs tshad med grangs med pa thams cad snang bar 'gyur ro/ /de bzhin du ting nge 'dzin chen po'i rin po che dang ye shes chen po'i rin po che la brten pas sangs rgyas thams cad kyi dam pa'i chos rnam pa sna tshogs tshad med grangs med pa 
mngon du 'byung bar 'gyur ro/ /rigs kyi bu de ltar na chos kyi sku dang / ting nge 'dzin dang / ye shes ni mtshan ma thams cad las yang dag par 'das pa/ mtshan mas mi gos pa/ rnam par mi rtog pa/ rtag pa'ang ma yin/ chad pa'ang ma yin pa ste/ de ni dbu ma'i lam sgrub 
pa zhes bya'o/ /rnam par rtog pa yod par snang yang / ngo bo nyid la ni rnam par rtog pa yang med/ gsum du bgrang ba yang yod mod kyi/ dngos po gsum du'ang med do/ /'phel ba dang 'grib pa med pa de ni rmi lam dang sgyu ma lta bu ste/ gzung ba yang med/ 'dzin pa yang med 
do/ /chos kyi ngo bo'i de bzhin nyid ni rnam par grol ba'i gnas te/ 'chi bdag gi spyod yul las yang dag par 'das pa/ 'khor ba'i mun pa las mngon du rgal ba/ skye bo thams cad kyis bsgrub par mi nus pa/ mthar phyin par mi nus pa/ sangs rgyas dang / byang chub 
sems dpa' thams cad kyis bzhugs par bya ba'i gnas so/ /rigs kyi bu dper na/ gang la la zhig gser 'dod de/ gnas kun du btsal ba las gser gyi sbram bu rnyed nas sbram bu de zhib tu btags te/ snying po bzhu zhing sbyangs nas rnam par byang bar gyur pa dang / gser de 
</page>

 <page>
<ph>336</ph><p>089-168b</p>
gdu bu la sogs pa/ rgyan rnam pa sna tshogs pa yid bzhin du bsgyur te/ spyad kyang gser gyi rang bzhin nyid ni mi 'gyur ro/ /rigs kyi bu gzhan yang rigs kyi bu'am/ rigs kyi bu mo gang 'jig rten gyi dge bar spyod par mos pa des/ de bzhin 
gshegs pa'am/ de bzhin gshegs pa'i 'khor de dag mthong ste/ nye bar bsnyen nas de la 'di skad ces gsol to/ /bcom ldan 'das dge ba ni gang / mi dge ba ni gang / yang dag pa'i bsgrub pa gang bgyis pas/ rnam par dag pa'i spyod pa thob par 'gyur/ sangs rgyas bcom ldan 'das rnams 
dang / de'i 'khor dag gis de skad ces 'dri ba la 'di snyam du dgongs te/ rigs kyi bu dang rigs kyi bu mo 'di dag ni/ dam pa'i chos nyan par mos pa dang / rnam par byang bar 'dod pa ste/ 'di dag la yang dag pa'i chos bstan to snyam mo/ /de thos nas kyang tshul bzhin 
du yid la bya ste/ nan tan gyis bsam pa skyes shing / brtson par gyur pa'i mthus/ le lo'i sgrib pa dang / sdig pa mi dge ba'i chos thams cad bsal te/ bslab pa'i gnas thams cad la rab tu gus par gnas shing / sems bying ba dang / rgod pa dag bsal te sa dang 
po la 'jug go/ /sa dang po'i sems la brten nas/ sems can mang po'i don la brtson pa la sgrib pa spangs pas/ sa gnyis pa la 'jug go/ /sa de las nyon mongs pa'i sgrib pa spangs nas/ sa gsum pa la 'jug go/ /sa de las sems rnam par sbyong ba la sgrib pa spangs 
nas/ sa bzhi pa la 'jug go/ /sa de las thabs mkhas pa'i sgrib pa spangs nas/ sa lnga pa la 'jug go/ /sa de las don dam pa dang kun rdzob tu dmigs pa'i sgrib pa spangs nas/ sa drug pa la 'jug go/ /sa de las mtshan ma dang spyod pa la dmigs pa'i sgrib pa spangs nas/ /
sa bdun pa la 'jug go/ /sa de las mtshan ma 'gog par yang mi dmigs pa'i sgrib pa spangs nas/ sa brgyad pa la 'jug go/ /sa de las mtshan ma skye bar yang mi dmigs pa'i sgrib pa spangs nas/ sa dgu pa la 'jug go/ /sa de las drug pa mngon par shes pa'i sgrib pa 
</page>

 <page>
<ph>337</ph><p>089-169a</p>
spangs nas/ sa bcu pa la 'jug go/ /sa de las shes bya'i sgrib pa dang / kun gzhi rnam par shes pa spangs pas/ de bzhin gshegs pa'i sa la 'jug go/ /de bzhin gshegs pa'i sa ni rnam par dag pa gsum gyi phyir/ rab tu rnam par dag pa 
zhes bya'o/ /gsum gang zhe na/ 'di lta ste/ nyon mongs pa rnam par dag pa dang / sdug bsngal rnam par dag pa dang / mtshan ma rnam par dag pa ste/ ji ltar gser bzang po bzhu zhing btul te/ sbyangs pa la rdul dang dri mas phyir mi gos shing / rang bzhin rnam par dag pa'i 
gser nyid du snang ste/ gser gyi dngos po rnam par dag pa yang med par gyur pa ma yin pa bzhin no/ /dper na chu rnyog pa can dngas te/ rnam par dngas nas chu'i rang bzhin nyid gsal bar gyur pa yin gyi/ chu de nyid med par gyur pa yang ma yin no/ /de bzhin du chos kyi sku yang nyon 
mongs pa dang / sdug bsngal sna tshogs 'dus pa spangs nas/ bag chags ma lus par bsal te/ sangs rgyas kyi ngo bo nyid rnam par dag pa nyid snang bar gyur pa yin gyi/ dngos po med par gyur pa nyid ni ma yin no/ /yang dper na nam mkha' la du ba dang / sprin dang / rdul 
dang / na bun gyis bsgribs pa de med par gyur na/ nam mkha'i khams de rnam par dag par gyur pa yin gyi/ nam mkha' de nyid med par gyur pa ni ma yin no/ /de bzhin du chos kyi sku nyon mongs pa thams cad zad pa'i phyir rnam par dag pa zhes bya'i/ sku nyid med par gyur pa ni ma 
yin no/ /gzhan yang dper na 'ga' zhig gnyid log pa'i rmi lam na chu chen pos khyer nas/ lus dang rkang lag bskyod de/ lus dang sems 'bad pa dang bcas pas pha rol gyi 'gram du phyin pa rmi'o/ /rmi lam de las sad pa dang / chu dang phan tshun gyi 'gram tha dad par yod 
pa mthong ba med kyang / sems nyid med pa ni ma yin no/ /'khor bar rnam par rtog pa zad pa yang blo rnam par dag pa ste/ sangs rgyas pa de med pa yang ma yin no/ /de bzhin du chos kyi dbyings la rnam par rtog pa thams cad mi skye ba'i phyir rnam par dag pa zhes bya ste/ sangs 
</page>

 <page>
<ph>338</ph><p>089-169b</p>
rgyas rnams kyi yang dag pa'i sku ni med pa ma yin no/ /gzhan yang rigs kyi bu chos kyi sku ni nyon mongs pa'i sgrib pa rnam par dag pas longs spyod rdzogs pa'i sku snang bar 'gyur ro/ /las kyi sgrib pa rnam par dag pas sprul pa'i sku snang bar 'gyur ro/ /ye shes kyi sgrib pa rnam par dag 
pas chos kyi sku snang bar 'gyur ro/ /dper na nam mkha' stong pa la brten nas glog 'byung ngo / /glog la brten te 'od snang ngo / /de bzhin du chos kyi sku la brten te/ longs spyod rdzogs pa'i sku snang ngo / /longs spyod rdzogs pa'i sku la brten te sprul pa'i sku snang ngo / /de la rang bzhin rnam 
par dag pa'i phyir chos kyi sku snang ngo / /ye shes rnam par dag pas longs spyod rdzogs pa'i sku snang ngo / /ting nge 'dzin rnam par dag pas sprul pa'i sku snang ngo / /de gsum rnam par dag pa ni chos kyi de bzhin nyid dang / gzhan ma yin pa'i de bzhin nyid dang / ro gcig pa'i de bzhin nyid 
dang / rnam par grol ba'i de bzhin nyid dang / mthas klas pa'i de bzhin nyid kyi phyir/ sangs rgyas thams cad ni sku tha mi dad pa'o/ /rigs kyi bu'am/ rigs kyi bu mo gang / de bzhin gshegs pa ni bdag gi ston pa chen po'o/ /zhes smra zhing mos pa de ni/ de bzhin 
gshegs pa'i sku gnyis su med par bsam pa thag pas shes pa yin no/ /rigs kyi bu de'i phyir spyod yul thams cad la yang dag pa ma yin pa'i rtog pa yongs su bsal bas/ chos de dag la mtshan nyid gnyis su med pa dang / rnam par rtog pa med pa 'phags pa rnams kyis bsgrub par 
bya ba de la ji lta ji ltar gnyis su med pa'i tshul gyis yang dag par bsgrubs pas/ de lta de ltar sgrib pa thams cad sbyong bar 'gyur ro/ /ji tsam du sgrib pa byang bar gyur pa de tsam du chos kyi de bzhin nyid dang / de bzhin nyid kyi ye shes rnam par dag pa mchog thob par 'gyur ro/ /ci tsam du 
chos kyi dbyings dang / de bzhin nyid dang / yang dag pa'i ye shes rnam par dag pa de bzhin du dbang phun sum tshogs pa thams cad kyang 'dzin cing yongs su rdzogs par 'gyur ro/ /sgrib pa thams cad kyang sbyong bar 'gyur ro/ /sgrib pa thams cad rnam par dag pa'i phyir/ de ni yang dag 
</page>

 <page>
<ph>339</ph><p>089-170a</p>
pa nyid dang / yang dag pa'i ye shes dang / bden pa'i mtshan nyid du mthong na/ de ni yang dag pa zhes bya/ 'phags pa'i gzigs pa zhes bya/ yang dag pa bden pa'i tshul du sangs rgyas mthong ba zhes bya'o/ /de ci'i phyir zhe na/ tshul bzhin du 
chos nyid mthong ba'i phyir/ sangs rgyas rnams kyis kyang / de bzhin gshegs pa thams cad mngon du gzigs pa zhes bya'o/ /de ci'i phyir zhe na/ nyan thos dang / rang sangs rgyas ni khams gsum las mngon par 'byung zhing yang dag pa'i mtha' las gzhol bas/
'phags pa'i gang zag de lta bus mthong bar mi nus so/ /de ma mthong bas byis pa so so'i skye bo rnams ni thams cad kyang phyin ci log gis bslad pa dang / log pa'i rnam par rtog pas shes par mi nus te/ dper na shin tu mthu chung ba'i ri bong gi rkyal gyis rgya mtsho mi rgal ba 
bzhin du byis pa so so'i skye bo'i shes pas chos kyi de bzhin nyid mngon par shes par mi nus so/ /'on kyang de bzhin gshegs pa rnam par rtog pa med par chos thams cad la dbang chen po brnyes pa/ rnam par dag pa'i ye shes zab mo dang ldan pa rnams kyi rang gi spyod yul yin te/ gzhan 
dang thun mong du ma gyur pa'o/ /de'i phyir sangs rgyas bcom ldan 'das rnams ni bskal pa tshad med grangs med par sku dang srog mi phangs par dka' ba spyad pas shin tu mchog dam pa/ bla na med pa bsam gyis mi khyab pa/ tshig dang brjod pa'i spyod yul las 'das pa/ shin tu zhi ba/ 
'jigs pa thams cad dang bral ba'i sku de brnyes par gyur to/ /rigs kyi bu de lta bu'i chos kyi chos nyid shes shing mthong ba ni/ skye ba dang / rga ba dang / na ba dang / 'chi ba med pas/ yun ring du 'tsho ba'o/ /gnyid kyis log pa dang / bkres pa dang / skom pa med par sems 
rtag par ting nge 'dzin du gnas te/ g.yo zhing spros pa med pa'o/ /gang zhig de bzhin gshegs pa la spros pa dang bcas pa'i sems bskyed na/ des ni de bzhin gshegs pa mthong bar mi 'gyur ro/ /gang zhig de bzhin gshegs pa rnams kyis/ bshad pa 'di ni phan pa dang bcas 
</page>

 <page>
<ph>340</ph><p>089-170b</p>
pa ste/ sus mdo 'di thos pa de gcan gzan dang / yi dgas ma rungs pa dang / skye bo mi bgrungs pa rnams dang yang phrad par mi 'gyur ro/ /chos 'di thos pa'i 'bras bu rnam par smin pa yang zad par mi 'gyur ro/ /de bzhin gshegs pa rnams ni lung du mi ston pa dang yul thams 
cad la mkhyen par bzhed pa'i dgongs pa mi mnga'o/ /'khor ba dang mya ngan las 'das pa la dgongs pa tha dad pa mi mnga'o/ /de bzhin gshegs pa la ma brtags pa'i lung ston pa mi mnga'o/ /sangs rgyas bcom ldan 'das rnams ni spyod lam rnam pa bzhir ye shes kyis ma bzung ba 
med do/ /chos thams cad la thugs rjes ma zin pa med do/ /sems can thams cad la phan pa dang bde bas ma bzung ba med do/ /rigs kyi bu'am/ rigs kyi bu mo gang la las gser 'od dam pa'i mdo sde 'di thos te mos na de sems can dmyal ba dang / dud 'gro dang / yi 
dgas dang / lha ma yin gyi gnas su nam yang mi ltung ngo / /rtag tu lha dang / mi'i gnas su skye ste/ dman par mi skye ba dang / rtag tu sangs rgyas bcom ldan 'das la bsnyen bkur byed cing / dam pa'i chos nyan pa dang / 'dzin pa dang / sangs rgyas kyi zhing rnam par dag pa 
dag tu skye bar yang 'gyur te/ de ci'i phyir zhe na/ de ni chos shin tu zab mo 'di thos pa'i phyir ro/ /rigs kyi bu'am/ rigs kyi bu mo de dag ni de bzhin gshegs pas/ bla na med pa yang dag par rdzogs pa'i byang chub las phyir mi ldog par yang mkhyen cing / lung 
yang ston to/ /gang rigs kyi bu'am/ rigs kyi bu mo la las shin tu zab mo dam pa'i chos 'di rna lam du lan cig tsam thos na yang / de ni de bzhin gshegs pa la dbang za bar mi 'gyur/ dam pa'i chos la mi dmod/ 'phags pa rnams la mi brnyas/ skye dgu thams 
cad kyi dge ba'i rtsa ba ma skyes pa ni skyed par byed/ dge ba'i rtsa ba skyes pa rnams ni 'phel ba dang / yongs su smin par byed cing / 'jig rten gyi khams na sems can ji snyed pa de dag pha rol tu phyin pa'i spyod pa ston par byed do/ /de nas byang chub sems dpa' nam mkha'i snying po 
</page>

 <page>
<ph>341</ph><p>089-171a</p>
dang / brgya byin dang / tshangs pa dang / rgyal po chen po bzhi la sogs pa'i lha rnams stan las langs te/ bla gos phrag pa gcig tu byas te/ thal mo sbyar ba btud nas/ shin tu gus pa dang bcas pas/ bcom ldan 'das kyi zhabs la spyi bos phyag 'tshal 
nas/ bcom ldan 'das la 'di skad ces gsol to/ /gser 'od dam pa mdo sde'i dbang po'i rgyal po 'di 'chad pa'i gnas de dang yul de dag tu phan pa'i yon tan rnam pa 'di bzhi 'byung bar 'gyur ro/ /bzhi gang zhe na/ yul der rgyal po pha rol po'i dgra dang dpung dar bas mi tshugs 
pa dang / nad thams cad bsal cing tshe ring ba dang / bkra shis shing bde bas yang dag pa'i chos ston par byed do/ /btsun mo dang / slas dang / sras dang / sras mo dang / blon po rnams kyang 'dum zhing rtsod pa med pa dang / gcam bu dang / sgyus 'tsho ba spangs pas/ rgyal 
pos gnang zhing / bkur bar 'gyur ba dang / dge sbyong dang / bram ze la sogs pa rnams dam pa'i chos spyod cing / nad med pa dang / bde bas glo bur du 'chi ba med pa dang / bsod nams kyi tshogs thams cad sgrub cing yongs su 'dzin pa dang / gang dus thams cad du 'byung ba 
chen po bzhi mi 'phrod pa med pa dang / rtag par lha rnams kyis srung zhing skyob pa dang / byams pa dang / snying rje mnyam pas/ gnod pa med pa dang / 'tshe ba'i sems med pa dang / sems can rnams dkon mchog gsum la skyabs su 'gro zhing / byang chub sems 
dpa'i spyod pa sgrub par smon lam 'debs so/ /bcom ldan 'das bdag cag kyang rtag tu mdo sde 'di rgyas par bgyi ba'i slad du/ mdo sde 'di su 'dzin pa'i gang zag de'i gnas su mchi zhing phan gdags par bgyi'o zhes gsol pa dang / bcom ldan 'das kyis legs so 
zhes bka' stsal te/ legs so legs so/ /rigs kyi bu de ltar de bzhin du khyod kyis kyang mdo sde'i rgyal po dam pa 'di 'jig rten na yun ring du gnas par bya ba'i phyir spel ba dang / rgyas par bya ba la brtson par gyis shing / /gser 'od dam pa mdo sde'i dbang po'i rgyal 
</page>

 <page>
<ph>342</ph><p>089-171b</p>
po las/ sku gsum rnam par dbye ba'i le'u ste gsum pa'o// //de nas byang chub sems dpa' mdzes pa'i tog gnyid log pa'i rmi lam na/ gser gyi rnga kun du snang ba/ dper na nyi ma'i dkyil 'khor 'dra ba zhig mthong ngo / /phyogs thams cad na yang / 
sangs rgyas bcom ldan 'das grangs med dpag tu med pa dag rin po che'i shing drung na/ rin po che bai DUr+ya'i khri rnams la bzhugs shing / 'khor brgya stong du mas yongs su bskor te/ mdun gyis bltas nas chos ston pa mthong ngo / /de nas yang skyes bu bram ze'i gzugs lta bu 
zhig rnga de rdung ba mthong ste/ rnga'i sgra de las bstan pa'i tshigs su bcad pa 'di lta bu dag byung ba thos so/ /de nas byang chub sems dpa' mdzes pa'i tog sad ma thag tu bstan pa'i tshigs su bcad pa 'di dag rjes su dran no/ /rjes su dran nas kyang / de'i mtshan mo zad pa dang 
rgyal po'i khab kyi grong khyer chen po nas byung ste/ srog chags stong phrag du ma dang lhan cig tu bya rgod kyi phung po'i ri ga la ba dang / bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba 
byas nas/ phyogs gcig tu 'dug go/ /phyogs gcig tu 'dug nas/ byang chub sems dpa' mdzes pa'i tog gis/ bcom ldan 'das ga la ba de logs su thal mo sbyar ba btud nas/ rmi lam na rnga'i sgra las bstan pa'i tshigs su bcad pa gang dag thos pa de dag gsol 
to/ /nub gcig g.yel ba med par yang / /bdag gi rmi lam rmis pa ni/ /mdzes pa'i rnga chen mthong ba ste/ /thams cad du ni gser gyi 'od/ /nyi ma ji lta bzhin du 'bar/ /kun du rnam par lhang nge ste/ /phyogs bcu rnams su snang bar 'gyur/ /kun du rin chen 
shing drung na/ /rin chen bai DUr+ya dag gi/ /khri la sangs rgyas rnams bzhugs te/ /brgya stong phrag ni du ma yi/ /'khor dbus mdun gyis bltas pa mthong / /bram ze'i gzugs ni 'dra ba zhig /rnga chen rab tu rdung bar mthong / /de yis de la brdungs pa dang / /tshigs 
</page>

 <page>
<ph>343</ph><p>089-172a</p>
su bcad pa 'di dag byung / /gser 'od dam pa'i rnga chen sgra yis ni/ /stong gsum 'jig rten 'jig rten gsum 'di na/ /ngan song sdug bsngal gshin rje'i sdug bsngal dang / /dbul ba'i sdug bsngal sdug bsngal zhi bar shog /rnga bo che yi sgra 
skad 'di yis ni/ /'jig rten rmongs pa thams cad zhi gyur cig /ji ltar thub dbang 'jigs med 'jigs zhi ltar/ /sems can 'jigs med 'jigs dang bral bar shog /ji ltar 'khor bar kun mkhyen thub dbang po/ /'phags pa'i yon tan kun dang 
ldan pa ltar/ /skye dgu ting 'dzin byang chub yan lag gi/ /yon tan ldan zhing yon tan rgya mtshor gyur/ /rnga bo che yi sgra skad 'di yis ni/ /sems can thams cad tshangs pa'i sgra ldan gyur/ /sangs rgyas byang chub dam pa mchog reg shog /chos kyi 'khor lo dge 
ba bskor gyur cig /bskal pa bsam gyis mi khyab bzhugs par shog /'gro la phan phyir chos kyang ston gyur cig /nyon mongs 'joms gyur sdug bsngal sel bar shog /'dod chags zhe sdang gti mug zhi gyur cig /sems can gang dag ngan song sar 
gnas te/ /rus pa'i lus la me lce rab 'bar ba/ /de dag rnga chen bsgrags pa thos gyur cig /sdug bsngal thams cad rab tu zhi gyur nas/ /sangs rgyas phyag 'tshal lo zhes tshig thos shog /sems can kun gyi tshe rabs brgya dag dang / /tshe rabs stong 
phrag bye bar skye dran shog /thub pa'i dbang po rtag tu dran gyur cig /de dag gi ni rgya chen gsung thos shog /rnga bo che yi sgra skad 'di yis ni/ /sangs rgyas rnams dang rtag tu 'grogs rnyed gyur/ /sdig pa'i las rnams rnam par spong bar shog /bya ba dge ba 
rnams ni spyod gyur cig /mi dang lha dang srog chags thams cad kyi/ /de dag bsam dang smon lam gang yin pa/ /rnga bo che yi sgra skad 'di yis ni/ /de dag rnams kyi re kun rdzogs gyur cig /sems can gang dag sems dmyal mi bzad skyes/ /lus la me lce kun du rab tu 
</page>

 <page>
<ph>344</ph><p>089-172b</p>
'bar/ /skyabs med mya ngan bcas shing yongs 'khyam pa/ /me rnams de dag rab tu zhi bar shog /sems dmyal yi dgas mi yi 'jig rten na/ /sems can sdug bsngal mi bzad drag po gang / /rnga bo che yi sgra skad 'di yis ni/ /de dag rnams kyi sdug 
bsngal kun zhi shog /rten med dpung gnyen med pa dang / /skyabs med par ni gyur pa dag /de rnams la ni skyob pa dang / /dpung gnyen rten mchog bdag gyur cig /sangs rgyas rkang gnyis dam pa dag /thugs brtse thugs rje ldan pa'i thugs/ /gang dag 
phyogs bcu'i 'jig rten na/ /bzhugs pa bdag la dgongs su gsol/ /bdag gis sngon chad sdig pa'i las/ /shin tu mi bzad gang bgyis pa/ /stobs bcu'i spyan sngar bdag mchis te/ /de dag thams cad bshags par bgyi/ /pha ma dag tu mi 'dzin 
dang / /sangs rgyas rnams su mi 'dzin dang / /dge ba dag tu mi 'dzin pas/ /sdig pa bdag gis gang bgyis dang / /phyug cing rgyags pas dregs pa dang / /rigs dang longs spyod rgyags pa dang / /gzhon pa'i rgyags pas dregs pa yis/ /bdag gis 
sdig pa gang bgyis dang / /nyes bsams nyes par smras pa dang / /nyes par bgyis pa'i las rnams dang / /nyes pa'i dmigs su ma bltas pas/ /bdag gis sdig pa gang bgyis dang / /byis pa'i blo yis 'jug pa dang / /mi shes mun pa'i sems dang 
ni/ /sdig pa'i grogs po'i dbang gyur dang / /nyon mongs rnam par 'khrug sems dang / /rtsed mo dga' ba'i dbang nyid dang / /mya ngan dang ni nad dbang dang / /nor gyi mi chog nyes pa yis/ /bdag gis sdig pa gang bgyis dang / /'phags min skye bo 'dre 
ba dang / /phrag dog ser sna'i rgyu dang ni/ /g.yo dang dbul ba'i nyes pa yis/ /bdag gis sdig pa gang bgyis dang / /phongs pa 'byung ba'i dus kyi tshe/ /'dod pa rnams kyi 'jigs rgyu dang / /phyug po ma yin gyur pa yis/ /bdag gis sdig pa gang bgyis 
</page>

 <page>
<ph>345</ph><p>089-173a</p>
dang / /g.yo ba'i sems kyi dbang nyid dang / /'dod dang khro ba'i dbang dag dang / /bkres dang skom gyis nyen pa yis/ /bdag gis sdig pa gang bgyis dang / /bza' ba dag dang btung ba dang / /bud med sgyu dang gos kyi phyir/ /nyon mongs 
gdung ba sna tshogs kyis/ /bdag gis sdig pa gang bgyis dang / /lus dang ngag dang yid kyis sdig /nyes par spyad pa rnam gsum bsags/ /'di 'dra'i tshul gyis gang bgyis pa/ /de dag thams cad bdag 'chags so/ /sangs rgyas rnams dang chos rnams 
dang / /de bzhin nyan thos rnams la yang / /gus pa ma lags gang bgyis pa/ /de dag thams cad bdag 'chags so/ /gang yang rang sangs rgyas rnams dang / /byang chub sems dpa' rnams la yang / /gus pa ma lags bgyis pa rnams/ /de dag 
thams cad bdag 'chags so/ /dam chos smra ba rnams la yang / /gus pa ma lags bgyis pa dang / /chos la'ang gus par ma bgyis pa/ /de dag thams cad bdag 'chags so/ /bdag gis rtag tu mi shes pas/ /dam pa'i chos ni spangs pa dang / /pha ma rnams 
la ma gus pa/ /de dag thams cad bdag 'chags so/ /blun pa dang ni byis pa dang / /'dod chags zhe sdang gti mug dang / /nga rgyal dregs pas bsgribs bgyis pa/ /de dag thams cad bdag 'chags so/ /bdag ni phyogs bcu'i 'jig rten du/ /stobs bcu rnams 
la mchod par shog /bdag ni phyogs bcur 'jig rten rnams/ /sdug bsngal kun las 'don gyur cig /sems can bsam gyis mi khyab kun/ /sa bcu dag la 'god par shog /sa bcu dag la gnas nas kyang / /thams cad de bzhin gshegs gyur cig /
ji srid sdug bsngal rgya mtsho las/ /de kun thar bgyid nus srid du/ /sems can re re'i phyir yang ni/ /bskal pa bye bar spyod par shog /gser 'od dam pa zhes bgyi ba/ /las rnams thams cad byang byed pa/ /zab mo dag ni ston pa 'di/ /sems can de dag ston gyur 
</page>

 <page>
<ph>346</ph><p>089-173b</p>
cig /gang gis bskal pa stong rnams su/ /sdig pa shin tu mi bzad bgyis/ /lan cig rab tu bshags pa yis/ /de dag thams cad byang bar 'gyur/ /gang gis las kyi sgrib pa rnams/ /myur du yang dag zad 'gyur ba/ /gser 'od dam pa dge ba yis/ /
bshags pas 'di dag bshags nas ni/ /rin chen 'byung gnas mchog bcu po/ /sa bcu la ni gnas par shog /sangs rgyas yon tan snang gyur cig /srid pa'i mtsho las sgrol bar shog /sangs rgyas rgya mtsho chu bo dang / /yon tan rgya mtsho zab mo de/ /sangs 
rgyas yon tan bsam yas kyis/ /thams cad mkhyen du rdzogs par shog /ting 'dzin brgya phrag stong rnams dang / /gzungs rnams bsam gyis mi khyab dang / /dbang stobs byang chub yan lag gis/ /stobs bcu dam par 'gyur bar shog /dgongs pa'i 
thugs kyis sangs rgyas rnams/ /bdag la rnam par gzigs su gsol/ /thugs rjer ldan pa'i thugs kyis ni/ /nongs pa rab tu gzung du gsol/ /bdag gis bskal pa brgya rnams su/ /sngon chad sdig pa gang bgyis pa/ /de phyir bdag ni mya ngan sems/ /
phongs dang mya ngan 'jigs pas gzir/ /sdig pa'i las la 'jigs par bgyid/ /yid ni rtag tu dman par gyur/ /gang dang gang du 'gro bgyid pa/ /bdag ni gang du'ang dga' ma mchis/ /sangs rgyas thams cad thugs rjer ldan/ /'gro ba kun gyi 'jigs 
sel bas/ /nongs pa rab tu gzung du gsol/ /'jigs pa dag las bdag thar mdzod/ /bdag gi nyon mongs las rnams kyi/ /dri ma de bzhin gshegs pas sol/ /sangs rgyas rnams kyis bdag la ni/ /thugs rje chu yis bkru bar gsol/ /sdig pa 
thams cad bshags par bgyi/ /sngon chad bdag gis gang bgyis dang / /da ltar bdag gis sdig pa gang / /de dag thams cad bdag 'chags so/ /nongs par bgyis pa'i las rnams kun/ /slan chad mi bgyi bsdam par bgyi/ /bdag gis nongs par bgyis 
</page>

 <page>
<ph>347</ph><p>089-174a</p>
pa gang / /sdig de bcab par mi bgyi'o/ /lus kyi las ni rnam gsum dang / /ngag gi rnam pa bzhi dag dang / /yid kyi rnam pa gsum po rnams/ /de dag thams cad bdag 'chags so/ /lus kyis bgyis dang ngag gi las/ /yid kyis rnam 
par bsams pa dang / /las rnams bcu po bgyis pa dag /de dag thams cad bdag 'chags so/ /mi dge las bcu spangs nas su/ /dge ba bcu po bsten bgyis la/ /sa bcu la ni bdag gnas shing / /stobs bcu mchog tu gyur par shog /bdag gis 
sdig pa'i las gang dag /mi 'dod 'bras bu thob bgyid pa/ /sangs rgyas spyan sngar mchis nas ni/ /de dag thams cad bshags par bgyi/ /'dzam bu'i gling 'dir gang dag dang / /'jig rten khams ni gzhan dag tu/ /gang rnams dge ba'i las bgyid pa/ /
de dag kun la yi rang ngo / /lus dang ngag dang yid kyis kyang / /bdag gis bsod nams gang bsgrubs pa/ /bdag ni dge ba'i rtsa ba des/ /byang chub mchog la reg par shog /srid 'gro nyam ngar byis pa'i blo yis ni/ /shin tu mi bzad sdig pa gang bgyis pa/ /stobs bcu 
mi mnyam spyan sngar mchis nas ni/ /sdig pa de kun so sor bshags par bgyi/ /skye ba nyam nga srid pa nyam nga dang / /'jig rten nyam nga g.yo sems nyam nga bar/ /lus kyi spyod pa nyam nga sna tshogs kyis/ /bdag gis sdig pa gang bsags de 'chags so/ /byis pa blun byas 
nyon mongs nyam nga dang / /sdig pa'i grogs dang phrad pa nyam nga dang / /srid pa nyam nga 'dod chags nyam nga dang / /zhe sdang gti mug mun pa'i nyam nga dang / /ngal ba'i nyam nga dus kyi nyam nga dang / /bsod nams bsgrub pa nyam nga dag gis kyang / /rgyal ba mi mnyam mngon 
sum mchis nas ni/ /sdig pa de kun so sor bshags par bgyi/ /sangs rgyas gser mdog ri snang ri rab 'dra/ /yon tan rgya mtsho 'dra la phyag 'tshal lo/ /rgyal ba de dag rnams la skyabs su mchi/ /rgyal ba de dag kun la mgos phyag 'tshal/ /gser mdog 
</page>

 <page>
<ph>348</ph><p>089-174b</p>
gser ni dri ma med pa'i gser gyi 'od/ /dri med rnam dag bai DUr+ya yi yan lag spyan/ /sangs rgyas nyi ma dpal gzi grags 'bar 'byung ba'i gnas/ /thugs rje'i 'od zer dag gis mun pa mun nag bsal/ /yan lag rab tu dri med rab bzang rnam par mdzes/ /sangs 
rgyas nyi ma yan lag dri med gser 'dras khyab/ /nyon mongs mes gdungs yid can 'bar ba'i me 'dra la/ /thub pa zla ba'i 'od zer dra bas tshim par mdzad/ /mtshan mchog sum cu gnyis kyis dbang po yan lag mdzes/ /dpe byad bzang po dag gis yan lag rnam par mdzes/ /
dpal gzi bsod nams 'bar 'khrungs 'od zer dra ba yis/ /'jig rten gsum na mun khrod nyi ma bzhin du bzhugs/ /dri med rgya chen kha dog sna tshogs bai DUr+ya/ /skya rengs dmar dang dngul dang shel bzhin yan lag dmar/ /'od zer dra ba rnam pa sna tshogs legs brgyan pa/ /
thub chen khyod ni nyi ma bzhin du de yis mdzes/ /mya ngan 'khrugs pa'i 'chi chu rga ba'i dba' rlabs can/ /'khor ba'i klung chen phongs pa'i chu bor lhung ba la/ /sdug bsngal rgya mtsho'i mchog tu rtsub cing shugs drag pa/ /bde gshegs nyi ma'i 'od zer mang po rnams 
kyis skoms/ /yan lag gser gyi mdog tu rnam par snang / /ye shes 'byung gnas 'jig rten gsum kun mchog /rab mdzes mtshan gyis yan lag rnams spras pa/ /sangs rgyas gser sku 'bar la phyag 'tshal lo/ /ji ltar rgya mtsho'i chu ni dpag med dang / /
ji ltar sa la sa rdul mtha' yas dang / /ji ltar ri rab rdo mtha' mtshungs med dang / /ji ltar nam mkha'i mtha' ma mtha' yas pa/ /de bzhin sangs rgyas yon tan mtha' yas te/ /sems can kun gyis shes par mi nus so/ /bskal pa du mar gzhal zhing 
bsams kyang ni/ /yon tan mtha' ma shes par mi nus so/ /chu ni skra yi rtse mo'i tshad tsam dang / /rdor bcas rir bcas rgya mtshor bcas pa ni/ /bskal par bgrangs na shes par nus kyang srid/ /sangs rgyas yon tan shes par mi nus so/ /yon tan kha dog snyan 
</page>

 <page>
<ph>349</ph><p>089-175a</p>
dang grags pa dang / /dge ba'i mtshan gyis brgyan pa'i sku lus dang / /dpe byad bzang po brgyad cus brgyan pa yis/ /sems can thams cad de 'drar gyur par shog /bdag ni dge ba'i las rnams 'di dag gis/ /'jig rten mi ring sangs rgyas 
'gyur bar shog /'gro la phan phyir chos kyang ston gyur cig /sems can sdug bsngal mang gzir thar byed shog /stobs bcas sder bcas bdud las rgyal gyur cig /chos kyi 'khor lo dge ba bskor bar shog /bskal pa bsam gyis mi khyab gnas gyur cig /
bdud rtsi chu yis sems can tshim byed shog /ji ltar sngon gyi rgyal ba rdzogs pa ltar/ /pha rol phyin drug bla med rdzogs par shog /nyon mongs bcom zhing sdug bsngal sel gyur cig /'dod chags zhe sdang gti mug zhi byed shog /tshe rabs brgya dang tshe rabs bye ba 
stong / /bdag ni rtag tu tshe rabs dran par shog /thub pa'i dbang po rtag tu dran gyur cig /de dag rnams kyi gsung rgya che thos shog /bdag gi dge ba'i las rnams 'di dag gis/ /rtag tu sangs rgyas 'grogs pa rnyed par shog /sdig pa'i las rnams rnam 
par spong gyur cig /dge ba'i 'byung gnas dge rnams spyod par shog /zhing rnams kun na srog chags thams cad kyang / /'jig rten dag na sdug bsngal kun zhi gyur/ /sems can dbang po ma tshang yan lag nyams/ /de kun de ring dbang po tshang bar shog /gang dag 
nad btab nyam chung lus nyams dang / /phyogs bcu dag na skyabs med gyur pa rnams/ /de kun myur du nad las thar gyur cig /nad med stobs dang dbang po rnyed par shog /gang dag rgyal po chom rkun dgras bsdigs bsad thug dang / /sdug bsngal rnam pa sna tshogs 
brgya yis phongs gyur pa/ /sems can nyam thag gyur cing sdug bsngal de dag kun/ /'jigs mchog mi bzad brgya po de las thar gyur cig /gang dag brdegs shing bcings pas bcings gzir ba/ /phongs pa sna tshogs dag na gnas gyur cing / /nyon mongs stong 
</page>

 <page>
<ph>350</ph><p>089-175b</p>
phrag du mas dkrugs nas kyang / /'jigs pa mi bzad mya ngan sna tshogs rnyed/ /de dag thams cad bcings las grol gyur cig /brdegs pa dag ni brdegs las thar bar shog /bsad pa rnams kyang srog dang ldan gyur cig /phongs gyur thams cad 'jigs 
pa med par shog /sems can gang dag bkres sred skom gyis gzir/ /de dag zas skom sna tshogs rnyed par shog /long bas gzugs rnams sna tshogs mthong gyur cig /'on pas yid 'ong sgra rnams thos par shog /gcer bu rnams kyis sna tshogs gos rnyed 
gyur/ /sems can dbul pos gter rnams rnyed par shog /nor 'bru rin chen sna tshogs mang po yis/ /sems can thams cad bde dang ldan par shog /gang yang sdug bsngal tshor bas gnod ma gyur/ /sems can thams cad blta na sdug pa dang / /gzugs 
bzang mdzes shing tshul du shis par shog /rtag tu bde ba du ma sogs gyur cig /yid kyi zas skom rab 'byor bsod nams dag /bsams ma thag tu de dag grub gyur cig /rdza rnga cang te'u pi bang sgra snyan dang / /chu mig mtshe'u dang rdzing bu lteng ka dag /gser gyi 
pad+ma ut+pal 'dab ma can/ /zas skom gos nor mu tig nor bu dbyig /rgyan gser rin chen sna tshogs bai DUr+ya/ /de dag bsams ma thag tu grub gyur cig /'jig rten gang na'ang sdug bsngal sgra ma byung / /sems can gcig kyang mi 'phrod mthong ma gyur/ /de dag 
thams cad kha dog rgya chen dang / /phan tshun du ni 'od byed gyur par shog /mi yi 'jig rten phun sum tshogs gang yod/ /de dag bsams par skye bar de dag gyur/ /bsam pa thams cad bsams ma thag tu yang / /bsod nams 'bras bu yongs su rdzogs par shog /spos dang 
phreng ba dag dang byug pa dang / /gos dang phye ma me tog sna tshogs dag /ljon shing dag las dus gsum 'bab par shog /sems can de dag len cing dgar gyur cig /de bzhin gshegs pa bsam yas thams cad dang / /rdzogs pa'i byang chub sems dpa' nyan thos 
</page>

 <page>
<ph>351</ph><p>089-176a</p>
dang / /rdul bral dri med brtan pa'i chos la yang / /phyogs bcu rnams su mchod pa byed par shog /'gro ba dman pa thams cad spong gyur cig /mi khom brgyad po dag las 'das par shog /dal ba'i rgyal po dam pa thob gyur cig /rtag 
tu sangs rgyas 'grogs pa thob par shog /rtag tu mthon po'i rigs su skye bar shog /nor dang 'bru yi mdzod rnams 'byor gyur cig /snyan dang grags dang gzugs dang kha dog gis/ /bskal pa du mar legs par brgyan par shog /bud med thams cad 
rtag tu phor gyur te/ /dpa' zhing rtul phod mkhas shing gsal bar shog /de kun rtag tu byang chub phyir spyod gyur/ /pha rol phyin pa drug la spyod par shog /phyogs bcu dag na rin chen shing dbang drung / /sangs rgyas bde bzhugs rin chen bai DUr+ya'i/ /khri la 
bzhugs pa dag ni mthong gyur cig /chos bstan pa yang de dag thos par shog /bdag gis sdig pa'i las rnams bsgrubs pa ni/ /srid pa nyam ngar sngon cad gang bsgrubs pa/ /sdig las gang dag mi 'dod 'bras thob pa/ /de dag thams cad ma lus zad gyur cig /
sems can gang dag srid par bcings gnas kun/ /'khor ba'i zhags pa'i thag pas dam bcings pa/ /shes rab lag gis bcings pa bkrol bar shog /sdug bsngal rnams las thar gyur thob gyur cig /sems can gang dag 'dzam bu gling 'di dang / /gang 
dag 'jig rten khams ni gzhan rnams na/ /bsod nams sna tshogs zab mo rnams byed pa/ /de dag kun la rjes su yi rang ngo / /lus dang ngag dang yid kyis bsgrubs pa yi/ /bdag gi rjes su yi rang bsod nams des/ /bdag ni smon grub 'bras bu yod par 
shog /byang chub rdul bral bla med thob gyur cig /gang dag rtag dang dri ma bral ba dang / /dri med yid kyis phyag 'tshal bstod pa dang / /yongs su bsngo ba brjod pa 'di yis ni/ /bskal pa drug cur ngan song spong bar 'gyur/ /tshigs su bcad pa brjod pa 'di dag 
</page>

 <page>
<ph>352</ph><p>089-176b</p>
gis/ /skyes pa bud med bram ze rgyal rigs las/ /thal sbyar 'dug ste rgyal ba gang bstod pa/ /tshe rabs kun du skye ba dran par 'gyur/ /yan lag dbang po kun gyis yan lag brgyan/ /bsod nams yon tan sna tshogs rnams dang ldan/ /mi dbang rgyal 
pos rtag tu de mchod de/ /de dang de dag tu ni de 'drar 'gyur/ /gang dag rna ba'i bu gar bshags pa 'di ni grags 'gyur ba/ /de dag sangs rgyas gcig gi gan nas dge ba byas ma yin/ /gnyis la ma yin bzhi la ma yin lnga min bcu la min/ /de ltar sangs rgyas 
stong gi gan nas dge ba byas pa yin/ /de'i tshe bcom ldan 'das kyis tshigs su bcad pa de dag gsan nas/ byang chub sems dpa' mdzes pa'i tog la 'di skad ces bka' stsal to/ /legs so legs so/ /rigs kyi bu khyod kyi rmi lam na/ gser gyi rnga las de bzhin 
gshegs pa'i yang dag pa'i yon tan bsngags pa dang / sdig pa bshags pa 'di dag gang gis thos pa de dag thams cad bsod nams kyi phung po rgya chen po dang ldan pa dang / skye bo mang po la phan pa dang / bde bas tshim par byed de/ sgrib pa thams cad byang bar 'gyur bar shes 
par gyis shig /'di lta bu'i spyod pa khyad par can dang ldan pa 'di dag ni/ thams cad kyang sngon 'das pa'i dus na/ de bzhin gshegs pa dag la bstod pa dang / smon lam rgya chen po btab pa'i rgyu dang / de bzhin gshegs pa'i byin gyi rlabs kyis de dag thos par gyur 
pa yin no zhes bka' stsal nas/ de nas 'khor 'dus pa de dag thams cad bcom ldan 'das kyis gsungs pa la mngon par bstod do/ /gser 'od dam pa mdo sde'i dbang po'i rgyal po las/ rmi lam na bshags pa'i le'u ste bzhi pa'o// //de nas bcom ldan 'das 
yang dag par rnam par dbye ba la bzhugs te/ shin tu zab mo mchog tu gyur pa'i ting nge 'dzin la snyoms par zhugs ma thag tu sku'i ba spu'i bu ga nas/ 'od zer kha dog rnam pa sna tshogs brgya stong tshad med pa byung bas/ sangs rgyas kyi zhing thams cad 'od de'i nang du snang bar 
</page>

 <page>
<ph>353</ph><p>089-177a</p>
gyur pa ni/ phyogs bcu'i gang gA'i klung gi bye ma snyed kyis kyang dpe dang tshad kyis bskrun par mi nus so/ /snyigs ma lnga'i 'jig rten gyi khams 'od zer des snang bar gyur pa'i sems can de dag mi dge ba bcu'i las kyi lam dang / mtshams med pa lnga 
byed pa dang / dkon mchog gsum la skur pa 'debs pa dang / bla ma dang gnyen pa la sri zhu chung ba dang / slob dpon dang / bram ze la bkur sti mi byed pa rnams/ sems can dmyal ba dang / dud 'gro dang / yi dgas kyi gnas su ltung bar 'gyur ba de dag gi 
gnas su 'od des reg ma thag tu bde ba so sor myong bar gyur to/ /gang gis 'od de mthong ba dang / 'od de'i mthus thams cad kyang bde zhing nyams dga' ba dang / kha dog dang dbyibs legs pa'i mchog thob pas/ mtshan phun sum tshogs pa dang / bsod nams dang / ye 
shes kyi tshogs kyi rgyan dang ldan pas/ de bzhin gshegs pa rnams mthong bar gyur to/ /de nas brgya byin lha'i dbang po lha'i tshogs mang po dang / gang gA'i lha mo la sogs te/ 'khor 'dus pa de dag ya mtshan du gyur pa'i 'od des bskul nas/ bcom ldan 'das ga la 
ba der song ste phyin nas/ bcom ldan 'das la lan gsum bskor ba byas te/ phyogs gcig tu 'khod do/ /de nas tshe dang ldan pa shA ri'i bu stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das 
ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ 
theg pa chen po la yang dag par zhugs pa'am/ sems can gzhan dag kyang rung ste/ bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas/ las kyi sgrib pa rnams ji ltar so sor bshags par bgyi/ de skad ces gsol pa 
</page>

 <page>
<ph>354</ph><p>089-177b</p>
dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu 'di la rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ theg pa 
chen po la yang dag par zhugs pa'am/ sems can gzhan dag kyang rung ste/ bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/ nyin lan gsum mtshan lan gsum du/ bla gos phrag pa gcig tu gzar nas/ pus 
mo g.yas pa'i lha nga sa la btsugs te/ thal mo sbyar nas tshig 'di skad du/ skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde ba'i slad du/ sangs rgyas 
bcom ldan 'das gang dag da lta na/ phyogs bcu'i 'jig rten na bla na med pa yang dag par rdzogs pa'i byang chub mngon par rdzogs par sangs rgyas nas/ chos kyi 'khor lo rab tu skor ba/ chos kyi 'khor lo rab tu ston pa/ chos kyi tshul rab tu 'dzin pa/ chos kyi sbyin pa 
rab tu mdzad pa/ chos kyi sgron ma rab tu 'bar bar mdzad pa/ chos kyi char rab tu 'bebs pa/ chos kyi rnga rab tu rdung ba/ chos kyi rnga bo che rab tu rdung ba/ chos kyi dung rab tu 'bud pa/ chos kyi srog shing rab tu sgreng ba/ sems can thams cad la chos kyi sbyin pas tshim 
par mdzad pa/ nyam bag tu spyod du 'jug pa'i sangs rgyas bcom ldan 'das de dag la bdag phyag 'tshal lo// //bam po gsum pa/ sangs rgyas bcom ldan 'das mchod pa'i gnas/ phyag bgyi ba'i gnas/ ri mo bgyi ba'i gnas/ mkhyen 
par gyur pa/ spyan du gyur pa/ dpang du gyur pa/ tshad mar gyur pa/ mkhyen pa dang ldan pa/ gzigs pa dang ldan pa de dag la/ bdag mgo dang / ngag dang yid kyis phyag 'tshal lo/ /thog ma dang tha ma ma mchis pa'i 'khor ba na 'khor ba'i tshe/ bdag 
</page>

 <page>
<ph>355</ph><p>089-178a</p>
'dod chags kyis gzir ba'am/ zhe sdang gis gzir ba'am/ gti mug gis gzir ba'i lus dang / ngag dang yid kyis las kyi sgrib pa gang mngon par 'dus bgyis pa/ sangs rgyas su ma 'tshal ba dang / chos su ma 'tshal ba dang / dge 
'dun du ma 'tshal ba dang / dge ba dang mi dge bar ma 'tshal ba dang / de bzhin gshegs pa la ngan sems kyis khrag phyung ba dang / chos spangs pa dang / dge 'dun gyi dbyen bgyis pa dang / dge slong dgra bcom pa bkum pa dang / pha ma bkum pa dang / lus 
kyi rnam pa gsum/ ngag gi rnam pa bzhi/ yid kyi rnam pa gsum ste/ mi dge ba bcu'i las kyi lam bgyis pa dang / bgyid du stsal ba dang / bgyid pa la rjes su yi rang ba dang / sems can kha cig la ngag rtsub po smras pa dang / skur pa btab pa dang / srang la g.yo 
bgyis pa dang / gzhal ba la g.yo bgyis pa dang / 'gro ba drug tu 'khor bar 'khor ba na/ pha ma mi dga' bar bgyis pa dang / gang zag gi'am/ mchod rten gyi'am/ dge 'dun gyi'am/ phyogs bzhi'i dge slong gi dge 'dun gyi nor brkus pa dang / ji ltar bslab 
pa'i gzhi bcas pa rnams kyi 'dul ba dang / 'gal bar bgyis pa dang / mkhan po dang / slob dpon gyis bsgo ba ma mnyan pa dang / nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ theg pa chen 
po la yang dag par zhugs pa'am/ de las gzhan pa'i sems can rnams la mi snyan pa bgyis pa dang / spyos pa dang / brdegs pa dang / de dag la tha ba dang / zhe sdang bskyed pa dang / phrag dog dang / ser sna las byung ba'i sems kyis/ sangs rgyas 
bcom ldan 'das rnams la tshig rtsub po smras pa dang / dam pa'i chos la chos ma lags zhes bgyis pa dang / chos ma lags pa la/ dam pa'i chos lags zhes bgyis pa de dag sangs rgyas bcom ldan 'das mkhyen par gyur pa/ spyan du gyur pa/ dpang du gyur 
</page>

 <page>
<ph>356</ph><p>089-178b</p>
pa/ tshad mar gyur pa/ mkhyen pa dang ldan pa/ gzigs pa dang ldan pa/ de dag gi spyan sngar so sor 'chags so/ /mthol lo mi 'chab bo/ /slan cad kyang mi bgyid do/ /bdag las kyi sgrib pa gang gis bsgribs te/ sems can dmyal ba dang / dud 'gro'i 
skye gnas dang / yi dgas kyi yul dang / lha ma yin gyi tshogs kyi nang du mchi bar 'gyur ba dang / sangs rgyas dang / chos dang / dge 'dun mnyes par bgyid par mi 'gyur ba dang / mi khom pa rnams su skye bar 'gyur ba'i las de lus 'di nyid la rnam par smin te/ 
gzhan du mi myong bar shog cig /de yang sangs rgyas bcom ldan 'das mkhyen par gyur pa/ spyan du gyur pa/ dpang du gyur pa/ tshad mar gyur pa/ mkhyen pa dang ldan pa/ gzigs pa dang ldan pa de dag gi spyan sngar so sor 'chags so/ /mthol lo mi 'chab po 
slan cad kyang mi bgyid do/ /ji ltar sngon gyi byang chub sems dpa' sems dpa' chen po de dag sngon byang chub kyi phyir spyod pa na/ las kyi sgrib pa rnams so sor bshags pa dang / ma bcabs pa de bzhin du bdag kyang las kyi sgrib pa rnams so sor 'chags so/ /mthol 
lo mi 'chab bo/ slan cad kyang mi bgyid do/ /ji ltar ma 'ongs pa'i dus kyi byang chub sems dpa' sems dpa' chen po de dag byang chub sems dpa'i spyad pa spyod pa na/ las kyi sgrib pa rnams so sor 'chags par 'gyur ba dang / mi 'chab par 'gyur ba de bzhin du/ 
bdag kyang las kyi sgrib pa rnams so sor 'chags so/ /mthol lo mi 'chab bo/ slan cad kyang mi bgyid do/ /ji ltar da ltar phyogs bcu'i 'jig rten na/ byang chub sems dpa' sems dpa' chen po dag byang chub kyi phyir spyod pa na/ las kyi sgrib pa rnams so 
sor 'chags pa dang / mi 'chab pa de bzhin du/ bdag kyang las kyi sgrib pa rnams so sor 'chags so/ /mthol lo mi 'chab bo/ /slan cad kyang mi bgyid do/ /ji ltar 'das pa dang / ma 'ongs pa dang / da ltar byung ba'i byang chub sems dpa' 
</page>

 <page>
<ph>357</ph><p>089-179a</p>
sems dpa' chen po dag byang chub sems dpa'i spyad pa spyod pa na/ las kyi sgrib pa rnams so sor bshags pa dang / so sor 'chags pa dang / so sor 'chags par 'gyur ba de bzhin du/ bdag kyang las kyi sgrib pa rnams so sor 'chags 
so/ /mthol lo mi 'chab bo/ slan cad kyang mi bgyid do/ /zhes brjod par bya'o/ /shA ri'i bu de lta bas na rigs kyi bu'am/ rigs kyi bu mo chos thams cad la sgrib pa med pa rnam par dag pa thob par 'dod pas/ 'di bzhin du las kyi sgrib pa rnams so sor 
bshags par bya'o/ /mi bcab par bya'o/ /phyin cad kyang mi bya'o/ /su rgyal rigs kyi rigs shing sA la chen po lta bu phyug pa nor che ba/ longs spyod che ba/ sa le sbram dang / nor dang / yo byad mang ba/ shin tu skyid pa/ bzhon pa chen po la zhon pa rnams 
kyi nang du skye bar 'dod pa des kyang 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /su bram ze'i rigs shing sA la chen po lta bu rnams dang / khyim bdag gi rigs shing sA la chen po lta bu phyug pa/ nor che ba/ 
longs spyod che ba/ sa le sbram dang / nor dang / yo byad mang ba/ shin tu skyid pa/ bzhon pa chen po la zhon pa rnams kyi nang du skye bar 'dod pa des kyang 'di bzhin du/ las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /
su rgyal chen bzhi'i ris kyi lha rnams kyi brtul zhugs dang / mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /su sum cu rtsa gsum pa'i lha rnams kyi brtul zhugs 
dang / mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /de bzhin du su 'thab bral dang / dga' ldan dang / 'phrul dga' dang / gzhan 'phrul dbang byed dang / /
</page>

 <page>
<ph>358</ph><p>089-179b</p>
tshangs ris dang / tshangs pa'i mdun na 'don dang / tshangs pa kun 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu 
che dang / sems can 'du shes med pa dang / gya nom snang ba dang / shin tu mthong ba dang / mi che ba dang / mi gdung ba dang / 'og min gyi lha rnams kyi brtul zhugs dang / mtshungs par skye bar 'dod pa des kyang 'di bzhin du las kyi sgrib pa rnams so sor bshags par 
bya'o/ /mi bcab par bya'o/ /phyin cad kyang mi bya'o/ /su gzugs med pa nam mkha' mtha' yas skye mched du nye bar 'gro ba rnams dang / rnam shes mtha' yas skye mched du nye bar 'gro ba rnams dang / ci yang med pa'i skye mched du nye bar 'gro ba rnams dang / 'du shes 
med 'du shes med min skye mched du nye bar 'gro ba'i lha rnams kyi brtul zhugs dang / mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /su rgyun du zhugs pa'i 'bras bu 
dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid mngon sum du byed par 'dod pa des kyang / 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /su rig pa 
gsum mam/ mngon par shes pa drug gam/ stobs rnams sam/ dbang po rnams sam/ nyan thos kyi pha rol tu phyin pa'am/ nyan thos dbang che bar grags pa'am/ rang byang chub mngon sum du bya bar 'dod pa des kyang 'di bzhin du las kyi sgrib pa rnams so 
sor bshags par bya'o/ /mi bcab par bya'o/ /phyin cad kyang mi bya'o/ /su thams cad mkhyen pa'i ye shes dang / rnam par dag pa'i ye shes dang / bsam gyis mi khyab pa'i ye shes dang / mtshungs pa med pa'i ye shes dang / yang dag par rdzogs 
</page>

 <page>
<ph>359</ph><p>089-180a</p>
pa'i sangs rgyas kyi ye shes mngon par bsgrub par 'dod pa des kyang 'di bzhin du las kyi sgrib pa rnams so sor bshags par bya'o/ /mi bcab par bya'o/ /phyin cad kyang mi bya'o/ /de ci'i phyir zhe na/ shA ri'i bu de bzhin gshegs pas 
chos thams cad ni rten cing 'brel par 'byung ba'o/ /zhes gsungs pa'i phyir te/ rgyu dang rkyen gzhan dang / gzhan gyis gzhan skye'o gzhan 'gog go/ /de la 'das pa'i chos gang yin pa de dag ni 'gags pa zad pa dang bral ba rnam par gyur pa ste/ de dag 
la yang las kyi sgrib pa cung zad kyang med do/ /de ltar na 'du byed gang yin pa rnams kyang med pa las byung ba ste/ de dag la yang las kyi sgrib pa cung zad kyang med do/ /de ci'i phyir zhe na/ shA ri'i bu de bzhin gshegs pas chos thams cad ni stong pa/ sems can 
med pa/ srog med pa/ gang zag med pa/ ma skyes pa/ ma 'gags pa/ 'dus ma byas pa/ zhes gsungs pa'i phyir ro/ /shA ri'i bu chos thams cad bdag las byung ba yang bdag kyang yod pa yin no/ /shA ri'i bu rigs kyi bu'am/ rigs kyi bu mo 
gang la la zhig 'di lta ste/ sems can med pa'i mtha'i chos kyi tshul 'di la 'jug pa 'di ni/ las kyi sgrib pa'i rgyun gcod pa zhes bya ba ste/ shA ri'i bu 'di ni so sor bshags pa'o/ /de nas yang bcom ldan 'das la/ tshe dang ldan pa shA ri'i bus 'di skad ces 
gsol to/ /bcom ldan 'das rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ theg pa chen po la yang dag par zhugs pa'am/ sems can gzhan dag 
kyang rung ste/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal bas/ ji ltar dge ba'i rtsa ba rnams la rjes su yi rang bar bgyi/ de skad ces gsol pa dang / bcom ldan 'das kyis tshe dang ldan pa shA ri'i bu la 'di 
</page>

 <page>
<ph>360</ph><p>089-180b</p>
skad ces bka' stsal to/ /shA ri'i bu 'di la rigs kyi bu'am/ rigs kyi bu mos/ nyin lan gsum/ mtshan lan gsum du/ bla gos phrag pa gcig tu gzar la/ pus mo g.yas pa'i lha nga sa la btsugs te/ thal mo sbyar nas tshig 'di skad du/
phyogs bcu'i 'jig rten na sems can gang su dag sbyin pa las byung ba'i bsod nams bgyi ba'i dngos po dang / tshul khrims las byung ba dang / bsgom pa las byung ba'i bsod nams bgyi ba'i dngos po mngon par 'dus bgyis pa de dag thams cad la yang rjes su yi rang 
ba'i mchog gis rjes su yi rang ngo / /rjes su yi rang ba dam pa dang / gtso bo dang / khyad par can dang / rab dang / phul dang / gya nom pa dang / bla ma dang / bla na med pa dang / ltag na med pa dang / mnyam pa med pa dang / mi mnyam pa dang / mnyam pas 
rjes su yi rang ngo / /phyogs bcu'i 'jig rten gyi khams na/ sems can gang su dag sbyin pa las byung ba'i bsod nams bgyi ba'i dngos po dang / tshul khrims las byung ba dang / bsgom pa las byung ba'i bsod nams bgyi ba'i dngos po mngon par 'du bgyid par 
'gyur ba/ de dag thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa dang / mnyam pa'i bar gyis rjes su yi rang ngo / /phyogs bcu'i 'jig rten na sems can gang su dag sbyin pa las byung ba'i bsod nams 
bgyi ba'i dngos po dang / tshul khrims las byung ba dang / bsgom pa las byung ba'i bsod nams bgyi ba'i dngos po mngon par 'du bgyid pa de dag thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa dang / mnyam 
pa'i bar gyis rjes su yi rang ngo / /byang chub sems dpa' gang dag da ltar na/ sems dang po bskyed pa de dag gi dang po byang chub tu sems bskyed pa dang ldan pa'i dge ba'i rtsa ba gang lags pa dang / byang chub sems dpa' bskal pa brgyas byung ba rnams kyi 
</page>

 <page>
<ph>361</ph><p>089-181a</p>
bsod nams kyi phung po gang lags pa dang / byang chub sems dpa' mi skye ba'i chos la bzod pa thob pa rnams kyi bsod nams kyi phung po gang lags pa dang / phyir mi ldog pa rnams kyi bsod nams kyi phung po gang lags pa dang / byang chub sems 
dpa' skye ba gcig gis thogs pa rnams kyi bsod nams kyi phung po gang lags pa de dag thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa dang / mnyam pa'i bar gyis rjes su yi rang ngo / /byang chub sems 
dpa' sems dpa' chen po de dag sngon byang chub sems dpa'i spyad pa spyod pa na/ pha rol tu phyin pa drug dang ldan pa'i dge ba'i rtsa ba mngon par 'dus bgyis pa gang lags pa de dag thams cad la yang rjes su yi rang ba'i mchog gis rjes su yi rang ngo / /rjes su yi rang ba dam pa 
dang / gtso bo dang / khyad par can dang / rab dang / phul dang / gya nom pa dang / bla ma dang / bla na med pa dang / ltag na med pa dang / mnyam pa med pa dang / mi mnyam pa dang / mnyam pas rjes su yi rang ngo / /ma 'ongs pa'i dus kyi byang chub sems dpa' sems 
dpa' chen po de dag byang chub kyi phyir spyad pa spyod pa na/ pha rol tu phyin pa drug dang ldan pa'i bsod nams kyi phung po mngon par 'du bgyid par 'gyur ba gang lags pa/ de dag thams cad la yang rjes su yi rang ba'i mchog gis rjes su yi rang ngo / /rjes su yi rang ba dam pa dang / 
gtso bo dang / khyad par can dang / rab dang / phul dang / gya nom pa dang / bla ma dang / bla na med pa dang / ltag na med pa dang / mnyam pa med pa dang / mi mnyam pa dang / mnyam pas rjes su yi rang ngo / /byang chub sems dpa' sems dpa' chen po gang dag da 
ltar phyogs bcu'i 'jig rten na byang chub kyi phyir spyod pa na de dag pha rol tu phyin pa drug dang ldan pa'i bsod nams kyi phung po mngon par 'du bgyid pa gang lags pa de dag thams cad la yang rjes su yi rang ba'i mchog gis rjes su yi rang ngo / /rjes su yi rang ba dam pa dang / gtso 
</page>

 <page>
<ph>362</ph><p>089-181b</p>
bo dang / khyad par can dang / rab dang / phul dang / gya nom pa dang / bla ma dang / bla na med pa dang / ltag na med pa dang / mnyam pa med pa dang / mi mnyam pa dang / mnyam pas rjes su yi rang ngo / /skye bo mang po la sman pa dang / skye bo mang po la bde ba dang / 'jig 
rten la thugs brtse ba dang / skye bo phal po che dang / lha dang / mi rnams kyi don dang / sman pa dang bde ba'i slad du/ sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis/ bla na med pa yang dag par rdzogs pa'i byang chub tu mngon 
par rdzogs par sangs rgyas nas/ chos kyi 'khor lo rab tu bskor ba/ chos kyi 'khor lo rab tu bstan pa/ chos kyi tshul rab tu bzung ba/ chos kyi char rab tu phab pa/ chos kyi char rab tu btang ba/ chos kyi rnga rab tu brdungs pa/ chos kyi rnga bo che brdungs pa/ 
chos kyi dung bus pa/ chos kyi srog shing bsgreng ba/ chos kyi sgron ma 'bar bar mdzad pa/ sems can thams cad la chos kyi sbyin pas tshim par mdzad pa nyam bag tu spyod du 'dzud pa gang lags pa dang / de la nyan thos kyi theg pa pa'am/ rang sangs rgyas kyi theg pa 
pa'am/ byang chub sems dpa'i theg pa pa'am/ de las gzhan pa'i sems can rnams kyis dge ba'i rtsa ba bskyed pa gang lags pa/ de dag thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa dang / mnyam 
pa'i bar gyis rjes su yi rang ngo / /skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang / mi rnams kyi don dang / sman pa dang / bde ba'i slad du/ ma 'ongs pa'i dus kyi sangs rgyas bcom 
ldan 'das/ de dag bla na med pa yang dag par rdzogs pa'i byang chub tu mngon par rdzogs par sangs rgyas nas/ chos kyi 'khor lo bskor bar 'gyur ba'i bar dag gang lags pa dang / de la nyan thos kyi theg pa pa'am/ rang sangs rgyas kyi theg pa pa'am/ byang 
</page>

 <page>
<ph>363</ph><p>089-182a</p>
chub sems dpa'i theg pa pa'am/ de las gzhan pa'i sems can de dag dge ba'i rtsa ba bskyed par 'gyur ba gang lags pa/ de dag thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa 
dang / mnyam pa'i bar gyis rjes su yi rang ngo / /skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang / mi rnams kyi don dang / sman pa dang / bde ba'i slad du/ da ltar phyogs bcu'i 
'jig rten na/ sangs rgyas bcom ldan 'das rnams bla na med pa yang dag par rdzogs pa'i byang chub mngon par rdzogs par sangs rgyas nas/ chos kyi 'khor lo rab tu bskor ba/ chos kyi 'khor lo rab tu ston pa/ chos kyi tshul rab tu 'dzin pa/ chos kyi char rab 
tu 'bebs pa/ chos kyi char rab tu gtong ba/ chos kyi sbyin pa mdzad pa/ chos kyi sgron ma 'bar bar mdzad pa/ chos kyi rnga brdung ba/ chos kyi rnga bo che brdung ba/ chos kyi dung 'bud pa/ chos kyi srog shing sgreng ba/ sems can thams cad la chos kyi sbyin pas tshim par 
mdzad pa/ nyam bag tu spyod du 'dzud pa gang lags pa dang / de la nyan thos kyi theg pa pa'am/ rang sangs rgyas kyi theg pa pa'am/ byang chub sems dpa'i theg pa pa'am/ de las gzhan pa'i sems can de dag dge ba'i rtsa ba bskyed pa gang lags pa/ de dag 
thams cad la yang rjes su yi rang ba'i mchog gis rjes su yi rang ba nas/ rjes su yi rang ba mi mnyam pa dang / mnyam pa'i bar gyis rjes su yi rang ngo zhes brjod par bya'o/ /shA ri'i bu 'di ni rjes su yi rang ba'i bsod nams kyi phung po'o/ /rigs kyi bu'am/ rigs 
kyi bu mo rjes su yi rang ba'i bsod nams kyi phung po 'dis rjes su yi rang na/ bsod nams kyi phung po mang po grangs med dpag tu med pa skyed do/ /shA ri'i bu stong gsum gyi stong chen po'i 'jig rten gyi khams kyi sems can nas/ 'jig rten gyi khams gang gA'i klung gi bye ma 
</page>

 <page>
<ph>364</ph><p>089-182b</p>
snyed kyi sems can ji snyed pa de dag thams cad dgra bcom pa/ zag pa zad par gyur la/ rigs kyi bu'am/ rigs kyi bu mo gang la la zhig gis de dag la ji srid 'tsho'i bar du/ gos dang / zas dang / na ba'i gsos sman dang / yo byad rnams kyis bsnyen 
bkur byas pa bas/ gang zhig rjes su yi rang ba 'dis rjes su yi rang na/ de ni de bas bsod nams ches mang du grangs med dpag tu med pa skyed do/ /shA ri'i bu de lta bas na rigs kyi bu'am/ rigs kyi bu mo bla na med pa yang dag par rdzogs pa'i byang chub mngon par rdzogs 
par 'tshang rgya bar 'dod pas/ rjes su yi rang ba 'dis rjes su yi rang bar bya'o/ /bud med skyes pa'i lus kyi dbang po thob par 'dod cing / bud med kyi dbang po brje bar 'dod pas kyang rjes su yi rang ba 'dis rjes su yi rang bar bya'o/ /de skad ces bka' stsal pa dang / 
bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das ma 'ongs pa'i byang chub sems dpa' sems dpa' chen po rnams la snang ba bgyis par 'gyur ba dang / da ltar byung ba'i byang chub sems dpa' rnams mos pa skyed par 'gyur ba'i 
bskul ba'i phung po yang bshad du gsol/ de skad ces gsol ba dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu 'di la rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang 
sangs rgyas kyi theg pa la yang dag par zhugs pa'am/ theg pa chen po la yang dag par zhugs pa'am/ sems can gzhan dag kyang rung ste/ bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/ nyin lan gsum mtshan 
lan gsum du/ bla gos phrag pa gcig tu gzar la/ pus mo g.yas pa'i lha nga sa la btsugs te/ thal mo sbyar nas tshig 'di skad du/ sangs rgyas bcom ldan 'das gang dag da lta na/ phyogs bcu'i 'jig rten gyi khams na/ bla na med pa yang dag par rdzogs 
</page>

 <page>
<ph>365</ph><p>089-183a</p>
pa'i byang chub mngon par rdzogs par sangs rgyas pa de dag la phyag 'tshal lo/ /sangs rgyas bcom ldan 'das de dag la phyag 'tshal nas/ chos kyi 'khor lo rab tu bskor bar bskul gyis/ sangs rgyas bcom ldan 'das de dag gis skye bo 
mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde ba'i slad du/ chos kyi 'khor lo rab tu bskor du gsol/ chos kyi 'khor lo rab tu bstan du 
gsol/ chos kyi tshul rab tu gzung du gsol/ chos kyi sbyin pa mdzad du gsol/ chos kyi sgron ma 'bar bar mdzad du gsol/ chos kyi char dbab tu gsol/ chos kyi char gtang du gsol/ chos kyi rnga brdung du gsol/ chos kyi rnga bo che brdung du gsol/ 
chos kyi dung 'bud du gsol/ chos kyi srog shing bsgreng du gsol zhes brjod par bya'o/ /shA ri'i bu gzhan yang rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ theg 
pa chen po la yang dag par zhugs pa'am/ sems can gzhan dag kyang rung ste/ nyin lan gsum/ mtshan lan gsum du/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar nas tshig 'di skad du/ sangs rgyas 
bcom ldan 'das gang dag da lta na phyogs bcu'i 'jig rten gyi khams na sku tshe'i 'du byed btang ba'i sangs rgyas bcom ldan 'das de dag la phyag 'tshal lo/ /sangs rgyas bcom ldan 'das de dag la phyag 'tshal nas/ gsol ba 'debs kyis/ sangs rgyas bcom 
ldan 'das de dag skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde ba'i slad du/ chos kyi 'khor lo ni rab tu bskor/ chos kyi sgron ma ni rab tu 'bar bar 
</page>

 <page>
<ph>366</ph><p>089-183b</p>
mdzad/ chos kyi char ni rab tu 'bebs/ chos kyi char ni rab tu gtong / chos kyi rnga ni rab tu rdung / chos kyi rnga bo che ni rab tu rdung / chos kyi dung ni rab tu 'bud/ chos kyi srog shing ni sgreng / chos kyi sgron ma ni mched par mdzad/ sems can thams cad la chos 
kyi sbyin pas ni tshim par mdzad/ nyam bag tu spyod du 'dzud cing re zhig bzhugs su gsol/ gsol ba btab pa'i phung po 'di yang / bla na med pa yang dag par rdzogs pa'i byang chub tu yongs su bsngos te/ ji ltar bla na med pa yang dag par rdzogs pa'i byang chub 
tu yongs su bsngo ba de bzhin du 'di yongs su bsngo'o zhes brjod par bya'o/ /shA ri'i bu 'di ni gsol ba gdab pa'i phung po ste/ rigs kyi bu'am rigs kyi bu mo gsol ba gdab pa'i phung po 'dis gsol ba 'debs na/ bsod nams mang po grangs med dpag tu med pa skyed do/ /shA 
ri'i bu rigs kyi bu'am/ rigs kyi bu mo gang la la zhig gis stong gsum gyi stong chen po'i 'jig rten gyi khams ji snyed pa de dag rin po che sna bdun gyis bkang ste/ de bzhin gshegs pa rnams la dbul ba phul ba bas/ gang gis de bzhin gshegs pa de dag la/ chos 
kyi 'khor lo bskor bar bskul na/ de ni de bas bsod nams ches mang du grangs med dpag tu med pa skyed do/ /shA ri'i bu stong gsum gyi stong chen po'i 'jig rten gyi khams lta zhog ste/ shA ri'i bu 'jig rten gyi khams gang gA'i klung gi bye ma snyed dang mnyam pa ji snyed pa de 
dag rigs kyi bu'am/ rigs kyi bu mo gang la la zhig gis rin po che sna bdun gyis bkang ste/ de bzhin gshegs pa rnams la dbul ba phul ba bas/ gang gis de bzhin gshegs pa de dag la gsol ba btab na/ de ni de bas bsod nams ches mang du grangs 
med dpag tu med pa skyed do/ /de ci'i phyir zhe na/ shA ri'i bu ngas sngon byang chub sems dpa'i spyad pa spyod pa na/ de bzhin gshegs pa rnams la chos kyi 'khor lo bskor bar gsol ba btab ste/ dge ba'i rtsa ba des na nga la lha'i dbang po brgya byin dang / mi 
</page>

 <page>
<ph>367</ph><p>089-184a</p>
mjed kyi bdag po tshangs pas/ bcom ldan 'das skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde ba'i slad du/ chos kyi 
'khor lo rab tu bskor bar gsol zhes chos kyi 'khor lo rab tu bskor bar gsol ba btab bo/ /shA ri'i bu ngas sngon byang chub kyi phyir spyad pa spyod pa na/ de bzhin gshegs pa rnams la ring du bzhugs par gsol te/ dge ba'i rtsa ba des ni nga mi 'jigs pa bzhi 
dang / de bzhin gshegs pa'i stobs bcu dang / sangs rgyas kyi chos ma 'dres pa bcwa brgyad dang / so so yang dag par rig pa bzhi dang / byams pa chen po dang / snying rje chen po dang / yongs su mya ngan las 'das pa thob ste/ nga'i dam pa'i chos kyang yun 
ring du gnas par 'gyur ro/ /de skad ces bka' stsal pa dang / bcom ldan 'das la tshe dang ldan pa shA ri'i bus yang 'di skad ces gsol to/ /bcom ldan 'das rigs kyi bu'am/ rigs kyi bu mo nyan thos kyi theg pa la yang dag par zhugs pa'am/ rang sangs 
rgyas kyi theg pa la yang dag par zhugs pa'am/ theg pa chen po la yang dag par zhugs pa'am/ sems can gzhan dag kyang rung ste/ bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas/ thams cad mkhyen pa nyid du 
'gyur bar bgyi ba'i slad du/ dge ba'i rtsa ba rnams ji ltar yongs su bsngo bar bgyi/ de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu 'di la rigs kyi bu'am/ rigs kyi bu mo nyan thos kyi 
theg pa la yang dag par zhugs pa'am/ rang sangs rgyas kyi theg pa la yang dag par zhugs pa'am/ theg pa chen po la yang dag par zhugs pa'am/ sems can gzhan dag kyang rung ste/ bla na med pa yang dag par rdzogs pa'i byang chub mngon par rdzogs par 
</page>

 <page>
<ph>368</ph><p>089-184b</p>
'tshang rgya bar 'dod pas/ nyin lan gsum/ mtshan lan gsum du tshig 'di skad ces/ thog ma dang tha ma ma mchis pa'i 'khor ba na 'khor ba'i tshe/ bdag gis dge ba'i rtsa ba mngon par 'dus bgyis par gyur pa/ sangs rgyas sam/ chos sam/ dge 
'dun nam/ gang zag gam/ tha na dud 'gro'i skye gnas su song ba rnams sam/ sems can gzhan dag la yang rung ste/ zan changs gcig tsam stsal bar gyur pa dang / 'chags pa gang lags pa dang / gsol ba gdab pa gang lags pa dang / skyabs su 
mchi ba gang lags pa dang / bslab pa'i gzhi dang ldan pa'i dge ba'i rtsa ba gang lags pa dang / so sor 'chags pa dang ldan pa'i dge ba'i rtsa ba gang lags pa dang / rjes su yi rang ba dang ldan pa'i bsod nams bgyi ba'i dngos po gang lags pa dang / gsol ba gdab 
pa dang ldan pa'i dge ba'i rtsa ba gang lags pa de dag thams cad gcig tu bsdus/ gzhal bzlums te sems dul zhing rnam par grol ba dang / gzung ba ma mchis pas/ sems can thams cad la stsal to/ /ji ltar dge ba'i rtsa ba rnams sems can thams cad la 
gtang bar bgyi ba/ sangs rgyas bcom ldan 'das rnams kyis/ sangs rgyas kyi ye shes chags pa mi mnga' bas/ ji ltar mkhyen pa de lta bus/ bdag gis dge ba'i rtsa ba de btang ste/ sems can thams cad lag na rin po che dang ldan par gyur cig /nam 
mkha'i mdzod dang / longs spyod zad mi shes pa dang / bsod nams zad mi shes pa dang / chos zad mi shes pa dang / ye shes zad mi shes pa dang / spobs pa zad mi shes pa dang / bla na med pa yang dag par rdzogs pa'i byang chub mngon par rdzogs par byang chub 
pa dang / thams cad mkhyen pa'i ye shes thob par gyur cig /bdag gis dge ba'i rtsa ba 'di sems can thams cad la stsal ba las byung ba'i bsod nams gang yin pa de dag thams cad gcig tu bsdus/ gzhal bzlums te/ bla na med pa yang dag par rdzogs 
</page>

 <page>
<ph>369</ph><p>089-185a</p>
pa'i byang chub tu yongs su bsngo'o/ /dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /thams cad mkhyen pa'i ye shes kyang thob par gyur 
cig /ji ltar sngon gyi byang chub sems dpa' sems dpa' chen po de dag gis byang chub kyi phyir spyod pa na/ de thams cad mkhyen pa nyid du 'gyur bar bgyi ba'i slad du/ dge ba'i rtsa ba rnams yongs su bsngos pa de bzhin du/ bdag gis kyang thams cad mkhyen 
pa nyid du 'gyur bar bgyi ba'i slad du/ dge ba'i rtsa ba rnams yongs su bsngo'o/ /dge ba'i rtsa ba 'dis bdag dang / sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /thams cad mkhyen pa'i 
ye shes kyang thob par gyur cig /ji ltar ma 'ongs pa'i dus kyi byang chub sems dpa' sems dpa' chen po de dag byang chub kyi phyir spyod pa na/ thams cad mkhyen pa nyid du 'gyur bar bgyi ba'i slad du/ dge ba'i rtsa ba rnams yongs su bsngo bar 'gyur ba de bzhin du 
bdag gis kyang thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo'o/ /dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /
thams cad mkhyen pa'i ye shes kyang thob par gyur cig /ji ltar de lta na da ltar byung ba'i byang chub sems dpa' sems dpa' chen po de dag byang chub kyi phyir spyod pa na/ thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo ba de 
bzhin du/ bdag gis kyang thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo'o/ /dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub tu mngon par rdzogs par 'tshang rgya bar 
</page>

 <page>
<ph>370</ph><p>089-185b</p>
gyur cig /thams cad mkhyen pa'i ye shes kyang thob par gyur cig /ji ltar bcom ldan 'das de bzhin gshegs pa shAkya thub pa des byang chub kyi snying po la bzhugs te/ sangs rgyas kyi ting nge 'dzin bsam gyis mi khyab pa/ dri ma med pa/ shin tu dkar ba 
la bzhugs nas/ bdud sdig can bcom ste/ shes par bgyi ba dang / blta bar bgyi ba dang / rtog par bgyi ba dang / mngon par rdzogs par byang chub par bgyi ba gang ci yang rung ste/ de thams cad nam gyi tho rangs skya rengs 'char kar skad cig 
gcig dang ldan pa'i shes rab kyis bdud rtsi brnyes te/ 'chi ba med par 'gro ba'i lam mngon par rdzogs par sangs rgyas pa de bzhin du/ bdag dang sems can thams cad kyang bla na med pa yang dag par rdzogs pa'i byang chub mngon par rdzogs par 'tshang rgya bar gyur 
cig /thams cad mkhyen pa'i ye shes kyang thob par gyur cig /ji ltar bcom ldan 'das de bzhin gshegs pa 'od dpag med dang / 'od mchog dang / 'od dge dang / bsod nams 'od dang / mi 'khrugs pa dang / seng ge dang / 'od zer brgya pa dang / 
'od zer mtho ba dang / 'od kyi dra ba can dang / rin chen 'od 'phro dang / 'od 'bar dang / snang ba'i rgyal po dang / shin tu brgyan dang / rin chen tog dang / chos kyi rgyal mtshan dang / yan lag mchog ces bya ba'i de bzhin gshegs pa dgra bcom pa yang dag 
par rdzogs pa'i sangs rgyas de dag dang / sangs rgyas bcom ldan 'das gzhan dag gis bla na med pa yang dag par rdzogs pa'i byang chub mngon par rdzogs par sangs rgyas nas/ ji tsam du skye bo mang po la sman pa dang / skye bo mang po la bde ba dang / 'jig rten la 
thugs brtse ba dang / skye bo phal po che dang / lha dang mi rnams kyi don dang / sman pa dang bde ba'i slad du/ chos kyi 'khor lo rab tu bskor ba de bzhin du/ bdag dang sems can thams cad kyang / bla na med pa yang dag par rdzogs pa'i byang chub mngon par 
</page>

 <page>
<ph>371</ph><p>089-186a</p>
rdzogs par sangs rgyas nas/ skye bo mang po la sman pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / sman pa dang / bde ba'i slad du/ chos kyi 'khor 
lo rab tu bskor bar shog cig ces brjod par bya'o/ /shA ri'i bu 'di ni yongs su bsngo ba'i phung po ste/ bsod nams kyi phung po snga mas yongs su bsngo ba'i phung po 'di'i brgya'i char yang nye bar mi 'gro ba nas/ dpe'i bar du yang mi bzod do/ /shA ri'i bu rigs 
kyi bu'am/ rigs kyi bu mo gang la la zhig mdo 'di len tam/ kun chub par byed dam/ 'dzin tam/ klog gam/ gzhan dag la yang rgya cher yang dag par rab tu ston na/ de ni bsod nams kyi phung po de bas ches mang du grangs med dpag tu med pa skyed do/ /
shA ri'i bu stong gsum gyi stong chen po'i 'jig rten gyi khams kyi sems can ji snyed yod pa de dag thams cad snga phyi med par mi'i lus thob par gyur la/ snga phyi med par mi'i lus thob nas kyang / rang byang chub thob par gyur te/ de dag la rigs kyi bu'am/ rigs 
kyi bu mo gang la la zhig gis bsti stang dang / phu dud du bya ba'i phyir/ gos dang / zas dang / mal cha dang / na ba'i gsos sman dang / yo byad rnams kyis ji srid 'tsho'i bar du bsnyen bkur byas te/ rim gro bya ba la lan cig tsam yang rin po che'i phung po ri rab tsam gyi rin 
po che rnams yongs su zad par byas la/ yongs su mya ngan las 'das nas kyang / de dag gi mchod rten rin po che sna bdun te/ gser dang / dngul dang / mu tig dang / bai DUr+ya dang / shel dang / spug dang / mu tig dmar po las 'phang du dpag tshad bcu pa 
byas te/ de dag la gdugs dang / rgyal mtshan dang / ba dan dang / ba dan phra mo rnams kyis mchod pa byas na/ shA ri'i bu 'di ji snyam du sems/ rigs kyi bu'am/ rigs kyi bu mo gzhi de las bsod nams mang du skyed dam/ gsol pa/ bcom ldan 
</page>

 <page>
<ph>372</ph><p>089-186b</p>
'das mang lags so/ /bde bar gshegs pa mang lags so/ /bka' stsal pa/ shA ri'i bu rigs kyi bu'am/ rigs kyi bu mo gang mdo 'di 'dzin tam/ kun chub par byed dam/ 'don par byed dam/ klog gam/ skye bo mang po la yang dag par rab tu ston 
tam/ bla na med pa yang dag par rdzogs pa'i byang chub tu smon lam 'debs na/ de ni de bas bsod nams ches mang du skyed do/ /bsod nams kyi phung po snga mas bsod nams kyi phung po 'di'i brgya'i char yang nye bar mi 'gro ba nas/ dpe'i bar du yang mi bzod do/ /
de ci'i phyir zhe na/ shA ri'i bu 'di ltar rigs kyi bu'am/ rigs kyi bu mo bsgrub pa 'di la gnas nas/ phyogs bcu'i 'jig rten gyi khams kyi sangs rgyas bcom ldan 'das rnams la chos kyi 'khor lo bskor bar bskul ba'i phyir ro/ /shA ri'i bu sbyin pa rnams kyi 
nang na 'di lta ste/ chos kyi sbyin pa mchog ces ngas bshad do/ /de nas 'khor de las srog chags khri stan las langs te/ so so nas bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal 
mo sbyar ba btud nas/ bcom ldan 'das la 'di skad ces gsol to/ /bcom ldan 'das bdag cag gis mdo 'di gzung bar bgyi'o/ /gzhan dag la yang rgya cher yang dag par bstan par bgyi'o/ /bsgrub pa la gnas par bgyi'o/ /de ci'i slad du zhe na/ bcom ldan 'das bdag cag ni dge ba'i 
chos de lta bu dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing don du gnyer ba lags so/ /de nas lha'i dbang po brgya byin gyis bcom ldan 'das dang / chos kyi rnam grangs 'di la lha'i me tog man dA ra bas mngon 
par gtor to/ /mngon par gtor nas kyang / tshig 'di skad ces/ bcom ldan 'das chos kyi rnam grangs 'di ni/ byang chub sems dpa' rnams kyi dge ba'i rtsa ba bskrun pa dang / las kyi sgrib pa rgyun gcod pa'i gces spras bgyid pa lags so/ /bcom 
</page>

 <page>
<ph>373</ph><p>089-187a</p>
ldan 'das kyis bka' stsal pa/ de de bzhin no/ /kau shi ka de de bzhin te/ de ci'i phyir zhe na/ lha'i dbang po ngas mngon par shes te/ 'di nas bskal pa grangs med pa'i yang ches grangs med par gyur pa na/ de bzhin gshegs pa dgra 
bcom pa yang dag par rdzogs pa'i sangs rgyas 'od zer gyi phung po chen po zhes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom 
ldan 'das 'jig rten du byung ngo / /lha'i dbang po de bzhin gshegs pa dgra bcom pa yang dag par rdzogs pa'i sangs rgyas 'od zer gyi phung po chen po de'i sku tshe'i tshad ni lo bye ba phrag drug cu thub par gyur to/ /de'i nyan thos thog mar 'dus pa ni/ bye ba phrag 'bum 
yod de/ thams cad kyang dgra bcom pa/ zag pa zad pa sha stag go/ /de'i nyan thos 'dus pa gnyis pa ni bye ba brgya stong phrag dgu bcu rtsa brgyad yod de/ thams cad kyang dgra bcom pa/ zag pa zad pa sha stag go/ /de'i nyan thos 'dus pa gsum pa ni bye ba brgya stong 
phrag dgu bcu rtsa dgu yod de/ thams cad kyang dgra bcom pa/ zag pa zad pa sha stag go/ /lha'i dbang po de nas de bzhin gshegs pa dgra bcom pa yang dag par rdzogs pa'i sangs rgyas 'od zer gyi phung po chen po de lha dang bcas pa'i 'jig rten dang / tshangs pa dang 
bcas pa dang / dge sbyong dang bram zer bcas pa'i skye dgu'i don gyi phyir rgyu'o/ /lha'i dbang po de'i tshe/ bud med gang gA'i lha mo zhes bya ba zhig 'khor 'dus pa de nyid kyi nang du 'dus par gyur te/ 'dug pa des chos kyi rnam grangs 'di bcom ldan 'das de bzhin gshegs 
pa 'od zer gyi phung po chen po las mngon sum du bzung / kun chub par byas/ blangs nas skye bo mang po la yang dag par bstan te/ bla na med pa yang dag par rdzogs pa'i byang chub la yang dag par zhugs par gyur to/ /de de nas shi 'phos nas bud med kyi lus spangs te/ 
</page>

 <page>
<ph>374</ph><p>089-187b</p>
skyes pa'i dbang po thob nas/ rtag par rgyun du lha dang mi rnams kyi nang du skyes te/ lan brgyad khri bzhi stong du 'khor los sgyur ba'i rgyal po byas nas/ de bzhin gshegs pa rin chen 'od 'phro zhes bya bar gyur to/ /kau shi ka 'di nas shar phyogs na sangs rgyas kyi zhing bye 
ba stong phrag brgya na chos ston te ngas da lta na yang mthong ngo / /kau shi ka su dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro de'i ming thos pa de dag thams cad yongs su mya ngan las 'das pa nges par 'gyur ro/ /
bud med gang la la zhig gis de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro de'i ming thos sam 'chi kar yang mngon sum du byed na de nyid de'i bud med kyi lus kyi tha ma yin no/ /rigs kyi bu gser 'od dam pa mdo sde'i dbang po 'di'i phan 
yon rnam pa sna tshogs 'byung bar 'gyur te/ byang chub kyi dge ba'i chos rnams yongs su rgyas par 'gyur ba dang / las kyi sgrib pa'i rgyun thams cad gcod par 'gyur ro/ /yang dge slong ngam/ dge slong ma'am/ dge bsnyen nam/ dge bsnyen ma gang la la zhig 
gis gser 'od dam pa mdo sde'i dbang po 'di 'chad cing ston pa'i gnas dang / yul 'khor der phan yon rnam pa 'di bzhi 'byung bar 'gyur ro/ /bzhi gang zhe na/ yul de'i rgyal po nad med cing gnod pa thams cad dang bral bar 'gyur ba dang / tshe ring zhing bar chad 
mi 'byung ba dang / dgra dang pha rol gyi dmag tshogs kyis 'joms par mi 'gyur ba dang / bde bar longs spyod cing dam pa'i chos yongs su rgyas par byed pa de ni/ mi'i rgyal po de la brgya byin dang / tshangs pa dang / 'jig rten skyong ba bzhi dang / gnod sbyin gyi bdag 
po la sogs pas yongs su bsrungs pa'i phyir ro/ /de nas bcom ldan 'das kyis lha'i 'khor de dag la rigs kyi bu dag /de de lta yin nam zhes bka' stsal pa dang / de nas brgya byin dang / tshangs pa la sogs pa tshad med pa'i 'khor de dag gis so so nas tshig 
</page>

 <page>
<ph>375</ph><p>089-188a</p>
'di skad ces gsol to/ /de de lta lags so/ /bcom ldan 'das yul 'khor gang du mdo sde'i dbang po 'di klog cing 'don pa dang / ston pa de'i rgyal po dang / yul 'khor der mchis te/ de la bdag cag gis rtag tu bsrung ba dang / lhan 
cig gnas par bgyis te/ rgyal po de'i phas kyi dgra dang / gnod pa dang / bar chad dang / nad dang / mya ngan la sogs pa thams cad ma mchis par bgyi'o/ /tshe ring ba dang / bde ba dang / bkra shis su ldan zhing bsam pa thams cad 'grub pas/ rtag par sems 
dga' bar yang bgyi'o/ /rgyal po'i 'khor de'i dmag rnams kyang dpa' zhing rtul phod par bgyi'o/ /de skad ces gsol pa dang / bcom ldan 'das kyis legs so zhes bka' stsal te/ legs so legs so/ /rigs kyi bu dag ji skad smras pa de bzhin du sgrubs shig 
dang / rgyal po de chos bzhin du spyod pas/ de'i 'bangs rnams kyang rgyal po bzhin chos bzhin spyod par 'gyur ro/ /de la khyed kyi mthu dang kha dog phun sum tshogs pas bstang zhing phan pa dam pas gnas dang / 'khor la sogs pa 'od can du gyis shig /de nas brgya byin 
dang / tshangs pa la sogs pas kyang bcom ldan 'das kyis ji skad bka' stsal pa bzhin du bgyi'o zhes gsol to/ /de nas yang bcom ldan 'das kyis bka' stsal pa/ gang mdo sde'i dbang po 'di ston pa dang / rgyas par byed pa'i gnas dang / yul der rgyal po'i 
blon po rnams la phan yon rnam pa 'di bzhi 'byung bar 'gyur te/ bzhi gang zhe na/ gcig la gcig gus shing / mdza' ba'i sems su 'gyur ba dang / rtag tu rgyal pos gnang zhing / dge sbyong dang / bram ze dang / rgyal phran la sogs pas btsun par 'dzin pa 
dang / dam pa'i chos don du gnyer zhing khe dang grags pa mi tshol bas grags pa chen po phyogs su rgyas shing kun gyis bstod pa dang / tshe ring zhing bde bar longs spyod pa ste/ bzhi po de dag go/ /gzhan yang dam pa'i chos 'di ston pa'i yul de'i dge sbyong dang / bram ze rnams 
</page>

 <page>
<ph>376</ph><p>089-188b</p>
la phan yon 'di bzhi 'byung ste/ bzhi gang zhe na/ gos dang / bsod snyoms dang / mal cha dang / sman la sogs pas phongs par mi 'gyur ba dang / de dag kun kyang klog pa dang / 'don pa'i bsam pas sems bde bar 'gyur ba dang / ri dang nags tshal la sogs 
par gnas pas bde bar gnas par 'gyur ba dang / gang brnag par bya ba'i bsam pa de yongs su rdzogs par 'gyur ba dang bzhi po de dag go/ /gzhan yang mdo 'di 'don pa'i yul de'i skye bo de dag nad med cing bde ba 'phel ba dang / nor dang yo byad dang / rin po che la 
sogs pa bsgrub pa myur du 'grub cing / bsod nams 'phel ba la sogs te/ phan yon rnam pa de dag dang ldan par 'gyur ro/ /de nas brgya byin dang / tshangs pa dang / rgyal po chen po bzhi la sogs pa'i 'khor de dag gis 'di skad ces gsol to/ /bcom ldan 
'das don zab mo ston pa'i mdo sde 'di ji srid 'jig rten na gnas kyi bar du byang chub kyi phyogs kyi chos sum cu rtsa bdun gyi chos rnams kyang gnas par 'gyur ro/ /mdo sde 'di nam mi bzhugs par gyur pa'i dus der/ dam pa'i chos rnams kyang med par 'gyur ro zhes gsol 
pa dang / bcom ldan 'das kyis bka' stsal pa/ de de lta'o/ /rigs kyi bu dag de lta bas na khyod kyis gser 'od dam pa'i mdo 'di las tha na tshig gcig gam/ tshigs su bcad pa gcig gam/ le'u gcig gam/ sde tshang bar yang rung ste/ yang dag par gdon par 
bya/ gzung bar bya/ bsam par bya/ yongs su bsgrub par bya'o/ /sems can mang po'i yun gyi don dang / phan pa dang / bde ba'i phyir kun la ston cing rgyas par byed na/ de bsod nams kyi phung po tshad med pa dang ldan par 'gyur ro/ /zhes bka' stsal pa dang / 
bcom ldan 'das kyis gsungs pa la mngon par bstod do/ /gser 'od dam pa mdo sde'i dbang po'i rgyal po las/ las kyi sgrib pa rgyun gcod pa zhes bya ba'i le'u ste lnga pa'o// //bam po bzhi pa/ de nas byang chub sems dpa' sems dpa' chen po blo 
</page>

 <page>
<ph>377</ph><p>089-189a</p>
gros mi zad pa stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la rin po che sna tshogs kyi 
me tog gi gdugs dang / me tog gi phur mas mchod nas/ bcom ldan 'das la 'di skad ces gsol to/ /bcom ldan 'das byang chub kyi sems byang chub kyi sems zhes bgyi ba/ bcom ldan 'das ji tsam gyis na/ byang chub sems dpa' byang chub kyi 
sems dang ldan pa lags/ bcom ldan 'das byang chub kyi sems gang lags/ bcom ldan 'das byang chub la ni sems sam/ byang chub sems dpa' ma dmigs/ mi dmigs dmigs par yang mi 'gyur ro/ /byang chub las gud na yang byang chub kyi sems 
mi dmigs te/ byang chub ni brjod du ma mchis/ sems ni gzugs ma mchis/ bstan du ma mchis/ thogs pa ma mchis/ rnam par rig pa ma mchis shing / sems dpa' yang mi dmigs na/ bcom ldan 'das ji ltar chos 'di dag gi don rtogs par bgyi/ 
bcom ldan 'das kyis bka' stsal pa/ rigs kyi bu 'di la byang chub ni brda'am/ gdags pa'am/ tha snyad du mi dmigs shing / byang chub las gud na/ byang chub kyi sems kyang mi dmigs la/ byang chub ni brjod du med/ sems ni gzugs med/ bstan du med/ 
thogs pa med/ rnam par rig pa med de/ sems dpa' yang mi dmigs so/ /de ci'i phyir zhe na/ byang chub ni brjod du med pa ste/ byang chub ji lta bar sems kyang de bzhin no/ /sems ji lta bar byang chub kyang de bzhin no/ /byang chub dang sems ji lta bar sems dpa' 
rnams kyang de bzhin no/ /sems dpa' rnams ji lta bar 'das pa dang / ma 'ongs pa dang / da ltar byung ba'i chos thams cad kyang de bzhin no/ /rigs kyi bu de ltar na/ byang chub sems dpa' sems dpa' chen po byang chub sems dpa'i ming 'thob bo/ /chos thams 
</page>

 <page>
<ph>378</ph><p>089-189b</p>
cad kyi rjes su song ba'i sems de ni/ byang chub kyi sems zhes bya'o/ /byang chub ni 'das pa dang / ma 'ongs pa dang / da ltar byung ba yang ma yin te/ sems kyang de bzhin no/ /chos thams cad mi dmigs pa'i phyir 'di la ci yang rnyed pa med de/ byang chub kyang med/ 
byang chub tu gdags pa yang med/ sems can yang med/ sems can du gdags pa yang med/ nyan thos kyang med/ nyan thos su gdags pa yang med/ rang sangs rgyas kyang med/ rang sangs rgyas su gdags pa yang med/ byang chub sems dpa' yang med/ byang 
chub sems dpar gdags pa yang med/ sangs rgyas kyang med/ sangs rgyas su gdags pa yang med/ 'dus byas kyang med/ 'dus byas su gdags pa yang med/ 'dus ma byas kyang med/ 'dus ma byas su gdags pa yang mi dmigs dmigs par mi 'gyur ba'o/ /
rigs kyi bu 'on kyang dper na ri rab kyi tshul du dge ba'i rtsa ba thams cad kyis yang dag par 'phags pa'i sems dang po skyes te/ de la rgyu ni sbyin pa'i pha rol tu phyin pa'o/ /sems bskyed pa gnyis pa ni chos thams cad kyi bya ba'i gnas kyi tshul gyis sa lta bur blta ste de la rgyu ni 
tshul khrims kyi pha rol tu phyin pa'o/ /sems bskyed pa gsum pa ni 'jigs pa med pa dang / bag tsha ba med pa dang / skrag pa med pa'i tshul gyis/ ri dgas kyi rgyal po seng ge ral pa can gyi rtsal lta bur blta ste/ de la rgyu ni bzod pa'i pha rol tu phyin pa'o/ /sems 
bskyed pa bzhi pa ni phyir mi ldog pa'i tshul gyis/ sred med kyi bu'i mthu dang / stobs dang / drag shul dang / brtson 'grus dang / brtul ba lta bur blta ste/ de la rgyu ni brtson 'grus kyi pha rol tu phyin pa'o/ /sems bskyed pa lnga pa ni bsod nams kyis chog mi 
shes pa'i tshul gyis/ dge ba sna tshogs kyis yang dag par 'phags pa lta bur blta ste/ de la rgyu ni bsam gtan gyi pha rol tu phyin pa'o/ /sems bskyed pa drug pa ni mun pa mun nag chen po sel ba'i tshul gyis nyi ma'i dkyil 'khor 'od gsal ba lta bur blta ste/ /
</page>

 <page>
<ph>379</ph><p>089-190a</p>
de la rgyu ni shes rab kyi pha rol tu phyin pa'o/ /sems bskyed pa bdun pa ni ded dpon mdzod chen pos phyug pa lta bur 'khor ba'i 'brog dgon pa las sgrol ba'i tshul gyis/ bsam pa thams cad yongs su rdzogs par byed pas de la legs par 
brgyan pa lta bur blta ste/ de la rgyu ni thabs mkhas pa'i pha rol tu phyin pa'o/ /sems bskyed pa brgyad pa ni zla ba nya ba'i dkyil 'khor rnam par dag pa'i dpe'i tshul gyis sgrib pa thams cad rnam par dag pa yongs su rdzogs par byed pa lta bur blta ste/ de la rgyu ni 
smon lam gyi pha rol tu phyin pa'o/ /sems bskyed pa dgu pa ni sangs rgyas kyi zhing yongs su dag pa'i yon tan gyi rgyan bkod pa thams cad kyi dkyil 'khor gyi tshul gyis/ bsam pa thams cad yongs su rdzogs par byed pa lta bur blta ste/ de la rgyu ni stobs kyi pha rol 
tu phyin pa'o/ /sems bskyed pa bcu pa ni/ yon tan dang / ye shes dang / chos thams cad la dbang sgyur bar dbang bskur ba thob pas 'khor los sgyur ba'i mtshan gyi dpe'i tshul gyis/ nam mkha' dang mtshungs pa lta bur blta ste/ de la rgyu ni ye shes kyi pha rol tu 
phyin pa'o/ /rigs kyi bu byang chub sems dpa' rnams kyi sems bskyed pa ni bcu po 'di dag yin te/ 'di dag dang ldan pas byang chub sems dpa' zhes bya'o/ /don dam par na 'di la byang chub kyang med/ byang chub sems dpa' yang med/ byang chub kyi sems kyang med 
do/ /rigs kyi bu de la byang chub sems dpa' rnams kyi sbyin pa'i pha rol tu phyin pa'i sngon du 'gro ba'i chos rnam pa bcu ste/ bcu gang zhe na 'di lta ste/ dad pa'i dbang po sngon du 'gro ba dang / bsam pa sngon du 'gro ba dang / lhag pa'i bsam pa sngon du 'gro ba dang / pha rol 
tu phyin pa sngon du 'gro ba dang / byams pa chen po sngon du 'gro ba dang / snying rje chen po sngon du 'gro ba dang / sems can gyi rten sngon du 'gro ba dang / bsdu ba'i dngos po sngon du 'gro ba dang / sangs rgyas kyi chos 'dod pa sngon du 'gro ba dang / thams cad mkhyen pa'i 
</page>

 <page>
<ph>380</ph><p>089-190b</p>
ye shes 'dod pa sngon du 'gro ba ste/ rigs kyi bu byang chub sems dpa' rnams kyi sbyin pa'i pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi/ tshul khrims kyi pha rol tu phyin pa'i/ sngon du 'gro ba'i chos 
rnam pa bcu ste/ bcu gang zhe na 'di lta ste/ lus kyi las yongs su dag pa sngon du 'gro ba dang / ngag gi las yongs su dag pa sngon du 'gro ba dang / yid kyi las yongs su dag pa sngon du 'gro ba dang / rnam par mi 'tshe ba sngon du 'gro ba dang / ngan song thams cad rnam par 
spong ba sngon du 'gro ba dang / mi khom pa brgyad rnam par spong ba sngon du 'gro ba dang / nyan thos dang rang sangs rgyas kyi sa las 'das pa sngon du 'gro ba dang / sangs rgyas kyi yon tan la dgod pa sngon du 'gro ba dang / bsam pa yongs su rdzogs pa sngon du 'gro ba dang / smon 
lam yongs su rdzogs pa sngon du 'gro ba ste/ rigs kyi bu byang chub sems dpa' rnams kyi tshul khrims kyi pha rol tu phyin pa'i sngon du 'gro ba'i chos rnam pa 'di bcu'o/ /rigs kyi bu de la byang chub sems dpa' rnams kyi bzod pa'i pha rol tu phyin pa'i sngon du 'gro ba'i chos rnam 
pa bcu ste/ bcu gang zhe na/ 'di lta ste/ rjes su 'chags pa spong ba sngon du 'gro ba dang / khong khro ba spong ba sngon du 'gro ba dang / lus la mi lta ba sngon du 'gro ba dang / srog la yid mi rton pa sngon du 'gro ba dang / mos pa sngon du 'gro ba dang / sems can 
yongs su smin par bya ba sngon du 'gro ba dang / byams pa'i stobs sngon du 'gro ba dang / zab mo'i chos la bzod pa sngon du 'gro ba dang / rgya chen po la mos pa sngon du 'gro ba dang / mi shes pa bsal ba sngon du 'gro ba ste/ rigs kyi bu byang chub sems dpa' 
rnams kyi bzod pa'i pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi brtson 'grus kyi pha rol tu phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ sems can thams cad 
</page>

 <page>
<ph>381</ph><p>089-191a</p>
kyi bya ba ci yod snyam pa sngon du 'gro ba dang / dge ba'i lus dang / ngag dang yid mngon par bsgrub pa la rjes su yi rang ba sngon du 'gro ba dang / zhum pa med pa sngon du 'gro ba dang / phyir mi ldog pa'i sa la bsdu ba thob par bya ba sngon du 'gro ba dang / 
yang dag pa'i rtsol ba sngon du 'gro ba dang / dran pa nye bar gzhag pa sngon du 'gro ba dang / nyon mongs pa'i dgra 'dul ba sngon du 'gro ba dang / chos thams cad kyis dben pa sngon du 'gro ba dang / sems can yongs su smin par bya ba sngon du 'gro ba dang / thams cad 
mkhyen pa'i ye shes yang dag par sgrub pa sngon du 'gro ba ste/ rigs kyi bu byang chub sems dpa' rnams kyi brtson 'grus kyi pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi bsam gtan gyi pha rol tu 
phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ dge ba'i chos la gnas pa sngon du 'gro ba dang / ting nge 'dzin sngon du 'gro ba dang / snyoms par 'jug pa sngon du 'gro ba dang / yang dag par rdzogs pa'i byang chub sngon du 'gro ba dang / 
bsam gtan dang rnam par thar pa sngon du 'gro ba dang / ting nge 'dzin gyi dbang po sngon du 'gro ba dang / ting nge 'dzin gyi stobs sngon du 'gro ba dang / sems can thams cad kyi nyon mongs pa spong ba sngon du 'gro ba dang / ting nge 'dzin gyi phung po yongs su rdzogs par byed pa sngon du 'gro 
ba dang / dam pa'i chos yongs su bsrung ba sngon du 'gro ba ste/ rigs kyi bu byang chub sems dpa' rnams kyi bsam gtan gyi pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi shes rab kyi pha rol tu phyin pa'i sngon du 
'gro ba'i chos rnam pa 'di bcu ste/ bcu gang zhe na/ 'di lta ste/ phung po la mkhas pa sngon du 'gro ba dang / khams la mkhas pa sngon du 'gro ba dang / skye mched la mkhas pa sngon du 'gro ba dang / rten cing 'brel bar 'byung ba la mkhas pa sngon du 'gro ba dang / bden pa la 
</page>

 <page>
<ph>382</ph><p>089-191b</p>
mkhas pa sngon du 'gro ba dang / lta bar gyur pa thams cad bsal ba sngon du 'gro ba dang / shes rab kyi dbang po sngon du 'gro ba dang / mi skye ba'i chos la bzod pa sngon du 'gro ba dang / sangs rgyas kyi chos thams cad yongs su rdzogs par bya ba sngon du 'gro ba dang /
sgrib pa med pa'i ye shes mthong ba sngon du 'gro ba ste/ rigs kyi bu byang chub sems dpa' rnams kyi shes rab kyi pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi thabs la mkhas pa'i pha rol tu phyin pa'i sngon 
du 'gro ba'i chos rnam pa bcu ste/ bcu gang zhe na/ 'di lta ste/ sems can gyi bsam pa dang spyod pa la 'jug pa sngon du 'gro ba dang / sems can gyi rten sngon du 'gro ba dang / byams pa dang snying rje chen po sngon du 'gro ba dang / sems can yongs su smin par bya ba la mi 
skyo ba sngon du 'gro ba dang / sangs rgyas kyi chos thams cad la 'jug pa sngon du 'gro ba dang / khyad par can gyi ye shes mthong ba khong du chud pa sngon du 'gro ba dang / pha rol tu phyin pa yongs su byang bar bya ba yongs su smin par bya ba sngon du 'gro ba dang / dngos po ji lta ba 
bzhin du yongs su rtog pa sngon du 'gro ba dang / sems kyi stobs nye bar bsgrub pa sngon du 'gro ba dang / phyir mi ldog pa'i sa yongs su thob par byed pa sngon du 'gro ba ste/ rigs kyi bu byang chub sems dpa' rnams kyi thabs mkhas pa'i pha rol tu phyin pa 'di'i sngon du 'gro 
ba'i chos rnam pa bcu'o/ /rigs kyi bu de la byang chub sems dpa' rnams kyi smon lam gyi pha rol tu phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ sems can thams cad kyi sems kyi spyod pa thibs po nye bar rgyu ba shes pa sngon du 'gro ba 
dang / sems can thams cad kyi nyon mongs pa'i thibs po nye bar rgyu ba shes pa sngon du 'gro ba dang / sems can thams cad kyi dbang po thibs po nye bar rgyu ba shes pa sngon du 'gro ba dang / sems can thams cad kyi bsam pa dang mos pa thibs po nye bar rgyu ba shes pa 
</page>

 <page>
<ph>383</ph><p>089-192a</p>
sngon du 'gro ba dang / sems can thams cad kyi bsam pa dang / lhag pa'i bsam pa dang / mos pa thibs po nye bar rgyu ba shes pa sngon du 'gro ba dang / 'jig rten gyi khams tha dad pa dang / khams gsum gyi thibs po nye bar rgyu ba shes pa sngon du 'gro ba dang / 
sems can thams cad kyi bsam pa dang / bag la nyal gyi thibs po nye bar rgyu ba shes pa sngon du 'gro ba dang / sems can thams cad kyi 'chi 'pho dang / skye ba thibs po nye bar rgyu ba shes pa sngon du 'gro ba dang / sems can thams cad kyi phung po gsum du rnam par 
gzhag pa thibs po nye bar rgyu ba shes pa sngon du 'gro ba dang / dbang po mi skyo ba'i sems can yongs su smin par bya ba shes pa sngon du 'gro ba ste/ rigs kyi bu byang chub sems dpa' rnams kyi smon lam gyi pha rol tu phyin pa 'di'i sngon du 'gro ba'i chos rnam pa bcu'o/ /rigs 
kyi bu de la byang chub sems dpa' rnams kyi stobs kyi pha rol tu phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ chos thams cad gzod ma nas 'byung ba med pa sngon du 'gro ba dang / chos thams cad gzod ma nas mtshan nyid med pa sngon du 
'gro ba dang / chos thams cad gzod ma nas skye ba med pa sngon du 'gro ba dang / chos thams cad gzod ma nas yod pa ma yin pa sngon du 'gro ba dang / chos thams cad gzod ma nas chags pa med pa sngon du 'gro ba dang / chos thams cad 'jug pa med pa sngon du 'gro ba 
dang / chos thams cad ldog pa med pa sngon du 'gro ba dang / chos thams cad dngos po med pa'i ngo bo nyid sngon du 'gro ba dang / chos thams cad kyi thog ma dang bar ma dang tha ma mnyam pa nyid sngon du 'gro ba dang / chos thams cad de bzhin nyid la 'jug pa'i rtog pa dang / rnam 
par rtog pa med pa sngon du 'gro ba ste/ rigs kyi bu byang chub sems dpa' rnams kyi stobs kyi pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi ye shes kyi pha rol tu phyin pa'i sngon du 'gro ba'i chos rnam pa bcu 
</page>

 <page>
<ph>384</ph><p>089-192b</p>
ste/ bcu gang zhe na/ 'di lta ste/ chos thams cad rnam par dbye ba la shin tu rnam par brtags pa sngon du 'gro ba dang / dkar po'i chos shin tu yongs su rdzogs pa sngon du 'gro ba dang / byang chub kyi tshogs bsags pa dpag tu med pa sngon du 'gro ba dang / bsod nams 
dang ye shes kyi tshogs chen po yongs su bzung ba sngon du 'gro ba dang / snying rje chen po yangs pa khong du chud par bya ba sngon du 'gro ba dang / 'jig rten gyi khams rnam par dbye ba'i rim pa shes pa sngon du 'gro ba dang / sems can gyi khams dang / nyon mongs pa'i spyod pa la 
'jug pa sngon du 'gro ba dang / de bzhin gshegs pa'i spyod yul la 'jug cing rjes su 'gro ba shes pa yid la byed pa sngon du 'gro ba dang / stobs bcu dang / mi 'jigs pa dang / sangs rgyas kyi chos ma 'dres pa la lhag par dmigs shing kun shes par bya ba sngon 
du 'gro ba dang / rnam pa thams cad kyi mchog dang ldan pa thams cad mkhyen pa'i ye shes la dbang bskur ba'i sa thob pa sngon du 'gro ba ste/ rigs kyi bu byang chub sems dpa' rnams kyi ye shes kyi pha rol tu phyin pa 'di'i sngon du 'gro ba'i chos rnam pa bcu'o/ /de la pha rol 
tu phyin pa'i don gang zhe na/ spyod pa'i khyad par yongs su rdzogs par byed pa'i don ni/ pha rol tu phyin pa'i don no/ /ye shes zab cing rgya che ba yongs su rdzogs par byed pa'i don ni/ pha rol tu phyin pa'i don no/ /'dus byas dang 'dus ma byas la chags pa med pa'i don 
ni/ pha rol tu phyin pa'i don no/ /'khor ba'i nyes pa ji lta ba bzhin du rtogs pa'i don ni/ pha rol tu phyin pa'i don no/ /skye bo mi mkhas pa rnams khong du chud par byed pa'i don ni/ pha rol tu phyin pa'i don no/ /chos kyi mdzod zad mi shes pa yang dag par ston pa'i don ni/ 
pha rol tu phyin pa'i don no/ /sgrib pa med pa'i rnam par thar pa yongs su rdzogs par byed pa'i don ni/ pha rol tu phyin pa'i don no/ /sems can gyi khams rab tu shes par bya ba'i don ni/ pha rol tu phyin pa'i don no/ /sbyin pa mnyam pa nyid rjes su rtogs pa'i don ni/ 
</page>

 <page>
<ph>385</ph><p>089-193a</p>
pha rol tu phyin pa'i don no/ /bsam gtan mnyam pa nyid yongs su rdzogs par byed pa'i don ni/ pha rol tu phyin pa'i don no/ /shes rab kyi pha rol tu phyin pa la shes par mkhas pa yongs su rdzogs par byed pa'i don ni/ pha rol tu phyin pa'i don no/ /brtson 'grus mnyam pa nyid 
yongs su rdzogs par byed pa'i don ni/ pha rol tu phyin pa'i don no/ /bsam gtan mnyam pa nyid yongs su rdzogs par byed pa'i don ni/ pha rol tu phyin pa'i don no/ /shes rab gyi pha rol tu phyin pa la shes par mkhas pa yongs su rdzogs par byed pa'i don ni/ pha 
rol tu phyin pa'i don no/ /chos thams cad rab tu shes par bya ba'i don ni/ pha rol tu phyin pa'i don no/ /mi skye ba'i chos la bzod pa yongs su rdzogs par byed pa'i don ni/ pha rol tu phyin pa'i don no/ /phyir mi ldog pa'i sa yang dag par thob par byed pa'i don ni/ pha rol 
tu phyin pa'i don no/ /sangs rgyas kyi zhing yongs su sbyang ba'i don ni/ pha rol tu phyin pa'i don no/ /sems can thams cad yongs su smin par bya ba'i don ni/ pha rol tu phyin pa'i don no/ /byang chub kyi snying po la sangs rgyas kyi ye shes yongs su rdzogs par bya ba'i don ni/ 
pha rol tu phyin pa'i don no/ /bdud thams cad gdul bar bya ba'i don ni/ pha rol tu phyin pa'i don no/ /'khor ba dang mya ngan las 'das pa gnyis su med par ston cing sgrol ba'i don ni/ pha rol tu phyin pa'i don no/ /yon tan thams cad kyi pha rol tu 'gro ba'i don ni/ pha rol 
tu phyin pa'i don no/ /phas kyi rgol ba thams cad tshar gcod pa'i don ni/ pha rol tu phyin pa'i don no/ /stobs bcu dang / mi 'jigs pa dang / sangs rgyas kyi chos ma 'dres pa bcwa brgyad yongs su rdzogs par bya ba'i don ni/ pha rol tu phyin pa'i don no/ /sangs rgyas 
kyi chos thams cad yongs su rdzogs par bya ba'i don ni/ pha rol tu phyin pa'i don no/ /bla na med pa yang dag par rdzogs pa'i byang chub tu mngon par rdzogs par byang chub par byed pa'i don ni/ pha rol tu phyin pa'i don no/ /chos kyi 'khor lo rnam pa bcu gnyis su bskor ba'i 
</page>

 <page>
<ph>386</ph><p>089-193b</p>
don ni/ pha rol tu phyin pa'i don no/ /rigs kyi bu de la byang chub sems dpa' sems dpa' chen po'i byang chub sems dpa'i sa dang po'i snga ltas ni stong gsum gyi stong chen po'i 'jig rten gyi khams gter bye ba khrag khrig brgya stong gis yongs su gang bar mthong ngo / /rigs 
kyi bu de la byang chub sems dpa' sems dpa' chen po'i byang chub sems dpa'i sa gnyis pa'i snga ltas ni/ gang stong gsum gyi stong chen po'i 'jig rten gyi khams lag mthil lta bur gyur pa la rin po che bye ba khrag khrig brgya stong du mas legs par brgyan par mthong ngo / /rigs 
kyi bu de la byang chub sems dpa' sems dpa' chen po'i byang chub sems dpa'i sa gsum pa'i snga ltas ni/ bdag nyid dpa' zhing lag cha dang go cha sra ba thogs nas phas kyi rgol ba thams cad 'dul bar mthong ngo / /rigs kyi bu de la byang chub sems dpa' sems dpa' 
chen po'i byang chub sems dpa'i sa bzhi pa'i snga ltas ni/ phyogs bzhi nas rlung gi dkyil 'khor bzhis thams cad dang ldan pa'i sa'i dkyil 'khor chen po la me tog sna tshogs kyis mngon du 'thor bar mthong ngo / /rigs kyi bu de la byang chub sems dpa' sems dpa' chen 
po'i byang chub sems dpa'i sa lnga pa'i snga ltas ni/ rgyan thams cad kyis brgyan pa'i bud med kyis mgo la me tog tsam pa ka'i phreng ba 'dogs par mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa drug pa'i snga ltas 
ni/ rdzing them skas bzhi dang ldan pa gser gyi bye ma bdal ba rnyog pa med cing dang la yan lag brgyad dang ldan pa'i chus yongs su gang ba me tog ut+pa la dang / ku mu da dang / pad+ma dkar pos brgyan pa'i chu mthong ste/ de la bdag nyid rtse dga' zhing yongs su spyod par 
mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa bdun pa'i snga ltas ni/ phyogs g.yas g.yon gnyis na/ sems can dmyal ba'i g.yang sa mthong ste/ de nas bdag nyid ma rmas ma nyams par slar ldog pa mthong 
</page>

 <page>
<ph>387</ph><p>089-194a</p>
ngo / /rigs kyi bu de la byang chub sems dpa' sems dpa' chen po'i byang chub sems dpa'i sa brgyad pa'i snga ltas ni/ phrag pa gnyis na ri dgas kyi rgyal po seng ge ral pa can cod pan thogs pa/ gcan gzan phra mo thams cad skrag par byed cing 
'dug par mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa dgu pa'i snga ltas ni/ 'khor los sgyur ba'i rgyal por mthong ste skye bo bye ba khrag khrig brgya stong phrag du mas yongs su bskor cing mdun gyis bltas la mgo'i 
steng na rin po che sna tshogs kyis spras pa'i gdugs dkar po 'dzin pa mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa bcu pa'i snga ltas ni/ de bzhin gshegs pa'i sku mthong ste/ kha dog gser lta bu'i 'od 'dom 
gang ba tshangs pa bye ba khrag khrig brgya stong phrag du mas yongs su bskor cing mdun gyis bltas nas chos ston par mthong ste/ rigs kyi bu bcu po 'di dag ni/ byang chub sems dpa' sems dpa' chen po rnams kyi/ byang chub sems dpa'i sa bcu po'i snga ltas yin 
no/ /de la rigs kyi bu de ci'i phyir sa dang po la rab tu dga' ba zhes bya zhe na/ de ni thog mar 'jig rten las 'das pa'i sems sngon ma thob pa de mngon du gyur te/ don chen po'i bsam pa phun sum tshogs pa'i phyir/ rab tu dga' ba chen po skye bas sa dang po la rab tu 
dga' ba zhes bya'o/ /ltung ba phra mo'i dri ma dang / tshul khrims kyi nyes pa thams cad rnam par dag pa'i phyir/ sa gnyis pa ni dri ma med pa zhes bya'o/ /tshad med pa'i ye shes dang / ting nge 'dzin gyi ye shes 'od snang ba de bskyod par mi nus shing gang gis kyang zil gyis mi 
non pa dang / thos pa 'dzin pa'i gzungs la gnas pa'i phyir sa gsum pa ni 'od byed pa zhes bya'o/ /shes rab kyi mes nyon mongs pa thams cad sreg cing byang chub kyi phyogs kyi chos bsgoms pa'i me'i 'od 'phro ba cher gyur pas sa bzhi pa la ni 'od 'phro ba zhes bya'o/ /de bsgom pa'i 
</page>

 <page>
<ph>388</ph><p>089-194b</p>
thabs dang / mchog gi ye shes la dbang sgyur bar dka' ba dang / mthong ba dang / bsgoms pas spangs pa'i nyon mongs pa thul bar dka' ba thul ba'i phyir sa lnga pa la shin tu sbyang dka' ba zhes bya'o/ /'du byed kyi chos bar chad med par mngon du gyur te/ mtshan ma med 
pa yid la byed pa thams cad mngon du byed pas/ sa drug pa la mngon sum pa zhes bya'o/ /zag pa med pa'i chos rnams la bar chad med cing mtshan ma med pa yid la byed pas/ rnam par grol ba'i ting nge 'dzin la rgyun ring du bsgoms pas/ sa de rnam par dag cing thogs pa 
med pa'i phyir/ sa bdun pa ni ring du song ba zhes bya'o/ /mtshan ma med pa yid la byed pa bsgom pa la dbang thob ste/ nyon mongs pa rnams kyis g.yo bar mi nus pas na/ sa brgyad pa ni mi g.yo ba zhes bya'o/ /rnam pa thams cad du chos ston pa la dbang du gyur pas/ 
kha na ma tho ba med cing / blo gros shin tu yangs pa thogs pa med pa thob pa'i phyir/ sa dgu pa ni legs pa'i blo gros zhes bya'o/ /chos kyi sku nam mkha' lta bu la/ ye shes chen po'i sprin lta bus khyab par 'gebs pa'i phyir/ sa bcu pa ni chos kyi sprin ces bya'o/ /
de la rigs kyi bu chos dang gang zag la/ mtshan ma can du mngon par zhen pa'i rmongs pa dang / 'khor ba dang ngan song gi nyon mongs pas 'jigs pa'i rmongs pa dang / rmongs pa 'di gnyis kyis sa dang po la sgrib bo/ /ltung ba phra mo'i 'khrul pa la rmongs pa dang / las 
dang spyod pa rnam pa sna tshogs mngon par skyed pa'i rmongs pa dang / rmongs pa 'di gnyis kyis sa gnyis pa la sgrib po/ /ma thob pa thob par 'dod pa'i rmongs pa dang / gzungs dam pa'i mchog thob pa la rmongs pa dang / rmongs pa 'di gnyis kyis sa gsum pa 
la sgrib bo/ /mnyam par gzhag pa'i ro'i dga' ba la sred pa'i rmongs pa dang / chos rnam par dag pa la sred pa'i rmongs pa dang / rmongs pa 'di gnyis kyis sa bzhi pa la sgrib po/ /'khor ba la shin tu skyo ba'i rmongs pa dang / mya ngan las 'das pa la mngon 
</page>

 <page>
<ph>389</ph><p>089-195a</p>
par gzhol ba'i rmongs pa dang / rmongs pa 'di gnyis kyis sa lnga pa la sgrib po/ /'du byed kyi rgyu ba mngon du gyur pa'i rmongs pa dang / mtshan ma sbom po mngon du gyur pa'i rmongs pa dang / rmongs pa 'di gnyis kyis sa drug pa la sgrib po/ /
mtshan ma phra mo mngon du gyur pa'i rmongs pa dang / mtshan ma med pa yid la byed pa'i rmongs pa dang / rmongs pa 'di gnyis kyis sa bdun pa la sgrib po/ /mtshan ma med pa la ched du rtsol ba'i rmongs pa dang / mtshan mar 'dzin pa la dbang thob pa'i rmongs pa dang / 
rmongs pa 'di gnyis kyis sa brgyad pa la sgrib po/ /gang chos ston pa tshad med pa dang / tshig dang yi ge tshad med pa la mkhas par ma gyur pa'i rmongs pa dang / spobs pa la dbang ma thob pa'i rmongs pa dang / rmongs pa 'di gnyis kyis sa dgu pa la sgrib po/ /mngon par shes pa 
chen po la dbang sgyur ba ma thob pa'i rmongs pa dang / don dang / las gsang ba phra mo la mkhas par ma gyur pa'i rmongs pa dang / rmongs pa 'di gnyis kyis sa bcu pa la sgrib bo/ /spyod yul shin tu phra ba thams cad la/ shes bya'i sgrib pa'i rmongs pa dang / nyon mongs 
pa shin tu phra ba'i gnas ngan len la rmongs pa dang / rmongs pa 'di gnyis kyis sangs rgyas kyi sa la sgrib pa'o/ /rigs kyi bu de la byang chub sems dpa'i sa dang po la gnas pa'i byang chub sems dpa' ni/ sbyin pa'i pha rol tu phyin pa gnon to/ /byang chub sems dpa'i 
sa gnyis pa la ni/ tshul khrims kyi pha rol tu phyin pa gnon to/ /sa gsum pa la ni bzod pa'i pha rol tu phyin pa gnon to/ /sa bzhi pa la ni brtson 'grus kyi pha rol tu phyin pa gnon to/ /sa lnga pa la ni bsam gtan gyi pha rol tu phyin pa gnon to/ /sa drug pa la ni 
shes rab kyi pha rol tu phyin pa gnon to/ /sa bdun pa la ni thabs mkhas pa'i pha rol tu phyin pa gnon to/ /sa brgyad pa la ni smon lam gyi pha rol tu phyin pa gnon to/ /sa dgu pa la ni stobs kyi pha rol tu phyin pa gnon to/ /sa bcu pa la ni ye shes kyi pha rol tu phyin 
</page>

 <page>
<ph>390</ph><p>089-195b</p>
pa gnon to/ /rigs kyi bu de la byang chub sems dpa' sems dpa' chen po'i sems bskyed pa dang po ni/ rin po che yang dag par 'phags pa'i ting nge 'dzin gyis yongs su bzung ste skye'o/ /sems bskyed pa gnyis pa ni gnas pa med pa'i ting nge 'dzin gyis 
yongs su bzung ste skye'o/ /sems bskyed pa gsum pa ni rab tu mi g.yo ba'i ting nge 'dzin gyis yongs su bzung ste skye'o/ /sems bskyed pa bzhi pa ni phyir mi ldog pa'i ting nge 'dzin gyis yongs su bzung ste skye'o/ /sems bskyed pa lnga pa ni rin po che'i me tog gi ting 
nge 'dzin gyis yongs su bzung ste skye'o/ /sems bskyed pa drug pa ni nyi ma'i 'od kyi gzi brjid kyi ting nge 'dzin gyis yongs su bzung ste skye'o/ /sems bskyed pa bdun pa ni don thams cad grub pa'i ting nge 'dzin gyis yongs su bzung ste skye'o/ /sems bskyed pa 
brgyad pa ni da ltar gyi sangs rgyas mngon sum du bzhugs pa'i ting nge 'dzin gyis yongs su bzung ste skye'o/ /sems bskyed pa dgu pa ni ye shes sgron ma'i ting nge 'dzin gyis yongs su bzung ste skye'o/ /sems bskyed pa bcu pa ni dpa' bar 'gro ba'i ting nge 'dzin gyis 
yongs su bzung nas skye ste/ rigs kyi bu 'di dag ni byang chub sems dpa' sems dpa' chen po rnams kyi sems bskyed pa bcu'o/ /rigs kyi bu de la byang chub sems dpa' sems dpa' chen po'i byang chub sems dpa'i sa dang po la khyad par gyis byin gyis 
brlabs pa zhes bya ba'i gzungs 'di skye ste gzungs la/ tad+ya thA/ pUr+Na ma no ra the/ du hu du hu du hu/ yA bta sUr+ya a ba b+hA sa tA/ yA bta tsan+d+ra dau dat+te/ dA bA da rak+Sha mAn/ daN+Da pa ri hA ram ku ru swA hA/ rigs kyi bu gzungs 'di ni gang gA'i klung gcig gi 
bye ma snyed las 'das pa'i sangs rgyas bcom ldan 'das rnams kyis sa dang po'i byang chub sems dpa' bsrung ba'i phyir gsungs te/ su zhig gzungs sngags 'di 'don cing 'dzin na/'jigs pa thams cad las grol bar 'gyur ba ni/ 'di lta ste/ stag dang 
</page>

 <page>
<ph>391</ph><p>089-196a</p>
seng ge la sogs pa gcan gzan ma rungs pa'i rigs dang / yi dgas thams cad dang / mi dang mi ma yin pa la sogs te/ dgra dang / rkun po dang / gza' dang / nyon mongs pa rnams dang / sgrib pa rnam pa lnga las rnam par grol te/ sa 
dang po rjes su dran par 'gyur ro/ /rigs kyi bu byang chub sems dpa' sems dpa' chen po sa gnyis pa la gzhan gyis mi thub pa zhes bya ba'i gzungs 'di skye'o/ /gzungs la/ tad+ya thA/ ut+to li/ tsi ri tsi ri/ ut+to rA/ to ra NaM/ shAn+to shAn+to/ at+to li/ 
hu lu hu lu swA hA/ rigs kyi bu gzungs 'di ni gang gA'i klung gnyis kyi bye ma snyed las 'das pa'i sangs rgyas bcom ldan 'das rnams kyis sa gnyis pa'i byang chub sems dpa' bsrung ba'i phyir gsungs so/ /gang la la zhig gzungs sngags 'di klog cing 'dzin na/ 
'jigs pa thams cad las rnam par grol te/ de gcan gzan ma rungs pa dang / yi dgas ma rungs pa dang / mi dang mi ma yin pa la sogs pas gtse ba dang / pha rol gyi dgra dang / gza' dang / nyon mongs pa dang / sdug bsngal ba dang / sgrib pa 
rnam pa lnga las rnam par grol te/ sa gnyis pa rjes su dran par 'gyur ro/ /rigs kyi bu sa gsum pa la gnas pa'i byang chub sems dpa' sems dpa' chen po la rab tu gnas pa zhes bya ba'i gzungs 'di skye'o/ /gzungs la/ tad+ya thA/ daN+Thi ke/ baN+Thi ke/ 
ka ra ThI/ kau ra Thi/ kai yU re dan+ti li swA hA/ rigs kyi bu gzungs 'di ni gang gA'i klung gsum gyi bye ma snyed las 'das pa'i sangs rgyas bcom ldan 'das rnams kyis/ sa gsum pa'i byang chub sems dpa' bsrung ba'i phyir gsungs te/ su gzungs sngags 
'di 'chang ba dang / 'don pa de 'jigs pa thams cad dang / gcan gzan ma rungs pa dang / gdon ma rungs pa dang / mi dang mi ma yin pa thams cad la sogs pas gtse ba dang / gza' dang / pha rol gyi dgra dang / sdug bsngal rnam pa sna tshogs dang /
</page>

 <page>
<ph>392</ph><p>089-196b</p>
sgrib pa rnam pa lnga las rnam par grol te/ sa gsum pa rjes su dran par 'gyur ro/ /rigs kyi bu sa bzhi pa la gnas pa'i byang chub sems dpa' sems dpa' chen po la gdul dka' ba zhes bya ba'i gzungs 'di skye'o/ /gzungs la/ tad+ya thA/ shi ri shi ri/ 
di mi di mi ni/ da ri da ri Ni/ shi ri shi ri Ni/ bi shA lA/ bi shI lA/ pa sha pa sha ni/ ban+d+ha ni ye swA hA/ rigs kyi bu gzungs 'di ni gang gA'i klung bzhi'i bye ma snyed las 'das pa'i sangs rgyas bcom ldan 'das rnams kyis sa bzhi pa'i byang chub sems dpa' bsrung 
ba'i phyir gsungs te/ sus gzungs sngags 'di 'don pa dang / 'chang ba de 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal mang pos gtse ba dang / gza' 
dang / sgrib pa rnam pa lnga las kyang rnam par grol te/ sa bzhi pa rjes su dran par 'gyur ro/ /rigs kyi bu sa lnga pa la gnas pa'i byang chub sems dpa' sems dpa' chen po la yon tan sna tshogs kyis bkod pa ces bya ba'i gzungs 'di skye'o/ /gzungs la/ 
tad+ya thA/ ha ri ha ri Ni/ tsi ri tsi ri Ni/ ka ri mA Ni/ sang ka ri mA Ni/ sam+bA sa ni/ dzam+b+ha ni/ stam+b+ha ni/ mo ha ni/ swa ya mUk+ke swA hA/ rigs kyi bu gzungs 'di ni gang gA'i klung lnga'i bye ma snyed las 'das pa'i sangs rgyas bcom ldan 'das rnams kyis sa lnga pa la gnas 
pa'i byang chub sems dpa' bsrung ba'i phyir gsungs te/ sus gzungs sngags 'di 'don cing 'chang na/ 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal 
rnam pa sna tshogs kyis gtse ba dang / gza' dang / sgrib pa rnam pa lnga las rnam par grol te/ sa lnga pa rjes su dran par 'gyur ro/ /rigs kyi bu sa drug pa la gnas pa'i byang chub sems dpa' sems dpa' chen po la ye shes kyi dkyil 'khor sgron ma zhes bya ba'i gzungs 
</page>

 <page>
<ph>393</ph><p>089-197a</p>
'di skye'o/ /gzungs la/ tad+ya thA/ bi to ri/ bi to ri/ ma ri Ni/ ka li ka li/ bi d+ho han ti/ lu lu lu lu/ tsu lu tsu lu/ to lu ba to lu ba/ sha sha/ shats+tsha/ ba ri sha swa sti/ sarba satwa naM/ sid d+h+yan+tu mA ma/ man+t+ra bA dA ni swA hA/ rigs kyi bu 
gzungs 'di ni gang gA'i klung drug gi bye ma snyed las 'das pa'i sangs rgyas bcom ldan 'das rnams kyis sa drug pa la gnas pa'i byang chub sems dpa' bsrung ba'i phyir gsungs te/ sus gzungs sngags 'di 'don cing 'chang na/ 'jigs pa thams cad dang / gcan gzan khro 
bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal rnam pa sna tshogs kyis gtse ba dang / gza' dang / sgrib pa rnam pa lnga las kyang rnam par grol te/ sa drug pa rjes su dran par 'gyur ro/ /rigs kyi bu sa 
bdun pa la gnas pa'i byang chub sems dpa' sems dpa' chen po la khyad par du 'phags pa zhes bya ba'i gzungs 'di skye'o/ /gzungs la/ tad+ya thA/ dza ha dza ha ru/ dza ha dza ha dza ha ru/ bai lu ke/ bai lu ke/ a mr-i tag+ha Ne/ pa ru sha Ne/ bai ru ti ke/ ba ru bat+te/ 
bi d+hi hi ke/ bin+da bi li ni/ a mr-i lu ti ke/ b+hai dzu yu/ b+hai dzu yu swA hA/ rigs kyi bu gzungs 'di ni gang gA'i klung bdun gyi bye ma snyed las 'das pa'i sangs rgyas bcom ldan 'das rnams kyis sa bdun pa la gnas pa'i byang chub sems dpa' bsrung ba'i phyir gsungs 
te/ sus gzungs sngags 'di 'don cing 'chang na/ 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal rnam pa sna tshogs kyis gtse ba dang / gza' dang / 
sgrib pa rnam pa lnga las kyang rnam par grol te/ sa bdun pa rjes su dran par 'gyur ro/ /rigs kyi bu sa brgyad pa la gnas pa'i byang chub sems dpa' sems dpa' chen po la rnyog pa med pa'i rtog pa zhes bya ba'i gzungs 'di skye'o/ /gzungs la/ tad+ya thA/ shi ri 
</page>

 <page>
<ph>394</ph><p>089-197b</p>
shi ri/ shi ri Ni/ mi te mi te/ ka ri ka ri/ he ru he ru/ tsu ru tsu ru/ ban+d+ha ni swA hA/ rigs kyi bu gzungs 'di ni gang gA'i klung brgyad kyi bye ma snyed las 'das pa'i sangs rgyas bcom ldan 'das rnams kyis sa brgyad pa la gnas pa'i byang chub sems dpa' bsrung ba'i 
phyir gsungs te/ sus gzungs sngags 'di 'don cing 'chang na/ 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal rnam pa sna tshogs kyis gtse ba dang / 
gza' dang / sgrib pa rnam pa lnga las kyang rnam par grol te/ sa brgyad pa rjes su dran par 'gyur ro/ /rigs kyi bu sa dgu pa la gnas pa'i byang chub sems dpa' sems dpa' chen po la sgo mtha' yas pa'i rgyun ces bya ba'i gzungs 'di skye'o/ /gzungs la/ tad+ya thA/ 
ha ri tsaN+Da li ke/ ku la mA b+ha te/ to ra shi pa ta pa ta si/ shi ri shi ri/ ga shi ri/ ga bi shi ri/ swa sti sarba satwA nAM swA hA/ rigs kyi bu gzungs 'di ni gang gA'i klung dgu'i bye ma snyed las 'das pa'i sangs rgyas bcom ldan 'das rnams kyis sa dgu pa la gnas 
pa'i byang chub sems dpa' bsrung ba'i phyir gsungs te/ sus gzungs sngags 'di 'don cing 'chang na/ 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/ pha rol gyi dgra dang / sdug bsngal 
rnam pa sna tshogs kyis gtse ba dang / gza' dang / sgrib pa rnam pa lnga las kyang rnam par grol te/ sa dgu pa rjes su dran par 'gyur ro/ /rigs kyi bu sa bcu pa la gnas pa'i byang chub sems dpa' sems dpa' chen po la zad mi shes pa'i za ma tog ces bya ba'i 
gzungs 'di skye ste/ gzungs la/ tad+ya thA/ sid+d+he sud+d+he/ mo tsa ni/ mo k+Sha ni/ muk+te/ bi muk+te/ a ma le/ bi ma le/ da ma le/ mAng+ga le/ hi ra N+ya gar+b+he/ rat+na gar+b+he/ sa man+ta b+ha dre/ sarba ar+thA/ sA d+ha ni/ ma na si ma hA ma na si/ ad+d+hu te/ a t+yad+d+hu te/ a ra dze/ 
</page>

 <page>
<ph>395</ph><p>089-198a</p>
bi ra dze/ u ts+yute/ a mr-I te/ a ra dze/ bi ra dze/ bra h+me bra h+ma/ sA re pU ra Ni pU ra Na/ ma no ra the swA hA/ rigs kyi bu gzungs 'di ni bkra shis pa dang spyi bo nas dbang bskur ba ste gang gA'i klung bcu'i bye ma snyed las 'das pa'i sangs rgyas bcom ldan 
'das rnams kyis sa bcu pa la gnas pa'i byang chub sems dpa' bsrung ba'i phyir gsungs te/ sus gzungs sngags 'di 'don cing 'chang na/ 'jigs pa thams cad dang / gcan gzan khro bo dang / yi dgas ma rungs pa dang / mi dang mi ma yin pa la sogs te/
 pha rol gyi dgra dang / sdug bsngal rnam pa sna tshogs kyis gtse ba dang / gza' dang / gdug pa can thams cad dang / sgrib pa rnam pa lnga la sogs pa las rnam par grol te/ sa bcu pa rjes su dran par 'gyur ro/ /de nas byang chub sems dpa' sems dpa' chen 
po seng ge'i tog gi 'od zer snang ba thogs pa med pa zhes bya bas/ bcom ldan 'das kyis gzungs 'di dag bshad pa thos nas stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar ba btud 
nas zhabs la phyag 'tshal te tshigs su bcad pa 'dis bstod do/ /zab mo mtshan nyid med chos la/ /skye bo shes pa nyams pa rnams/ /bcom ldan nyag gcig sgrol mdzad pa/ /dpe med khyod la phyag 'tshal lo/ /de bzhin gshegs pa'i shes rab spyan/ /
chos kyi mtshan nyid gcig mi gzigs/ /yang dag chos kyi spyan gyis ni/ /kun du gsal ba bsam mi khyab/ /chos 'ga'ang skye ba med pa ste/ /'gog par yang ni mi 'gyur ro/ /de ltar mnyam par gzigs pas na/ /bla med gnas su bzhugs par 'gyur/ /
'khor ba dag kyang mi 'jig la/ /mya ngan 'das la'ang mi bzhugs shing / /mtha' gnyis la ni mi gnas te/ /de'i phyir mya ngan 'da' ba brnyes/ /dag dang ma dag phyogs la yang / /rnam par dbye ba med pa'i phyir/ /bcom ldan ro gcig mkhyen 
</page>

 <page>
<ph>396</ph><p>089-198b</p>
pas na/ /rnam par dag pa'i mchog brnyes so/ /bcom ldan 'das kyi tshad med skus/ /tshig gcig ston pa med par yang / /'khor mang 'di dag thams cad la/ /chos kyi char gyis tshim par mdzad/ /sems can 'di dag thams cad kyi/ /mtshan 
nyid rnam par gzigs med kyang / /nyon mongs sdug bsngal thams cad las/ /bcom ldan rtag tu skyob par mdzad/ /bde dang sdug bsngal rtag mi rtag /bdag dang bdag med la sogs dang / /gcig dang tha dad ma yin dang / /skye ba med dang 'gog 
med pa'i/ /de 'dra'i don gyi rnam pa la/ /rnam par dbye zhing ston par mdzad/ /dper na brag ca stong par ni/ /de don sangs rgyas rnams kyis mkhyen/ /chos kyi dbyings ni dbyer med pas/ /theg pa mi mthun gzhan med de/ /sems can rnams ni 
bsgral ba'i phyir/ /gsum du rnam par dbye ba mdzad/ /de nas tshangs pa'i rgyal po dbang phyug chen po stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar ba btud nas/ bcom 
ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /gser 'od dam pa mdo sde'i dbang po'i rgyal po 'di shin tu dkon zhing / dpag par dka' ba/ thog mar yang dge ba/ bar du yang dge ba/ tha mar yang dge ba/ 
don bzang po/ tshig 'bru bzang po/ ma 'dres pa yongs su rdzogs pa/ sangs rgyas kyi chos thams cad phun sum tshogs par mdzad pa 'di gang zhig 'chang ba dang / 'dzin pa de/ sangs rgyas bcom ldan 'das rnams kyi mdzad pa gzo ba lags so/ /de skad 
ces gsol pa dang / bcom ldan 'das kyis bka' stsal pa/ rigs kyi bu ji skad smras pa de bzhin te/ rigs kyi bu gang mdo sde 'di nyan par byed pa ni/ bla na med pa yang dag par rdzogs pa'i byang chub las phyir mi ldog par 'gyur ro/ /de ci'i phyir zhe na/ 
</page>

 <page>
<ph>397</ph><p>089-199a</p>
rigs kyi bu 'dis ni/ sa las phyir mi ldog pa'i byang chub sems dpa' rnams kyi dge ba'i rtsa ba mchog tu smin par byed pa dang / chos kyi phyag rgya dam pa yin pa dang / mdo sde kun gyi rgyal por gyur pa ste/ de'i phyir mnyan pa dang / gzung ba 
dang / bklag pa dang / gdon par bya'o/ /de yang rigs kyi bu dge ba'i rtsa ba ma bskyed pa dang / dge ba'i rtsa ba yongs su ma smin pa dang / sangs rgyas mang po la bsnyen bkur ma byas pa'i sems can de dag gis ni dam pa'i chos 'di mnyan par mi nus so/ /rigs kyi 
bu chos kyi rnam grangs 'di thos pa tsam gyis/ rigs kyi bu'am/ rigs kyi bu mo dag lhag pa'i bsam pa yongs su dag cing sangs rgyas mthong ba dang mi 'bral bar 'gyur ro/ /dam pa'i chos nyan pa dang mi 'bral bar 'gyur/ dge 'dun la bsnyen bkur byed 
pa dang mi 'bral bar 'gyur/ rgya mtsho'i phyag rgya mi zad pa mngon par bsgrub pa'i gzungs dang mi 'bral bar 'gyur/ sems can gyi bsam pa dang / spyod pa dang / sgra la 'jug pa'i gzungs dang mi 'bral bar 'gyur/ nyi ma'i tog snang ba'i gzungs dang mi 
'bral bar 'gyur/ zla ba'i tog snang ba'i gzungs dang mi 'bral bar 'gyur/ kun nas ldang ba thams cad rnam par gnon pa bsgrub pa'i gzungs dang mi 'bral bar 'gyur/ rdo rje ltar sra zhing brtan pa'i ri rnam par 'joms pa'i gzungs dang mi 'bral bar 'gyur/ 
brjod du med pa'i don bstan pa la yang dag par gzhol ba'i gzungs dang mi 'bral bar 'gyur/ tshig dang spyod pa dang / sgra thams cad la 'jug pa'i gzungs dang mi 'bral bar 'gyur/ nam mkha'i dkyil 'khor dri ma med pa bsgrub pa'i phyag rgyas btab pa'i 
gzungs dang mi 'bral bar 'gyur/ sangs rgyas kyi sku mtha' yas pa yongs su rdzogs pa bsgrub pa'i gzungs dang mi 'bral bar 'gyur ro/ /lha'i bu gzungs 'di dag thob pas byang chub sems dpa' rnams phyogs bcu'i sangs rgyas kyi zhing rnams su sangs rgyas kyi 
</page>

 <page>
<ph>398</ph><p>089-199b</p>
sku mngon par sprul nas chos ston to/ /chos nyid las kyang mi g.yo la/ 'gro ba yang med/ 'ong ba yang med do/ /sems can rnams yongs su smin par byed kyang / sems can du dmigs pa yang med do/ /chos ston kyang yi ge mnyam pa nyid las g.yo ba med do/ /
'chi 'pho ba dang skye ba ston kyang 'pho ba yang med/ skye ba yang med do/ /chos thams cad la rnam par rtog pa med pa'i phyir/ 'du byed rnams gang du yang 'gro bar mi 'gyur/ gang nas kyang 'ong bar yang mi 'gyur ro/ /chos kyi rnam grangs 'di bshad pa na/ byang chub sems 
dpa' sum stong gis/ mi skye ba'i chos la bzod pa thob par gyur to/ /byang chub sems dpa' tshad med pa rnams kyis ni/ byang chub kyi sems las phyir mi ldog par gyur to/ /dge slong dang / dge slong ma tshad med pa rnams kyis ni/ chos la chos kyi mig rnam par dag 
pa thob bo/ /sems can tshad med pa rnams kyis ni/ bla na med pa yang dag par rdzogs pa'i byang chub tu sems bskyed par gyur pa dang / de nas de'i tshe bcom ldan 'das kyis tshigs su bcad pa 'di dag gsungs so/ /'khor ba'i rgyun gcod dam chos 'di/ /zab 
cing phra la blta dka' ste/ /'dod pas bsgribs pa'i dmus long dag /de ma mthong bas sdug bsngal len/ /de nas 'khor 'dus pa de dag stan las langs te/ bcom ldan 'das kyi zhabs la spyi bos phyag 'tshal nas 'di skad ces gsol to/ /bcom ldan 'das 
gser 'od dam pa mdo sde'i dbang po'i rgyal po 'di klog cing 'don pa dang / ston cing gnas pa der bdag cag thams cad mchis nas/ chos ston pa'i 'khor du bgyis te/ de la phan pa dang / bde ba stsal cing lus dang sems bde bar bgyi'o/ /bdag cag gis 
sems rtse gcig tu gyur pas mchod par bgyi'o/ /nyan pa'i 'khor rnams kyang bde bas tshim par bgyi'o/ /rgyal po'i yul der yang pha rol gyi dgra'i 'jigs pa dang / 'tshe ba dang / mu ge'i ya nga bas sdug bsngal ba ma mchis pa dang / skye bo mang pos rgyas shing 
</page>

 <page>
<ph>399</ph><p>089-200a</p>
yongs su dar bar bgyi'o/ /chos 'di bshad pa'i gnas kyi dkyil 'khor 'di lha dang / mi dang / lha ma yin la sogs pa thams cad dang / sems can thams cad kyis mi brdzi zhing gtsang mar bgyi'o/ /de ci'i slad du zhe na/ chos bshad pa'i gnas 
'di ni mchod rten lags pa'i slad du/ gdugs dang / rgyal mtshan dang / me tog dang / bdug pa dang / lhab lhub kyis yongs su mchod par bgyi'o/ /bdag cag gis kyang rtag tu bsrung zhing bskyabs te nyams pa ma mchis par bgyi'o/ /de nas bcom ldan 'das 
kyis 'khor 'dus pa de dag la bka' stsal pa/ rigs kyi bu khyed kyis mdo sde dam pa 'di bsgrub pa la brtson par gyis shig dang / dam pa'i chos 'di 'jig rten 'dir yun ring du gnas par 'gyur ro/ /gser 'od dam pa mdo sde'i dbang po'i rgyal po las/ sa rnam par 
sbyong ba zhes bya ba'i le'u zhes bya ste drug pa'o// //bam po lnga pa/ de nas bcom ldan 'das kyis/ rigs kyi lha mo byang chub yang dag par bsdus pa la 'di skad ces bka' stsal to/ /rigs kyi lha mo de'i tshe de'i dus na/ rgyal po gser gyi lag pa'i dbang 
po zhes bya ba des/ de bzhin gshegs pa thams cad la bstod pa/ pad+mo'i 'byung gnas 'dis 'das pa dang / ma 'ongs pa dang / da ltar byung ba'i sangs rgyas bcom ldan 'das rnams la mngon par bstod do/ /rgyal ba gang dag sngar 'gyur gang byung dang / /phyogs bcu'i 
'jig rten dag na gang 'tsho ba/ /rgyal ba de dag rnams la phyag bgyi'o/ /rgyal ba de dag kun la bdag gis bstod/ /thub dbang zhi zhing rab zhi rnam par dag /sku ni gser gyi mdog tu rab tu gda'/ /dbyangs rnams kun pas sangs rgyas gsung snyan te/ /tshangs 
pa'i sgra dbyangs rab tu bsgrags pa'i gsung / /bung ba rma bya ut+pal sngon po'i dbu/ /mthon mthing lcang lo bya ni tsa sha 'dra/ /kha ba dung ltar rab tu dkar ba'i tshems/ /rtag tu gser ltar rnam par mdzes par gda'/ /spyan ni ring zhing mthon mthing dri ma med/ /
</page>

 <page>
<ph>400</ph><p>089-200b</p>
ut+pal sngon po rab tu rgyas pa 'dra/ /ljags ni che zhing legs pa pad+ma'i mdog /pad+ma 'drar snang pad+ma'i ze ba 'dra/ /zhal gyi mdzod spu pad rtsa dung dang 'dra/ /bai DUr+ya yi mdog 'dra g.yas su 'khyil/ /thub pa'i sku ni zla ba phra 'dra zhing / /zla ba zad 'dra spyan bkrag 
bung ba bzhin/ /zhal mtho shangs ni rtag tu lhang nge ste/ /'jam zhing sa yi gser ltar kha dog bzang / /rtag par rgyun du rgyal ba thams cad kyi/ /ro mchog 'jam zhing dam pa'i mchog rab 'phags/ /spu yi bu ga nas ni re re skyes/ /spu rnams skyes pa g.yas 
su 'khyil pa ste/ /mthon mthing 'dra bar 'tsher zhing lcang lo can/ /rma bya'i mgrin sdug 'dra bar sngo la mdzes/ /bltams ma thag tu sku yis snang bar bgyis/ /phyogs bcu'i 'jig rten dag ni thams cad gang / /'jig rten gsum na sdug bsngal mtha' yas zhi/ /
bde ba kun gyis sems can rnams kyang tshim/ /sems dmyal 'gro dang dud 'gror 'gro ba dang / /yi dgas lha gnas mi yi 'gro rnams su/ /sems can de dag thams cad bde bas tshim/ /ngan song 'gro ba rnams ni thams cad zhi/ /kha dog bzang ba gser dang 
'dra ba'i 'od/ /btso ma'i gser ltar rab tu snang ba'i sku/ /bde gshegs zla ba rab tu dri med zhal/ /'dzum zhing rnam mdzes shin tu dri med zhal/ /gzhon nu btsas 'drar sku lus yan lag 'jam/ /seng ge 'dra bar rtsal gyis gnon pa'i mchog /phyag ring phyag ni rab tu 
ring ba ste/ /sA la'i lcug ma rlung gis bskyod pa bzhin/ /'dom gang 'od 'bar 'od zer rab tu gtong / /nyi ma stong ltar rab tu lhang nge'o/ /thub pa'i dbang po'i sku mchog dri ma med/ /zhing rnams mtha' yas thams cad rab tu snang / /sangs rgyas 'od ni rnam par lhang 
nge bas/ /zhing rnams mtha' yas brgya stong rnams su yang / /mtshan byad zla ba nyi ma mang po dag /de dag thams cad 'od ni med par 'gyur/ /sangs rgyas nyi ma 'jig rten sgron ma ste/ /sangs rgyas nyi ma brgya phrag stong rnams ni/ /zhing rnams mtha' yas stong phrag 
</page>

 <page>
<ph>401</ph><p>089-201a</p>
brgya dag na/ /de bzhin gshegs pa'i nyi ma sems can mthong / /bsod nams stong phrag brgya dang ldan pa'i sku/ /yon tan kun gyis rab tu brgyan pa'i sku/ /glang chen dbang po'i sna 'dra rgyal ba'i phyag /phyag dang zhabs 'od rab mdzes dri ma 
med/ /sa yi steng gi rdul dang mtshungs 'dra snyed/ /phra ba'i rdul snyed sangs rgyas gang 'das dang / /gang dag phra ba'i rdul snyed byung ba dang / /gang dag phra ba'i rdul snyed bzhugs pa yi/ /rgyal ba de dag la ni rab dang ba'i/ /ngag yid lus kyis me tog dbul 
ba dang / /spos rnams dbul dang bsngags pa brgya dag dang / /dge ba'i sems kyis kyang ni phyag 'tshal lo/ /rgyal ba'i yon tan gang dag dge gyur pa/ /snying po mchog rab sna tshogs du ma ste/ /bdag gis bskal pa stong du lce brgya yis/ /sangs rgyas yon 
tan brjod par mi nus so/ /rgyal ba gcig gi yon tan rnams kyang ni/ /lce stong gis kyang cung zad brjod mi nus/ /bdag gis rgyal ba dag ni thams cad kyi/ /yon tan gcig rgyas brjod par ga la nus/ /lhar bcas 'jig rten thams cad mtshor gyur te/ /srid 
pa'i rtse mo man chad chus gang ba/ /skra yi rtse mos dpag par nus srid kyis/ /bde gshegs rnams kyi yon tan gcig la min/ /lus dang ngag dang yid rab dang ba yis/ /rgyal ba kun la bdag gis bsngags bstod pas/ /bdag gis bsod nams 'bras 
bu mchog bsags gang / /des ni sems can rgyal ba reg gyur cig /de ltar rgyal pos sangs rgyas rnams bstod nas/ /rgyal po 'di ltar smon lam 'debs pa ni/ /ma 'ongs bskal pa mtha' yas rnams su yang / /gang dang gang du bdag ni skye ba na/ /rmi 
lam du ni 'di 'dra'i rnga mthong zhing / /der ni bshags pa 'di 'dra thos par shog /rgyal bstod pad+ma 'byung rgyal 'di 'dra ba/ /tshe rabs de dang der ni rnyed gyur cig /sangs rgyas yon tan mtha' yas mtshungs med dang / /gang yang bskal pa stong du rnyed dka' 
</page>

 <page>
<ph>402</ph><p>089-201b</p>
ba/ /de dag rmi lam na yang thos par shog /nyin gyur tshe yang de dag ston gyur cig /sems can sdug bsngal mtsho las thar byed shog /pha rol phyin pa drug po rdzogs bgyis nas/ /phyin chad bla med byang chub thob par shog /bdag gis zhing ni 'gran zla med gyur 
cig /rnga phul rnam par smin pa'i 'bras bu dang / /rgyal ba thams cad la yang bstod pa'i rgyus/ /shAkya thub dbang mngon du mthong bar shog /der ni bdag gis lung bstan thob gyur cig /gser gyi lag pa'i dbang dang gser gyi 'od/ /bdag gi khye'u ni 
gang yin 'di gnyis kyang / /der ni bu pho de dag gnyi ga yang / /byang chub bla med lung bstan thob par shog /sems can gang dag gnas med rten med cing / /skyabs dang bral nas phongs par gyur pa dag /de dag la yang ma 'ongs dus rnams na/ /skyob dang 
dpung gnyen skyabs dang rten gyur shog /sdug bsngal kun 'byung zad par byed gyur cig /bde ba kun gyi 'byung gnas gyur par shog /sngon mtha' 'das pa de dag ji srid pa/ /ma 'ongs bskal par byang chub spyod gyur cig /gser 'od dam pa yi ni bshags pa 
yis/ /bdag gi sdig pa'i rgya mtsho skems par shog /bdag gi las kyi rgya mtsho zad gyur cig /bdag gi nyon mongs rgya mtsho chad par shog /bdag gi bsod nams rgya mtsho rdzogs gyur cig /ye shes dri med snang ba dam pa yis/ /bdag gi ye shes rgya 
mtsho rnam dag shog /yon tan kun gyi rgya mtshor 'gyur bar shog /byang chub yon tan yon tan rin chen rdzogs/ /gser 'od dam pa'i bshags pa'i stobs kyis ni/ /bdag gi bsod nams rab tu snang bar shog /bdag gi byang chub snang ba rnam dag 
gyur/ /ye shes dri med snang ba dam pa yis/ /bdag gi lus kyi 'od ni snang bar shog /bsod nams snang ba lhang nger bya ba'i phyir/ /'jig rten gsum na khyad par 'phags gyur cig /bsod nams stobs dang rtag tu ldan par shog /sdug bsngal rgya 
</page>

 <page>
<ph>403</ph><p>089-202a</p>
mtsho las ni sgrol ba dang / /bde ba kun gyi rgya mtsho 'dra ba yis/ /ma 'ongs bskal par byang chub spyod par bgyi/ /'jig rten gsum na sngon mthar ji snyed gshegs/ /de dag zhing ni rgyal ba thams cad kyi/ /yon tan mtha' yas khyad 
'phags ci 'dra ba/ /yon tan mtha' yas rnams kyis bdag gi zhing / /ma 'ongs dus na de 'drar 'gyur bar shog /mdzes pa'i tog gis shes par byos/ /rgyal po gser gyi lag dbang gis/ /sngon tshe smon lam 'di btab ste/ /de nyid da ltar khyod 
yin no/ /sngon gyi dus kyi bu gnyis ni/ /gser gyi lag dang gser gyi 'od/ /de nyid dngul tog dngul 'od ces/ /ngas ni de tshe lung bstan to/ /'khor mang de dag 'di thos nas/ /kun gyis byang chub sems bskyed pa/ /da ltar ma 'ongs dus dag tu/ /
rtag par bshags pa 'di byed shog /gser 'od dam pa mdo sde'i dbang po'i rgyal po las 'das pa dang / ma 'ongs pa dang / da ltar byung ba'i yang dag par rdzogs pa'i sangs rgyas kyi zhing thams cad la bstod pa'i le'u zhes bya ste bdun pa'o// //de nas bcom 
ldan 'das kyis 'khor de'i nang na byang chub sems dpa' sems dpa' chen po bde bar gnas pa la 'di skad ces bka' stsal to/ /rigs kyi bu gser can zhes bya ba'i gzungs 'di gang rigs kyi bu'am/ rigs kyi bu mo gang la las 'das pa dang / ma 'ongs pa dang / 
da ltar gyi sangs rgyas thams cad mngon du mchod cing bkur sti byed 'dod pas gzungs 'di bcang zhing gzung bar bya'o/ /de ci'i phyir zhe na/ gzungs 'di 'das pa dang / ma 'ongs pa dang / da ltar gyi sangs rgyas bcom ldan 'das rnams kyi yum yin pa'i phyir/ 
gzungs 'di 'dzin pa ni bsod nams kyi tshogs rgya cher 'phel bar 'gyur ro/ /'das pa'i sangs rgyas bcom ldan 'das dpag tu med pa dag la dge ba'i rtsa ba bskyed pa rnams kyis 'dzin cing 'chang bar 'gyur ro/ /tshul khrims rnam par dag pa ma nyams shing skyon med 
</page>

 <page>
<ph>404</ph><p>089-202b</p>
pa rnams kyis/ chos kyi rnam grangs shin tu zab mo 'di la 'jug nus par 'gyur ro/ /de nas bcom ldan 'das kyis bka' stsal pa/ gzungs sngags bsgrub pa'i cho ga ni/ sngar sangs rgyas bcom ldan 'das dang / byang chub sems dpa'i mtshan 'di dag brjod cing / 
sems rtse gcig pas phyag 'tshol la de nas sngags 'di gdon par bya'o/ /phyogs bcu'i sangs rgyas thams cad la phyag 'tshal lo/ /byang chub sems dpa' sems dpa' chen po rnams la phyag 'tshal lo/ /nyan thos dang rang sangs rgyas dang / 'phags pa 
thams cad la phyag 'tshal lo/ /sangs rgyas shAkya thub pa la phyag 'tshal lo/ /shar phyogs kyi sangs rgyas mi 'khrugs pa la phyag 'tshal lo/ /lho phyogs kyi sangs rgyas rin po che'i tog la phyag 'tshal lo/ /nub phyogs kyi sangs rgyas 'od dpag med la phyag 
'tshal lo/ /byang phyogs kyi sangs rgyas rnga sgra'i rgyal po la phyag 'tshal lo/ /steng gi phyogs kyi sangs rgyas yangs pa'i dpal la phyag 'tshal lo/ /'og gi phyogs kyi sangs rgyas snang ba dam pa'i dpal la phyag 'tshal lo/ /sangs rgyas rin chen snying po la phyag 'tshal 
lo/ /sangs rgyas kun tu 'od la phyag 'tshal lo/ /sangs rgyas kun tu snang ba la phyag 'tshal lo/ /sangs rgyas spos mchog brtsegs pa'i rgyal po la phyag 'tshal lo/ /sangs rgyas pad+ma dam pa la phyag 'tshal lo/ /sangs rgyas mnyam par gzigs la 
phyag 'tshal lo/ /sangs rgyas rin chen gtsug tor can la phyag 'tshal lo/ /sangs rgyas rin chen bla ma la phyag 'tshal lo/ /sangs rgyas rin chen 'od la phyag 'tshal lo/ /sangs rgyas dri med 'od snang la phyag 'tshal lo/ /sangs rgyas spobs pas bkod par 
dgongs pa la phyag 'tshal lo/ /sangs rgyas zla 'od rnam dag grags pa'i tog gi rgyal po la phyag 'tshal lo/ /sangs rgyas me tog 'od bkod la phyag 'tshal lo/ /sangs rgyas 'od snang rgyal po la phyag 'tshal lo/ /sangs rgyas dge 'od dri ma med par grags pa'i 
</page>

 <page>
<ph>405</ph><p>089-203a</p>
rgyal po la phyag 'tshal lo/ /sangs rgyas spyan ras gzigs dbang mi 'jigs pa la phyag 'tshal lo/ /sangs rgyas 'jigs med grags pa la phyag 'tshal lo/ /sangs rgyas rab mchog rgyal po la phyag 'tshal lo/ /byang chub sems dpa' sems dpa' 
chen po spyan ras gzigs dbang phyug la phyag 'tshal lo/ /byang chub sems dpa' sems dpa' chen po sa'i snying po la phyag 'tshal lo/ /byang chub sems dpa' sems dpa' chen po nam mkha'i snying po la phyag 'tshal lo/ /byang chub sems dpa' sems dpa' chen po 
'jam dpal la phyag 'tshal lo/ /byang chub sems dpa' sems dpa' chen po phyag na rdo rje la phyag 'tshal lo/ /byang chub sems dpa' sems dpa' chen po kun tu bzang po la phyag 'tshal lo/ /byang chub sems dpa' sems dpa' chen po blo gros mi zad pa la phyag 
'tshal lo/ /byang chub sems dpa' sems dpa' chen po mthu chen thob pa la phyag 'tshal lo/ /byang chub sems dpa' sems dpa' chen po byams pa la phyag 'tshal lo/ /byang chub sems dpa' sems dpa' chen po legs pa'i blo gros la phyag 'tshal lo/ /de dag 
la phyag 'tshal nas gzungs 'di gdon par bya'o/ /na mo rat+na tra yA ya/ tad+ya thA/ ku Ti ku Ti ni/ i mi ri to/ ko Sha Ni/ i mi ri Ni/ i rI swA hA/ de nas bcom ldan 'das kyis byang chub sems dpa' bde bar gnas pa la bka' stsal pa/ gzungs 'di ni dus 
gsum gyi sangs rgyas rnams kyi yum yin pa'i phyir/ rigs kyi bu'am/ rigs kyi bu mo gang la la zhig gis gzungs 'di 'chang zhing 'dzin na/ bsod nams kyi tshogs tshad med dpag tu med pa 'phel bar 'gyur ro/ /grangs med pa'i sangs rgyas rnams la bkur sti 
dang / mchod pa dang / rim gro dang / bsngags par byas par 'gyur ro/ /sangs rgyas de rnams kyis kyang bla na med pa yang dag par rdzogs pa'i byang chub tu de la lung ston par 'gyur ro/ /bde bar gnas pa gang zhig gzungs sngags 'di 'chang ba des gos dang / bsod 
</page>

 <page>
<ph>406</ph><p>089-203b</p>
snyoms dang / rin po che dang / mang du thos shing mkhas pa dang / nad med cing tshe ring ba la sogs pa yid bzhin du 'thob ste/ bsod nams shin tu mang du 'phel lo/ /ci dang ci 'dod pa de dang de dag thams cad 'grub par 'gyur ro/ /bde bar gnas nas sngags 'di 'chang 
zhing 'dzin na/ bla na med pa yang dag par rdzogs pa'i byang chub ma thob kyi bar du/ rtag par byang chub sems dpa' gser gyi grong khyer ri bo dang / byang chub sems dpa' byams pa dang / byang chub sems dpa' rgya mtsho dang / byang chub sems dpa' kun tu spyan ras 
gzigs dbang phyug dang / byang chub sems dpa' 'jam dpal dang / byang chub sems dpa' ping ga la chen po la sogs pa dang lhan cig tu gnas te/ byang chub sems dpa' de rnams kyis srung bar byed do/ /bde bar gnas pas gzungs 'di 
sgrub pa'i cho ga ni 'di yin par shes par bya'o/ /thog mar bzlas brjod khri rtsa brgyad tshang bar bzlas pas bsnyen par bya'o/ /de nas khang pa dben pa'i nang du/ dkyil 'khor byas te/ tshes bcu drug gi nyin par khrus byas gos sar pa gyon te/ bdug pa dang / me tog dang / zhal zas 
sna mang po la sogs pas/ mchod pa bya zhing dkyil 'khor gyi nang du zhugs nas/ thog mar sngar smos pa'i sangs rgyas dang byang chub sems dpa' rnams kyi mtshan nas brjod de/ gus par phyag 'tshal zhing sdig pa bshags nas/ pus mo g.yas pa'i lha nga sa la 
btsugs te/ sngags de stong rtsa brgyad tshang bar bzlas so/ /de nas lus bsrang ste 'dug nas ci 'dod pa de bsam par bya'o/ /de nas nyi ma ma shar bar dkyil 'khor gyi nang du kha zas gtsang ma za gcig tu bza'o/ /de nas zhag bcwa lnga lon pa dang / gzod dkyil 
'khor de nas byung bar byas te/ mi de ni bsod nams dang gzi brjid kyi mthu bsam gyis mi khyab pa dang ldan zhing / bsam pa thams cad yongs su rdzogs par 'gyur ro/ /gal te bsam pa ma grub na yang dkyil 'khor der zhugs na/ bsam pa yongs su 
</page>

 <page>
<ph>407</ph><p>089-204a</p>
rdzogs par 'gyur bas/ de phyin cad kyang rtag tu rjes su dran par bya'o/ /gser 'od dam pa mdo sde'i dbang po'i rgyal po las gser can zhes bya ba'i gzungs te le'u brgyad pa'o// //de nas bcom ldan 'das kyis gzungs de gsungs nas/ /
gzhan yang byang chub sems dpa' sems dpa' chen po dang / lha dang mi la sogs pa'i 'khor 'dus pa de dag la phan pa dang / bde ba'i phyir don dam pa'i bden pa stong pa'i mtshan nyid de bstan pa'i phyir de'i tshe tshigs su bcad pa 'di dag gsungs so/ /bsam gyis mi khyab 
mdo rnams gzhan dag tu/ /stong pa'i chos rnams rab tu rgyas bshad de/ /de lta bas na mdo mchog dam pa 'dir/ /stong pa'i chos rnams mdo tsam bshad par bya/ /sems can blo chung rnam par mi shes pas/ /chos rnams thams cad shes par mi nus te/ /de lta bas na 
mdo mchog dam pa 'dir/ /stong pa'i chos rnams mdo tsam rab tu bshad/ /sems can kun gyis ci nas shes 'gyur dang / /sems can 'byung bya'i phyir ni snying rje'i dbang / /thabs dang tshul dang rgyu gzhan rnams kyis ni/ /mdo mchog dam pa dbang po 'di bshad do/ /lus 
'di grong khyim stong pa ji bzhin te/ /dbang po rnams ni dmag dang chom rkun 'dra/ /de dag thams cad grong gcig gnas mod kyi/ /de dag phan tshun rnam par mi shes so/ /mig gi dbang po gzugs gyur rnams la rgyug /rna ba'i dbang po sgra la rnam par dpyod/ /sna yi 
dbang po sna tshogs dri rnams 'phrog /lce yi dbang po rtag tu ro la rgyug /lus kyi dbang po reg pa dag la rgyug /yid kyi dbang po chos rnams rnam par dpyod/ /dbang po drug po 'di dag phan tshun du/ /rang rang yul la rab tu 'jug par byed/ /sems ni sgyu ma lta bur 
g.yo ba yin/ /dbang po drug ni yul la rnam dpyod de/ /ji ltar mi zhig grong stong rgyug pa dang / /dmag dang chom rkun dag dang gnas pa bzhin/ /ji ltar bya zhig yul drug gnas bcas shing / /dbang po'i spyod yul dag kyang rab shes pa/ /de ltar sems ni yul 
</page>

 <page>
<ph>408</ph><p>089-204b</p>
'jug gnas bcas te/ /dbang po'i spyod yul rnams kyang rab tu shes/ /gzugs dang sgra dang de bzhin dri rnams dang / /ro dang reg bya de bzhin spyod yul chos/ /sems ni dbang po drug po thams cad la/ /dbang por zhugs par bya bzhin g.yo bar gyur/ /dbang po 
gang dang gang du gnas bcas pa/ /dbang po de ni shes pa bdag nyid byed/ /lus ni g.yo ba med cing byed pa med/ /snying po med cing rkyen las byung ba yin/ /yang dag ma yin yongs su rtog las byung / /grong stong las kyi 'khrul 'khor 'dra bar gnas/ /sa dang me 
dang chu dang rlung rnams ni/ /grong gzhan gnas te phyogs dang phyogs na gnas/ /dper na sbrul gdug gnas gcig ji bzhin te/ /rtag tu phan tshun mthun pa ma yin bzhin/ /khams kyi sbrul rnams bzhi po de dag kyang / /gnyis ni steng 'gro gnyis ni thur du 
'gro/ /phyogs dang phyogs mtshams rnams su gnyis gnyis te/ /khams sbrul de dag thams cad 'jig par 'gyur/ /sa yi sbrul dang chu yi sbrul dag dang / /'di gnyis 'og tu zad par 'gyur ba yin/ /me yi sbrul dang rlung gi sbrul dag dang / /'di gnyis 
steng gi nam mkhar 'gro ba yin/ /ji ltar sngon chad byas pa'i las rnams kyis/ /sems dang rnam shes kun tu gnas nas dong / /lha dang mi dang ngan song gsum dag tu/ /ji ltar byas pa'i las kyis srid par skye/ /bad kan rlung dang mkhris pa zad gyur na/ /
lus ni gcin dang ngan skyugs rnams kyis gang / /mngon par mi dga' srin bu'i phung por gyur/ /dur khrod dag na 'thor ba shing bzhin gyur/ /lha mo khyod ni chos 'di rnams la ltos/ /'di la sems can gang zag gang zhig yod/ /chos rnams 'di dag thams cad 
stong pa ste/ /ma rig pa yi rkyen las byung ba yin/ /'byung ba chen po 'di dag che 'byung min/ /ma byung ba las byung zhing mi 'byung ste/ /gang gi phyir ni 'byung ba mi 'byung ba/ /de phyir 'byung ba che zhes ngas brjod do/ /yod pa min zhing nam yang yod min la/ /ma rig 
</page>

 <page>
<ph>409</ph><p>089-205a</p>
pa yi rkyen las 'byung ba yin/ /ma rig 'di ni yod pa ma yin te/ /de bas ngas ni ma rig 'di bshad do/ /'du byed rnam shes ming dang gzugs bcas dang / /skye mched drug dang reg dang tshor ba dang / /sred dang len dang de bzhin srid pa dang / /skye 
dang rga shi mya ngan gnod pa rnams/ /'khor ba'i sdug bsngal bsam gyis mi khyab pa/ /'khor ba'i 'khor lo ji ltar gnas pa dag /ma byung ba las byung dang mi 'byung dang / /tshul bzhin ma yin sems kyis rnam dpyad dang / /bdag gi lta bar gyur pa gcad par 
bgyis/ /ye shes ral gris nyon mongs rgya mo drol/ /phung po'i gnas la stong par gyur par ltos/ /byang chub yon tan rgya chen reg par gyis/ /ngas ni bdud rtsi grong khyer sgo yang phye/ /bdud rtsi'i khu ba'i snod kyang kun tu bstan/ /ngas ni bdud rtsi'i grong khyer gnas 
der 'jug /ngas ni bdud rtsi'i khu bas bdag tshim byas/ /ngas ni chos kyi rnga chen dam pa brdungs/ /ngas ni chos kyi dung gi mchog kyang bus/ /ngas ni chos kyi sgron ma mchog 'bar byas/ /ngas ni chos kyi char pa dam pa phab/ /ngas ni nyon mongs dgra tshogs rnams las rgyal/ /
ngas ni chos kyi rgyal mtshan dam pa bsgreng / /srid pa'i mtsho las sems can rab tu bsgral/ /ngas ni ngan song gsum gyi lam rnams bkag /sems can nyon mongs me yis gdungs gyur pa/ /rten med gyur cing dpung gnyen med pa dag /srog chags nyon mongs 
mes gdungs zhi byas nas/ /bdud rtsi khu ba bsil bas tshim par byas/ /gang phyir bskal ba du mar sngon chad ngas/ /'dren pa bsam gyis mi khyab mchod pa byas/ /chos kyi sku de yongs su tshol ba na/ /brtul zhugs brtan pas byang chub phyir spyad de/ /lag 
pa dang ni mig dang rkang pa dang / /yan lag mchog dang bu sdug bu mo dang / /nor dbyig nor bu mu tig rgyan dang gser/ /bai DUr+ya dang rin chen sna tshogs btang / /stong gsum shing ljon thams cad dang / /rtswa dang rtswa rnams thams cad dang / /nags tshal dag 
</page>

 <page>
<ph>410</ph><p>089-205b</p>
dang sa las ni/ /'khrungs pa thams cad gcad gtubs te/ /de dag thams cad phyer brlags nas/ /rab tu phra ba'i rdul 'drar byas/ /nam mkha'i dkyil 'khor ji tsam par/ /phye ma'i phung po spungs nas ni/ /'di la cha gsum dbye bar nus/ /sa la 
rdul ni yod pa rnams/ /stong gsum dag ni thams cad kyi/ /rdul khams bsam gyis mi khyab pa/ /sems can kun gyis shes pa gang / /de ni sems can gcig gir gyur/ /shes pa de yis rdul rnams kyi/ /phye ma bgrang bar byed na ni/ /sems 
can kun las rab 'phags pa/ /ye shes rab ldan mi rnams kyis/ /thams cad bgrang bar nus srid kyi/ /rgyal ba'i mkhyen pa mi nus so/ /thub pa chen po'i ye shes gang / /skad cig gcig la 'jug pa yang / /bskal pa bye ba du mar ni/ /gang du'ang 
bgrang bar mi nus so/ /gser 'od dam pa mdo sde'i dbang po'i rgyal po las/ stong pa nyid kyi le'u zhes bya ste dgu pa'o// //de nas lha mo rin chen 'od 'phros chos bstan pa shin tu zab mo de thos nas/ dga' ba dang rangs pa skyes te/ 'khor 'dus 
pa de'i nang nas stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bstan pa zab mo 'di la ji ltar rnal 'byor du bya ba zhu ba'i phyir/ bcom 
ldan 'das la tshigs su bcad de gsol pa/ rgyal ba rkang gnyis gtso lags te/ /'jig rten kun tu snang mdzad pa/ /byang chub spyod pa yang dag tshul/ /bdag la thugs rjes bshad du gsol/ /rigs kyi lha mo la bka' stsal pa/ khyod la the tshom ci 
yod pa/ /'dri ba'i don de zhus shig dang / /rnam par phye ste bstan par bya/ /de nas yang rigs kyi lha mos bcom ldan 'das la gsol ba/ bdag dang gzhan la phan gdags phyir/ /byang chub sems dpa' rnams kyis ni/ /'khor dang mya ngan 'das bral 
</page>

 <page>
<ph>411</ph><p>089-206a</p>
ba'i/ /byang chub spyod pa ji ltar spyad/ /de nas bcom ldan 'das kyis rigs kyi lha mo la 'di skad ces bka' stsal to/ /lha mo chos kyi dbyings la gnas te/ byang chub kyi spyod pa spyad pas na/ mnyam pa nyid la nan tan du bya'o/ /de skad 
ces bka' stsal pa dang / rigs kyi lha mos bcom ldan 'das la 'di skad ces gsol to/ /btsun pa bcom ldan 'das ji ltar na chos kyi dbyings la gnas te/ byang chub kyi spyad pa spyod cing mnyam pa nyid la nan tan du bgyi ba lags/ bka' stsal pa/ lha 
mo de ni phung po lnga la chos kyi dbyings su 'dogs te/ chos kyi dbyings ni phung po lnga nyid do/ /phung po lnga yang brjod du med pa/ phung po lnga ma yin pa yang brjod du med pa ste/ de la chos kyi dbyings de nyid phung po lnga yin na ni chad par 'gyur ro/ /gal te phung po 
lnga las gzhan par 'dod na ni rtag par 'gyur te/ mtshan ma gnyis dang bral ba/ mtha' gnyis la mi gnas pa/ bltar med pa/ blta bar bya ba las 'das pa/ ming dang mtshan ma med pa de ni chos kyi dbyings zhes brjod do/ /rigs kyi lha mo phung po lnga la chos kyi 
dbyings su ji ltar gdags zhe na/ phung po lnga de ni rgyu dang rkyen gyis ma bskyed pa de/ de yang gal te rgyu dang rkyen las skye ba zhig yin na ni/ skyes zin pa skye'am/ mi skye ba skye zhes bya/ gal te skyes zin pa skye na ni/ rgyu dang rkyen kyang mi dgos pa'i rigs so/ /gal te 
ma skyes pa skye na ni/ skye ba dmigs su med pa'i phyir ro/ /de ci'i phyir zhe na/ gang ma skyes pa'i chos rnams ni yod pa ma yin pa nyid pas ming med pa mtshan ma med pa/ gzhal ba dang / dpag pa dang / dper bya bas mi brjod pa ste/ rgyu dang rkyen gyis bskyed par bya ba 
ma yin no/ /rigs kyi lha mo dper na/ rnga'i sgra ni shing dang / ko ba dang / lag pa la brten te sgra 'byung mod kyi/ rnga'i sgra de ni 'das pa yang stong / ma 'ongs pa yang stong / da ltar gnas pa yang stong ste/ rnga'i sgra de ni shing las ma byung / ko ba dang lag pa las 
</page>

 <page>
<ph>412</ph><p>089-206b</p>
kyang ma byung / dus gsum gyis ma bskyed pas mi skye ba ste/ gang mi skye ba de ni mi 'gog pa'o/ /gang mi 'gog pa de ni gang nas kyang ma 'ongs pa'o/ /gang nas kyang ma 'ongs pa de ni gang du yang mi 'gro ba'o/ /gang du yang mi 'gro ba de ni rtag pa dang chad pa 
ma yin pas gcig pa yang ma yin/ tha dad pa yang ma yin pa'o/ /de ci'i phyir zhe na/ gal te gcig pa yin na/ chos kyi dbyings dang tha mi dad pas/ 'o na ni byis pa so so'i skye bo rnams kyis kyang / don dam pa'i bden pa mngon du gyur pas/ mya ngan 
las 'das pa'i bde ba dam pa thob par 'gyur ba zhig na/ de lta ma yin pas de gcig pa ma yin no/ /gal te de tha dad pa yin na ni/ sangs rgyas dang / byang chub sems dpa' rnams kyi spyod pa yang / mtshan ma de nyid 'dzin pa yin pas/ rnam par grol bar 
yang mi 'gyur zhing / nyon mongs pa'i 'ching ba dang ma bral bas/ de bla na med pa yang dag par rdzogs pa'i byang chub tu mngon par 'tshang mi rgya'o/ /de ci'i phyir zhe na/ 'phags pa rnams ni 'du byed dang / 'du byed ma yin pa yang dag pa'i ngo bor gcig pa'i phyir tha 
dad pa ma yin no/ /de bas na phung po lnga po de ni yod pa yang ma yin/ med pa yang ma yin/ rgyu dang rkyen gyis bskyed pa yang ma yin/ rgyu dang rkyen med pas bskyed pa yang ma yin pa/ tshig gis thog tu mi phebs pa/ ming dang mtshan ma med pa/ rgyu dang rkyen med 
pa/ dpes bstan du med pa/ thog ma dang tha mar dben pa/ rang gi ngang gis stong pa ste/ de ni 'phags pa rnams kyis mkhyen par bya ba yin gyi/ gzhan gyi spyod yul du ma gyur pa'o/ /de bas na phung po lnga la chos kyi dbyings su ston to/ /gzhan yang rigs kyi lha mo gang rigs 
kyi bu'am/ rigs kyi bu mo gang la la zhig gis/ bla na med pa yang dag par rdzogs pa'i byang chub don dam pa dang / kun rdzob gzhan dang gzhan ma yin par 'dod pa de ni dpag par dka' ba ste/ 'phags pa dang / ma rabs kyi spyod yul ni gcig 
</page>

 <page>
<ph>413</ph><p>089-207a</p>
pa dang / tha dad pa'i rang bzhin ma yin te/ kun rdzob kyang ma spangs/ don dam pa dang yang bral bar ma gyur pa de ni/ chos kyi dbyings la gnas shing byang chub sems dpa'i spyad pa spyod pa'o/ /de'i tshe bcom ldan 'das kyis de skad ces bka' stsal pa dang / 
rigs kyi lha mo de rab tu dga' ba dang / yid bde ba skyes nas stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs nas/ thal mo sbyar bas btud de/ spyi bos phyag 'tshal nas/ bcom ldan 'das la 'di skad ces gsol 
to/ /bcom ldan 'das ji ltar bcom ldan 'das kyis bka' stsal pa'i byang chub sems dpa'i spyod pa de la bdag gis bslab par 'tshal lo/ /de nas mi mjed kyi bdag po tshangs pa chen po 'khor 'dus pa de'i nang na 'dug pas/ rigs kyi lha mo rin chen 'od 'phro la 'di skad ces 
dris so/ /lha mo byang chub sems dpa'i spyod pa shin tu bsgrub par dka' ba 'di khyod ji ltar spyod pas de la dbang thob par 'gyur/ de nas rigs kyi lha mos tshangs pa chen po la 'di skad ces smras so/ /tshangs pa'i rgyal po chen po ji ltar bcom ldan 'das kyis gsungs pa'i don 
de shin tu zab pas so so'i skye bo thams cad kyis de'i don mi shes te/ 'phags pa rnams kyi spyod yul bas/ mchog tu phra ba shes par dka' ba'o/ /bdag ni chos 'di la brten te/ bde bar gnas pa thob bo/ /gal te tshig de bden pa lta na/ snyigs ma lnga'i 'jig rten gyi khams 
'di dag na/ tshad med grangs med dpag tu med pa'i sems can de dag thams cad gser gyi kha dog can du gyur te/ mtshan sum cu rtsa gnyis dang ldan pa/ skyes pa yang ma yin/ bud med kyang ma yin pa sha stag tu gyur te/ rin po che'i pad+ma la 'dug cing / bde ba 
tshad med pa la longs spyod pa dang / lha'i me tog mchog gi char 'bab cing / lha'i sil snyan dang / rol mo ma dkrol bar rang byung ba'i mchod pa de lta bu dang ldan par shog cig ces smras ma thag tu/ snyigs ma lnga'i 'jig rten gyi khams thams cad na/ sems 
</page>

 <page>
<ph>414</ph><p>089-207b</p>
can ji snyed 'khod pa de dag thams cad gser gyi kha dog can/ skyes bu chen po'i mtshan dang ldan pa/ skyes pa yang ma yin/ bud med kyang ma yin par gyur nas/ rin po che'i pad+ma la 'dug cing / bde ba tshad med pas longs spyod par gyur pa ni/ ji ltar gzhan 
'phrul dbang byed lha'i gzhal med khang pa nangan 'gro thams cad med cing rin po che'i ljon shing sna tshogs bres pa/ rin po che sna bdun gyi pad+mas 'jig rten gyi khams khyab par byas pa/ rin po che sna bdun dang / lha'i me tog gi char 'bab pa/ lha'i rol mo sna 
tshogs kyis longs spyod par gnas pa bzhin du gyur to/ /de nas rigs kyi lha mo rin chen 'od 'phro yang bud med kyi lus las/ tshangs pa'i lus su bsgyur cing 'dug go/ /byang chub sems dpa' rin chen 'od 'phro la tshangs pa'i rgyal pos 'di skad ces smras so/ /btsun pa khyod 
ji ltar byang chub sems dpa'i spyad pa spyod/ smras pa/ tshangs pa'i rgyal po chen po chu'i zla ba byang chub kyi spyad pa spyod pa bzhin/ bdag kyang byang chub kyi spyad pa spyod do/ /rmi lam byang chub kyi spyad pa spyod pa bzhin/ bdag kyang byang chub kyi spyad pa spyod do/ /smig rgyu byang chub kyi 
spyad pa spyod pa bzhin/ bdag kyang byang chub kyi spyad pa spyod do/ /sgra brnyan byang chub kyi spyad pa spyod pa bzhin/ bdag kyang byang chub kyi spyad pa spyod do/ /de skad ces bshad pa tshangs pa chen pos thos nas/ byang chub sems dpa' la 'di skad ces smras so/ /btsun pa khyod don 
gang la gnas te tshig de skad ces smra/ lha mos smras pa/ tshangs pa'i rgyal po chos gang yang bden pa'i mtshan nyid du ma grub cing / rgyu dang rkyen la brten nas grub pa'i phyir ro/ /tshangs pa'i rgyal pos smras pa/ gal te de lta na so so'i skye bo thams cad kyang / bla na med 
pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i rigs so/ skyes bu khyod ci'i phyir/ de skad ces smra/ byis pa yang gzhan/ mkhas pa yang gzhan/ byang chub kyang gzhan/ byang chub ma yin pa yang gzhan/ rnam par 
</page>

 <page>
<ph>415</ph><p>089-208a</p>
grol ba yang gzhan/ rnam par grol ba ma yin pa yang gzhan ma yin mod kyi tshangs pa chen po de dag thams cad ni/ chos kyi dbyings su mnyam pa nyid de so so ma yin pa/ yang dag par dbyer med pa/ bar mtshams med pa/ 'phel ba dang / 
'grib pa med pa la mngon par chags shing 'dzin to/ /tshangs pa'i rgyal po dper na/ sgyu ma mkhan nam/ de'i slob ma sgyu ma sprul pa la mkhas shing byang bar gyur pa zhig gis/ lam gyi bzhi mdor/ sa dang / bye ma dang / shing dang / rtswa dang / lo ma la sogs 
pa gnas gcig tu bsdus te/ sgyu ma sprul pa 'di lta ste/ rta dang glang po che'i tshogs dang / dmag dang shing rta la sogs pa'i tshogs dang / rin po che sna bdun gyi phung po dang / bang ba dang mdzod la sogs pa rnam pa sna tshogs kun la ston to/ /de la sems can byis 
pa blun po mi shes pa'i rang bzhin can dag gis mthong na/ sgyu ma sprul par mi shes te/ rta dang glang po che la sogs pa mthong ba dang / thos pa 'di dag ni yang dag par yod pa yin te/ gzhan ni brdzun pa snyam du sems shing / phyis kyang de la zhib tu rtog 
par mi byed do/ /de la mkhas pa shes pa'i rang bzhin can rnams ni de lta ma yin te/ sgyu ma sprul pa yin par shes nas/ thos pa dang mthong ba de dag la 'di snyam du sems te/ rta dang glang po che la sogs pa bdag gis mthong ba 'di dag ni yang dag pa ma yin pa/ 
sgyu ma sprul pas 'gro ba'i mig slu bar byed pa ste/ rta dang glang po che dang / bang mdzod la sogs pa 'di dag ni der snang ba tsam du zad de/ bdag gis mthong ba dang thos pa bzhin du bden pa ma yin par yang 'dzin la/ phyis zhib tu brtags na yang brdzun pa slu ba'i 
chos su shes so/ /de lta bas na thabs mkhas pa rnams kyis ni/ chos 'di dag thams cad ni yang dag pa ma yin pa'i rang bzhin du rtogs te/ ji ltar mthong ba dang thos pa yang kun rdzob tsam du de dag gi don mtshon pa dang tshig gi tha snyad la brten nas/ yang dag 
</page>

 <page>
<ph>416</ph><p>089-208b</p>
pa'i don shes par bya ba tsam du zad kyi don dam pa ni de lta ma yin no snyam mo/ /yang tshangs pa chen po byis pa so so'i skye bo 'phags pa 'jig rten las 'das pa'i shes rab kyi mig ma thob pa rnams kyis ni/ chos 'di dag thams cad kyi de bzhin nyid brjod du med par yang mi shes la/ 
gang mthong ba dang / thos pa dang / 'du byed dang / 'du byed ma yin pa'i chos rnams ji ltar brtags pa ltar bden pa nyid du mngon par zhen te/ chos rnams kyi de bzhin nyid brjod du med pa don dam pa'i tshul de shes par mi nus so/ /de la 'phags pa rnams kyis ni 
gang gzigs shing gsan pa dang / 'du byed dang / 'du byed ma yin pa'i chos rnams kyis mthu dang / las ji lta bu yin pa de la bden pa'o zhes mngon par mi zhen te/ 'du byed kyi chos kyang mi bden pa/ 'du byed ma yin pa'i chos kyang mi bden pa/ yang dag pa 
ma yin pa'i rtog pas brtags pa tsam du 'du byed dang / 'du byed ma yin pa'i mtshan nyid kyang ming tsam du zad pa/ bden pa'i rang bzhin du mi grub pa ste/ 'phags pa rnams kyis kun rdzob kyi tha snyad la brten nas/ yang dag pa'i bden pa'i don de ston par byed do/ /de 
bzhin du tshangs pa chen po gang 'phags pa rnams ni/ 'phags pa'i ye shes dang / 'phags pa'i gzigs pas chos rnams kyi de bzhin nyid brjod du med pa bzhin/ 'du byed dang / 'du byed ma yin pa'i chos kyang de bzhin du lta ste/ kun rdzob tu ming dang mtshan ma sna 
tshogs la brten nas/ gzhan la ston par byed do/ /de nas yang byang chub sems dpa' rin chen 'od 'phro la tshangs pa chen pos 'di skad ces smras so/ /sems can ji snyed cig gis chos zab mo 'di lta bu rtogs shing shes par nus/ smras pa/ tshangs pa chen po gang 
sprul pa mang po'i sems dang sems las byung bas chos zab mo 'di yang dag par shes par gyur pa de snyed kyis shes so/ /tshangs pa'i rgyal pos smras pa/ sprul pa de dag nyid kyang rang bzhin yod pa ma yin na/ de dag gis sems dang / sems las byung ba gang 
</page>

 <page>
<ph>417</ph><p>089-209a</p>
nas skye bar 'gyur/ smras pa/ gang chos kyi dbyings yod pa yang ma yin/ med pa yang ma yin par yang dag par shes pa de dag gis/ zab mo de'i don shes par nus so/ /de nas tshangs pa chen pos/ bcom ldan 'das la 'di skad 
ces gsol to/ /bcom ldan 'das byang chub sems dpa' rin chen 'od 'phro 'di ni bsam gyis mi khyab pa ste/ chos kyi gzhung zab mo 'di la mkhas pa lags so/ /bcom ldan 'das kyis bka' stsal pa/ de de bzhin te/ tshangs pa chen po de ji ltar khyod kyis 
smras pa de bzhin no/ /byang chub sems dpa' rin chen 'od 'phro 'dis khyed la ji skad bstan pa bzhin du nan tan du sgrubs shig dang / mi skye ba'i chos la bzod pa thob par 'gyur ro/ /de nas lha'i rgyal po tshangs pa chen po dang / gzhan yang tshangs pa'i 
'khor de dag stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar bas byang chub sems dpa' rin chen 'od 'phro'i rkang pa gnyis la spyi bos phyag 'tshal te/ tshig 'di skad ces smras so/ /
deng skyes bu chen po khyod dang phrad cing bdag cag gis dam pa'i chos 'di lta bu thos par gyur pa ngo mtshar che ba lags so/ /de nas bcom ldan 'das kyis tshangs pa chen po la bka' stsal pa/ byang chub sems dpa' rin chen 'od 'phro 'di ma 'ongs pa'i dus na/ rin po 
che'i 'od dpal gyi snying po zhes bya ba/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi rnams 
kyi ston pa/ sangs rgyas bcom ldan 'das su 'gyur ro zhes bka' stsal to/ /de skad ces bka' stsal pa de'i tshe/ byang chub sems dpa' khri phrag sum stong gis bla na med pa yang dag par rdzogs pa'i byang chub las phyir mi ldog par gyur to/ /lha'i bu khri phrag brgyad 
</page>

 <page>
<ph>418</ph><p>089-209b</p>
stong dang / rgyal po dang / blon po la sogs pa/ tshad med grangs med pa rnams kyis rdul med cing rdul dang bral ba'i chos la chos kyi mig rnam par dag par gyur to/ /de nas 'khor 'dus pa de'i nang na/ dge slong khri phrag lnga bcu byang chub sems dpa'i spyad pa spyod 
pa byang chub kyi sems las phyir mi ldog par sems pa de dag kyang / byang chub sems dpa' rin chen 'od 'phros chos bstan pa 'di thos nas/ byang chub kyi sems phyir zhing brtan pa dang / bsam gyis mi khyab pa bla na med pa'i smon lam yongs su rdzogs nas yang 
byang chub tu sems bskyed de/ so so nas rang rang gi gos gyon pa phud de/ byang chub sems dpa' la gsol nas/ bla na med pa mchog dam pa'i sems bskyed de smon lam 'di skad ces gsol to/ /bdag cag gis dge ba'i rtsa ba ci mchis pa de dag thams cad bla na med 
pa yang dag par rdzogs pa'i byang chub tu yongs su bsngo'o zhes smon lam btab bo/ /tshangs pa chen po dge slong de dag gis/ bsod nams de la brten nas/ ji skad smras pa bzhin nan tan du bsgrubs nas/ bskal pa chen po dgu bcu 'das pa na/ 'khor ba las 
yongs su 'das pa'i shes pa skyes par gyur to/ /de nas bcom ldan 'das kyis dge slong de dag la bka' stsal pa/ dge slong dag khyed bskal pa grangs med pa sum cu 'das pa'i 'og tu/ bla na med pa'i sangs rgyas su 'gyur te/ bskal pa'i ming ni rgyal bar dga' 
ba'i 'od kyi rgyal po zhes bya ba/ yul gyi ming ni dri ma med pa'i 'od ces bya bar dus gcig tu kun kyang / bla na med pa yang dag par rdzogs pa'i byang chub tu mngon par rdzogs par 'tshang rgya ste/ de dag kun kyang mtshan smon lam rnam par bkod pa'i rgyal po zhes bya ba yon 
tan gyi mtshan bcu yongs su rdzogs par 'gyur ro/ /zhes lung bstan to/ /gzhan yang tshangs pa chen po gser 'od dam pa mdo sde'i dbang po'i rgyal po gang nyan pa dang 'dzin pa de dag ni mthu dang / gzi brjid chen po dang ldan par 'gyur te/ dper na gang la la zhig 
</page>

 <page>
<ph>419</ph><p>089-210a</p>
gis/ thabs dang mi ldan pas pha rol tu phyin pa drug /bskal pa chen po brgyad stong du spyod pa bas/ gang rigs kyi bu'am/ rigs kyi bu mo gang la la zhig gis/ gser 'od dam pa mdo sde'i dbang po'i rgyal po 'di glegs bam du bris te/ zla 
ba phyed phyed cing sems rtse gcig tu byas te klog cing 'don na/ bsod nams kyi phung po 'di la/ bsod nams kyi phung po snga ma des brgya'i char yang nye bar mi phod pa nas/ grangs su bgrang ba dang dper bsgrun par yang mi bzod do/ /tshangs pa chen po de lta bas na/ 
khyod kyis rtag tu yid la bya zhing / nan tan du bsgrub pa dang / gzung zhing gzhan la yang yang dag par rgya cher bstan par bya'o/ /de ci'i phyir zhe na/ sngon 'das pa'i dus na nga byang chub sems dpa'i spyad pa spyod pa'i tshe/ ji ltar skyes bu dpa' bo g.yul ngor 
lus dang srog la mi lta ba bzhin du/ ngas kyang mdo sde'i dbang po'i rgyal po 'di gzung zhing 'dzin pa dang / klog cing 'don pa dang / gzhan la yang rgya cher yang dag par ston pa la thogs pa med par gyur to/ /tshangs pa chen po dper na 'khor los sgyur ba'i rgyal po 
nam 'jig rten na gnas kyi bar du rin po che sna bdun yang med par mi 'gyur ro/ /gal te rgyal po mi bzhugs na/ rin po che sna bdun yang mod la med par 'gyur ro/ /tshangs pa chen po de ltar de bzhin du/ gser 'od dam pa mdo sde'i dbang po'i rgyal po 'di 'jig rten 
na gnas kyi bar du/ bla na med pa'i chos rin po che thams cad kyang nub par mi 'gyur ro/ /mdo sde'i rgyal po 'di nam med pa na gzhan dag kyang nub par 'gyur ro/ /de lta bas na mdo sde'i rgyal po 'di sems rtse gcig tu byas te/ mnyan pa dang / gzung ba dang / 
klog pa dang / gzhan la yang rgya cher bshad pa dang / yi ger 'drir 'jug pa dang / lus dang srog la mi blta bas ngal ba dang / dub pa khyad du gsod cing brtson 'grus kyi pha rol tu phyin pa la spyad par bya ste/ bsod nams kyi nang na mchog yin par nga'i 'khor rnams 
</page>

 <page>
<ph>420</ph><p>089-210b</p>
kyis kyang de bzhin du bslab cing nan tan du bya'o/ /de nas tshangs pa'i rgyal po chen po la sogs te/ tshangs pa'i 'khor grangs med pa dang / brgya byin lha'i dbang po dang / rgyal po chen po bzhi dang / gzhan yang gnod sbyin gyi dbang po la sogs pa de dag thams 
cad stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar ba btud nas/ bcom ldan 'das la 'di skad ces gsol to/ /bcom ldan 'das bdag cag gis kyang gser 'od dam pa mdo sde'i dbang 
po'i rgyal po 'di bsrung ba dang yongs su rgyas par bgyi'o/ /chos 'di ston pa'i tshe bgegs dang bar chad kun bsal te/ dge bar 'gyur ba dang / kha dog dang / mthu yongs su rdzogs pa dang / spobs pa thogs pa med pa dang / lus dang sems bde bar 'gyur ba dang / 
de'i 'khor rnams kyang bde ba nyams su myong ba dang / gang na gnas pa'i yul 'khor de yang mu ge dang dgra'i 'jigs pa dang / mi ma yin pas 'tshe ba zhig mchis na yang bdag cag lha'i 'khor gyis yongs su bsrungs pas/ de dag bde zhing skyid pa dang / gnod 
pa rnams ma byung bar gyur na/ de dag kyang bdag cag lha'i mthu lags par 'tshal bar bgyi'o/ /gang la la zhig mdo sde 'di la mchod cing rim gro bgyid na/ de la bdag cag gis sangs rgyas bcom ldan 'das dang 'dra bar mchod cing rim gro bgyi'o/ /de 
nas bcom ldan 'das kyis lha'i rgyal po tshangs pa chen po la sogs te/ tshangs pa'i 'khor de dag dang / rgyal po chen po bzhi dang / gnod sbyin gyi dbang po la sogs pa rnams la legs so zhes bka' stsal te/ legs so legs so/ /rigs kyi bu khyod kyis 
dam pa'i chos zab mo 'di yang thos/ mdo sde'i dbang po 'di dang 'di 'dzin pa la bsrung ba dang / bskyab pa'i sems bskyed pa des bsod nams kyi khyad par tshad med pa dang ldan pas myur du bla na med pa yang dag par rdzogs pa'i byang chub mngon par rdzogs par 'tshang 
</page>

 <page>
<ph>421</ph><p>089-211a</p>
rgya'o/ /bcom ldan 'das kyis de skad ces bka' stsal nas/ tshangs pa'i rgyal po la sogs pa bcom ldan 'das kyis gsungs pa la mngon par bstod do/ /gser 'od dam pa mdo sde'i dbang po'i rgyal po las stong pa nyid la brten nas 
bsam pa yongs su rdzogs pa zhes bya ba'i le'u ste bcu pa'o// //de nas rgyal po chen po rnam thos kyi bu dang / rgyal po chen po yul 'khor srung dang / rgyal po chen po 'phags skyes po dang / rgyal po chen po mig mi bzang stan las langs te/ bla 
gos phrag pa gcig tu bgos nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa bcom ldan 'das gser 'od dam pa mdo 
sde'i dbang po'i rgyal po 'di ni de bzhin gshegs pa thams cad kyis gsungs pa/ de bzhin gshegs pa thams cad kyis gzigs pa/ de bzhin gshegs pa thams cad kyis dgongs pa/ byang chub sems dpa'i tshogs thams cad kyis yongs su bzung ba/ 
lha'i tshogs thams cad kyis phyag bgyis pa/ lha'i tshogs thams cad kyis mchod pa/ lha'i dbang po'i tshogs thams cad kyis mngon par bstod pa/ 'jig rten skyong ba thams cad kyis mchod cing bsngags te/ brjod nas rab tu bkur ba/ lha'i khang khyim 
thams cad snang bar bgyid pa/ sems can thams cad la mchog tu bde ba thams cad rab tu sbyin par bgyid pa/ sems can dmyal ba dang / dud 'gro'i skye gnas dang / gshin rje'i 'jig rten gyi sdug bsngal thams cad skems pa/ 'jigs pa thams cad kyi 
rgyun gcod pa/ pha rol gyi dmag tshogs thams cad rab tu zlog pa/ mu ge'i ya nga ba thams cad rab tu zhi bar bgyid pa/ nad kyi ya nga ba thams cad rab tu zhi bar bgyid pa/ gza'i gnod pa thams cad sel ba/ mchog tu zhi bar bgyid pa/ mya ngan dang nyon 
</page>

 <page>
<ph>422</ph><p>089-211b</p>
mongs pa thams cad rab tu zhi bar bgyid pa/ gnod pa rnam pa sna tshogs rab tu zhi bar bgyid pa/ gnod pa 'bum rab tu 'joms par bgyid lags so/ /btsun pa bcom ldan 'das gser 'od dam pa mdo sde'i dbang po'i rgyal po 'di 'khor gyi nang du rgya 
cher yang dag par rab tu bshad na/ chos mnyan pa chos bdud rtsi'i khu ba 'dis bdag cag rgyal po chen po dpung dang g.yog tu bcas pa bzhi'i lha'i lus 'di gzi byin chen pos rnam par 'phel bar 'gyur ro/ /bdag cag gi lus la brtson pa dang / stobs 
dang mthu yang bskyed par 'gyur/ gzi brjid dang / dpal dang / phun sum tshogs pa yang bdag cag gi lus la 'jug par 'gyur te/ btsun pa bcom ldan 'das bdag cag rgyal po chen po bzhi ni chos dang ldan pa/ chos smra ba chos kyi rgyal po lags te/ 
btsun pa bcom ldan 'das bdag cag ni chos kyis/ lha dang / klu dang / gnod sbyin dang / lha ma yin dang / nam mkha' lding dang / dri za dang / mi 'am ci dang / lto 'phye chen po rnams kyi rgyal po bgyi'o/ /'byung po'i tshogs mi bzad pa/ snying rje ma mchis pa/ 
gzhan gyi gzi byin 'phrog pa rnams bzlog par bgyi'o/ /btsun pa bcom ldan 'das bdag cag rgyal po chen po bzhi/ gnod sbyin gyi sde dpon chen po nyi shu rtsa brgyad dang / gnod sbyin 'bum 'phrag du ma dang lhan cig tu rtag par rgyun du lha'i mig rnam par 
dag pa/ mi'i las 'das pas 'dzam bu'i gling thams cad la blta bar bgyi/ bsrung bar bgyi/ yongs su bskyang bar bgyi ste/ btsun pa bcom ldan 'das de'i slad du/ bdag cag rgyal po chen po bzhi/ 'jig rten skyong zhes ming du chags so/ /btsun 
pa bcom ldan 'das gang su dag 'dzam bu'i gling 'dir pha rol gyi dmag tshogs kyis yul 'joms par 'gyur ram/ mu ge'i ya nga ba'am/ nad kyi ya nga ba'am/ gnod pa sna tshogs brgya dang / gnod pa stong dang / gnod pa 'bum dag gis gtses par 'gyur ba 
</page>

 <page>
<ph>423</ph><p>089-212a</p>
na/ btsun pa bcom ldan 'das bdag cag rgyal po chen po bzhis gser 'od dam pa mdo sde'i dbang po'i rgyal po 'di 'dzin pa'i dge slong chos smra ba de dag la bskul bar bgyi'o/ /btsun pa bcom ldan 'das nam bdag cag rgyal po chen po 
bzhis/ rdzu 'phrul dang / byin gyis rlabs kyis dge slong chos smra ba de dag bskul ba na/ yul gang dang gang du mchis par gser 'od dam pa mdo sde'i dbang po'i rgyal po 'di yul de dang de dag tu rgya cher yang dag par ston par 'gyur te/ gang dag gnod 
pa sna tshogs brgya dang / gnod pa sna tshogs stong yul du 'byung ba 'di lta bu 'di dag rab tu zhi bar 'gyur ro/ /btsun pa bcom ldan 'das mi'i rgyal po gang gi yul du mdo sde'i dbang po 'dzin pa'i dge slong chos smra ba de dag mchi bar 'gyur ba'i yul de dag tu/ gser 'od 
dam pa mdo sde'i dbang po'i rgyal po 'di yang bsnyen par 'gyur ro/ /btsun pa bcom ldan 'das nam mi'i rgyal pos gser 'od dam pa mdo sde'i dbang po'i rgyal po 'di mnyan te thos nas/ mdo sde'i dbang po 'di 'dzin pa'i dge slong de dag phyir rgol ba thams cad las 
kun tu srung bar bgyid/ yongs su bskyab pa dang / yongs su 'dzin pa dang / yongs su skyong bar bgyid na/ btsun pa bcom ldan 'das bdag cag rgyal po chen po bzhis/ mi'i rgyal po de'i yul thams cad na gnas pa'i sems can rnams kun tu bsrung bar 
bgyi/ yongs su bskyab pa dang / yongs su gzung ba dang / yongs su bskyang ba dang / zhi ba dang bde legs su 'gyur bar bgyi'o/ /btsun pa bcom ldan 'das mi'i rgyal pos nam/ dge slong ngam/ dge slong ma'am/ dge bsnyen nam/ dge bsnyen ma 
mdo sde'i dbang po 'dzin pa la bde bar sbyar ba thams cad kyis bde bar bgyid na/ btsun pa bcom ldan 'das bdag cag rgyal po chen po bzhis/ mi'i rgyal po de'i yul thams cad na gnas pa'i sems can rnams la/ bde ba'i yo byad thams cad kyis bde ba dang 
</page>

 <page>
<ph>424</ph><p>089-212b</p>
yo byad thams cad phun sum tshogs par bgyi'o/ /btsun pa bcom ldan 'das/ nam mi'i rgyal pos dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po 'di 'dzin pa la/ bsti stang bgyid/ bla mar bgyid/ rim gror bgyid cing 
mchod na/ btsun pa bcom ldan 'das bdag cag rgyal po chen po bzhis/ mi'i rgyal po chen po de la/ rgyal po thams cad pas ches bsti stang du bgyi/ ches bla mar bgyi/ ches rim gror bgyi/ ches mchod par bgyi ste/ yul thams cad du yang rab tu 
bsngags par bgyi'o/ /gser 'od dam pa mdo sde'i dbang po'i rgyal po las/ rgyal po chen po bzhis lha dang mi la rnam par lta ba zhes bya ste le'u bcu gcig pa'o// //bam po drug pa/ de nas bcom ldan 'das kyis rgyal po chen po bzhi la legs 
so zhes bya ba byin te/ rgyal po chen po dag legs so legs so/ /rgyal po chen po khyed yang legs so legs so/ /'di lta ste/ khyod ni sngon gyi rgyal ba la lhag par bya ba byas pa/ dge ba'i rtsa ba rnams bskyed pa/ sangs rgyas bye ba khrag khrig 'bum phrag 
mang po la bsnyen bkur byas pa/ chos dang ldan pa/ chos smra ba/ chos kyi rgyal po/ chos kyis lha dang mi rnams kyi rgyal po byed pa'o/ /'di lta ste/ khyod ni yun ring por sems can thams cad la phan pa'i sems dang ldan pa/ bde ba dang byams pa'i sems 
dang ldan pa/ sems can thams cad la phan pa dang / bde bar bya ba'i lhag pa'i bsam pa la zhugs pa mi phan pa thams cad 'gog pa/ sems can thams cad la bde ba thams cad nye bar bsgrub par brtson pa yin te/ rgyal po chen po khyed bzhis mi'i rgyal 
po gser 'od dam pa mdo sde'i dbang po'i rgyal po 'di la mchod pa dang / rim gro byed par brtson pa de dag la kun tu bsrung ba gyis shig /yongs su bskyab pa dang / yongs su gzung ba dang / yongs su bskyang ba dang / zhi ba dang bde legs su 'gyur bar 
</page>

 <page>
<ph>425</ph><p>089-213a</p>
gyis shig /des na rgyal po chen po dpung dang g.yog dang / gnod sbyin 'bum phrag du ma dang / bcas pa khyed bzhis/ 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi chos kyi tshul kun 
tu bsrung bar 'gyur ro/ /yongs su bskyang ba dang / yongs su gzung bar yang 'gyur ro/ /des na rgyal po chen po dpung dang g.yog dang / gnod sbyin 'bum phrag du ma dang bcas pa khyed bzhis/ lha dang / lha ma yin du g.yul 'gyed pa na rgyal bar 'gyur 
ro/ /lha ma yin rnams pham par 'gyur ro/ /'di ltar gser 'od dam pa mdo sde'i dbang po'i rgyal po pha rol gyi dmag tshogs thams cad 'dul bar byed pa 'di'i phyir/ dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po 
'dzin pa de dag la kun tu bsrung ba gyis shig /yongs su bskyab pa dang / yongs su gzung ba dang / yongs su bskyang ba dang / zhi ba dang bde legs su 'gyur bar gyis shig /de nas rgyal po chen po rnam thos kyi bu dang / rgyal po chen po yul 'khor srung 
dang / rgyal po chen po 'phags skyes po dang / rgyal po chen po mig mi bzang stan las langs te/ bla gos phrag pa gcig tu bgos nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom 
ldan 'das la 'di skad ces gsol to/ /btsun pa bcom ldan 'das ma 'ongs pa'i dus na/ gser 'od dam pa mdo sde'i dbang po'i rgyal po 'di grong ngam/ grong khyer ram/ grong rdal lam/ ljongs sam/ yul 'khor ram/ rgyal po'i pho brang 'khor gang du spyod 
par 'gyur ba dang / mi'i rgyal po gang dang gang gi yul du spyod par 'gyur ba dang / btsun pa bcom ldan 'das mi'i rgyal por 'gyur ba gang la la zhig /lha'i dbang po'i dam tshig rgyal po'i bstan bcos 'dis rgyal po bgyid cing / rtag par rgyun du gser 'od dam pa 
</page>

 <page>
<ph>426</ph><p>089-213b</p>
mdo sde'i dbang po'i rgyal po 'di nyan tam/ rim gro bgyid dam/ mchod pa bgyid dam/ dge slong ngam/ dge slong ma'am/ dge bsnyen nam/ gang dge bsnyen ma mdo sde'i dbang po'i rgyal po 'dzin pa de dag la yang bsti stang du bgyid/ btsun par bgyid/ rim gro 
bgyid cing mchod de rtag par rgyun du gser 'od dam pa mdo sde'i dbang po'i rgyal po nyan na/ chos mnyan pa'i chu bo'i chus/ chos bdud rtsi'i khu ba 'dis bdag cag rgyal po chen po dpung dang g.yog tu bcas pa bzhi dang / gnod sbyin 'bum phrag du ma'i lha'i lus 'di 
dag gzi byin chen po rnam par 'phel bar 'gyur/ bdag cag la brtson 'grus dang mthu stobs chen por yang bgyid par 'gyur/ bdag cag gi gzi brjid dang dpal dang phun sum tshogs pa yang rnam par 'phel bar 'gyur ro/ /btsun pa bcom ldan 'das bdag 
cag rgyal po chen po bzhi dpung dang g.yog tu bcas pa gnod sbyin 'bum phrag du ma dang lus bltar mi gda' bar bgyis te/ da ltar dang / ma 'ongs pa'i dus na/ grong ngam/ grong khyer ram/ grong rdal lam/ yul 'khor ram/ pho brang 'khor gang na 
gser 'od dam pa mdo sde'i dbang po'i rgyal po 'di spyod par 'gyur ba de dag tu mchi bar bgyi'o/ /mi'i rgyal po gser 'od dam pa mdo sde'i dbang po'i rgyal po 'di nyan pa dang / rim gro bgyid pa dang / mchod pa bgyid pa de dag la kun tu bsrung bar bgyi'o/ /
yongs su bskyab pa dang / yongs su gzung ba dang / yongs su bskyang ba dang / chad pa spang ba dang / zhi ba dang / bde legs su 'gyur bar bgyi'o/ /rgyal po'i pho brang 'khor de dag dang / yul 'khor de dag dang / yul de dag kyang kun tu bsrung bar 
bgyi'o/ /yongs su bskyab pa dang / yongs su gzung ba dang / yongs su bskyang ba dang / chad pa spang ba dang / zhi ba dang / bde legs su 'gyur bar bgyi'o/ /yul de dag kyang 'jigs pa dang / gnod pa dang / 'khrug pa thams cad las yongs su 
</page>

 <page>
<ph>427</ph><p>089-214a</p>
thar bar bgyi'o/ /pha rol gyi dmag tshogs rnams kyang slar bzlog par bgyi'o/ /mi'i rgyal po gang la la gser 'od dam pa mdo sde'i dbang po'i rgyal po 'di nyan pa dang / rim gro bgyid pa dang / mchod pa bgyid pa de'i dgra zla 'dab nye 
ba'i rgyal po gzhan zhig mchis la/ btsun pa bcom ldan 'das nam dgra zla 'dab nye ba de'i rgyal po de 'di snyam du bdag dpung gi tshogs yan lag bzhi pa dang lhan cig tu yul der song ste/ yul de rnam par gzhig go snyam du sems bskyed na/ btsun 
pa bcom ldan 'das de'i tshe de'i dus na/ gser 'od dam pa mdo sde'i dbang po'i rgyal po 'di'i gzi brjid kyi mthus dgra zla 'dab nye ba'i rgyal po de rgyal po gzhan dag dang g.yul 'gyed par 'gyur/ rang gi yul du phyin na yang yul 'khrug par 'gyur/ rgyal po'i 'khrug 
pa mi bzad pa yang 'byung bar 'gyur/ yul du gza' dang / nad kyang 'byung bar 'gyur/ yul du brel ba sna tshogs brgya dag kyang 'byung bar 'gyur ro/ /btsun pa bcom ldan 'das nam dgra zla 'dab nye ba'i rgyal po de rang gi yul du phyin na/ gnod pa sna 
tshogs brgya dang / brel ba sna tshogs brgya 'di lta bu 'byung ngo / /btsun pa bcom ldan 'das dgra zla 'dab nye ba'i rgyal po de yan lag bzhi pa'i dmag bsogs te/ pha rol gyi dmag tshogs su mchi ba'i slad du/ rang gi yul nas byung ste/ dpung gi tshogs 
yan lag bzhi pa dang lhan cig tu yul der mchi 'tshal ba dang / gang na gser 'od dam pa mdo sde'i dbang po'i rgyal po 'di gnas pa'i yul de rnam par gzhig par 'tshal bar gyur na/ btsun pa bcom ldan 'das bdag cag rgyal po chen po bzhi dpung dang 
g.yog tu bcas pa/ gnod sbyin 'bum phrag du ma dang lhan cig tu lus mi gda' bar bgyis te/ der mchi bar bgyi'o/ /pha rol gyi dmag tshogs de shul du zhugs pa las kyang / de nyid nas ldog par bgyi'o/ /brel ba sna tshogs brgya dag kyang nye bar bsgrub 
</page>

 <page>
<ph>428</ph><p>089-214b</p>
par bgyi'o/ /bgegs kyang bgyi'o/ /'di lta ste/ yul der pha rol gyi dmag tshogs de mchir yang mi nus na/ yul gzhig par bgyid par lta ga la 'gyur/ de nas bcom ldan 'das kyis rgyal po chen po bzhi po de dag la legs so zhes bya ba byin te/ 
rgyal po chen po dag legs so legs so/ /rgyal po chen po dag khyed yang legs so/ /khyed bskal pa grangs med pa bye ba khrag khrig 'bum phrag du mar yang dag par bsgrubs pa/ bla na med pa yang dag par rdzogs pa'i byang chub 'di'i phyir/ mi'i rgyal po 
gser 'od dam pa mdo sde'i dbang po'i rgyal po 'di nyan pa dang / rim gro byed pa dang / mchod pa byed pa de dag la kun tu bsrung bar gyis shig /yongs su bskyab pa dang / yongs su gzung ba dang / yongs su bskyang ba dang / chad pa spang ba dang / zhi ba dang / 
bde legs su 'gyur bar gyis shig /rgyal po'i pho brang 'khor de dag dang / grong khyer de dag dang / yul 'khor de dag dang / yul de dag kyang kun tu srungs shig /yongs su bskyab pa dang / yongs su gzung ba dang / yongs su bskyang ba dang / chad pa 
spang ba dang / zhi ba dang / bde legs su 'gyur bar gyis shig /yul de dag kyang 'jigs pa dang / gnod pa dang / 'khrug pa thams cad las yongs su thar bar gyis shig /pha rol gyi dmag tshogs rnams kyang zlog par gyis shig /'dzam bu'i gling 
thams cad na gnas pa'i mi'i rgyal po de dag mi 'thab pa dang / mtshang mi 'dru ba dang / mi rtsod pa dang / mi 'gyed par bya ba la spro bar gyis shig /rgyal po chen po dpung dang g.yog tu bcas pa khyed bzhis/ 'dzam bu'i gling 'dir nam grong khyer brgyad khri bzhi 
stong de dag na/ rgyal po brgyad khri bzhi stong po de dag rang rang gi yul la mngon par dga' ba dang / rgyal srid kyi dbang phyug des mngon par dga' ba dang / rang gi nor gyi phung pos phan tshun rnam par mi 'tshe ba dang / phan tshun rnam par 'tshe ba mi skyed pa dang / rang gis 
</page>

 <page>
<ph>429</ph><p>089-215a</p>
ji ltar sngon gyi las bsags pas rgyal po thob pa'i rang gi rgyal srid kyi dbang phyug gis dga' ba dang / phan tshun du yul 'jig par mi byed pa dang / yul gzhig pa'i phyir pha rol gyis mi gnod pa dang / nam 'dzam bu'i gling 'dir grong 
khyer brgyad khri bzhi stong dag na/ rgyal po brgyad khri bzhi stong de dag phan tshun du byams pa'i sems su 'gyur/ byams pa'i sems dang / phan pa'i sems su 'gyur te/ phan tshun du mi 'thab/ mtshang mi 'dru/ mi rtsod mi 'gyed par rang rang gi yul dag na 
dga' bar 'gyur na/ de'i phyir rgyal po chen po dpung dang g.yog tu bcas pa khyed bzhis/ 'dzam bu'i gling 'di rgyas par 'gyur/ lo legs par 'gyur/ nyams dga' bar 'gyur/ skye bo dang mi mang pos gang bar 'gyur/ sa yang byin can du 'gyur/ 
dus dang / zla ba dang / zla ba phyed dang / lo khyud kor thams cad kyang yang dag pa'i dus dang ldan par 'gyur/ gza' dang / rgyu skar dang / zla ba dang / nyi ma yang nyin mtshan du legs par rgyu bar 'gyur/ char pa'i rgyun kyang sa la dus dus su 'bab par 'gyur/ 
'dzam bu'i gling thams cad na gnas pa'i sems can rnams kyang / nor dang 'bru thams cad 'byor par 'gyur/ longs spyod che ba dang / ser sna med par 'gyur/ gtong ba dang ldan par 'gyur/ dge ba bcu'i las kyi lam dang ldan par 'gyur/ phal cher 
bde 'gro mtho ris kyi 'jig rten du skye bar 'gyur/ lha'i khang khyim rnams kyang / lha dang lha'i bu rnams kyis gang bar 'gyur ro/ /rgyal po chen po dag gang la la zhig mi'i rgyal por gyur la/ gser 'od dam pa mdo sde'i dbang po'i rgyal po 'di nyan par 'gyur te/ 
rim gro byas/ mchod pa byas/ dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po 'dzin pa de dag la yang bsti stang byed/ bla mar byed/ rim gror byed/ mchod par byed cing rgyal po chen po khyod bzhi dpung dang g.yog tu bcas 
</page>

 <page>
<ph>430</ph><p>089-215b</p>
par gnod sbyin 'bum phrag du ma la snying brtse ba'i phyir/ rtag par rgyun du gser 'od dam pa mdo sde'i dbang po'i rgyal po 'di nyan na/ chos mnyan pa'i chu klung / chos bdud rtsi'i khu ba 'dis/ khyed cag gi lus 'di dag tshim par 'gyur ro/ /khyed kyi lha'i lus 
'di dag gi gzi byin chen po yang rnam par 'phel lo/ /khyed kyi brtson 'grus dang mthu stobs kyang skyed do/ /khyed kyi gzi brjid dang / dpal dang / phun sum tshogs pa yang rnam par 'phel bar 'gyur ro/ /mi'i rgyal po des de bzhin gshegs pa dgra bcom 
pa yang dag par rdzogs pa'i sangs rgyas shAkya thub pa nga la yang mchod pa bsam gyis mi khyab pa rgya chen po yangs pa byas par 'gyur ro/ /mi'i rgyal po de 'das pa dang / ma 'ongs pa dang / da ltar byung ba'i de bzhin gshegs pa bye ba khrag khrig 'bum phrag du ma la 
yang yo byad bsam gyis mi khyab pa/ rgya che ba yangs pa thams cad kyis mchod pa byas par 'gyur ro/ /des na mi'i rgyal po de la bsrung ba chen po byas par 'gyur ro/ /des na mi'i rgyal po de la kun tu bsrung ba dang / yongs su bskyab pa dang / yongs su gzung 
ba dang / yongs su bskyang ba dang / chad pa spang ba dang / zhi ba dang / bde legs su 'gyur ba byas par 'gyur ro/ /btsun mo dam pa dang / rgyal bu rnams dang / btsun mo'i 'khor thams cad dang / rgyal po'i pho brang 'khor thams cad kyang bsrung ba chen po 
byas par 'gyur ro/ /yongs su bskyab pa dang / yongs su gzung ba dang / yongs su bskyang ba dang / chad pa spang ba dang / zhi ba dang / bde legs su 'gyur ba byas par 'gyur ro/ /rgyal po'i pho brang 'khor na gnas pa'i lha thams cad kyang ches gzi brjid dang 
ldan pa dang / ches stobs dang ldan pa dang / bde ba dang yid bde ba bsam gyis mi khyab pa dang ldan par 'gyur/ dga' ba sna tshogs myong bar 'gyur/ grong khyer de dag dang / yul 'khor de dag kyang kun tu bsrung bar 'gyur/ yongs su bskyang bar 'gyur/ gnod 
</page>

 <page>
<ph>431</ph><p>089-216a</p>
pa med par 'gyur/ dgra med par 'gyur/ pha rol gyi dmag tshogs thams cad kyis mi brdzi ba dang / gnod pa med pa dang / 'khrug pa med par 'gyur ro/ /de skad ces bka' stsal pa dang / bcom ldan 'das la rgyal po chen po rnam 
thos kyi bu dang / rgyal po chen po yul 'khor srung dang / rgyal po chen po 'phags skyes po dang / rgyal po chen po mig mi bzang dang / de dag gis 'di skad ces gsol to/ /btsun pa bcom ldan 'das mi'i rgyal po gang la la zhig gis gser 'od dam pa 
mdo sde'i dbang po'i rgyal po 'di yang nyan 'tshal bar 'gyur/ bdag nyid la yang bsrung ba chen po bgyid 'tshal bar 'gyur/ btsun mo dam pa dang / rgyal bu rnams dang / rgyal po'i bu mo rnams dang / btsun mo'i 'khor gyi tshogs rnams la yang /
bsrung ba chen po bgyid 'tshal bar 'gyur/ rgyal po'i pho brang 'khor de thams cad la yang zhi ba dang / bde legs su 'gyur ba chen po bsam gyis mi khyab pa/ mchog tu khyad par du 'phags pa/ bla na med pa bgyid 'tshal bar 'gyur/ tshe 'di nyid la bdag 
gi rgyal srid kyi dbang phyug chen po bsam gyis mi khyab pa rnam par 'phel bar bgyid 'tshal bar 'gyur/ rgyal po nyid bsam gyis mi khyab pa dang ldan par 'gyur/ bsod nams kyi phung po dpag tu ma mchis pa yang yongs su 'dzin 'tshal bar 'gyur/ bdag gi yul 
thams cad kyang kun tu bsrung 'tshal bar 'gyur/ yongs su bskyang 'tshal bar 'gyur/ rang gi yul na gnod pa ma mchis pa dang / dgra ma mchis pa dang / pha rol gyi dmag tshogs kyis mi brdzi ba dang / nad 'go ba ma mchis pa dang / 'khrug pa ma mchis 
par bgyid 'tshal bar gyur na/ btsun pa bcom ldan 'das mi'i rgyal po des g.yeng ba ma mchis pa'i sems dang / gus pa dang bcas pa'i sems dang / rim gro dang bcas pas gser 'od dam pa mdo sde'i dbang po'i rgyal po 'di/ bsti stang du bgyis te 
</page>

 <page>
<ph>432</ph><p>089-216b</p>
mnyan par bgyi'o/ /gser 'od dam pa mdo sde'i dbang po'i rgyal po 'di mnyan pa'i slad du/ mi'i rgyal po des/ rgyal po'i pho brang khyad par du 'phags par mchi bar bgyi'o/ /der mchis nas kyang / rgyal po'i pho brang spos chab sna tshogs kyis chag 
chag gdab cing / me tog sil ma sna tshogs dgram par bgyi'o/ /spos chab sna tshogs kyis chag chag btab pa der chos kyi khri mthon po rgyan sna tshogs kyis legs par brgyan pa bsham par bgyi'o/ /phyogs der gdugs dang / rgyal mtshan dang / ba 
dan sna tshogs kyis legs par brgyan par bgyi'o/ /mi'i rgyal po des lus bkru bar bgyi'o/ /gos dri rab tu bda' ba/ gos sar pa mdzes pa bgos nas/ rgyan sna tshogs kyis brgyan par bgyi'o/ /bdag gi stan rab tu dma' ba gding 
bar bgyi ste/ stan de la mchis nas/ rgyal po'i rgyags pas dregs par mi bgyi'o/ /der rgyal srid kyi dbang phyug la chags par mi bgyi'o/ /rgyags pa dang / nga rgyal dang / dregs pa thams cad rnam par spangs pa'i sems kyis/ gser 'od dam 
pa mdo sde'i dbang po'i rgyal po 'di mnyan par bgyi'o/ /dge slong chos smra ba de la yang ston par 'du shes bskyed par bgyi'o/ /mi'i rgyal po des de'i tshe de'i dus na/ btsun mo dam pa dang / rgyal bu rnams dang / rgyal po'i bu mo rnams dang / btsun mo'i 
'khor gyi tshogs rnams la sdug pa dang / phan pas blta bar bgyi'o/ /btsun mo dam pa rnams dang / rgyal bu rnams dang / rgyal po'i bu mo rnams la tshig snyan pa smra bar bgyi'o/ /btsun mo'i 'khor gyi tshogs thams cad la yang tshig snyan pa smra bar 
bgyi'o/ /chos mnyan pa'i phyir mchod pa rnam pa sna tshogs sbyor du stsal bar bgyi'o/ /dga' ba bsam gyis mi khyab cing mtshungs pa ma mchis pas/ bdag tshim par bgyi'o/ /dga' ba dang bde ba bsam gyis mi khyab pas bde bar bgyi'o/ /dbang po bde 
</page>

 <page>
<ph>433</ph><p>089-217a</p>
bar bgyi'o/ /bdag nyid don chen po thob par bsam par bgyi'o/ /bdag dga' ba chen pos dga' bar bgyi'o/ /rab tu dga' ba chen po bskyed nas/ chos smra ba bsu bar bgyi'o/ /de skad ces gsol pa dang / bcom ldan 'das 
kyis rgyal po chen po bzhi la 'di skad ces bka' stsal to/ /rgyal po chen po dag de'i tshe de'i dus na/ mi'i rgyal po des gos thams cad dkar po sar pa mdzes pa bgo bar bya'o/ /spud pa dang / rgyan sna tshogs kyis bdag legs par brgyan par bya'o/ /gdugs 
dkar po yang gzung bar bya'o/ /rgyal po'i mthu chen po dang / rgyal po'i bkod pa chen pos bkra shis tha dad pa sna tshogs thogs te/ rgyal po'i pho brang de nas byung la chos smra ba de bsu ba'i phyir der 'gro bar bya'o/ /de ci'i phyir zhe na/ mi'i rgyal pos der gom pa ji 
snyed bor ba/ de snyed kyi bskal pa bye ba khrag khrig phrag 'bum gyi 'khor ba phyir bsnyil bar 'gyur/ de snyed kyi 'khor los sgyur ba'i rgyal rigs bye ba khrag khrig 'bum phrag 'thob par 'gyur/ der gom pa ji snyed bor ba de snyed du tshe 'di la rgyal srid kyi dbang phyug chen po 
bsam gyis mi khyab pa 'phel bar 'gyur/ bskal pa bye ba khrag khrig 'bum phrag du mar gnas yangs shing rgya che ba/ lha'i gzhal med khang rin po che sna bdun las byas pa dag 'thob par 'gyur/ mi rnams kyis rgyal rigs dang / lha'i rgya che zhing rgya che ba 'bum 
phrag du ma 'thob par 'gyur/ skye ba thams cad du dbang phyug chen po thob par 'gyur/ tshe ring bar 'gyur/ yun ring du 'tsho bar 'gyur/ spobs pa dang ldan par 'gyur/ tshig gzung bar 'os par 'gyur/ grags pa dang ldan par 'gyur/ brjod pa shin tu rgya 
che bar 'gyur/ bsngags par 'os par 'gyur/ lha dang mi dang lha ma yin du bcas pa'i 'jig rten la phan par 'gyur/ lha dang mi rnams kyi bde ba rgya che zhing rgya che ba thob par 'gyur/ stobs che bar 'gyur/ tshan po che chen po'i stobs kyi shugs dang ldan zhing gzugs 
</page>

 <page>
<ph>434</ph><p>089-217b</p>
bzang bar 'gyur/ mdzes pa dang / blta na sdug pa dang / kha dog bzang po rgyas pa mchog dang ldan par 'gyur/ skye ba thams cad du de bzhin gshegs pa dang phrad par 'gyur/ dge ba'i bshes gnyen rnams rnyed par 'gyur/ bsod nams kyi phung po dpag 
tu med pa yongs su gzung bar 'gyur te/ rgyal po chen po dag yon tan gyi phan yon 'di lta bu dag mthong nas/ mi'i rgyal po des dpag tshad tsam du chos smra ba la bsu bar bya/ dpag tshad brgya dang / dpag tshad stong du yang bsu bar bya/ chos smra ba de la ston 
par 'du shes bskyed par bya'o/ /yang 'di snyam du de bzhin gshegs pa dgra bcom pa yang dag par rdzogs pa'i sangs rgyas shAkya thub pa deng bdag gi rgyal po'i pho brang 'dir 'jug par 'gyur ro/ /deng de bzhin gshegs pa dgra bcom pa yang dag par rdzogs 
pa'i sangs rgyas shAkya thub pa/ bdag gi rgyal po'i pho brang 'dir bshos gsol bar 'gyur ro/ /deng bdag gis de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i chos 'jig rten thams cad dang mi mthun pa mnyan par bya'o/ /
deng bdag gis chos mnyan pa 'dis bla na med pa yang dag par rdzogs pa'i byang chub las phyir mi ldog par bya'o/ /deng bdag gis de bzhin gshegs pa bye ba khrag khrig 'bum phrag du ma mnyes par byas par 'gyur ro/ /deng bdag gis 'das pa dang / ma byon 
pa dang / da ltar byung ba'i sangs rgyas bcom ldan 'das rnams la/ mchod pa chen po bsam gyis mi khyab pa yangs shing rgya che ba byas par 'gyur ro/ /deng bdag gis sems can dmyal ba dang / dud 'gro'i skye gnas dang / gshin rje'i 'jig rten gyi sdug 
bsngal thams cad shin tu rgyun chad par 'gyur ro/ /deng bdag gis tshangs pa'i dbang po'i rgyal po nyid kyi lus bye ba khrag khrig 'bum phrag du ma 'thob pa dag gi dge ba'i rtsa ba'i sa bon bskyed par 'gyur ro/ /deng bdag gis brgya byin nyid kyi lus bye ba khrag khrig 'bum 
</page>

 <page>
<ph>435</ph><p>089-218a</p>
phrag du ma 'thob pa dag gi dge ba'i rtsa ba'i sa bon bskyed par 'gyur ro/ /deng bdag gis 'khor los sgyur ba'i rgyal po nyid kyi lus bye ba khrag khrig 'bum phrag du ma 'thob pa dag gi dge ba'i rtsa ba'i sa bon bskyed par 'gyur ro/ /deng bdag gis 
bskal pa bye ba khrag khrig 'bum phrag du mar 'khor ba las yongs su thar bar byas par 'gyur ro/ /deng bdag gis bsod nams kyi phung po dpag tu med pa bla na med pa yangs shing rgya che ba bsam gyis mi khyab pa yongs su gzung bar 'gyur ro/ /deng bdag gis btsun 
mo'i 'khor gyi tshogs thams cad la bsrung ba chen po byas par 'gyur ro/ /deng bdag gis rgyal po'i pho brang 'khor 'dir zhi ba dang bde legs su 'gyur ba bsam gyis mi khyab pa/ mchog tu khyad par du 'phags pa bla na med pa byas par 'gyur ro/ /deng bdag gis yul 
'di dag thams cad kun tu bsrungs par 'gyur ro/ /yongs su bskyangs pa dang / gnod pa med pa dang / dgra med pa dang / pha rol gyi dmag tshogs thams cad kyis mi brdzi ba dang / nad 'go ba med pa dang / 'khrug pa med par 'gyur ro snyam du sems bskyed 
par bya'o/ /rgyal po chen po dag dge slong ngam/ dge slong ma'am/ dge bsnyen nam/ dge bsnyen ma gser 'od dam pa mdo sde'i dbang po'i rgyal po 'di 'dzin pa/ de dag la mi'i rgyal po de dam pa'i chos la gus pa de lta bus bsti stang byed/ bla mar byed/ rim gror 
byed/ mchod par byed cing / rgyal po chen po khyed bzhi dpung dang g.yog tu bcas pa dang / lha'i tshogs de dag dang gnod sbyin 'bum phrag du ma dag la shas kyis dam pa byin na/ mi'i rgyal po de bsod nams mngon par 'du byed pa dang / dge ba mngon par 'du byed pa de 
dang / tshe 'di'i lus kyi rgyal srid kyi dbang phyug chen po bsam gyis mi khyab pa des rnam par 'phel bar 'gyur/ tshe 'di la rgyal po'i gzi brjid chen po bsam gyis mi khyab pa dang ldan par 'gyur ro/ /dpal dang / phun sum tshogs pa dang / gzi brjid kyis kyang 
</page>

 <page>
<ph>436</ph><p>089-218b</p>
brgyan par 'gyur ro/ /phyir rgol ba thams cad dang / dgra thams cad chos dang mthun par shin tu tshar chod par 'gyur ro/ /de skad ces bka' stsal pa dang / bcom ldan 'das la rgyal po chen po bzhi po de dag gis 'di skad ces gsol to/ /btsun pa bcom ldan 
'das gang la la zhig mi'i rgyal por gyur la/ de chos la gus pa de lta bus/ gser 'od dam pa mdo sde'i dbang po'i rgyal po nyan la/ dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po'i rgyal po 'di 'dzin pa de dag la yang 
bsti stang bgyid/ bla mar bgyid/ rim gror bgyid/ mchod par bgyid cing / rgyal po chen po bdag cag gi slad du/ rgyal po'i pho brang de shin tu dag par phyag dar bgyid/ spos chab sna tshogs kyis chag chag legs par 'debs la/ bdag cag rgyal po 
chen po bzhi dang / lhan cig tu thun mong du chos mnyan pa de nyan cing bdag dang lha thams cad kyi slad du dge ba'i rtsa ba'i shas cung zad cig sbyin par bgyid na/ btsun pa bcom ldan 'das dge slong chos smra ba de chos kyi stan la mchis ma thag tu/ mi'i rgyal po des 
bdag cag rgyal po chen po bzhi'i don gyi slad du/ spos sna tshogs kyis bdug par bgyi'o/ /btsun pa bcom ldan 'das gser 'od dam pa mdo sde'i dbang po'i rgyal po de la mchod pa'i slad du/ bdug pas bdugs ma thag tu spos sna tshogs rnams las/ 
spos dang bdug pa sna tshogs kyi 'khri shing dag 'byung bar 'gyur te/ de dag skad cig thang cig yud tsam de la/ rgyal po chen po bdag cag bzhi'i rang rang gi khang pa'i steng gi bar snang la/ spos dang bdug pa sna tshogs kyi 'khri shing dag gi gdugs rnams su gnas 
par 'gyur ro/ /spos kyi dri rgya chen po yang mnam par 'gyur/ gser gyi kha dog lta bu'i snang ba 'byung bar 'gyur zhing snang ba des bdag cag gi khang pa rnams kyang snang ba bgyis par 'gyur ro/ /btsun pa bcom ldan 'das spos dang / bdug pa sna tshogs kyi 'khri 
</page>

 <page>
<ph>437</ph><p>089-219a</p>
shing dag skad cig thang cig yud tsam de la mi mjed kyi bdag po tshangs pa dang / lha rnams kyi dbang po brgya byin dang / lha mo chen mo dbyangs can dang / lha mo chen mo brtan ma dang / gnod sbyin gyi sde dpon chen po yang dag shes dang / gnod sbyin gyi 
sde dpon chen po nyi shu rtsa brgyad dang / lha'i bu dbang phyug chen po dang / gnod sbyin gyi sde dpon chen po lag na rdo rje dang / gnod sbyin gyi sde dpon chen po nor bu bzang dang / 'phrog ma'i bu lnga brgya 'khor dang ldan pa dang / klu'i rgyal po chen po ma dros pa dang / klu'i rgyal po 
chen po rgya mtsho dang / de dag rang rang gi khang pa'i steng gi bar snang la byung ste/ spos dang bdug pa sna tshogs kyi 'khri shing gi gdugs rnams su gnas par 'gyur/ spos dri sna tshogs rgya chen po yang mnam par 'gyur/ khang pa rnams kyi nang du gser du snang ba 'byung bar 
'gyur zhing / snang ba des gnas thams cad snang ba bgyis par 'gyur ro/ /de skad ces gsol pa dang / bcom ldan 'das kyis rgyal po chen po bzhi la 'di skad ces bka' stsal to/ /rgyal po chen po dag rgyal po chen po khyed bzhi'i rang rang gi khang pa rnams kyi steng gi bar 
snang la/ spos dang bdug pa sna tshogs kyi 'khri shing de dag gdugs rnams su gnas par ma zad do/ /de ci'i phyir zhe na/ rgyal po chen po dag /mi'i rgyal po des gser 'od dam pa mdo sde'i dbang po'i rgyal po 'di la mchod pa'i phyir/ spos sna tshogs de dag gis bdugs ma thag 
tu lag na pog snod cig thogs pa de las/ spos dang bdug pa sna tshogs kyi 'khri shing rnams 'byung bar 'gyur te/ de dag skad cig thang cig yud tsam de la stong gsum gyi stong chen po'i 'jig rten gyi khams 'di dag thams cad na gang na zla ba bye ba phrag brgya dang / nyi ma bye ba phrag 
brgya dang / rgya mtsho chen po bye ba phrag brgya dang / ri'i rgyal po ri rab bye ba phrag brgya dang / ri'i rgyal po 'khor yug dang / 'khor yug chen po bye ba phrag brgya dang / gling chen po bzhi pa'i 'jig rten gyi khams bye ba phrag brgya dang / rgyal chen bzhi'i ris kyi lha bye ba phrag brgya dang 
</page>

 <page>
<ph>438</ph><p>089-219b</p>
sum cu rtsa gsum bye ba phrag brgya nas/ 'du shes med 'du shes med min du nye bar song ba'i bar gyi lha bye ba phrag brgya dang / stong gsum gyi stong chen po'i 'jig rten gyi khams de dag thams cad du sum cu rtsa gsum gyi lha'i ris bye ba phrag brgya po thams cad na/ lha dang / klu dang / 
gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i tshogs rnams kyi rang rang gi khang pa dag gi steng gi bar snang la/ spos dang bdug pa sna tshogs kyi 'khri shing de dag gdugs rnams su gnas par 'gyur/ spos dri 
rgya chen po yang mnam par 'gyur/ lha'i khang pa rnams su gser gyi kha dog lta bu'i snang ba yang 'byung bar 'gyur zhing snang ba des kyang lha'i khang pa rnams snang ba byas par 'gyur ro/ /rgyal po chen po dag 'di ltar stong gsum gyi stong chen po'i 'jig rten gyi khams na/ 
lha'i khang pa thams cad kyi steng gi bar snang la/ spos dang bdug pa'i 'khri shing de dag gdugs rnams su gnas pa de bzhin du/ gser 'od dam pa mdo sde'i dbang po'i rgyal po 'di la mchod pa'i phyir/ mi'i rgyal po des/ spos sna tshogs de dag gis bdugs ma 
thag tu/ gser 'od dam pa mdo sde'i dbang po'i rgyal po 'di'i gzi brjid kyi mthus/ spos dang bdug pa sna tshogs kyi 'khri shing dag 'byung bar 'gyur te/ de dag skad cig thang cig yud tsam de la kun tu phyogs bcu'i 'jig rten gyi khams du ma/ gang gA'i klung gi 
bye ma snyed dag gi sangs rgyas kyi zhing bye ba khrag khrig 'bum phrag rnams su de bzhin gshegs pa bye ba khrag khrig 'bum phrag du ma/ gang gA'i klung gi bye ma snyed dag gi bar snang la/ spos dang bdug pa sna tshogs kyi 'khri shing rnams su gnas par 'gyur/ de dag 
kyang sangs rgyas bye ba khrag khrig 'bum phrag du ma la/ spos dang bdug pa sna tshogs rgya che zhing rgya che ba mnam par 'gyur/ gser gyi kha dog lta bu'i snang ba 'byung bar 'gyur zhing / snang ba des kyang sangs rgyas kyi zhing bye ba khrag khrig 'bum phrag du ma gang gA'i klung gi 
</page>

 <page>
<ph>439</ph><p>089-220a</p>
bye ma snyed dag snang ba byas par 'gyur ro/ /rgyal po chen po dag cho 'phrul chen po de lta bu de dag byung ma thag tu de bzhin gshegs pa bye ba khrag khrig 'bum phrag du ma gang gA'i klung gi bye ma snyed dag chos smra ba de la dgongs par 'gyur te/ 
skyes bu dam pa legs so legs so/ /skyes bu dam pa khyod gser 'od dam pa mdo sde'i dbang po'i rgyal po'i tshul 'di lta bu zab mo'i don 'di lta bu zab mor snang ba 'di lta bu yon tan bsam gyis mi khyab pa dang ldan pa 'di lta bu 'di rgya cher yang dag par rab tu 
'chad par 'dod pa khyod yang legs so legs so/ /zhes bya ba sbyin par 'gyur ro/ /su tha na gser 'od dam pa mdo sde'i dbang po'i rgyal po 'di nyan pa'i sems can de dag kyang / dge ba'i rtsa ba ngan ngon dang ldan par mi 'gyur na/ gang dag 'dzin pa dang / 'chang 
ba dang / 'chad pa dang / klog pa dang / kun chub par byed pa dang / 'khor la rgya cher yang dag par rab tu ston pa lta smos kyang ci dgos/ /de ci'i slad du zhe na/ skyes bu dam pa gser 'od dam pa mdo sde'i dbang po'i rgyal po 'di thos nas thos ma thag tu/ byang chub sems dpa' 
bye ba khrag khrig 'bum phrag du ma bla na med pa yang dag par rdzogs pa'i byang chub las phyir mi ldog par 'gyur ba'i phyir ro/ /de nas phyogs bcu kun du sangs rgyas kyi zhing bye ba khrag khrig 'bum phrag du ma gang gA'i klung gi bye ma snyed dag na/ de bzhin gshegs pa bye ba 
khrag khrig 'bum phrag du ma rang rang gi sangs rgyas kyi zhing na bzhugs pa dag gis/ de'i tshe de'i dus na/ tshig mthun pa dang / ngag mthun pa dang / sgra skad mthun pas dge slong chos smra ba chos kyi khri stan la 'dug pa de la 'di skad ces bka' stsal to/ /skyes bu dam pa 
khyod ma 'ongs pa'i dus na byang chub kyi snying por 'gro bar 'gyur/ skyes bu dam pa khyod byang chub kyi snying po mchog dam par song ste/ shing gi rgyal po'i drung du 'dug nas/ 'jig rten gsum po thams cad las khyad par du 'phags pa sems can thams cad las rab tu 
</page>

 <page>
<ph>440</ph><p>089-220b</p>
'das pa'i brtul zhugs dang / dka' thub spyod pa'i stobs skyed pa'i byin gyis brlabs dka' ba spyod pa bye ba khrag khrig 'bum phrag du ma dag ston par 'gyur/ skyes bu dam pa khyod byang chub kyi snying por legs par brgyan par byed par 'gyur/ skyes bu 
dam pa khyod stong gsum gyi stong chen po'i 'jig rten gyi khams thams cad yongs su skyob par 'gyur/ skyes bu dam pa khyod shing gi rgyal po'i drung du 'dug ste/ bdud kyi sde bsam gyis mi khyab pa/ gzugs rab tu 'jigs 'jigs ltar 'dug pa/ 
mi sdug pa ston pa/ gzugs mi sdug pa sna tshogs dag las rgyal bar 'gyur/ skyes bu dam pa khyod byang chub kyi snying po mchog dam par song ste/ bla na med pa yang dag par rdzogs pa'i byang chub dpe med par rab tu zhi ba rdul dang bral ba zab mo mngon par 
rdzogs par 'tshang rgya bar 'gyur/ skyes bu dam pa khyod rdo rje'i gdan snying po brtan pa la 'dug ste/ chos kyi 'khor lo rgyal ba thams cad kyis mngon par bstod pa/ mchog tu zab pa/ bla na med pa rnam pa bcu gnyis rab tu bskor bar 'gyur/ skyes bu dam pa 
khyod chos kyi rnga chen po bla na med pa brdung bar 'gyur/ skyes bu dam pa khyod chos kyi dung bla na med pa 'bud par 'gyur/ skyes bu dam pa khyod chos kyi rgyal mtshan chen po bsgreng bar 'gyur/ skyes bu dam pa khyod chos kyi sgron ma bla na med pa 'bar ba byed par 'gyur/ 
skyes bu dam pa khyod chos kyi char bla na med pa 'bebs par 'gyur/ skyes bu dam pa khyod nyon mongs pa'i dgra 'bum phrag du ma las rgyal bar 'gyur/ skyes bu dam pa khyod sems can bye ba khrag khrig 'bum phrag du ma shin tu 'jigs su rung ba/ 'jigs pa chen po'i rgya 
mtsho las sgrol bar 'gyur/ skyes bu dam pa khyod sems can bye ba khrag khrig 'bum phrag du ma dag /'khor ba'i 'khor ba las yongs su thar bar byed par 'gyur/ skyes bu dam pa khyod sangs rgyas bye ba khrag khrig 'bum phrag du ma dag mnyes par byed par 'gyur ro/ /
</page>

 <page>
<ph>441</ph><p>089-221a</p>
de skad ces bka' stsal pa dang / bcom ldan 'das la rgyal po chen po bzhi po de dag gis 'di skad ces gsol to/ /btsun pa bcom ldan 'das mi'i rgyal po gser 'od dam pa mdo sde'i dbang po'i rgyal po'i yon tan tshe 'di dang / ma 'ongs pa na 'byung 
ba 'di lta bu 'di dag mthong ba/ sangs rgyas 'bum phrag du ma la dge ba'i rtsa ba skyed pa/ bsod nams kyi phung po dpag tu ma mchis pa yongs su 'dzin pa mthong nas/ snying brtse ba'i slad du/ btsun pa bcom ldan 'das bdag cag rgyal po chen po bzhi dpung dang 
g.yog tu bcas pa dang / gnod sbyin 'bum phrag du ma rang rang gi khang pa na mchis pa dag /spos dang bdug pa sna tshogs kyi 'khri shing dag gi gdugs kyis bskul ma thag tu/ lus mi gda' bar bgyis te/ mi'i rgyal po de'i khang pa brtsegs pa phyag dar ma mchis 
pa/ legs par phyag dar bgyis pa/ spos chab sna tshogs kyis chag chag legs par btab pa rgyan sna tshogs kyis legs par brgyan pa'i rgyal po'i pho brang ga la ba der chos mnyan pa'i slad du mchis par bgyi'o/ /mi mjed kyi bdag po tshangs pa dang / lha rnams kyi dbang 
po brgya byin dang / lha mo chen mo dbyangs can dang / lha mo chen mo dpal dang / sa'i lha mo brtan ma dang / gnod sbyin gyi sde dpon chen po yang dag shes dang / gnod sbyin gyi sde dpon chen po nyi shu rtsa brgyad dang / lha'i bu dbang phyug chen po dang / gnod sbyin gyi sde 
dpon chen po lag na rdo rje dang / gnod sbyin gyi sde dpon chen po nor bu bzang dang / 'phrog ma'i bu lnga brgya'i 'khor can dang / klu'i rgyal po ma dros pa dang / klu'i rgyal po rgya mtsho dang / lha bye ba khrag khrig 'bum phrag du ma dag lus mi gda' bar bgyis te/ mi'i rgyal po de'i 
pho brang rgyan sna tshogs kyis brgyan pa de ga la ba dang / chos smra ba de'i chos kyi khri stan mthon po rgyan sna tshogs kyis legs par brgyan pa/ me tog bkram pa'i sa la bshams par 'gyur ba ga la ba der chos mnyan pa'i slad du mchis par 'gyur ro/ /btsun pa bcom ldan 'das 
</page>

 <page>
<ph>442</ph><p>089-221b</p>
bdag cag rgyal po chen po bzhi dpung dang g.yog tu bcas pa/ gnod sbyin 'bum phrag du ma de dag thams cad mthun par bgyis te/ mi'i rgyal po dge ba'i grogs bgyid pa/ dge ba thob par bgyid pa/ bla na med pa chos kyi sbyin pa chen po sbyin pa de la/ chos bdud 
rtsi'i khu ba 'dis tshim par gyur ma thag tu/ mi'i rgyal po de la kun du bsrung bar bgyi'o/ /yongs su bskyab pa dang / yongs su gzung ba dang / yongs su bskyang ba dang / zhi ba dang / bde legs su 'gyur bar bgyi'o/ /mi'i rgyal po'i pho brang de dang / grong khyer de dang / 
yul de yang kun du bsrung bar bgyi'o/ /yongs su bskyab pa dang / yongs su gzung ba dang / yongs su bskyang ba dang / zhi ba dang bde legs su 'gyur bar bgyi'o/ /chad pa spang bar yang bgyi'o/ /yul der yang 'jigs pa dang / gnod pa dang / nad 'go ba dang / 
'khrug pa thams cad las yongs su thar bar bgyi'o/ /btsun pa bcom ldan 'das gang la la zhig mi'i rgyal por gyur te/ mi'i rgyal po de'i yul du/ gser 'od dam pa mdo sde'i dbang po'i rgyal po 'di 'byung la/ btsun pa bcom ldan 'das mi'i rgyal po de/ dge slong 
ngam/ dge slong ma'am/ dge bsnyen nam/ dge bsnyen ma gser 'od dam pa mdo sde'i dbang po'i rgyal po 'di 'dzin pa dag la bsti stang mi bgyid/ bla mar mi bgyid/ rim gror mi bgyid/ mchod par mi bgyid na/ bdag cag rgyal po chen po bzhi dang / 
gnod sbyin bye ba khrag khrig 'bum phrag du ma la chos mnyan pa 'di dang chos bdud rtsi'i khu ba 'dis tshim par mi bgyid/ rim gror mi bgyid/ lha'i lus 'di dag gi gzi byin yang rnam par 'phel bar mi bgyid do/ /bdag cag gi brtson 'grus dang / mthu dang stobs 
kyang mi skyed/ bdag cag gi lus la gzi brjid dang / dpal dang phun sum tshogs pa yang rnam par 'phel bar mi bgyid pa lags so/ /btsun pa bcom ldan 'das bdag cag rgyal po chen po bzhi dpung dang g.yog tu bcas pa dang / gnod sbyin bye ba khrag khrig 
</page>

 <page>
<ph>443</ph><p>089-222a</p>
'bum phrag du ma dag gis yul de yal bar dor bar bgyi'o/ /btsun pa bcom ldan 'das bdag cag gis yul de yal bar bor na/ yul na gnas pa'i lha'i tshogs thams cad kyis kyang / yul de yal bar 'dor bar 'gyur ro/ /btsun pa 
bcom ldan 'das lha rnams kyis yul de yal bar bor na/ yul der yul rnam par 'khrug pa sna tshogs 'byung bar 'gyur/ rgyal po'i 'khrug pa mi bzad pa dag 'byung bar 'gyur/ yul gang na gnas pa'i sems can thams cad kyang 'thab pa skye ba dang / mtshang 
'dru ba skye ba dang / rtsod pa skye bar 'gyur/ dngogs pa dang 'gyed par 'gyur ba dang / gza' dang nad rnam pa sna tshogs yul du 'byung bar 'gyur ro/ /phyogs tha dad pa nas skar mda' ltung bar 'gyur/ gza' dang rgyu skar rnams kyang phan tshun mi mthun par gda' bar 'gyur/ 
dgung zla 'char ba na nyi ma lta bur gda' bar 'gyur/ zla ba'i gza' dang / nyi ma'i gza' 'byung bar 'gyur/ nyi ma dang zla ba nam mkha' la gnas pa yang rtag par rgyun du sgra gcan gyi gnod pa dang ldan par 'gyur/ dus dus su nam mkha' la 'ja'i kha dog lta bu 'khyil bar 'gyur/ 
sa yang g.yo bar 'gyur/ sa la gnas pa'i khron pa yang sgra 'byin pa grag par 'gyur/ yul du rlung drag po ldang bar 'gyur/ char pa drag po 'bab par 'gyur/ yul du mu ge'i ya nga ba 'byung bar 'gyur/ pha rol gyi dmag tshogs kyis yul 'joms par 'gyur/ 
yul de phung bar 'gyur sems can de dag kyang nyon mongs pa mang bar 'gyur/ yul de nyams mi dga' bar 'gyur ro/ /btsun pa bcom ldan 'das bdag cag rgyal po chen po bzhi dpung dang g.yog du bcas pa dang / gnod sbyin 'bum phrag du ma dang yul na gnas 
pa'i lha dang klu rnams kyis yul de yal bar bor na/ yul der 'di lta bu'i gnod pa rnam pa sna tshogs brgya dang / gnod pa stong 'byung bar 'gyur ro/ /btsun pa bcom ldan 'das/ gang la la zhig mi'i rgyal por gyur la/ de bdag nyid la kun du bsrung ba chen po 
</page>

 <page>
<ph>444</ph><p>089-222b</p>
bgyid 'tshal bar gyur/ rgyal po'i bde ba sna tshogs yun ring por myong bar 'tshal bar gyur/ bde ba thams cad bstabs pa'i sems kyi rgyal po nyid bgyid 'tshal bar gyur/ yul na gnas pa'i sems can thams cad bde bar bgyid 'tshal bar gyur/ pha rol gyi dmag 
tshogs thams cad pham par bgyid 'tshal bar gyur/ yul thams cad du yun ring du yongs su skyong 'tshal bar gyur/ chos kyi rgyal po nyid bgyid 'tshal bar gyur/ rang gi yul yang 'jigs pa dang / gnod pa dang / nad 'go ba dang / 'khrug pa thams cad las 
yongs su thar bar bgyid 'tshal bar gyur na/ btsun pa bcom ldan 'das mi'i rgyal po des gdon mi 'tshal bar gser 'od dam pa mdo sde'i dbang po'i rgyal po 'di mnyan par bgyi/ dge slong ngam/ dge slong ma'am/ dge bsnyen nam/ dge bsnyen ma mdo sde'i dbang 
po 'dzin pa de dag la yang bsti stang bgyi/ bla mar bgyi/ rim gror bgyi/ mchod pa bgyi/ bdag cag rgyal po chen po bzhi dpung dang g.yog tu bcas pa rnams kyang / chos mnyan pa'i dge ba'i rtsa ba bsags pa 'di dang / chos bdud rtsi'i khu ba 'dis tshim par bgyi/ 
bdag cag gi lha'i lus 'di dag gi gzi byin chen po yang rnam par 'phel bar bgyi'o/ /de ci'i slad du zhe na/ btsun pa bcom ldan 'das/ mi'i rgyal po des gdon mi 'tshal bar/ gser 'od dam pa mdo sde'i dbang po'i rgyal po 'di mnyan par bgyi ste/ btsun pa 
bcom ldan 'das tshangs pa'i dbang pos 'jig rten pa dang / 'jig rten las 'das pa'i bstan bcos rnam pa sna tshogs ji snyed pa bstan pa dag dang / lha'i dbang po brgya byin gyis bstan bcos rnam pa sna tshogs ji snyed pa bstan pa dag dang / drang srong mngon par shes pa 
lnga can rnam pa sna tshogs dag gis sems can dag gi don gyi slad du/ 'jig rten pa dang / 'jig rten las 'das pa'i bstan bcos rnam pa sna tshogs ji snyed bstan pa dag pas ches mchog ches khyad par du 'phags pa gser 'od dam pa mdo sde'i dbang po'i rgyal po 'di ni/ btsun 
</page>

 <page>
<ph>445</ph><p>089-223a</p>
pa bcom ldan 'das tshangs pa'i dbang po 'bum phrag de dag dang / brgya byin bye ba khrag khrig 'bum phrag du ma dang / drang srong mngon par shes pa lnga can bye ba khrag khrig 'bum phrag du ma thams cad pas ches mchog ches khyad par du 'phags pa'i de bzhin 
gshegs pas/ sems can rnams kyi don gyi slad du rgya cher yang dag par rab tu bshad pa lags so/ /ci nas kyang 'dzam bu'i gling thams cad na gnas pa'i mi rnams kyi rgyal pos rgyal po nyid bgyi ba dang / ci nas sems can thams cad bde bar 'gyur ba dang / ci nas rang 
gi yul kun du bsrungs par 'gyur ba dang / yongs su bskyangs par 'gyur ba dang / ci nas yul thams cad na gnod pa dang / dgra ma mchis par 'gyur ba dang / ci nas pha rol gyi dmag tshogs rnams pham ste/ phyir phyogs par 'gyur ba dang / ci nas yul de dag 
na nad 'go ba ma mchis shing / 'khrug pa ma mchis par 'gyur ba dang / ci nas yul thams cad chos kyis 'khrug pa ma mchis shing / mi rdzi bar 'gyur ba dang / ci nas mi'i rgyal po de dag gis/ rang rang gi yul rnams su chos kyi sgron ma chen po 'bar bar bgyis shing / 
snang bar bgyis par 'gyur ba dang / ci nas lha'i khang khyim thams cad lha dag dang / lha'i bu rnams kyis gang bar 'gyur ba dang / ci nas bdag cag rgyal po chen po bzhi dpung dang g.yog tu bcas pa dang / gnod sbyin 'bum phrag du ma dang / 'dzam bu'i gling na gnas 
pa'i lha'i tshogs thams cad tshim pa dang / rim gro bgyid par 'gyur ba dang / ci nas bdag cag gi lha'i lus 'di dag gzi byin chen pos rnam par 'phel bar 'gyur ba dang / ci nas bdag cag gi lus la brtson 'grus dang stobs dang / mthu chen po skyed par 'gyur ba dang / ci 
nas bdag cag gi lus la gzi brjid dang / dpal dang / phun sum tshogs pa rab tu 'jug par 'gyur ba dang / ci nas 'dzam bu'i gling thams cad du lo legs shing nyams dga' la/ skye bo dang mi mang pos gang bar 'gyur ba dang / ci nas 'dzam bu'i gling thams cad na gnas 
</page>

 <page>
<ph>446</ph><p>089-223b</p>
pa'i sems can rnams bde bar 'gyur ba dang / dga' ba sna tshogs myong bar 'gyur ba dang / ci nas sems can thams cad bskal pa bye ba khrag khrig 'bum phrag du mar lha dang mi'i bde ba rgya che zhing rgya che ba dag myong bar 'gyur ba dang / sangs rgyas bcom ldan 'das 
rnams dang lhan cig gnas par 'gyur ba dang / ma 'ongs pa'i dus na/ bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de dag thams cad/ da lta na bcom ldan 'das de bzhin gshegs pa dgra bcom pa yang dag par
 rdzogs pa'i sangs rgyas kyis tshangs pa'i dbang po bye ba khrag khrig phrag 'bum dag pas ches 'phags pa'i thugs rje chen po'i stobs dang ldan pa'i byin gyis brlabs dang / brgya byin bye ba khrag khrig phrag 'bum dag gi lha'i shes pa bas/ ches 'phags pa de 
bzhin gshegs pa'i mkhyen pa bla na med pa dang / drang srong mngon par shes pa lnga can rnam pa sna tshogs kyi tshogs bye ba khrag khrig 'bum phrag du ma thams cad bas ches 'phags pa'i byin gyis brlabs kyis/ de bzhin gshegs pa dgra bcom pa yang dag par rdzogs pa'i 
sangs rgyas kyis/ sems can thams cad kyi don gyi slad du/ gser 'od dam pa mdo sde'i dbang po'i rgyal po 'di/ 'dzam bu'i gling 'dir rgya cher yang dag par rab tu bshad do/ /mi'i rgyal po'i dgos pa dang / rgyal po'i bstan bcos dang / rgyal po'i bgyi ba 
gang dag 'dzam bu'i gling thams cad na mchis pa dang / gang dag gis sems can 'di dag thams cad bde bar 'gyur ba de dag thams cad/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis/ gser 'od dam pa mdo sde'i 
dbang po'i rgyal po 'di nye bar bstan/ yongs su brjod/ yang dag par rab tu bshad do/ /btsun pa bcom ldan 'das rgyu de dang rkyen des mi'i rgyal po des/ gdon mi 'tshal bar/ gser 'od dam pa mdo sde'i dbang po'i rgyal po 'di gus par mnyan par bgyi/ gus par rim gror 
</page>

 <page>
<ph>447</ph><p>089-224a</p>
bgyi/ gus par mchod par bgyi'o// /de skad ces gsol pa dang / bcom ldan 'das kyis rgyal po chen po bzhi la 'di skad ces bka' stsal to/ /de'i phyir rgyal po chen po khyed bzhi dpung dang g.yog tu bcas pas/ gdon mi za bar mi'i rgyal po gser 
'od dam pa mdo sde'i dbang po'i rgyal po 'di nyan pa dang / rim gro byed pa dang mchod pa byed pa de dag kun tu bsrung ba'i phyir spro ba rgya cher gyis shig /rgyal po chen po dag dge slong ngam/ dge slong ma'am/ dge bsnyen nam/ dge bsnyen ma gang mdo sde'i dbang po 'di 'dzin pa 
de dag kyang / sangs rgyas kyi mdzad pa 'dzin du chug cig dang / de dag lha dang mi dang lha ma yin du bcas pa'i 'jig rten 'di la sangs rgyas kyi mdzad pa byed par 'gyur/ gser 'od dam pa mdo sde'i dbang po'i rgyal po 'di rgya cher yang dag par rab tu 'chad par 'gyur te/ 
rgyal po chen po khyed bzhis ci nas mdo sde'i dbang po 'dzin pa'i dge slong ngam/ dge slong ma'am/ dge bsnyen nam/ dge bsnyen ma bsrung ba dang / gnod pa med pa dang / nad med pa dang / 'khrug pa med pa dang / sems bde bar 'gyur zhing / gser 'od dam 
pa mdo sde'i dbang po'i rgyal po 'di yang dag par rab tu ston par 'gyur bar/ dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po 'dzin pa de dag kun du bsrung bar bya/ yongs su bskyab pa dang / yongs su gzung ba dang / yongs 
su bskyang ba dang / zhi ba dang / bde legs su 'gyur bar bya'o/ /de nas rgyal po chen po rnam thos kyi bu stan las langs te/ 'di skad ces gsol to/ /bcom ldan 'das bdag la yid bzhin gyi nor bu zhes bgyi ba'i gzungs mchis pa 'di/ sems can gang la 
la dag 'dzin cing 'chang bar mos pa de la/ bsod nams dpag tu ma mchis par 'gyur ba dang / rtag tu de la bdag gis bsrung zhing bskyabs pas/ de'i sdug bsngal thams cad bsal te/ bde bar gnas par bgyi'o/ /bsod nams dang ye shes kyi tshogs kyang 
</page>

 <page>
<ph>448</ph><p>089-224b</p>
bskyed par bgyi'o/ /gang gzungs sngags 'di 'dzin par 'dod pas lus bsrung ba'i phyir sngags 'di sngar brjod par bya'o/ /na mo bai shra ba NA ya/ ma hA rA dzA ya/ tad+ya thA/ ra ra ra ra/ ku no ku no/ khu no khu no/ ru no ru no/ sa ba sa ba/ ka ra ka ra/ ma hA bi 
ka raM/ ma hA bi ka raM/ ma hA kA la/ ma hA rA dza/ rak+Sha rak+Sha tu mAM/ sarba satwA nAny+tsa swA hA/ bcom ldan 'das sngags 'di skud pa dkar po la sngags lan re bzlas shing mdud pa lan re bor te/ de ltar lan bdun byas nas/ dpung pa la btags na don de nges par 
'grub par 'gyur ro/ /de nas khang pa dben pa'i nang du khrus byas la gos gtsang ma gyon te/ spos gu gul dang / tsan+dan dang / ga bur dang / du ru ska dang / a ga ru dang / spos dkar po la sogs pa 'di dag cha mnyam par sbyar ba'i spos kyis mchod cing / sngags 'di 
bzlas pas rgyal po chen po rnam thos kyi bu spyan drang bar bya'o/ /na mo bai shra ba NA ya/ ma hA d+ha na dA ya/ tsaN+De shwa rA ya/ A kar+Sha/ a pa ra dzi ta/ tsaN+De shwa ra/ pa ra ma/ kA ru Ni ka /sarba satwA/ hi ta tsin+tA/ ma ma d+ha na bar d+ho/ par+ye shwa ra swa yam/ A kar+Sha ya swA hA/ 
sngags 'di lan bdun bzlas pa'i 'og tu rtsa ba'i sngags bzlas par bya'o/ /sngags 'di 'don pa'i dus su dkon mchog gsum dang / rgyal po chen po rnam thos kyi bu la sngar phyag 'tshal bar bya'o/ /rgyal po chen po rnam thos kyi bu ni sems can thams cad kyi bsam pa 
skong zhing nor sbyin pas sems can thams cad bde bar mdzad pa'i phyir yid bzhin gyi nor bu zhes bya ba'i sngags 'di bzlas na/ sems can de dag yid bzhin du bde ba rnyed par 'gyur ro/ /de nas lha'i rgyal po rnam thos kyi bus bcom ldan 'das kyi spyan sngar yid bzhin gyi nor bu zhes 
bya ba'i sngags kyi snying po 'di smras so/ /na mo rat+na tra yA ya/ na mo bai shra ba NA ya/ ma hA rA dzA ya/ tad+ya thA/ si mi si mi/ su mu su mu/ tsaN+Da tsaN+Da/ tsa ra tsa ra/ sa ra sa ra/ ka ra ka ra/ ki li ki li/ ku ru ku ru/ mu ru mu ru/ tsu ru tsu ru/ san+d+hu ya/ At+ma nAM/ 
</page>

 <page>
<ph>449</ph><p>089-225a</p>
ni ta t+ya na/ an+tar+d+hA tu swA hA/ na mo bai shra ba NA ya swA hA/ d+ha na dA ya swA hA/ ma no ra tha pa ri pU ra ya swA hA/ sngags 'di sngar lan stong bzlas pa'i 'og tu khang pa dben pa'i nang du lci bas dkyil 'khor chung ngu zhig byas te bshos ci 'byor pas mchod par 
bya'o/ /spos dam pa bsregs pa'i du ba'i rgyun mi 'chad par bya zhing nyin mtshan du sems rtse gcig pas sngags kyi snying po 'di bdag nyid kyis thos pa tsam du bzlas pa byas na/ de nas rgyal po chen po rnam thos kyi bu'i sras dzi nar sha b+ha zhes bya ba gzhon nu'i gzugs kyis 
de'i gan du mchis te nga'i yab la ci zhig gsol zhes dri bar byed do/ /de nas des bdag ni dkon mchog gsum la mchod pa'i phyir/ nor zhig gsol gyis stsol cig ces smros shig /de nas sras dzi nar sha b+has yab la gsol ba/ skyes bu dam pa zhig dkon 
mchog gsum la mchod pa'i phyir/ nor zhig gsol lo zhes gsol pa dang / yab kyis khyod myur du song la nyin gcig bzhin du kA pa Na brgya brgya byin cig ces bka' stsal to/ /de nas sngags sgrub pa des ltas de lta bu mthong nas/ don de grub par shes te/ 
gnas dben par bdag gcig pu spos bsregs la nyal khar sngas su dri'i za ma tog gcig bzhag ste nyal bar bya'o/ /de phyin chad nang gcig bzhin du za ma tog de'i nang nas nor ci 'byung ba las nor de de'i nyin par dkon mchog gsum la mchod pa'i yo byad me tog 
dang / spos dang / zhal zas la sogs par sbyar ba dang / brel cing phongs pa rnams la yang sbyin zhing zad par bya'o/ /sems can thams cad la byams par bsam mo/ /khro ba dang 'tshe ba'i bsam pa bskyed na/ de nyams par 'gyur bas/ khro ba'i 
sems mi skye bar rtag tu bsrung bar bya'o/ /de nas yang sngags 'di 'dzin pa des nyin gcig bzhin du lha'i rgyal po rnam thos kyi bu dang / gzhan yang sras dang / sras mo'i 'khor du bcas pa la/ rtag par bsam zhing / bstod pa dang / bsngags pa 
</page>

 <page>
<ph>450</ph><p>089-225b</p>
bya'o/ /rtag par dge ba bcu'i las kyi lam gyis gtong zhing lha la sogs pa rnams kyi mthu dang bsod nams mngon par 'phel bar 'gyur ba dang / dge ba rgyas pa dang / bla na med pa'i byang chub kyang 'thob par 'gyur ro/ /lha de dag gis de ltar byed pa 
de mthong nas kun dga' zhing mgu rangs pas 'ong zhing de la bsrung ba dang / skyob par byed do/ /sngags mkhan de nyid kyang tshe lo dpag tu med par gnas shing / ngan song gsum yongs su spong ba dang bgegs dang / bar chad thams cad kyang med par 
'gyur ro/ /yid bzhin gyi nor bu 'di dang / gter gzhan dag kyang thob par 'gyur ro/ /rdzu 'phrul la dbang sgyur zhing bsam pa thams cad kyang grub par 'gyur ro/ /gal te longs spyod can du 'dod na yang yid bzhin du grub pa dang / bya dang 
gcan gzan gyi skad thams cad kyang shes par 'gyur ro/ /bcom ldan 'das sngags sgrub pa des bdag mthong bar 'tshal na/ tshes brgyad dam/ tshes bcwa lnga'i nyin par ras dkar po la bcom ldan 'das kyi sku gzugs ka pi ta dang sbyar ba'i tshon rtsis 
rgyan sna tshogs kyis brgyan pa/ ri mo mkhan gso sbyong gi yan lag brgyad dang ldan pas/ sangs rgyas kyi g.yon phyogs su ni dpal gyi lha mo'i gzugs bri/ sangs rgyas kyi g.yas phyogs su ni rgyal po chen po rnam thos kyi bu bdag bu smad dang 'khor du 
bcas pa bris te/ gnas der bkram nas/ me tog sna tshogs dang / dri sna mang po dang / mar me dam pa dang / zhal zas bda' ba sna tshogs kyis/ nyin mtshan rgyun mi 'chad par mchod par bya'o/ /sngags 'di zlos pas sems mi g.yeng bar bya zhing / 
rgyal po chen po rnam thos kyi bu spyan drang ba'i sngags 'di bzlas par bya'o/ /na maHshrI kaN ThA ya/ bud d+hA ya/ na mo bai shra ba NA ya/ yak+Sha rA dzA ya/ ma hA rA dzA ya/ a ti rA dzA ya/ na maHshrI/ ma hA de byai/ tad+ya thA/ ta ra ta ra/ tu ru tu ru/ ba ra ba ra/ su 
</page>

 <page>
<ph>451</ph><p>089-226a</p>
shud+d+ho su shud+d+ho/ ha na ha na/ ma Ni ka na ka /badzra bai DUr+ya/ muka ti ka /a laM kr-i krI ta sha rI rA ya/ sarba satwA/ hi ta kA ma/ bai shra ba Na shrI ya de bI pra b+hA ya/ e hi e hi/ mA bi lam+ba/ g+hUr+Na g+hUr+Na/ pa ra s+ya pa ra s+ya/ da dA hi ma mA/ 
dar+sha na kA ma s+ya/ dar+sha na~M/ ma ma ma na/ pra la ha dA ya swA hA/ bcom ldan 'das bdag gis sngags zlos pa de dang / mchod pa rgya chen po mthong nas/ bdag byams pa dang / dga' ba'i bsam pa skyes nas/ bdag de'i mdun du byis pa gzhon nu'i 
gzugs sam/ yang na rgan po'am/ dge slong gi gzugs su byas te/ bdag lag na yid bzhin gyi nor bu gser gyi snod dang bcas pa thogs te/ dkyil 'khor gyi nang du zhugs nas/ lus kyis gus pa ston cing / sangs rgyas kyi mtshan gcig tu 
brjod de/ sngags mkhan de la 'di skad ces smra'o/ /khyod ci dang ci slong ba de dag thams cad grub par byas te/ nags tshal dben par 'gro 'dod pa'am/ nor bu rin po che 'dod pa'am/ mi mang po'i yid du 'ong bar 'dod pa'am/ gser dang / dngul 
la sogs pa'i nor 'dod pa'am/ sngags gzhan sgrub pa'i dngos grub 'dod pa'am/ rdzu 'phrul dang / mngon par shes pa dang / tshe ring bar 'dod pa dang / sman bcud kyis len 'dod pa la sogs pa thams cad bsam pa bzhin du grub par bya'o/ /bdag 
gis dngos po de dag la sogs pa mdo tsam zhig smos par zad kyi/ de ma yin pa gzhan zhig 'dod na yang thams cad bsam pa bzhin du yongs su grub par bya ste/ rin po che'i gter mi zad pa dang / bsod nams tshad med pa dang ldan par 'gyur ro/ /
dper na nyi zla 'di sa la lhung bar 'gyur ba dang / sa chen po 'di gzhan du 'gyur ba'i dus ni yod kyang srid kyi/ bden pa'i tshig 'di ni nam yang slu bar mi 'gyur bas rtag tu bde ba dang / yid bzhin du skyid pa dang longs spyod pa thob par 'gyur ro/ /gzhan 
</page>

 <page>
<ph>452</ph><p>089-226b</p>
yang bcom ldan 'das mdo sde'i rgyal po 'di gang zhig 'dzin cing 'chang ba dang / klog cing 'don pa yang rung / sngags 'di sgrub pa yang rung ste/ tshegs chung ngus myur du 'grub par 'gyur ro/ /bcom ldan 'das bdag gis sems can dbul zhing phongs 
pa'i sdug bsngal gyis nyen pa'i sems can rnams kyi ched du sngags 'di bshad pas/ de phyug cing bde ba'i mchog dang phun sum tshogs pa tshe gcig tu 'byor bar 'gyur ro/ /bdag gis kyang de yongs su bsrung zhing bskyab pa'i phyir/ rjes su 'brang zhing gnod pa 
dang / 'tshe ba thams cad ma mchis par bgyi'o/ /gzhan yang gser 'od dam pa mdo sde'i dbang po'i rgyal po de 'dzin cing rgyas par byed pa dang / sngags 'di 'chang ba'i gang zag de gom pa brgya tshun chad 'od kyis snang bar byas te/ bdag gi 'khor gnod sbyin stong 
rnams kyis kyang rtag tu de'i g.yog tu bsko zhing mngag gzhug yid bzhin du byed du gzhug go/ /bdag gi bden pa'i tshig 'di slu ba med par yang bcom ldan 'das kyis dgongs su gsol/ de nas rgyal po chen po rnam thos kyi bus sngags de skad ces smras pa dang / bcom 
ldan 'das kyis legs so legs so zhes bka' stsal te/ rgyal po chen po khyod kyis sems can thams cad sred pas gdungs pa'i sdug bsngal gyi dra ba thams cad bral bas phyug cing bde bar bya ba'i phyir sngags 'di smras pa dang / gzhan yang mdo sde 'di 'jig rten du 
yongs su rgyas par bya ba'i phyir/ sngags 'di bshad pa ni legs so legs so/ /de nas rgyal po chen po bzhi stan las langs nas/ bla gos phrag pa gcig tu gzar nas/ pus mo g.yas pa'i lha nga sa la btsugs te/ thal mo sbyar ba btud nas/ zhabs 
gnyis la spyi bos phyag 'tshal te/ de'i tshe mngon sum du tshul dang mthun pa'i tshigs su bcad pa 'di dag gis/ bcom ldan 'das la mngon par bstod do/ /rgyal ba zla ba dri ma med pa'i sku/ /rgyal ba nyi ma 'od zer stong gi 'od/ /rgyal ba pad+ma dri ma med pa'i spyan/ /rgyal ba 
</page>

 <page>
<ph>453</ph><p>089-227a</p>
me tog pad rtsa rdul med tshems/ /rgyal ba'i yon tan rgya mtsho lta bu ste/ /rin po che ni du ma'i 'byung gnas gyur/ /rgyal ba rgya mtsho ye shes chu yis gang / /ting 'dzin brgya phrag stong gis kun du gang / /rgyal ba'i zhabs ni 'khor los bris 'dra 
ste/ /khor yug mu khyud de bzhin rtsib ma stong / /phyag dang zhabs ni dra bas spras pa ste/ /zhabs kyi dra ba ngang pa'i dbang po bzhin/ /gser gyi ri bo lta bur rab tu gda'/ /rgyal ba dri med gser gyi ri dbang rgyal/ /yon tan thams cad ri dbang 'dra ba ste/ /
sangs rgyas ri dbang rgyal la phyag 'tshal lo/ /de bzhin gshegs pa'i zla ba chu zla 'dra/ /nam mkha' dang yang mtshungs shing 'dra ba ste/ /sgyu ma smig rgyu lta bur chags med pa/ /rgyal ba dri ma med la phyag 'tshal lo/ /de nas bcom ldan 'das kyis rgyal po 
chen po bzhi la tshigs su bcad de bka' stsal pa/ stobs bcu dag gis gser 'od dam pa yi/ /mdo sde'i dbang po'i rgyal po rab mchog 'di/ /'jig rten skyong ba khyed cag rnams kyis ni/ /brtson 'grus rab tu brtan pas bskyang bar bya/ /'di ltar 
mdo sde dkon mchog zab mo 'di/ /sems can kun la bde ba sbyin byed pa/ /sems can rnams la phan dang bde ba'i phyir/ /'dzam bu'i gling 'dir yun ring gnas par 'gyur/ /'di ltar stong gsum gyi ni stong chen gyi/ /'jig rten dag na ngan song sdug bsngal 
dang / /sems can dmyal ba'i sems can rnams kyi ni/ /sdug bsngal thams cad zhi bar byed pa yin/ /'dzam gling 'di na 'dzam gling gnas pa yi/ /rgyal po gang dag yin pa thams cad kyis/ /rab tu dga' ba chen po bskyed nas ni/ /chos rnams kyis ni 
yul dag bskyang bar gyis/ /gang gis 'dzam bu'i gling 'di bde ba dang / /shin tu lo legs nyams kyang dgar 'gyur zhing / /'dzam bu'i gling ni thams cad dag na yang / /sems can thams cad bde bar 'gyur bar gyis/ /'di na mi yi dbang po gang rnams ni/ /
</page>

 <page>
<ph>454</ph><p>089-227b</p>
yul la dga' dang bdag ba de dga' ba dang / /rgyal srid rnam par 'byor pa dga' ba des/ /mdo sde'i dbang po 'di ni mnyan par bya/ /mdo sde'i dbang 'di mchog tu dge bar byed/ /pha rol dgra ni yang dag zad par byed/ /pha rol dmag tshogs zlog byed dge ba 
byed/ /mchog tu 'jigs pas phongs pa sel bar byed/ /dper na rin chen shing ljon rab mdzes pa/ /yon tan kun 'byung khyim na yod pa ltar/ /rgyal po yon tan 'dod pa rnams kyis kyang / /mdo sde'i dbang po'i mchog 'di de ltar blta/ /dper na 
chu grang skom pa sel byed pa/ /tsha bas nyam thag de ni rnyed pa ltar/ /yon tan dag gis skom pa'i rgyal po la/ /mdo sde'i dbang po'i mchog 'di de bzhin no/ /dper na rin chen thams cad 'byung ba'i gnas/ /rin chen snod ni lag mthil yod pa ltar/ /
mi yi dbang po tshogs la gser 'od mchog /mdo sde'i dbang po'i mchog 'di de bzhin no/ /'di ni lha yi tshogs kyis mngon mchod pa/ /mdo sde'i dbang po lha dbang phyag byas pas/ /'jig rten skyong ba rdzu 'phrul chen po pa/ /bzhi po dag gis kun du bsrungs pa 
yin/ /phyogs bcu dag na sangs rgyas rnams kyis kyang / /mdo sde'i dbang po 'di ni rtag tu dgongs/ /mdo sde'i dbang po 'di ni bshad pa na/ /sangs rgyas rnams kyis legs zhes brjod pa byin/ /gnod sbyin bye ba stong phrag brgya rnams kyis/ /phyogs bcu 
dag tu yul yang srung bar byed/ /rab tu dga' zhing rab tu mgu sems kyis/ /mdo sde'i dbang po 'di ni nyan par byed/ /'dzam bu'i gling na gnas par gyur pa yi/ /lha yi tshogs rnams bsam gyis mi khyab pa/ /lha tshogs de dag kun kyang rab dga' bas/ /
mdo sde'i dbang po 'di ni nyan par byed/ /chos rnams mnyan par bya ba 'di yis ni/ /gzi brjid dang ni stobs dang brtson 'grus thob/ /gzi byin chen po yis ni lha yi lus/ /shin tu rgyas shing rnam par 'phel bar 'gyur/ /de nas rgyal po chen po bzhis bcom ldan 'das 
</page>

 <page>
<ph>455</ph><p>089-228a</p>
la tshigs su bcad pa 'di lta bu 'di dag thos pa dang ngo mtshar du gyur/ rmad du byung bar gyur/ dga' bar gyur te/ de dag chos kyi shugs kyis yud tsam zhig tu ngus nas mchi ma phyis te/ de dag lus 'phar yan lag 'dar zhing dga' ba dang / bde 
ba dang / yid bde ba bsam gyis mi khyab pa dang ldan par gyur nas/ yang bcom ldan 'das la lha'i me tog man dA ra ba dag gis gtor/ mngon par gtor to/ /mngon par gtor nas kyang stan rnams las langs te/ bla gos phrag pa gcig tu bgos nas/ 
pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa bcom ldan 'das bdag cag rgyal po chen po bzhi rgyal po chen po re re la yang gnod sbyin lnga 
brgya lnga brgya dang / chos smra ba de la bsrung ba dang / yongs su bskyang ba'i slad du/ rtag tu dge slong chos smra ba'i slad bzhin 'brang bar bgyi'o/ /gal te mdo sde 'di las tshig gi don 'ga' zhig brjed par gyur na yang / bdag cag gis de la dran pa dang / mi brjed 
pa'i mchog gi gzungs chos kyi rnam grangs yongs su rdzogs par bgyi'o/ /mdo sde'i dbang po 'di dag gang na bzhugs pa'i gnas de dag gi sems can rnams kyis yongs su rgyas par byed pas/ nam yang nub par mi 'gyur ro/ /de nas bcom ldan 'das kyis 'khor 
'dus pa de dag la chos kyi rnam grangs 'di bshad pa'i tshe/ sems can de dag gis ye shes dang / spobs pa dang / bsod nams kyi tshogs tshad med pa thob pas/ nyon mongs pa spangs pa'i bde ba dang ldan te/ bstan bcos thams cad la mkhas shing 'khor ba 
yongs su spangs te/ bla na med pa'i byang chub las phyir mi ldog pa myur du thob par 'gyur ro/ /gser 'od dam pa mdo sde'i dbang po'i rgyal po las rgyal po chen po bzhis yul 'khor yongs su skyong ba'i le'u zhes bya ste/ bcu gnyis pa'o// //
</page>

 <page>
<ph>456</ph><p>089-228b</p>
bam po bdun pa/ de nas bcom ldan 'das kyis/ tshe dang ldan pa sha ra dwa ti'i bu la bka' stsal pa/ sha ra dwa ti'i bu 'di lta ste/ chags pa med pa'i gzungs zhes bya ba'i chos kyi rnam grangs 'di ni/ byang chub sems dpa' chos thams cad la bsgoms 
pa rnams kyi ma dang / byang chub sems dpa'i sngon gyi spyod pa dang / byang chub sems dpa' rnams kyis yongs su 'dzin pa yin no/ /de skad ces bka' stsal pa dang / bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom 
ldan 'das gzungs ni yul na mi gnas/ phyogs na mi gnas pa lags na/ bcom ldan 'das gzungs gzungs zhes bgyi ba'i gzungs kyi tshig gi don de gang lags/ de skad ces gsol pa dang / bcom ldan 'das kyis tshe dang ldan pa sha ra dwa ti'i bu la 'di skad 
ces bka' stsal to/ /sha ra dwa ti'i bu ji ltar khyod theg pa chen po la gnas pa dang / theg pa chen po la mos pa dang / theg pa chen po la lhag par bya ba byas pa yin na/ sha ra dwa ti'i bu ji ltar khyod gzungs ni yul na mi gnas phyogs na mi gnas shing / chos kyang ma yin/ 
chos ma yin pa yang ma yin/ 'das pa yang ma yin/ ma 'ongs pa yang ma yin/ da ltar byung ba yang ma yin/ dngos po can yang ma yin/ dngos po med pa can yang ma yin/ rkyen las byung ba yang ma yin/ rkyen med pa las byung ba yang ma yin/ 'gro ba las byung 
ba yang ma yin/ 'gro ba med pa las byung ba yang ma yin/ chos gang gi skye ba yang ma yin/ 'gog pa yang ma yin par chos ston mod kyi/ byang chub sems dpa' rnams la phan par bya ba'i phyir/ 'di lta ste/ sangs rgyas kyi yon tan dang / sangs rgyas kyi tshul khrims 
dang / sangs rgyas kyi bslab pa dang / sangs rgyas kyi dgongs pa dang / sangs rgyas 'byung ba 'di lta ste/ chags pa med pa'i gzungs zhes bya ba'i chos kyi rnam grangs sgrub pa'i lam gyi rig pa dang / stobs kyi gnas ston pa legs so legs so/ /de skad ces bka' stsal 
</page>

 <page>
<ph>457</ph><p>089-229a</p>
pa dang / bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das 'di lta ste/ gzungs thob pas gang la gnas na/ byang chub sems dpa' bla na med pa yang dag par rdzogs pa'i byang chub las phyir mi 
ldog par 'gyur ba dang / yang dag par dam bcas par 'gyur ba dang / rten med pa'i chos kyi rang bzhin gyi spobs pa can gyi slob dpon dang / lam la shin tu gnas par 'gyur ba'i gzungs kyi chos kyi rnam grangs bshad du gsol/ bde bar gshegs pa 
bshad du gsol/ de skad ces gsol pa dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu legs so legs so/ /sha ra dwa ti'i bu de de bzhin te gzungs thob pa'i byang chub sems dpa' de la sangs rgyas 
nyid du brjod par bya ste/ sha ra dwa ti'i bu gang la la gzungs thob pa'i byang chub sems dpa' la bkur stir byed pa dang / bla mar byed pa dang / rim gror byed pa dang / mchod par byed pa des sangs rgyas la bkur stir byas par 'gyur ro/ /sha ra dwa ti'i bu gang la 
la gzungs 'di nyan par byed pa dang / gang dag gzungs 'di 'chang bar byed pa dang / gang dag mos par byed pa de rnams la byang chub kyi sems dang ma bral bas/ sangs rgyas la ji ltar mchod pa de bzhin du 'gyur ro/ /sha ra dwa ti'i bu gzungs de ni 'di yin te 
tad+ya thA/ san d+hA ra Ni/ uta d+hA ra Ni/ su saM pra ti Sh+Thi te/ su nA ma/ su pra tiSh+Thi te/ bi dza ya ba la/ sat+t+ya pra ti dz+nyA/ su A ro ha/ dz+nyA na pra ti/ ut+pA da ni/ a ba nA ba ni/ a b+hi Shiny+tsa ni/ a b+hi bya hA ra/ shu b+ha ba ti/ su niHshri ta/ ba hu guM b+ha/ a b+hi ba dA swA hA/ 
sha ra dwa ti'i bu chags pa med pa'i gzungs kyi tshig 'di byang chub sems dpa' gang gis shin tu gnas pa dang / legs par gzung ba byas nas/ 'chang bar byed pa de bskal pa'am/ bskal pa las lhag pa'am/ bskal pa stong ngam/ bskal pa brgya phrag stong 
</page>

 <page>
<ph>458</ph><p>089-229b</p>
du yang smon lam zad par mi 'gyur la/ de'i lus la mtshon gyis tshugs par mi 'gyur te/ dug gis ma yin zhing sbrul gyis tshugs par mi 'gyur ro/ /de ci'i phyir zhe na/ sha ra dwa ti'i bu chags pa med pa'i gzungs 'di ni/ 'das pa'i sangs rgyas 
rnams kyi yum/ ma byon pa'i sangs rgyas rnams kyi yum/ da ltar byung ba'i sangs rgyas rnams kyi yum ste/ 'di lta ste/ chags pa med pa'i gzungs zhes bya ba'i chos kyi rnam grangs yin no/ /sha ra dwa ti'i bu gang dag gis stong gsum gyi stong chen po'i 'jig 
rten gyi khams grangs med pa phrag bcu rin po che sna bdun gyis bkang ste/ sangs rgyas bcom ldan 'das rnams la yon du phul zhing sangs rgyas bcom ldan 'das de rnams la bskal pa grangs med par na bza' dang / zhal zas gya nom pas bzhugs par byed pa bas/ 
gang dag gis chags pa med pa'i gzungs kyi chos kyi rnam grangs 'di las tshig gcig tsam 'dzin par byed pa'i sems can de dag de bas ches bsod nams mang du skyed par 'gyur ro/ /de ci'i phyir zhe na/ tshe dang ldan pa sha ra dwa ti'i bu 'di la chags pa med pa'i gzungs kyi chos kyi 
rnam grangs 'di ni/ sangs rgyas thams cad kyi yum yin no/ /gser 'od dam pa mdo sde'i dbang po'i rgyal po las chags pa med pa'i gzungs zhes bya ba'i le'u ste bcu gsum pa'o// //de nas bcom ldan 'das kyis tshe dang ldan pa kun dga' bo la bka' 
stsal pa/ kun dga' bo khyod kyis glog thams cad zlog pa/ so sor 'brang ba sngon gyi yang dag par rdzogs pa'i sangs rgyas rnams kyis gsungs pa/ nga yang da ltar 'chad kyis zung shig /kun dga' bo shar phyogs na 'ong ba zhes bya ba'i glog yod/ kun dga' bo lho 
phyogs na skad brgya pa zhes bya ba'i glog yod/ kun dga' bo nub phyogs na 'od nyams pa zhes bya ba'i glog yod/ kun dga' bo byang phyogs na rgyun gyi bdag po zhes bya ba'i glog yod de/ kun dga' bo gang la la glog 'di rnams kyi ming shes pa dang / phyogs rnam par gnas 
</page>

 <page>
<ph>459</ph><p>089-230a</p>
pa shes pa de la glog gi 'jigs pa thams cad mi 'byung bar shes par bya'o/ /glog gi ming 'di dag yi ger bris te/ gnas gang du bzhag pa'i gnas de dag tu/ glog thams cad mi 'bab bo/ /de nas bcom ldan 'das kyis de'i tshe/ 
drA bi Da'i gsang sngags kyi tshig 'di dag bka' stsal to/ /tad+ya thA/ ni mi ni mi/ ni min d+ha ri/ 'jig rten gsum snang bar byed pa/ lag na rtse gsum pas phyogs 'dir glog thams cad las bdag la srungs shig srungs shig swA hA/ yang de'i tshe byang chub sems 
dpa' sems dpa' chen po 'phags pa spyan ras gzigs dbang phyug 'khor de nyid du 'dus par gyur te/ 'dug pa des bcom ldan 'das la 'di skad ces gsol to/ /bcom ldan 'das bdag gis kyang chos kyi rnam grangs 'di la/ drA bi Da'i gsang sngags kyi 
tshig rnams brjod par bgyi'o/ /tad+ya thA/ ka Te bi ka Te/ ni ka Te/ pra t+ya r+thi ke /prat+ya mi tre/ shud+d+he/ muk+te/ bi ma le/ pra b+hA swa re/ aN+Da re/ paN+Da re/ shwe te/ paN+Da ra bA si ni/ ha ri kaN+Da ri/ ka pi li/ piM ga la/ ak+Shi da d+hi mu khi/ dus ma yin 
par 'chi ba thams cad las bdag la srungs shig srungs shig /'phags pa spyan ras gzigs dbang phyug gi gzi brjid kyis/ bdag dus ma yin par 'chi ba thams cad mthong bar ma gyur cig swA hA/ de nas gsang ba pa'i bdag po lag na rdo rjes/ bcom 
ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag gis kyang chos kyi rnam grangs 'di la gzungs kyi tshig rnams brjod par bgyi'o/ /tad+ya thA/ mu ni mu ni/ mu ni na d+ha ri mu ni/ 
ma ti ma ti/ su ma ti/ ma hA ma ti/ hA hA hA hA/ khyod la sdig pa med kyis ma 'jigs shig ces lag na rdo rjes smras kyis drA bi Da swA hA/ bcom ldan 'das bdag gi bsrung ba gzhan gyis mi thub pa 'di su'i snying la 'dzin tam/ yi ger bris pa de bdag gis rtag 
</page>

 <page>
<ph>460</ph><p>089-230b</p>
par rgyun du/ 'jigs pa thams cad las bsrung bar bgyi'o/ /dus ma lags par 'gum pa thams cad las thar bar bgyi'o/ /de nas mi mjed kyi bdag po tshangs pas/ bcom ldan 'das la 'di skad ces gsol to/ /bcom ldan 'das 
bdag gis kyang / sems can thams cad kyi don dang / phan pa dang / bde ba bskyed pa'i slad du/ chos kyi rnam grangs 'di la/ gzungs kyi gsang sngags kyi tshig rnams brjod par bgyi'o/ /tad+ya thA/ hi li mi li/ tsi li swA hA/ brah+ma pU re swA hA/ 
brah+ma swa re swA hA/ brah+ma b+hi su gar+b+he/ puSh+pa saM sta re swA hA/ bcom ldan 'das 'di ni bdag gi bsrung ba tshangs pa'i chad pa zhes bgyi ste/ dus ma lags par 'gum pa thams cad las yongs su skyob pa/ sdig pa thams cad rab tu zhi bar bgyid pa lags so/ /
de nas lha'i dbang po brgya byin gyis bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag gis kyang chos kyi rnam grangs 'di la gzungs kyi gsang sngags kyi tshig rnams 
brjod par bgyi'o/ /tad+ya thA/ ni ba rA Ni/ ban+d+ha mA ran+te ma ti ti/ ti ti/ gau rI/ gan+d+ha ri/ tsaN+DA li/ mA tang+gi/ pa r+Na le/ hi na ma d+h+ya ma d+ha ri Ni ma la ni/ da la mad de/ tsakra bA krI/ sha ba ri/ sha ba ri swA hA/ btsun pa bcom ldan 'das 
'di ni bdag gi rig sngags rdo rje'i lce 'bebs pa zhes bgyi ste/ 'jigs pa thams cad las thar bar bgyid pa/ dus ma lags par 'gum pa thams cad las yongs su skyob pa lags so/ /de nas rgyal po chen po yul 'khor srung dang / 'phags skyes po 
dang / mig mi bzang dang / rgyal po chen po rnam thos kyi bus/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag cag gis kyang / skye bo mang po la phan pa dang / skye bo 
</page>

 <page>
<ph>461</ph><p>089-231a</p>
mang po la bde ba dang / 'jig rten la snying brtse ba'i slad du/ chos kyi rnam grangs 'di la gzungs kyi gsang sngags kyi tshig rnams brjod par bgyi'o/ /tad+ya thA/ puSh+pe su puSh+pe/ d+hu ma pa ri hA re/ Ar+ya pu sha ste/ shAn ti/ nirmuka te/ 
mang+ga l+ya/ hi ra N+ya gad+d+he stu te/ sta bi te swA hA/ btsun pa bcom ldan 'das 'di ni rgyal po chen po bzhi po bdag cag gi bsrung ba 'jigs pa ma mchis pa zhes bgyi ste/ 'jigs pa thams cad las mi 'jigs par bgyid pa/ tshe skyong ba dus ma lags 
par 'gum pa thams cad las yongs su skyob pa lags so/ /de nas klu'i rgyal po rgya mtsho dang / klu'i rgyal po glog 'od dang / klu'i rgyal po ma dros pa dang / klu'i rgyal po glog lce dang / klu'i rgyal po 'od zer brgya pas/ bcom ldan 'das ga la ba de 
logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag cag gi srung ba chen po yid bzhin gyi nor bu zhes bgyi ba/ glog thams cad zlog pa/ dus ma lags par 'gum pa thams cad sel ba/ dug 
rnams mi gdug par bgyid pa/ gshed byed dang / byad stems dang / ro langs dang / bkra mi shis pa'i 'jigs pa zhi bar bgyid pa mchis na/ bcom ldan 'das bdag cag klu'i skye gnas 'di nas dbyung ba dang / ser sna spang ba'i slad du thugs brtse bar dgongs 
te bzhes su gsol/ de ci'i slad du zhe na/ bcom ldan 'das bdag cag klu rnams ni ser sna can te sems ser snas bskor ba lags so/ /tad+ya thA/ Ar+ya dze a ma re a mr-i te/ ak+Sha ye/ a b+hi ye/ puN+yai/ bar+ya ba te/ sarba pA pa~M/ pra sha mA ni ye swA hA/ Ar+ya puN+ya 
so pA kI ye swA hA/ btsun pa bcom ldan 'das gsang sngags kyi tshig 'di dag skyes pa'am/ bud med gang la la'i lce la 'don pa'am/ yi ger bris pa de la glog gi 'jigs pa thams cad ma mchis par rig par bgyi'o/ /rtsa ba'i dug gam/ mche ba'i 
</page>

 <page>
<ph>462</ph><p>089-231b</p>
dug gam/ dbyig dug gam/ gang dag gzhan yang yan lag las byung ba'i dug de dag gis de 'gum pa'i dus bgyid par mi 'gyur ro/ /bdag 'jigs pa thams cad dang / gnod pa thams cad las bde legs su gyur cig /de nas bcom ldan 
'das kyis brgya byin dang / tshangs pa dang / 'jig rten skyong ba dang / klu'i dbang po de dag la legs so zhes bya ba gnang ste/ bzhin bzangs dag khyed skye bo mang po la phan pa dang / skye bo mang po la bde ba'i phyir zhus te/ chos kyi rnam grangs 'di rjes su yongs su bzung ba'i phyir/ 
drA bi Da'i gsang sngags kyi tshig rnams bshad pa legs so legs so/ /phyogs rnams ni gnyid log pa dang / myos pa dang / rab tu myos pa rnams bsrung bar 'gyur ro/ /bcom ldan 'das kyis de skad ces bka' stsal nas/ dge slong de dag dang / 
brgya byin dang / tshangs pa dang / 'jig rten skyong ba de dag dang / klu'i dbang po de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/ /gser 'od dam 
pa mdo sde'i dbang po'i rgyal po las/ yid bzhin gyi nor bu'i gzungs kyi le'u zhes bya ste bcu bzhi pa'o// //de nas lha mo chen mo dbyangs can gyis bla gos phrag pa gcig tu bgos te/ pus mo g.yas pa'i lha nga sa la btsugs te/ bcom 
ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bcom ldan 'das lha mo chen mo dbyangs can bdag gis kyang / dge slong chos smra ba de'i tshig brgyan pa'i slad du/ spobs pa nye bar bsgrub 
par bgyi/ gzungs kyang stsal bar bgyi/ nges pa'i tshig gis brjod pa kun tu gzhag par bgyi/ dge slong chos smra ba de la shes pa'i snang ba chen po bgyi/ gser 'od dam pa mdo sde'i dbang po'i rgyal po 'di las tshig 'ga'am/ yi ge gang yang rung ba dag 
</page>

 <page>
<ph>463</ph><p>089-232a</p>
gcig /yongs su nyams par gyur tam/ bskyud na bdag gis dge slong chos smra ba de'i nges pa'i sgra dang tshig dang / yi ge de dag thams cad bsgrub par bgyi'o/ /ci nas sangs rgyas bcom ldan 'das 'bum phrag dag la dge ba'i rtsa ba bskrun 
pa'i sems can de dag gi don gyi slad du/ gser 'od dam pa mdo sde'i dbang po'i rgyal po 'di 'dzam bu'i gling na yun ring du gnas shing myur du nub par mi 'gyur ba dang / sems can du ma dag gis gser 'od dam pa mdo sde'i dbang po'i rgyal po 'di thos nas/ 
shes rab rno ba bsam gyis mi khyab par 'gyur ba dang / shes rab kyi phung po bsam gyis mi khyab pa thob par 'gyur ba dang / tshe 'di la tshe phun sum tshogs pa rab tu thob par 'gyur ba dang / srog la phan gdags pa dang / bsod nams kyi phung po dpag tu 
ma mchis pa rab tu 'dzin par 'gyur ba dang / thabs sna tshogs rab tu 'tshal bar 'gyur ba dang / bstan bcos thams cad la rab tu mkhas par 'gyur ba dang / bzo'i bgyi ba sna tshogs phun sum tshogs pa 'thob par 'gyur ba dang / bskyud pa ma mchis 
par bgyi ba'i slad du/ de la gzungs kyang stsal bar bgyi'o/ /dge slong chos smra ba de dang / sems can chos nyan pa de dag gi don gyi slad du/ sngags dang / sman dang ldan pa'i khrus kyi las brjod par bgyi ste/ gza' dang / rgyu skar dang / skye ba dang / 
'chi ba'i gnod pa dang / 'thab pa dang / rnyog pa dang / 'khrug glong dang / khrag khrug dang / rmi lam ngan pa dang / log 'dren gyi gnod pa thams cad dang / byad dang ro langs thams cad rab tu zhi bar 'gyur/ gang gis mkhas pa dag khrus bgyid du 
stsal ba'i sman dang sngags ni 'di dag ste/ shu dag gi'u wang spr-i ka dang / /sha mya sha myi shI ri shA/ /in+d+ra hasta skal ba che/ /dz+ha ma shing tsha a ga ru/ /shi ri bi sta sra rtsi pog /gu gul ra sa sha la ki/ /rdo dreg lo ma rgya spos dang / /tsan+dan dang ni ldong ros dang / /
</page>

 <page>
<ph>464</ph><p>089-232b</p>
gi'u wang bcas dang ru rta dang / /gur gum gla sgang yungs kar dang / /dbyi mo sug smel na la dang / /nA ga ge sar u shi ra/ /'di dag cha ni mnyam bgyis nas/ /skar ma rgyal la btag par bgyi/ /phye ma la ni sngags tshig 'di/ /lan brgya mngon par 
gdab par bgyi/ /tad+ya thA/ su te kr-i te/ ka ma ta li/ na le dza na ka ra te/ hang+ka ra te/ in+d+ra dza li ni/ shaM ka ra dri pa shad dri/ a brta ka /se ke na ku tra ku/ /ka bi la/ ka bi la ma ti/ shI la ma ti/ shI la ma ti/ san+d+hi/ d+hu d+hu ma ba ti/ 
shi ri shi ri/ sad t+ya s+thi ti swA hA/ lci bas dkyil 'khor bgyis nas ni/ /me tog sil ma dgram par bgyi/ /gser gyi snod dang dngul snod du/ /mngar ba'i khu ba gzhag par bgyi/ /skyes bu go cha bgos pa ni/ /bzhi zhig der yang gzhag par bgyi/ /
rab tu brgyan pa'i bu mo bzhi/ /bum pa thogs pa gzhag par bgyi/ /rtag tu gu gul bdug par bgyi/ /sil snyan sna lnga bgyid du stsal/ /gdugs dang ba dan rgyal mtshan gyis/ /lha mo de ni legs par brgyan/ /bar bar dag tu me long bzhag /
mda' dang mdung rtse sne sprad bzhag /de nas mtshams kyang gcad par bgyi/ /de yi 'og tu dgos pa brtsam/ /sngags kyi las ni 'di dag gis/ /mtshams gcad pa yang brtsam par bgyi/ /sAd+ya thed na/ a ka ra ke/ na ya ne/ hi le mi le/ gi le/ khi 
khi le swA hA/ de nas bcom ldan 'das kyi sna ma logs su khrus bgyis nas/ sngags 'di bzlas brjod bgyis na khrus kyis zhi bar sbyar ro/ /tad+ya thA/ sa ga De/ bi ga De/ bi ga ta ba ti swA hA/ phyogs bzhi dag na gang gnas pa'i/ /rgyu skar dag gis tshe 
srungs shig /btsas pa'i skar ma'i gnod pa dang / /phung po'i las kyi 'jigs 'byung dang / /'byung po'i khams rnams 'khrugs bgyid pa/ /'jigs pa mi bzad zhi gyur cig /tad+ya thA/ sa me bi sha me swA hA/ sa ga De/ bi ga De swA hA/ bi ga De ba te 
</page>

 <page>
<ph>465</ph><p>089-233a</p>
swA hA/ sA ga ra sa~M b+hu tA ya swA hA/ skan+d+ha mA tA ya swA hA/ nI la kaN+ThA ya swA hA/ a pa ra dzi ta/ bir+ya ya swA hA/ hI ma ban+d+ha sa~M b+hu tA ya swA hA/ i ni bi la bag trA ya swA hA/ na mo b+ha ga ba te/ brah+mA Ne/ na ma swa ra swa t+yai/ ma hA de bai sin tu mAM/ man+t+ra 
pa dA/ ta ra tu bi tsi ta~M/ bra h+mA nu ma n+ya tu swA hA/ dge slong chos smra ba de la bsrung ba dang / chos mnyan pa de dag dang / yi ger 'dri ba de dag gi don gyi slad du/ khrus kyi las 'dis bdag nyid der mchis par bgyi'o/ /lha'i tshogs thams cad dang lhan cig tu grong 
ngam/ grong khyer ram/ grong rdal lam/ gtsug lag khang der nad thams cad rab tu zhi bar bgyi'o/ /ci nas dge slong ngam/ dge slong ma'am/ dge bsnyen nam/ dge bsnyen ma mdo sde'i dbang po 'dzin pa de dag gi srog la phan gdags par 'gyur ba dang / 
'khor ba las 'byung ba thob par 'gyur ba dang / bla na med pa yang dag par rdzogs pa'i byang chub las phyir mi ldog par 'gyur ba dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / 
gza' dang / 'thab pa dang / rnyog pa dang / btsas pa'i skar ma'i gnod pa dang / rmi lam ngan pa dang / log 'dren gyi gnod pa thams cad dang / byad dang / ro langs thams cad rab tu zhi bar bgyi'o/ /de nas bcom ldan 'das kyis lha mo 
dbyangs can la/ lha mo chen mo dbyangs can khyod skye bo mang po la phan pa dang / skye bo mang po la bde ba'i phyir zhus te/ khyod kyi sngags dang / sman dang ldan pa'i tshig 'di 'dra ba bshad pa ni/ legs so legs so/ /zhes bya ba byin te/ lha mo chen mo 
dbyangs can gyis/ bcom ldan 'das kyi zhabs la phyag 'tshal te/ phyogs gcig tu 'dug go/ /de nas slob dpon lung ston pa bram ze kau N+Di n+yas lha mo dbyangs can de bkug go /lha mo chen mo dbyangs can mchod 'os dka' thub che/ /'jig rten kun du 
</page>

 <page>
<ph>466</ph><p>089-233b</p>
rnam grangs mchog sbyin yon tan che/ /rtser gnas mdzes ma dUr ba rtswa yis gos bskus pa/ /dUr ba'i rtswa yi gos gyon rkang pa gcig gi gnas/ /lha rnams thams cad lhags nas 'di skad tshig smras te/ /sems can rnams la dge ba'i tshig shod 
lce khrol mdzod/ /sAd+ya the dan/ mu re/ tsi re/ a ba dze/ a ba dza ba ti/ hing+gu le/ mid+gu le/ ping+ga la ba te/ mung+ga She/ ma ma rI ts+yai/ swa ma ti/ da sha ma ti/ a g+h+ri ta ma g+h+ri/ ta ra tsi/ ta ra tsa ba ti/ tsi tsi tsi ri/ shi ri mi ri/ ma ri ts+yai/ 
prA na pri ye/ lo ka dz+yeSh+The/ lo ka shreSh+The/ lo ka pre ya/ sid+d+ha pra te/ b+hI ma mu khi/ shu tsi tsa ri/ a pra ti ha te/ a pra ti ha ta bud+d+hi/ na mu tsi/ ma hA na mu tsi/ ma hA de byi/ pra ti grI hA/ na ma ska rA na/ bdag gi blo thogs pa med par gyur cig /bstan bcos 
dang / tshigs su bcad pa'i rgyud dang / sde snod dang / snyan dngags la sogs pa la/ bdag gi rig sngags dngos grub tu gyur cig /tad+ya thA/ ma hA pra b+hA be/ hi li hi li/ mi li mi li/ bcom ldan 'das ma lha mo dbyangs can gyi mthus bdag rnam 
par rgyal bar gyur cig /kA ra te/ ke yU re/ ke yU ra ma te/ hi li mi li/ hi li mi li/ sangs rgyas kyi bden pa dang / chos kyi bden pa dang / dge 'dun gyi bden pa dang / dbang po'i bden pa dang / chu lha'i bden pas lha mo chen mo dgug par bya'o/ /
gang dag 'jig rten na bden pa smra ba de dag gi bden pa dang / bden pa'i tshig gis lha mo chen mo dbyangs can dgug par bya'o/ /tad+ya thA/ hi li mi li/ hi li mi li/ hi li mi li/ bdag rnam par rgyal bar gyur cig /bcom ldan 'das ma lha mo chen mo dbyangs can 
la phyag 'tshal lo/ /bdag la gsang sngags kyi tshig rnams grub par gyur cig swA hA/ de nas lha mo dbyangs can gyi gsang sngags kyi tshig de dag smras nas/ yang bram ze kau N+Di n+ya la 'di skad ces smras so/ /skyes bu chen po khyod sems can thams cad la spobs pa 
</page>

 <page>
<ph>467</ph><p>089-234a</p>
dam pa dang / rdzu 'phrul dang / mngon par shes pa dang / shes rab che ba dang / nor dang / dbyig la sogs pa sbyin pas phan 'dogs shing / myur du bla na med pa'i byang chub thob par byed pa legs so legs so/ /mdo sde 'di 'dzin pa'i cho ga 
bstan pa'i phyir tshigs su bcad pa 'di dag smras so/ /gzungs 'di dang por su 'don pas/ /dkon mchog gsum la phyag 'tshal te/ /'khrul pa med par bzlas byas na/ /dngos grub dam pa thob par 'gyur/ /sangs rgyas rnams dang dam chos 
dang / /byang chub rang rgyal nyan thos dang / /tshangs pa dang ni brgya byin dang / /rgyal chen bzhi la phyag 'tshal zhing / /rtag tu tshangs par spyod pa yang / /rim gro gus par bsam byas te/ /zhi la dben pa'i gnas su ni/ /sgra bskyed gzungs dang bstod pa brjod/ /
ji snyed sangs rgyas lha klu la/ /mchod pa rgya cher bsham par bya/ /skye bo'i rigs ni mang po la/ /snying rje'i sems kyang bskyed par bya/ /bcom ldan gser mdog mtshan rab can/ /rtse gcig sems kyis bsam bya zhing / /bcom ldan 
gsung rab dam chos kyis/ /dbang po so sor nges mdzad pa'i/ /de yi tshig don legs bsams te/ /stong nyid bsgrub la'ang gnas par byos/ /bcom ldan thams cad mngon sum du/ /rtse gcig sems kyis bsam byas na/ /ting nge 'dzin dang ye shes dang / /
gzungs mchog dam pa thob par 'gyur/ /bcom ldan dpal mgur gsung chos kyis/ /dam pa'i dbyangs des 'khor rnams 'dul/ /ljags kyis stong gsum khebs mdzad cing / /so sor ci rigs ya mtshan ston/ /de lta'i gsung mchog dam pa la/ /
rtag par bsam zhing 'jigs pa spongs/ /bsam gyis mi khyab ljags mtshan 'di/ /smon lam rgya chen dbang gis brnyes/ /chos rnams med par ston mdzad pa/ /ji ltar mkha' la ma chags bzhin/ /sangs rgyas ljags mtshan gsung sgra la/ /de bsams 
</page>

 <page>
<ph>468</ph><p>089-234b</p>
smon lam tshad med 'grub/ /gang zhig dbyangs can mngon mchod dam/ /yang na slob mas man ngag bzhin/ /lung bzhin chos de gang sgrub pa/ /bkur sti'i mchog rnams thob par 'gyur/ /gang zhig ye shes mchog sgrub pa'ang / /rtse gcig sems kyis chos 'di 
gzung / /bsod nams ye shes tshogs 'phel zhing / /nges par 'grub la yid gnyis spongs/ /gang zhig nor sgrub nor dang ldan/ /khe dang grags pa'ang de bzhin 'grub/ /'byung bar 'dod pa'ang rnam grol bar/ /nges par 'grub pas yid gnyis spongs/ /
yon tan mang po tshad med pa'ang / /bsam pa bzhin du kun grub pas/ /'di la tshul bzhin gang gnas pa/ /nges par 'grub pas yid gnyis spongs/ /dben par gtsang ma'i gos gyon te/ /dkyil 'khor ci ran byas pa der/ /bum pa rgyas pa bzhi bzhag 
ste/ /dus bzhin me tog bdug pas mchod/ /ba dan gdugs dang lda ldi bre/ /phye ma byug pas rgyas par brgyan/ /sangs rgyas dang ni dbyangs can mchod/ /lha de mthong 'dod mthong bar 'gyur/ /dbyangs can lha mo de mdun du/ /zhag bdun gsum du 
bzlas brjod de/ /gal te lha de ma mthong na/ /bsam pa brtan pas zhag dgur bzlas/ /de yi nub mo'ang ma mthong na/ /gzhan du shis pa'i gnas btsal te/ /tshul bzhin lha mo'i gzugs bris la/ /mchod cing bzlas brjod rgyun mi gcad/ /
bdag dang gzhan don tshad med la/ /nyin mtshan rgyun tu brtson bskyed de/ /de yi 'bras bu gzhan la stobs/ /de ni bsam pa 'grub par 'gyur/ /de ste'ang bsam pa ma grub na/ /zla ba gsum dang drug dang dgu/ /yang na brtson pas lor bzlas na/ /
mngon shes drug la sogs pa'ang 'thob/ /de nas bram ze kauN+Di n+yas/ de skad ces bshad pa thos nas dga' ba dang / rangs pa tshad med pa skyes te/ 'khor 'dus pa de dag la 'di skad ces smras so/ /lha dang mi la sogs pa'i 'khor thams cad kyis/ 
</page>

 <page>
<ph>469</ph><p>089-235a</p>
sems ma g.yeng bar bdag la nyon cig dang / bdag gis kun rdzob kyi bden pa la brten te/ dbyangs can lha mo mchog la bstod pa'i phyir/ tshigs su bcad de smra bar bgyi'o/ /phyag 'tshal lha mo mthu chen la/ /'jig rten khams 
'dir dbang brnyes par/ /sngon gyi drang srong gis bshad pas/ /de phyir bdag gis khyod la bstod/ /dpal ldan thugs ni bde ba dang / /thos 'dzin mdzes ldan grags ldan pa/ /'jig rten 'di skyed yum yang yin/ /rtag tu dpal la brtson chen 
spyod/ /g.yul gyi gnas las rtag tu rgyal/ /snying rje bzod la dul bas bskyed/ /gshin rje'i sring mor lus ston cing / /rtag tu dar gos sngon po mnabs/ /mdzes dang mi mdzes kun ston cing / /spyan mig sus mthong dang ba skyed/ /spyod pa tshad med 
'jig rten 'das/ /skyabs su su 'ongs rjes su 'dzin/ /bar 'ga' ri dang brag la gnas/ /bar 'ga' phug dang chu bo'i 'gram/ /yang na ljon sdong nags rnams su/ /gnas de dag ni lha mo'i rten/ /ci ltar ri brags mi rnams kyis/ /rma bya'i mdongs las 
gdugs byas shing / /rtag tu lha mo de mchod na/ /thams cad dus su 'jig rten skyob/ /stag dang seng ges 'khor byas shing / /bya dang phyugs kyang de la brtan/ /dril chen sgra dag mngon bsgrags pas/ /bin d+hu'i ri la'ang grag par gyur/ /phyag na rtse gsum 
thor tshugs dbu/ /yang na nyi zla'i ru mtshon bsnams/ /zla ba mar ngo bcu gcig gam/ /dgu yi dus su mchod pa bya/ /g.yul 'gyed dus su thugs brtse bas/ /'jig rten kun la gzigs pa'i phyir/ /lha mo ba su'i gzugs ston pas/ /lha mo'i mchog ste dpe med pa'o/ /
phyugs rdzi rgan mo'i gzugs ston cing / /lha dag 'thab pa'ang rtag tu rgyal/ /yun ring 'jig rten bde bar gnas/ /bar 'ga' khros shing bar 'ga' zhi/ /bram zer smra zhing chos bzhi dang / /rdzu 'phrul gsang sngags kun la mkhas/ /drang srong lha yi dbang brnyes pas/ /
</page>

 <page>
<ph>470</ph><p>089-235b</p>
sa chen 'di dang sa bon byed/ /lha mo 'du ba'i dus su yang / /rgya mtsho lud bzhin nges par 'du/ /gnod sbyin klu la sogs rnams kyis/ /kun gyi gtso byed 'dul bar nus/ /mo rnams kun gyi tshangs spyod mchog /'jig rten gtso sbyin bdag la 
dgongs/ /rgyal po'i gnas la'ang pad+mo bzhin/ /chu bo la yang gru dang gzings/ /zla ba nya bzhin zhal yang rgyas/ /mang du thos ldan rten yang byed/ /ri bo'i rtse bzhin spobs pa 'phags/ /bsams pas gling dang rab kyang ston/ /lha min la sogs 
lha rnams kyis/ /kun gyis yon tan bstod cing bsngags/ /spyan stong brgya byin lha rgyal yang / /gus pa'i sems kyis zhal du lta/ /sems can gang dag ci 'dod pa/ /de kun bsam pa myur du skong / /blo myur thos pa 'dzin pa yang / /sa chen 'di 
gnas kun gyi mchog /phyogs bcu'i 'jig rten khams dag tu/ /rtag tu sgron chen snang byed bzhin/ /bya dang gcan gzan ri dgas kyi'ang / /kun gyi bsam pa yongs su skong / /bud med kyi mchog ri bo bzhin/ /drang srong 'jig rten ri gnas 
bzhin/ /lha mo gzhon bzhin 'dod dang bral/ /mi mjed bdag bzhin bden par smra/ /'jig rten mthun par gzugs ston cing / /'dod khams bar gyi lha gnas su'ang / /khyod ni lha mo'i gtso yin pas/ /de las mchog pa'i sems can med/ /
gal te g.yul dang 'jigs pa'i gnas/ /me yi dong du lhung 'gyur ram/ /chu bo g.yang sa mi rgod las/ /'jigs pa de las sgrol bar mdzad/ /rgyal po'i chad pas bcings pa'am/ /yang na dgra yis bsad par yang / /rtse gcig sems ni ma g.yos na/ /
sdug bsngal dag las thar bar 'gyur/ /dge dang mi dge kun la skyob/ /byams dang brtse bas mdun du gnas/ /de phyir bdag ni sems btud de/ /phyag 'tshal lha mo chen mo la'o/ /de nas yang slob dpon lung ston pa bram ze kauN+Di n+yas/ lha mo chen mo 
</page>

 <page>
<ph>471</ph><p>089-236a</p>
dbyangs can la tshigs su bcad pa 'di dag gis mngon par bstod do/ /'byung po'i tshogs rnams thams cad nga la nyan par gyis/ /lha dang dri za lha dbang bcas pa'i 'jig rten na/ /bud med dam pa lha mo mchog gi rab gang yin/ /
lha mo dam pa mchog tu mdzes pa'i zhal la bstod/ /yon tan rnam pa sna tshogs bsags pas yan lag brgyan/ /dbyangs can zhes bya spyan ni yangs shing bsod nams 'bar/ /dri med ye shes yon tan rnams kyis rnam par brgyan/ /rin chen 
sna tshogs tha dad lta bur blta ba'i phyir/ /mchog rab ngag gi yon tan khyad par de bstod do/ /dam pa mchog gi dngos grub byed pa dang / /yang dag bsngags pa yon tan byed pa dang / /dri med mchog dang pad+ma 'bar ba dang / /mig mchog dang ni mig gi dam pa dang / /dge ba'i 
gnas dang dge ba mthong ba dang / /yon tan bsam mi khyab pas brgyan pa dang / /zla ba 'dra dang dri ma med 'od dang / /ye shes 'byung gnas dran pa dam pa dang / /seng ge mchog dang mi la zhon pa dang / /lag pa brgyad rnams kyis ni brgyan pa la/ /mda' gzhu mdung 
thung ral gri dgra sta dang / /be con lcags kyi 'khor lo zhags pa bsnams/ /zla ba nya ba lta bur snang ba'i zhal/ /yid du 'ong ba'i ngag dang dbyangs snyan dang / /shes rab zab mo dang ni ldan pa dang / /dgos mchog sgrub byed sems can dam pa dang / /lha dang 
lha min dbang pos mchod pa dang / /lha dang lha min tshogs kun gnas brjod dang / /'byung po'i tshogs kyi gnas rtag mchod pa'i phyir/ /swA hA bdag cag lha mo 'di la phyag bya'o/ /bdag la yon tan khyad par kun stsol cig /dgos pa kun tu bdag la dngos 
grub stsol/ /dgra rnams khrod na bdag la rtag tu srungs/ /yi ge rdzogs shing tshig rgyas 'di dag ni/ /nang par langs nas gtsang mar brjod par bya/ /bsam pa dang ni nor 'bru thams cad rnyed/ /dngos grub dge ba rgya chen thob par 'gyur/ /de nas bcom 
</page>

 <page>
<ph>472</ph><p>089-236b</p>
ldan 'das kyis bram ze kauN+Di n+ya la legs so zhes bka' stsal te/ khyod kyis sems can thams cad la phan pa dang bde ba'i phyir/ lha mo dbyangs can la bstod pa dang / dngos grub dam pa slong bas bsod nams tshad med pa dang ldan par 'gyur ro// //
bam po brgyad pa/ de nas slob dpon lung ston pa bram ze kauN+Di n+yas bstod pa dang / gsang sngags kyi tshig gis/ lha mo chen mo dbyangs can la gsol nas/ yang 'khor de dag la smras pa/ skyes bu khyed kyis lha mo dbyangs can spyan drang ba dang / de'i thugs rjes 
bskyab cing / tshe 'di nyid la spobs pa thogs pa med pa dang / thos pa 'dzin cing shes rab chen po dang ldan par 'gyur ba dang / gtsug lag thams cad la mkhas shing / tshig sbyor ba'i rgyan la gsal zhing thogs pa med pa grub par 'dod pas/ bsam pa de 
des shing gus pa'i sems kyis lha mo dbyangs can spyan drang ba'i tshig 'di brjod par bya'o/ /sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo/ /byang chub sems dpa' dang / nyan thos dang / rang sangs rgyas la sogs 
pa/ 'das pa dang / ma 'ongs pa dang / da ltar bzhugs pa'i 'phags pa thams cad la phyag 'tshal lo/ /phyogs bcu'i sangs rgyas bcom ldan 'das yang dag par bden pa'i gsung la gnas pa/ so so'i dbang po dang mthun pa/ bden pa ston pa la mi slu bar 
gsung ba/ bskal pa bye ba tshad med par yang dag par bden pa'i tshig rtag tu ston cing / gsung ba de dag la rjes su yi rang ngo / /bden pa gsung bas ljags yangs la ring ba bkram ste/ zhal dang 'dzam bu'i gling dang / rgyal chen bzhi dang / stong gcig dang / 
stong gnyis dang / stong gsum gyi 'jig rten gyi khams 'di dang / phyogs bcu'i 'jig rten gyi khams tshad med pa thams cad rgyas par 'gengs shing / nyon mongs pa'i gdung ba thams cad sel ba'i sangs rgyas bcom ldan 'das thams cad la lus btud de phyag 'tshal 
</page>

 <page>
<ph>473</ph><p>089-237a</p>
lo/ /ljags kyi mtshan dam pa de 'dra ba dang / spobs pa tshad med pa dang bdag ldan par gyur cig /phyag 'tshal bcom ldan dbyangs can mchog /byang chub chen po dbyangs can mchog /'phags pa rang rgyal dbyangs can mchog /zung 
bzhi ya brgyad dbyangs can mchog /bden pa bzhi gsung dbyangs can mchog /yang dag gzigs pa dbyangs can mchog /drang srong tshangs 'khor dbyangs can mchog /lha mo u ma dbyangs can mchog /skem byed lha yang dbyangs can mchog /
gzi can klu yang dbyangs can mchog /mtshan mo lha mo dbyangs can mchog /rgyal chen bzhi po dbyangs can mchog /bde gnas lha sras dbyangs can mchog /rdo rje gsang bdag dbyangs can mchog /khyab 'jug lha yang dbyangs can mchog /lha mo 
pe ma dbyangs can mchog /tshogs bdag lha yang dbyangs can mchog /dpal gyi lha mo dbyangs can mchog /dpal gyi blo gros dbyangs can mchog /hi ri tshig 'chang dbyangs can mchog /ma mo kun mchog dbyangs can mchog /'phrog ma mo 
yang dbyangs can mchog /gnod sbyin kun kyang dbyangs can mchog /phyogs bcu'i rgyal po dbyangs can mchog /bdag la las mchog kun gyis stobs/ /mtha' med dbyangs can mchog thob mdzod/ /slu med pa la phyag 'tshal lo/ /rnam par 
grol la phyag 'tshal lo/ /'dod chags bral la phyag 'tshal lo/ /bcings pa bcad la phyag 'tshal lo/ /rnam dag sems la phyag 'tshal lo/ /'od snang mdzad la phyag 'tshal lo/ /bden tshig gsung la phyag 'tshal lo/ /rdul dang bral la phyag 'tshal 
lo/ /don dam gnas la phyag 'tshal lo/ /'khor mang gtso la phyag 'tshal lo/ /dbyangs can lha la phyag 'tshal lo/ /bdag ni tshig la thogs med mdzod/ /bdag gi bsam pa ci mchis pa/ /thams cad myur du grub par mdzod/ /nad med rtag tu bde ba 
</page>

 <page>
<ph>474</ph><p>089-237b</p>
dang / /tshe ring ba yang thob par shog /rig pa'i gnas la mkhas pa dang / /byang chub lam la brtson pa dang / /skye bo kun la phan mang mdzod/ /re ba thams cad myur du skong / /bdag gi yang dag bden tshig dang / /bdag gis mi slu tshig smras pa/ /
dbyangs can lha mo mchog gis ni/ /bdag gi don de grub par mdzod/ /lha mo 'dir ni gshegs par gsol/ /bdag gi tshig la thogs med mdzod/ /lus dang ngag la myur zhugs shing / /yid myur spobs pa rdzogs par mdzod/ /bdag gi lce yi dbang po 
la/ /bde gshegs spobs pa ldan par mdzod/ /tshig gi gzi brjid mthu des ni/ /sems can thams cad 'dul bar mdzod/ /bdag gis tshig ni ci smras pa/ /don de thams cad grub par shog /tshig la thams cad gus skyed cing / /byed pa thams cad chud ma 
gzon/ /nam zhig bdag gi spobs 'dod pa/ /don de grub par ma gyur na/ /lha mo khyod kyi bden tshig ni/ /thams cad brdzun pa nyid du 'gyur/ /mtshams med lnga yi sdig bgyis pa/ /sangs rgyas bkas ni 'dul bar 'gyur/ /gang yang dgra bcom pa dag dang / /
byas pa gzo ba'i tshig rnams dang / /shA ri'i bu dang maud gal dang / /bcom ldan 'khor gyi gtso bo ste/ /de la sogs pa'i bden tshig kyang / /thams cad bdag la grub par shog /sangs rgyas nyan thos 'khor rnams dag /bdag gis deng 'dir spyan drang gis/ /
bdag gi re ba bskang ba'i phyir/ /thams cad myur du gshegs par mdzod/ /yang dag bden pa'i tshig gsol ba/ /thams cad slu ba med par shog /srid pa'i rtse mo man chad dang / /gtsang ma'i gnas ni thams cad dang / /tshangs pa tshangs chen mdun 'don dang / /
tshangs pa'i rgyal 'khor thams cad dang / /stong gsum 'khor ba'i bar dag dang / /mi mjed 'jig rten gtso bo dang / /de dang de yi 'khor rnams dang / /de kun deng 'dir spyan drangs te/ /thugs rjes bdag la dgongs mdzad cing / /brtse ba kun gyis gzung 
</page>

 <page>
<ph>475</ph><p>089-238a</p>
bar mdzod/ /gzhan 'phrul dbang byed lha dag dang / /gzhan yang 'phrul dga'i lha dag dang / /byams pa mngon par 'tshang rgya'i gnas/ /dga' ldan gnam gyi lha rnams dang / /'thab bral gyi ni lha rnams dang / /sum cu rtsa gsum lha 
rnams dang / /rgyal chen bzhi yi lha rnams dang / /gzhan yang lha 'khor thams cad dang / /sa chu me rlung lha dag dang / /ri rab lhun la gnas pa dang / /chu bdun ri bo lha rnams dang / /de kun 'khor dang bcas pa dang / /zur phud lnga can 
nor rgyas dang / /nyi zla gza' dang rgyu skar dang / /de la sogs pa'i lha rnams dang / /'jig rten bde bar mdzad pa'i gnas/ /de la sogs pa'i lha thams cad/ /sdig pa'i las la ma mos pa/ /sangs rgyas la gus 'byung ba'i ma/ /bu rab 
gzhon la byams pa dang / /lha dang klu dang gnod sbyin rnams/ /dri za dang ni lha ma yin/ /gzhan yang mi 'am ci dag dang / /lto 'phye che la sogs pa rnams/ /kun kyang bcom ldan mthu yis ni/ /bdag gis deng 'dir spyan drangs te/ /thugs 
rje brtse ba'i dgongs pa yis/ /bdag la thogs med spobs pa skyed/ /lha dang mi rnams thams cad kyis/ /gzhan gyi sems rig mkhyen pa rnams/ /kun gyi mthu yis byin brlabs shing / /bdag la spobs pa'i mchog stsol cig /ji snyed nam 
mkha'i mthas gtugs shing / /chos kyi dbyings kyi mus klas pa'i/ /sems can de dag thams cad kyis/ /bdag la spobs pa'i mchog stsol cig /de nas dbyangs can lha mo la bram ze kauN+Di n+yas de skad ces gsol pa dang / lha mos skyes bu chen po de la 
dge'o zhes smras te/ gang rigs kyi bu'am/ rigs kyi bu mo gang la la zhig gis tshigs su bcad pas bstod pa dang / gsang sngags kyi tshig de dag 'chang zhing 'dzin pa dang / dkon mchog gsum la skyabs su song ste/ sems 'dun pas rjes su dmigs 
</page>

 <page>
<ph>476</ph><p>089-238b</p>
shing / ci 'dod pa'i don cho ga bzhin du bsgrubs na/ chud za bar mi 'gyur ro/ /gzhan yang gser 'od dam pa mdo sde'i dbang po'i rgyal po shin tu phra zhing / zab pa 'di 'dzin pa dang / 'chang ba dang / klog pa dang / 'don pa de bsam pa thams cad 
myur du 'grub par 'gyur te/ sems g.yeng bas byas pa ni ma gtogs so/ /de skad ces smras pa dang / bram ze kauN+Di n+ya rab tu dga' ba dang / yid bde ba skyes te/ thal mo sbyar ba byas nas rjes su 'dzin to/ /de nas bcom ldan 'das kyis lha mo dbyangs can 
la legs so zhes bka' stsal te/ lha mo khyod kyis dam pa'i chos 'di yongs su bsrung zhing / yongs su rgyas par bya ba dang / mdo 'di 'dzin pa'i sems can thams cad la chos 'di lta bu bstan pas bde ba dang / bsod nams dang / spobs pa tshad med pa 
'phel bar 'gyur te/ gang sems bskyed pa rnams kyang myur du bla na med pa yang dag par rdzogs pa'i byang chub thob par byas pa legs so legs so/ /gser 'od dam pa mdo sde'i dbang po'i rgyal po las/ lha mo dbyangs can gyi le'u zhes bya ste 
bcwa lnga pa'o// //de nas bcom ldan 'das la lha mo chen mo dpal gyis 'di skad ces gsol to/ /btsun pa bcom ldan 'das lha mo chen mo dpal bdag gis ci nas kyang / chos smra ba'i dge slong de yo byad thams cad phun sum tshogs 
par 'gyur ba dang / brel phongs pa ma mchis pa 'thob par 'gyur ba dang / sems brtas pa 'thob par 'gyur ba dang / sems bde bar gdugs mtshan bas par 'gyur ba dang / gser 'od dam pa mdo sde'i dbang po'i rgyal po 'di las tshig dang / yi 
ge rnam pa tha dad pa dag chub par 'gyur ba dang / rnam par rtog par 'gyur ba dang / yang dag par brjod par 'gyur ba dang / sangs rgyas 'bum phrag dag la/ dge ba'i rtsa ba bskrun pa'i sems can de dag gi don gyi slad du/ gser 'od dam pa mdo sde'i 
</page>

 <page>
<ph>477</ph><p>089-239a</p>
dbang po'i rgyal po 'di 'dzam bu'i gling du yun ring du gnas par 'gyur zhing / myur du nub par mi 'gyur ba dang / sems can rnams kyang / gser 'od dam pa mdo sde'i dbang po'i rgyal po 'di nyan par 'gyur ba dang / 
bskal pa bye ba khrag khrig 'bum phrag du mar lha dang / mi'i bde ba myong bar 'gyur ba dang / mu ge ma mchis par 'gyur ba dang / lo legs par 'gyur ba dang / sems can rnams kyang bde bar sbyar ba thams cad kyis bde bar 'gyur ba 
dang / de bzhin gshegs pa dang 'grogs par 'gyur ba dang / ma 'ongs pa'i dus na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / sems can dmyal ba dang / dud 'gro'i skye gnas dang / 
gshin rje'i 'jig rten gyi sdug bsngal thams cad shin tu rgyun chad par 'gyur ba 'di lta ste/ gos dang / zas dang / mal cha dang / stan dang / na ba'i gsos sman dang / sman zong dang / yo byad dang / 'tshog chas kyi bye brag gzhan dag gis kyang 
dge slong chos smra ba de spro bar bgyi'o/ /de bzhin gshegs pa dgra bcom pa yang dag par rdzogs pa'i sangs rgyas rin chen me tog yon tan rgya mtsho bai DUr+ya dang / gser gyi ri kha dog bzang po gser du snang ba'i dpal zhes bya ba de la/ lha mo chen mo dpal 
gyis dge ba'i rtsa ba bskyed de/ des da ltar phyogs gang dang / gang du sems pa dang / phyogs gang dang gang du lta ba dang / phyogs gang dang / gang du 'gro ba'i phyogs de dang / der sems can bye ba khrag khrig 'bum phrag du ma dag bde bar sbyar 
ba thams cad kyis bde bar 'gyur/ zas dang / skom dang / nor dang / 'bru dang / 'gron bu dang / gser dang / nor bu dang / mu tig dang / bai DUr+ya dang / dung dang / man shel dang / byi ru dang / dngul dang / sa le sbram dang / yo 
</page>

 <page>
<ph>478</ph><p>089-239b</p>
byad gzhan dag gis kyang mi phongs par 'gyur/ sems can de dag yo byad thams cad 'byor bar 'gyur ro/ /lha mo chen mo dpal gyi mthus de bzhin gshegs pa de la mchod par bya/ spos dang / me tog dang / bdug pa yang dbul bar bya/ lha mo 
chen mo dpal gyi ming nas lan gsum brjod cing / de la spos dang / bdug pa dang / me tog kyang byin la/ ro sna tshogs kyang byin na/ de'i 'bru'i phung po chen po rnam par 'phel bar 'gyur ro/ /de la 'di skad ces bya ste/ sa la sa yi bcud 
dag rnam par 'phel/ /lha rnams rtag tu rab tu dga' bar 'gyur/ /'bras bu lo thog ldum sdong ljon shing rnams/ /lo thog shin tu sna tshogs rnams kyang skyed/ /gser 'od dam pa mdo sde'i dbang po'i rgyal po'i ming brjod pa'i sems can de dag la lha 
mo chen mo dpal ni sems par 'gyur/ de dag la dpal chen por byed par 'gyur ro/ /de nas bcom ldan 'das kyis dpal lha mo chen mo la legs so zhes bka' stsal te/ legs so legs so/ /lha mo khyod kyis sngon byas pa rjes su dran pas/ de 
bzhin gshegs pa la mchod pa dang / sems can tshad med pa rnams la phan pa dang / bde bas phan 'dogs shing / mdo sde 'di yang yongs su rgyas par byed pa'i bsod nams zad mi shes pa dang ldan par 'gyur ro/ /gser 'od dam pa mdo sde'i 
dbang po'i rgyal po las/ lha mo dpal gyi le'u zhes bya ste bcu drug pa'o// //de nas lha mo dpal chen mos bcom ldan 'das la 'di skad ces gsol to/ /bcom ldan 'das 'di nas byang phyogs su mi ring ba zhig na/ lha'i rgyal po rnam thos 
kyi bu'i pho brang lcang lo can gyi 'khor na skyed mos tshal dam pa bsod nams kyi me tog 'od ces bya ba na/ rin po che sna bdun las byas pa'i khang bzangs pad+ma dam pa gser gyi rgyal mtshan zhes bya ba na bdag gnas te/ mi gang la la 'bru'i phung po spel bar 'dod pa 
</page>

 <page>
<ph>479</ph><p>089-240a</p>
des rang gi khyim phyag dar legs par bya/ khrus legs par bya/ gos dkar po gtsang ma bgo bar bya/ gos dri rab tu zhim pa bgo bar bya'o/ /de bzhin gshegs pa dgra bcom pa yang dag par rdzogs pa'i sangs rgyas 
rin chen me tog yon tan rgya mtsho bai DUr+ya dang / gser gyi ri kha dog bzang po gser du snang ba'i dpal de la phyag 'tshal zhing mtshan nas kyang lan gsum brjod/ lha mo chen mo dpal gyi lag nas/ de bzhin gshegs pa la mchod pa byed/ me tog 
dang / bdug pa dang / spos kyang 'bul/ ro bro ba sna tshogs kyang 'bul/ gser 'od dam pa mdo sde'i dbang po'i rgyal po'i ming yang lan gsum brjod/ bden pa'i tshig kyang brjod/ lha mo chen mo dpal la yang mchod cing / me tog dang / 
bdug pa yang 'bul/ ro bro ba sna tshogs kyang 'bul na/ gser 'od dam pa mdo sde'i dbang po'i rgyal po 'di yi mthus/ de'i tshe lha mo chen mo dpal khyim de la sems par 'gyur/ de'i 'bru'i phung po chen po yang 'phel bar 'gyur ro/ /lha mo chen mo 
dpal 'gugs par 'dod pa des rig pa'i gsang sngags 'di dag dran par bya'o/ /'das pa dang / ma 'ongs pa dang / da ltar byung ba'i sangs rgyas thams cad la phyag 'tshal lo/ /sangs rgyas dang byang chub sems dpa' thams cad la phyag 
'tshal lo/ /bcom ldan 'das de bzhin gshegs pa rin chen gtsug tor can la phyag 'tshal lo/ /bcom ldan 'das de bzhin gshegs pa dri ma med par 'bar ba rin chen 'od zer snang ba'i rtog la phyag 'tshal lo/ /de bzhin gshegs pa 'dzam 
bu gser gyi rgyal mtshan gser du snang ba la phyag 'tshal lo/ /de bzhin gshegs pa gser du snang ba'i snying po la phyag 'tshal lo/ /de bzhin gshegs pa nyi ma brgya'i 'od zer snang ba'i snying po la phyag 'tshal lo/ /de bzhin gshegs pa gser ri rin 
</page>

 <page>
<ph>480</ph><p>089-240b</p>
chen 'byung gnas gdugs brtsegs la phyag 'tshal lo/ /de bzhin gshegs pa gser gyi me tog 'bar ba'i 'od zer gyi tog la phyag 'tshal lo/ /de bzhin gshegs pa sgron ma chen po la phyag 'tshal lo/ /de bzhin gshegs pa rin chen 
tog la phyag 'tshal lo/ /shar phyogs kyi de bzhin gshegs pa mi 'khrugs pa la phyag 'tshal lo/ /lho phyogs kyi de bzhin gshegs pa rin chen tog la phyag 'tshal lo/ /nub phyogs kyi de bzhin gshegs pa tshe dpag med la phyag 'tshal 
lo/ /byang phyogs kyi de bzhin gshegs pa rnga sgra la phyag 'tshal lo/ /byang chub sems dpa' byams pa la phyag 'tshal lo/ /byang chub sems dpa' mdzes pa'i tog la phyag 'tshal lo/ /byang chub sems dpa' gser 'od dam pa 
la phyag 'tshal lo/ /byang chub sems dpa' gser gyi snying po la phyag 'tshal lo/ /byang chub sems dpa' rtag tu ngu la phyag 'tshal lo/ /byang chub sems dpa' chos 'phags la phyag 'tshal lo/ /byang chub sems dpa' rab gnas 
la phyag 'tshal lo/ /de dag la phyag 'tshal nas rig pa 'di dag la sbyor bar bya ste/ /rig sngags 'di bdag la 'byor bar gyur cig /sAd+ya the dan/ pra ti pUr+Na tsa re/ sa man+tA dar+sha Ne/ ma hA bi hA ra ga ti/ sa man ta/ bi mA na ga te/ 
ma hA kAr+ya/ pra ti prA ba Ni/ sa twA/ ar+tha sa ma tA nu/ pra pU re/ a yA na d+harma tA/ ma hA b+ho gi ni/ ma hA mai tri/ u pa sang hi te/ hi tai Shi/ sang gr-i hI te/ sa mar thA nu pA la ne swA hA/ 'di dag ni spyi bo nas dbang bskur ba'i chos nyid kyi 
gsang sngags kyi tshig gcig tu de kho na yang dag par grub pa sbyin pa mi slu ba'i don gyi tshig ste/ sems can bar ma la spyod pa rnams dge ba'i rtsa ba kha na ma tho ba med pa dag gis/ lo bdun du 'don cing / 'dzin pa dag yan lag brgyad pa'i bsnyen 
</page>

 <page>
<ph>481</ph><p>089-241a</p>
par gnas pa la bsnyen te/ bdag dang sems can kun/ thams cad mkhyen pa'i ye shes yongs su rdzogs par bya ba yongs su rdzogs par bya ba'i phyir/ snga dro dang / phyi dro sangs rgyas thams cad la me tog dang / 
spos rnams kyis mchod nas/ des bdag gi bsam pa 'di 'byor par gyur cig /myur du 'byor par gyur cig /gtsug lag khang ngam/ dgon pa'i gnas kyang rung ste/ khyim de shin tu gtsang mar byas la/ lci bas dkyil 'khor byas te/ 
spos dang / bdug pa yang dbul bar bya/ stan gtsang ma yang gding bar bya'o/ /sa la me tog sil ma bkram ste bsdad par bya'o/ /de nas skad cig de nyid la/ lha mo chen mo dpal 'ongs nas/ der gnas par 'gyur ro/ /de phyin chad 
khyim mam/ grong ngam/ grong khyer ram/ grong rdal lam/ gtsug lag khang ngam/ dgon pa'i gnas su nam yang brel cing phongs pa med par 'gyur ro/ /'gron bu dang / gser dang / rin po che dang / nor dang / 'bru dang / yo byad 
thams cad 'byor pa dang / bde bar sbyar ba thams cad kyis bde bar 'gyur ro/ /dge ba'i rtsa ba gang dag byed pa de dag thams cad las/ lha mo chen mo dpal la shas kyi mchog sbyin par bya ste/ des na de ci srid 'tsho ba'i bar du de na gnas par 
'gyur/ 'phang bar mi 'gyur/ de dag gi bsam pa thams cad yongs su rdzogs par 'gyur ro/ /gser 'od dam pa mdo sde'i dbang po'i rgyal po las/ lha mo chen mo dpal gyis nor yongs su spel ba'i le'u zhes bya ste bcu bdun pa'o// //
de nas bcom ldan 'das la sa'i lha mo brtan mas 'di skad ces gsol to/ /btsun pa bcom ldan 'das gser 'od dam pa mdo sde'i dbang po'i rgyal po 'di/ da ltar dang / ma 'ongs pa'i dus na/ grong ngam/ grong khyer ram/ grong rdal lam/ 
</page>

 <page>
<ph>482</ph><p>089-241b</p>
ljongs sam/ dgon pa'i phyogs sam/ ri'i sman ljongs sam/ pho brang 'khor gang du gnas par 'gyur ba'i grong ngam/ grong khyer ram/ grong rdal lam/ ljongs sam/ dgon pa'i phyogs sam/ ri'i sman ljongs sam/ pho brang 'khor 
der/ btsun pa bcom ldan 'das sa'i lha mo brtan ma bdag mchi bar bgyi'o/ /btsun pa bcom ldan 'das gang na gser 'od dam pa mdo sde'i dbang po'i rgyal po 'di rgya cher yang dag par rab tu 'chad par 'gyur ba dang / sa phyogs gang dang gang 
na/ dge slong chos smra ba de'i chos kyi khri shom par 'gyur ba dang / gang dang gang du chos smra ba stan la mchis nas/ gser 'od dam pa mdo sde'i dbang po'i rgyal po 'di rgya cher yang dag par rab tu bstan par 'gyur ba der/ btsun pa bcom 
ldan 'das sa'i lha mo brtan ma dag sa phyogs de dang de dag tu mchi bar bgyi'o/ /lus mi gda' bar chos kyi khri'i 'og logs su mchis te/ yan lag gi dam pa mgos dge slong chos smra ba de'i rkang mthil nas brten par bgyi'o/ /bdag kyang 
chos mnyan pa dang / chos bdud rtsi'i khu ba 'dis tshim par bgyi/ yang dag par rim gror bgyi/ yang dag par mchod par bgyi'o/ /bdag tshim par gyur/ rim gro bgyi ba bgyis par gyur/ rab tu dga' bar gyur nas/ sa'i phung 
po dpag tshad stong phrag drug cu brgyad po 'di nas/ sa'i gzhi rdo rje la thug pa'i bar du/ sa'i bcud kyis rnam par 'phel bar bgyi/ yang dag par ni rim gro bgyi/ yongs su rdzogs par bgyi'o/ /steng du yang rgya mtsho'i mtha' la thug pa'i sa'i 
dkyil 'khor 'di/ sa'i bcud kyi snum gyis brlan par bgyi'o/ /sa chen po 'di rab tu gzi byin dang ldan par bgyi'o/ /de nas 'dzam bu'i gling 'dir rtswa dang / shing gel pa dang / sman dang / nags tshal sna tshogs rnams gzi byin dang rab tu ldan par 
</page>

 <page>
<ph>483</ph><p>089-242a</p>
'khrung bar 'gyur/ kun dga' ra ba dang / nags tshal dang / shing ljon pa thams cad dang / lo ma dang / me tog dang / 'bras bu dang / lo thog rnam pa sna tshogs thams cad kyang / rab tu gzi byin dang ldan par 
'gyur ba dang / dri dang rab tu ldan pa dang / snum pa dang rab tu ldan pa dang / ro zhim por 'gyur/ blta na rab tu sdug pa dang / rab tu che bar 'gyur ro/ /sems can de dag kyang btung ba dang / bza' ba rnam pa sna tshogs de dag 'tshal 
nas/ tshe dang / stobs dang / kha dog dang / dbang po rnams rnam par 'phel bar 'gyur ro/ /gzi byin dang / stobs dang / kha dog dang / gzugs dang rab tu ldan par gyur nas kyang / sa la mchis pa'i dgos pa rnam pa sna tshogs 
tha dad pa 'bum phrag du ma dag bgyid par 'gyur/ brtson par 'gyur/ 'bad par 'gyur/ stobs su bgyi ba'i las rnams bgyid par 'gyur ro/ /btsun pa bcom ldan 'das rgyu des 'dzam bu'i gling thams cad zhi bar 'gyur ba dang / lo legs pa 
dang / rgyas pa dang / nyams dga' bar 'gyur/ skye bo dang mi mang pos gang bar 'gyur/ 'dzam bu'i gling gi sems can de dag thams cad bde bar 'gyur/ dga' ba rnam pa sna tshogs myong bar 'gyur/ sems can de dag gzi byin dang / stobs 
dang / kha dog dang / gzugs dang ldan par 'gyur ro/ /gser 'od dam pa mdo sde'i dbang po'i rgyal po 'di'i slad du/ dge slong ngam/ dge slong ma 'am/ dge bsnyen nam/ dge bsnyen ma mdo sde'i dbang po 'dzin pa de dag chos kyi khri stan la mchis 
pa'i gan du mchi bar 'gyur/ mchis nas kyang sems rab tu dang bas sems can thams cad kyi don dang phan pa dang bde ba dang / gser 'od dam pa mdo sde'i dbang po'i rgyal po 'di rgya cher yang dag par rab tu bshad par bgyi ba'i slad du/ chos smra ba de dag 
</page>

 <page>
<ph>484</ph><p>089-242b</p>
la gsol ba 'debs par 'gyur ro/ /de ci'i slad du zhe na/ btsun pa bcom ldan 'das gser 'od dam pa mdo sde'i dbang po'i rgyal po 'di rab tu bshad pa na sa'i lha mo brtan ma bdag g.yog dang bcas te/ rab tu gzi byin dang ldan pa dang / rab tu 
stobs dang ldan par 'gyur ro/ /bdag cag gi lus la stobs dang / brtson 'grus dang / mthu chen po bskyed par 'gyur/ bdag cag gi lus la gzi byin dang / dpal dang / phun sum tshogs pa yang 'jug par 'gyur ro/ /btsun pa 
bcom ldan 'das sa'i lha mo brtan ma bdag chos bdud rtsi'i khu ba 'dis tshim par gyur/ gzi byin dang / /stobs dang / brtson 'grus dang / mthu dang / shugs chen po thob par gyur na/ sa chen po dpag tshad stong phrag bdun pa'i 'dzam bu'i 
gling 'di sa'i bcud chen pos rnam par 'phel bar 'gyur ro/ /sa chen po gzi byin dang rab tu ldan par 'gyur ro/ /btsun pa bcom ldan 'das sa la brten pa'i sems can 'di dag thams cad kyang 'phel zhing rgyas la yangs par 'gyur/ rgya chen por yang 
'gyur ro/ /sa la gnas pa'i sems can de dag chen por gyur nas kyang / longs spyod dang / yongs su spyod pa sna tshogs la spyod par 'gyur/ bde ba dag kyang myong bar 'gyur ro/ /de dag thams cad bza' ba dang / btung ba dang bca' ba rnam pa sna tshogs 
dang / gos dang / mal cha dang / stan dang / gnas dang / khang pa dang / gzhal med khang dang / skyed mos tshal dang / chu bo dang / rdzing dang / chu mig dang / mtshe'u dang / mtsho dang / lteng ka dang / 'di lta bu'i yo byad bde ba rnam pa sna tshogs sa la 
gnas pa sa las 'byung ba sa la rten pa 'di dag la spyod par 'gyur ro/ /btsun pa bcom ldan 'das rgyu des sems can de dag thams cad kyis bdag la byas pa gzo bar bgyi'o/ /gdon mi 'tshal bar gser 'od dam pa mdo sde'i dbang po'i rgyal po 'di bsti stang du 
</page>

 <page>
<ph>485</ph><p>089-243a</p>
bgyis te/ mnyan par bgyi/ bkur stir bgyi/ bla mar bgyi/ rim gror bgyi/ mchod par bgyi'o/ /btsun pa bcom ldan 'das gang gi tshe sems can de dag chos smra ba'i gan du mchi ba'i slad du/ rigs tha dad pa dang / khyim 
tha dad pa dag nas byung ste mchis nas/ gser 'od dam pa mdo sde'i dbang po'i rgyal po 'di nyan par gyur la/ thos nas kyang rang rang gi rigs dang / khyim dang / grong dang / grong rdal tha dad pa dag tu zhugs nas/ rang rang gi khyim na gnas pa 
dag phan tshun du 'di skad ces bdag cag gis de ring chos mnyan pa zab mo thos so/ /de ring bdag cag gis bsod nams kyi phung po bsam gyis mi khyab pa yongs su bzung ngo / /bdag cag gis chos mnyan pa des/ de bzhin gshegs pa bye ba 
khrag khrig 'bum phrag du ma dag mnyes par byas so/ /deng bdag cag gis chos mnyan pa 'dis sems can dmyal ba las yongs su thar to/ /dud 'gro'i skye gnas dang / gshin rje'i 'jig rten dang / yi dgas kyi yul las yongs su thar ro/ /
deng bdag cag gis chos mnyan pa 'dis ma 'ongs pa'i dus na/ tshe rabs 'bum phrag du mar lha dang mi'i skye ba yongs su bzung bar 'gyur ro zhes gtam zer bar 'gyur ro/ /khyim tha dad pa na gnas par gyur pa de dag sems can gzhan dag la/ gser 
'od dam pa mdo sde'i dbang po'i rgyal po 'di las tha na dpe gcig tsam brjod dam/ gser 'od dam pa mdo sde'i dbang po'i rgyal po 'di las tha na le'u gcig gam/ sngon byung ba gcig gam/ tha na byang chub sems dpa'i ming ngam/ de bzhin gshegs 
pa'i mtshan gcig gam/ tha na tshig bzhi pa'i tshigs su bcad pa gcig gam/ tshig gcig cig sems can gzhan dag la thos par bgyid dam/ tha na gser 'od dam pa mdo sde'i dbang po'i rgyal po 'di'i mtshan gzhan dag la rab tu ston tam/ btsun 
</page>

 <page>
<ph>486</ph><p>089-243b</p>
pa bcom ldan 'das gang dang gang na sems can rnam pa tha dad pa de dag phyogs rnam pa tha dad pa dag tu mdo sde'i gtan tshigs rnam pa sna tshogs 'di lta bu 'di dag gcig la gcig brjod dam/ thos par bgyid dam/ gtam rgyud brjod na/ btsun pa 
bcom ldan 'das sa phyogs de dag thams cad shin tu gzi byin dang ldan pa dang / shin tu snum par 'gyur ro/ /sa phyogs de dang de dag tu sems can de dag thams cad kyi phyir/ sa'i bcud rnam pa sna tshogs dang / yo byad thams cad rgyas par skye bar 
'gyur/ rnam par 'phel bar 'gyur/ shin tu rgyas par 'gyur/ sems can de dag thams cad kyang bde bar 'gyur ro/ /nor che ba dang / longs spyod che ba dang / sbyin pa la mos par 'gyur/ dkon mchog gsum la mngon par dad par 'gyur ro/ /
de skad ces gsol pa dang / bcom ldan 'das kyis sa'i lha mo brtan ma la 'di skad ces bka' stsal to/ /sa'i lha mo sems can gang la la dag /gser 'od dam pa mdo sde'i dbang po'i rgyal po 'di las tha na tshig gcig nyan na/ de dag mi'i 'jig 
rten 'di nas shi 'phos nas sum cu rtsa gsum lha'i ris kyi nang du lha'i ris gang yang rung ba zhig tu skye bar 'gyur ro/ /sa'i lha mo sems can gang la la dag /gser 'od dam pa mdo sde'i dbang po'i rgyal po 'di dag la mchod pa'i phyir/ gnas de dag legs 
par brgyan par byed dam/ tha na gdugs gcig gam/ ba dan gcig gam/ ras bcos bu gcig gis g.yogs na/ sa'i lha mo rtag tu brgyan pa'i gnas de dag 'dod pa na spyod pa'i lha'i ris bdun po de dag tu lha'i rin po che sna bdun gyi gzhal 
med khang rgyan thams cad kyis legs par brgyan pa dag tu gnas par 'gyur ro/ /gang gi tshe sems can de dag mi'i 'jig rten 'di nas shi 'phos te/ rin po che sna bdun gyi gzhal med khang de dag tu skye ba de'i tshe/ sa'i lha mo rin po che sna bdun gyi gzhal 
</page>

 <page>
<ph>487</ph><p>089-244a</p>
med khang re rer yang lan bdun bdun du skye bar 'gyur ro/ /lha'i bde ba bsam gyis mi khyab pa dag kyang myong bar 'gyur ro/ /de skad ces bka' stsal pa dang / bcom ldan 'das la sa'i lha mo brtan mas 'di skad ces gsol 
to/ /btsun pa bcom ldan 'das des na sa'i lha mo brtan ma bdag dge slong chos smra ba/ chos kyi khri stan la mchis pa de'i tshe chos kyi stan gyi 'og logs kyi sa phyogs de dang de dag tu gnas par bgyi'o/ /ci nas kyang sangs rgyas 'bum phrag dag 
la dge ba'i rtsa ba bskrun pa'i sems can de dag gi don gyi slad du/ gser 'od dam pa mdo sde'i dbang po'i rgyal po 'di 'dzam bu'i gling du yun ring du gnas shing myur du nub par mi 'gyur ba dang / sems can rnams kyang gser 'od dam pa mdo sde'i dbang 
po'i rgyal po 'di nyan par 'gyur ba dang / ma 'ongs pa'i dus na bskal pa bye ba khrag khrig 'bum phrag du mar lha dang / mi'i bde ba bsam gyis mi khyab pa myong bar 'gyur ba dang / de bzhin gshegs pa dang 'grogs par 'gyur ba dang / ma 'ongs pa'i 
dus na bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba dang / sems can dmyal ba dang / dud 'gro'i skye gnas dang / gshin rje'i 'jig rten gyi sdug bsngal thams cad shin tu rgyun chad par 'gyur bar 
lus mi gda' bar bgyis te/ dge slong chos smra ba de'i rkang pa la yan lag gi dam pa mgos brten par bgyi'o/ /de nas sa'i lha mo brtan mas 'di skad ces gsol to/ /bcom ldan 'das bdag la sngags kyi snying po zhig mchis pa 'di lha dang mi 
thams cad la phan pa dang bde bar 'gyur ba ste/ gang skyes pa'am/ bud med dam/ 'khor bzhi po gang la la zhig gis/ bdag mngon sum du mthong bar 'dod pa dang / nor dang / nor bu rin po che dang / dbyig la sogs pa 'dod pa dang / 
</page>

 <page>
<ph>488</ph><p>089-244b</p>
sman bzang pos tshe ring zhing nad med par 'dod pa dang / phas kyi dgra thams cad dang / phyir rgol ba thams cad 'jil bar 'dod na/ gnas dben par dkyil 'khor byas te/ khrus byas gos sar pa bgos te/ rtswa bting ba'i steng du 'dug 
nas/ sku gzugs ring bsrel can gyi mdun nam/ mchod rten ring bsrel can gyi mdun du/ me tog dang / bdug pa dang / zhal zas sna tshogs kyis mchod de/ skar ma rgyal dang sbyar ba'i tshes brgyad la sems rtse gcig gis gzungs 
sngags 'di bzlas pas spyan drangs par 'gyur te/ sngags la/ tad+ya thA/ tsi li tsi li/ tsu ru tsu ru/ ku ru ku ru/ ku Tu ku Tu/ to Tu to Tu/ ba ha ba ha/ ba ri she/ ba ri she swA hA/ bcom ldan 'das 'khor bzhi po gang la la zhig gis/ bdag spyan 
drang ba'i phyir sngags kyi tshig 'di brgya rtsa brgyad bzlas na/ bdag de'i gan du mchi bar bgyi'o/ /gzhan yang bcom ldan 'das sems can gang la la zhig bdag dang mjal zhing smra bar 'tshal na/ cho ga snga ma'i tshul du bshams te/ sngags 'di 
bzlas par bya'o/ /tad+ya thA/ any+tsa ni/ kya lik+Sha ni/ shi shi d+ha ri/ ha ha/ hi hi/ ku ru ba re swA hA/ bcom ldan 'das sngags kyi tshig 'di brgya rtsa brgyad bzlas te/ sngags snga ma bzlas pa byas na/ de'i mdun du lus bstan te/ nges par 
bsam pa rdzogs par bgyi'o/ /gang sngags 'di zlos par 'dod pas/ sngar lus bsrung ba'i phyir sngags 'di brjod do/ /tad+ya thA/ shi ri shi ri/ bA sha ka ti/ ta ti/ kuT+Ti/ pU ta/ pU de ri/ pu de ri Ti Te/ pa Ti ku ku Ti/ ka pa tsi li swA hA/ 
bcom ldan 'das gzungs sngags 'di bsgrub pa'i tshe tshon skud sna lnga la sngags lan re gdab cing mdud pa re re bcing ngo / /de 'dra ba lan nyi shu rtsa gcig bzlas te/ dpung pa g.yon pa la btags na 'jigs pa thams cad bsal te/ lus bsrungs par 
</page>

 <page>
<ph>489</ph><p>089-245a</p>
'gyur ro/ /sems mi g.yeng bar sngags 'di bzlas na/ bsam pa thams cad 'grub par 'gyur ro/ /bdag gi tshig 'di mi bslu bar ni sangs rgyas dkon mchog dang / chos dkon mchog dang / dge 'dun dkon mchog rnams bdag 
la mngon du gzigs shing dgongs par gsol/ de nas bcom ldan 'das kyis sa'i lha mo brtan ma la legs so zhes bka' stsal te/ gang khyod kyi bden pa'i sngags kyi tshig 'dis mdo sde'i dbang po 'di dang / chos smra ba de la bsrung ba byas pa de ni 
legs so legs so/ /de'i phyir khyod kyang bsod nams kyi tshogs dpag tu med pa dang ldan par 'gyur ro/ /gser 'od dam pa mdo sde'i dbang po'i rgyal po las/ sa'i lha mo brtan ma'i le'u zhes bya ste bcwa brgyad pa'o// //de nas 
gnod sbyin gyi sde dpon chen po yang dag shes/ gnod sbyin gyi sde dpon chen po nyi shu rtsa brgyad dang lhan cig tu stan las langs te/ bla gos phrag pa gcig tu bgos nas/ pus mo g.yas pa'i lha nga sa la btsugs te/ bcom ldan 'das ga la ba de logs 
su thal mo sbyar ba btud nas/ bcom ldan 'das la 'di skad ces gsol to/ /btsun pa bcom ldan 'das da ltar dang / ma 'ongs pa'i dus na/ gser 'od dam pa mdo sde'i dbang po'i rgyal po 'di grong ngam/ grong khyer ram/ grong rdal lam/ ljongs 
sam/ dgon pa'i phyogs sam/ ri'i sman ljongs sam/ pho brang 'khor gang du 'byung bar 'gyur ba der/ btsun pa bcom ldan 'das gnod sbyin gyi sde dpon chen po yang dag shes bdag gnod sbyin gyi sde dpon chen po nyi shu rtsa brgyad po de dag dang lhan cig tu 
grong ngam/ grong khyer ram/ grong rdal lam/ ljongs sam/ dgon pa'i phyogs sam/ ri'i sman ljongs sam/ pho brang 'khor der mchi bar bgyi'o/ /lus mi gda' bar bgyis te/ dge slong chos smra ba de bsrung bar bgyi'o/ /yongs su bskyab pa dang / 
</page>

 <page>
<ph>490</ph><p>089-245b</p>
yongs su gzung ba dang / yongs su bskyang ba dang / chad pa spang ba dang / zhi ba dang bde legs su 'gyur bar bgyi'o/ /skyes pa'am/ bud med dam/ khye'u 'am/ bu mo chos nyan pa de dag thams cad dang / gang su dag gser 'od dam pa mdo sde'i dbang 
po'i rgyal po 'di las tha na tshig bzhi pa'i tshigs su bcad pa gcig nyan pa dang / tha na tshig gcig gam/ tha na gser 'od dam pa mdo sde'i dbang po'i rgyal po 'di las byang chub sems dpa'i ming gcig gam/ de bzhin gshegs pa'i mtshan gcig 
tsam thos par gyur te/ gzung ba dang / tha na gser 'od dam pa mdo sde'i dbang po'i rgyal po 'di'i ming thos par gyur te/ gzung ba de dag thams cad kun tu bsrung bar bgyi'o/ /yongs su bskyab pa dang / yongs su gzung ba dang / yongs su bskyang ba dang / 
zhi ba dang / bde legs su 'gyur bar bgyi'o/ /rigs de dag dang / khyim de dag dang / grong de dag dang / grong khyer de dag dang / grong rdal de dag dang / dgon pa de dag dang / pho brang 'khor de dag kyang kun du bsrung bar bgyi'o/ /yongs su bskyab pa dang / yongs 
su gzung ba dang / yongs su bskyang ba dang / chad pa spang ba dang / zhi ba dang / bde legs su 'gyur bar bgyi'o/ /btsun pa bcom ldan 'das rgyu gang gis bdag gnod sbyin gyi sde dpon chen po yang dag shes zhes ming du chags par gyur ce na/ 'di ni btsun pa 
bcom ldan 'das nyid kyi mngon sum lags te/ btsun pa bcom ldan 'das bdag gis chos thams cad 'tshal to/ /chos thams cad yongs su 'tshal to/ /chos thams cad khong du chud do/ /chos thams cad ji snyed pa dang / chos thams cad ji lta ba 
dang / chos thams cad gnas pa gang lags pa dang / chos thams cad gang dag lags pa dang / chos thams cad kyi rigs gang dag lags pa dang / btsun pa bcom ldan 'das chos thams cad bdag la mngon sum mo/ /btsun pa bcom ldan 'das chos 
</page>

 <page>
<ph>491</ph><p>089-246a</p>
thams cad la bdag gi ye shes snang ba bsam gyis mi khyab bo/ /ye shes kyi gsal ba bsam gyis mi khyab bo/ /ye shes kyi rgyu ba bsam gyis mi khyab bo/ /ye shes kyi phung po bsam gyis mi khyab bo/ /btsun pa bcom ldan 'das chos thams 
cad la bdag gi ye shes kyi yul 'jug pa bsam gyis mi khyab bo/ /btsun pa bcom ldan 'das ji ltar bdag chos thams cad yang dag par 'tshal ba dang / yang dag par yongs su brtags pa dang / yang dag par yongs su 'tshal ba dang / yang dag par 
rnam par bltas pa dang / yang dag par khong du chud pa'i rgyu des na/ btsun pa bcom ldan 'das bdag gnod sbyin gyi sde dpon chen po yang dag shes zhes ming du chags so/ /btsun pa bcom ldan 'das bdag gis dge slong chos smra ba de'i tshig brgyan par bgyi ba'i slad 
du spobs pa nye bar bsgrub par bgyi'o/ /ci nas dge slong chos smra ba de'i lus mi ngal bar 'gyur ba dang / lus kyi dbang po bde bar 'gyur ba dang / rab tu dga' ba skye bar 'gyur ba dang / gang gi slad du sangs rgyas 'bum phrag dag la dge ba'i rtsa ba bskrun pa'i 
sems can rnams kyi don gyi slad du gser 'od dam pa mdo sde'i dbang po'i rgyal po 'di 'dzam bu'i gling du yun ring du gnas shing / myur du nub par mi 'gyur ba dang / sems can rnams kyang gser 'od dam pa mdo sde'i dbang po'i rgyal po 'di nyan par 'gyur ba dang / 
ye shes kyi phung po bsam gyis mi khyab pa thob par 'gyur ba dang / shes rab dang ldan par 'gyur ba dang / bsod nams kyi phung po rab tu 'dzin par 'gyur ba dang / ma 'ongs pa'i dus na bskal pa bye ba khrag khrig 'bum phrag du mar lha dang / mi'i bde ba bsam 
gyis mi khyab pa dag myong bar 'gyur ba dang / de bzhin gshegs pa dang 'grogs par 'gyur ba dang / ma 'ongs pa'i dus na/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba dang / sems can dmyal ba dang / dud 
</page>

 <page>
<ph>492</ph><p>089-246b</p>
'gro'i skye gnas dang / gshin rje'i 'jig rten gyi sdug bsngal thams cad rab tu zhi bar bgyi ba'i slad du/ de'i spu'i bu ga rnams su gzi byin stsal bar bgyi'o/ /de'i lus la mthu dang / stobs dang / brtson 'grus chen po bskyed par bgyi'o/ /de'i ye shes kyi 
snang ba bsam gyis mi khyab par bgyi'o/ /de'i dran pa khong du chud par bgyi'o/ /de cher spro bar bgyi'o/ /de nas gnod sbyin bdag po chen po yang dag shes kyis 'di skad ces gsol to/ /bcom ldan 'das bdag la gzungs sngags shig mchis pa 'di sems 
can thams cad la phan pa dang snying brtse ba'i phyir/ bcom ldan 'das kyi spyan sngar bdag nyid kyis sngags 'di gdon par bgyi'o/ /sngags la/ na mo bud+d+hA ya/ na mo d+harmA ya/ na maHsaM g+hA ya/ na mo brah+ma ya/ na ma in+d+rA ya/ na mash+tsa tur Na~M/ ma hA rA 
dzA nA~M/ tad+ya thA/ hi li hi li/ mi li mi li/ gau ri/ ma hA gau ri/ gan+d+ha ri/ ma hA gan+d+ha ri/ dri mi Di/ ma hA dri mi Di/ dan+Da khu khun ti/ ha ha ha ha/ hi hi hi hi/ hu hu hu hu/ ha lo d+ha me/ gu d+ha me/ tsa tsa tsa tsa/ tsi tsi tsi tsi/ tsu tsu tsu tsu/ tsaN+De shwa ra/ shi kha 
ra/ shi kha ra/ u tiSh+Tha he b+ha ga bAn/ saM bid dz+nyA ye swA hA/ gang la la zhig gis rig sngags 'di 'chang zhing 'dzin na bdag gis de la 'tsho ba'i yo byad bsod snyoms dang / gos dang / me tog dang / 'bras bu dang / nor dang / rin po che la sogs pa thams cad 
stsal bar bgyi'o/ /gang la la zhig bu pho mo smos pa dang / bran pho dang / bran mo dang / gser dang / dngul dang / rin po che dang / rgyan la sogs pa'i yo byad 'dod na yang / bdag gis de la yid bzhin du so sor stsal bar bgyi'o/ /rig sngags 'di'i mthu dang / gzi 
brjid chen po dang ldan pa'i phyir/ gang gsang sngags 'di zlos pa'i tshe/ bdag myur du de'i gan du mchi ste/ ci yang thogs pa med par 'grub par bgyi'o/ /gsang sngags 'di sgrub pa'i cho ga ni/ thog mar gnod sbyin gyi bdag po chen po yang dag shes kyi gzugs/ srid 
</page>

 <page>
<ph>493</ph><p>089-247a</p>
chag bzhi pa'am/ lnga pa lag na dgra sta thogs pa bris pa'i mdun du dkyil 'khor gru bzhir byas pa'i grwa bzhir sbrang rtsi'am/ bu ram chus gang ba'i bum pa bzhi zhog la/ byug pa dang / phye ma dang / bdug pa bsreg cing / me tog gi phreng 
bas kyang mchod par bya'o/ /yang dkyil 'khor de'i mdun du sbyin sreg gi thab khung brkos pa la dud pa med pa'i me'i nang du/ mar dang yungs kar du bsres la/ sngags lan re bzlas shing thab de'i nang du sbyin sreg bya'o/ /de ltar lan brgya rtsa brgyad 
bsregs pa dang / bdag de la lus mngon par bstan te/ khyod ci 'dod ces dri bar bya'o/ /de nas sgrub pa po des kyang ci 'dod pa de la smros shig dang / ci 'dod pa de dag sbyin par byed do/ /gang gser dngul 'dod pa dang / gter tshol bar 'dod pa dang / lha'i drang 
srong 'dod pa yang 'grub ste/ nam mkha' la 'gro'o/ /gzhan yang lha'i mig dang / pha rol gyi sems shes pa la sogs pa'i mngon par shes pa thams cad kyang thob par byed do/ /sems can thams cad la yid bzhin du dbang sgyur zhing nyon mongs pa thams cad 
kyi rgyun bcad de/ rnam par grol ba thob par 'gyur ro/ /de nas bcom ldan 'das kyis gnod sbyin gyi sde dpon chen po yang dag shes la legs so zhes bka' stsal te legs so legs so/ /gang khyod kyis sems can thams cad la phan zhing bde ba dang / dam pa'i 
chos 'di yongs su bsrung ba'i phyir/ gsang sngags kyi tshig 'di smras pas bsod nams dpag tu med pa 'phel bar 'gyur ro/ /gser 'od dam pa mdo sde'i dbang po'i rgyal po las gnod sbyin gyi dbang po yang dag shes kyi le'u zhes bya ste bcu dgu pa'o// //
de nas sa'i lha mo brtan ma zhes bya ba de 'khor mang po de'i nang na 'dug pa stan las langs te/ bcom ldan 'das kyi zhabs la mgo bos phyag 'tshal nas/ thal mo sbyar ba btud de 'di skad ces gsol to/ /bcom ldan 'das gang yul 'khor na mi'i rgyal po byed pas yang dag pa'i 
</page>

 <page>
<ph>494</ph><p>089-247b</p>
chos mi spyod na/ yul gyi srid 'dzin cing sems can mang po la bde ba dang rang gi lus rgyal thabs mthon po'i sa na yun ring por gnas par mi 'gyur bas/ bcom ldan 'das thugs rje dang ldan pas rgyal po'i bstan bcos yang dag pas/ yul gyi srid ji ltar 'dzin pa bshad par 
gsol/ de thos pas mi'i rgyal po rnams chos de lta bus 'jig rten skyong zhing rgyal thabs dam pa la yun ring du gnas pas bde bar 'gyur ba dang / yul 'khor gyi skye bo de dag thams cad kyang yongs su bde bar 'gyur ro/ /de nas bcom ldan 'das kyis 'khor mang po'i 
tshogs kyi nang na sa'i lha mo la 'di skad ces bka' stsal to/ /sa'i lha mo khyod de'i phyir shin tu legs par nyon cig /sngon byung ba 'das pa'i dus na rgyal po stobs kyi dbang po'i tog ces bya ba la bu mdzes pa'i tog ces bya ba de/ spyi bo nas dbang bskur nas ring por ma lon pa 
zhig na/ yab mchog gi rgyal po dbang po'i tog las blangs pa/ rgyal po'i bstan bcos lha'i dbang po'i dam tshig ces bya ba zhig yod de/ ngas sngon rgyal po'i bstan bcos lha'i dbang po'i dam tshig des lo nyi khri'i bar du rgyal po nyid byas par gyur te/ tha na sems kyi skad 
cig gcig tsam gyi tshod kyang sngon chos ma yin pa'i phyogs 'ga' zhig la gnas par ma shes so/ /bu rgyal po'i bstan bcos lha'i dbang po'i dam tshig ces bya ba de gang zhe na/ de nas rigs kyi lha mo de'i tshe de'i dus na rgyal po stobs kyi dbang po'i tog gis/ bu rgyal po 
mdzes pa'i tog la/ rgyal po'i bstan bcos lha'i dbang po'i dam tshig ces bya ba tshigs su bcad pa 'di dag gis/ rgya cher yang dag par rab tu bstan to/ /sems can kun la phan byed pa/ /the tshom thams cad gcod pa po/ /nyes byas thams cad 'jig byed 
pa/ /rgyal po'i bstan bcos bshad par bya/ /rgyal po thams cad so so nas/ /dga' ba'i sems su 'gyur byos la/ /lha yi dbang po'i dam tshig kun/ /thal mo sbyar te mnyan par byos/ /rdo rje'i 'byung gnas ri dbang 'dir/ /lha yi dbang po 'dus pa na/ /tshangs dbang la ni dri ba'i phyir/ /'jig rten 
</page>

 <page>
<ph>495</ph><p>089-248a</p>
skyong ba rnams kyang langs/ /khyod ni lha gtso tshangs pa ste/ /khyod ni lha rnams dbang phyug lags/ /khyod ni bdag cag the tshom gcod/ /bdag cag dogs pa bcad du gsol/ /mir skyes pa yi rgyal po la/ /ji lta bur na lha zhes bgyi/ /gang gi rgyus na rgyal 
po la/ /lha sras zhes ni bgyi bar 'gyur/ /gal te lha ni ji lta bur/ /mi yi 'jig rten 'dir skye zhing / /mi bdag gyur te mi rnams la/ /rgyal po nyid ni bgyid par 'gyur/ /'jig rten skyong bas tshangs dbang la/ /de skad yongs su dris pa dang / /lha yi gtso bo tshangs pa des/ /
'jig rten skyong la 'di skad smras/ /de ltar 'jig rten skyong rnams kyis/ /de ltar bdag la dris pas na/ /sems can kun la phan pa'i phyir/ /bstan bcos dam pa kho bos bstan/ /mi yi gnas su skyes pa ni/ /rgyal po rnams kyi skye ba dang / /rgyu gang gis na yul rnams su/ /
rgyal por gyur pa bshad par bya/ /lha dbang rnams kyi byin brlabs kyis/ /ma yi rum du 'jug 'gyur te/ /lha yis sngar ni byin brlabs nas/ /phyi nas mngal du 'jug par 'gyur/ /mi yi 'jig rten skyes kyang ni/ /mi yi dbang por gyur pa yin/ /lha las skyes par gyur 
pas na/ /de ni lha yi sras zhes bya/ /khyod ni lha kun bu yin zhes/ /sum cu rtsa gsum lha dbang gis/ /rgyal po'i skal ba byin nas ni/ /mi rnams kyi ni dbang por sprul/ /nyes par byas pa rnams 'gog pa/ /chos ma yin pa gzhig pa dang / /sems can legs byed 
dgod pa dang / /lha yi gnas su dgye ba'i phyir/ /mi yi dbang po mi shas dang / /lha yi shas dang dri za'i shas/ /gdol pa'i shas dang srin shas kyis/ /nyes par byed pa zlog par byed/ /legs par bya ba byed rnams la/ /mi yi dbang po pha ma'i shas/ /rnam smin 'bras 
bu bstan pa'i phyir/ /lha yis rgyal por byin gyis brlabs/ /tshe 'di legs par byas pa dang / /nyes par byas pa'i las rnams kyis/ /rnam smin 'bras bu bstan pa'i phyir/ /lha yis rgyal por byin gyis brlabs/ /yul na nyes byed gnas pa dag /gang tshe rgyal pos 
</page>

 <page>
<ph>496</ph><p>089-248b</p>
yal bor zhing / /sdig pa can gyi skye bo la/ /mthun pa'i chad pas mi gcod cing / /nyes par byed pa yal bor ba/ /de tshe chos min shin tu 'phel/ /thab mo dang ni g.yo rnams kyang / /yul 'khor der ni phyi phyir 'byung / /sum cu rtsa gsum khang pa na/ /lha yi dbang po 
'khrug par 'gyur/ /yul na nyes byed gnas pa dag /gang tshe rgyal pos yal bor ba/ /de tshe g.yo ni mi bzad pa/ /drag po rnams kyis yul 'joms 'gyur/ /pha rol dmag tshogs lhags nas su/ /yul 'khor de ni rnam par 'jig /longs spyod rnams dang rigs 
kyang 'jig /gang gi nor bsags yod pa yang / /g.yo byed rnam pa mang po yis/ /phan tshun du ni 'phrog par 'gyur/ /bya ba gang gis rgyal po nyid/ /bya ba de ni mi byed na/ /glang chen dbang pos rdzing bu bzhin/ /rang gi yul 'khor rnam par 'jig /ma rungs pa yi rlung 
ldang zhing / /ma rungs pa yi char pa 'bab/ /nyi ma dang ni zla ba dang / /gza' dang rgyu skar ma rungs 'gyur/ /rgyal pos yal bar bor na der/ /sa bon lo tog me tog 'bras/ /legs par smin par mi 'gyur zhing / /mu ge dag kyang 'byung bar 'gyur/ /yul na nyes byed 
gnas pa dag /gang tshe rgyal pos yal bor na/ /de tshe lha rnams khang pa na/ /yid ni dga' bar mi 'gyur ro/ /lha rgyal dbang po de dag kun/ /rgyal 'di chos dang mi ldan te/ /chos min phyogs la gnas pa'o zhes/ /phan tshun du ni smra bar 'gyur/ /rgyal 'dis ring por 
mi thogs par/ /lha rnams 'khrug par byed par 'gyur/ /lha rnams rab tu 'khrugs pas na/ /de yi yul ni rnam par 'jig /yul du chos min 'byung 'gyur zhing / /mtshon chas kyang ni 'jig par 'gyur/ /g.yo rnams dang ni thab mo dang / /nad kyang kun tu 'byung 
bar 'gyur/ /lha dbang rnams ni rab khros shing / /lha rnams kyis kyang yal bar 'dor/ /yul 'khor de ni 'jig par 'gyur/ /rgyal po de ni mya ngan rnyed/ /spun nam yang na bu yang rung / /sdug pa rnams dang bral bar 'gyur/ /sdug pa'i chung ma dang yang bral/ /yang na 
</page>

 <page>
<ph>497</ph><p>089-249a</p>
bu mo 'chi bar 'gyur/ /skar mda' dag kyang lhung bar 'gyur/ /de bzhin nyi ma 'dra ba 'byung / /pha rol gyi ni dmag tshogs dang / /mu ge shin tu 'byung bar 'gyur/ /de yi glang po phangs pa dang / /blon po phangs pa 'chi bar 'gyur/ /de yi 'og tu rnga mo 
ni/ /phangs pa dag kyang 'chi bar 'gyur/ /khyim dang longs spyod nor rnams kyang / /phan tshun du ni 'phrog par 'gyur/ /yul yul du ni mtshon cha yis/ /phan tshun du ni 'debs par 'gyur/ /thab mo dag dang rtsod dang g.yo/ /yul rnams su ni 'byung bar 'gyur/ /yul 
'khor du ni gdon 'jug cing / /mi bzad pa yi nad kyang 'byung / /de yi 'og tu sbyin gnas kyang / /chos dang ldan pa ma yin 'gyur/ /de yi 'khor dang blon po yang / /chos dang ldan pa ma yin 'gyur/ /chos dang mi ldan skye bo la/ /de yi 'og tu mchod byed 'gyur/ /chos dang 
ldan pa'i sems can la/ /rtag tu chad pas gcod par 'gyur/ /chos dang mi ldan skye bo bkur/ /chos ldan chad pas bcad pas na/ /der ni chu dang rgyu skar rlung / /rnam gsum rnam par 'khrug par 'gyur/ /chos min skye bo bzung bas na/ /dam chos ro yi snying po mdangs/ /
sems can mdangs dang sa yi bcud/ /dngos po rnam gsum rnam par 'jig /skye bo ngan pa rab bkur cing / /skye bo dam pa smad pas na/ /'chi dang lce 'bab mu ge dang / /rnam pa gsum ni der 'byung 'gyur/ /'bras bu lo thog ro dang mdangs/ /de yi 'og tu med 
par 'gyur/ /sems can nad pa mang po dag /yul rnams su ni 'byung bar 'gyur/ /mngar zhing che ba'i 'bras bu dag /yul rnams na ni yod pa yang / /kha ba dang ni tsha ba dang / /chung ba dag ni nyid du 'gyur/ /rtse dang dgod dang dga' ba dang / /sngan chad dga' 
ba'i dngos po dang / /dga' ba nyams shing mi dgar 'gyur/ /nyon mongs brgya yis rnam par 'khrugs/ /lo thog rnams dang 'bras bu yi/ /snum dngos khu ba zad pas na/ /lus dang khams dang dbang po la/ /de ltar tshim par mi 'gyur ro/ /sems can 
</page>

 <page>
<ph>498</ph><p>089-249b</p>
rnams ni mdog ngan cing / /mthu chung shin tu rid par 'gyur/ /kha zas mang po zos kyang ni/ /tshim par 'gyur ba ma yin no/ /stobs dang mthu dang brtson 'grus kyang / /de yi 'og tu med par 'gyur/ /sems can brtson 'grus nyams pa dag /yul rnams 
su ni 'byung bar 'gyur/ /sna tshogs nad kyis gzir ba yi/ /sems can nad mang 'byung bar 'gyur/ /srin po sna tshogs las gyur pa'i/ /gza' dang rgyu skar 'byung bar 'gyur/ /chos min phyogs la rab gnas te/ /rgyal po chos dang mi ldan pas/ /'jig rten 
gsum gyi dkyil 'khor na/ /khams gsum rnam par 'jig par 'gyur/ /gang tshe rgyal po phyogs gnas te/ /nyes byed yal bar 'dor ba'i tshe/ /'di 'dra'i nyes pa du ma dag /yul rnams su ni 'byung bar 'gyur/ /lha dbang rnams kyis dgos gang phyir/ /
rgyal po'i byin gyis brlabs pa yi/ /rgyal po nyid ni mi byed cing / /nyes byed yal bar 'dor na ni/ /legs par byas pas sems can rnams/ /lha yi gnas su lhar yang skye/ /nyes par byas pas yi dgas dang / /sems can dmyal dang dud 'gror skye/ /gang 
tshe rgyal po yul rnams na/ /nyes byed yal bar 'dor ba'i tshe/ /sum cu gsum gyi lha gnas nas/ /nyes pa byas pas ltung bar 'gyur/ /rgyal po nyid ni mi byed na/ /de yi bu yang ma yin la/ /lha yi rgyal po pha rnams kyi/ /gnas la nyes dang bcas par 'gyur/ /
g.yo ni shin tu mi bzad pas/ /gang tshe yul 'khor 'jig 'gyur ba/ /de phyir lha yi dbang rnams kyis/ /mi'i gnas rgyal po byin gyis brlabs/ /nyes par byas pa zhi bya'i phyir/ /legs par byed la 'dzud pa ste/ /tshe 'di la ni sems can la/ /yul gyi 
chos kyi don gyi phyir/ /rnam smin skyed pa rgyal po yin/ /legs byas dang ni nyes byas kyi/ /las kyi rnam par smin pa'i 'bras/ /rnam pa tha dad bstan pa'i phyir/ /byed pa gang yin rgyal por brjod/ /bdag gi don dang gzhan don dang / /yul gyi chos 
</page>

 <page>
<ph>499</ph><p>089-250a</p>
kyi don gyi phyir/ /lha tshogs rnams kyis byin gyis brlabs/ /lha rnams dag kyang rjes yi rang / /yul 'khor rnams na skye bo ni/ /sdig can g.yon can 'dul ba dang / /yul gyi chos kyi don gyi phyir/ /srog dang rgyal srid rnams kyang btang / /chos ma yin 
pa bzod byed cing / /shes bzhin yal bar 'dor ba ni/ /yul na 'jigs pa mi bzad pa/ /de 'dra gzhan du yod ma yin/ /ji ltar g.yo rnams byung ba la/ /g.yo byed chad pas ma bcad na/ /yul du shin tu mi bzad pa'i/ /g.yo rnams phyir ni 'byung bar 'gyur/ /
glang chen rnams kyis rdzing chen bzhin/ /yul 'khor der ni rnam par 'jig /lha dbang rnams kyang 'khrug par 'gyur/ /lha yi gnas ni rnam par 'jig /yul du dngos po thams cad ni/ /ma rungs par yang 'gyur bas na/ /de phyir sdig pa byed pa rnams/ /nyes pa'i 
rim bzhin gdul bar bya/ /chos kyis yul 'khor bskyang bar bya/ /chos ma yin pa spyad mi bya/ /srog kyang yongs su gtang bya zhing / /nyes mgon bya bar mi bya'o/ /skye bo gnyen dang skye bo gzhan/ /yul 'khor skye bo thams cad la/ /rgyal pos phyogs kyang gcig bya yi/ /
phyogs su lhung bar gyur ta re/ /rgyal po chos dang ldan pa yi/ /grags pa 'jig rten gsum gang ste/ /sum cu gsum gyi gnas rnams na/ /lha yi dbang po dgar gyur te/ /'dzam bu'i gling na nged kyi bu/ /'di ltar chos ldan rgyal po yin/ /chos kyi yul 'khor der bstan 
nas/ /legs par byung la skye bo bkod/ /rgyal po de ni legs byed pas/ /skye bo dag ni 'dir 'gyed de/ /lha dang lha yi bu rnams kyis/ /lha gnas gang bar byed snyam mo/ /chos kyi yul 'khor der bstan nas/ /rgyal po rnams ni rab tu dga'/ /lha dbang rab 
tu dad gyur pas/ /mi yi rgyal po de la srung / /nyi zla dang ni de bzhin du/ /rgyu skar legs par rgyu bar 'gyur/ /rlung yang dus su ldang 'gyur zhing / /char pa'ang dus su 'bab par 'gyur/ /lha gnas rnams dang de bzhin du/ /yul 'khor rnams su lo legs byed/ /
</page>

 <page>
<ph>500</ph><p>089-250b</p>
lha dang lha yi bu rnams kyis/ /lha yi gnas rnams gang bar byed/ /de lta bas na rgyal po yis/ /bdag gi phangs pa'i srog btang gis/ /gang gis 'jig rten bder 'gyur ba/ /dkon mchog chos ni mi btang ste/ /yon tan rnams kyis gang brgyan pa/ /chos dang ldan 
pa bsten par bya/ /rang gi skye bos rtag dga' ba/ /rtag par sdig pa rnam par spongs/ /chos kyis yul 'khor bskyang bar bya/ /chos kyang yang dag bstan par bya/ /legs par byed la sems can dgod/ /nyes byed las ni bzlog par bya/ /gang tshe sdig pa byed pa 
rnams/ /tshul bzhin gdul bar byed pa'i tshe/ /yul 'khor du ni lo legs shing / /rgyal po gzi brjid ldan par 'gyur/ /rgyal po grags dang ldan 'gyur zhing / /skye dgu rnams kyang bde bar skyong / /gser 'od dam pa mdo sde'i dbang po'i rgyal po las rgyal po'i bstan bcos 
lha'i dbang po'i dam tshig ces bya ba'i le'u ste nyi shu pa'o// //bam po dgu pa/ de nas de'i tshe bcom ldan 'das kyis tshigs su bcad pa 'di dag bka' stsal to/ /gang tshe 'khor los sgyur ba'i rgyal por gyur/ /de tshe rgya mtshor bcas pa'i sa rnams dang / /gling 
bzhi rin chen gang bar bcas pa yang / /sngon gyi rgyal ba dag la ngas phul lo/ /chos kyi sku de yongs su btsal ba'i phyir/ /gang sngon yid du 'ong zhing phangs pa yi/ /dngos po de dag ngas ni ma btang med/ /bskal pa du mar phangs pa'i srog kyang btang / /ji ltar sngon gyi bskal 
pa bsam yas na/ /rin chen gtsug tor can gyi bde bar gshegs/ /mya ngan 'das pa'i bde bar gshegs de yi/ /bstan la legs byung zhes bya'i rgyal po byung / /de ni gling bzhi'i dbang phyug 'khor los sgyur/ /rgya mtshor thug pa'i sa la rab tu ston/ /rgyal dbang gsung 
phyir rgyal po'i pho brang na/ /de tshe rgyal po dam pa gnyid kyis log /rmi lam du ni sangs rgyas yon tan thos/ /chos smra rin chen sogs kyi rmi lam na/ /rnam par lhang nger mdo sde'i rgyal po 'di/ /rab tu 'chad cing 'dug pa mthong bar gyur/ /rgyal po de ni gnyid 
</page>

 <page>
<ph>501</ph><p>089-251a</p>
kyis log las sad/ /de yi lus kun dga' bas khyab par gyur/ /mgu nas rgyal po'i khab nas mngon byung ste/ /nyan thos dge 'dun mchog gi gnas su song / /rgyal ba'i nyan thos rnams la mchod byed cing / /'phags pa'i dge 'dun 'di ni rin chen 
sogs/ /yon tan ldan pa'i dge slong gang yod ces/ /chos smra rin chen sogs pa kun tu dris/ /de yi tshe na rin chen sogs pa ni/ /phug gzhan zhig gi nang na 'dug gyur te/ /mdo sde'i rgyal po 'di ni rnam sems la/ /kha ton byed cing bde bar rab tu 'dug /dge 
slong chos smra rin chen sogs pa de/ /phun sum gzi brjid dpal gyis rab 'bar zhing / /phug gzhan zhig na 'dug par gyur pa des/ /de yi tshe na rgyal po de la bstan/ /'di na chos smra rin chen sogs pa 'di/ /rgyal po'i spyod yul zab mo 'dzin pa ste/ /gser 
'od dam pa zhes ni bya ba yi/ /mdo sde'i dbang po'i rgyal po rtag tu ston/ /rin chen sogs pa'i rkang la phyag 'tshal te/ /rgyal po legs par byung bas 'di skad smras/ /gser 'od dam pa mdo sde'i dbang po'i rgyal/ /zla ba nya ba'i zhal 'dra bshad du gsol/ /rgyal po legs 
par byung ba de nyid la/ /rin chen sogs pas khas ni blangs pas na/ /stong gsum pa yi 'jig rten thams cad du/ /lha rnams thams cad rab tu dga' bar gyur/ /de tshe mi yi dbang pos sa phyogs gzhi/ /gtsang zhing mchog tu khyad par 'phags pa der/ /rin chen chu dang 
spos chus chag chag btab/ /me tog sil ma bkram ste khri bshams nas/ /rgyal pos khri de gdugs dang rgyal mtshan dang / /dar yug stong phrag du mas legs par brgyan/ /rgyal pos khri der tsan+dan dam pa dag /rnam pa sna tshogs rnams kyang mngon par gtor/ /lha dang 
klu dang lha min mi 'am ci/ /gnod sbyin dbang dang gnod sbyin lto 'phye ches/ /lha yi me tog man dA ra ba'i char/ /khri de la ni mngon par rab tu phab/ /chos 'dod lha ni bye ba khrag khrig stong / /bsam gyis mi khyab gang dag lhags gyur pa/ /rin chen sogs pa mngon par byung 
</page>

 <page>
<ph>502</ph><p>089-251b</p>
ba na/ /sa la me tog dag gis mngon par 'thor/ /chos smra rin chen sogs pa de nyid kyang / /shin tu lus bkrus gtsang ma'i gos bgos te/ /khri der nye bar song ba byas nas ni/ /thal mo sbyar ba byas te phyag kyang 'tshal/ /lha dbang dang ni lha dang lha mo rnams/ /bar snang 
'dug nas me tog man dA ra'i/ /char pa 'bebs shing sil snyan brgya stong phrag /bsam gyis mi khyab pa dag rab tu sgrogs/ /rin chen sogs pa dge slong chos smra des/ /phyogs bcu dag gi sangs rgyas bye ba stong / /bsam gyis mi khyab pa dag dran byas nas/ /de ni mngon par 
'dzegs te 'dug par gyur/ /sems can kun la snying brtse bskyed nas ni/ /snying rje'i sems kyang yang dag bskyed byas te/ /rgyal po legs par byung ba de la ni/ /de yi tshe na mdo sde 'di bstan te/ /rgyal pos thal mo sbyar byas 'dug nas su/ /tshig gcig gis ni rjes su yi rang 
ste/ /chos kyi shugs kyis mig nas mchi ma byung / /de yi lus ni dga' bas khyab par gyur/ /mdo sde 'di la mchod pa bya ba'i phyir/ /de tshe rgyal po legs par byung ba yis/ /yid bzhin nor bu rin chen rgyal po blangs/ /sems can rnams phyir smon lam btab pa ni/ /rin 
chen bdun dang ldan pa'i rgyan rnams dang / /gang yang 'dzam bu'i gling 'dir sems can rnams/ /bde bar gyur pa'i nor bu rin po che'i/ /char pa de ring 'dzam bu'i gling du phob/ /de yi tshe na rin chen sna bdun dang / /dpung rgyan dang ni do shal rna cha mchog /de bzhin zas dang 
gos dang skom rnams kyang / /gling bzhi dag tu rab tu bab par gyur/ /rgyal po legs par byung bas 'dzam gling du/ /rin chen char pa 'bab pa de mthong nas/ /gling bzhi rin chen gang bar bcas pa ni/ /rin chen gtsug tor can gyi bstan la phul/ /de bzhin gshegs 
pa shAkya thub pa nga / /rgyal po legs par byung zhes bya ba gyur/ /gling bzhi dag ni rin chen gang bcas kyi/ /sa 'di de tshe nga yis yongs su btang / /gang gis rgyal po legs par byung de la/ /de tshe mdo sde 'di ni rab bstan pa/ /rin chen sogs pa chos smra dge slong de/ /
</page>

 <page>
<ph>503</ph><p>089-252a</p>
de bzhin gshegs pa mi 'khrugs der gyur to/ /ngas gang de tshe mdo sde 'di thos shing / /tshig gcig gis ni rjes su yi rangs te/ /nga ni dge ba'i las ni de nyid dang / /chos nyan pa dang rjes su yi rang bas/ /gser gyi mdog dang bsod nams brgya yi mtshan/ /
blta na sdug cing mig tu mngon mdzes la/ /lha stong bye ba rab tu dga' byed pa/ /skye bos mthong na dga' lus rtag tu 'thob/ /bskal pa dag ni bye ba brgya stong phrag /dgu bcu rtsa dgur 'khor los sgyur rgyal gyur/ /bskal pa brgya stong du ma mang por yang / /ngas ni khams 
kyi rgyal po myong bar gyur/ /bskal pa bsam gyis mi khyab brgya byin gyur/ /tshangs pa'i dbang po yid bzhin de bzhin no/ /gang dag tshad ni nam yang yod min pa'i/ /stobs bcu dpag med ngas ni mnyes par byas/ /ngas gang mdo thos rjes su yi rang ba/ /bsod nams 
phung po de ltar tshad med mang / /bsam pa ji bzhin ngas ni byang chub thob/ /chos sku dam pa yang ni ngas thob bo/ /gser 'od dam pa mdo sde'i dbang po'i rgyal po las/ legs par byung ba'i le'u zhes bya ste nyi shu rtsa gcig pa'o// //dpal ldan lha mo rigs 
kyi bu'am/ rigs kyi bu mo dad pa gang la la zhig 'das pa dang / ma 'ongs pa dang / da ltar byung ba'i sangs rgyas bcom ldan 'das rnams la/ yo byad thams cad kyis mchod pa chen po shin tu rgyas shing rgya che ba/ bsam gyis mi khyab pa byed par 'dod cing / 'das pa dang / 
ma 'ongs pa dang / da ltar byung ba'i sangs rgyas bcom ldan 'das rnams kyis/ sangs rgyas kyi spyod yul zab mo yongs su shes par 'dod pa des/ gtsug lag khang ngam/ dgon pa'i phyogs kyang rung ste/ gang na gser 'od dam pa mdo sde'i dbang po'i rgyal po 'di rgya 
cher yang dag par rab tu ston pa'i sa phyogs der/ des gdon mi za bar g.yeng ba med pa'i sems kyis rna ba blags te/ gser 'od dam pa mdo sde'i dbang po'i rgyal po 'di mnyan par bya'o/ /de nas bcom ldan 'das kyis don 'di nyid 'khor la rgya cher brjod pa'i phyir/ de'i 
</page>

 <page>
<ph>504</ph><p>089-252b</p>
tshe tshigs su bcad pa 'di dag bka' stsal to/ /gang zhig sangs rgyas thams cad la/ /bsam yas mchod pa byed 'dod cing / /sangs rgyas kun gyi spyod yul ba/ /zab mo rab tu shes 'dod pas/ /gtsug lag khang ngam gnas khang ngam/ /gang na gser 'od dam pa 
yi/ /mdo sde dam pa 'di ston pa/ /sa phyogs der ni 'gro bar bya/ /mdo 'di bsam gyis mi khyab ste/ /yon tan rgya mtsho mtha' yang yas/ /sdug bsngal rgya mtsho du ma las/ /sems can thams cad thar bar byed/ /mdo sde yi ni thog ma dang / /dbus dang de bzhin tha ma mthong / /
mdo sde'i dbang po rab zab ste/ /'di la dpe ni yod ma yin/ /gang gA dang ni sa rnams dang / /rgya mtsho dang ni nam mkha' la/ /gnas pa'i rdul ni gang yang rung / /dper bya bar ni mi nus so/ /chos kyi dbyings la 'jug pa yis/ /de yi tshe na 'jug par bya/ /chos kyi bdag 
nyid mchod rten ni/ /zab mor rab brtan gang yin pa/ /mchod rten de yi dbus na ni/ /rgyal ba shAkya thub pa mthong / /yid du 'ong ba'i dbyangs kyis su/ /mdo sde 'di ni rab tu ston/ /grangs med bsam gyis mi khyab pa'i/ /bskal pa bye ba ji snyed par/ /lha yi dang ni mi rnams 
kyi/ /bde ba dag ni rjes su myong / /gang zhig mdo sde 'di nyan pa/ /de ltar bdag gi bsod nams kyi/ /phung po bsam yas bsgrub snyam du/ /de tshe des ni de ltar shes/ /mes gang 'obs kyis bskor ba yi/ /dpag tshad brgya dag 'da' byed cing / /tshor ba drag po bzod byas 
nas/ /mdo sde nyan par gang nus pa/ /gtsug lag khang ngam gnas khang du/ /zhugs nas de ma thag tu ni/ /sdig pa rnams ni med par 'gyur/ /rmi ngan mtshan nyid thams cad dang / /gza' dang rgyu skar gnod pa dang / /byad dang gdon ni mi bzad kyang / /zhugs nas 
de ma thag tu ni/ /thams cad gzhan du phyogs par 'gyur/ /klu yi rgyal po rnams kyis ni/ /rmi lam bstan pa ci 'dra bar/ /der ni pad+ma 'dra ba'i khri/ /de lta bur yang bsham par bya/ /khri de la ni 'dug nas su/ /mdo sde 'di ni rab tu bstan/ /yi ger bris pa bklag 
</page>

 <page>
<ph>505</ph><p>089-253a</p>
par bya/ /de bzhin yongs su chub par bya/ /khri de las ni babs nas su/ /yul gzhan song bar gyur na yang / /khri de la ni yod pa yi/ /cho 'phrul rnams kyang snang bar 'gyur/ /chos smra ba yi gzugs su yang / /de na res 'ga' snang bar 'gyur/ /res 
'ga' sangs rgyas gzugs su ste/ /res 'ga' byang chub sems dpar yang / /res 'ga' kun tu bzang po dang / /de bzhin 'jam dpal gzugs su ste/ /res 'ga' byams pa'i gzugs su yang / /khri de la ni snang bar 'gyur/ /res 'ga' 'od ni 'ba' zhig snang / /res 
'ga' lha rnams snang bar 'gyur/ /yud tsam zhig ni der snang nas/ /de nas mi snang bar yang 'gyur/ /sangs rgyas mthong na bsngags par 'gyur/ /thams cad du yang grub par byed/ /dpal yon bkra shis phun sum tshogs/ /mtshan ma sangs rgyas sprul pa yin/ /rgyal 
dang dpal dang grags par byed/ /phyir rgol ba yang zlog par byed/ /pha rol dgra tshogs rab tu 'joms/ /g.yul du dgra rnams phung bar byed/ /rmi ngan thams cad zhi bar byed/ /sdig pa thams cad rab tu 'jig /sdig pa thams cad rab zhi byed/ /g.yul 'gyed pa na rgyal 
bar byed/ /'dzam bu'i gling 'di thams cad du/ /grags pas rab tu gang bar 'gyur/ /de yi dgra rnams thams cad ni/ /shin tu pham pa nyid du 'gyur/ /rtag tu dgra ni choms par 'gyur/ /sdig pa thams cad rnam par spangs/ /g.yul ngo'i gdong las rnam par rgyal/ /
dgra dang bral zhing mchog tu dga'/ /tshangs dbang sum cu rtsa gsum dbang / /de bzhin 'jig rten skyong rnams dang / /lag na rdo rje gnod sbyin dbang / /rgyal ba khyu mchog yang dag shes/ /klu yi dbang po ma dros dang / /de bzhin du ni rgya mtsho dang / /mi 'am ci dbang lha 
min dbang / /de bzhin nam mkha' lding dbang po/ /de dag la ni sogs pa dang / /lha rnams de dag thams cad kyang / /chos kyi mchod rten bsam yas la/ /rtag tu mchod pa byed par 'gyur/ /zhe sar bcas pa'i sems can rnams/ /mthong nas shin tu dga' bar 'gyur/ /
</page>

 <page>
<ph>506</ph><p>089-253b</p>
lha yi dbang po mchog de dag /thams cad 'di snyam sems par 'gyur/ /lha rnams de dag thams cad kyang / /phan tshun du ni smra byed pa/ /bsod nams dpal dang gzi brjid dag /bsags pa de dag kun la ltos/ /gang dag mdo sde zab mo 'di/ /nyan pa'i don 
du 'dir lhags pa/ /mi de dag ni rab sbyangs ba'i/ /dge ba'i rtsa bas 'dir lhags so/ /dad pa bsam gyis mi khyab pas/ /chos kyi mchod rten gus dang bcas/ /de dag 'jig rten snying rjer ldan/ /de dag sems can phan byed pa/ /de dag zab mo'i chos rnams 
kyi/ /dam pa'i chos kyi ro yi snod/ /chos kyi dbyings la 'jug pa yis/ /de dag rab tu 'jug pa yin/ /gang dag gser 'od dam pa'i mdo/ /dge ba dam pa 'di nyan pas/ /de dag sngon chad sangs rgyas ni/ /brgya stong rnams la mchod pa yin/ /dge ba'i rtsa ba 
'di yis ni/ /mdo 'di nyan pa de dag la/ /lha dbang rgyal po de kun dang / /dbyangs can dang ni de bzhin du/ /dpal ldan rnam thos bu dang ni/ /de bzhin rgyal po bzhi rnams dang / /gnod sbyin brgya phrag stong po dag /stobs chen rdzu 'phrul ldan rnams kyis/ /phyogs 
bzhi dag ni kun nas kyang / /srung ba shin tu byed par 'gyur/ /dbang po zla ba gshin rje dang / /rlung dang chu lha nyid dang ni/ /skem byed 'jug sel dbyangs can dang / /bsreg bya za dang skye dgu dang / /stobs chen pha rol gnon byed pa/ /'jig rten skyong ba de kun kyang / /
nyin mtshan g.yel ba med par ni/ /de dag rnams la srung bar byed/ /stobs chen gnod sbyin dbang gnyis dang / /sred med bu dang dbang phyug che/ /yang dag shes la sogs pa dag /gzhan yang nyi shu rtsa brgyad dang / /gnod sbyin brgya phrag stong po dag /stobs 
chen rdzu 'phrul ldan rnams kyis/ /'jigs shing skrag pa thams cad las/ /de dag la ni srung bar byed/ /lag na rdo rje gnod sbyin dbang / /gnod sbyin dag ni lnga brgya dang / /byang chub sems dpa' thams cad kyang / /de dag la ni srung bar byed/ /gnod sbyin dbang 
</page>

 <page>
<ph>507</ph><p>089-254a</p>
po nor bu bzang / /de bzhin gang ba bzang po dang / /ji 'jigs dang ni 'brog gnas dang / /dmar ser dang ni ser skya dang / /gnod sbyin dbang po re re yang / /gnod sbyin lnga brgya dag gis ni/ /gang dag mdo sde 'di thos pas/ /de dag rnams la srung byed 
'gyur/ /dri za sna tshogs sde dang ni/ /rgyal ba khyu mchog rgyal ba'i rgyal/ /nor bu'i mgul dang nges mgrin dang / /de bzhin char pa'i bdag po dang / /kham po che dang nag po dang / /de bzhin gser 'dra'i skra dang ni/ /lngas rtsen dang ni ra rkang dang / /de bzhin skal ba chen po 
dang / /yur ba can dang chos skyong dang / /spre'u dang de bzhin 'khri byed dang / /khab kyi spu dang gnyen bshes dang / /de bzhin rin chen skra dang ni/ /yul chen can dang khyim med dang / /'dod pa'i mchog dang tsan+dan dang / /mthu bo che dang gangs can dang / /bde ba'i ri nyid de 
bzhin te/ /stobs chen pha rol gnon byed pa/ /rdzu 'phrul ldan pa de kun kyang / /gang dag mdo sde 'di dga' ba/ /de dag la ni srung bar byed/ /klu yi dbang po ma dros dang / /de bzhin du ni rgya mtsho dang / /e la'i 'dab dang btang bzung dang / /dga' bo nye dga' gnyis 
ka dang / /klu ni brgya phrag stong po dag /stobs chen rdzu 'phrul ldan rnams kyis/ /'jigs shing skrag pa thams cad las/ /de dag la ni srung bar byed/ /stobs chen sgra gcan mi gtong dang / /thags zangs ris dang bde mchog dang / /rab tshim byed dang phrag rtsub dang / /de 
bzhin lha min dbang gzhan dang / /lha min brgya phrag stong po dag /stobs chen rdzu 'phrul ldan rnams kyis/ /'jigs skrag byung bar gyur pa las/ /de dag la ni srung bar 'gyur/ /'byung po'i ma mo 'phrog ma ni/ /lnga brgya'i bu dang bcas pa yang / /'dug dang nyal dang 
ra ro'i tshe/ /de dag la ni srung bar byed/ /gdol pa mo dang gtum mo dang / /de bzhin gnod sbyin gtum mo dang / /dung can dang ni so brtsegs dang / /sems can kun gyi gzi 'phrog ma/ /stobs chen pha rol gnon byed pa/ /rdzu 'phrul ldan pa de kun kyang / /phyogs 
</page>

 <page>
<ph>508</ph><p>089-254b</p>
bzhi dag ni kun nas su/ /de dag rnams la srung bar byed/ /dbyangs can dag la sogs pa rnams/ /lha mo bsam gyis mi khyab dang / /dpal la sogs pa de bzhin du/ /lha mo dag ni thams cad dang / /sa yi lha mo nyid dang ni/ /lo thog 'bras bu nags lha dang / /
kun dga' shing ljon mchod rten la/ /gnas pa dag dang rlung lha dang / /lha rnams de dag thams cad 'dir/ /rab tu dga' ba'i sems kyis ni/ /gang dag mdo sde 'di dga' ba/ /de dag rnams la srung bar byed/ /tshe dang mdog dang stobs rnams la/ /sems can dag 
ni sbyor bar byed/ /dpal dang bsod nams gzi brjid kyi/ /phun sum tshogs pas rtag tu brgyan/ /gza' dang rgyu skar gnod pa dag /de dag thams cad zhi bar byed/ /rgud dang sdig dang rmi ngan pa/ /de dag thams cad zhi bar byed/ /zab cing stobs chen ldan pa yi/ /
sa yi lha mo nyid kyang ni/ /gser gyi 'od kyi dam pa yi/ /mdo sde'i dbang po'i ro yis tshim/ /dpag tshad dag ni brgya yi phrag /stong phrag drug cu rtsa brgyad nas/ /rdo rje'i gdan la thug bar du/ /sa yi bcud ni rab tu 'phel/ /dpag tshad brgyar ni tshang ba yi/ /'og 
tu sa yi bcud song ste/ /de ni phyir yang log nas su/ /sa yi steng dag snum par byed/ /mdo 'di mnyan pa'i stobs kyis ni/ /lha rnams de dag thams cad kyang / /gser gyi 'od ni dam pa yi/ /mdo sde'i dbang po'i ros tshim 'gyur/ /gzi byin ldan par rab 'gyur 
zhing / /de bzhin rab tu stobs ldan 'gyur/ /bde bar 'gyur zhing tshim par 'gyur/ /'dzam bu'i gling 'di thams cad na/ /'bras bu lo thog nags lha rnams/ /sna tshogs ro yis tshim 'gyur zhing / /shin tu rab tu dga' bar 'gyur/ /mdo 'di'i ro yis tshim gyur nas/ /
'bras bu rnams dang lo thog dang / /me tog rnam pa sna tshogs dang / /'bras bu'i shing ljon sna tshogs kyang / /kun nas rab tu skye bar byed/ /'bras bu'i shing ljon thams cad dang / /kun dga' dag dang nags tshal rnams/ /me tog rab tu 'chag byed cing / /sna tshogs 
</page>

 <page>
<ph>509</ph><p>089-255a</p>
dri ni rab tu 'byin/ /me tog rnam pa sna tshogs dang / /'bras bu sna tshogs ldan pa yi/ /rtsa dang nags tshal thams cad dag /sa yi steng na skye bar byed/ /'dzam bu'i gling 'di thams cad na/ /klu yi bu mo bsam mi khyab/ /rab tu dga' ba'i sems gyur 
nas/ /rdzing bu'i drung du nyer song ste/ /rdzing bu rnams ni thams cad du/ /ku mu da dang pad+ma dang / /ut+pa la dang de bzhin du/ /pad+ma dkar po sna tshogs skye/ /nam mkha' la ni du ba dang / /sprin gyi dra ba med cing dag /mun pa dang ni rdul med cing / /phyogs rnams rab tu 'od 
gsal lo/ /nyi ma 'od zer stong ldan yang / /'od zer dra bas 'od kyang 'gyed/ /snang ba dag ni zab mo yis/ /rab tu dga' ba 'char bar 'gyur/ /dbang po nyi ma lha yi bu/ /'dzam bu'i gling gi gser gyi ni/ /gzhal med khang na 'dug pa yang / /mdo sde 'dis ni rab tu 
tshim/ /dbang po nyi ma rab dga' nas/ /'dzam bu'i gling du 'char byed cing / /'od zer mtha' yas dra ba yis/ /kun nas rab tu snang bar byed/ /de ni shar ba tsam gyis kyang / /'od zer dra ba rab gtong zhing / /rdzing bu sna tshogs khengs pa yi/ /pad+ma dag ni kha yang 
'byed/ /'dzam bu'i gling 'di thams cad du/ /me tog 'bras bu sman sna tshogs/ /yang dag yongs su smin byed cing / /sa rnams thams cad sim par byed/ /zla ba dang ni nyi ma yang / /de tshe khyad 'phags snang bar 'gyur/ /rgyu skar yang dag 'byung 'gyur zhing / /rlung yang de bzhin 
ldang bar 'gyur/ /'dzam bu'i gling ni thams cad du/ /kun tu lo yang legs 'gyur te/ /gang na mdo sde 'di yod pa/ /yul 'khor der ni khyad par 'phags/ /gser 'od dam pa mdo sde'i dbang po'i rgyal po las/ gnod sbyin gyi gnas zhes bya ba kun tu srung ba'i le'u zhes 
bya ste nyi shu rtsa gnyis pa'o// //de skad ces bka' stsal pa dang / /bcom ldan 'das la rigs kyi lha mo byang chub yang dag par bsdus pas 'di skad ces gsol to/ /btsun pa bcom ldan 'das 'bar ba'i khyad par gyi gzi brjid kyi rgyal po la sogs pa/ lha'i bu khri po dag 
</page>

 <page>
<ph>510</ph><p>089-255b</p>
rgyu gang dang / rkyen gang dang / dge ba'i rtsa ba sbyangs pa ci 'dra ba dang / gang bgyis shing bsags pas/ skyes bu dam pa gsum po 'di dag byang chub tu lung bstan pa thos nas/ da ltar sum cu rtsa gsum gyi gnas nas lhags te/ bcom ldan 'das la chos nyan pa'i slad du mchis 
te/ 'di lta ste/ byang chub sems dpa' mdzes pa'i tog /skyes bu dam pa 'di ma 'ongs pa'i dus na/ bskal pa bgrang ba las 'das pa grangs ma mchis pa bye ba khrag khrig 'bum phrag du ma 'das pa na/ 'jig rten gyi khams gser du snang zhes bya bar/ bla na med pa yang dag par 
rdzogs pa'i byang chub tu mngon par rdzogs par 'tshang rgya ste/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ /bla na med pa/ lha dang 
mi rnams kyi ston pa/ sangs rgyas bcom ldan 'das gser dang rin po che'i 'byung gnas/ gdugs brtsegs zhes bya ba 'jig rten du 'byung ngo / /ji tsam na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser dang rin po che'i 'byung 
gnas gdugs brtsegs pa de/ yongs su mya ngan las 'das nas dam pa'i chos nub ste/ de'i bstan pa yong ye thams cad du nub par gyur pa na/ khye'u dngul gyi tog 'di de bzhin gshegs pa de'i mtshams sbyor zhing / 'jig rten gyi khams rdul med pa'i rgyal mtshan de 
nyid du/ de bzhin gshegs pa dgra bcom pa yang dag par rdzogs pa'i sangs rgyas gser 'dzam bu'i gser gyi rgyal mtshan gyi 'od ces bya ba 'jig rten du 'byung ngo / /ji tsam na de bzhin gshegs pa dgra bcom pa yang dag par rdzogs pa'i sangs rgyas gser 'dzam bu'i 
gser gyi rgyal mtshan gyi 'od de yongs su mya ngan las 'das nas/ de'i bstan pa yong ye thams cad du nub pa'i bar du gyur pa na/ khye'u dngul gyi 'od 'di de bzhin gshegs pa de'i mtshams sbyor zhing / 'jig rten gyi khams rdul dang bral ba'i rgyal mtshan de nyid du/ bla 
</page>

 <page>
<ph>511</ph><p>089-256a</p>
na med pa yang dag par rdzogs pa'i byang chub tu mngon par rdzogs par 'tshang rgya ste/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul 
ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das gser brgya'i 'od zer du snang ba'i snying po zhes bya ba 'jig rten du 'byung ngo zhes de dag thams cad bcom ldan 'das kyis/ de ltar bla na med pa yang dag par rdzogs pa'i byang chub tu lung 
bstan to/ /de nas bcom ldan 'das la rigs kyi lha mo byang chub yang dag par bsdus pas 'di skad ces gsol to/ /btsun pa bcom ldan 'das 'bar ba'i khyad par gyi gzi brjid kyi rgyal po la sogs pa lha'i bu khri po de dag ni de tsam du/ byang chub sems dpa'i spyod pa rlabs po 
cher yang ma gyur/ sngon pha rol tu phyin pa drug po dag la spyad skad kyang mi gda'/ lag pa dang / rkang pa dang / mig dang / yan lag gi dam pa mgo dang / bu dang / chung ma dang / bu mo phangs pa dag sngon yongs su btang skad kyang mi gda'/ nor dang / 'bru dang / 'gron 
bu dang / gser dang / nor bu dang / mu tig dang / bai DUr+ya dang / dung dang / man shel dang / byi ru dang / dngul dang / sa le sbram dang / rin po che rnams sngon yongs su btang skad kyang mi gda'/ /bza' ba dang / btung ba dang / bzhon pa dang / gos dang / 
mal cha dang / stan dang / khang khyim dang / gzhal med khang dang / kun dga' ra ba dang / rdzing bu dang / ldeng ka dag sngon yongs su btang skad kyang mi gda'/ glang po che dang / ba lang dang / rta pho rgod dang / bran pho dang / bran mo sna tshogs sngon yongs su btang 
skad kyang mi gda'/ 'di lta ste byang chub sems dpa' bye ba khrag khrig 'bum phrag grangs ma mchis pa du ma de dag ni/ sangs rgyas bcom ldan 'das rnams las/ de bzhin gshegs pa'i ming du lung bstan pa ma thob kyi bar du sngon bskal pa bye ba khrag khrig 'bum phrag 
</page>

 <page>
<ph>512</ph><p>089-256b</p>
grangs ma mchis pa du ma nas/ de dag ni de bzhin gshegs pa bye ba khrag khrig 'bum phrag grangs ma mchis pa du ma dag la mchod pa sna tshogs tha dad pa 'bum phrag bsam gyis mi khyab pa du ma dag dang / yo byad thams cad kyis mchod par bgyis/ yongs su gtang bar 
bgyi ba'i dngos po thams cad yongs su btang / lag pa dang / rkang pa dang / mig dang / yan lag gi dam pa mgo dang / bu dang / chung ma dang / bu mo phangs pa yongs su gtang bar bgyi ba rnams kyang yongs su btang / nor dang / 'bru dang / 'gron bu dang / gser 
dang / nor bu dang / mu tig dang / bai DUr+ya dang / dung dang / man shel dang / byi ru dang / dngul dang / sa le sbram rnams yongs su gtang bar bgyi ba rnams kyang yongs su btang / bza' ba dang / btung ba dang / bzhon pa dang / gos dang / mal cha dang / stan dang / 
khang khyim dang / gzhal med khang dang / kun dga' ra ba dang / skyed mos tshal dang / rdzing bu dang / ldeng ka dang / glang po che dang / ba lang dang / rta pho rgod dang / bran pho dang / bran mo yongs su gtang bar bgyi ba rnams kyang yongs su btang zhing / rim gyis pha rol tu phyin pa 
drug po thams cad yongs su rdzogs par bgyid/ rim gyis pha rol tu phyin pa drug po dag yongs su rdzogs par bgyis nas/ bde ba 'bum phrag mang po yang 'byor bar 'gyur na/ btsun pa bcom ldan 'das rgyu gang dang / rkyen gang dang / dge ba'i rtsa ba sbyangs pa ci 'dra ba zhig 
gis/ 'bar ba'i khyad par gyi gzi brjid kyi rgyal po la sogs pa/ lha'i bu khri po 'di dag bcom ldan 'das la chos nyan pa'i slad du mchis pa/ 'di dag bcom ldan 'das kyis 'di ltar ma 'ongs pa'i dus na/ bskal pa bye ba khrag khrig 'bum phrag grangs med pa du ma na/ 'jig 
rten gyi khams sA la'i dbang po mthon po'i rgyal mtshan dang ldan pa zhes bya ba de nyid du rigs dang rus gcig pa dang ming gcig tu rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/ rab tu dang ba'i zhal ut+pa la'i dri brtsegs 
</page>

 <page>
<ph>513</ph><p>089-257a</p>
pa zhes bya ba sangs rgyas khri 'jig rten du 'byung ste/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su 'gyur 
ro zhes da ltar bla na med pa yang dag par rdzogs pa'i byang chub tu lung bstan pa lags/ de skad ces gsol pa dang / bcom ldan 'das kyis rigs kyi lha mo byang chub yang dag par bsdus pa la 'di skad ces bka' stsal to/ /rigs kyi lha mo 'bar ba'i khyad par gyi gzi 
brjid kyi rgyal po la sogs pa lha'i bu khri po 'di dag gang byas shing bsags pas chos mnyan pa'i phyir/ da ltar sum cu rtsa gsum gyi gnas nas/ 'dir lhags pa de'i dge ba'i rtsa ba sbyangs pa yod/ de'i rgyu yod/ de'i byed rgyu yod de/ rigs kyi lha mo skyes bu dam pa 
'di gsum gyis byang chub tu lung bstan pa 'di thos nas thos ma thag tu gser 'od dam pa mdo sde'i dbang po'i rgyal po 'di las/ shin tu ri mor byed cing dga' ba dang dang ba thob par gyur to/ /de tsam du bai DUr+ya dri ma med pa ltar yongs su dag pa'i sems dang ldan par gyur 
to/ /dri ma med la shin tu rgya che zhing rgyas pa'i nam mkha' ltar zab pa'i sems rab tu dang ba dang ldan par gyur to/ /bsod nams kyi phung po dpag tu med pa yongs su bzung ba dang ldan par gyur to/ /rigs kyi lha mo 'bar ba'i khyad par gyi gzi brjid kyi rgyal po la sogs 
pa lha'i bu khri po 'di dag de tsam du gser 'od dam pa mdo sde'i dbang po'i rgyal po 'di thos ma thag tu/ lhag par ri mo byed pa dang / rab tu dang ba thob par gyur to/ /de tsam du bai DUr+ya dri ma med pa ltar yongs su dag pa'i sems dang ldan par gyur te/ de'i phyir lung bstan pas rjes 
su ston to/ /rigs kyi lha mo chos mnyan pa'i dge ba'i rtsa ba bsags pa 'di dang / sngon gyi smon lam gyi stobs kyis 'bar ba'i khyad par gyi gzi brjid kyi rgyal po la sogs pa lha'i bu khri po 'di dag /da ltar bla na med pa yang dag par rdzogs pa'i byang chub tu lung bstan to/ /gser 
</page>

 <page>
<ph>514</ph><p>089-257b</p>
'od dam pa mdo sde'i dbang po'i rgyal po las/ lha'i bu stong phrag bcu lung bstan pa'i le'u ste nyi shu rtsa gsum pa'o// //rigs kyi lha mo sngon gyi smon lam de dag gang zhe na/ rigs kyi lha mo sngon byung ba 'das pa'i dus na/ bskal pa grangs med pa'i yang ches grangs med pa 
rgyas pa bsam gyis mi khyab pa/ tshad med par gyur pa de'i tshe/ de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med 
pa/ lha dang mi rnams kyi ston pa/ sangs rgyas bcom ldan 'das rin chen gtsug tor can zhes bya ba 'jig rten du byung ngo / /rigs kyi lha mo de'i tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can de yongs su 
mya ngan las 'das nas/ dam pa'i chos nub par gyur te/ dam pa'i chos ltar bcos par gyur pa na/ rgyal po lha'i dbang phyug 'od ces bya ba/ chos can chos kyi rgyal po/ chos kyis rgyal srid skyong gi /chos ma yin pas ma yin te/ yul thams cad na gnas pa'i sems can 
rnams kyi pha ma lta bur gyur pa zhig byung ngo / /rigs kyi lha mo de'i tshe de'i dus na/ rgyal po lha'i dbang phyug 'od kyi yul du tshong dpon ral pa 'dzin ces bya ba/ sman pa gso ba byed pa khams la mchog tu mkhas pa tshe'i rig byed yan lag brgyad kyi rgyud dang ldan pa zhig byung 
bar gyur to/ /kye rigs kyi lha mo de'i tshe de'i dus na/ tshong dpon ral pa 'dzin ces bya ba de'i bu tshong dpon gyi bu chu 'bebs zhes bya ba/ gzugs bzang ba/ mdzes pa/ blta na sdug pa/ kha dog bzang po/ rgyas pa mchog dang ldan pa/ bstan bcos sna tshogs 
la mkhas pa/ bstan bcos thams cad rtogs par khong du chud pa/ yi ge dang / grangs dang / lag rtsis dang / rtsis rnams shin tu bslabs par gyur pa zhig byung ngo / /rigs kyi lha mo de'i tshe de'i dus na/ rgyal po lha'i dbang phyug 'od de'i yul de na sems can 
</page>

 <page>
<ph>515</ph><p>089-258a</p>
'bum phrag du ma nad sna tshogs kyis btab par gyur cing / nad sna tshogs kyis yongs su gzir bar gyur te/ sdug bsngal mi bzad pa/ rtsub pa/ drag po yid du mi 'ong ba'i tshor ba rnams myong bar gyur to/ /rigs kyi lha mo de'i tshe de'i dus na/ tshong dpon gyi bu 
chu 'bebs de sems can nad sna tshogs kyis btab pa nad sna tshogs kyis gzir ba/ 'bum phrag du ma de dag gi don gyi phyir/ snying rje chen po'i sems skyes par gyur to/ /sems can 'bum phrag du ma de dag ni nad sna tshogs kyis btab cing nad sna tshogs kyis yongs su gzir 
te/ de ltar sdug bsngal mi bzad pa/ rtsub pa/ drag po yid du mi 'ong ba'i tshor ba rnams myong la/ bdag gi pha tshong dpon ral pa 'dzin sman pa gso bar byed pa khams la mchog tu mkhas pa/ tshe'i rig byed yan lag brgyad kyi rgyud dang ldan pa 'di ni/ rgas/ 'khogs/ 
gtugs/ lam du zhugs/ na tshod rjes su thob 'khar ba la brten cing 'dar te/ grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams su 'gro bar mi nus na/ sems can nad sna tshogs kyis btab pa/ nad 
sna tshogs kyis gzir ba/ 'bum phrag du ma de dag nad sna tshogs las yongs su thar bar bya ba'i phyir/ bdag nyid bdag gi pha ral pa 'dzin gyi gan du song la/ nad kyi phyir khams la mkhas par bya ba yongs su dris te/ khams la mkhas par bya ba dris pa des bdag 
grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams su 'gro bar bya'o/ /song nas kyang sems can nad sna tshogs kyis btab pa/ nad sna tshogs kyis gzir ba 'bum phrag du ma dag nad sna tshogs las 
yongs su thar bar bya'o snyam nas rigs kyi lha mo de'i tshe de'i dus na/ tshong dpon gyi bu chu 'bebs rang gi pha ral pa 'dzin ga la ba der song ste/ phyin nas rang gi pha ral pa 'dzin gyi rkang pa la mgo bos phyag 'tshal te/ thal mo sbyar nas phyogs gcig tu 'dug go /phyogs gcig 
</page>

 <page>
<ph>516</ph><p>089-258b</p>
tu 'dug nas kyang / tshong dpon gyi bu chu 'bebs kyis rang gi pha ral pa 'dzin la tshigs su bcad pa 'di dag gis khams la mkhas par bya ba dris pa/ ji ltar dbang po 'jig 'gyur zhing / /khams rnams kyang ni yongs su 'gyur/ /gang gi dus na lus can la/ /nad kyi rigs 
rnams 'byung bar 'gyur/ /dus dang dus min zas zos pa/ /ji lta bur na bde bar 'gyur/ /gang gi lus kyi nang du ni/ /lus kyi mi la gnod mi 'gyur/ /rlung las gyur dang mkhris gyur dang / /'dus las gyur dang bad kan gyur/ /nad rnams zhi bar bgyi slad du/ /ci 
lta bur ni gso bar bgyi/ /gang gis mi la gnod 'gyur ba'i/ /rlung ni gang gi dus na g.yo/ /gang gi dus na mkhris pa g.yo/ /bad kan gang gi dus na g.yo/ /de nas tshong dpon ral pa 'dzin gyis tshong dpon gyi bu chu 'bebs la/ /tshigs su bcad pa 'di dag gis khams 
la mkhas par bya ba rnam par bstan to/ /zla gsum dbyar te zla gsum ston du shes/ /gsum ni dgun te gsum ni dpyid yin no/ /de ltar zla ba'i go rims dus ni drug /lo gcig la ni zla ba bcu gnyis 'dod/ /gsum gsum du ni tshigs rnams sdud par shes/ /zla ba 
gnyis gnyis shing ni dus su bstan/ /zas dang skom ni de ltar 'ju bar 'gyur/ /sman pa dang ni khams dang dus kyang bstan/ /dbang po dang ni khams rnams de dag kyang / /lo gcig nang gi tshigs tshigs yongs su 'gyur/ /dbang po dag ni yongs su 'gyur ba na/ /lus can 
rnams la sna tshogs nad kyang 'byung / /de nyid la ni sman pas zla gsum bzhi/ /tshigs kyi bar dang dus drug rnams dang ni/ /khams drug mkhas par bya ba shes par bya/ /zas skom sman rnams go rims ji bzhin te/ /rlung gi shas che'i nad ni dbyar na ldang / /ston du gyur pa na 
ni mkhris pa g.yo/ /dgun gyi dus su de bzhin 'dus pa ste/ /bad kan shas che'i nad ni dpyid ldang ngo / /dbyar ni snum dro lan tshwa skyur ba'i ro/ /ston ni mngar dang snum dang bsil bag go/ /dgun ni mngar dang snum dang skyur bag ste/ /dpyid kyi dus na rtsub ro tshwa 
</page>

 <page>
<ph>517</ph><p>089-259a</p>
ba'o/ /bad kan che ba zos ma thag tu ldang / /mkhris pa che ba 'ju ba'i dus na ldang / /rlung shas che ba zhu ma thag tu ldang / /khams gsum g.yo ba de ni de lta'o/ /rlung gi bdag nyid la ni bcud kyis gso/ /bkru sman gyis ni mkhris pa bsal bar bya/ /'dus 
pa la ni gsum dang mthun ldan pa/ /bad kan tshigs su bab na skyugs sman gtang / /rlung shas che dang mkhris dang 'dus pa dang / /bad kan shas che'i tshigs rnams shes par bya/ /dus gang khams gang lus ni gang yin pa/ /de yi sman dang bza' btung bstan par bya/ /de 
nas tshong dpon gyi bu chu 'bebs kyis khams la mkhas par bya ba 'di lta bu de tsam zhig yongs su dris pa des/ tshe'i rig byed kyi yan lag brgyad po thams cad khong du chud par gyur to/ /rigs kyi lha mo de'i tshe de'i dus na tshong dpon gyi bu chu 'bebs/ rgyal po lha'i dbang phyug 'od 
kyi yul na/ grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor thams cad du song nas/ sems can nad sna tshogs kyis btab pa/ nad sna tshogs kyis gzir ba 'bum phrag du ma de dag la kho bo ni sman pa'o/ /
kho bo ni sman pa'o/ /zhes bdag nyid kyis khas 'ches te/ kho bos khyed rnams nad sna tshogs las yongs su thar bar bya'o zhes dbugs phyung ngo / /rigs kyi lha mo tshong dpon gyi bu chu 'bebs kyis 'di lta bu'i tshig brjod pa de thos ma thag tu srog chags 'bum phrag du ma de 
dag thams cad rab tu dga' ba chen po skyes par gyur to/ /dbugs phyin pa rnyed nas kyang dga' ba dang / bde ba dang / yid bde ba bsam gyis mi khyab pa dang ldan par gyur to/ /de'i tshe de'i dus na sems can nad sna tshogs kyis btab pa/ nad sna tshogs kyis gzir ba 
'bum phrag du ma de dag nad sna tshogs las yongs su thar te nad med par gyur to/ /nad med par gyur nas kyang snga ma kho na bzhin du/ mthu dang / stobs dang / brtson 'grus dang ldan par gyur to/ /de'i tshe de'i dus na sems can nad sna tshogs kyis btab pa/ nad 
</page>

 <page>
<ph>518</ph><p>089-259b</p>
sna tshogs kyis gzir ba/ 'bum phrag du ma de dag gi nang nas/ gang su dag nad drag pos btab pa/ de dag thams cad tshong dpon gyi bu chu 'bebs ga la ba der dong nas phyin pa dang / sems can nad sna tshogs kyis btab pa/ nad sna tshogs kyis gzir ba/ 'bum 
phrag du ma de dag la tshong dpon gyi bu chu 'bebs kyis/ sman dpyad gang ci bstan pa des sems can de dag thams cad kyi nad thams cad rab tu zhi bar byas so/ /nad med pa dang / nad nyung bar gyur nas kyang snga mkho bzhin du mthu dang / stobs dang / brtson 'grus dang ldan 
par gyur to/ /rigs kyi lha mo de'i che de'i dus na/ rgyal po lha'i dbang phyug 'od kyi yul na/ grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor thams cad na/ sems can nad sna tshogs kyis btab pa/ nad sna 
tshogs kyis gzir ba/ 'bum phrag du ma de dag thams cad tshong dpon gyi bu chu 'bebs kyis/ nad sna tshogs las yongs su thar bar byas par gyur to/ /gser 'od dam pa mdo sde'i dbang po'i rgyal po las/ nad thams cad rab tu zhi bar byas pa'i le'u zhes bya ste nyi shu rtsa 
bzhi pa'o// //rigs kyi lha mo gzhan yang rgyal po lha'i dbang phyug 'od kyi yul du/ tshong dpon gyi khye'u chu 'bebs kyis/ sems can thams cad nad med par byas pas/ na ba nyung zhing snga mkho bzhin du spro ba dang / stobs dang ldan pa'i lus su gyur to/ /rgyal 
po lha'i dbang phyug 'od kyi yul na/ sems can thams cad dga' zhing rtse la dga' mgur spyod de/ sbyin pa dag kyang sbyin par byed bsod nams dag kyang byed de/ tshong dpon gyi khye'u chu 'bebs la yang / tshong dpon gyi khye'u chu 'bebs rgyal bar gyur cig /rgyal bar gyur 
cig /sman pa'i rgyal po sems can thams cad kyi nad gso ba/ mngon sum du byang chub sems dpar nges pa/ tshe'i rig byed yan lag brgyad pa thams cad rtogs pa zhes mngon par 'du byed do/ /rigs kyi lha mo/ /tshong dpon gyi khye'u chu 'bebs de la chung ma chu'i 
</page>

 <page>
<ph>519</ph><p>089-260a</p>
pad+ma'i snying po zhes bya ba zhig yod de/ rigs kyi lha mo chu'i pad+ma'i snying po de la khye'u gnyis yod de/ gcig gi ming ni chu'i gos zhes bya/ gcig gi ming ni chu'i snying po zhes bya'o/ /rigs kyi lha mo de nas tshong dpon gyi bu chu 'bebs kyis khye'u de gnyis dang lhan cig 
tu mthar gyis grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams su 'gro'o/ /rigs kyi lha mo de nas dus gzhan zhig na/ tshong dpon gyi bu chu 'bebs 'brog khong khong zhig tu phyin to/ /de nas 'brog khong khong der sha 
za ba'i khyi dang / spyang ki dang / wa dang / khwa dang / bya dag 'brog khong khong na rdzing zhig yod pa ga la ba der rgyug pa mthong nas de 'di snyam du sems te/ ci'i phyir sha za ba'i khyi dang / spyang ki nas bya'i bar dag 'di dag phyogs 'dir rgyug snyam mo/ /de nas yang 'di snyam du 
sems te/ bdag khyi dang / spyang ki dang / wa dang / khwa dang / bya rnams phyogs gang du rgyug pa'i phyogs der 'gro bar bya'o snyam mo/ /rigs kyi lha mo de nas tshong dpon gyi bu chu 'bebs mthar gyis rgyu zhing song song nas/ 'brog khong khong na rdzing zhig ga la yod pa der 
phyin to/ /rdzing chen po de na nya khri zhig gnas te/ des der nya brgya phrag mang po zhig chu dang bral ba mthong nas/ des de la snying rje ba'i sems skyes pa dang / de na lha mo zhig shing las lus phyed tsam phyung ba zhig mthong ste/ lha mo des tshong dpon gyi bu chu 'bebs la 'di skad ces 
smras so/ /rigs kyi bu legs so legs so/ /gang gi phyir chu 'bebs zhes bya ba khyod kyis nya 'di rnams la chu byin cig /rnam pa gnyis kyi phyir chu 'bebs zhes bya ste/ gang chu 'bebs dang gang chu sbyin pa'o/ /de bas na rang gi ming dang mthun pa'i bya ba byos shig /chu 
'bebs kyis slar smras pa/ lha mo nya 'di dag la nya ji snyed cig mchis/ lha mos smras pa/ nya khri tham pa'o/ /rigs kyi lha mo de nas tshong dpon gyi bu chu 'bebs cher mchog tu snying rje ba'i sems skyes so/ /rigs kyi lha mo de'i tshe/ 'brog khong khong na yod pa'i rdzing chen 
</page>

 <page>
<ph>520</ph><p>089-260b</p>
po na chu'i lhag ma cung zad tsam zhig lus te/ de nas nya khri 'chi ba'i sgor zhugs shing chu dang bral ba de dag rgyug cing rnam par rgyug go/ /rigs kyi lha mo de nas tshong dpon gyi khye'u chu 'bebs kyis phyogs bzhir brgyugs pa dang / nya khri po de dag tshong dpon gyi khye'u chu 'bebs phyogs 
gang du 'gro ba'i phyogs de logs su chu 'bebs la snying rje rje ltar ba lta'o/ /rigs kyi lha mo de nas tshong dpon gyi khye'u chu 'bebs kyis phyogs bzhir brgyugs te/ chu btsal kyang der chu ma rnyed nas phyogs bzhir bltas pa dang / des ha cang yang thag mi ring ba zhig na shing ljon 
pa chen po mang po zhig mthong nas shing ljon pa de dag la 'dzegs te/ shing gi yal ga rnams bcad nas/ shing gi yal ga de dag khyer te/ rdzing chen po ga la ba der song ste phyin pa dang / shing gi yal ga de rnams kyis nya khri po de dag la shin tu bsil ba'i grib mar byas so/ /
rigs kyi lha mo de nas tshong dpon gyi khye'u chu 'bebs rdzing der chu 'bab pa tshol te/ gang nas chu 'bab ces phyogs bzhir brgyugs kyang chu ma rnyed nas/ der myur ba myur bar chu'i rgyun de nyid kyi srol du song ste/ rigs kyi lha mo 'brog khong khong na yod pa'i rdzing der/ chu 'bab 
pa zhes bya ba'i chu klung chen po de las der chu 'bab pa'i klung de yang de'i tshe/ sdig pa can gyi sems can zhig gis nya khri po de dag gi phyir ci nas kyang phyis nya de dag la chu 'bab par mi 'gyur ba de lta bu'i phyogs kyi grog po chen por klung de phab bo/ /des de mthong nas bsams 
pa klung 'di ni skye bo stong gis kyang / srol de nyid du dbab par mi nus na/ bdag gis lta dbab par ga la nus snyam nas de phyir log go/ /rigs kyi lha mo de nas tshong dpon gyi khye'u chu 'bebs rings pa rings par rgyal po lha'i dbang phyug 'od ga la ba der song ste phyin nas/ 
rgyal po lha'i dbang phyug 'od kyi rkang pa la mgo bos mchod de phyogs gcig tu 'dug nas de dag rgyus kyis smras te/ bdag gis lha'i chags 'og tu grong dang / grong khyer dang / grong rdal thams cad du sems can rnams kyi nad kyi rgyun ni bkum na/ gnas che ge 
</page>

 <page>
<ph>521</ph><p>089-261a</p>
mo zhes bgyi ba de na 'brog khong khong na yod ces bgyi ba'i rdzing zhig mchis pa de na/ nya khri zhig gnas pa chab dang bral nas gdugs kyis gdungs shing mchis te/ ji ltar mi rnams la stsal ba ltar ci nas dud 'gro'i skye gnas su gyur pa/ de dag 
la yang srog stsol bar 'tshal na/ lhas glang po che nyi shu zhig bdag la stsal du gsol/ rgyal po lha'i dbang phyug 'od kyis/ sman pa'i rgyal po chen po la glang po che nyi shu zhig byin cig ces blon po rnams la bsgo'o/ /blon po rnams kyis smras pa/ sems can chen 
po glang po che'i lhas ga la bar song la glang po che nyi shu khrid de sems can rnams la phan gdags pa dang / bde ba gyis shig /rigs kyi lha mo de nas tshong dpon gyi bu khye'u chu 'bebs rang gi bu chu'i gos dang / chu'i snying po dang lhan cig tu/ glang po che nyi shu khrid nas/ glang 
po che'i rdzi bo las ba lang gi rkyal pa brgya blangs te/ slar log nas chu 'bab ces bya ba'i klung chen po gang du 'bab pa der song ste/ rkyal pa de dag chus bkang nas/ glang po che'i rgyab tu chu bkal te/ myur ba myur bar 'brog khong khong na yod pa'i rdzing ga la ba der song nas 
phyin pa dang chu de glang po che'i steng nas phab ste/ phyogs bzhi nas rdzing bu chus bkang nas/ phyogs bzhir 'gro ba dang / tshong dpon gyi khye'u chu 'bebs gang dang gang du 'gro ba'i de dang de logs su nya khri po de dag rgyug go/ /rigs kyi lha mo de nas tshong dpon gyi khye'u chu 'bebs 
'di snyam du sems te/ ci'i phyir nya khri po 'di dag bdag ga la ba de logs su rgyug snyam mo/ /de yang 'di snyam du sems te/ nya khri po 'di dag ni bkres pa'i mes yongs su nyen nas/ bdag la bza' ba slong du nges kyis/ bdag gis kha zas sbyin par bya'o snyam nas/ 
rigs kyi lha mo de nas tshong dpon gyi khye'u chu 'bebs kyis rang gi bu chu'i gos la 'di skad ces smras so/ /bu glang po che thams cad kyi nang na mgyogs pa'i mchog la zhon te/ bdag cag gi khyim du myur ba myur bar song ste/ mes po tshong dpon la/ kye mes po chu 'bebs 
</page>

 <page>
<ph>522</ph><p>089-261b</p>
kyi mchid nas/ khyim 'di na pha ma dang / spun dang / sring mo dang / bran pho dang / bran mo dang / las bgyid pa rnams kyi kha zas sbyar ba gang ci mchis pa thams cad gcig tu bsdus te/ chu'i gos glang po che la zhon pa'i lag tu myur bar rdzongs shig ces mchi'o zhes de 
skad gyis shig /de nas khye'u chu'i gos glang po che de la zhon nas myur ba myur bar rgyug cing rab tu rgyug ste/ rang gi khyim ga la ba der song ste phyin pa dang / de dag rgyus kyis zhib tu smras te/ de nas khye'u chu'i gos kyis sngar smos pa'i zas sbyar ba de dag thams cad glang po che'i rgyab 
tu bkal nas glang po che de la zhon te/ 'brog khong khong na yod pa'i rdzing ga la ba der song ba dang / chu 'bebs kyis rang gi bu chu'i gos mthong nas dga' mgu ste/ bu las zas blangs nas phrul te rdzing der gtor nas/ nya khri po de dag tshim par byas te/ de 'di snyam du 
bdag gis dus gzhan zhig na dgon pa'i gnas shig na/ dge slong theg pa chen po klog pa las thos na su 'chi ba'i dus kyi tshe/ de bzhin gshegs pa rin chen gtsug tor can gyi mtshan thos pa de bde 'gro mtho ris kyi 'jig rten du skye'o zhes thos kyis/ bdag gis nya de dag 
la rten cing 'brel bar 'byung ba'i chos zab mo yang bshad la/ de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can de'i mtshan kyang bsgrag par bya'o snyam mo/ /de'i tshe 'dzam bu'i gling de na/ sems can rnams kyi lta ba 
gnyis su gyur te/ kha cig ni theg pa chen po la mngon par da do/ /kha cig ni smod do/ /de nas tshong dpon gyi bu chu 'bebs kyis de'i tshe rdzing der rkang pa gnyi ga'i pus mo nub tsam du 'bogs te/ bcom ldan 'das de bzhin gshegs pa dgra bcom pa yang dag par 
rdzogs pa'i sangs rgyas rin chen gtsug tor can de la phyag 'tshal lo zhes ched du brjod pa de skad du ched du brjod do/ /de bzhin gshegs pa rin chen gtsug tor can sngon byang chub sems dpa'i spyad pa spyod pa na/ phyogs bcu dag na gang su dag 'chi ba'i dus kyi tshe 
</page>

 <page>
<ph>523</ph><p>089-262a</p>
nga'i ming thos pa de dag de nas shi 'phos nas sum cu rtsa gsum gyi lha rnams dang skal ba mnyam par skye bar gyur cig ces smon lam de skad ces btab bo/ /de nas tshong dpon gyi khye'u chu 'bebs kyis dud 'gro'i skye gnas su gyur pa de dag la chos 'di bshad de/ 'di 
lta ste/ 'di yod pa'i phyir 'di 'byung / 'di skyes pas 'di skye ba ste/ 'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye 
mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / 
yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'ba' zhig po 'di dag 'byung bar 'gyur ro/ /'di lta ste/ ma rig pa 'gags pas 'du byed rnams 'gag par 'gyur ba nas/ de ltar sdug bsngal gyi phung po chen po 'ba' zhig 
po 'di yang 'gag par 'gyur ro zhes bya ba'i bar du'o/ /rigs kyi lha mo de ltar de'i tshe de'i dus na/ tshong dpon gyi khye'u chu 'bebs kyis dud 'gro'i skye gnas su gyur pa de dag la/ chos dang ldan pa'i gtam 'di brjod nas/ rang gi bu chu'i gos dang / chu'i snying po dang lhan cig tu 
rang gi khyim du phyin pa'i bar du'o/ /de nas dus gzhan zhig na/ tshong dpon gyi khye'u chu 'bebs dus ston chen po zos nas chang gis ra ro ste mal na nyal ba dang / de'i tshe de'i dus na/ ltas chen po byung bar gyur te/ mtshan mo de 'das pa dang / nya khri po de dag 'chi ba'i dus byas par 
gyur nas/ sum cu rtsa gsum gyi lha rnams dang skal ba mnyam par skyes so/ /skyes ma thag tu de dag 'di lta bu'i tshul gyi sems kyi rnam par rtog pa skyes te/ bdag cag dge ba'i las kyi rgyu gang gis sum cu rtsa gsum gyi lha rnams kyi nang 'dir skyes so snyam mo/ /de dag 
</page>

 <page>
<ph>524</ph><p>089-262b</p>
yang 'di snyam du sems te/ bdag cag 'dzam bu'i gling de na nya khrir gyur te/ bdag cag dud 'gro'i skye gnas su gyur pa las/ tshong dpon gyi khye'u chu 'bebs kyis/ chu mang po dang / kha zas kyi mchog gis tshim par byas te/ bdag cag la rten cing 'brel par 'byung ba zab 
mo'i chos kyang bstan/ de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can gyi mtshan yang bsgrags pas/ dge ba'i chos kyi rgyu de dang / rkyen des bdag cag lha rnams kyi nang 'dir skyes kyis/ bdag cag tshong dpon gyi khye'u chu 
'bebs ga la ba der dong ste phyin nas/ de la mchod par bya'o snyam nas/ de nas lha'i bu khri bo de dag sum cu rtsa gsum gyi lha rnams kyi nang nas/ mi snang bar gyur nas/ tshong dpon gyi bu chu 'bebs kyi khyim du lhags te/ de'i tshe tshong dpon gyi khye'u chu 'bebs mal na nyal zhing 'dug pa 
de la/ lha'i bu de dag gis mu tig gi se mo do khri ni mgo'i thad kar bzhag /mu tig gi se mo do khri ni rkang pa'i drung du bzhag /mu tig gi se mo do khri ni g.yas logs su bzhag /mu tig gi se mo do khri ni g.yon logs su bzhag ste/ pus mo nub tsam du me tog man dA ra ba'i 
char chen po yang phab/ lha'i sil snyan rnams kyang dkrol nas/ des 'dzam bu'i gling pa thams cad gnyid kyang sad/ tshong dpon gyi khye'u chu 'bebs kyang sad do/ /de nas lha'i bu khri bo de dag nam mkha' la dong ste/ lha'i bu de dag rgyal po lha'i dbang phyug 'od kyi yul 
gyi gnas dang / gnas gzhan du yang me tog man dA ra ba'i char 'bebs shing / nags khong khong na yod pa'i rdzing chen po ga la ba der dong nas/ de dag gis rdzing chen po der me tog man dA ra ba'i char chen po mngon par phab ste/ de nyid du mi snang bar gyur nas slar yang lha'i 
gnas su dong ste/ de na 'dod pa'i yon tan lnga po dag gis dga' zhing rtse ste/ dga' mgur spyod cing dpal dang skal ba bzang po chen po dag kyang myong ngo / /'dzam bu'i gling du nam langs pa dang / de nas rgyal po lha'i dbang phyug 'od kyis skar mkhan dang / blon po 
</page>

 <page>
<ph>525</ph><p>089-263a</p>
chen po rnams la smras pa/ ci'i phyir mdang sum ltas 'di dag byung / de dag gis smras pa/ lha mkhyen par mdzad du gsol/ tshong dpon gyi khye'u chu 'bebs kyi khyim du mu tig gi se mo do bzhi khri'i char bab cing / me tog man dA ra ba'i char yang bab po zhes byas 
pa dang / khyed deng la tshong dpon gyi khye'u chu 'bebs la snyan pa'i tshig gis bos shig / de nas skar mkhan dang / blon po chen po rnams chu 'bebs kyi khyim ga la ba der song ste phyin nas/ tshong dpon gyi khye'u chu 'bebs la 'di skad ces smras so/ /rgyal po lha'i dbang phyug 'od 
khyod la 'bod do/ /de nas tshong dpon gyi khye'u chu 'bebs blon po chen po rnams dang lhan cig tu rgyal po lha'i dbang phyug 'od ga la ba der song ba dang / rgyal pos smras pa/ chu 'bebs mdang sum de 'dra ba'i ltas byung ba 'di ci'i ltas shes sam/ de nas tshong dpon gyi khye'u chu 'bebs kyis 
rgyal po lha'i dbang phyug 'od la 'di skad ces smras so/ /lha bdag gis 'tshal te/ nya khri po de dag gum par gyur du nges so/ /rgyal pos smras pa/ ji ltar shes/ chu 'bebs kyis smras pa/ lha chu'i gos rdzing der nya khri po de dag gum mam ma gum ltar stsal to/ /rgyal pos smras pa/ 
de ltar gyis shig /de nas tshong dpon gyi khye'u chu 'bebs kyis/ khye'u chu'i gos la 'di skad ces smras so/ /'brog khong khong na yod pa'i rdzing gi nya khri po de dag shi 'am ma shi ltos shig /de nas khye'u chu'i gos myur ba myur bar 'brog khong khong na yod pa'i rdzing chen po ga la ba der song ba 
dang / nya khri po de dag shi ba'i dus byas par gyur cing / me tog man dA ra ba'i char chen po bab pa yang mthong nas slar log ste pha la smras pa/ nya rnams gum par gyur to/ /de nas tshong dpon gyi khye'u chu 'bebs kyis/ khye'u chu'i gos la tshig de thos pa dang rgyal po lha'i dbang phyug 'od ga la ba 
der song nas de dag rgyus nas zhib tu smras te/ lha mkhyen par mdzad du gsol/ nya khri po de dag thams cad ni gum par gyur nas/ sum cu rtsa gsum gyi lha rnams kyi nang du skyes te/ de dag bdag gi mthus mdang sum de lta bu'i dge ba'i ltas de dag byung ste/ bdag gi 
</page>

 <page>
<ph>526</ph><p>089-263b</p>
khyim du yang mu tig gi se mo do bzhi khri dang / lha'i me tog man dA ra ba'i char yang bab bo/ /de nas rgyal po de mgu zhing dga' ste yi rangs par gyur to/ /de nas bcom ldan 'das kyis rigs kyi lha mo byang chub yang dag par bsdus pa la/ 'di skad ces bka' stsal to/ /rigs kyi lha mo 
de'i tshe de'i dus na/ rgyal po lha'i dbang phyug 'od ces bya bar gyur pa de/ gzhan zhig yin snyam du khyod sems na/ de de ltar mi blta'o/ /de ci'i phyir zhe na/ shAkya lag na be con can de'i tshe de'i dus na/ rgyal po lha'i dbang phyug 'od ces bya bar gyur to/ /rigs kyi lha mo de'i tshe 
de'i dus na/ tshong dpon ral pa 'dzin ces bya bar gyur pa de/ gzhan zhig yin snyam du khyod sems na/ de de ltar mi blta'o/ /de ci'i phyir zhe na/ rgyal po zas gtsang ma de'i tshe de'i dus na/ tshong dpon ral pa 'dzin ces bya bar gyur to/ /rigs kyi lha mo de'i tshe de'i dus na tshong dpon gyi 
khye'u chu 'bebs zhes bya bar gyur pa de gzhan zhig yin snyam du khyod sems na/ de de ltar mi blta'o/ /de ci'i phyir zhe na/ nga de'i tshe de'i dus na tshong dpon ral pa 'dzin gyi khye'u chu 'bebs zhes bya bar gyur to/ /rigs kyi lha mo de'i tshe de'i dus na/ chung ma chu'i pad+ma'i snying po zhes bya bar gyur 
pa de gzhan zhig yin snyam du khyod sems na/ de de ltar mi blta'o/ /de ci'i phyir zhe na/ shAkya'i bu mo sa 'tsho ma de'i tshe de'i dus na/ tshong dpon gyi khye'u chu 'bebs kyi chung ma chu'i pad+ma'i snying po zhes bya bar gyur to/ /sgra gcan zin ni de'i tshe de'i dus na khye'u chu'i gos zhes bya bar gyur to/ /
kun dga' bo ni de'i tshe de'i dus na khye'u chu'i snying po zhes bya bar gyur to/ /rigs kyi lha mo de'i tshe de'i dus na/ nya khri por gyur pa de dag gzhan zhig yin snyam du khyod sems na/ de de ltar mi blta'o/ /de ci'i phyir zhe na/ 'bar ba'i khyad par gyi gzi brjid kyi rgyal po la sogs pa lha'i bu khri 
po 'di dag de'i tshe de'i dus na nya khrir gyur te/ gang dag ngas chu dang kha zas kyi mchog gis tshim par byas shing rten cing 'brel bar 'byung ba/ zab mo'i chos kyang bstan/ de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can gyi mtshan kyang 
</page>

 <page>
<ph>527</ph><p>089-264a</p>
bsgrags pa ste/ dge ba'i las kyi rgyu des nga'i gan du 'dir lhags te/ des na da ltar bla na med pa yang dag par rdzogs pa'i byang chub tu lung bstan to/ /rab tu dga' ba dang / rab tu dang ba dang / mchog tu dga' ba dang / gus par chos mnyan pas thams cad lung bstan pa zhes 
bya ba'i ming thob par gyur to/ /rigs kyi lha mo de'i tshe de'i dus na/ shing gi lha mor gyur pa de gzhan zhig yin snyam du khyod sems na/ de de ltar mi blta'o/ /de ci'i phyir zhe na/ rigs kyi lha mo khyod de'i tshe de'i dus na/ shing gi lha mor gyur to/ /rigs kyi lha mo rnam grangs 'dis na 'khor 
ba na 'khor ba'i tshe/ ngas ji ltar sems can mang po byang chub tu yongs su smin par byas te/ de dag thams cad bla na med pa yang dag par rdzogs pa'i byang chub tu lung bstan pa'i sa thob par gyur par rig par bya'o/ /gser 'od dam pa mdo sde'i dbang po'i rgyal po las/ chu 'bebs kyis 
gdul ba'i nya'i sngon byung ba'i le'u zhes bya ste nyi shu rtsa lnga pa'o// //bam po bcu pa/ rigs kyi lha mo gzhan yang byang chub sems dpa' ni gzhan la phan pa'i phyir/ lus kyang yongs su btang ngo / /de ci lta zhe na/ dri ma med cing shin tu rgyas pa'i yon tan rnam pa sna tshogs 
brgya'i 'od zer snang ba dang lha yul du rnam par 'phro ba thogs pa med pa'i ye shes mthong ba dang / stobs kyis pha rol gnon pa'i bcom ldan 'das dge slong stong gis yongs su bskor te/ yul lnga len gyi ljongs su/ ljongs rgyu zhing gshegs nas/ nags tshogs shig tu byon 
pa dang / des der sngo zhing 'jam la mthing kar 'dug pa'i spang gi ngos la me tog dri zhim pa rnam pa sna tshogs kyis rab tu brgyan pa'i sa phyogs zhig gzigs so/ /gzigs nas kyang bcom ldan 'das kyis tshe dang ldan pa kun dga' bo la bka' stsal pa/ kun dga' bo sa phyogs 'di ni 
mdzes pa ste/ 'di na gtam gyi gnas kyi mtshan ma yod kyis da de bzhin gshegs pa'i gdan thing shig /de nas des bcom ldan 'das kyi bka' bzhin du gdan bting ngo / /gdan bting nas kyang bcom ldan 'das la 'di skad ces gsol to/ /gdan bting lags na bcom ldan gtso bo mchog /
</page>

 <page>
<ph>528</ph><p>089-264b</p>
mi la mchog stsol dam pa srid bcings grol/ /zhugs te mi la sman slad thar bgyid kyi/ /bka' mchid dam pa bdud rtsi gsung du gsol/ /de nas bcom ldan 'das gdan de la bzhugs nas/ dge slong rnams la bka' stsal pa/ dge slong dag khyed bya dka' ba byed pa'i byang 
chub sems dpa'i rus pa rnams blta bar 'dod dam/ de skad ces bka' stsal pa dang / bcom ldan 'das la dge slong de dag gis 'di skad gsol to/ /drang srong dam pa sems can mchog gi snying po pa/ /bzod dang brtson 'grus che la zhi dang dul dga' zhing / /blo gros dran dga' yon tan 
dpag med gnas gyur gyi/ /rus pa bdag cag blta ba'i dus lags de legs shod/ de nas bcom ldan 'das kyi zhabs kyi mthil 'khor lo rtsibs stong gi ri mo can dang me tog ka ma la gsar du kha phye ba ltar 'jam pa'i phyag gis/ sa'i ngos la brdabs te/ bsnun ma thag tu/ sa rnam pa drug 
tu g.yos te/ nor bu dang / gser dang / dngul las byas pa'i mchod rten zhig de nas byung ngo / /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo mchod rten 'di phye zhing / /de nas tshe dang ldan pa kun dga' bos/ bcom ldan 'das kyi ltar 
mnyan nas/ mchod rten de phye ba dang / des der gser gyi 'od 'phro ba can gyi nor bu dang mu tig gis khebs par g.yogs pa'i gser gyi za ma tog cig mthong ngo / /mthong nas kyang bcom ldan 'das la 'di skad ces gsol to/ /bcom ldan 'das gser gyi za ma tog dag cig 
mchis so/ /bcom ldan 'das kyis bka' stsal pa/ za ma tog bdun po 'di dag thams cad phye zhig /de bzhin du thams cad kha phye ba dang / des der rus pa'i kha dog kha ba dang / me tog ku mu da 'dra ba dag cig mthong ngo / /mthong nas kyang bcom ldan 'das la 'di skad ces gsol to/ /bcom ldan 'das 
rus pa dag cig gda'o/ /bcom ldan 'das kyis bka' stsal pa/ kun dga' bo skyes bu chen po'i rus pa rnams khyer te shog /de nas tshe dang ldan pa kun dga' bos rus pa de dag blangs te/ sangs rgyas bcom ldan 'das la phul ba dang / bcom ldan 'das kyis rus pa rnams 
</page>

 <page>
<ph>529</ph><p>089-265a</p>
dge 'dun gyi mdun du bsnams te/ phyag tu bzhes nas bka' stsal pa/ rus pa 'di dag yon tan mchog rab tshogs ldan blo gros mchog /dul dang bsam gtan bzod pa spro ba grags mchog dam pa ste/ /blo gros ldan rnams phyir zhing rtag tu byang chub 'di 
la ni/ /spro brtan mos dang blo gros mchog tu sbyin la dga' bar byas/ /de nas bcom ldan 'das kyis/ dge slong rnams la bka' stsal pa/ dge slong dag byang chub sems dpa'i rus pa tshul khrims dang yon tan gyis yongs su bsgos pa/ mchog tu mthong bar dka' ba/ bsod 
nams kyi zhing du gyur pa rnams la phyag 'tshol cig /de nas dge slong de dag gis thal mo sbyar te/ 'dun pa'i yid kyis rus pa rnams la phyag 'tshal to/ /de nas tshe dang ldan pa kun dga' bos thal mo sbyar te/ bcom ldan 'das la 'di skad ces gsol to/ /bcom ldan 
'das de bzhin gshegs pa ni 'jig rten thams cad las mngon par 'phags pa/ sems can thams cad kyis phyag bgyis pa lags na/ ji ltar de bzhin gshegs pa nyid rus pa 'di dag la phyag bzhes/ de nas bcom ldan 'das kyis tshe dang ldan pa kun dga' bo la 'di skad 
ces bka' stsal to/ /kun dga' bo rus pa 'di dag gis nga 'di ltar myur du bla na med pa yang dag par rdzogs pa'i byang chub tu mngon par rdzogs par sangs rgyas so/ /kun dga' bo sngon byung ba 'das pa'i dus na/ rgyal po shing rta chen po zhes bya ba bzhon pa dang / stobs du 
ma dang ldan pa/ thogs pa med pa'i stobs kyis pha rol gnon pa zhig byung ste/ de la bu lha gzhon nu dang 'dra ba gsum zhig yod de/ sgra chen po dang / lha chen po dang / snying stobs chen po'o/ /de nas rgyal po rtse ba'i phyir skyed mos tshal gyi sar byung ba dang / gzhon nu de dag 
skyed mos tshal de'i yon tan la chags shing me tog 'dod pas phan tshun du rgyu ste/ nags khrod chen po bcu gnyis su zhugs so/ /de nas rgyal po'i bu dag dong ba dang gzhon nu rim gro ba rnams kyang rgyal bus bskrad nas phan tshun du dong ste/ kun tu bsrungs pa'i skyed mos tshal chen 
</page>

 <page>
<ph>530</ph><p>089-265b</p>
po'i nags khrod bcu gnyis su zhugs so/ /de nas sgra chen pos nu bo gnyis la smras pa/ kho bo'i snying la 'jigs pas non na/ 'dir bdag cag gcan gzan gyis bsad du 'ong gis da tshur shog /lha chen pos smras pa/ bdag la 'jigs pa ni ma mchis na/ skye bo sdug 
pa dang bral ba snyam bgyid pa'i snying du gyur to/ /snying stobs chen pos smras pa/ thub pas bsngags pa'i nags khrod dben pa 'dir/ /bdag ni mi 'jigs mya ngan ma mchis kyi/ /shin tu rgyas mchog don chen rnyed snyam ste/ /bdag gi snying 'dir rab tu dga' bar gyur/ /
de nas rgyal bu gzhon nu de dag nags khrod bcu gnyis po de dag gi khrod du rgyu ba na/ stag mo bu byung nas zhag drug gam zhag bdun lon pa zhig /bu lngas bskor te bkres shing skom pas nyams smad nas/ lus mchog tu nyam chung bar gyur pa de 'dra ba zhig mthong ngo / /mthong nas 
kyang sgra chen pos smras pa/ kye ma'o nyon mongs ma 'di bu byung nas zhag drug gam/ zhag bdun zhig lon par gyur la/ da ltar zas ma rnyed pas/ yang na ni rang gi bu la za bar 'gyur/ yang na ni bkres pas 'chi ba'i dus byed par 'gyur ro/ /snying stobs chen pos smras pa/ nyon 
mongs ma 'di'i zas ni ci/ sgra chen pos smras pa/ 'dir gang sha gsar pa dang khrag dron po yod na/ de ni stag dang / dom dang / dred dang / seng ge rnams kyi zas yin no zhes zer ro/ /lha chen pos smras pa/ 'dir nyon mongs ma 'di bkres pa dang / skom pa dang ldan pa'i lus su gyur 
pas srog gi lhag ma cung zad cig lus te/ rab tu nyam chung ba 'dis/ gnas 'dir zas skom tshol ni mi nus na/ 'di'i srog yongs su bsrung ba'i phyir/ su zhig rang gi lus yongs su gtong bar byed par 'gyur zhig gu/ sgra chen pos smras pa/ kye rang gi lus yongs su gtong 
ba ni bya dka' ba'o/ /snying stobs chen pos smras pa/ bdag cag lta bu srog dang lus la mngon par chags pa/ blo chung ba rnams la ni tshul 'di bya dka' ba lags kyi/ gzhan lus yongs su gtong ba la zhugs pa/ /gzhan la phan par brtson pa'i skyes bu dam pa rnams la ni bya 
</page>

 <page>
<ph>531</ph><p>089-266a</p>
dka' ba ma lags so/ /yang snying brtse snying rje las byung 'phags pa'i sems can dag /lha yul dang ni sa 'dir rang lus rnyed snyam ste/ /gzhan gyi srog phyir mthun par dga' ba'i yid kyis ni/ /'gyur ba med par 'dir ni rnam pa brgya yis brtse/ /de nas rgyal bu 
gzhon nu de shin tu mi dga' ste/ stag mo de la mig mi 'dzums par ring zhig tu bltas nas song ngo / /de nas snying stobs chen po 'di snyam du sems te/ da ni bdag gi lus 'di yongs su gtang ba'i dus la bab bo/ /de ci'i phyir zhe na/ 'jig cing 'gyes pa'i chos can mthar 'bye 
mtha' ngan pa/ /rnag can lus 'di zas dang skom dang mal cha dang / /bzhon pa 'os pa chen po dag gis ring bsrungs kyang / /sngar med rang gi rang bzhin mi 'dor byas don med/ /yang thams cad mi gtsang bar gyur pas na/ de'i 'tsho ba med kyis/ da bdag gis de las bzang po'i 
las sbyar bar bya'o/ /de'i phyir bdag skye ba dang / 'chi ba'i rgya mtsho las bsgral ba'i gru bo che lta bur 'gyur ro/ /yang snying po med lus dbu ba 'dra la srin bu brgyas gang byas pa chud gzon pa/ /'bras 'dra ba yi srid pa brgya ldan gcin dang phyi sas gang ba 'di btang ste/ /mya ngan med 
cing 'gyur med phung med dri med bsam gtan la sogs yon tan gyis/ /kun tu gang ba'i chos sku yon tan brgyas gang rdul dang bral ba thob par bya/ /de snying rje chen po mchog dang ldan pa'i snying du gyur pas de ltar btul nas/ khyed gnyis gshegs su gsol/ /bdag ni rang gi bgyi 
ba zhig gi slad du/ nags khrod bcu gnyis su 'jug go/ /zhes de gnyis bskrad do/ /de nas rgyal bu gzhon nu snying stobs chen po nags 'dab de nas slar log ste/ stag gi gnas su song nas/ nags kyi yal ga la gos gzar te/ bdag ni 'gro la phan phyir byang chub mtshungs 
pa med pa zhi ba thob 'dod de/ /gzhan gyis gtang bar dka' ba'i lus ni blo gros 'gyur ba med pa'i snying rjes sbyin/ /bdag gis skyon med byang chub ring med rgyal sras rnams kyis gnyer ba thob par shog /bdag gis srid pa'i rgya mtsho rab tu 'jigs las 'jig rten gsum po bsgral 
</page>

 <page>
<ph>532</ph><p>089-266b</p>
bar bya/ zhes smon lam btab bo/ /de nas snying stobs chen pos stag mo'i mdun du nyal ba dang / de nas byams pa dang ldan pa'i byang chub sems dpa' la/ stag mos ci yang ma byas so/ /byang chub sems dpas/ kye ma'o 'di ni nyam chung bas mi nus so snyam nas langs te/ snying brtse 
ba'i blo gros kyis mtshon cha btsal na/ gang nas kyang mtshon cha ma rnyed nas/ des 'od ma'i yal ga lo brgya lon pa sra ba zhig blangs te/ bdag gi mgul pa bcad nas stag mo'i mdun du 'gyel to/ /byang chub sems dpa' 'gyel ma thag tu chu'i dbus su son pa'i gru rlung gis bskyod pa 
bzhin du sa 'di rnam pa drug tu g.yos so/ /nyi ma yang sgra gcan gyis zin pa bzhin du 'od zer rnams kyis mdzes pa med do/ /lha'i spos dang / phye ma dang 'dres pa'i me tog gi char yang bab bo/ /de nas lha zhig gis ngo mtshar du gyur pa'i yid kyis byang chub sems dpa' la bstod pa/ blo 
gros bzang po khyod 'dir ji ltar thugs rjes sems can rnams khyab ste/ /mi yi dpa' bo rab tu dgyes pas ji ltar sku 'di yongs su btang bas na/ /skye ba dang ni 'chi ba'i don dang bral ba zhi ba'i gnas kyi mchog /zhi ba gtsang ma khyod kyis 'dir ni tshegs med ring por mi thogs brnyes/ /
de nas stag mo des byang chub sems dpa'i lus khrag gis sbags pa la bltas nas/ yud tsam gyis sha dang khrag med par rus pa tsam zhig lus par byas so/ /de nas sgra chen pos sa g.yos pa de la bsams nas lha chen po la 'di skad ces smras so/ /ji ltar phyogs bcur rgya mtsho mthar 
thug rgya mtshor bcas pa yi/ /sa 'di rab tu g.yos shing nyi ma 'ang 'od ni med gyur la/ /me tog char pa 'bab cing kho bo'i yid kyang 'khrugs pas na/ /da gzod bdag gi nu bos rang gi lus ni btang yang dag /lha chen pos smras pa/ de ni ji ltar snying rje'i tshig smra la/ /
bkres dang ldan zhing sdug bsngal brgyas gtses pa/ /shin tu nyam chung rang gi bu la yang / /za bar chas la blta bas bdag kyang dogs/ /de nas rgyal bu gzhon nu de gnyis rab tu mya ngan gyis non nas mchi mas mig gang ste/ lam de nyid nas slar log nas stag mo'i drung du phyin 
</page>

 <page>
<ph>533</ph><p>089-267a</p>
pa dang / gos thams cad ni 'od ma'i yal ga dag la gzar/ rus pa rnams ni bye zhing bral/ khrag ni rdzab tu gyur/ skra ni phyogs dang phyogs mtshams su 'thor bar mthong ngo / /mthong nas kyang brgyal te rus pa'i steng du 'gyel nas ring zhig lon pa dang / 'du shes 
rnyed de langs nas lag pa bsgreng ste nyam thag pa'i sgra phyung ngo / /kye ma'o nu bo sdug pa dang ni rgyal po dang / /de bzhin du ni bu la rab tu gdung ba'i ma/ /pad+ma 'dra mig de ring khyed kyis gar bzhag ces/ /ma ni bdag cag la yang tha chungs 'dri bar 'gyur/ /kye ma bdag cag gnyis ni sa 
phyogs 'di nyid du/ /shi na legs kyis gson pa de lta ma yin no/ /snying stobs chen po med par gyur pas bdag cag la/ /pha ma dag gis ji ltar lto ba ster bar 'gyur/ /de nas rgyal bu gzhon nu de gnyis kyis snying rje rje'i skad du rnam pa mang por ngus nas dong ngo / /de nas rgyal bu gzhon 
nu'i rim gro pa rnams kyang gzhon nu tshol zhing / phyogs dang phyogs mtshams rnams su rgyug pa dang / gcig gis gcig mthong nas/ gzhon nu ga re/ gzhon nu ga re zhes 'dri'o/ /de'i tshe btsun mo mal na nyal ba'i rmi lam na sdug pa dang bral bar rmis pa 'di lta ste/ nu ma gnyis 
bcad pa dang / so phyung ba dang / thi ba'i phru gu sdug pa gsum zhig rnyed pa las gcig khras khyer ba rmis so/ /de nas btsun mo sa g.yos pas snying dngangs te/ mod la sad nas sems pa la zhugs te/ 'byung po'i rten ma rgya mtsho'i gos can 'di ni kun tu rab g.yo ci zhig gu/ /nyi ma'i 
'od zer med par gyur pas nga yi snying la mya ngan 'gyur ba ston/ /nga yi lus ni zhum zhing mig kyang g.yo la rang gi nu ma bcad rmis pa/ /nga yi bu rnams nags khrod 'dir ni rtser dong ba la dge bar gyur ram kye/ /de nas de snyam du bsams pa dang / bran mo yang snying myos te 'ongs nas btsun 
mo la smras pa/ jo mo gzhon nu'i rim gro pa dag gzhon nu tshol zhing mchis na/ jo bo stor zhes gda'o/ /de skad thos ma thag tu btsun mo snying 'dar zhing / mig dang gdong mchi mas gang ste/ rgyal po'i gan du song nas smras pa/ lha bdag gi bu sdug pa stor ces thos so/ /rgyal po yang snying 
</page>

 <page>
<ph>534</ph><p>089-267b</p>
'dar zhing shin tu myos te/ kyi hud bdag gi bu sdug pa dang bral ba lta zhes smras so/ /de nas rgyal pos/ btsun mo dbugs dbyung ba'i phyir/ nga gzhon nu btsal ba la nan tan du byed kyis/ bzang mo mya ngan ma byed cig /der gzhon nu tshol ba la zhugs pa dang skye bo'i tshogs dag rod rod por 
gyur to/ /de nas ring por ma lon par rgyal pos/ rgyal bu gzhon nu gnyis rgyang ring po nas 'ong ba mthong ngo / /mthong nas kyang smras pa/ gzhon nu de dag ni 'ong na thams cad ni ma yin te/ kyi hud bu dang bral ba zhes bya ba ni sdug bsngal ba'o/ /ji ltar bu dang bral bar gyur na yid ni mi 
bde ba/ /mi rnams bu rnyed pa ni de ltar dga' ba ma yin no/ /'jig rten na ni gang dag bu med pa dang shi ba'am/ /mi rnams gang dag bu gson de dag bde ba yin nam ci/ /de nas btsun mo shin tu mya ngan gyis non nas/ rnga mo gnad du bsnun pa bzhin du/ shin tu mi bzad pa'i sgra phyung ngo / /
de ltar bu gsum dag ni g.yog gi tshogs bcas te/ /me tog rnams kyis gang ba'i nags khrod zhugs pa las/ /bdag gi bu dge tha chungs 'ongs par ma gyur na/ /bdag gi snying dang 'dra ba'i tha chungs de ga re/ /de nas de gnyis lhags pa dang / rgyal pos bu la dris pa/ khye'u tha chungs 
ga re zhes gzhon nu gnyis la dris pa dang / de nas mya ngan gyis nyam thag cing mig mchi mas gang ste/ rkan dang / mchu dang / kha dang / so skams nas cang mi zer ro/ /btsun mos smras pa/ kho mo'i bu sdug tha chungs de ga re/ kho mo'i snying 'di gas la thug gyur cing / /lus ni mi 
bzad rab tu gzir gyur te/ /kho mo'i dran pa nyams gyur myur du smros/ /de nas gzhon nu de gnyis kyis ji ltar gyur pa de zhib tu smras so/ /de thos ma thag tu rgyal po dang / btsun mo myos par gyur te/ myos pa sangs nas snying rje rje'i skad du ngu zhing phyogs der dong ngo / /de nas rgyal po 
dang btsun mos rus pa de dag /sha dang / khrag dang / rgyus pa med cing / skra phyogs dang phyogs mtshams su 'thor ba mthong nas shing rlung gis btab pa bzhin du 'gyel to/ /de nas mdun na 'don pa dang / blon po dag gis de ltar gyur pa de mthong nas/ chu dang ri ma la ya'i tsan+dan 
</page>

 <page>
<ph>535</ph><p>089-268a</p>
gyi lde gus/ rgyal po dang btsun mo'i lus sim par byas so/ /de nas ring zhig lon pa dang / 'du shes rnyed nas/ rgyal po langs te snying rje rje'i skad du 'bod pa/ kyi hud bu sdug yid 'ong mthong dga' ba/ /'chi bdag dbang du ci phyir myur du song / /'chi bdag ci phyir 
nga la sngar ma 'ongs/ /nga la sdug bsngal 'di las gzhan mi 'byung / /btsun mo yang myos pa las langs nas/ skra zhig cing lag pa gnyis kyis brang brdungs te/ nya thang la phyung ba bzhin du sa'i steng na 'gre ldog cing ma he'i be'u stor ba dang / rnga mo rnge'u stor ba bzhin du snying rje rje'i skad du 
ngu'o/ /kyi hud sdug cing gces pa'i bu ni pad+ma 'di/ /su yis sa yi steng du bshig nas rab tu gtor/ /yid 'ong mig ldan zla 'dra'i bzhin can bdag gi bu/ /bdag gi dgra bo gang gis de ring sa 'dir bcom/ /kyi hud sa 'dir bu mchog bsad mthong ba/ /lus 'di ci phyir 
de ring zhig ma gyur/ /sdug bsngal 'di 'dra mthong yang ma gas pas/ /bdag gi snying 'di lcags ni yin yang dag /de ring rmi lam du ni bdag gi nu ma 'ga' zhig gis ni ral gris bcad/ /so yang phyung bas de ring bdag gi bu sdug de ni myur du ma rung gyur/ /bdag gis thi 
ba'i phru gu gsum zhig rnyed pa gcig 'dir ji ltar khras khyer bzhin/ /bdag ni bu gsum dag gis bskor ba las kyang gcig ni de ring 'chi bdag khyer/ /kyi hud sdig pa can gyi rmi lam de yi 'bras bu grub pa 'di yin no/ /de nas rgyal po dang btsun mo snying rje rje'i skad du rnam 
pa mang pos smre zhing rgyan thams cad bkrol nas/ skye bo'i tshogs chen po dang lhan cig tu bu'i rus pa la mchod pa byas nas/ gzhon nu'i rus pa rnams sa phyogs 'dir bzhag go/ /kun dga' bo de'i tshe de'i dus na/ rgyal bu gzhon nu snying stobs chen po zhes bya bar gyur pa 
de gzhan yin pa snyam du khyod sems na de de ltar mi blta'o/ /de ci'i phyir zhe na/ nga nyid de'i tshe de'i dus na/ rgyal bu gzhon nu snying stobs chen po zhes bya bar gyur to/ /kun dga' bo 'dod chags dang / zhe sdang dang / gti mug las yongs su ma grol ba de'i tshe yang 
</page>

 <page>
<ph>536</ph><p>089-268b</p>
sems can dmyal ba la sogs pa'i sdug bsngal las/ ngas 'gro ba mtha' dag la phan btags nas skyon thams cad dang bral te/ yang dag par rdzogs par sangs rgyas pa da ltar lta smos kyang ci dgos/ de ltar sems can re re'i phyir yang sems can dmyal ba rnams su bskal 
par gnas par spro zhing / skye ba'i 'khor ba las rnam par dgrol lo/ /sems can gyi snying pos shin tu bya dka' ba rnam pa sna tshogs pa du mas 'gro ba mtha' dag la phan btags so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /byang chub 
mchog 'di yongs su tshol ba na/ /bskal pa mang por ngas ni lus btang ste/ /ji ltar rgyal po dang ni rgyal bur gyur/ /de ltar ngas ni lus rnams yongs su btang / /sngon gyi tshe rabs rnams ni rjes dran te/ /shing rta chen po zhes bya'i rgyal po byung / /de la bu ni gtong ba che ldan pa/ /
snying stobs che zhes bya ba dam pa yod/ /de la phu bo dag ni gnyis yod de/ /ming ni sgra chen po dang lha chen po/ /spun tshogs de dag nags tshal khrod du dong / /de dag stag mo bkres pas gzir ba mthong / /de la sems can mchog de snying rje skyes/ /stag mo 'di ni bkres skom 
gzir bas na/ /bdag bu de dag za bar 'gyur 'ong gis/ /de ltar bdag lus da ni gtang bar bya/ /shing rta che yi bu ni snying stobs che/ /stag mo bkres mthong stag phrug rnams/ /thar bar bya phyir snying rje yis/ /ri ngos gzar nas mchongs pa dang / /sa ni ri dang bcas su 
g.yos/ /bya tshogs rnam mang rnam par mthong / /ri dgas tshogs skrag 'jig rten 'di/ /mun pas thibs por gnas par gyur/ /de yi phu bo sgra chen dang / /de bzhin lha chen de gnyis kyis/ /nags tshogs chen po der bltas na/ /snying stobs chen po ma rnyed nas/ /shin 
tu mya ngan zug rngus snying / /dran med nags kyi nang du rgyu/ /nu bo de ni yongs tshol zhing / /gdong la mchi zag nags khrod rgyu/ /sgra chen de bzhin lha chen po/ /rgyal bu gzhon nu de dag gnyis/ /stag mo nyam chung gar nyal ba/ /der ni nye bar song ba dang / /stag mo dang ni 
</page>

 <page>
<ph>537</ph><p>089-269a</p>
stag phrug gi/ /stag gi mchu la khrag chags mthong / /skra dang rus pa cung zad cig /sa la rnam par 'thor ba mthong / /de yi khrag gi thigs pa ni/ /nyung zhig sa la yod par gyur/ /rgyal po'i bu ni de gnyis kyis/ /khrag chags pa yi sa de mthong / /
rab tu brgyal te sa de la/ /'gyel nas yid ni nyams par gyur/ /lus rnams la ni rngul gyis gos/ /dran dbang nyams shing sems kyang myos/ /de dag gi ni 'khor rnams kyang / /snying rjer ngu zhing mya ngan non/ /de dag chus ni rab 'thor zhing / /lag pa bsgreng ste ngu zhing 
gnas/ /de ni 'gyel ma thag tu yang / /btsun mo gces mchog skyed pa'i ma/ /bud med dag ni lnga brgya dang / /pho brang nang na bder 'dug pa/ /nu sor gnyi ga'i rtse mo nas/ /'o ma khrag tu 'byung zhing 'dzag /de yi lus dang yan lag kun/ /khab kyis btsags pa bzhin 
du tsha/ /snying ni rab tu mya ngan gang / /bu bral mya ngan drag mdas phog /rgyal po'i gan du nyer song ste/ /mya ngan rab gdungs yid mi dga'/ /snying rje'i sgra yis rab ngu zhing / /rgyal po shing rta che la smras/ /mi dbang rgyal po bdag la gson/ /bdag lus mya ngan me yis tshig /
bdag gi nu sor rtse gnyis nas/ /'o ma khrag tu rab tu 'byung / /bdag lus khab kyis btsags bzhin tsha/ /bdag gi snying yang gas la thug /ji ltar sdug pa'i bu rnams ni/ /phyin cad mi mthong 'di 'dra'i ltas/ /bdag gi bu rnams de ltar 'tshal/ /thugs rje mdzod de 
bdag srog stsol/ /de ring bdag gi rmi lam na/ /thi ba'i phru gu gsum rnyed na/ /bdag gi thi ba'i phru gu ni/ /sdug cing yid 'ong gang lags pa/ /der ni khra mchis bdag gi ni/ /thi ba'i phru gu de khras 'tshal/ /bdag gi rmi lam 'di 'dra yi/ /mya ngan snying 'dir rab 
tu zhugs/ /sems ni mya ngan rab gdungs pas/ /bdag ni ring por mi thogs 'gum/ /bdag gis bu rnams de ltar 'tshal/ /thugs rje ldan pa bdag srog stsol/ /de skad smras nas btsun mo mchog /brgyal nas sa der 'gyel bar gyur/ /dran pa'i dbang po rnam par 
</page>

 <page>
<ph>538</ph><p>089-269b</p>
nyams/ /sems kyang stor zhing dran pa med/ /btsun mo'i 'khor tshogs thams cad kyang / /snying rje'i skad kyis rab tu ngu / /btsun mo dam pa brgyal gyur te/ /sa la 'gyel ba mthong nas ni/ /de ma thag tu rgyal dbang de/ /bu dang bral ba'i mya ngan non/ /blon po dang ni 
'khor rnams kyang / /gzhon nu rnams ni btsal phyir dong / /grong khyer kun gyi skye bo dag /tha dad khyim nas byung zhing 'khod/ /ngu zhing gdong nas mchi ma zag /lam kar snying stobs che de 'dri/ /gson tam 'on te shi 'am ci/ /snying stobs chen po de gar song / /bdag 
cag de ring mthong zhig gam/ /yid 'ong sems can mthong re dga'/ /de'u re mi snyan thos 'gyur zhing / /yul 'dir mya ngan mi bzad rlung / /sgra mi phyin cing sgyu mtha' yas/ /drag po'i sgrar bcas ldang zhig gam/ /rgyal po shing rta che langs te/ /mya ngan non cing ngu bzhin 
du/ /btsun mo dam pa sar 'gyel la/ /bdag nyid chu yi rgyun kyang 'thor/ /ji srid dran rnyed ldan 'gyur ba/ /de srid du ni chu yis gtor/ /bdag bu gum mam gson zhig ces/ /zhum pa'i yid kyis 'dri bar byed/ /rgyal po shing rta chen po yis/ /btsun mo mchog 
la 'di skad smras/ /blon po dag dang 'khor rnams kyang / /gzhon nu rnams ni tshol phyir dong / /khyod ni rab tu yid zhum zhing / /rtag tu mya ngan snying ma byed/ /de ltar shing rta chen po yis/ /btsun mo dam pa spro bsrings te/ /rgyal po'i pho brang nas byung nas/ /mya 
ngan non cing ngu bzhin du/ /blon po'i tshogs kyis yongs bskor te/ /yid ni rab zhum lus kyang zhan/ /srog chags brgya phrag mang po yang / /ngu zhing mchi ma zag bzhin rgyug /rgyal bu rnams ni btsal ba'i phyir/ /grong khyer gyi ni mchog nas byung / /rgyal po byung 
ba mthong nas ni/ /rgyal po'i phyi bzhin kun tu 'brang / /rgyal po shing rta chen po ni/ /grong khyer nas byung de ma thag /sdug pa'i bu ni blta ba'i phyir/ /rgod pa'i mig gis phyogs su bltas/ /mgo bregs yan lag khrag sbags shing / /lus la rdul gyis gos 
</page>

 <page>
<ph>539</ph><p>089-270a</p>
gyur la/ /gdong la mchi zag ngu bzhin du/ /'ong ba'i mi zhig mthong nas ni/ /shing rta chen po'i snying la yang / /rab tu mi bzad mya ngan gnas/ /ngu zhing gdong la mchi ma zag /lag pa bsgreng ste ngu zhing 'dug /de nas blon po gzhan zhig ni/ /
rgyang ring myur du rings par 'ong / /'ongs nas mi dbang rgyal po ni/ /shing rta che la 'di skad smras/ /mi dbang thugs ngan ma mdzad cig /khyod sras yid du 'ong ba mchis/ /ring por mi thogs khyod kyi gnas 'dir ni/ /sras mchog yid 'ong mchi ba khyod kyis gzigs/ /
rgyal po yud tsam lam du zhugs pa dang / /de nas blon po chen po gnyis pa 'ongs/ /rdul chags dri ma can gyi gos gyon cing / /mchi ma'i gdong gis rgyal la 'di skad smras/ /rgyal po chen po khyod kyi sras gnyis ni/ /mya ngan me yis rab tu gdungs shing gnas/ /rgyal po khyod 
kyi sras mchog gcig mi gda'/ /snying stobs chen po mi rtag nyid kyis zin/ /stag mo bu byung ring por ma lon pa/ /rang gi bu rnams za bar 'dod pa mthong / /de dag la ni gzhon nu sems can ches/ /snying rje chen po ldan pas sems bskyed nas/ /byang chub tu ni 
smon lam che btab pa/ /sems can thams cad bdag gis dgrol bar bya/ /byang chub zab mo rgya chen 'dod pa la/ /ma 'ongs dus na bdag gis rig par bya/ /sems can chen po ri ngos gzar nas mchongs/ /stag mo bkres pas non pa de langs te/ /yud tsam gyis 
ni lus la sha med byas/ /rgyal po'i bu ni rus pa nyi tse lus/ /ma rungs pa yi tshig ni de thos nas/ /rgyal po shing rta chen po brgyal gyur te/ /sa la 'gyel nas sems kyang stor bar gyur/ /mya ngan me ni shin tu mi bzad 'bar/ /'khor dang blon pos snying rje'i skad 
kyis ni/ /ngu zhing mya ngan non bzhin de dag kyang / /chus gtong lag pa bsgreng ste rab tu ngu / /blon po gsum pas rgyal la smras pa ni/ /bdag gis de ring gzhon nu gnyis po dag /nags chen de na rab tu brgyal gyur zhing / /sa la 'gyel te sems kyang stor 
</page>

 <page>
<ph>540</ph><p>089-270b</p>
mthong nas/ /dran pa rnyed de langs kyi bar du ni/ /bdag cag rnams kyis chab kyis rab tu gtor/ /phyogs bzhi dag na kun nas 'bar bar mthong / /yud tsam 'greng nas slar yang sa la 'gyel/ /snying rje'i skad kyis smre sngags rab tu 'don/ /rtag par lag pa 
bsgreng ste gnas nas ni/ /nu bo de yi bsngags pa rab tu brjod/ /rgyal po de ni rab tu sems zhum zhing / /bu dang bral bas non nas sems kyang 'khrugs/ /mya ngan rab tu gdungs shing smre sngags 'don/ /rgyal po de ni 'di snyam yongs su sems/ /bdag bu sdug cing 
yid 'ong gcig po ni/ /sems can chen po mi rtag nyid kyis zin/ /bdag gi bu ni gnyis po de dag kyang / /mya ngan me yis srog ni zad 'ong gis/ /'di ltar bdag ni myur du der song la/ /mthong na dga' ba'i bu dag blta bar bya/ /bzhon pa mgyogs pas rgyal po'i pho brang gi /rgyal po'i 
khab tu myur du bkri bar bya/ /de dag rnams ni skyed pa'i ma yi snying / /mya ngan me yis gas par 'gyur du 'ong / /bu gnyis mthong nas zhi ba thob 'gyur te/ /srog dang bral bar 'gyur ba ma yin no/ /rgyal po blon po'i tshogs kyis yongs bskor 
nas/ /glang chen zhon te bu rnams blta phyir song / /bu gnyis snying rje'i skad kyis rab ngu zhing / /nu bo'i ming 'bod lam nas 'ong ba mthong / /rgyal pos bu de gnyis ni khrid nas su/ /rab tu ngu zhing khyim du song nas ni/ /de yis skyen par la gor myur du yang / /btsun mo 
la ni rang gi bu rnams bstan/ /shAkya thub pa de bzhin gshegs pa nga / /sngon gyi rgyal po shing rta chen po yi/ /bu ste snying stobs chen po mchog gyur cing / /gang gis stag mo bde bar byas pa yin/ /rgyal po'i dbang po dam pa zas gtsang ni/ /shing rta che zhes 
bya ba'i rgyal por gyur/ /btsun mo'ang btsun mo dam pa sgyu 'phrul gyur/ /sgra chen po ni byams par gyur pa yin/ /rgyal bu lha chen po yang de bzhin du/ /de ni 'jam dpal gzhon nur gyur pa yin/ /stag mor gyur pa skye dgu'i bdag mo che/ /stag phrug rnams ni 
</page>

 <page>
<ph>541</ph><p>089-271a</p>
dge slong lnga por gyur/ /de nas rgyal po shing rta chen po dang / /btsun mo snying rje bar smre sngags rnam pa mang po bton nas rgyan thams cad bkrol te/ /skye bo'i tshogs chen po dang lhan cig tu bu'i rus pa la mchod pa byas nas/ snying stobs chen po de'i rus pa 'di 
dag sa phyogs 'di nyid du bzhag ste/ rin po che sna bdun gyi mchod rten 'di byas so/ /snying stobs chen po 'dis stag mo la lus yongs su btang nas/ lus yongs su btang ba 'dis phyi ma ma 'ongs pa'i dus na/ bskal pa bgrang ba las shin tu 'das pa rnams su yang 
sems can rnams la sangs rgyas kyi mdzad pa bya'o zhes smon lam de skad btab bo/ /bstan pa 'di bshad pa na lha dang mir bcas pa'i skye dgu'i sems can grangs med dpag tu med pa dag bla na med pa yang dag par rdzogs pa'i byang chub tu sems bskyed do/ /mchod rten 
'di 'dir bstan pa'i rgyu ni 'di yin no/ /rkyen ni 'di yin no/ /mchod rten de yang sangs rgyas kyi byin gyis brlabs kyis sa de nyid kyi nang du zhugs so/ /gser 'od dam pa mdo sde'i dbang po'i rgyal po las/ stag mo la lus yongs su btang ba'i le'u zhes bya ste nyi shu 
rtsa drug pa'o// //de nas byang chub sems dpa' 'bum phrag du ma de dag de bzhin gshegs pa gser dang rin po che'i 'byung gnas gdugs brtsegs ga la ba der song ste phyin nas/ bcom ldan 'das de bzhin gshegs pa gser dang rin po che'i 'byung gnas gdugs 
brtsegs kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas kyang / byang chub sems dpa' brgya stong phrag du ma de dag gis thal mo sbyar te/ de bzhin gshegs pa gser dang rin po che'i 'byung gnas gdugs brtsegs de 
la tshigs su bcad pa 'di dag gis mngon par bstod do/ /rgyal ba'i sku mchog btso ma'i gser 'dra ste/ /sku lus gser gyi mdog tu rnam par gda'/ /gser gyi ri dbang lta bur gser gyi mdog /thub pa pad+ma dkar po gser mdog can/ /bzang po'i mtshan 
</page>

 <page>
<ph>542</ph><p>089-271b</p>
gyis sku lus rnam par brgyan/ /dpe byad sna tshogs bzang pos sku lus spras/ /gser gyi 'od ltar mdzes pa rnam par 'bar/ /shin tu dri med zhi ba ri dbang 'dra/ /tshangs pa'i sgra dang sgra snyan tshangs pa'i dbyangs/ /seng ge'i sgra dang 'brug sgra bsgrags pa'i dbyangs/ /
yan lag drug cu'i bsgrags sgra dri med sgra/ /rgyal dbyangs rma bya ka la ping ka'i sgra/ /shin tu dri med dri bral gzi 'od mdzes/ /rgyal ba bsod nams brgya pa'i mtshan gyis brgyan/ /mkhyen pa'i rgya mtsho dri med dri bral mchog /rgyal ba yon tan kun ldan ri rab 'dra/ /
sems can rnams la phan par thugs brtse mchog /'jig rten dag na bde ba sbyin pa'i mchog /rgyal ba dam pa'i don rnams ston pa ste/ /mya ngan 'das pa'i bde la 'dzud pa lags/ /'chi ba med pa'i bde ba stsol ba ste/ /rgyal ba'i bdud rtsi'i chos ni rab tu ston/ /
'chi ba med pa'i grong khyer 'dzud pa ste/ /bde ba kun gyi 'byung gnas bde ba'i gnas/ /rgyal ba 'gro ba'i sdug bsngal thar bar mdzad/ /sdug bsngal rgya mtsho las ni skye dgu sgrol/ /zhi ba'i lam la skye dgu rab tu 'dzud/ /skye dgu rnams la bde ba kun stsol ba/ /khyod la 
dpe ni bgyi bar mi nus te/ /ji snyed 'dren pa'i ye shes yon tan mtsho/ /srog chags kun la khyod kyi thugs rje dang / /byams pa'i stobs dang thabs dang brtson 'grus dang / /khyod kyi yon tan ye shes rgya mtsho las/ /bskal pa bye ba stong phrag mang por yang / /yon tan 
thigs pa gcig tsam rab bstan par/ /lhar bcas 'gro ba'i nang na nus ma mchis/ /yon tan mtsho las yon tan thigs blangs te/ /de ltar bdag gis mdor bsdus cung zad bshad/ /bdag gis bsod nams gang bsags de yis ni/ /sems can de dag byang 
chub mchog reg shog /gser 'od dam pa mdo sde'i dbang po'i rgyal po las/ byang chub sems dpa' thams cad kyis bstod pa'i le'u zhes bya ste nyi shu rtsa bdun pa'o// //de nas byang chub sems dpa' mdzes pa'i tog stan las langs te/ bla gos phrag pa gcig tu 
</page>

 <page>
<ph>543</ph><p>089-272a</p>
gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas tshigs su bcad pa 'di dag gis bcom ldan 'das la mngon par bstod do/ /thub dbang khyod ni bsod nams brgya pa'i mtshan/ /dpal stong mdzes 
pa'i yon tan rnams kyis brgyan/ /kha dog rgya chen mchog tu zhi ba ston/ /nyi ma stong ltar 'od ni rnam par 'phro/ /'od zer du ma 'bar ba'i 'od kyis khyab/ /kha dog sna tshogs gang bas rin chen 'dra/ /sngon po dkar po gser 'od bai DUr+ya/ /zangs dang skya rengs shel gyi 'od 
lta bus/ /rdo rje ri dbang ri rab thal mdzad cing / /zhing rnams bye ba du mar snang mdzad de/ /sdug bsngal mi bzad drag po zhi bar mdzad/ /bde ba'i mchog gis sems can tshim par mdzad/ /mdog dang dbang po gsal bag blta na mdzes/ /gzugs bltas mi ngoms skye 
bos blta na dga'/ /rma bya'i mdog 'dra'i dbu skra rnam par mdzes/ /bung pa mang pos gang ba'i 'od dang 'dra/ /thugs rje rnam dag yon tan rnams kyis brgyan/ /ting 'dzin byams pa bsod nams dam pa bsags/ /dpe byad bzang dang kha dog sna tshogs ldan/ /
ting 'dzin byang chub yan lag yon tan brgyan/ /khyod ni rab tu tshim mdzad phan pa mdzad/ /bde mdzad bde ba kun gyi 'byung gnas 'byung / /yon tan zab mo sna tshogs rnams kyis brgyan/ /zhing rnams bye ba dag tu lhang nge ste/ /me yi 'od ltar 'od zer rnams kyis 
mdzes/ /ji ltar nam mkha' nyi dkyil rdzogs pa bzhin/ /ri rab lta bur yon tan kun ldan par/ /'jig rten khams rnams kun tu rab tu gda'/ /ba zho ku mu da dang zla 'dra zhing / /kha ba'i mdog dang dkar po bzang 'dra ba'i/ /tshems kyi phreng bas khyod kyi 
zhal mdzes pa/ /ngang pa'i rgyal po bar snang ji bzhin no/ /khyod kyi zhi zhal mtshams gnas zla ba 'dra/ /g.yas su 'khyil zhing khong chud 'dra ba lags/ /bai DUr+ya 'dra'i sku 'od dkar rnams kyis/ /nam mkha'i dkyil na nyi ma lta bur mdzes/ /gser 'od dam pa 
</page>

 <page>
<ph>544</ph><p>089-272b</p>
mdo sde'i dbang po'i rgyal po las/ de bzhin gshegs pa thams cad la bstod pa'i le'u zhes bya ste nyi shu rtsa brgyad pa'o// //de nas rigs kyi lha mo byang chub yang dag par bsdus pas/ de'i tshe tshigs su bcad pa 'di dag gis bcom ldan 'das la bstod pa/ rnam par 
dag pa'i chos la spobs pa'i blo mnga' ba/ /las ngan lam dang bral ba'i bdag nyid blo mnga' zhing / /srid dang srid min mkhyen pa rnam dag blo mnga' ba/ /sangs rgyas rnam dag blo mnga' ba la phyag 'tshal lo/ /kye ma'o kye ma'o sangs rgyas gzi brjid mtha' yas te/ /
kye ma'o kye ma'o rgya mtsho dang ni ri rab 'dra/ /kye ma'o kye ma'o sangs rgyas spyod yul mtha' yas te/ /u dum bA ra'i me tog bzhin du shin tu dkon/ /sems can dag ni thams cad rjes su gzung slad du/ /gang gis mdo sde dam pa 'di 'dra rab gsungs pa/ /mi dbang 
nyi ma shAkya'i dbang po rigs kyi tog /kye ma'o kye ma'o de bzhin gshegs pa thugs rje ldan/ /de bzhin gshegs pa shAkya thub pa dbang po zhi/ /zhi ba dam pa zhi ba'i grong khyer rab tu zhugs/ /ting 'dzin zab cing zhi la rdul dang bral ba ni/ /rgyal ba sangs rgyas 
spyod yul der yang rab tu zhugs/ /de ltar nyan thos rnams kyi lus ni stong pa ste/ /rkang gnyis dam pa rnams kyi gnas pa'ang stong pa lags/ /chos rnams de dag thams cad rang bzhin stong lags na/ /sems can rnams ni stong pa'i bdag nyid ma 'tshal 
to/ /rtag par khor zug tu ni rgyal ba dran par bgyid/ /rgyal ba mthong bar yang ni rtag tu mya ngan bgyid/ /rdzogs pa'i sangs rgyas nyi ma mthong bar bgyi slad du/ /rtag par yang ni smon lam rab tu 'debs par bgyid/ /bdag ni rtag tu dog sar pus mo 
btsugs nas su/ /rgyal ba'i gzugs kyis skom pas rab tu mya ngan sems/ /'dren pa'i slad du snying rje'i skad kyis ngu bar bgyid/ /bdag ni bde bar gshegs pa mthong bar rab tu skom/ /mya ngan me yis kun tu rab tu 'bar bar 'gyur/ /mthong ba'i 
</page>

 <page>
<ph>545</ph><p>089-273a</p>
chu bsil bdag la rtag par stsal du gsol/ /bdag ni khyod kyi gzugs la lta bas rab tu skom/ /thugs rje'i chab kyis bdag la rab tu tshim par mdzod/ /'dren pa khyod ni bdag la thugs rje mdzad du gsol/ /zhi ba'i gzugs mthong ba ni 
bdag la stsal du gsol/ /khyod ni lha dang bcas pa'i 'gro ba'i skyob pa ste/ /'di ltar nyan thos rnams kyi lus ni stong pa lags/ /sems can thams cad dag ni rmi lam rang bzhin te/ /nam mkha' 'dra zhing nam mkha'i ngo bo nyid kyang lags/ /sgyu ma smig 
rgyu dang ni chu yi zla ba 'dra/ /'dren pa khyod kyi stong pa che dang ldan pa lags/ /de nas bcom ldan 'das gdan las bzhengs te/ tshangs pa'i sgra skad kyis bka' stsal pa/ rigs kyi lha mo khyod legs so legs so/ /khyod yang legs so/ /bcom ldan 
'das kyis de skad ces bka' stsal nas/ rigs kyi lha mo byang chub yang dag par bsdus pa dang / lha mo chen mo dbyangs can la sogs pa'i lha'i bu mo de dag thams cad dang / lha mo chen mo dpal la sogs pa lha mo'i tshogs de dag thams cad dang / rnam thos kyi bu la 
sogs pa lha'i rgyal po de dag thams cad dang / thams cad dang ldan pa'i 'khor de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /gser 'od 
dam pa mdo sde'i dbang po'i rgyal po las/ mjug sdud kyi le'u zhes bya ste nyi shu rtsa dgu pa'o// //'phags pa gser 'od dam pa mdo sde'i dbang po'i rgyal po zhes bya ba theg pa chen po'i mdo rdzogs so// //paN+Di ta dzi na mi dra dang / shi len+d+ra bo 
d+hi dang / zhu chen gyi lo ts+tsha ba ban+de ye shes sdes bsgyur cing zhus te skad gsar chad kyis gtan la phab pa// //
</page>



</text>