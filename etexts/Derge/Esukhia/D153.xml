
<text>



 <page>
<ph>231</ph><p>058-116a</p>
@##/ /rgya gar skad du/ Ar+ya sA ga ra nA ga rA dza pa ri prIts+tsha nA ma ma hA yA na sU tra/ bod skad du/ 'phags pa klu'i rgyal po rgya mtshos zhus pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal 
lo/ /'di skad bdag gis thos pa dus gcig na/ bcom ldan 'das rgyal po'i khab na/ bya rgod kyi phung po'i ri la/ dge slong brgyad stong gi dge slong gi dge 'dun chen po dang / byang chub sems dpa' mngon par shes pa mngon par shes pas phyogs 
bcu'i 'jig rten gyi khams nas 'dus pa/ rnam pa'i mchog thams cad dang ldan pa/ gzungs dang mdo sde rtogs par khong du chud pa/ sems can thams cad spobs pas mgu bar byed pa/ mngon par shes pa'i ye shes ston pa la mkhas pa/ pha rol tu phyin pa thams cad kyi 
dam pa'i pha rol tu son pa/ byang chub sems dpa'i ting nge 'dzin dang snyoms par 'jug pa dang ldan pa shes pa la mkhas pa/ sangs rgyas thams cad kyis bstod cing bsngags la snyan par brjod pa/ sangs rgyas kyi zhing thams cad du rdzu 'phrul gyis 'gro ba shes pa la mkhas pa/ bdud 
thams cad skrag par bya ba shes pa la mkhas pa/ chos thams cad ji lta ba bzhin du shes pa la mkhas pa/ sems can thams cad kyi dbang po mchog dang mchog ma yin pa shes pa la mkhas pa/ byang chub kyi phyogs kyi chos thams cad yang dag par sgrub pa shes pa la mkhas pa/ 
sangs rgyas thams cad kyi mchod pa'i las yang dag par sgrub pa shes pa la mkhas pa/ 'jig rten gyi chos thams cad kyis ma gos pa/ lus dang ngag dang sems kyi rgyan thams cad kyis brgyan pa/ byams pa chen po dang / snying rje chen po la spro ba'i go cha bgos pa/ bskal 
pa grangs med par brtson 'grus chen pos yid yongs su mi skyo ba/ seng ge'i sgra chen po bsgrags pa/ phas kyi rgol ba thams cad kyi zil gyis mi non pa/ phyir mi ldog pa'i chos kyi phyag rgyas btab pa/ sangs rgyas kyi chos thams cad kyis dbang bskur ba thob pa khri nyis stong 
</page>

 <page>
<ph>232</ph><p>058-116b</p>
la 'di lta ste/ byang chub sems dpa' sems dpa' chen po lhun po dang / ri rab dang / lhun po chen po dang / lhun po'i rtse 'dzin dang / lhun po mar me'i rgyal po dang / lhun po brtsegs pa dang / lhun po'i rgyal mtshan dang / lhun po'i rgyal po dang / lhun po'i rtse mo rdob pa'i 
rgyal po dang / 'brug sgra dang / rnga sgra dang / rin chen 'byung gnas dang / rin chen tog dang / rin chen rtse mo dang / rin chen dpal dang / rin chen 'byung dang / rin chen 'od dang / rin chen khar ba can dang / rin chen rtse mo dang / lag na rin chen phyag rgya dang / rin chen dra 
ba dang / rin chen bkod pa dang / rin chen 'od dang / rin chen gling dang / rin chen sgron ma dang / lag na rin chen dang / dga' byed dang / chos la dga' ba bkod pa dang / bkod pa'i rgyal po dang / mtshan gyis yang dag par brgyan pa dang / tshig bkod pa'i 'od dang / tshig rnam 
par dag pa'i 'od dang / gtsug na rin po che dang / lha brtsegs dang / rin chen brtsegs dang / 'od zer stong ldan dang / me lce dang / skar ma la dga' ba dang / zla 'od dang / sems bskyed ma thag tu chos kyi 'khor lo bskor ba dang / gser bzangs rnam dag 'od dang / byang 
chub sems dpa' sems dpa' chen po rtag tu rgyun mi 'chad par mi 'jigs pa sbyin pa dang / byams pa la sogs pa bskal pa bzang po'i byang chub sems dpa' sems dpa' chen po thams cad dang / 'jam dpal la sogs pa sems dpa' dpe med pa drug cu dang / bzang skyong 
la sogs pa skyes bu dam pa bcu drug dang / rgyal po chen po bzhi la sogs pa rgyal chen bzhi'i ris kyi lha rnams dang / lha'i dbang po brgya byin la sogs pa sum cu rtsa gsum pa'i lha rnams dang / lha'i rgyal po rab 'thab bral la sogs pa 'thab bral ba'i lha rnams dang / 
lha'i rgyal po yongs su dga' ldan la sogs pa dga' ldan gyi ris kyi lha rnams dang / lha'i rgyal po rab 'phrul dga' la sogs pa 'phrul dga'i lha rnams dang / lha'i rgyal po dbang byed la sogs pa gzhan 'phrul dbang byed kyi lha rnams dang / lha'i bu ded dpon la sogs pa bdud 
</page>

 <page>
<ph>233</ph><p>058-117a</p>
kyi ris kyi lha'i bu dkar po'i phyogs thams cad dang / rab tshangs pa la sogs pa tshangs pa'i mdun na 'don pa'i lha rnams dang / mi mjed kyi bdag po tshangs pa la sogs pa tshangs chen gyi ris kyi lha rnams dang / lha'i rgyal po 'od gsal la sogs pa 'od 
gsal gyi lha rnams dang / lha'i rgyal po dge rgyas la sogs pa dge rgyas kyi lha rnams dang / lha'i rgyal po 'bras bu che la sogs pa 'bras bu che ba'i lha rnams dang / lha'i rgyal po dbang phyug chen po la sogs pa gnas gtsang ma'i ris kyi lha'i bu rnams dang / lha'i rgyal po 
dri med 'od la sogs pa 'og min gyi lha'i bu rnams dang / lha ma yin gyi dbang po sgra gcan la sogs pa lha ma yin gyi dbang po drug khri dang / mi'am ci'i rgyal po ljon pa la sogs pa mi'am ci'i rgyal po bzhi khri nyis stong dang / dri za'i rgyal po phreng thogs la sogs pa dri za'i rgyal 
po sum khri nyis stong dang / klu'i rgyal po ma dros pa la sogs pa klu'i rgyal po bdun khri nyis stong dang / bya'i rgyal po nam mkha' lding bzhi stong dang / de ma yin pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 
'phye chen po gzi brjid che ba gzi brjid che ba stong dag dang thabs cig tu bzhugs so/ /de nas bcom ldan 'das 'khor stong phrag du mas yongs su bskor cing mdun gyis bltas te chos ston cing / lha thams cad kyi bkod pas legs par brgyan pa'i seng ge'i khri la ri'i rgyal po ri rab 
rgya mtsho'i nang nas gyen du 'phags pa bzhin du bzhugs te/ bcom ldan 'das kyis lha dang bcas pa'i 'jig rten zil gyis mnan nas dge slong gi tshogs kyis yongs su bskor te lham me lhan ne lhang nge zhing bzhugs so/ /de nas de ltar 'dus pa'i 'khor de'i nang na de bzhin gshegs 
pa de ltar bzhugs pa'i steng gi bar snang la rin po che'i gdugs rin po che thams cad kyi 'od dang ldan zhing rin po che thams cad kyis legs par brgyan pa zhig byung ste/ rin po che'i gdugs des thams cad dang ldan pa'i gling bzhi pa chen po'i 'jig rten 'di kun tu khebs par gyur to/ /
</page>

 <page>
<ph>234</ph><p>058-117b</p>
rin po che'i gdugs de las kyang mu tig kha dog du ma'i rgyan phreng 'bum phrag du ma 'di lta ste/ mu tig dkar po dang / mu tig dmar po dang / mu tig dri ma med pa dang / gser lta bu'i mu tig dang / zla ba lta bu'i mu tig dang / pad ma lta bu'i mu tig dang / nam mkha' lta bu'i 
mdog can gyi mu tig rnams 'phyang ngo / /mu tig gi rgyan phreng de dag las kyang 'od zer dag byung ngo / /'od zer de dag las kyang me tog kha dog sna tshogs pa/ kha dog 'bum phrag du ma dri zhim pa/ blta na sdug pa yid du 'ong ba dag gi char mngon par bab bo/ /me tog de dag gis 
kyang 'khor gyi khyams thams cad pus mo nub pa tsam du gang bar gyur to/ /bar snang la yang 'brug sgra chen po grags par gyur to/ /a ga ru dang / tsan dan gyi phye ma dag dang / tsan dan dus kyi rjes su 'brang ba'i phye ma dag gi char yang bab bo/ /de nas sangs rgyas kyi mthus tshe dang 
ldan pa maud gal gyi bu chen po stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das sngon ma mthong 
ma thos pa'i cho 'phrul 'di lta bu gda' ba 'di dag su'i snga ltas lags/ de skad ces gsol pa dang / bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi bu 'di ni klu'i rgyal po rgya mtsho de bzhin gshegs pa la bltar 'ong 
ba de'i snga ltas yin no/ /de nas bcom ldan 'das kyis tshig de skad ces bka' stsal nas ring po ma lon par/ klu'i rgyal po rgya mtsho klu bye ba phrag brgyad cu rtsa bzhi dang / klu'i bu mo bye ba phrag bdun cu rtsa gnyis kyis bskor cing mdun du bdar te/ me tog dang / bdug pa 
dang / spos dang / me tog phreng dang / byug pa dang / phye ma dang / gos dang / gdugs dang / rgyal mtshan dang / ba dan thams cad dang / sil snyan dang / pheg rdob pa dang / glu dbyangs brgya stong dag len cing bcom ldan 'das ga la ba der dong ste lhags nas/ bcom 
</page>

 <page>
<ph>235</ph><p>058-118a</p>
ldan 'das kyi zhabs la mgo bos phyag 'tshal te/ ji ltar thogs pa'i me tog dang / bdug pa dang / spos dang / me tog phreng dang / byug pa la sogs pa dang / gdugs dang / rgyal mtshan dang / ba dan la sogs pa dang / sil snyan dang / pheg 
rdob pa dang / glu dbyangs rnams kyis bcom ldan 'das la mchod pa byas nas/ btsun mo'i 'khor dang bcas pa dang / gnyen 'dab kyi 'khor dang bcas pas de'i tshe/ bcom ldan 'das la tshul dang 'thun pa'i tshigs su bcad pa 'di dag gis mngon par bstod do/ /'jig 
rten dag na 'jig rten phan par bzhed pa 'jig rten gyis mchod 'jig rten mig sbyin pa/ /'jig rten du skyes 'jig rten dri ma rnams kyis ma gos pad ma chus mi chags pa bzhin/ /'jig rten snang ba rnam par gzigs pa spyan gsum mnga' ba 'jig rten bde ba sbyin mdzad pa/ /'jig 
rten nyi ma rkyen la mkhas pa 'jig rten gtso bo khyod la de ring bdag phyag 'tshal/ /dul zhing dul bas yongs bskor stobs bcu mnga' ba sbyin pa rnams dang dul ba rnams kyis 'phags/ /'dren pa nyon mongs rdul dang mun pa dang ni dri ma tha ba bsregs shing myu gu bsregs/ /snying rjes nor gyi 
gtso bo bdun po sbyin par mdzad cing sems can rnams la byams pas 'phags/ /bsod nams zhing ste 'jig rten rtsa lag brtan po khyod la bdag ni mgo bos phyag 'tshal lo/ /khyod kyi zhal gyi smin mtshams mdzod spu 'bar ba me tog kun da zla ba dung mdog 'dra/ /'di na tshangs pa'i 
gnas na 'khod pa'i lha rnams kyis kyang khyod kyi spyi gtsug mthong mi 'gyur/ /zla ba lta bu'i zhal nas byung ba'i rmad byung 'od kyis 'gro ba ma lus snang bar mdzad/ /de yis reg par gyur pa'i dbang gis mtshams med sems can rnams kyang bde ba nyid du gyur/ /khyod kyi gsung ni shin tu 
yid 'ong tshig ste zla ba bzhin du yid kyang tshim par bgyid/ /lha dang mi yi sgra skad zil gyis gnon cing gcig tu nges par dag la gtsang ba ste/ /'dod chags zhe sdang mun pa rdul rnams rab tu zhi bar bgyid cing shes rab gsal bar bgyid/ /dga' dang mgu bgyid bde ba shin tu skyed 
</page>

 <page>
<ph>236</ph><p>058-118b</p>
par bgyid cing thar pa yang dag ston pa lags/ /khyod kyi ye shes dus gsum gtogs pa thogs pa ma mchis gar yang chags pa ma mchis te/ /khyod kyis sems can rnams kyi spyod pa chung dang 'bring dang dam pa ma lus thugs su chud/ /gang dag gi ni dbang po bsam pa dag dang 'gro 
dang thar pa tha dad ji 'dra ba/ /thams cad khyod kyis skad cig tsam gyis thugs su chud par de slad khyod la phyag 'tshal lo/ /rdzogs pa'i byang chub shing rgyal drung du glags lta'i phyir brtson bdud rnams bye ba brgya phrag snyed/ /khyod kyi thad du lhags par gyur kyang gnas las ma g.yos thugs brtser 
ldan pa'i blo mnga' ba/ /mnga' bdag khyod kyis bden dang brtul zhugs dpal dang yon tan rnams dang byams pas pham par mdzad/ /de slad mi rnams su zhig deng 'dir khyod la mchod pa'i slad du khyod la ngoms par 'dzin/ /mnga' bdag khyod kyis chos rnams byed pa med dang ya ma brla dang 
zla ba 'dra ba dang / /dbu ba glog sprin chu yi chu bur 'dra zhing sgyu ma smig rgyu lta bur thugs su chud/ /gang la rgyu med rtog pa mi 'byung khyod kyis chos de dag ni rtag tu bdag med de/ /de ltar 'gro ba'i 'dod pa lnga skyed mdzad pas mnga' bdag khyod ni thar pa lags par 'os/ /gang gi don du 
bskal pa bye ba khrag khrig mang por dka' ba rnams ni bstan pa dang / /gang gi don du rtag tu 'gro la phan mdzad 'dren pa rnams la mchod pa mdzad pa dang / /gang gi don du sbyin dang yang dag sdom dang dul dang bzod pa rtag tu bsten pa yi/ /rnam 'dren khyod kyi smon lam chen po shin tu 
rmad du byung ba de ni rdzogs par gyur/ /de nas klu'i rgyal po rgya mtshos bcom ldan 'das la tshul dang 'thun pa'i tshigs su bcad pa 'di dag gis mngon par bstod nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du/ bcom ldan 
'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu bar 'tshal lo/ /de skad ces gsol pa dang / bcom ldan 'das kyis klu'i rgyal po rgya mtsho la 'di skad ces bka' stsal to/ /
</page>

 <page>
<ph>237</ph><p>058-119a</p>
klu'i bdag po khyod ci dang ci 'dod pa de bzhin gshegs pa la dris shig dang / ngas dri ba dris pa de dang de lung bstan pas khyod kyi sems rangs par bya'o/ /de nas bcom ldan 'das kyis dri ba lung bstan pa'i skabs phye nas/ bcom ldan 'das la klu'i rgyal po rgya 
mtshos 'di skad ces gsol to/ /bcom ldan 'das ji ltar na byang chub sems dpa' rnams ngan 'gro dang ngan song thams cad yang dag par chad pa dang / mi khom pa brgyad las 'das pa dang / lha dang mi'i skye bar 'gro ba lags/ bcom ldan 'das ji ltar na byang chub sems 
dpa' rnams rtag tu rgyun mi 'chad par sangs rgyas mthong ba thob pa dang / dge ba'i bshes gnyen dang phrad pa dang / 'tsham pa'i yul du gnas pa 'thob pa lags/ bcom ldan 'das ji ltar na byang chub sems dpa' rnams dad pa dang / dang ba'i shas che ba dang / las kyi 
rnam par smin pa la rton pa dang / mi dge ba'i chos thams cad spangs nas dge ba'i chos thams cad kyis 'bogs pa lags/ bcom ldan 'das ji ltar na byang chub sems dpa' rnams chos don du gnyer ba dang / chos 'tshal ba dang / chos kyi kun dga' la dga' bas dga' ba dang / thos 
pa tshol bas cho ga ma 'tshal ba dang / thos pa bsgrubs pas mngon par 'phags pa lags/ bcom ldan 'das ji ltar na byang chub sems dpa' rnams rab tu 'byung ba la mos pa dang / nags dang / nags 'dab na rgyu ba dang / 'phags pa'i rigs dang / sbyangs pa'i yon tan 
dang / yo byad bsnyungs pa la mngon par dga' ba dang / rab tu byung ba'i yon tan rnams yongs su rdzogs par bgyid pa lags/ bcom ldan 'das ji ltar na byang chub sems dpa' rnams chos zab mo'i tshul la gnas pa dang / chad pa dang rtag par lta ba yongs su spangs pa 
dang / rgyu dang rkyen gyi chos rnams la zhugs pa dang / lta ba'i rnam pa thams cad dang bral ba lags/ bcom ldan 'das ji ltar na byang chub sems dpa' rnams mngon par shes pa'i ye shes kyis rnam par rtse ba dang / sgrib pa ma mchis pa'i ye shes mthong ba lags/ bcom 
</page>

 <page>
<ph>238</ph><p>058-119b</p>
ldan 'das ji ltar na byang chub sems dpa' rnams sems can gyi spyod pa dang / bsam pa dang / cho ga 'tshal ba lags/ bcom ldan 'das ji ltar na byang chub sems dpa' rnams yongs su smin par bgyi ba dang / gzung ba dang / bklag pa dang / brda sprod pa la mkhas 
pa lags/ bcom ldan 'das ji ltar na byang chub sems dpa' rnams bdud phyir rgol ba bcom pa dang / skrag pa dang / 'jigs pa thams cad dang bral nas/ byang chub sems dpa'i spyad pa spyod pa lags/ bcom ldan 'das ji ltar na byang chub sems dpa' rnams phyir mi 
ldog pa'i chos la yang dag par gzhol ba dang / bzod pa thob pa dang / lung bstan pa thob pa lags/ de skad ces gsol pa dang / bcom ldan 'das kyis klu'i rgyal po rgya mtsho la 'di skad ces bka' stsal to/ /klu'i bdag po legs so legs so/ /khyod de bzhin 
gshegs pa la don 'di 'dri bar sems pa ni klu'i bdag po khyod legs so/ /klu'i bdag po de'i phyir legs par rab tu nyon la yid la zung shig dang ngas khyod la bshad do/ /bcom ldan 'das legs so zhes gsol te/ klu'i rgyal po rgya mtsho bcom ldan 'das kyi ltar nyan pa dang / 
bcom ldan 'das kyis de la 'di skad ces bka' stsal to/ /klu'i bdag po chos bzhi dang ldan na/ byang chub sems dpa' rnams ngan 'gro dang ngan song thams cad yang dag par chad par 'gyur te/ bzhi gang zhe na 'di lta ste/ sems can thams cad la khong khro ba'i sems 
med pa dang / dge ba bcu'i las kyi lam yang dag par blangs nas thams cad srung ba dang / gzhan gyi nyes pa mi gleng zhing brnyas par mi byed pa dang / bdag gi 'khrul pa la rtog par byed kyi gzhan gyi 'khrul pa la mi rtog pa ste/ klu'i bdag po chos bzhi po de dag dang ldan na/ 
byang chub sems dpa' rnams ngan 'gro dang / ngan song thams cad yang dag par chad par 'gyur ro/ /klu'i bdag po chos bzhi dang ldan na byang chub sems dpa' rnams mi khom pa thams cad spong bar 'gyur te/ bzhi gang zhe na/ 'di lta ste/ dkon mchog gsum po 'di lta ste/ 
</page>

 <page>
<ph>239</ph><p>058-120a</p>
sangs rgyas dkon mchog dang / chos dkon mchog dang / dge 'dun dkon mchog gi bsngags pa rgyun du brjod pa dang / chos 'dod pa rnams g.yengs par mi byed pa dang / gzhan dag gi 'gyod pa mi skyed pa dang / sems can 'gyod cing 'dug pa rnams 
kyi 'gyod pa sel ba ste/ klu'i bdag po chos bzhi po de dag dang ldan na byang chub sems dpa' rnams kyi mi khom pa thams cad spong bar 'gyur ro/ /klu'i bdag po chos bzhi dang ldan na byang chub sems dpa' rnams lha dang mi'i skye bar 'gro bar 'gyur te/ bzhi gang zhe na/ 'di lta ste/ 
byang chub kyi sems mi gtong zhing gzhan dag la yang sgrogs pa dang / tshul khrims yang dag par blangs pa mi gtong zhing nyams par mi byed pa dang / smon lam la bsam pa rnam par dag pa dang / sems can yongs su smin par bya ba'i phyir de dag la snying rje chen po skyed pa ste/ klu'i 
bdag po chos bzhi po de dag dang ldan na byang chub sems dpa' rnams lha dang mi'i skye bar 'gro bar 'gyur ro/ /klu'i bdag po chos brgyad dang ldan na byang chub sems dpa' rnams sangs rgyas mthong ba dang 'bral bar mi 'gyur te/ brgyad gang zhe na 'di lta ste/ sangs rgyas rjes su 
dran pa yid la byed pa dang / de bzhin gshegs pa la bsnyen bkur dang / mchod pa byed pa dang / de bzhin gshegs pa'i bsngags pa rgyun du brjod pa dang / de bzhin gshegs pa'i sku gzugs byed du 'jug pa dang / de bzhin gshegs pa lta ba la sems can rnams 
yang dag par 'dzud pa dang / sangs rgyas kyi zhing gang na de bzhin gshegs pa bzhugs pa thos pa der skye bar smon lam 'debs pa dang / rgyud zhum pa med cing rgya chen po la mos pa dang / sangs rgyas kyi ye shes 'dod pa ste/ klu'i bdag po chos brgyad po de dag dang ldan 
na byang chub sems dpa' rnams sangs rgyas mthong ba dang 'bral bar mi 'gyur ro/ /klu'i bdag po chos bzhi dang ldan na byang chub sems dpa' rnams dge ba'i bshes gnyen rnyed par 'gyur te/ bzhi gang zhe na/ 'di lta ste/ dge ba'i bshes gnyen la sgyu med pa dang g.yo 
</page>

 <page>
<ph>240</ph><p>058-120b</p>
med par bsnyen bkur byed pa dang / chos la gces pa dang gus pa dang ri mo byed pa dang / bka' blo bde zhing gso sla la des pa dang / nga rgyal med cing sri zhu byed pa ste/ klu'i bdag po chos bzhi po de dag dang ldan na byang chub sems dpa' rnams dge ba'i bshes gnyen rnyed par 
'gyur ro/ /klu'i bdag po chos gsum dang ldan na byang chub sems dpa' rnams 'tsham pa'i yul du gnas pa thob par 'gyur te/ gsum gang zhe na/ 'di lta ste/ mi brlang zhing gya gyu med pa'i sems dang ldan pa dang / phrag dog dang ser sna bsal ba dang / gzhan 
dag gi rnyed pa dang bkur sti dang bde bar sbyar ba la dga' ba ste/ klu'i bdag po chos gsum po de dag dang ldan na byang chub sems dpa' rnams 'tsham pa'i yul du gnas pa thob par 'gyur ro/ /klu'i bdag po chos lnga dang ldan na byang chub sems dpa' rnams dad pa dang ldan 
par 'gyur te/ lnga gang zhe na/ 'di lta ste/ mos pa'i stobs dang / bsod nams kyi tshogs kyi stobs dang / las kyi rnam par smin pa la 'jug pa'i stobs dang / byang chub kyi sems mi gtong ba'i stobs dang / chos nyid la rton pa'i stobs te/ klu'i 
bdag po chos lnga po de dag dang ldan na byang chub sems dpa' rnams dad pa dang ldan par 'gyur ro/ /klu'i bdag po chos gnyis dang ldan na dga' ba'i shas che bar 'gyur te/ gnyis gang zhe na/ 'di lta ste/ rgyu'i stobs dang / yang dag par sbyor ba'i stobs te/ klu'i bdag 
po chos de gnyis dang ldan na byang chub sems dpa' rnams dga' ba'i shas che bar 'gyur ro/ /klu'i bdag po chos gsum dang ldan na byang chub sems dpa' rnams las kyi rnam par smin pa la rton par 'gyur te/ gsum gang zhe na/ 'di lta ste bdag med pa la mos pa dang / 
bzod pa'i stobs dang / yang dag pa'i las la legs par brtson pa ste/ klu'i bdag po chos gsum po de dag dang ldan na byang chub sems dpa' rnams las kyi rnam par smin pa la rton par 'gyur ro/ /klu'i bdag po chos gnyis dang ldan na byang chub sems dpa' rnams mi dge 
</page>

 <page>
<ph>241</ph><p>058-121a</p>
ba'i chos thams cad spangs nas dge ba'i chos thams cad kyis 'bogs par 'gyur te/ gnyis gang zhe na/ 'di lta ste/ phung po gsum gyi yongs su bsngo ba dang ldan pa dang / bag yod par gnas pa ste/ de gnyis so/ /gzhan yang gnyis te/ 
'di lta ste/ dge ba'i rang bzhin du gyur pa dang / rnam par smin pa la mi re ba ste/ klu'i bdag po chos de gnyis dang ldan na byang chub sems dpa' rnams mi dge ba'i chos thams cad spangs nas dge ba'i chos thams cad kyis 'bogs par 'gyur ro/ /klu'i bdag po 
chos lnga dang ldan na byang chub sems dpa' rnams chos don du gnyer ba yin te/ lnga gang zhe na/ 'di lta ste/ gzugs don du gnyer ba ma yin pa dang / sgra don du gnyer ba ma yin pa dang / dri don du gnyer ba ma yin pa dang / ro don du gnyer ba ma yin pa dang / reg bya 
don du gnyer ba ma yin pa ste/ lnga po ni de dag yin no/ /klu'i bdag po gzhan yang chos lnga dang ldan na byang chub sems dpa' rnams chos don du gnyer ba yin te/ lnga gang zhe na/ 'di lta ste/ chos don du gnyer ba yin gyi lus don du gnyer ba ma yin pa dang / yon 
tan don du gnyer ba yin gyi srog don du gnyer ba ma yin pa dang / shes rab don du gnyer ba yin gyi reg pa don du gnyer ba ma yin pa dang / dge ba don du gnyer ba yin gyi tshor ba don du gnyer ba ma yin pa dang / sems can yongs su bskyab pa don du gnyer ba yin gyi/ 
bdag gi bde ba don du gnyer ba ma yin pa ste/ klu'i bdag po chos lnga po de dag dang ldan na byang chub sems dpa' rnams chos don du gnyer ba yin no/ /klu'i bdag po chos drug dang ldan na byang chub sems dpa' rnams chos 'dod pa yin te/ drug po dag gang zhe na/ 'di lta 
ste rab tu byung ba'i yon tan 'dod kyi/ gos tshon can gyi rtags 'dzin pa tsam 'dod pa ma yin pa dang / chos nyan pa 'dod kyi 'jig rten rgyang pa na pa'i gsang tshig nyan 'dod pa ma yin pa dang / chos bstan pa 'dod kyi 'jig rten gyi zang zing 'dod pa ma yin pa dang / chos la so sor rtog par 
</page>

 <page>
<ph>242</ph><p>058-121b</p>
'dod kyi tshul bzhin ma yin pa yid la byed par 'dod pa ma yin pa dang / chos bsgrub pa 'dod kyi yi ge dang nges pa'i tshig dang brda yongs su tshol ba 'dod pa ma yin pa dang / sangs rgyas kyi chos nyan 'dod kyi nyan thos dang rang sangs rgyas kyi chos 'dod pa ma yin pa ste/ klu'i bdag 
po chos drug po de dag dang ldan na byang chub sems dpa' rnams chos 'dod pa yin no/ /klu'i bdag po chos brgyad dang ldan na byang chub sems dpa' rnams chos kyi kun dga' la dga' bas dga' ba yin te/ brgyad gang zhe na/ 'di lta ste/ byang chub kyi sems kyi gtam 
la dga'i theg pa dman pa'i gtam la ma yin pa dang / bsdu ba'i dngos po'i gtam la dga'i phyin ci log gi gtam la ma yin pa dang / chos kyi lugs kyi gtam la dga'i 'jig rten rgyang pa na po'i gtam la ma yin pa dang / sangs rgyas kyi che ba nyid kyi gtam la dga'i 'khor 
ba bcad pa'i gtam la ma yin pa dang / zab cing gting dpag dka' ba'i rten cing 'brel par 'byung ba'i gtam la dga'i bdag tu lta ba 'dzin pa'i gtam la ma yin pa dang / chos bdag med pa'i rang bzhin dang rkyen rnam par dag pa'i gtam la dga'i chad pa dang / rtag pa dang / 
bdag dang / sems can dang / srog dang skyes bu dang / gang zag tu 'dzin pa'i gtam la ma yin pa dang / stong pa nyid dang / mtshan ma med pa dang / smon pa med pa'i gtam yang dag pa ji lta ba la dga'i/ dmigs par lta ba'i gtam la ma yin pa dang / rab tu 
byung ba la dmigs pa dang / sangs rgyas kyi zhing gi rgyan bkod pa'i gtam la dga'i/ zhi ba la btang snyoms su byed pa'i gtam la ma yin pa ste/ klu'i bdag po chos brgyad po de dag dang ldan na byang chub sems dpa' rnams chos kyi kun dga' la dga' bas dga' ba yin no/ /
klu'i bdag po byang chub sems dpa' rnams ni don gyi dbang rnam pa lnga mthong ba'i phyir thos pa yongs su tshol ba na chog mi shes te/ lnga gang zhe na/ byang chub sems dpa' rnams thos pa las shes rab 'byung bar yang dag par mthong ba'i phyir thos pa yongs su tshol ba na chog mi shes pa 
</page>

 <page>
<ph>243</ph><p>058-122a</p>
dang / byang chub sems dpa' rnams thos pas 'gyod pa dang the tshom med par 'gyur ba yang dag par mthong ba'i phyir thos pa yongs su tshol ba na chog mi shes pa dang / byang chub sems dpa' rnams thos pas kun nas nyon mongs pa dang rnam par byang ba rtogs par 'gyur 
bar yang dag par mthong ba'i phyir thos pa yongs su tshol ba na chog mi shes pa dang / byang chub sems dpa' rnams thos pas sems can thams cad kyi nyon mongs pa spang ba'i phyir/ nyon mongs pa spong bar 'gyur bar yang dag par mthong ba'i phyir thos pa yongs su tshol ba na 
chog mi shes pa dang / byang chub sems dpa' rnams thos pas mi 'jigs par 'gyur la mi 'jigs pa las sems can thams cad kyi the tshom chad par 'gyur bar yang dag par mthong ba'i phyir thos pa yongs su tshol ba na chog mi shes pa ste lnga po de dag go/ /gzhan yang byang 
chub sems dpa' rnams ni don gyi dbang rnam pa gnyis mthong ba'i phyir thos pa yongs su tshol ba na chog mi shes te gnyis gang zhe na/ 'phags pa'i yang dag pa'i lta ba skye ba dang / chags pa med pa'i gzungs 'thob pa ste de gnyis so/ /klu'i bdag po chos bcu dang ldan na byang chub 
sems dpa' rnams thos pa sgrub pas mngon par 'phags par 'gyur te bcu gang zhe na/ rnyed pa dang bkur sti rnams la 'dod pa nyung zhing chog shes pa dang / yongs su tshol ba rnams la lus dang srog la mi lta ba dang / spyod lam rnams la dran pa dang / shes bzhin pa dang / ji skad 
thos pa la shas cher yongs su rtog pa dang / 'du 'dzi med pas bya ba nyung ba dang / sbyor ba la brtson pa'i brtson 'grus kyis nam gyi cha stod dang / nam gyi cha smad la mi nyal ba dang / bla ma la gus pa dang / ri mo byed pa dang / ngo tsha shes pa dang / khrel yod pa phun sum tshogs pas dge 
ba'i bshes gnyen la bsten pa dang / snying rje chen pos sems can la lta ba dang / yon tan yongs su rdzogs par bya ba'i phyir 'phags pa'i skye bo la rim gro byed pa dang / shes pas lha dang bcas pa'i 'jig rten yongs su bskyab pa ste/ klu'i bdag po chos bcu po de dag dang ldan na byang chub 
</page>

 <page>
<ph>244</ph><p>058-122b</p>
sems dpa' rnams thos pa sgrub pas mngon par 'phags par 'gyur ro/ /klu'i bdag po byang chub sems dpa' rnams ni phan yon rnam pa lnga po 'di dag yang dag par mthong nas/ rab tu 'byung ba la mos par 'gyur te/ lnga gang zhe na/ bdag gis las byas pa chud za bar mi 
'gyur ba dang / bdag gis byas pa'i bag chags kyis bsgo bar 'gyur ba dang / yongs su 'dzin pa thams cad la bdag gi sems gtong bar 'gyur ba dang / sangs rgyas bcom ldan 'das rnams kyis bdag smad par mi 'gyur ba dang / bdag grol zin nas kyang nyon mongs pa'i 
bcing ba rnams kyis bcings pa'i sems can rnams 'ching ba de las rab tu thar bar bya ba'i phyir chos ston par 'gyur ro snyam pa ste lnga po de dag go/ /gzhan yang rnam pa lnga ste lnga gang zhe na/ rab tu 'byung ba ni tshul khrims 'chal pa'i sems can yongs su smin par bya ba'i phyir tshul 
khrims dang 'thun pa yin no/ /rab tu 'byung ba ni thos pa nyung ba'i sems can yongs su smin par bya ba'i phyir thos pa dang 'thun pa yin no/ /rab tu 'byung ba ni sems rnam par g.yengs pa'i sems can yongs su smin par bya ba'i phyir ting nge 'dzin dang 'thun pa yin no/ /rab tu 
'byung ba ni shes rab 'chal pa'i sems can yongs su smin par bya ba'i phyir shes rab dang 'thun pa yin no/ /rab tu 'byung ba ni mya ngan las 'das pa'i bde ba'i lam la sems can dgod par bya ba'i phyir rnam par grol ba'i ye shes dang 'thun pa yin te/ lnga po de dag go/ /
gzhan yang rnam pa lnga ste/ lnga gang zhe na/ rab tu 'byung ba ni phung po lnga yongs su shes par bya ba'i phyir nga rgyal bcom pa'o/ /rab tu 'byung ba ni kun 'byung ba spang ba'i phyir sred pa'i bag la nyal spong ba'o/ /rab tu 'byung ba ni 'gog pa mngon sum du bya ba'i phyir zhi ba dang / rab 
tu zhi ba dang / nye bar zhi bar byed pa'o/ /rab tu 'byung ba ni 'phags pa'i lam yan lag brgyad pa bsgom pa'i phyir lam la 'jug go/ /rab tu 'byung ba ni 'phags pa'i bden pa rnams la sems can dgod pa'i phyir bden pa la 'jug pa ste/ lnga po de dag go/ /klu'i bdag po chos 
</page>

 <page>
<ph>245</ph><p>058-123a</p>
bzhi dang ldan na byang chub sems dpa' rnams nags dang nags 'dab na rgyu zhing bas mtha'i gnas mal dag na gnas pa yin te/ bzhi gang zhe na/ lus dang srog la mi lta ba dang / dge ba'i chos thams cad la lta ba dang / mngon par shes pa'i shes pa skyed par 
'dod pa dang / spyod lam rab tu zhi bas lha dang mi rnams mgu bar byed pa ste/ klu'i bdag po chos bzhi po de dag dang ldan na byang chub sems dpa' rnams nags dang / nags 'dab na rgyu zhing bas mtha'i gnas mal dag na gnas pa yin no/ /klu'i bdag po gzhan yang byang chub 
sems dpa' ni don gyi dbang rnam pa bzhi mthong nas/ nags dang nags 'dab na rgyu zhing bas mtha'i gnas mal dag na gnas pa yin te/ bzhi gang zhe na/ dgon pa dang rab tu dgon pa 'di dag ni sangs rgyas kyis bsngags pa yin te/ dgon pa ni gnas na snying rje chen pos 
sems can thams cad rab tu thar bar bya ba la dmigs pa ni bdag gis bre mo gtam zer ba yin gyi/ phyogs gcig tu gyur pa ni ma yin no snyam pa dang / bdag gis ni byang chub kyi snying po'i rgyan bsags kyi nyon mongs pa rnams ni ma yin no snyam pa dang / bdag gis ni yongs su 
sbyang ba byas pa'i byang chub sems dpa' du ma dag gi rjes su bslab dgos so snyam pa dang / bdag dgon pa na gnas te/ chos thams cad yang dag par bsgrubs nas grong dang / grong khyer dang / grong rdal dang / ljongs dang yul 'khor dang / pho brang 'khor dag tu song 
ste/ sems can rnams la chos bstan par bya'o snyam pa ste/ klu'i bdag po bzhi po de dag dang ldan na nags dang nags 'dab na rgyu zhing bas mtha'i gnas mal dag na gnas pa yin no/ /klu'i bdag po gsum po 'di dag ni 'phags pa'i rigs dang / sbyangs pa'i yon tan dang / 
yo byad bsnyungs pa la gnas pa'i byang chub sems dpa'i yon tan dang phan yon phul dang rab mchog yin te/ gsum gang zhe na/ dga' ba dang / mi dga' ba rnams la mi lta ba'i phyir 'du 'dzi'i bya ba med pa dang / sems rag las pa med cing gang du 'dod par 'gror yod pa'i 
</page>

 <page>
<ph>246</ph><p>058-123b</p>
phyir rang nyam dang / rang dbang dang / tha mal par gnas pa dang / sems can thams cad mnyam pa nyid du sems pa'i phyir de'i ting nge 'dzin myur du skye bar 'gyur ba ste/ gsum po de dag go/ /gzhan yang gsum ste/ de la tshul 'chos pa dang / kha gsag mi 'byung ba dang / de 
la rjes su chags pa dang / khong khro ba'i sems mi skye ba dang / sgrub cing 'dug pa na khyim la rjes su lta bar mi 'gyur ba ste/ klu'i bdag po gsum po de dag ni 'phags pa'i rigs dang / sbyangs pa'i yon tan dang / yo byad bsnyungs pa la gnas pa'i byang chub sems 
dpa'i yon tan dang / phan yon phul dang rab mchog yin no/ /klu'i bdag po chos brgyad dang ldan na byang chub sems dpa'i rab tu 'byung ba'i yon tan yongs su rdzogs par 'gyur te/ brgyad gang zhe na/ 'phags pa'i rigs kyis chog par 'dzin pa dang / sbyangs pa'i yon 
tan dang / yo byad bsnyungs pa la gnas pa dang / mang du thos pa dang / sems nges par sems pa la dga' ba dang / byang chub sems dpa'i bsam pa la kun tu rmongs pa mang bu dang / dran pa nye bar gzhag pas gnas pa dang / ting nge 'dzin dang / shes rab sgom 
pa'i sbyor ba la brtson pa dang / brtsams pa thams cad sgrub pa snying por byed pa ste/ klu'i bdag po chos brgyad po de dag dang ldan na byang chub sems dpa'i rab tu 'byung ba'i yon tan yongs su rdzogs par 'gyur ro/ /klu'i bdag po chos bcu dang ldan na byang chub sems dpa' rnams 
chos zab mo'i tshul la gnas pa yin te/ bcu gang zhe na/ bdag gi ngo bo nyid kyis chos thams cad kyi ngo bo nyid kyi rjes su 'gro ba dang / bdag dag pas chos thams cad dag pa'i rjes su 'jug pa dang / bdag bdag med pas chos thams cad bdag med pa la mos pa dang / 
bdag stong pas chos thams cad stong par som nyi med pa dang / bdag dben pas chos thams cad dben pa la 'jug pa dang / bdag zhi bas chos thams cad zhi bar so sor rtog pa dang / bdag ji lta ba bzhin pas chos thams cad ji lta ba bzhin du khong du chud pa dang / bdag 
</page>

 <page>
<ph>247</ph><p>058-124a</p>
zab pas chos thams cad zab par nges par sems pa dang / bdag bems po yin pas chos thams cad bems po yin par nges par rtog pa dang / bdag gzung du med pas chos thams cad gzung du med par rab tu shes pa ste/ bcu po de dag go/ /klu'i 
bdag po gzhan yang chos bcu dang ldan na byang chub sems dpa' rnams chos zab mo'i tshul la gnas pa yin te/ bcu gang zhe na/ rnam par bsgrubs pas gnas pa'i mtshan nyid kyi phyir chos thams cad sgyu ma lta bur rab tu shes pa dang / phyin ci log las byung bar mthong bas 
chos thams cad rmi lam lta bur rab tu shes pa dang / phyin ci log tu 'du shes pas chos thams cad smig rgyu lta bur rab tu shes pa dang / rgyu'i bya ba dang / rkyen la dmigs te skye ba'i chos thams cad mig yor lta bur rab tu shes pa dang / 'pho ba med pa'i mtshan nyid las phyir 
mi ldog pas chos thams cad chu zla lta bur rab tu shes pa dang / yul la mi gnas shing phyogs na mi gnas te ngo bo nyid med pas chos thams cad brag ca lta bur rab tu shes pa dang / skad cig kyang mi sdod pas chos thams cad sprin dang glog snang ba lta bur rab tu shes pa dang / 
'dod chags dang / zhe sdang dang / gti mug gis chags par mi 'gyur bas chos thams cad 'ja' tshon lta bur rab tu shes pa dang / glo bur gyi nye ba'i nyon mongs pas nyon mongs pa can du mi 'gyur bas chos thams cad rang bzhin gyis rab tu dag par shes pa dang / skye ba 
dang / 'jig pa dang / gnas pa dang bral bas chos thams cad nam mkha' lta bur rab tu shes pa ste/ klu'i bdag po chos bcu po de dag dang ldan na byang chub sems dpa' rnams chos zab mo'i tshul la gnas pa yin no/ /klu'i bdag po chos gnyis dang ldan na byang chub 
sems dpa' rnams chad par lta bar ltung bar mi 'gyur te/ gnyis gang zhe na/ las kyi bya ba la 'jug pa shes pa dang / sangs rgyas kyi chos thams cad rnam par sgrub pa shes pa ste/ klu'i bdag po chos de gnyis dang ldan na byang chub sems dpa' rnams chad par lta bar 
</page>

 <page>
<ph>248</ph><p>058-124b</p>
ltung bar mi 'gyur ro/ /klu'i bdag po chos gnyis dang ldan na byang chub sems dpa' rnams rtag par lta bar ltung bar mi 'gyur te/ gnyis gang zhe na/ mi rtag pa'i chos la 'jug pa shes pa dang / skyes nas zhig cing zhu ste/ mi gnas par rab tu rnam par dbye ba shes 
pa ste/ klu'i bdag po chos de gnyis dang ldan na byang chub sems dpa' rnams rtag par lta bar ltung bar mi 'gyur ro/ /klu'i bdag po chos bzhi dang ldan na byang chub sems dpa' rnams brten te/ 'byung ba la mkhas pa yin te/ ma rig pa kun 'byung ba nas rga shi kun 
'byung ba'i bar la 'jug pa dang / ma rig pa 'gag pa nas rga shi 'gag pa'i bar la 'jug pa dang / chad par lta bar yang mi ltung ba dang / rtag par lta bar yang mi gnas pa ste/ klu'i bdag po chos bzhi po de dag dang ldan na byang chub sems dpa' rnams rten cing 'brel 
par 'byung ba la 'jug pa la mkhas pa yin no/ /klu'i bdag po chos bzhi dang ldan na byang chub sems dpa' rnams lta bar gyur pa thams cad du lta bar mi 'gyur te/ bzhi gang zhe na/ stong pa nyid shes pas bdag dang sems can du lta bar mi 'gyur ba dang / mtshan ma med 
pa shes pas srog dang gang zag tu lta bar mi 'gyur ba dang / smon pa med pa shes pas 'byung ba dang 'jig par lta bar mi 'gyur ba dang / rten cing 'brel par 'byung ba shes pas chad pa dang rtag par lta bar mi 'gyur ba ste/ chos bzhi po 'di dag dang ldan na byang chub sems 
dpa' rnams lta bar gyur pa thams cad du lta bar mi 'gyur ro/ /klu'i bdag po chos drug dang ldan na byang chub sems dpa' rnams mngon par shes pa'i shes pas rnam par rtse bar 'gyur te/ drug gang zhe na/ sems can thams cad la khong khro ba med pa'i lta bas de'i lha'i mig 
rnam par dag par 'gyur ba dang / ngan du smras pa'i tshig dang du len pas lha'i rna ba rnam par dag par 'gyur ba dang / sems kun nas nyon mongs pa med pas gzhan gyi sems shes pa rnam par dag par 'gyur ba dang / sngon byas pa'i dge ba'i rtsa ba sems can thams 
</page>

 <page>
<ph>249</ph><p>058-125a</p>
cad la gtong bas sngon gyi gnas rjes su dran pa shes pa rnam par dag par 'gyur ba dang / 'thun par byed pa dang / bka' blo bde ba dang / ji skad smras pa bzhin byed pas rdzu 'phrul bya ba shes pa rnam par dag par 'gyur ba dang / chos rnams la slob 
dpon gyi dpe mkhyud med pas zag pa zad pa shes pa rnam par dag par 'gyur ba ste/ drug po de dag go/ /klu'i bdag po gzhan yang mar me byin pas ni lha'i mig rnam par dag par 'gyur ro/ /sil snyan dang / pheg rdob pa dang / glu'i dbyangs thams cad byin pas ni lha'i rna 
ba rnam par dag par 'gyur ro/ /kun nas nyon mongs pa med par byin pas ni gzhan gyi sems shes pa rnam par dag par 'gyur ro/ dge ba'i chos dran par byed cing bskul bas ni sngon gyi gnas rjes su dran pa shes pa rnam par dag par 'gyur ro/ /sgrib pa dang / 'gyod 
pa bsal bas ni rdzu 'phrul gyi bya ba shes pa rnam par dag par 'gyur ro/ /chos byin pas ni zag pa zad pa shes pa rnam par dag par 'gyur ro/ /klu'i bdag po gzhan yang de bzhin gshegs pa la lta bas ni lha'i mig rnam par dag par 'gyur ro/ /dam pa'i chos mnyan pas 
ni lha'i rna ba rnam par dag par 'gyur ro/ /sems kyis nges par brtags pas ni gzhan gyi sems shes pa rnam par dag par 'gyur ro/ /dge 'dun rjes su dran pas ni sngon gyi gnas rjes su dran pa shes pa rnam par dag par 'gyur ro/ /'dun pa drag pos ni rdzu 'phrul 
gyi bya ba shes pa rnam par dag par 'gyur ro/ /chos sgrub pas ni zag pa zad pa shes pa rnam par dag par 'gyur ro/ /de la mngon par shes pas rnam par rtse ba gang zhe na/ klu'i bdag po 'di la nyan thos dang / rang sangs rgyas rnams kyi lha'i mig gang yin pa dang / 
phyi rol gyi drang srong mngon par shes pa lnga dang ldan pa rnams kyi lha'i mig gang yin pa dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams kyi lha'i mig gang 
</page>

 <page>
<ph>250</ph><p>058-125b</p>
yin pa de bas ni byang chub sems dpa'i lha'i mig de ches 'das pa dang / ches gsal ba dang / ches khyad par du 'phags pa dang / ches mchog tu gyur pa dang / ches rnam par dag pa ste/ de'i lha'i mig des ni de bzhin gshegs pa'i spyan gyi yul ma gtogs par sems 
can du snang ba'am/ gzugs su snang ba'am/ chos su snang ba gang yang mi rtogs pa dang / mi mthong ba dang / mi shes pa ci yang med do/ /klu'i bdag po de la nyan thos dang / rang sangs rgyas rnams kyi lha'i rna ba gang yin pa nas mi dang mi ma yin pa'i bar 
rnams kyi lha'i rna ba gang yin pa de bas ni byang chub sems dpa'i lha'i rna ba de ches 'das pa dang / ches gsal ba dang / ches khyad par du 'phags pa dang / ches mchog tu gyur pa dang / ches rnam par dag pa ste/ de lha'i rna ba'i dbang po des ni de bzhin gshegs 
pa'i snyan gyi yul ma gtogs pa sgrar grag pa gang yang thos par mi 'gyur ba ci yang med de/ des ni sgra thams cad kyi sngon gyi mtha' dang / phyi ma'i mtha' yongs su gcod pa rab tu shes so/ /klu'i bdag po de la byang chub sems dpas ni sems can thams cad kyi 
sems kyi rgyu ba dang / sems kyi dmigs pa dang / sems kyi mtshan ma dang / sems kyi dpyod pa dang / sems kyi rgyu dang / sems kyi bsam pa dang / sems kyi 'bras bu dang / sems kyi nges pa dang / sems kyi brtag pa dang / sems kyi rnam pa sna 
tshogs dang / sems kyi rjes su chags pa dang / sems kyi khong khro ba dang / sems rnam par g.yengs pa dang / sems bsdu ba dang / sems bral bar g.yo ba dang / sems lhag par g.yo ba dang / sems bskul ba dang / sems gnas pa dang / sems 
kyi sngon gyi mtha' dang / sems kyi phyi ma'i mtha' dang / sems kyi da ltar byung ba dang / sems kyi gnas dang / sems kyi gnas pa thams cad yang dag pa ji lta ba bzhin du rab tu shes te/ shes nas kyang de bzhin du des sems can de dag la chos dang ldan pa'i 
</page>

 <page>
<ph>251</ph><p>058-126a</p>
gtam 'jug par byed do/ /des sngon gyi gnas rjes su dran pas bdag dang gzhan rnams kyi sngon gyi mtha'i mur thug pa'i bar gyi 'chi 'pho yang dag pa ji lta ba bzhin du rab tu shes shing dran te/ rnam pa dang bcas/ yul phyogs dang bcas par yang 
dag pa ji lta ba bzhin du de kho na nyid dang gzhan ma yin par rjod par byed do/ /rdzu 'phrul gyi bya ba rnams la yang mngon par 'du byed pa med pa thob ste bya ba thams cad ston to/ /klu'i bdag po 'di dag ni byang chub sems dpa'i mngon par shes pa ste/ de la rang gi sems 
la dbang byed pas don thams cad yongs su rdzogs par byed pa 'di ni de'i rnam par rtse ba ste/ sangs rgyas yongs su mya ngan las 'da' ba yang kun tu ston la gtan du yongs su mya ngan las 'da' bas yongs su mya ngan las 'da' bar yang mi byed pa lta bu'o/ /de la 
byang chub sems dpa'i zag pa zad pa shes pa mngon sum du byed pa'i mngon par shes pa gang zhe na/ nyan thos dang / rang sangs rgyas kyi rnam par grol ba la ma chags te/ sangs rgyas kyi ye shes kyi rnam par grol ba la lhag par dmigs shing rang bzhin gyis zag pa 
zad pa shes kyi shes pa de mngon sum du byed pa ni ma yin la sems can thams cad kyi zag pa zad par bya ba kho na'i phyir yang 'khor ba'i rgyun la gnas pa 'di ni byang chub sems dpa'i mngon par shes pa drug pa'o/ /klu'i bdag po chos bzhi dang ldan na byang chub sems dpa' 
sgrib pa med pa'i ye shes mthong ba la 'jug pa yin te/ bzhi gang zhe na/ thams cad mkhyen pa'i ye shes kyis yongs su bsgos pa'i mngon par shes pa lnga dang / byams pa chen po dang / snying rje chen pos yongs su bsgos pa'i so so yang dag par rig pa bzhi dang / 
thabs dang shes rab kyis yongs su bsgos pa'i gzugs med pa'i snyoms par 'jug pa bzhi dang / stong pa nyid dang / mtshan ma med pa dang / smon pa med pas yongs su bsgos pa'i byang chub kyi phyogs kyi chos sum cu rtsa bdun te/ klu'i bdag po chos bzhi po de dag 
</page>

 <page>
<ph>252</ph><p>058-126b</p>
dang ldan na byang chub sems dpa' sgrib pa med pa'i ye shes mthong ba la 'jug pa yin no/ /klu'i bdag po de la sgrib pa med pa'i ye shes mthong ba gang zhe na/ nyon mongs pa thams cad kyang mthong la bag chags kyi mtshams sbyor ba'i rnam pa'i nyon mongs pa thams cad kyang 
yang dag par bcom pa gang yin pa dang / 'khor ba yang mthong la mya ngan las 'das pa la yang yang dag par gzhol ba dang / nyan thos dang / rang sangs rgyas kyis yang mthong la byang chub kyi snying po la yang yang dag par gzhol ba dang / sems can gyi spyod pa'i rjes 
su yang 'jug la sems can gyi spyod pa dben par yang shes pa ste/ 'di ni sgrib pa med pa'i ye shes mthong ba zhes bya'o/ /gzhan yang sgrib pa med pa'i ye shes mthong ba ni 'dus byas kyi bya ba thams cad kyi rjes su yang 'jug la/ 'dus ma byas pa yang thob pa gang yin pa 
dang / 'dus byas thams cad kyi nye bar zhi ba yang mthong la 'dus ma byas kyang thob pa'o/ /klu'i bdag po byang chub sems dpa' ni 'dus byas la spyod pa na yang 'dus ma byas shes pas sgrib pa med pa la/ 'dus ma byas pa thob pa la yang 'dus ma byas kyi chos rnams 
kyis sgrib pa med de/ der sgrib pa med pa'i ye shes gang yin pa de ni byang chub sems dpa'i sgrib pa med pa'i ye shes mthong ba zhes bya'o/ /klu'i bdag po chos bzhi dang ldan na byang chub sems dpa' sems can gyi spyod pa dang / bsam pa dang cho ga shes pa yin te/ 
bzhi gang zhe na/ 'jig rten gyi rjes su 'jug pa'i shes pa dang / snyoms par 'jug pa la mkhas pa'i shes pa dang / shes pa dang / bsam pa las su rung ba'i bsam pa dang / sems la dbang byed pa'i thabs te/ klu'i bdag po chos bzhi po de dag dang ldan na 
byang chub sems dpa' sems can gyi spyod pa dang / bsam pa dang cho ga shes pa yin no/ /klu'i bdag po chos lnga dang ldan na byang chub sems dpa' sems can rnams yongs su smin par byed pa yin te/ lnga gang zhe na/ bdag gi bde ba la mi lta bas yid yongs su mi skyo 
</page>

 <page>
<ph>253</ph><p>058-127a</p>
ba dang / brtson pa brtan pas sems can la bde ba sbyin pa dang / snying rje chen po dang / sems can rnams kyi spyod pa ji lta ba de lta bu'i spyod pa la rjes su 'jug pa dang / gong du yang yon tan khyad par can la yang 'god par byed pa ste/ klu'i 
bdag po chos lnga po de dag dang ldan na byang chub sems dpa' sems can yongs su smin par byed pa yin no/ /klu'i bdag po chos drug dang ldan na byang chub sems dpa' 'dzin pa dang / klog pa dang / brda sprod pa la mkhas pa yin te/ drug gang zhe na/ gzungs 
thob pa dang / dran pa dang shes bzhin gyis sgrub pa dang / yang dag pa la tshul bzhin du 'jug pa dang / sems kyi rjes su 'jug pa shes pa dang / thogs pa med pa'i spobs pa thob pa dang / dgongs pa'i tshig ston pa'i shes pa la mkhas pa ste/ klu'i bdag po 
chos drug po de dag dang ldan na byang chub sems dpa' 'dzin pa dang / klog pa dang / brda sprod pa la mkhas pa yin no/ /klu'i bdag po chos brgyad dang ldan na byang chub sems dpa' bdud phyir rgol ba bcom pa yin te/ brgyad gang zhe na/ sgyu ma'i chos nyid phung po lnga 
yongs su shes pa dang yang ldan la 'jig tshogs la lta ba'i nyon mongs pa dang bral te/ stong pa nyid la spyod yul ba yang yin pa dang / 'du byed thams cad kyi skye ba med par yang rab tu shes la sems can yongs su smin par bya ba'i phyir bsams bzhin du skye bar yang byed pa 
dang / brtson 'grus brtan pas byang chub kyi bsam pa yang yongs su mi gtong la khams gsum pas kyang yid rtag tu skrag pa dang / mngon par 'du byed pa med pa yang mi ltung la thams cad mkhyen pa'i ye shes kyang yongs su tshol ba dang / sems can rnams la yang lta la/ 
bsod nams kyi tshogs kyang sogs pa dang / mi rtag pa'i mtshan nyid la yang yid ches la ye shes kyi tshogs kyang sogs pa dang / nyan thos dang / rang sangs rgyas kyi shes pa la yang ma chags pa ste/ klu'i bdag po chos brgyad po de dag dang ldan na byang chub 
</page>

 <page>
<ph>254</ph><p>058-127b</p>
sems dpa' bdud phyir rgol ba bcom pa yin no/ /klu'i bdag po chos bcu dang ldan na byang chub sems dpa' skrag pa dang 'jigs pa thams cad dang bral te byang chub sems dpa'i spyad pa spyod pa yin te/ bcu gang zhe na/ sbyin pas nye bar brtan pa yin te mtshan gyis legs par 
brgyan pa dang / tshul khrims la gnas pa yin te ngan song thams cad yang dag par gcad pa dang / bzod pa'i go cha bgos pa yin te dbang po ma nyams pa dang / brtson 'grus brtan pa yin te dge ba'i rtsa ba'i tshogs rnams kyis chog mi shes pa dang / bsam 
gtan la gnas pa yin te cang shes kyi sems dang ldan pa dang / shes rab dang ldan pa yin te nyon mongs pa dang bral ba dang / thabs la mkhas pa yin te kun tu yongs su bsngo ba shes pa la mkhas pa dang / so so yang dag par rig pa thob pa yin te don dang chos dang / 
nges pa'i tshig dang spobs pa la mkhas pa dang / gzungs thob pa yin te/ sems can thams cad kyi the tshom gcod pa la mkhas pa dang / sangs rgyas kyi byin gyis brlabs pa yin te dam pa'i chos yongs su 'dzin pa ste/ klu'i bdag po chos bcu po de dag dang 
ldan na byang chub sems dpa' skrag pa dang 'jigs pa thams cad dang bral te byang chub sems dpa'i spyad pa spyod pa yin no/ /klu'i bdag po chos brgyad dang ldan na byang chub sems dpa' phyir mi ldog pa'i chos la yang dag par gzhol ba yin te/ brgyad gang zhe na/ ji 
skad smras pa de bzhin du byed pa dang / bdag gi 'khrul pa la so sor rtog par byed kyi/ gzhan gyi 'khrul pa la mi rtog pa dang / srog gi phyir yang gzhan dag la brnyas par mi byed pa dang / rnyed pa dang bkur sti thob pas kyang mtho bar mi 'dzin la ma thob pas kyang dma' 
bar mi 'dzin pa dang / sems can thams cad la yon gnas kyi sems bskyed de sbyin pa sbyin pa dang / bgo bsha'i ngang tshul can yin te/ chos la slob dpon dpe mkhyud mi byed pa dang / gzhan gyi bde bas dga' ba yin te phrag dog dang ser sna dang bral ba dang / 
</page>

 <page>
<ph>255</ph><p>058-128a</p>
sdug pa dang mi sdug pa thams cad yongs su gtong ba la 'gyod pa med pa ste/ klu'i bdag po chos brgyad po de dag dang ldan na byang chub sems dpa' phyir mi ldog pa'i chos la yang dag par gzhol ba yin no/ /klu'i bdag po chos lnga dang ldan na byang chub sems 
dpa' bla na med pa yang dag par rdzogs pa'i byang chub las phyir mi ldog pa yin te/ lnga gang zhe na/ pha rol tu phyin pa thams cad yongs su rdzogs pa yin te thabs la mkhas pa dang / chos thams cad ji lta ba la mkhas pa yin te chos zab mo'i tshul la gnas pa dang / mngon 
par shes pa ma nyams pa yin te sems can thams cad kyi dbang po'i rig pa'i cho ga shes pa dang / legs par khong du chud pa shes pa yin te chags pa med par spyod pa dang / zad mi shes pa mngon par sgrub pas kyang rten cing 'brel par 'byung ba la spyod par byed la zag pa thams 
cad kyang zad par byed pa ste/ klu'i bdag po chos lnga po de dag dang ldan na byang chub sems dpa' bla na med pa yang dag par rdzogs pa'i byang chub las phyir mi ldog pa yin no/ /klu'i bdag po chos gsum dang ldan na byang chub sems dpa' bzod pa thob pa yin te/ gsum gang zhe na/ 
sems can yongs su dag par bya ba'i phyir ba dag med pa dang / chos yongs su dag par bya ba'i phyir dben pa dang / ye shes yongs su dag par bya ba'i phyir chags pa med pa ste gsum po de dag go/ /gzhan yang gsum ste/ sngon gyi mtha' rnam par dag par bya ba'i phyir mi zad 
pa'i chos nyid dang / phyi ma'i mtha' rnam par dag par bya ba'i phyir mi skye ba'i chos nyid dang / da ltar byung ba'i chos rnam par dag par bya ba'i phyir legs par gnas pa'i chos nyid de/ gsum po de dag go/ /klu'i bdag po gzhan yang chos gsum dang ldan na byang chub sems 
dpa'i bzod pa thob pa yin te/ gsum gang zhe na/ lus yongs su dag par bya ba'i phyir bsod nams kyis nye bar brtan pa dang / ngag yongs su dag par bya ba'i phyir ye shes mtha' yas pa dang / sems yongs su dag par bya ba'i phyir ting nge 'dzin la dmigs pa ste/ 
</page>

 <page>
<ph>256</ph><p>058-128b</p>
klu'i bdag po chos gsum po de dag dang ldan na byang chub sems dpa' bzod pa thob pa yin no/ /klu'i bdag po chos bzhi dang ldan na byang chub sems dpa' sangs rgyas bcom ldan 'das rnams kyis lung ston par mdzad de/ bzhi gang zhe na/ chos rnams la lhag pa'i bsam 
pas sgrub pa dang / dkar po rnam par mthong bas spyod pa la spyod pa yongs su rdzogs pa dang / sems can gyi bsam pa rnams la ye shes kyi stobs bskyed pa thob pa dang / shin tu med pa'i phyir rang bzhin gyis ma skyes ma byung ba'i chos rnams rab tu shes pa ste/ klu'i 
bdag po chos bzhi po de dag dang ldan na byang chub sems dpa' sangs rgyas bcom ldan 'das rnams kyis lung ston par mdzad do/ /bstan pa 'di bshad pa na lha dang klu dang / gnod sbyin dang / dri za dang lha ma yin dang / nam mkha' lding dang / mi'am ci dang / lto 'phye 
chen po dang / mi dang mi ma yin pa khrag khrig phrag bcu gnyis ni bla na med pa yang dag par rdzogs pa'i byang chub tu sems skyes so/ /byang chub sems dpa' bdun khri nyis stong gis ni mi skye ba'i chos rnams la bzod pa thob bo/ /dge slong khri bzhi stong ni chos rnams la chos 
kyi mig rdul med cing dri ma dang bral ba rnam par dag go/ /dge slong ma brgyad stong ni len pa med par zag pa rnams las sems rnam par grol lo/ /lha'i bu lnga stong gis ni 'dod chags dang bral ba thob bo/ /stong gsum gyi stong chen po'i 'jig rten gyi khams 'di yang de'i 
tshe rnam pa drug tu g.yos so/ /'jig rten yang snang ba chen pos khyab par gyur to/ /me tog gi char chen po yang bab bo/ /lha'i bu rnams kyis kyang bar snang las sil snyan brgya stong dag dkrol te ched du brjod pa 'di skad kyang ched du brjod de/ a la la de bzhin gshegs 
pas ni chos kyi 'khor lo gnyis pa bskor ba 'di chos kyi rnam grangs 'di las bskor to/ /yul bA rA Na sI drang srong smra ba ri dgas kyi nags su chos kyi 'khor lo bskor ba gang yin pa dang / chos kyi rnam grangs 'di las bskor ba gang yin pa 'di ni mtshungs so/ /de ci'i 
</page>

 <page>
<ph>257</ph><p>058-129a</p>
phyir zhe na/ 'di ltar chos kyi rnam grangs 'di las sems can dpag tu med grangs med pa'i don mdzad pa'i phyir ro/ /gzhan yang sems can gang chos kyi rnam grangs 'di thos pa de dag ni dge ba'i rtsa ba ngan ngon ma yin pa dang ldan pa yin na sems can gang dag thos 
nas kyang 'chang bar byed pa lta ci smos te/ de dag gis ni mir skye ba rnyed pa legs par rnyed do/ /de dag gis ni de bzhin gshegs pa legs par mthong ngo / /de dag gis ni chos kyi rnam grangs 'di legs par thos so/ /chos kyi tshul gyi rnam pa 'di thos nas bla na med pa 
yang dag par rdzogs pa'i byang chub tu sems bskyed pa gang yin pa de dag gi ngan song thams cad ni bkag par gyur to/ /de dag gi lha dang mir skye ba'i sgo rnams ni phye bar gyur to/ /de dag ni yongs su mya ngan las 'das zin par rig par bya'o/ /zhes brjod do/ /de nas bcom ldan 
'das kyis lha'i bu de dag la legs so zhes bya ba byin te/ grogs po dag legs so legs so/ /khyed kyis tshig 'di legs par smras so/ /mdo sde'i tshig bstan pa 'di lta bu dag la dga' ba thob pa'i sems can gang yin pa de dag ni sangs rgyas kyi byin gyis brlabs pa dang / 
theg pa chen pos 'dul ba yin no/ /sems can de dag ni sangs rgyas kyi ye shes kyis thugs su chud pa dang / phyir mi ldog pa'i phyag rgyas btab pa yin no/ /chos kyi rnam grangs 'di la dga' ba thob pa gang yin pa'i sems can de dag ni de bzhin gshegs pa'i ye 
shes 'ba' zhig la/ yang dag par gzhol ba ma gtogs pa de dag 'gro ba gzhan du 'gro bar mi 'gyur na gang dag bsngags pa thos nas 'dzin par byed pa dang / de bzhin nyid du sgrub pa rnams lta ci smos/ klu'i rgyal po rgya mtshos zhus pa las gleng gzhi'i le'u ste dang 
po'o// //bam po gnyis pa/ de nas klu'i rgyal po rgya mtshos bshad pa 'di thos nas/ tshim zhing mgu la yi rangs te rab tu dga' zhing dga' ba dang yid bde ba skyes nas/ rgya mtsho'i gnas rnam par dag par byed pa'i rin po che'i bkod pa kun tu 'od zer 
</page>

 <page>
<ph>258</ph><p>058-129b</p>
'byung ba'i 'od can zhes bya ba'i nor bu rin po che chen po stong gsum gyi stong chen po'i 'jig rten gyi khams ri ba gang yin pa de bcom ldan 'das la chos kyi dgab par phul lo/ /nor bu rin po che de'i 'od kyis kyang nyi ma dang zla ba gnyis kyi 'od mog mog por byas so/ /'khor thams 
cad kyang ngo mtshar du gyur nas/ bcom ldan 'das la phyag 'tshal zhing tshig 'di skad du a la la sangs rgyas byung ba ni ngo mtshar che ste/ de byung bas ni 'di ltar ya mtshan du rung zhing rmad du byung ba'i chos dag kyang snang ngo zhes smras so/ /de nas klu'i rgyal po rgya mtshos bcom ldan 
'das la mngon par dgab pa byas nas 'di skad ces gsol to/ /bcom ldan 'das dge ba'i rtsa ba 'dis na bdag sangs rgyas kyi sku'i 'od dri ma ma mchis pa thob par gyur cig /'od des kyang phyogs bcu'i sangs rgyas kyi zhing thams cad snang bar gyur cig /sems can 
gang la 'od des phog pa de dag kyang nyon mongs pa thams cad kyis gnod par ma gyur cig /de bzhin gshegs pa'i smin mtshams kyi mdzod spu ci 'dra ba de lta bu yang bdag gis thob par gyur cig /byang chub kyi lam shes pa sgrib pa ma mchis pa yang thob par gyur cig /lam 
shes pa des kyang sems can lam log pa la zhugs pa rnams yang dag pa'i lam la 'god par gyur cig /bcom ldan 'das gzhan yang ji ltar na byang chub sems dpa' mun pa mun nag dang bral te/ lam shes pa thob par 'gyur lags/ de skad ces 
gsol pa dang / bcom ldan 'das kyis klu'i rgyal po rgya mtsho la 'di skad ces bka' stsal to/ /klu'i rgyal po 'di la byang chub sems dpa' shes rab kyi dbang gis byung ba/ shes rab kyi sgron ma lag na thogs pa/ shes rab kyi shes pa can/ shes rab kyi sngon du 
'gro ba/ shes rab kyi mtshon cha can/ shes rab kyis bya ba byed pa de ni shes rab kyi gnas la gnas nas sbyin pa sbyin par byed/ tshul khrims srung bar byed/ bzod pa sgom par byed/ brtson 'grus rtsom par byed/ bsam gtan snyoms par 'jug par byed/ 
</page>

 <page>
<ph>259</ph><p>058-130a</p>
chos rnams lhag par mthong bar byed/ sems can rnams yongs su smin par byed do/ /klu'i bdag po de la ji ltar na byang chub sems dpa' shes rab kyi gnas la gnas nas sbyin pa sbyin par byed ce na/ klu'i bdag po 'di la sbyin pa mnyam pa nyid kyis 
bdag mnyam pa nyid do/ /bdag mnyam pa nyid kyis sems can mnyam pa nyid do/ /sems can mnyam pa nyid kyis chos mnyam pa nyid do/ /chos mnyam pa nyid kyis byang chub mnyam pa nyid de/ mnyam pa nyid 'di dag kyang mi spong la sbyin pa yang sbyin par byed de/ sbyin pa de 
yang nyon mongs pa'i dbang gis sbyin par mi byed do/ /des de ji lta ji ltar yongs su 'jal ba de kho na bzhin du nyon mongs pa thams cad yongs su gtong bar byed de/ nyon mongs pa thams cad yongs su gtong ba dang / lta ba'i rnam pa thams cad nye bar zhi ba dang / rtsod 
pa thams cad 'dor ba gang yin pa de ni gtong ba'i mchog yin te/ klu'i bdag po 'di ni byang chub sems dpa' shes rab kyi gnas la gnas pa'i sbyin pa yongs su gtong ba'o/ /de la byang chub sems dpa' shes rab kyi gnas la gnas pa'i tshul khrims gang zhe na/ 
lus dang ngag dang sems dben par mthong ba gang yin pa de ni tshul khrims yongs su srung ba ste/ lus dang ngag dang sems la yang mi rten/ 'jig rten 'di la yang mi rten/ 'jig rten pha rol la yang mi rten/ nang la yang mi rten/ phyi rol la yang mi rten/ phung 
po la yang mi rten/ khams la yang mi rten/ skye mched la yang mi rten/ byang chub la yang mi rten/ mya ngan las 'das pa la yang mi rten/ chos thams cad la yang mi rten par tshul khrims srung bar byed la/ tshul khrims des kyang rlom sems su mi byed cing shin 
tu rlom sems su mi byed pa 'di ni/ byang chub sems dpa' shes rab kyi gnas la gnas pa'i tshul khrims zhes bya'o/ /de la byang chub sems dpa' shes rab kyi gnas la gnas pa'i bzod pa gang zhe na/ bzod pa gang sgom pa na bdag dang sems can dang / srog 
</page>

 <page>
<ph>260</ph><p>058-130b</p>
dang gang zag tu mi dmigs shing / ngar 'dzin pa dang / nga yir 'dzin pa la yang mi gnas pa de ni nang dag pa dang / sems can dag pa dang / chos thams cad dag pas bzod pa sgom pa yin te/ de ni bzod pa yang sgom la/ chos gang yang sgom par mi byed/ mi 
sgom par yang mi byed la/ chos gang yang bskyed pa'i phyir ram dgag par bya ba'i phyir yang sgom par mi byed/ chos gang yang zad par bya ba'i phyir ram/ nye bar zhi bar bya ba'i phyir yang sgom par mi byed/ sems can bdag med pa dang / sems can dben pas kyang 
mi skrag mi dngang dngang bar mi 'gyur la bzod pa de yang lus la dmigs pa dang / ngag la dmigs pa dang / sems la dmigs pas bzod par mi byed pa dang / de lus bshig pa'am/ yan lag dang / nying lag rnams gcod pa na rtswa dang / shing dang 
rtsig pa dang 'dra bar so sor rtog cing bzod pa dang / de gzhan gyis ngan du smras pa thos na ngag ya ma brla dang ngag gsob dang ngag gsog dang / ngag gzung du med pa dang / ngag zhi ba dang / ngag mi gnas par shes nas bzod pa dang / de sems rnyog pa med pa 
dang / sems gsar ma yin pa dang / sems rnying ma yin pa dang / gcig la gcig mtshams sbyor ba med pa dang / skad cig gis 'jig pas med par 'gyur bar so sor rtog cing bzod la/ mtshams sbyor ba med par mthong ba 'di ni byang chub sems dpa' shes 
rab kyi gnas la gnas pa'i bzod pa zhes bya'o/ /de la byang chub sems dpa' shes rab kyi gnas la gnas pa'i brtson 'grus gang zhe na/ byang chub sems dpa' dge ba'i rtsa ba thams cad rnam par 'phel bar bya ba'i phyir brtson 'grus kyang rtsom la/ brtson 'grus rnam 
par 'phel ba des kyang chos kyi dbyings rnam par 'phel ba dang yongs su 'grib pa yang dag par rjes su mi mthong ba gang yin pa dang / des chos thams cad chos kyi dbyings su yang dag par 'du bar rig nas chos gang yang bden par yongs su grub par yang dag par rjes su mi 
</page>

 <page>
<ph>261</ph><p>058-131a</p>
mthong la/ mi bden pa phyin ci log la 'jig rten gnas pa yang mthong ba dang / des de ltar shes rab rnam par dag pa'i sgo nas chos thams cad la rnam par lta ba na chos rnams 'phel bar yang mi byed/ 'grib pa yang mi byed pa dang / chos 
thams cad spungs pa'i rang bzhin ma yin pa dang / yul na mi gnas pa dang / phyogs na mi gnas pa dang / gang nas kyang mi 'ong ba dang / gang du yang mi 'gro bar rab tu shes te/ de de lta bu'i chos dang ldan pas phyin ci log pa yang dag pa ji lta ba bzhin du yongs 
su shes par bya ba'i phyir/ sems can rnams la chos ston pa'i brtson 'grus rtsom la/ sems can de dag kyang yang dag par mi dmigs te/ sems can mi dmigs pa gang yin pa de nyid de'i chos thams cad mi dmigs pa'o/ /de ci'i phyir zhe na/ sems can la 
ma gtogs pa'i chos gang yang med pa la/ chos la ma gtogs pa'i sems can rnams kyang med mod kyi/ 'on kyang chos kyi ngo bo nyid gang yin pa de ni bdag gi ngo bo nyid do/ /bdag gi ngo bo nyid gang yin pa de ni chos thams cad kyi ngo bo nyid do/ /chos 
thams cad kyi ngo bo nyid gang yin pa de ni sangs rgyas kyi chos rnams kyi ngo bo nyid do/ /ngo bo nyid mnyam pa nyid 'dis sangs rgyas kyi chos thams cad tshol ba gang yin pa dang / btsal nas kyang chos kyang mi dmigs/ chos ma yin pa yang mi dmigs pa dang / 
tshol ba na yang gang gis btsal ba dang / gang btsal ba dang / sus btsal ba de dag thams cad mi dmigs pa 'di ni byang chub sems dpa' shes rab kyi gnas la gnas pa'i brtson 'grus zhes bya'o/ /de la byang chub sems dpa' shes rab kyi gnas la gnas pa'i 
bsam gtan gang zhe na/ bsam gtan rnams la yang snyoms par 'jug la/ mnyam pa nyid las kyang nyams par yang mi 'gyur/ phun sum tshogs par yang mi 'gyur ba gang yin pa dang / de bsam gtan kyang bsam gtan du byed la/ chos gang yang 
</page>

 <page>
<ph>262</ph><p>058-131b</p>
skyed par yang mi byed/ 'bri bar yang mi byed pa dang / yul thams cad la yang mi rten par bsam gtan byed la/ chos thams cad dang 'thun pa dang mi 'thun pa med par yang bsam gtan byed pa dang / lus dang sems kyis kyang bsam gtan gyi yan lag 
dang / bsam gtan gyi bsam pa dang / bsam gtan gyi sbyor ba de dag mngon par sgrub par mi byed pa dang / de snyoms par 'jug pa na ci nas de bzhin nyid dang / yang dag pa'i mtha' dang / chos kyi dbyings kyis snyoms par 'jug pa de lta bus snyoms par 'jug 
pa dang / de sems can thams cad mnyam pa nyid dang / chos thams cad la sgro mi 'dogs pas snyoms par 'jug pa ste/ de de ltar ting nge 'dzin sgom pa'i sbyor ba la brtson pa na/ nang dang phyi rol gyi lus dang sems la yang mi gnas la/ phyi rol gyi yul la 
yang sems mi gnas pa de ni mi gnas pa'i rnam par shes pa ste/ dmigs pa can gyi rang bzhin gyi snyoms par 'jug pa thams cad kyang zil gyis gnon la/ phyi rol gyi drang srong mngon par shes pa lnga dang ldan pa rnams dang / nyan thos dang / rang sangs rgyas thams 
cad dang / bsam gtan dang / bsam gtan la snyoms par 'jug pa thams cad kyang zil gyis gnon to/ /de dge ba'i rtsa ba rnams dang / bsam gtan de dag kyang shes rab kyi shas che ba dang / lta ba'i nyon mongs pa dang bral ba yin la/ byang chub tu yongs 
su bsngos pa yang yin pa dang / sems can yongs su smin par byed pa yang sgrub pa yin te/ de lta bas na de bzhin gshegs pa ni snyoms par 'jug pa gcig gis yongs su mya ngan las 'da' ba'i mtha'i bar du thug par mdzad de/ 'di ni byang chub sems dpa' 
shes rab kyi gnas la gnas pa'i bsam gtan no/ /de la byang chub sems dpa' shes rab kyi gnas la gnas pa'i chos lhag par mthong ba gang zhe na/ des chos gang lhag par mthong ba de dag shes rab kyi mig kho nas lhag par mthong gi/ sha'i mig dang / lha'i 
</page>

 <page>
<ph>263</ph><p>058-132a</p>
mig gis chos de dag lhag par mthong ba ma yin no/ /de dag zhi ba kho nar lhag par mthong gi ma zhi bar lhag par mthong ba ma yin no/ /de bzhin du chos rnams rgyu ba med pa dang / gnas pa med pa dang / dben pa dang / yongs su grub pa med 
par lhag par mthong ngo / /de ltar mthong ba gang yin pa de ni chos thams cad lhag par mthong ba'o/ /des chos thams cad lhag par mthong ba ni/ gal te chos 'ga' zhig mthong na ni lhag mthong ma yin te/ de ci'i phyir zhe na/ chos mthong bas ni lhag mthong skyes pa ma 
yin la/ shes pa ni mi shes pa yin pa'i phyir ro/ /ma mthong ba ni chos lhag par mthong ba yin la/ bdag ma mthong ba dang / sems can ma mthong ba dang / srog dang / gso ba dang / skyes bu dang / gang zag ma mthong ba ni chos lhag par mthong ba yin te/ 
de ltar na byang chub sems dpa' ni chos de dag kyang ji lta ba bzhin du mthong la/ sems can rnams kyang phyin ci log tu gyur par mthong nas/ de'i tshe byang chub sems dpa' de kye ma chos 'di dag ni 'di ltar dag na sems can 'di dag ni/ kun nas nyon mongs so snyam nas 
sems can rnams la ches brten par snying rje chen po skye'o/ /de bas na de sems can rnams rab tu grol bar bya ba'i phyir/ snying brtse ba chen po skyed do/ /sems can de dag kyang rtag tu sems can med pa kho na ste/ 'di ni byang chub sems dpa' shes rab kyi gnas la 
gnas pa'i chos lhag par mthong ba'o/ /de la byang chub sems dpa' shes rab kyi gnas la gnas pa'i sems can yongs su smin par bya ba gang zhe na/ klu'i bdag po 'di la byang chub sems dpa' ni sems can med pa'i phyir/ sems can rnams yongs su smin par byed do/ /
sems can bdag med pa dang / sems can la sems can med pa dang / sems can dben pa dang / sems can rang bzhin gyis sems can du brjod pa tsam du zad pa dang / sems can du gdags pa tsam du zad pa dang / sems can stong pa dang / sems can mtshan 
</page>

 <page>
<ph>264</ph><p>058-132b</p>
ma med pa dang / sems can smon pa med pa dang / sems can mngon par 'du byed pa med pa dang / sems can ji lta ba bzhin ma yin pa dang / sems can ma skyes pa dang / sems can ma byung ba dang / sems can rnam par dag pa'i phyir sems can rnams yongs su smin 
par byed de/ de yang bdag gzhig pa'i phyir ma yin/ sems can gzhig pa'i phyir ma yin/ srog dang / gso ba dang / skyes bu dang / gang zag gzhig pa'i phyir ma yin/ dngos po gzhig pa'i phyir ma yin/ rdzas gzhig pa'i phyir ma yin gyi/ klu'i bdag po 
sems can de dag gi ngo bo nyid ji lta ba de kho na bzhin du yongs su smin par byed do/ /sems can rnams kyi ngo bo nyid ji lta bu zhe na/ 'di lta ste/ rang bzhin gyis bdag med pa'i ngo bo nyid ni ngo bo nyid med pa'o/ /ngo bo nyid med pa ni sems can rnams kyi ngo bo nyid do/ /sems 
can rnams kyi ngo bo nyid gang yin pa'i ngo bo nyid de nyid ni/ chos thams cad kyi ngo bo nyid do/ /chos thams cad kyi ngo bo nyid gang yin pa de nyid ni sangs rgyas kyi chos thams cad kyi ngo bo nyid de/ de bas na chos thams cad ni sangs rgyas kyi chos zhes bya'o/ /klu'i bdag po chos 
thams cad ces bya ba ni ming tsam du zad de/ ming de yang ming du mi dmigs so/ /klu'i bdag po chos thams cad ces bya ba bstan pa ni chos ma yin pa bstan pa yin no/ /de ci'i phyir zhe na/ ci tsam du chos tha dad du byed pa de tsam du chos ma yin pa'i phyir ro/ /de la chos gang brjod pa de dag thams 
cad ni chos ma yin pa kho na'o/ /klu'i bdag po chos nyid dang chos kyi dbyings ni rang bzhin gyis brjod pa'am smra bar mi nus te/ 'di ltar chos kyi dbyings kyi rang bzhin brjod du med pa dang / chos thams cad chos kyi dbyings kyi rang bzhin can yin te/ de lta bas na chos 
thams cad brjod par mi nus so/ /klu'i bdag po sangs rgyas kyi chos 'di dag ni rnam grangs 'di dang tshul 'dis bstan mod kyi/ 'on kyang sangs rgyas kyi chos de dag ni sgra'i rnam par rig par byed kyis rnam par rig par bya ba ma yin no/ /klu'i bdag po sangs rgyas kyi chos 
</page>

 <page>
<ph>265</ph><p>058-133a</p>
rnams ni 'dus byas dang / 'dus ma byas kyi chos rnams kyis rnam par rig par bya ba ma yin/ gdags par bya ba ma yin no/ /de ci'i phyir zhe na/ klu'i bdag po 'dus byas dang / 'dus ma byas la ma gtogs par gang gzhan du bgrang du rung ba'i chos 
ci yang med do/ /gsol pa/ bcom ldan 'das 'o na sangs rgyas kyi chos rnams 'dus ma bgyis pa lags sam/ de bzhin gshegs pa yang de lta bu lags sam/ bcom ldan 'das kyis bka' stsal pa/ klu'i bdag po de de bzhin no/ /de de bzhin te/ sangs 
rgyas kyi chos rnams kyang 'dus ma byas pa'o/ /de bzhin gshegs pa yang 'dus ma byas pa'o/ /klu'i bdag po de la ji snyam du sems/ 'dus ma byas pa la gdags pa ci yang yod dam/ gsol pa/ bcom ldan 'das de ni ma lags so/ /bcom ldan 'das kyis 
bka' stsal pa/ klu'i bdag po rnam grangs 'dis kyang khyod kyis ji ltar sangs rgyas kyi chos rnams rnam par rig par bya ba ma yin pa dang / gdags par bya ba ma yin pa de ltar rig par bya'o/ /sangs rgyas kyi chos rnams ji lta ba bzhin du chos thams cad kyang de dang 'dra'o/ /
klu'i bdag po sems can rnams la de bzhin gshegs pa'i thugs rje chen po ji tsam du bstan pa la ltos/ 'di ltar rnam par rig par bya ba ma yin pa dang / gdags par bya ba ma yin pa'i chos rnams ming dang brdas 'dogs par mdzad de/ chos 'di dag ni zag pa dang 
bcas pa'o/ /chos 'di dag ni zag pa med pa'o/ /de bzhin du 'jig rten pa rnams dang / 'jig rten las 'das pa rnams dang / kha na ma tho ba dang bcas pa rnams dang / kha na ma tho ba med pa rnams dang / 'dus byas rnams dang / 'dus ma byas rnams dang / kun 
nas nyon mongs pa'i phyogs dang 'thun pa rnams dang / rnam par byang ba'i phyogs dang 'thun pa rnams dang / bsten par bya ba rnams dang / yongs su spang bar bya ba rnams dang / gdags par bya ba rnams dang / gzhig par bya ba rnams dang / so so'i skye bo'i 
</page>

 <page>
<ph>266</ph><p>058-133b</p>
chos rnams dang / slob pa'i chos rnams dang / mi slob pa'i chos rnams dang / rang sangs rgyas kyi chos rnams dang / byang chub sems dpa'i chos rnams dang / sangs rgyas kyi chos rnams 'dogs par mdzad de/ klu'i bdag po de ltar na de bzhin gshegs pa ni de ltar 
chos rnam par gzhag pa bstan pa yang ston par mdzad la/ chos gang la yang mtshan mar yang dag par rjes su mi gzigs so/ /klu'i bdag po dper na mi la la zhig skyes la/ des nam mkha'i khams gzugs med cing bstan du med pa 'di la tshon rtsi thams cad kyis 
ri mor bris te/ lha'i gzugs rnams kyang der bstan/ mi'i gzugs rnams dang / rta dang / glang po che dang / shing rta dang / dpung bu chung dang / bzhon pa rnams kyang der bstan na/ klu'i bdag po 'di ji snyam du sems/ ci mi de dka' ba byed pa yin nam/ 
gsol pa/ bcom ldan 'das dka' ba bgyid pa lags so/ /bde bar gshegs pa dka' ba bgyid pa lags so/ /bcom ldan 'das kyis bka' stsal pa/ klu'i bdag po de bas na gang gzugs med cing bstan du med pa/ gzung du med pa/ yi ge med pa/ 
brjod du med pa'i chos 'di sems can gzhan rnams dang / gang zag gzhan rnams la brda sprad cing yi ge rnams kyis mtshon te/ thabs sna tshogs kyis go bar byas pa de/ de bzhin gshegs pas ches dka' ba mdzad pa yin no/ /klu'i bdag po de bas kyang gang dag 
'di ltar bstan pa'i chos 'di dag la mos par 'gyur ba'am/ 'jug par 'gyur ba de dag ni ches ngo mtshar che ba byed pa yin no/ /klu'i bdag po gzhan yang zab mo'i tshul 'di la 'jug pa'i sems can gang yin pa de dag ni sngon gyi de bzhin gshegs pa rnams la yongs su sbyang ba 
byas pa yin te/ de dag la ni bdud sdig can gyis kyang glags mi rnyed do/ /klu'i bdag po ngas mngon par shes pa 'das pa'i dus na/ sangs rgyas bcom ldan 'das tshad med pa ngas mnyes par byas te/ mchod pa yang byas/ de dag gi bstan pa la yang nga rab tu byung ste/ 
</page>

 <page>
<ph>267</ph><p>058-134a</p>
tshangs par spyod pa yang spyad na/ 'on kyang de bzhin gshegs pa de dag gis nga la 'di ltar zab cing 'di ltar rgyu ba chad pa'i chos ma bstan te/ gzhan du na sbyor ba'i gtam nyi tshe dang / sbyin pa dang / dul ba dang / legs par sdom pa dang / des pa'i gtam 
nyi tshe dang / tshul khrims dang / thos pa dang / gtong ba dang / bzod pa dang / brtson 'grus dang / bag yod pa'i gtam nyi tshe dang / tshangs par spyad pa dang / sbyangs pa'i yon tan dang yo byad bsnyungs pa'i gtam nyi tshe bstan to/ /de ci'i phyir zhe na/ 'di ltar 
yongs su sbyang ba ma byas pa'i phyir ro/ /klu'i bdag po gang gi tshe nga yongs su sbyang ba byas par gyur pa de'i tshe ni ngas de bzhin gshegs pa mar me mdzad chen po las zab mo'i chos kyi tshul 'di thos so/ /thos nas kyang nga 'thun pa'i chos rnams la bzod pa skyes so/ /klu'i bdag 
po de lta bas na rnam grangs 'dis kyang khyod kyis 'di ltar zab cing nga'o snyam pa'i nga rgyal las rnam par grol ba yongs su rtog pas byas pa/ rgyu dang rkyen las byung ba/ sems can dang srog dang / gso ba dang / gang zag tu rtog pa med pa'i chos rnams la mos pa dang / 
dad pa dang 'dzin pa dang / gzhan dag la yang brda sprod par byed pa'i sems can de dag ji ltar sngon gyi de bzhin gshegs pa rnams la yongs su sbyang ba byas pa yin pa dang / de dag la ni bsod nams kyang mang du 'phel bar 'gyur ba de ltar rig par bya'o/ /klu'i bdag po byang chub 
sems dpa' sems can rnams kyi phan pa dang bde ba'i don la zhugs pa/ gang gis stong gsum gyi stong chen po'i 'jig rten gyi khams na sems can lha rnams dang / mi rnams kyi bde ba'i yo byad ji snyed yod pa'i bde ba'i yo byad de snyed sems can re re la byin na/ klu'i bdag 
po 'di ji snyam du sems/ ci byang chub sems dpa' des sems can de dag la bde ba'i yo byad mang po byin pa yin nam/ gsol pa/ bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ klu'i bdag po 
</page>

 <page>
<ph>268</ph><p>058-134b</p>
byang chub sems dpas sems can de dag la bde ba'i yo byad de snyed byin pa gang yin pa dang / de dag la mi rtag pa dang ldan pa tshig gcig tsam bstan tam/ sdug bsngal ba dang ldan pa'am/ bdag med pa dang ldan pa'am/ zhi ba dang ldan pa'am/ stong pa nyid dang ldan 
pa'am/ mtshan ma med pa dang ldan pa'am/ smon pa med pa dang ldan pa'am/ sems can med pa dang / srog med pa dang / gso ba med pa dang / gang zag med pa dang ldan pa'am/ ma skyes ma byung ba dang ldan pa tshig gcig tsam bstan na/ de nyid des bde ba'i yo byad 
de bas ches mang du byin pa yin te/ bsod nams kyang ches mang du 'phel bar 'gyur ro/ /de ci'i phyir zhe na/ klu'i bdag po 'dus byas kyi bde ba'i yo byad thams cad ni sems can rnams kyis sngon myong zin gyi 'dus ma byas kyi bde ba'i yo byad ni sems can rnams kyis sngon ma 
myong ba'i phyir ro/ /klu'i bdag po de la 'di ltar zab pa'i chos 'di dag thos pa gang yin pa 'di ni 'dus ma byas kyi bde ba'i yo byad 'dren pa yin te/ de bas na klu'i bdag po byang chub sems dpa' bdag gi don dang / gzhan gyi don yongs su rdzogs par byed 'dod pa rnams 
kyis ni chos zab mo rnams la brtson par bya'o/ /klu'i bdag po byang chub sems dpa' 'khor gyi nang du 'ongs la/ 'khor gyi nang du 'dug nas zab mo'i gtam gyi bar chad byed de/ gtam sna tshogs gleng ba gang yin pa de ni dam pa'i chos nub par bya ba'i phyir brtson pa yin 
na/ de ci'i phyir zhe na/ 'dzam bu'i gling 'dir ji srid du zab mo'i chos grags pa de srid du dam pa'i chos nub par mi 'gyur ba'i phyir ro/ /klu'i bdag po gzhan yang mi chos 'dod de/ chos nyan pa ni nyung la mi ma yin pa'i chos nyan pa ni mang ste/ der dam pa'i chos smra 
ba po gang gis zab mo'i gtam ni 'chab par byed la gtam sna tshogs ni/ gleng bar byed na der zab mo la mos pas lha rnams yi ma rangs par gyur te/ 'di skad du rigs kyi bu 'di ni gang kho na la 'jig rten pa nyon mongs pa spyod pa de nyid kyi 'jig rten pa'i gtam gleng zhing 'dug 
</page>

 <page>
<ph>269</ph><p>058-135a</p>
ste/ kye re ngan 'di na sangs rgyas kyi gsung mi grag go zhes tshig ngan 'thon nas de dag 'khor de dag la mi dga' ste/ 'dong bar byed do/ /smon lam gyi le'u ste gnyis pa'o// //de nas bcom ldan 'das la/ klu'i rgyal po rgya mtshos 'di skad 
ces gsol to/ /bcom ldan 'das ci 'jig rten pa'i sbyin pa dang / dul ba dang / legs par sdom pa dang / des pa'i gtam dang / rab tu 'byung ba dang / nges par 'byung ba'i gtam dang / tshangs par spyod pa dang / tshul khrims dang / thos pa dang / 
bag yod pa dang / sbyangs pa'i yon tan dang / yo byad bsnyungs pa'i gtam sangs rgyas kyi gsung ma lags sam/ bcom ldan 'das kyis bka' stsal pa/ klu'i bdag po chos gang sangs rgyas bcom ldan 'das rnams 'byung bar 'gyur ba dang / 'gog par 'gyur ba'i 
phyir skye ba ma yin pa khams gsum na spyod pa nges par 'byung bar 'gyur ba ma yin pa de dag thams cad ni 'jig rten pa'i yin gyi/ de dag ni sangs rgyas kyi gsung ma yin no/ /de dag kyang gang zhe na/ 'di lta ste/ bsam gtan bzhi dang / tshad med pa bzhi dang / gzugs 
med pa'i snyoms par 'jug pa bzhi dang / mngon par shes pa lnga dang / dge ba bcu'i las kyi lam rnams dang / 'jig rten pa'i sbyin pa dang / tshul khrims dang / bzod pa dang / brtson 'grus dang / bsam gtan dang / shes rab shes pa dang / yi ge dang / grangs 
dang / bgrang ba dang / lag rtsis shes pa dang / 'byung khungs shes pa dang / sngags dang / sman dang / gso ba shes pa dang / las dang bzo'i gnas shes pa dang / mtshan ma dang bcas pa dang / ched du bya ba dang bcas pa dang / zang zing dang bcas pa dang / 
rgyu ba dang bcas pa dang / rdzas dang bcas pa shes pa dang / 'jig rten pa dang / khams gsum na spyod pa gang yin pa de dag ni sangs rgyas kyi gsung ma yin no/ /klu'i bdag po sangs rgyas bcom ldan 'das rnams 'byung bar 'gyur ba'i chos sngon ma thos pa las thos pa 
</page>

 <page>
<ph>270</ph><p>058-135b</p>
gang dag yin pa 'di lta ste mi rtag pa'i don dang / sdug bsngal ba'i don dang / bdag med pa'i don dang / zhi ba'i don dang / sdug bsngal yongs su shes pa'i don dang / kun 'byung ba spong ba'i don dang / 'gog pa mngon sum du bya ba'i don dang / lam sgom pa'i don dang / 
stong pa nyid sgom pa'i don dang / mtshan ma med pas nges par rgal ba'i don dang / smon pa med pas nges par 'byung ba'i don dang / mngon par 'du bya ba med pa dang / ma skyes pa dang / ma byung ba'i don dang / dran pa nye bar gzhag pa bzhi dang / yang dag par spong ba dang / 
rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang zhi gnas dang / lhag mthong gi don dang / ji lta ba bzhin du rang bzhin gyis ma skyes pa'i don dang / phung po dang khams dang skye mched dben pa'i don dang / chos gang 
rjes su rtogs nas chos rnams dang / chos ma yin pa rnams gnyis su mi 'byed pa dang / chos thams cad kyang bstan du mngon par mi 'grub par rab tu shes pa dang / skye ba med pa dang / chad pa med pa dang / rtag pa med pa dang / rten cing 'brel par 'byung ba 
thob pa rnams dang / rang bzhin gyis 'dod chags dang bral ba thob pa rnams dang / de ltar 'dus ma byas pa'i chos mthong bas yang dag par nges pa la 'jug la/ chos rnams kyi nges pa la yang mi rtog rtog pa dang / rnam par rtog pa dang / yongs su rtog pa thams 
cad dang yang bral ba dang / phri ba yang med bsnan pa yang med pa dang / mun pa yang med snang ba yang med pa dang / nam mkha'i ngo bo nyid dang mnyam pa nyid thob pa dang / rang bzhin gyi mtshan nyid dang / mnyam pa'i mtshan nyid dang / mtshan nyid med pa dang / mtshan 
nyid med pa ma yin pa dang / mtshan nyid med par mtshan nyid gcig pa dang / 'du shes thams cad dang bral ba dang / rig pa med pa dang / tshor ba thams cad rgyun gcad pa dang / phyin ci log mnyam pa nyid du mthong ba ni tha snyad kyi sgo nas 'bras bu thob pa zhes bya ste/ don 
</page>

 <page>
<ph>271</ph><p>058-136a</p>
dam par ni ma yin pa dang / des ci yang thob pa med la/ ma thob pa yang med pa dang / blangs pa yang med bor ba yang med pa ste/ klu'i bdag po de ltar na nges par 'byung ba'i chos gang dag yin pa rnams ston cing 'chad pa gang gis nyan thos rnams kyis nyan thos kyi shes 
pa thob pa dang / rang sangs rgyas rnams kyis rang sangs rgyas rnams kyi shes pa 'thob pa dang / byang chub sems dpa' rnams kyis mi skye ba'i chos rnams la bzod pa 'thob pa dang / de bzhin gshegs pa rnams kyi bla na med pa yang dag par rdzogs pa'i byang chub mngon par rdzogs 
par 'tshang rgya bar 'gyur ba 'di ni sangs rgyas kyi gsung zhes bya'o/ /de yang kun rdzob kyi gzhi'i gnas las brten pa yin gyi don dam par ni ji ltar yang sangs rgyas kyi gsung tha snyad du gdags par mi nus te/ sangs rgyas kyi gsung ni tshig med pa'o/ /sangs rgyas kyi gsung ni 
ngag med pa/ sgra med pa/ tshig gi lam med pa/ brjod du med pa/ rnam par rig par byed pa med pa/ gdags pa med pa/ ming med pa/ mtshan ma med pa/ bye brag phyed pa med pa/ rnam par shes pa med pa/ bsam du med pa/ bsam gyis mi khyab pa la 
'jug pa ste/ rab tu dbye ba dang / brda sprad pa dang / nye bar bstan par mi nus so/ /klu'i bdag po sangs rgyas kyi gsung ni de lta bu yin no/ /de ci'i phyir zhe na/ klu'i bdag po nga ni yi ge 'dod pa'i sems can rnams la chos mi ston mod kyi/ 'on kyang yi ge yongs 
su shes par bya ba'i phyir chos ston te/ de bas na sangs rgyas kyi gsung ni yi ge med pa'o/ /klu'i bdag po nga ni brjod pa 'dod pa la chos mi ston mod kyi/ 'on kyang brjod pa thams cad bstsal ba'i phyir chos ston te/ de bas na sangs rgyas kyi gsung ni brjod du med 
pa'o/ /klu'i bdag po nga ni rnam par rig par byed pa la mngon par zhen par bya ba'i phyir chos mi ston mod kyi/ 'on kyang rnam par rig par byed pa dang / yongs su rtog pa thams cad nye bar zhi bar bya ba'i phyir chos ston te/ de lta bas na sangs rgyas kyi gsung ni rnam par rig 
</page>

 <page>
<ph>272</ph><p>058-136b</p>
par byed pa ma yin no/ /klu'i bdag po nga ni chos gzung bar bya ba'i phyir dang / chos la mngon par zhen par bya ba'i phyir dang / chos spros par bya ba'i phyir dang / chos yongs su brtag par bya ba'i phyir dang / chos bskyed par bya ba'i phyir dang / chos dgag par bya ba'i phyir 
dang / chos rnam par 'jig par bya ba'i phyir dang / chos gnas par bya ba'i phyir dang / chos dmigs par bya ba'i phyir dang / chos rlom sems su bya ba'i phyir dang / chos kyi ngo bo nyid kyi phyir dang / chos brtag par bya ba'i phyir dang / chos mtshan mar bya ba'i phyir dang / 
chos la sgrim par bya ba'i phyir dang / chos 'chad par bya ba'i phyir chos mi ston to/ /klu'i bdag po nga ni chos gang yang spang bar bya ba'am/ dgag par bya ba'i phyir chos mi ston mod kyi/ 'on kyang nga ni chos thams cad rang bzhin gyis sgro btags pa med pa'i phyir chos ston 
te/ klu'i bdag po de lta bas na chos thams cad rang bzhin gyis sgro btags pa med pa gang yin pa de ni sangs rgyas kyi gsung zhes bya'o/ /ci'i phyir de la sangs rgyas kyi gsung zhes bya zhe na/ tshig thams cad kyi tshul ni sangs rgyas yin te/ des na sangs rgyas kyi gsung 
zhes bya'o/ /tshig thams cad kyi sngon gyi mtha' dang / phyi ma'i mtha' yongs su gcod pa ni sangs rgyas yin te/ des na sangs rgyas kyi gsung zhes bya'o/ /tshig thams cad kyi ldem por dgongs pa ston pa ni sangs rgyas yin te/ des na sangs rgyas kyi gsung zhes bya'o/ /
tshig thams cad kyi lan mkhyen pa ni sangs rgyas yin te/ des na sangs rgyas kyi gsung zhes bya'o/ /tshig thams cad kyi rgyu dang / dmigs pa dang / tha snyad ni sangs rgyas yin te/ des na sangs rgyas kyi gsung zhes bya'o/ /tshig thams cad brag ca dang 'dra bar yang 
gzhol bar mkhyen pa ni sangs rgyas yin te/ des na sangs rgyas kyi gsung zhes bya'o/ /klu'i bdag po gzhan yang yi ge ci yang rung ba dang / tshig ci yang rung ba de dag ni sangs rgyas kyi gsung ma yin pa med do/ /de ci'i phyir zhe na/ yi ge de dag nyid ni 'das pa dang / 
</page>

 <page>
<ph>273</ph><p>058-137a</p>
ma byon pa dang / da ltar byung ba'i sangs rgyas bcom ldan 'das rnams kyis gsungs pa dang / gsung ba dang gsung bar 'gyur ba'i phyir ro/ /de lta bas na yi ge thams cad dang / tshig thams cad ni sangs rgyas kyi gsung yin te/ de lta bu'i tshig gi 
don de la 'jug pa gang yin pa 'di ni byang chub sems dpa'i don so so yang dag par rig pa zhes bya'o/ /yi ge thams cad dang / tshig thams cad ni sangs rgyas kyi gsung yin te/ de la chos kyi dbyings dbyer med cing ro gcig par shes pa gang yin pa 'di ni byang chub 
sems dpa'i chos so so yang dag par rig pa zhes bya'o/ /yi ge thams cad dang / tshig thams cad ni sangs rgyas kyi gsung yin te/ de la ci rigs par chos la dpyod pa shes pa gang yin pa 'di ni byang chub sems dpa'i nges pa'i tshig so so yang dag par rig pa zhes bya'o/ /
yi ge thams cad dang tshig thams cad ni sangs rgyas kyi gsung yin te/ de la ci rigs pa'i gnas las chags pa med par ston pa shes pa gang yin pa 'di ni byang chub sems dpa'i spobs pa so so yang dag par rig pa zhes bya'o/ /klu'i bdag po de ltar na so so yang dag 
par rig pa bzhis ma bsdus pa'i chos gang yang med la/ so so yang dag par rig pa thob pa'i byang chub sems dpa' yang yi ge ci yang rung ba de dang / tshig ci yang rung ba de dang / nges pa'i tshig gang yang rung ba gang yin pa de ni sangs rgyas kyi gsung yin no zhes bya ba 
la 'jug ste/ des na de ni chags pa med cing thogs pa med par bskal pa stong gi bar du yang ston cing 'chad de thogs pa yang med do/ /de ci'i phyir zhe na/ klu'i bdag po 'di ni mi zad pa'i za ma tog ces bya ba'i gzungs yin te/ gzungs de thob pa'i byang chub 
sems dpa' ni tshig dang yi ge mi zad pa'i mos pa'i tshig legs pa byas pa rnams dang / sngon gyi mtha' dang phyi ma'i mtha'i phan tshun gyi nyes pa spangs pa rnams dang / thogs pa med pa rnams dang / 'thad pa rnams dang / kun rdzob kyi bden pas brgyan pa rnams dang / don 
</page>

 <page>
<ph>274</ph><p>058-137b</p>
dam pa dang ldan pa rnams dang / rten rnam par dag pa rnams dang / drang ba'i don dang / nges pa'i don mnyam par rtag pa rnams dang / kun nas nyon mongs pa dang / rnam par byang ba'i gzhi ji lta ba bzhin du bstan pa rnams dang / sems can thams cad kyi spyod pa la 
'jug par rtogs pa'i bstan pa 'chad pa rnams dang / dbang po brgyad khri bzhi stong rkyen ji lta ba bzhin du rab tu rnam par 'byed pa rnams dang / yi ge rnams kyis kyang chos de dag gleng bar byed na/ 'on kyang de'i yi ge zad pa'am/ chos brjod pa zad pa'am/ dper 
bya ba bkod pa zad pa'am/ dus bstan pa zad pa'am/ rgyu dang 'bras bu bstan pa zad pa'am/ tshod dang gnas dang mtshams zad pa'am/ sems kyi 'jug pa zad pa'am/ a zhes bya ba'i sgo'i tshig zad pa'am/ a zhes bya ba'i mtshams sbyor ba'i tshig zad 
pa'am/ de bzhin du sbyar te/ pa zhes bya ba'i zad pa nas la zhes bya ba'i bar du zad pa'am/ rnam par byang ba rnam par gzhag pa'i bar du zad pa'am/ chos kyi nges pa'i tshig gi gtam zad pa'am/ sna tshogs dang zab mo'i gtam zad pa'am/ snrel zhi'i 
rgyud ston pa'i gtam zad pa'am/ spyi'u tshugs dang 'thun pa'i gtam zad pa'am/ 'thun pa dang mi 'thun pa'i gtam zad pa'am/ nges pa'i tshig med pa'i gtam zad pa'am/ sangs rgyas dang / chos dang dge 'dun gyi yon tan gyi bsngags pa brjod pa zad 
pa'am/ bden pa bstan pa'i gtam zad pa'am/ byang chub kyi phyogs kyi chos bstan pa'i gtam zad pa'am/ las kyi rnam par smin pa bstan pa'i gtam zad pa'am/ pha rol tu phyin pa bstan pa'i gtam zad pa med do/ /klu'i bdag po de ltar na yi ge thams 
cad bstan pa la zad pa med pa/ gang yin pa de ni mi zad pa'i za ma tog ces bya ba'i gzungs zhes bya'o/ /klu'i bdag po mi zad pa'i za ma tog gi gzungs 'di ni mi zad pa nyid bzhis rtogs par bya ste/ bzhi gang zhe na/ so so yang dag par rig pa mi zad pa nyid dang / 
</page>

 <page>
<ph>275</ph><p>058-138a</p>
ye shes mi zad pa nyid dang / shes rab mi zad pa nyid dang / gzungs kyi spobs pa mi zad pa nyid de/ bzhi po de dag go/ /klu'i bdag po mi zad pa'i za ma tog gi gzungs ni gting dpag dka' ba bzhis rtogs par bya ste/ bzhi gang zhe na/ bsam 
pa gting dpag dka' ba dang / blo gting dpag dka' ba dang / chos la 'jug pa gting dpag dka' ba dang / sems can gyi spyod pa la 'jug pa gting dpag dka' ba ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi snying po 
dang / yi ge yin par rtogs par bya ste/ bzhi gang zhe na/ shes rab la snying por byed pa dang / sgrub pa la snying por byed pa dang / bzod pa la gnas pa snying por byed pa dang / brtsams pa nyams 'og tu chud par byed pa snying por byed pa ste/ bzhi po de dag go/ /klu'i 
bdag po bzhi po 'di dag ni mi zad pa'i za ma tog gi gzungs kyi nges par 'byed pa ste/ bzhi gang zhe na/ bden pa nges par 'byed pa dang / rten cing 'brel par 'byung ba nges par 'byed pa dang / sems can thams cad kyi spyod pa nges par 'byed pa dang / theg pa thams cad 
nges par 'byed pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi snang ba yin te/ bzhi gang zhe na/ 'di lta ste/ sems can thams cad kyi snang ba dang / shes rab kyi snang ba dang / shes rab kyi mig gi snang ba dang / 
so so ci rigs par chos ston pa'i snang ba ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi rtun pa yin te/ bzhi gang zhe na/ brtson 'grus rtun pa dang / tshul khrims rtun pa dang / bsod nams kyi tshogs yongs su tshol ba 
rtun pa dang / ye shes kyi tshogs yongs su tshol ba rtun pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi chos yongs su tshol ba mthar thug pa med pa ste/ bzhi gang zhe na/ pha rol tu phyin pa yongs su tshol ba mthar phyin pa 
</page>

 <page>
<ph>276</ph><p>058-138b</p>
med pa dang / 'khor bas yongs su mi skyo ba yongs su tshol ba mthar phyin pa med pa dang / sems can yongs su smin par bya ba yongs su tshol ba mthar phyin pa med pa dang / thams cad mkhyen pa'i ye shes yongs su tshol ba mthar phyin pa med pa ste/ bzhi po de dag go/ /
klu'i bdag po bzhi po 'di dag ni mi zad pa'i za ma tog gi gzungs la chog mi shes pa ste/ bzhi gang zhe na/ sangs rgyas bcom ldan 'das rnams las mngon sum du chos mnyan pas chog mi shes pa dang / sems can rnams la chos bstan pas chog mi shes pa dang / dge 
ba'i rtsa ba yongs su tshol bas chog mi shes pa dang / de bzhin gshegs pa la mchod pa dang / bkur sti bya bas chog mi shes pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs la tshugs par dka' ba yin te/ bzhi gang zhe na/ 
'di lta ste/ nyon mongs pa thams cad kyis tshugs par dka' ba dang / bdud thams cad kyis tshugs par dka' ba dang / phas kyi rgol ba thams cad kyis tshugs par dka' ba dang / gzhan gyis byas pa thams cad kyis tshugs par dka' ba ste/ bzhi po de dag 
go/ /klu'i bdag po bzhi po 'di dag ni mi zad pa'i za ma tog gi gzungs kyi ma 'dres pa ste/ bzhi gang zhe na/ nyan thos dang / rang sangs rgyas rnams dang ma 'dres pa dang / rnyed pa dang / bkur sti dang / tshigs su bcad pa thams cad kyis ma 'dres pa dang / bag 
chags kyi mtshams sbyor ba thams cad dang ma 'dres pa dang / so so'i skye bo'i nyes pa thams cad dang ma 'dres pa ste/ bzhi po de dag ni ma 'dres pa yin no/ /klu'i bdag po bzhi po 'di dag ni mi zad pa'i za ma tog gi gzungs la smad du med pa ste/ bzhi gang zhe na/ skye 
ba smad du med pa dang / tshul khrims 'chal pa'i sems can yongs su smin par bya ba smad du med pa dang / chos bstan pa'i bre mo gtam gcig pu la smad du med pa dang / theg pa chen pos sgrol ba'i phyir slong ba po smad du med pa ste/ bzhi po de dag ni smad du med pa yin no/ /
</page>

 <page>
<ph>277</ph><p>058-139a</p>
klu'i bdag po bzhi po 'di dag ni mi zad pa'i za ma tog gi gzungs kyi stobs yin te/ bzhi gang zhe na/ sems can thams cad kyi nyes pa byas pa bzod pa'i phyir bzod pa'i stobs dang / sems can thams cad kyi som nyi gcod pa'i phyir ye shes kyi 
stobs dang / sems can thams cad kyi sems dang spyod pa yongs su shes pa'i phyir mngon par shes pa'i stobs dang / so so ci rigs par chos ston pa'i phyir thabs kyi stobs te/ bzhi po de dag ni stobs yin no/ /klu'i bdag po bzhi po 'di dag ni mi zad pa'i za ma tog 
gi gzungs kyi gter chen po mi zad pa yin te/ bzhi gang zhe na/ 'di lta ste/ dkon mchog gsum gyi gdung mi 'chad pa'i gter chen po mi zad pa dang / chos rtogs pa tshad med pa'i gter chen po mi zad pa dang / sems can thams cad mgu bar bya ba'i gter 
chen po mi zad pa dang / nam mkha' dang mnyam pa'i ye shes kyi gter chen po mi zad pa ste/ bzhi po de dag ni/ gter chen po mi zad pa yin no/ /klu'i bdag po bzhi po 'di dag ni mi zad pa'i za ma tog gi gzungs kyi tshad med pa nyid de/ bzhi gang zhe na/ 'di lta 
ste/ thos pa tshad med pa nyid dang / shes rab tshad med pa nyid dang / yongs su bsngo ba tshad med pa nyid dang / nges pa'i tshig bstan pa rnams la sgra tshad med pa nyid de bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi don yod pa nyid 
de/ bzhi gang zhe na/ chos bstan pa don yod pa nyid dang / bden pa'i tshig bstan pa don yod pa nyid dang / chos la sbyor ba rnam par dbye ba don yod pa nyid dang / byang chub kyi snying por 'gro ba don yod pa nyid bzhi po de dag go/ /klu'i bdag po bzhi po 'di dag ni mi zad 
pa'i za ma tog gi gzungs la mi 'jigs pa thob pa ste/ bzhi gang zhe na/ 'di lta ste/ ngan 'gro thams cad kyis mi 'jigs pa thob pa dang / 'khor rnams kyi nang du zil gyis gnon pas mi 'jigs pa thob pa dang / sems can thams cad kyi som nyi gcod pa la mi 'jigs 
</page>

 <page>
<ph>278</ph><p>058-139b</p>
pa thob pa dang / sangs rgyas kyis la 'jug pa la mi 'jigs pa thob pa ste/ bzhi po 'di dag ni mi zad pa'i za ma tog gi gzungs la mi 'jigs pa thob pa yin par rig par bya ste/ klu'i bdag po de ltar na mi zad pa'i za ma tog gi gzungs ni yon tan bstan pa tshad med pa dang / 
shes rab la 'jug pa tshad med pa'o/ /klu'i bdag po byang chub sems dpa'i spyod pa rnams dang / byang chub sems dpa'i ye shes rnams dang / byang chub sems dpa'i rnam par rtse ba rnams dang / byang chub sems dpa'i rgya cher rtse ba rnams dang / byang chub sems 
dpa'i yon tan gyi rgyan bkod pa rnams dang / byang chub sems dpa'i lam rnams dang / byang chub sems dpa'i snod rnams dang / byang chub sems dpa'i sde snod rnams dang / sde snod de la 'jug pa rnams dang / gzungs kyi sgo'i phyag rgya la 'jug pa rnams dang / bsgre ba 
dang / bsgre ba ma yin pa la mkhas pa dang / lus dang ngag dang sems kyi rgyan bkod pa rnams dang / sangs rgyas kyi zhing gi yon tan bkod pa yongs su 'dzin pa dang / byang chub kyi snying po'i tshogs bsags pa rnams dang / sems can yongs su sbyangs pa'i ye shes 
la 'jug pa rnams dang / dam pa'i chos yongs su 'dzin pa dang / 'thun pa dang / stobs dang / brtson 'grus dang / pha rol tu phyin pa thams cad nye bar brtan pa shes pa dang / byang chub kyi snying po'i rgyan bkod pa rnams dang / sangs rgyas kyi chos thams cad ji 
snyed pa zhes bya ba'i tshig tu smra ba na mi zad pa'i za ma tog gi gzungs yang dag par smra bas smra bar bya'o/ /klu'i bdag po sems can gyi brda'i rjes su 'jug pa'am/ chos kyi brda'i rjes su 'jug pa'i yi ge gang yin pa de dag thams cad mi zad pa'i za ma tog gi gzungs kyi rjes su 
'jug pa'i tshul gyis byang chub sems dpas yi ge de dang de rnams kyi tshul gyi dgongs pa rab tu shes te/ 'di lta ste/ chos thams cad gzod ma nas dag pas na chos thams cad kyi rang bzhin la slu bar mi byed do/ /chos thams cad dga' bas na chos kyi kun dga' la dga' 
</page>

 <page>
<ph>279</ph><p>058-140a</p>
ba la slu bar mi byed do/ /chos thams cad don dam pa yin pas na chos thams cad kyi nges pa'i don la slu bar mi byed do/ /chos thams cad mig yin pas na chos thams cad kyi snang ba la slu bar mi byed do/ /chos thams cad ming tsam du zad pas na chos 
thams cad kyi brda la slu bar mi byed do/ /chos thams cad thob pa yin pas na chos thams cad kyi dgongs pa'i sbyor ba la slu bar mi byed do/ /chos thams cad dul bas na chos thams cad kyi cang shes nyid la slu bar mi byed do/ /chos thams cad zhi bas na chos thams cad kyi 
snang ba nyid la slu bar mi byed do/ /chos thams cad stobs dang bral bas na chos thams cad kyi stobs med pa nyid la slu bar mi byed do/ /chos thams cad tshig ma yin pas na chos thams cad kyi mi skye ba nyid la slu bar mi byed do/ /chos thams cad dad pa dang ldan pas na chos 
thams cad kyi mos pa la slu bar mi byed do/ /chos thams cad tshig gi lam yin pas na chos thams cad kyi brjod pa la slu bar mi byed do/ /chos thams cad de bzhin nyid yin pas na chos thams cad kyi de bzhin nyid kyi rjes su 'gro ba la slu bar mi byed do/ /chos thams cad 
ji lta ba bzhin pas na chos thams cad kyi dus gsum mnyam pa nyid la slu bar mi byed do/ /chos thams cad gnas na gnas pas na chos thams cad kyi mi g.yo ba nyid la slu bar mi byed do/ /chos thams cad lag mthil na 'dug pas na chos thams cad kyi bya ba yod pa la 
slu bar mi byed do/ /chos thams cad mnyam pas na chos thams cad kyi khyad par med pa nyid la slu bar mi byed do/ /chos thams cad lam yin pas na chos thams cad kyi kun nas 'jug pa ston to/ /chos thams cad nam mkha' yin pas na chos thams cad kyi nam 
mkha' lta bu nyid ston to/ /chos thams cad nan gyis byas pas na chos thams cad kyi sgrol ba nyid du ston to/ /chos thams cad blang du med pas na chos thams cad kyi bdag po med pa nyid ston to/ /chos thams cad dran pa yin pas na chos thams cad kyi brjed pa med pa ston to/ /
</page>

 <page>
<ph>280</ph><p>058-140b</p>
chos thams cad gzungs yin pas na chos thams cad kyi mi zad pa nyid ston to/ /chos thams cad zhi ba yin pas na chos thams cad kyi nye bar zhi ba ston to/ /chos thams cad nam mkha' dang mnyam pas na chos thams cad kyi yang dag pa nyid ston to/ /chos thams cad zad pa'i 
sgo yin pas na chos thams cad kyi zad pa'i mtha'i sgo ston to/ /chos thams cad gnas na gnas pas na chos thams cad kyi gnas pa'i chos nyid ston to/ /chos thams cad ye shes la 'jug pas na chos thams cad kyi gti mug dang bral ba nyid ston to/ /chos thams cad 
khongs su 'dus pas na chos thams cad kyi snrel zhi nyid ston to/ /chos thams cad dngos po dang bral bas na chos thams cad kyi dngos po med pa nyid ston to/ /chos thams cad g.yo ba dang ldan pas na chos thams cad kyi tshul bzhin ma yin pa yongs su 'dzin pa ston to/ /
chos thams cad dran par byed pa yin pas na chos thams cad kyi sngon gyi gnas rjes su dran pa ston to/ /chos thams cad yo byad mang ba yin pas na chos thams cad kyi srid pa nyid ston to/ /chos thams cad kyis zhes bya ba la 'jug pas na chos thams cad kyi ma ning gi tshig 
bla dgas ston to/ /chos thams cad ha zhes bya ba dang / na zhes bya ba la 'jug pas na chos thams cad kyi mi 'dra ba nyid ston to/ /chos thams cad rgya mtsho la 'jug pas na chos thams cad kyi dgongs pa'i tshig rgya chen po ston to/ /chos thams cad lhun stug pas na chos 
thams cad kyi bskyod du med pa nyid ston to/ /chos thams cad gnas na gnas pas na chos thams cad kyi chos kyi dbyings gnas pa nyid ston to/ /chos thams cad 'dren pa yin pas na chos thams cad kyi yang dag pa'i 'dul ba ston to/ /chos thams cad 'bras bu thob pa yin 
pas na chos thams cad kyi yid la byed pa med pa nyid ston to/ /chos thams cad phung po tsam du zad pas na chos thams cad kyi sdug bsngal yongs su shes pa ston to/ /chos thams cad chom rkun yin pas na chos thams cad kyi glo bur gyi nye ba'i nyon mongs pa nyid ston to/ /chos 
</page>

 <page>
<ph>281</ph><p>058-141a</p>
thams cad spangs pa yin pas na chos thams cad kyi mngon par zhen pa med pa nyid ston to/ /chos thams cad da zhes bya ba yin pas na chos thams cad kyi lam chad pa nyid ston to/ /chos thams cad d+ha zhes bya ba yin pas na chos thams cad kyi mtha' 
yas pa dang yongs su chad pa med pa nyid ston to/ /klu'i bdag po 'di ni yi ge'i brda la 'jug pa zhes bya ba mi zad pa'i za ma tog gi gzungs la byang chub sems dpas gzungs thob nas yi ge thams cad kyi nges pa'i tshig gi dgongs pa rtog par 'gyur ba'o/ /klu'i bdag po dper 
na yi ge rnams mi zad pa de bzhin du chos thams cad kyi bstan pa mi zad do/ /dper na yi ge rnams ni lus sam sems gang nas kyang mi 'byung ba de bzhin du chos thams cad kyang gang nas kyang mi 'byung ste/ lus la yang mi gnas sems la yang mi gnas so/ /dper na yi ge rnams ni 
kun nas nyon mongs par yang mi 'gyur la kun nas nyon mongs par yang brjod do/ /rnam par byang bar yang mi 'gyur la rnam par byang ba yang brjod do de bzhin du mi zad pa'i za ma tog gi gzungs thob pa'i byang chub sems dpa' rnams kyang kun nas nyon mongs pa yang brjod la kun nas 
nyon mongs pa'i chos kyis kyang kun nas nyon mongs par mi 'gyur ro/ /rnam par byang ba'i chos kyang brjod la rnam par byang ba'i chos kyis kyang rnam par dag par mi 'gyur te shin tu rnam par dag pa'i phyir ro/ /dper na yi ge rnams ni gang nas kyang ma 'phos la go bar yang byed pa de 
bzhin du chos thams cad kyang gang nas kyang ma 'phos la go bar yang byed de/ gzhan gyi sems kyang rnam par dag par byed do/ /dper na yi ge brjod pa rnams kyang phyogs dang phyogs mtshams su 'gro ba med la ma brjod pa rnams kyang nang du sogs pa med pa de bzhin du chos brjod 
pa'am/ bstan pa thams cad kyang phyogs dang phyogs mtshams su 'gro ba med la ma bstan pa rnams kyang nang du sogs pa med do/ /dper na yi ge rnams ni gzugs med cing bstan du med par 'byung ba de bzhin du chos thams cad kyang gzugs med cing bstan du med par sems kyi 
</page>

 <page>
<ph>282</ph><p>058-141b</p>
dmigs pa rnams las 'byung ngo / /dper na yi ge rnams ni skad cig pa dang / ya ma brla dang / gsob dang / gsog yin la/ de rnams kyi byed pa po 'ga' yang med pa de bzhin du chos thams cad kyang skad cig pa dang / ya ma brla dang / gsob dang / gsog 
yin la de rnams kyi byed pa po 'ga' yang med do/ /dper na yi ge rnams ni chags pa yang med/ sdang ba yang med/ rmongs pa yang med par 'gyur la/ yi ge'i rnam par rig byed des kyang byis pa rnams rjes su chags pa'am/ khong khro ba'am/ rmongs par 'gyur ba de 
bzhin du chos thams cad kyang chags pa'ang med/ sdang ba yang med/ rmongs pa yang med par yongs su rtogs la mngon par zhen pas 'dod chags dang / zhe sdang dang / gti mug skye bar 'gyur ro/ /dper na yi ge'i brdas ni 'bras bu thob par yang bstan la yi ge rnams 
kyis thob pa yang med/ mngon sum du bya ba yang med pa de bzhin du chos rnam par gzhag pas 'bras bu thob pa bstan mod kyi/ 'di la chos 'ga'i 'thob pa'am/ mngon sum du bya ba yang med do/ /dper na chos gang yang yi ge rnams kyis ma bsdus pa med pa de bzhin du 
chos gang yang byang chub kyis ma bsdus pa med de/ klu'i bdag po de ltar na mi zad pa'i za ma tog gi gzungs la gnas pa'i byang chub sems dpa' ni yi ge rnams kho nas byang chub tshol bar byed do/ /yi ge rnams kho nas byang chub ston par byed do/ /yi ge rnams kho nas 
byang chub gleng bar byed do/ /yi ge rnams kho nas byang chub la reg par byed do// //bam po gsum pa/ klu'i bdag po byang chub sems dpa' ni mi zad pa'i za ma tog gi gzungs thob pas stobs bcu thob par 'gyur ro/ /mi 'jigs pa bzhi dang / ma 
'dres pa bcwa brgyad dang / sangs rgyas kyi chos rnams dang / skyes bu chen po'i mtshan sum cu rtsa gnyis dang / dpe byad bzang po brgyad cu dang / bla na med pa'i shes rab thob par 'gyur te/ de'i shes rab de yang sems can thams cad gzugs med par sgrol ba'o/ /
</page>

 <page>
<ph>283</ph><p>058-142a</p>
nyon mongs pa thams cad sreg pa'o/ /sems can thams cad yongs su smin par byed pa'o/ /chu bo bzhi las sgrol ba'o/ /bdud bzhi rnam par 'joms pa'o/ /sems can thams cad la 'dzum pa'i bzhin ston pa'o/ /sems can thams cad mgu 
bar byed pa'o/ /shes rab rin po che'i sems yang dag par skyed pa'o/ /dkon mchog gsum gyi gdung mi 'chad par byed pa'o/ /phas kyi rgol ba thams cad yang dag par 'joms pa'o/ /nyon mongs pa'i mche ba phye mar rlog pa'o/ /gsang ba gsum gyi gsang sngags kyis 
kun tu srung ba'i gzungs so/ /chos thams cad la rnam par lta ba'o/ /nyon mongs pa'i khur las sgrol ba'o/ /'jigs pa dang skrag pa thams cad dang bral ba'o/ /rgya che zhing zab pa'i chos la lta ba'o/ /seng ge'i rtsal spyod pa'o/ /sems can thams cad kyi nye bar 'tsho 
ba'o/ /mya ngan las 'das pa'i lam du 'gro ba'o/ /g.yon phyogs kyi lam yongs su spong ba'o/ /g.yas phyogs kyi lam du 'dzud pa'o/ /de ltar ye shes rin po che dang ldan pa de ni sems can thams cad kyi spyod pa dang / bsam pa dang / cho ga shes pa'o/ /
mngon par shes pa lnga rtogs par khong du chud pa'o/ /bsam gtan rtse gcig pa la dga' ba'o/ /'phags pa'i bden pa bzhi'i kha dang ldan pa'o/ /spyan lnga'i mig bzang po dang ldan pa'o/ /nam mkha'i dkyil mtha' dag gi lus dang ldan pa'o/ /chos kyi 
dbyings dang mnyam pa'i dpral ba dang ldan pa'o/ /de bzhin nyid kyi mgrin pa dang ldan pa'o/ /mi skye ba'i lce dang ldan pa'o/ /mnyam pa nyid dang ro gcig pa'o/ /chos thams cad la thos pa 'dzin pa'o/ /sgra thams cad rtogs pa'i thos pa dang ldan pa'o/ /dri la rjes su 
chags pa med pa'o/ /dri la khong khro ba med pa'o/ /dri thams cad rig pa'o/ /dran pa nye bar gzhag pa bzhi'i mgo bo dang ldan pa'o/ /tshangs pa'i gnas pa bzhi'i skra dri zhim po dang ldan pa'o/ /rnam par thar pa gsum gyi gtsug phud dang ldan pa'o/ /yang dag par 
</page>

 <page>
<ph>284</ph><p>058-142b</p>
spong ba bzhi'i thal gong shin tu rgyas pa dang ldan pa'o/ /rdzu 'phrul gyi rkang pa bzhi'i dpung mgo dang ldan pa'o/ /stobs lnga'i thong ka shin tu yangs pa dang ldan pa'o/ /dbang po lnga'i lte ba shin tu zab pa dang ldan pa'o/ /byang chub kyi yan lag bdun gyi lto ba dang ldan pa'o/ /lam 
yan lag brgyad pa'i sta zur dang ldan pa'o/ /ye shes mtha' yas pa'i spu'i khung bu dang ldan pa'o/ /dge ba'i rtsa ba phun sum tshogs pa thams cad 'dren pa'i lag pa dang ldan pa'o/ /dge ba bcu'i las kyi lam legs par srung ba'i sor mo dang ldan pa'o/ /ngo bo nyid 
kyis rnam par dag pa'i chos nyid mthong ba dang / sgom pa'i sen mo dang ldan pa'o/ /chos thams cad la som nyi med pa'i rtsi ba logs dang ldan pa'o/ /sa'i rim pa'i tshul thob pa'i sgal tshigs dang ldan pa'o/ /dus las mi 'da' bar chos ston pa'i stobs dang ldan pa'o/ /
bsam gtan dang / rnam par thar pa dang / ting nge 'dzin dang / snyoms par 'jug pa thams cad la yongs su sbyang ba legs par byas pa'i zhi gnas dang lhag mthong gi brla dang ldan pa'o/ /chos kyi nges pa la 'jug pa'i pus mo dang ldan pa'o/ /chos ji lta ba bzhin 
du ston pa'i rje ngar dang ldan pa'o/ /chos rtogs pas bsrungs pa'i rnam pa'i dran pa dang ldan pa'o/ /nyon mongs pa thams cad las rnam par rgyal ba'i long bu dang ldan pa'o/ /phyogs bcur 'gro ba'i rkang pa dang ldan pa'o/ /bstan pa mtshams 'byor bar 'gro zhing 'ong ba dang 
ldan pa'o/ /ngo tsha shes pa dang / khrel yod pa'i gos gyon pa'o/ /byang chub kyi yan lag gi chos kyi me tog gi phreng bas brgyan pa'o/ /shin tu rnam par spel ba'i tshig gis chos ston pa'o/ /'thun pa dang mi 'thun pa dang bral ba'o/ /'chi 'pho dang / 'gro ba dang / 
skye ba'i shes rab dang / ye shes dang / mngon par shes pa zab mo'i phye ma'i bsgo bas bsgos pa'o/ /tshul khrims kyi phung po mtha' yas pa'i byug pa dang ldan pa'o/ /tshangs pa'i g.yog 'khor dang ldan pa'o/ /tshangs pa'i lam mya ngan las 'das pa'i lam dang ldan pa'o/ /
</page>

 <page>
<ph>285</ph><p>058-143a</p>
lam bzang po ston pa'o/ /thar pa'i lam du khrid pa'o/ /'grogs na bde ba'i mdza' bshes dang / mdza' bo'i mchog dang ldan pa'o/ /sems can thams cad kyi rtsa lag go/ /snying rje chen po dang ldan pa'o/ /sems can thams cad kyi phan pa tshol ba'o/ /
skyes bu mchog go /skyes bu chen po'o/ /skyes bu dam pa'o/ /skyes bu khyu mchog go /skyes bu seng ge'o/ /skyes bu pad ma'o/ /skyes bu pad ma dkar po'o/ /skyes bu gces pa 'dzin pa'o/ /skyes bu gtso bo'o/ /skyes bu cang shes so/ /sems can thams 
cad phongs pa dang / sdug bsngal ba las thar bar byed pa'o/ /sems can thams cad la snying brtse ba'o/ /sems can thams cad nges par sgrol ba'o/ /sems can thams cad kyi nyon mongs pa'i bag chags gcod pa'o/ /bdud rtsi'i chos kyi mchog ston pa'o/ /byang 
chub sems dpa'i theg pa chen po yang dag par 'dzin pa'o/ /chos thams cad la dbang byed pa thob pa'o/ /sems can thams cad kyi bdag po'o/ /pha ma dang nye dur gyur pa'o/ /'jig rten gyi chos brgyad las yang dag par 'das pa'o/ /'jig rten thams cad kyi 
rjes su 'thun pa'o/ /chos kyi dbang phyug go /sems la dbang byed pa'o/ /bstan bcos dang yi ge thams cad kyi dam pa'i pha rol tu phyin pa'o/ /byang chub dang thams cad mkhyen pa nyid ni de'i sems kyi grogs byed pa'o/ /sbyin pa'i pha rol tu phyin pa ni de'i gos dang / 
zas dang / skom dang / bza' ba'i bya ba byed pa'o/ /tshul khrims kyi pha rol tu phyin pa ni de'i dus tshigs kyi bde ba byed pa'o/ /bzod pa'i pha rol tu phyin pa ni de'i thams cad las mi 'jigs par byed pa'o/ /brtson 'grus kyi pha rol tu phyin pa ni de'i legs par bya ba'i las 
byed pa'o/ /bsam gtan gyi pha rol tu phyin pa ni de'i 'gyod pa med par byed pa dang / nye bar zhi bar byed pa'o/ /shes rab kyi pha rol tu phyin pa ni de'i chos thams cad yongs su dag par byed pa'o/ /thabs la mkhas pa'i pha rol tu phyin pa ni de'i gnyi ga'i don byed pa'o/ /
</page>

 <page>
<ph>286</ph><p>058-143b</p>
smon lam gyi pha rol tu phyin pa ni de'i ci 'dod pa'i don yang dag par thob par byed pa'o/ /stobs kyi pha rol tu phyin pa ni de'i nyon mongs pa thams cad rnam par 'joms par byed pa'o/ /ye shes kyi pha rol tu phyin pa ni de'i dus gsum la ye shes thogs pa med par byed pa'o/ /byams 
pa ni de'i sems can thams cad kyi phan pa sgrub par byed pa'o/ /snying rje ni de'i sems can thams cad la sdug bsngal sel bar byed pa'o/ /dga' ba ni de'i rangs pa dang dga' bar byed pa'o/ /btang snyoms ni de'i rjes su chags pa dang / khong khro ba spong bar byed pa'o/ /
bden pa'i gtam ni de'i 'jig rten thams cad la mi slu bar byed pa ste/ klu'i bdag po 'di dag ni mi zad pa'i za ma tog gi gzungs kyi kha dog ni lus yin no/ /byang chub sems dpa' gang gzungs 'dis chos kyi kun dga' la dga' ba de ni rgyal po btsun mo'i 'khor gyi nang na 
mgo bor gyur pa lta bu yin no/ /brgya byin ri rab kyi zom na bdag por 'gyur ba lta bu yang yin no/ /tshangs pa lta bur tshangs par gyur pa yang yin no/ /lha ma yin gyi dbang po sgra gcan lta bur lus khyad par du 'phags pa yang yin no/ /rgya mtsho gting dpag dka' zhing mu med 
pa lta bu yang yin no/ /ri rab lta bur bsod nams dag gis mngon par 'phags pa yang yin no/ /lha rnams kyi snying du sdug pa dang / yid du 'ong ba yang yin no/ /pha ma'i bu gcig pa lta bu yang yin no/ /nam mkha'i dkyil na zla ba nya ba 'dug pa lta bur blta na sdug pa yang 
yin no/ /ston pa lta bur lha dang mi rnams kyis phyag byas pa'i gnas kyang yin no/ /nyi ma shar ba lta bur snang ba byed pa yang yin no/ /nags na 'dug pa'i rma bya lta bur skad snyan pa yang yin no/ /ri'i phug na 'dug pa'i seng ge lta bur chos kyi sgra chen po sgrogs pa yang yin no/ /
sems shin tu dul ba'i glang po che lta bur cang shes kyi zas la longs spyod pa yang yin no/ /chos kyi rgyal po 'khor los sgyur ba lta bur chos kyi rgyal srid ston pa yang yin no/ /klu'i tshogs rtse ba lta bur chos kyi sprin 'gyed pa yang yin no/ /klu'i bdag po char chen po 'bebs pa 
</page>

 <page>
<ph>287</ph><p>058-144a</p>
lta bur chos kyi 'brug sgra mngon par sgrogs pa yang yin no/ /brgya byin lta bur dus su chos kyi char chen po 'bebs pa yang yin no/ /dpa' bos gzhan gyi dmag la bya ba lta bur mu stegs can thams cad skrag par byed pa yang yin no/ /chu'i rgyun gyis me 
la bya ba lta bur nyon mongs pa thams cad rab tu zhi bar byed pa yang yin no/ /rlung gis phub ma spar gang la bya ba lta bur bdud thams cad zil gyis gnon pa yang yin no/ /ma mas byis pa la bya ba lta bur sems can thams cad dang 'thun par byed pa yang yin no/ /sa gzhi 
rdzas rnams kyis mi bskyod pa lta bur bde ba dang sdug bsngal rnams kyis mi bskyod pa yang yin no/ /rlung gis shing gi lo ma rnams la bya ba lta bur phas kyi rgol ba thams cad g.yo bar byed pa yang yin no/ /rnam thos kyi bu rin po che thams cad 'byor ba lta bur chos kyi nor 'thun 
par sbyin pa yang yin no/ /'gro ba thams cad kyi bkod pa'i snying po zhes bya ba'i yid bzhin gyi nor bu rin po che lta bur sems can thams cad kyi bsam pa yongs su rdzogs par byed pa yang yin te/ klu'i bdag po de ltar na mi zad pa'i za ma tog gi gzungs la gnas pa'i byang 
chub sems dpa' ni byang chub kyi snying po la gnas pa zhes brjod do/ /klu'i bdag po dper na rgya mtsho chen po ni rin po che chen po thams cad kyi 'byung gnas dang / rin po che thams cad kyi za ma tog yin pa de bzhin du mi zad pa'i za ma tog gi gzungs la gnas pa'i byang chub sems 
dpa' ni chos thams cad kyi 'byung gnas dang / chos thams cad kyi za ma tog yin no/ /klu'i bdag po dper na spos brgya phrag du ma yod pa'i spos kyi za ma tog ni sems can thams cad spos kyis yongs su mgu bar byed pa de bzhin du mi zad pa'i za ma tog gi gzungs la gnas pa'i 
byang chub sems dpa' ni sems can thams cad la legs par smra bas yang dag par mgu bar byed do/ /klu'i bdag po gzhan yang gzungs 'di ni sgra thams cad la 'jug pa ste/ 'di ni byang chub kyi sems zhes bya ba gang yin pa de ni de bzhin gshegs pa rin chen gdugs gcig 
</page>

 <page>
<ph>288</ph><p>058-144b</p>
pa'i sangs rgyas kyi zhing mi zad pa dang ldan pa'i 'jig rten gyi khams na mnyam par bzhag pa zhes bya'o/ /'di na thams cad mkhyen pa nyid ces bya ba gang yin pa de ni de bzhin gshegs pa sred med kyi bu'i sangs rgyas kyi zhing khyad par bsdus pa'i 'jig rten gyi khams na thams cad 
dang ldan pa zhes bya'o/ /'di na sbyin pa'i pha rol tu phyin pa zhes bya ba gang yin pa de ni de bzhin gshegs pa grub par gshegs pa'i sangs rgyas kyi zhing zhi ba'i 'jig rten gyi khams na gzi byin can zhes bya'o/ /'di na tshul khrims kyi pha rol tu phyin pa zhes bya ba gang yin pa de ni de bzhin 
gshegs pa mya ngan dang bral ba'i sangs rgyas kyi zhing mya ngan med pa'i 'jig rten gyi khams na legs so zhes bya ba'i tshul zhes bya'o/ /'di na bzod pa'i pha rol tu phyin pa zhes bya ba gang yin pa de ni de bzhin gshegs pa dri ma med pa'i zhal gyi sangs rgyas kyi zhing dri ma med pa'i 'jig 
rten gyi khams na rgya chen po mi zad pa dang ldan pa zhes bya'o/ /'di na brtson 'grus kyi pha rol tu phyin pa dang ldan pa zhes bya ba gang yin pa de ni de bzhin gshegs pa dri med 'od kyi sangs rgyas kyi zhing kun tu snang ba'i 'jig rten gyi khams na sgrol bar byed pa zhes bya'o/ /'di na bsam 
gtan gyi pha rol tu phyin pa zhes bya ba gang yin pa de ni de bzhin gshegs pa bstan pa'i snying po zhes bya ba'i sangs rgyas kyi zhing snying po can gyi 'jig rten gyi khams na nye bar zhi bar spyod pa zhes bya'o/ /'di na shes rab kyi pha rol tu phyin pa zhes bya ba gang yin pa de ni de bzhin gshegs 
pa sprin gyi rgyal po zhes bya ba'i sangs rgyas kyi zhing sprin dang ldan pa zhes bya ba'i 'jig rten gyi khams na yongs su dag pa zhes bya'o/ /'di na thabs mkhas pa zhes bya ba gang yin pa de ni de bzhin gshegs pa phyag dri ma med pa'i sangs rgyas kyi zhing mchog dam pa'i 'jig rten gyi khams 
na 'jig rten dang 'thun pa zhes bya'o/ /'di na byams pa dang / snying rje dang / dga' ba dang / btang snyoms zhes bya ba gang yin pa de dag ni de bzhin gshegs pa don grub kyi sangs rgyas kyi zhing legs pa'i 'jig rten gyi khams na phan pa dang / yid du 'ong ba dang / thub 
</page>

 <page>
<ph>289</ph><p>058-145a</p>
pa dang gnyi ga las zhi ba zhes bya'o/ /'di na sdug bsngal dang / kun 'byung ba dang / 'gog pa dang / lam zhes bya ba gang yin pa de dag ni de bzhin gshegs pa dpal srung gi sangs rgyas kyi zhing smad du med pa'i 'jig rten gyi khams na/ rtsa ba dang / rtsa 
ba'i rjes su 'gro ba dang / rtsa ba zad pa dang / rtsa ba zhi bar 'gyur ba zhes bya'o/ /'di na dran pa nye bar gzhag pa rnams zhes bya ba gang yin pa de dag ni gzhan dag na gnas pa rnams zhes bya'o/ /'di na yang dag par spong ba rnams zhes bya ba gang yin pa de dag ni gzhan dag na 
khyad par du grol ba rnams zhes bya'o/ /'di na rdzu 'phrul gyi rkang pa rnams zhes bya ba gang yin pa de dag ni gzhan dag na phyogs su 'gro ba rnams zhes bya'o/ /'di na dbang po rnams zhes bya ba gang yin pa de dag ni gzhan dag na rab tu shes pa rnams zhes bya'o/ /'di na stobs rnams 
zhes bya ba gang yin pa de dag ni gzhan dag na bstan pa rnams zhes bya'o/ /'di na byang chub kyi yan lag rnams zhes bya ba gang yin pa de dag ni gzhan dag na rjes su 'gro ba rnams zhes bya'o/ /'di na lam zhes bya ba gang yin pa de dag ni gzhan dag na sgrol ba zhes bya'o/ /'di na so 
so yang dag par rig pa zhes bya ba gang yin pa de dag ni gzhan dag na mngon sum gyi sgo zhes bya'o/ /'di na chos kyi sbyin pa zhes bya ba gang yin pa de ni gzhan dag na legs par sdud pa zhes bya'o/ /'di na zhi gnas dang / lhag mthong zhes bya ba gang yin pa de dag ni gzhan 
dag na nye bar zhi ba dang / rnam par lta ba zhes bya'o/ /'di na rnam par thar pa zhes bya ba gang yin pa de dag ni gzhan dag na don yod pa zhes bya'o/ /'di na bsod nams zhes bya ba gang yin pa de ni gzhan dag na phan pa zhes bya'o/ /'di na ye shes zhes bya ba gang yin pa de ni 
gzhan dag na rtogs byed ces bya'o/ /'di na rab tu 'byung ba zhes bya ba gang yin pa de ni gzhan dag na lam gyi rjes su 'gro ba zhes bya'o/ /'di na bsnyen par rdzogs pa zhes bya ba gang yin pa de ni gzhan dag na 'da' bar mi bya zhes bya'o/ /'di na mya ngan las 'das pa zhes bya ba 
</page>

 <page>
<ph>290</ph><p>058-145b</p>
gang yin pa de ni gzhan dag na nye bar zhi ba zhes bya'o/ /'di na sangs rgyas bcom ldan 'das rnams ni bsngags pa mtha' yas pa dang ldan pa'o zhes bya ba gang yin pa de ni 'jig rten gyi khams gzhan dag na sangs rgyas bcom ldan 'das rnams ni bgegs med pa'i tshul can 
no zhes bya'o/ /klu'i bdag po nges pa'i tshig gi tshig dang / brda'i tshig gi tshig 'di dag ni sangs rgyas kyi zhing gzhan dang gzhan dag tu 'byung ste/ mi zad pa'i za ma tog gi gzungs la gnas pa'i byang chub sems dpas ni sangs rgyas kyi zhing thams cad du de dag gi nges 
pa'i tshig ces bya'o/ /klu'i bdag po nges pa'i tshig gi tshig dang / brda'i tshig gi tshig bstan pa phyogs bcu dag tu 'byung ba gang yin pa de dag ni bskal pa'am/ bskal pa las lhag par ngas bstan kyang sangs rgyas kyi zhing gi nges pa'i tshig gi tshig dang / 
brda'i tshig gi tshig bstan pa rnams mthar thug pa gang yang med do/ /mi zad pa'i za ma tog gi gzungs 'di bstan pa na byang chub sems dpa' drug khris gzungs thob par gyur to/ /byang chub sems dpa' brgyad stong gis ni mi skye ba'i chos rnams la bzod pa thob par 
gyur to/ /mi sum khri nyis stong gis ni bla na med pa yang dag par rdzogs pa'i byang chub tu sems bskyed do/ /de nas bcom ldan 'das kyis yang klu'i rgyal po rgya mtsho la bka' stsal pa/ klu'i bdag po byang chub sems dpa' rnams ni mun pa mun nag dang bral ba'i 
lam 'dis thams cad mkhyen pa nyid yang dag par sgrub par byed do/ /mi zad pa'i za ma tog gi gzungs kyi le'u ste gsum pa'o// //klu'i bdag po sngon byung ba 'das pa'i dus na/ bskal pa grangs med pa bas kyang ches grangs med pa yun ring po dpag 
tu med pa bsam gyis mi khyab pa'i sngon rol du gyur pa de'i tshe de'i dus na/ bskal pa rnam par spyod pa zhes bya ba la 'jig rten gyi khams khyad par gyi yon tan bkod pa bsdus pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang 
</page>

 <page>
<ph>291</ph><p>058-146a</p>
zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das tshangs pa'i dpal lha'i rgyal po zhes bya ba 'jig rten du byung ngo / /de'i 
tshe de'i dus na 'jig rten gyi khams khyad par gyi yon tan bkod pa bsdus pa de 'byor pa dang / rgyas pa dang / bde ba dang / lo legs pa dang / nyams dga' ba dang / skye bo mang po dang / lha dang / mi rnams kyis gang bar gyur to/ /sangs rgyas kyi zhing 'di ni 
gling bzhi pa'i 'jig rten gyi khams bye ba phrag brgya pa ji tsam pa de tsam gyi gling bzhi par gyur la/ de lta bu'i gling bzhi pa'i 'jig rten gyi khams bye ba phrag brgya ni bcom ldan 'das de bzhin gshegs pa tshangs pa'i dpal lha'i rgyal po de'i 'jig rten gyi khams khyad par gyi yon tan 
bkod pa bsdus par gyur te/ de ltar tha gru che zhing yangs pa de ltar tshad med do/ /'jig rten gyi khams de nor bu rin po che rdo rje'i 'od 'dra bar gyur te/ de nyid kyi snang bas rtag tu snang bar gyur to/ /'jig rten gyi khams de rin po che'i dra bas kun tu khebs shing 
dar gyi lda ldi mang po ni btags/ gdugs dang / rgyal mtshan dang / ba dan bsgreng bas ni legs par brgyan/ bla re chen po rnams ni bres/ mtshan mo bar snang las kyang sil snyan brgya stong dag ma brdungs ma dkrol bar sgra rang 'byung ste/ sil snyan 
dang / glu dbyangs kyi sgra des stong gsum gyi stong chen po'i 'jig rten gyi khams thams cad mngon par go bar byas te/ sil snyan dang / glu dbyangs kyi sgra de dag las 'dod pa dang ldan pa dang / 'dod chags dang / zhe sdang dang / gti mug dang / nyon mongs pa 
rab tu 'bar ba'i sgra ni mi 'byung gi /zhi ba dang / rab tu zhi ba dang / chos kyi dga' ba dang / mgu ba dang ldan pa'i sgra de dag 'ba' zhig 'byung bar gyur te/ de thos pa tsam gyis lha dang mi de dag thams cad kyi dran pa dang / nye bar zhi ba dang / dga' ba dang / bde 
</page>

 <page>
<ph>292</ph><p>058-146b</p>
ba thob la nyon mongs pa thams cad kyis kyang de dag la gnod par ma gyur to/ /'jig rten gyi khams de yang lag mthil ltar mnyam la/ ka tsa li na da'i gos ltar 'jam zhing reg na bde bar gyur to/ /'jig rten gyi khams de na ngan song ngan 'gror gdags pa med de lha dang mi de dag kyang 
dag pa 'ba' zhig tu gyur to/ /de dag ni phal cher rgya chen po la mos pa dang / theg pa chen po la zhugs pa sha stag go/ /nyan thos dang / rang sangs rgyas kyi theg pa pa ni nyung ngo / /de dag gi longs spyod thams cad kyang yid la bsams pas 'byung la/ lha dang mi de dag 
bde zhing longs spyod dang ldan par gyur to/ /de na su yang sdug pa dang dbul po med de/ dper na dga' ldan gyi lha rnams kyi longs spyod dang / nye bar spyad pa ji lta ba bzhin du de na 'khod pa'i mi rnams kyang de dang 'dra bar gyur to/ /de bzhin gshegs pa de'i sku tshe'i tshad kyang lo 
'bum phrag brgyad cu rtsa bzhi phrag brgyad du bsgres pa snyed du gyur to/ /mi de dag gi tshe'i tshad kyang de nyid do/ /de na tshe'i mthar ma phyin par su yang 'chi ba med do/ /de bzhin gshegs pa de'i byang chub sems dpa'i 'khor yang khrag khrig phrag bdun cu rtsa gnyis yod par gyur to/ /
de'i nyan thos kyi dge 'dun ni tshad med do/ /klu'i bdag po de'i tshe de'i dus na der 'khor los sgyur ba'i rgyal po gling chen po bzhi'i dbang phyug gi rgyal po bsod nams mi zad pa zhes bya ba zhig byung ste/ rgyal po bsod nams mi zad pa de'i btsun mo bud med lha mo dang 'dra ba khrag 
khrig brgya phrag brgyad cu rtsa bzhi yod de/ de dag gi nang na de'i btsun mo dam pa ni bzhi yod par gyur te/ 'di lta ste/ dri ma med pa zhes bya ba dang / dri ma med pa'i 'od ces bya ba dang / dag pa zhes bya ba dang / dga' ldan ma zhes bya ba'o/ /de'i bu yang brgyad khri bzhi stong 
yod de tshan po che'i stobs dang ldan pa mtshan nyi shu rtsa brgyad kyi gzugs dang ldan pa theg pa chen po la zhugs pa sha stag go/ /klu'i bdag po rgyal po bsod nams mi zad pa de yang grong khyer chen po dga' 'byung zhes bya ba na gnas so/ /grong khyer chen po de yang shar dang / nub dang / 
</page>

 <page>
<ph>293</ph><p>058-147a</p>
byang dang / lho'i ngos re re la dpag tshad drug cu rtsa bzhi bzhi yod par gyur to/ /bcom ldan 'das de bzhin gshegs pa tshangs pa'i dpal lha'i rgyal po yang grong khyer chen po dga' 'byung de nyid du sku bltam mo/ /grong khyer chen po de'i nang du rgyal po bsod nams 
mi zad pa'i pho brang rin po che sna bdun las byas par gyur to/ /grong khyer chen po de'i nang na lam po che dang / srang gi sgo 'bum phrag brgyad cu rtsa bzhi yod par gyur to/ /lam po che dang / srang gi sgo thams cad na yang khyim bye ba 'bum phrag brgyad cu rtsa bzhi gnas so/ /grong 
khyer chen po de yang ra ba rim bdun dang / lan kan rim bdun dang / ta la'i phreng rim bdun dang / dril bu g.yer ka'i dra ba rim bdun gyis bskor to/ /skyed mos tshal khris kyang bskor to/ /'obs bdun rim gyis kyang bskor te/ 'obs de dag kyang yan lag brgyad 
dang ldan pa'i chus yongs su gang la/ me tog ud pa la dang / pad ma dang / ku mu da dang / pad ma dkar po dang / dri mchog gis khebs pa ngang ngur la sogs pa rtag tu skad 'byin par gyur te/ de ltar grong khyer chen po de bsam gyis mi khyab pa'i yon tan gyi rgyan bkod pa 
dang ldan par gyur to/ /bcom ldan 'das de bzhin gshegs pa tshangs pa'i dpal lha'i rgyal po de yang grong khyer chen po dga' 'byung de nyid na nags tshal spos mchog 'od ces bya ba gang du rgyal po bsod nams mi zad pas bcom ldan 'das de'i gtsug lag khang byas pa na bzhugs 
so/ /rgyal po bsod nams mi zad pa bu dang bcas/ btsun mo dang bcas/ gnyen 'dab dang tshal za'i 'khor dang bcas pas bskal pa 'bum tham pa'i bar du de bzhin gshegs pa de la yid du 'ong ba'i bde ba'i yo byad dang / longs spyod thams cad kyis bsnyen bkur byas 
so/ /klu'i bdag po de nas rgyal po bsod nams mi zad pa de 'khor de dag dang lhan cig tu bcom ldan 'das de bzhin gshegs pa tshangs pa'i dpal lha'i rgyal po ga la ba der song nas bcom ldan 'das de'i zhabs la mgo bos phyag 'tshal te phyogs gcig tu 'dug go/ /de 'ongs 
</page>

 <page>
<ph>294</ph><p>058-147b</p>
par thugs su chud nas de bzhin gshegs pa des 'di skad ces bka' stsal to/ /rgyal po chen po chos bzhi dang ldan na/ rgyal rigs spyi bo nas dbang bskur ba'i rgyal po chos kyi dbang phyug thob par gyur la dge ba'i chos rnams kyis kyang khyad par du 'gro bar gyur te/ bzhi gang 
zhe na/ dad pa la gnas te/ dge ba gang yin pa tshol zhing nga rgyal med par 'phags pa dag gi thad du 'gro ba dang / chos don du gnyer te/ chos 'dod cing chos kyi kun dga' la dga' bas dga' ste/ rtag tu don gyi rjes su lta ba dang / mi rtag pa'i chos nyid la so sor rtog pa 
dang / 'dus byas kyi nyes pa rtogs pa dang / yongs su 'dzin pa thams cad la rnam par 'gyur ba'i chos can yin no snyam du dran pas nye bar gnas par byed pa dang bag yod par byed de/ 'dod pa'i yon tan thams cad la lhag par zhen pa med cing dge ba'i rtsa ba thams cad 
kyang zad par mi byed la gong du yang rnam par 'phel bar byed pa dang / byang chub kyi sems kyi bsam pa yang rnam par mi spong ba ste/ rgyal po chen po chos bzhi po de dag dang ldan na rgyal rigs spyi bo nas dbang bskur ba'i rgyal pos chos kyi dbang phyug thob par 'gyur la/ dge 
ba'i chos rnams kyis kyang khyad par du 'gro bar 'gyur ro/ /de skad ces bka' stsal pa dang / de bzhin gshegs pa tshangs pa'i dpal lha'i rgyal po la rgyal po bsod nams mi zad pas 'di skad ces gsol to/ /bcom ldan 'das chos gang dag dang ldan na byang chub sems 
dpas chos la dbang phyug thob par 'gyur lags/ bcom ldan 'das des bka' stsal pa/ rgyal po chen po chos brgyad dang ldan na byang chub sems dpas chos la dbang phyug thob par 'gyur te/ brgyad gang zhe na/ rnam par rtse zhing mi nyams par 'gro ba'i mngon par shes 
pa lnga dang ldan pa yin/ chags pa med pa dang / thogs pa med pa dang / bskyod du med pa'i shes rab dang ldan pa yin/ ye shes kyis bsdus pa dang / yongs su sbyang bar byas pa dang / mngon par 'du byed pa med pa'i rdzu 'phrul gyi rkang pa bzhi dang ldan pa yin/ 
</page>

 <page>
<ph>295</ph><p>058-148a</p>
shes rab dang ye shes nges pa dang / lta ba dang / nyon mongs pa thams cad dang bral ba'i so so yang dag par rig pa bzhi dang ldan pa yin/ sangs rgyas kyi byin gyi rlabs kyis byin gyis brlabs pa dang / chags pa med pa'i byin gyi rlabs pas byin 
gyis brlabs kyi stobs dang ldan pa yin/ bsod nams mi zad pa'i rgya mtsho'i phyag rgya'i ting nge 'dzin dang ldan pa yin/ sems can thams cad mgu bar bya ba dang / sangs rgyas kyi chos thams cad la yang dag par gzhol ba dang / brjed ngas pa med pa yongs su 
dag pa'i gzungs dang ldan pa yin/ chos ji lta ba bzhin rjes su 'gro ba dang / tshul gcig pa'i chos kyi rjes su 'gro ba dang / gnyis su med pa yang dag pa'i mtha' la gnas pa dang / mi skye ba'i chos la bzod pa thob pa dang ldan pa yin te/ rgyal po chen 
po chos brgyad po de dag dang ldan pa'i byang chub sems dpa' ni chos kyi dbang phyug thob par 'gyur ro/ /rgyal po chen po gzhan yang rin po che'i za ma tog ces bya ba'i gzungs yod de/ de thob na byang chub sems dpas chos kyi dbang phyug thob par gyur te/ de ltar na de 
bzhin gshegs pas rin po che'i za ma tog gi gzungs las brtsams nas/ lo 'bum gyi bar du rgyas par rnam par dbye bas de la yang dag par bstan to/ /rgyal po bsod nams mi zad pa de yang rgyal po'i bya ba thams cad btang ste/ las gzhan mi byed la sems kyi 
rgyud rnam par g.yengs pa med par dpung dang bcas 'khor dang bcas pas chos mnyan te/ des lo 'bum po de'i bar du 'dod pa'i rtog pa'am/ gnod sems kyi rtog pa'am/ rnam par 'tshe ba'i rnam par rtog pa'am/ bu dang / chung ma dang / rgyal srid dang / 
yongs su 'dzin pa dang / sdug pa thams cad la nges pa'i rtog pa rnams la brtag par ma bsams te/ chos la sdug par nges pa yid la byed pa dang / byang chub kyi sems kyi bsam pa la gnas par gyur pa dang / byams pa chen pos sems can thams cad la 
</page>

 <page>
<ph>296</ph><p>058-148b</p>
sems snyoms pa dang / snying rje chen po'i go cha bgos nas chos 'ba' zhig mnyan to/ /de nas bcom ldan 'das de las lo 'bum tham pa'i bar du dam pa'i chos nyan te/ thos nas kyang rin po che'i za ma tog gi gzungs 'di nyid kyi rtsa ba yongs su sbyang ba byas so/ /de bskal 
pas ya phrag bdun gyi 'khor ba phyir bsnyil bar gyur to/ /bskal pa khri'i bar du las kyi sgrib pa bsags pa ni rnam par dag par gyur to/ /sangs rgyas 'bum ni de'i mig lam du snang bar gyur to/ /sangs rgyas bye ba phrag 'bum mngon sum du mthong bar 'gyur ba'i 
dge ba'i rtsa ba yang des yongs su gzung ba'o/ /gang gA'i klung gi bye ma snyed kyi brgya byin dang / tshangs pa dang / 'jig rten skyong du 'gyur ba dang / 'khor los sgyur ba'i rgyal srid 'thob pa'i dge ba'i rtsa ba yang bskyed do/ /dran pa dag pa zhes bya ba'i thos pa'i 
gzungs kyang thob ste/ thos pa'i gzungs des na sangs rgyas brgyas gsungs pa'i yang dag par 'dzin par byed do/ /gzhon nu de dag dang de dag gi ma de rnams kyis kyang rjes su 'thun pa'i chos kyi bzod pa thob bo/ /btsun mo de dag gi nang nas kyang bud med brgyad khri 
bzhi stong gis ni byang chub tu sems bskyed do/ /bud med brgyad khri bzhi stong gis ni bzod pa thob par gyur to/ /lha dang mi khrag khrig phrag dgu bcus ni byang chub tu sems bskyed do/ /lha dang mi brgyad khri bzhi stong gis bzod pa thob par gyur to/ /nyan thos kyi theg 
pa pa khrag khrig phrag sum cu rtsa gnyis ni chos rnams la chos kyi mig rnam par dag pa'o/ /dge slong khri drug stong ni len pa med par zag pa rnams las sems rnam par grol lo/ /rgyal po bsod nams mi zad pa yang rgyal srid thams cad spangs nas lha dang mi'i 'dod pa 
rnams la don du gnyer ba med par bla na med pa yang dag par rdzogs pa'i byang chub 'di nyid la rten bcas te/ dad pas khyim nas khyim med par rab tu byung ngo / /rab tu byung ba de thos nas rgyal po de'i bu de dag thams cad kyang rab tu byung ngo / /de dag kyang rab tu byung bar 
</page>

 <page>
<ph>297</ph><p>058-149a</p>
shes nas yul gyi mi dang 'khor drug 'bum rab tu byung ngo / /rgyal po'i btsun mo'i nang nas kyang btsun mo dam pa bzhi rab tu byung ste/ klu'i rgyal po de ltar na dag pa'i sems can dge ba'i rtsa ba bskyed pa yongs su sbyang ba byas pa rnams kyi gnas su gyur pa'i 
gsung rab de dag dga' dga' ltar 'dug par gyur to/ /klu'i bdag po de'i tshe de'i dus na 'khor los sgyur ba'i rgyal po bsod nams mi zad pa de gzhan zhig yin snyam du khyod som nyi 'am yid gnyis sam the tshom za bar gyur na de ltar mi blta'o/ /de ci'i phyir zhe na/ klu'i 
rgyal po de'i tshe de'i dus na khyod nyid 'khor los sgyur ba'i rgyal po bsod nams mi zad pa zhes bya bar gyur to/ /klu'i bdag po khyod rgyal po'i bu dang rgyal po'i bu'i mi de dag gzhan zhig yin pa snyam du sems na de ltar mi blta'o/ /de ci'i phyir zhe na/ 'khor 'dir 'dus shing 
'khod pa'i byang chub sems dpa' sems dpa' chen po 'di dag nyid yin no/ /klu'i bdag po 'di ji snyam du sems/ rin po che'i za ma tog ces bya ba'i gzungs gang de bzhin gshegs pa tshangs pa'i dpal lha'i rgyal po des rgyal po bsod nams mi zad pa de la bstan pa 
de gzhan zhig yin pa snyam du sems na khyod kyis de ltar mi blta'o/ /de ci'i phyir zhe na/ mi zad pa'i za ma tog gi gzungs 'di nyid de'i tshe rin po che'i za ma tog ces bya'o/ /klu'i bdag po de ltar na de bzhin gshegs pa ni sangs rgyas kyi spyan chags pa med pas rnam par 
gzigs nas sems can rnams la sngon gyi rgyu las byung ba'i chos kyi gtam brjod pa mdzad do/ /klu'i bdag po khyod kyis de bzhin gshegs pa mang po las mi zad pa'i za ma tog gi gzungs 'di thos so/ /khyod kyis sangs rgyas 'bum phrag mang po las gzungs 'di'i don 
yang dang yang du thos te/ des na da ltar khyod 'di ltar dran pa dang ldan pa dang / 'di ltar blo gros dang ldan pa dang / 'di ltar rtogs pa dang ldan pa dang / 'di ltar spobs pa phun sum tshogs pa dang / 'di ltar shes rab dang ye shes dang ldan pa yin no/ /klu'i bdag 
</page>

 <page>
<ph>298</ph><p>058-149b</p>
po gang dag mi zad pa'i za ma tog gi gzungs 'di'i ming tsam 'am/ bstan pa'i phyogs tsam thos pa de dag thams cad kyang spobs pa mi zad par nges par 'byung bar 'gyur ro/ /de ci'i phyir zhe na/ gzungs 'di'i rgyu dang 'thun pa ni de yin pa'i phyir ro/ /klu'i bdag po gzungs 
kyi nges par 'byung ba'i bsrung ba 'di phyi ma'i dus phyi ma'i tshe spyod par 'gyur ba gang yin pa de dag thams cad kyang de bzhin gshegs pa'i byin gyi rlabs kho na las gyur par blta bar bya'o/ /klu'i bdag po de la gzungs 'di ni chos kyi phung po brgyad khri bzhi stong gi sgo yin no/ /
spyod pa brgyad khri bzhi stong la 'jug pa yin no/ /ting nge 'dzin brgyad khri bzhi stong gi rjes su 'gro ba yin no/ /gzungs brgyad khri bzhi stong gi rtsa ba ni mi zad pa'i za ma tog gi gzungs 'di nyid yin no/ /klu'i bdag po byang chub sems dpas phyogs bcur chags pa med 
cing thogs pa med par so so yang dag par rig pa bzhis chos kyi char chen po rab tu 'bebs pa gang yin pa de yang mi zad pa'i za ma tog gi gzungs 'ba' zhig gi rgyu dang 'thun pa las gyur pa yin no/ /klu'i bdag po de la mi zad pa'i za ma tog gi gzungs 'di la 'jug pa'i tshig 
rnams dang / mtshams sbyor ba'i tshig rnams dang / lha dang / klu dang / gnod sbyin dang / dri za dang / lha ma yin dang / nam mkha' lding gi bsrung ba'i tshig rnams ngas bstan par bya'o/ /tad+ya thA/ he tu ma ti/ shA ma ma ti/ pra sA da ma ti/ udz+dzu ma ti/ 
ut+t+wa ra Na ma ti/ a k+Sha ya ma ti/ a nu san d+hi/ u la ka mu khe/ pra b+ha mu ka te/ pra b+ha ke tu/ pra tsA ra ke tu/ smr-i ti ka ra Ne/ ma ti bi sho d+ha ne/ ga ti pra be she/ shU ra ba le/ ta mo nu te/ san d+ha ra Ni/ ut+t+wa ra Ni/ shAn ta mu khe/ shAn ta pra b+he she/ shAn ta kle sha/ bA sa na a pa ga te/ 
ku sha la bA sa ni/ a nu san d+hi/ bi san d+hi/ bi ga te s+thi te/ a wa s+thi te/ s+thA na a nu ga te/ a ba s+thA na ga te/ a bi sA re/ a shu pradz+nye/ pradz+nyA mU le/ mU la ba ti/ sha shi pra b+he/ sUr+ya ba ti/ dz+yo ti Sh+pa/ su bi ma le/ a ma le/ sarba ta mo bi sho d+ha ni/ 
</page>

 <page>
<ph>299</ph><p>058-150a</p>
bud d+ha a d+hiSh+Thi te/ sarba de ba tA pa ri gr-i hI te/ sarba bud d+hA na~M/ sAs+t+ya ya ne/ a nu dz+nyA na brah+ma NA/ pra tits+tshit+ta sha kre na/ pA li ta lo ka pA le/ pa ri gri hI ta/ Ar+ya saM gr-i hI ta/ r-i Shi bi gau tra na yuk+tA na~M/ mok+Sha bud+d+hA nA~M/ sa~M gra ho de ba ma nu Sh+yA Na~M/ ni gra ha kle 
shA nA~M/ ni r+g+ha tA nA~M/ mA rA NA~M/ ha ri ShA NA~M/ ni gra ha/ sarba pa ra pra bA dI nA~M/ tso da na a bi mA ni kA nA~M/ a nu pa kra mo d+harma b+ha Na kA nA~M/ a brdza nAM pa ri Sha da/ sarba san+to ShA nA~M/d+harma kA mA nAM/ ba ri rak+Sha d+harma ko Sha s+ya/ a nu pats+tshe da s+t+ri rat+na bi da sha 
s+ya/ mai trI sarba satwa nA~M/ stu ta sarba gu Na ar+thi kaiH/ /klu'i bdag po 'di dag ni mi zad pa'i za ma tog gi gzungs kyi kun tu bsrung ba dang / yongs su bsrung ba'i tshig yin te/ de dag brjod na chos smra ba des mi 'jigs pa sum cu rtsa gnyis thob par 'gyur te/ 
sum cu rtsa gnyis gang zhe na/ gzhan yang dag par dga' bar 'gyur ba'i phyir thos pa mi 'jigs pa thob par 'gyur ba dang / tshig 'khrul pa med pa'i phyir bstan pa mi 'jigs pa thob par 'gyur ba dang / tshig zlos bu med pa'i phyir nges pa'i tshig mi 'jigs pa 
thob par 'gyur ba dang / sgra ji lta ba bzhin du 'jug pa'i phyir brtag pa mi 'jigs pa thob par 'gyur ba dang / byin gyi rlabs ston pa'i phyir spobs pa mi 'jigs pa thob par 'gyur ba dang / 'dzin pa'i blo dang ldan pa'i phyir dran pa mi 'jigs pa thob par 'gyur ba dang / 
gzhan gyi blo gros yang dag par mgu bar byed pa'i phyir blo gros mi 'jigs pa thob par 'gyur ba dang / som nyi myur du gcod pa'i phyir rtogs pa mi 'jigs pa thob par 'gyur ba dang / gzhan gyi ngor mi lta ba'i phyir blo mi 'jigs pa thob par 'gyur ba dang / tshig 
ji skad smras pa bzhin du 'gyur ba'i phyir 'khrul pa med pa mi 'jigs pa thob par 'gyur ba dang / tshul khrims yongs su dag pa'i phyir spa gong ba med pa mi 'jigs pa thob par 'gyur ba dang / bzod pa yongs su dag pa'i phyir 'dzum pa'i bzhin mi 'jigs pa thob par 
</page>

 <page>
<ph>300</ph><p>058-150b</p>
'gyur ba dang / yang dag par dam bcas pa las mi nyams pa'i phyir brtan pa mi 'jigs pa thob par 'gyur ba dang / klan ka mi tshol ba'i sems dang ldan pa'i phyir tshig gzung bar 'os pa mi 'jigs pa thob par 'gyur ba dang / 'khor mngon par mgu bar byed pa'i phyir tshig 
btsun pa mi 'jigs pa thob par 'gyur ba dang / zab mo'i chos gleng ba'i phyir shes rab mi 'jigs pa thob par 'gyur ba dang / khengs pa med pa'i phyir dpyod pa mi 'jigs pa thob par 'gyur ba dang / phas kyi rgol ba thams cad tshar gcod pa'i phyir seng ge'i sgra mi 'jigs 
pa thob par 'gyur ba dang / zang zing med par chos ston pa'i phyir skur ba med pa mi 'jigs pa thob par 'gyur ba dang / nyams su len pa gtan la 'bebs pa'i phyir bstan pa kha na ma tho ba med pa mi 'jigs pa thob par 'gyur ba dang / mkhas pas ma smad pa'i phyir smad du med 
pa mi 'jigs pa thob par 'gyur ba dang / mdo sde dang mi 'gal ba'i phyir sbyor 'byor mi 'jigs pa thob par 'gyur ba dang / dus su yang dag par bskul ba'i phyir yang dag par skul ba mi 'jigs pa thob par 'gyur ba dang / ji skad smras pa de bzhin du byed pa'i phyir phyin ci ma log pa 
mi 'jigs pa thob par 'gyur ba dang / sems can rnams la 'dud pa'i phyir nga rgyal med pa mi 'jigs pa thob par 'gyur ba dang / sngon thos pa legs par bzung ba'i phyir tshig dang yi ge zad mi shes pa mi 'jigs pa thob par 'gyur ba dang / chos tshad med pa rtogs pa'i 
phyir thams cad kyi dri ba skabs 'byed pa mi 'jigs pa thob par 'gyur ba dang / bdag nyid yongs su dag par byed pa'i phyir 'khor thams cad mngon par mgu bar byed pa mi 'jigs pa thob par 'gyur ba dang / nyon mongs pa thams cad yongs su shes pa'i phyir bdud 
dang phyir rgol ba bcom pa mi 'jigs pa thob par 'gyur ba dang / zhe 'gras pa med pa'i sems dang ldan pa'i phyir byams pa chen po mi 'jigs pa thob par 'gyur ba dang / sems can thams cad rjes su bsrung ba'i phyir snying rje chen po mi 'jigs pa thob par 'gyur ba dang /
</page>

 <page>
<ph>301</ph><p>058-151a</p>
chos kyi rgyal po byed pa'i phyir sangs rgyas kyi ye shes mi 'jigs pa thob par 'gyur ba ste/ klu'i bdag po de ltar na byang chub sems dpa' sems dpa' chen po ni mi zad pa'i za ma tog gi gzungs nyan pa dang / mos pa dang / sgrub pa ni mi 'jigs pa 
sum cu rtsa gnyis po de dag thob par 'gyur ro/ /mi 'jigs pa sum cu rtsa gnyis po de dag rgyun ma chad pas na/ des mthar gyis de bzhin gshegs pa'i mi 'jigs pa bzhi thob par 'gyur te/ mi 'jigs pa de dag dang ldan pas lha dang bcas pa'i 'jig rten gyi mdun du de 
bzhin gshegs pa seng ge'i sgra sgrogs so/ /sems can thams cad kyi dri ba lung bstan pa'i phyir yang skabs 'byed do/ /sems can gyi ris na gang de bzhin gshegs pa la chos dang 'thun par rgol nus pa'am/ de bzhin gshegs pa'i chos gsung ba mdzad pa la 
gcod nus pa de lta bu'i sems can ni gang yang med do/ /klu'i bdag po de lta bas na byang chub sems dpas mi zad pa'i za ma tog gi gzungs 'di la sbyar bar bya'o/ /klu'i bdag po mi zad pa'i za ma tog gi gzungs 'di la sbyor ba gang zhe na/ gang la mig tu sbyor ba yang med/ 
gzugs su sbyor ba yang med/ mig gi rnam par shes par sbyor ba yang med pa dang / rna bar sbyor ba yang med/ sgrar sbyor ba yang med/ rna ba'i rnam par shes par sbyor ba yang med pa dang / snar sbyor ba yang med/ drir sbyor ba yang med/ sna'i rnam par shes 
par sbyor ba yang med pa dang / lcer sbyor ba yang med/ ror sbyor ba yang med/ lce'i rnam par shes par sbyor ba yang med pa dang / lus su sbyor ba yang med/ reg byar sbyor ba yang med/ lus kyi rnam par shes par sbyor ba yang med pa dang / yid du sbyor ba yang 
med/ chos su sbyor ba yang med/ yid kyi rnam par shes par sbyor ba yang med pa de ni gzungs 'di la sbyor ba yin no/ /klu'i bdag po gzhan yang gang la gzugs su sbyor ba yang med/ gzugs skye bar sbyor ba yang med/ gzugs gnas par sbyor ba yang med/ 
</page>

 <page>
<ph>302</ph><p>058-151b</p>
gzugs 'gag par sbyor ba yang med pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes par sbyor ba yang med/ rnam par shes pa skye bar sbyor ba yang med/ rnam par shes pa gnas par sbyor ba yang med/ 
rnam par shes pa 'gag par sbyor ba yang med pa de ni gzungs 'di la sbyor ba yin no/ /klu'i bdag po gzhan yang gzugs stong pa nyid du sbyor ba dang / gzugs stong pa nyid du yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /de bzhin du 
tshor ba dang / 'du shes dang / 'du byed dang / rnam par shes pa stong pa nyid du sbyor ba dang / rnam par shes pa stong pa nyid du yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang gzugs mtshan ma med par 
sbyor ba dang / gzugs mtshan ma med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes pa mtshan ma med par sbyor ba dang / rnam par shes pa mtshan ma 
med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang gzugs smon pa med par sbyor ba dang / gzugs smon pa med par yang rlom sems mi byed pa'i sbyor ba gang yin pa de ni gzungs 'di la sbyor ba 
yin no/ /de bzhin du tshor ba dang / 'du shes dang / 'du byed dang / rnam par shes pa smon pa med par sbyor ba dang / rnam par shes pa smon pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs mngon par 'du byed 
pa med par sbyor ba dang / gzugs mngon par 'du byed pa med par yang rlom sems mi byed pa'i sbyor ba gang yin pa dang / tshor ba dang / 'du shes dang / 'du byed dang / rnam par shes pa mngon par 'du byed pa med par sbyor ba dang / rnam par shes pa mngon par 'du 
</page>

 <page>
<ph>303</ph><p>058-152a</p>
byed pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs ma skyes pa dang / ma byung bar sbyor ba dang / gzugs ma skyes pa dang / ma byung bar yang rlom sems mi byed pa'i sbyor ba gang yin pa dang / 
tshor ba dang / 'du shes dang / 'du byed dang / rnam par shes pa ma skyes pa dang / ma byung bar sbyor ba dang / rnam par shes pa ma skyes pa dang / ma byung bar yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs dben par 
sbyor ba dang / gzugs dben par yang rlom sems mi byed par sbyor ba gang yin pa de ni gzungs 'di la sbyor ba yin no/ /tshor ba dang / 'du shes dang / 'du byed dang / rnam par shes pa dben par sbyor ba dang / rnam par shes pa dben par yang rlom sems mi byed pa'i 
sbyor ba gang yin pa de ni gzungs 'di la sbyor ba yin no/ /gzugs rang bzhin gyis rnam par dag par sbyor ba dang / gzugs rang bzhin gyis rnam par dag par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du 
shes dang / 'du byed dang / rnam par shes pa rang bzhin gyis rnam par dag par sbyor ba dang / rnam par shes pa rang bzhin gyis rnam par dag par yang rlom sems mi byed pa 'di ni gzungs 'di la sbyor ba yin no/ /klu'i bdag po gzhan yang khams rnams la chos kyi 
dbyings su sbyor ba dang / chos kyi dbyings la yang rlom sems mi byed pa'i sbyor ba gang yin pa dang / skye mched rnams la rang bzhin gyis stong pa nyid du sbyor ba dang / rang bzhin gyis stong pa nyid la yang rlom sems mi byed pa'i sbyor ba gang yin pa de ni gzungs 'di la sbyor ba 
yin no/ /chos thams cad la rten cing 'brel par 'byung bar sbyor ba dang / rten cing 'brel par 'byung ba yongs su brtag pa la yang rlom sems mi byed pa'i sbyor ba gang yin pa dang / chos thams cad la gnas med par sbyor ba dang / gnas med par yang mngon par 
</page>

 <page>
<ph>304</ph><p>058-152b</p>
zhen pa med pa'i sbyor ba gang yin pa dang / chos thams cad de bzhin nyid du sbyor ba dang / de bzhin nyid du yang mngon par zhen pa med pa'i sbyor ba gang yin pa dang / chos thams cad yang dag pa'i mtha' la gnas par sbyor ba dang / yang dag pa'i mtha' la gnas par 
yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang sems can 'dod chags spyod pa rnams kyi 'dod chags kyi spyod pa yongs su shes pa'i sbyor ba dang / chos kyi dbyings 'dod chags kyi spyod pa dang / 
kun du sbyor ba yang med pa'i sbyor ba gang yin pa de ni gzungs 'di la sbyor ba yin no/ /de bzhin du sems can zhe sdang spyod pa rnams kyi zhe sdang gi spyod pa yongs su shes pa'i sbyor ba dang / chos kyi dbyings zhe sdang gi spyod pa dang / kun du sbyor ba yang med pa'i sbyor ba gang 
yin pa de ni gzungs 'di la sbyor ba yin no/ /sems can gti mug spyod pa rnams kyi gti mug gi spyod pa yongs su shes pa'i sbyor ba dang / chos kyi dbyings gti mug gi spyod pa dang / kun du sbyor ba yang med pa'i sbyor ba gang yin pa de ni gzungs 'di la sbyor ba yin no/ /
sems can cha mnyam par spyod pa rnams kyi cha mnyam pa'i spyod pa yongs su shes pa'i sbyor ba dang / chos kyi dbyings la cha mnyam pa chad pa yang med pa'i sbyor ba gang yin pa de ni gzungs 'di la sbyor ba yin no/ /klu'i bdag po mdor bsdu na spyod pa brgyad khri bzhi stong yongs su 
shes pa'i sbyor ba dang / chos kyi dbyings la sbyor ba yang med pa gang yin pa de ni gzungs 'di la sbyor ba yin no/ /klu'i bdag po gzhan yang sbyor ba gang yin pa dang / mi sbyor ba gang yin pa'i chos gang yang de la sbyor ba yang med mi sbyor ba yang med do/ /de ci'i phyir zhe 
na/ sbyor ba de ni snang ba yang ma yin/ brtags pa yang ma yin/ mtshan mar byas pa yang ma yin pa'i phyir te/ de bas na sbyor ba de ni yang dag pa'i sbyor ba yin no/ /yang dag pa'i sbyor ba yang chos gang yang 'dren par yang mi byed/ mi 'dren par yang mi byed/ 'dzin 
</page>

 <page>
<ph>305</ph><p>058-153a</p>
par yang mi byed/ gtong bar yang mi byed/ gnas par yang mi byed/ 'gro bar yang mi byed de/ de bas na sbyor ba de ni yang dag pa'i sbyor ba zhes bya'o/ /klu'i bdag po byang chub sems dpa' de ltar sbyor ba ni mi zad pa'i za ma tog gi gzungs 'di thob 
par 'gyur ro/ /de nas de'i tshe bcom ldan 'das kyis tshigs su bcad pa 'di dag bka' stsal to/ /gang tshe de yis gzungs 'di thob gyur na/ /de yis dran dang blo gros yongs su dag /mdo sde rtogs pa kun gyi pha rol phyin/ /'gro ba'i skad dang sgra yang rab tu shes/ /
'gro ba'i sems dang spyod pa ngan pa dang / /bzang dang 'bring gi rgyu ba gang yin shes/ /spyod dang sems kyi rgyud rnams shes nas kyang / /ji ltar 'tsham par chos kyi tshig rnams ston/ /gang tshe de ni gzungs la rab mkhas na/ /de ni rgyu dang byed dang rkyen la mkhas/ /
rtag dang chad par lta bar mi 'gyur te/ /mthar 'dzin thams cad rnam par spangs pa yin/ /gang tshe de yis gzungs 'di thob gyur na/ /yi ge dang ni tshig rnams 'byed la mkhas/ /skad rnams mang po du ma tha dad shes/ /don dang yi ge la yang mkhas par gyur/ /
de yi lha yi mig kyang dri med 'gyur/ /de yi lha yi rna ba'ang rnam par dag /shes rab mtha' yas pha rol sems la mkhas/ /'das pa dang ni ma 'ongs bskal pa dran/ /de bzhin rdzu 'phrul rkang pa thob gyur nas/ /zhing rnams bye ba mtha' yas skad cig 'gro/ /
'jig rten 'dren rnams la ni mchod pa byed/ /de bzhin gzungs la thos pas chos kyang 'dzin/ /bdud rnams 'bum phrag ji snyed yod pa yis/ /de yi 'gro ba'i yul rnams mi shes la/ /mun bsal sems can dag pa nyon mongs med/ /mdo sde stong phrag 
tshad med ston par byed/ /chu yi nang na pad mo ma gos bzhin/ /de ni 'jig rten chos rnams gos med spyod/ /rjes chags khong khro rnams las rtag tu grol/ /'jig rten kun la sems ni mkha' ltar snyoms/ /mtshan gyi dam pa gzugs 'chang dag pa ste/ /de 
</page>

 <page>
<ph>306</ph><p>058-153b</p>
la lta bas skye bo chog mi shes/ /spyod lam dang ni spyod pa shes bzhin rgyu/ /'gro la phan don byed cing 'jig rten rgyu/ /gang tshe gzungs 'di thob par gyur pa na/ /brgya byin de bzhin tshangs pa 'jig rten skyong / /de yi rkang mthil du ni gus par 'dud/ /'on kyang de yid 
gang du'ang khengs pa med/ /de ni skad snyan tshangs pa'i dbyangs dang ldan/ /skye ba'i yid ni rnam spyod mgu bar byed/ /skyon med snyan cing dag la dus su smra/ /de yi bstan pa don med yang mi 'gyur/ /gang tshe de yis gzungs ni thob gyur na/ /de ni 'khor gyi nang du 'jigs 
pa med/ /seng ge'i sgra can mi 'jigs sgrogs par byed/ /pha rol tshogs rnams thams cad rab tu 'joms/ /sems can g.yo can gdul dka' nga rgyal khengs/ /mngon pa'i nga rgyal skyon ldan gang yin pa/ /de dag mkhas pa'i chos ni thob gyur na/ /nga 
rgyal spangs nas rkang mthil 'dud par byed/ /chos kyi dbyings ni rang bzhin zhi ba dang / /don rtogs dang ni chos nyid nges par shes/ /de phyir chos ni gtan la 'bebs pa dang / /yi ge 'byed la de yi tshig mi zad/ /sems can rang bzhin rnam dag chos kyi dbyings/ /
de bzhin bdag nyid rnam dag de yis shes/ /de ltar sems can de bzhin nyid shes pas/ /de yi chos rnams bstan pa thogs pa med/ /zad pa nam yang zad par mi nus la/ /mi zad pa yang nams kyang zad mi 'gyur/ /chos nyid rab zhi 'di ni rtogs nas kyang / /
der ni mdo sde bye ba mtha' yas ston/ /yi ge 'di dag lus la mi gnas shing / /yid la mi gnas sems las ma byung ste/ /ji ltar brag ca'i sgra ni thos pa bzhin/ /yi ge rnams kyi rang bzhin stong zhing dben/ /gzungs 'di yi ge rnams dang sgra la med/ /tshig gi 
lam dang lus dang ngag la'ang med/ /de ltar yi ge'i tshul rnams rtogs pas na/ /smras kyang de yi tshig ni thogs pa med/ /de ni ston kyang yid la rnam rtog med/ /sems la'ang rlom sems byed pa yang med de/ /'on kyang chos 'di rtogs par bya ba'i phyir/ /chos nyid 
</page>

 <page>
<ph>307</ph><p>058-154a</p>
rab tu 'thad pa'i chos kyang ston/ /gang tshe de yis gzungs ni thob gyur na/ /so so yang dag rig bzhi rjes su rtogs/ /don la rab bslabs chos nyid cho ga shes/ /sgra dang skad dang nges pa'i tshig la mkhas/ /de bzhin spobs pa thogs med tshad kyang 
med/ /de ni kun rdzob don dam shes pa ste/ /de bzhin sna tshogs zab mo bstan pa shes/ /lugs 'byung lugs las bzlog pa'ang rab tu shes/ /mtho dman 'gro ba rnams la'ang pha mthar phyin/ /sems zhum pa na rab tu 'dzin la mkhas/ /de bzhin khengs 
rnams tshar gcod shes la mkhas/ /bstan pa dag la bya ba'i tshul kun shes/ /lus dang ngag dang sems kyi las rnams la/ /shes pa thogs med rnam par nges par 'jug /gzungs dang ldan pa'i tshig la 'khrul pa med/ /nyes pa spangs shing brtan por gyur pa 
yin/ /sems can 'dul gzungs yid dang dran pa la/ /zhugs par gyur na chos zhes zhugs pa ste/ /thos pa gang yin nams kyang chud mi za/ /ji skad thos pa mtshungs par ril gyis 'dzin/ /gzungs ni chos nyid 'gal ba ma yin la/ /de ni chos la'ang zhi 
ba ma yin te/ /chos dang shin tu mi mtshungs mi mnyam mnyam/ /chos nyid sbyor dang ldan phyir gzod nas zhi/ /mi zad pa'i za ma tog gi gzungs kyi sbyor ba 'di bstan pa dang / tshigs su bcad pa mngon par sgrub pa 'di bstan pa na/ klu'i rgyal po rgya mtsho'i 'khor gyi 
nang nas klu khri nyis stong gis bla na med pa yang dag par rdzogs pa'i byang chub tu sems bskyed de/ de dag gis tshig 'di skad du bcom ldan 'das bdag cag kyang ma 'ongs pa'i dus na/ mi zad pa'i za ma tog gi gzungs 'di thob nas ji ltar da ltar na/ de bzhin 
gshegs pa'i chos ston pa de kho na bzhin du sems can thams cad la chos ston par gyur cig ces kyang smras so/ /mi zad pa'i za ma tog gi gzungs kyi phan yon gyi le'u ste bzhi pa'o// //bam po bzhi pa/ de nas bcom ldan 'das la tshe dang ldan pa 
</page>

 <page>
<ph>308</ph><p>058-154b</p>
shA ri'i bus 'di skad ces gsol to/ /bcom ldan 'das klu'i skye gnas su skyes pa dag kyang 'di ltar bla na med pa yang dag par rdzogs pa'i byang chub tu sems bskyed par bgyid la/ 'di na mir gyur pa kha cig ni byang chub tu sems bskyed pa'i rngo mi thogs pa ni ngo mtshar 
lags so/ /bcom ldan 'das kyis bka' stsal pa/ shA ri'i bu klu khri nyis stong bo 'di dag ni de bzhin gshegs pa 'od srung gi gsung rab la rab tu byung bar gyur te/ 'di dag gis de bzhin gshegs pa de las byang chub kyi sems dang ldan pa'i gtam cig 
thos so/ /thos nas kyang de bzhin gshegs pa de la legs so zhes bya ba gsol te/ theg pa chen po ni bsam gyis mi khyab ste/ legs so legs so zhes tshig tu smras so/ /mi dge ba'i 'du 'dzi 'di lta ste/ mdza' bshes kyi khyim dang / slong 
mo ster ba'i khyim yongs su bzung ba'i phyir tshul khrims rnams nyams su ma blangs par gyur te/ tshul khrims nyams par byas pa de na 'di dag de nas shi 'phos nas klu'i skye gnas su skyes par gyur to/ /'di dag gi theg pa chen po'i gtam de thos la/ bcom 
ldan 'das de la yang legs so zhes bya ba gsol ba'i rgyu de dang rkyen de dang dge ba'i rtsa ba des ni da ltar nga las theg pa chen po'i gtam thos te/ mi zad pa'i za ma tog gi gzungs bstan pa thos nas bla na med pa yang dag par rdzogs pa'i byang chub tu sems skyes so/ /shA ri'i 
bu lhag pa'i bsam pa'i khyad par la ltos/ ngas 'di dag bla na med pa yang dag par rdzogs pa'i byang chub tu lung bstan te/ bskal pa bgrang ba las 'das pa dag na de bzhin gshegs pa yang bgrang ba las 'das pa dag la mchod pa byas nas byang chub kyi phyogs dang 
'thun pa'i chos rnams yang dag par bsgrubs te/ bskal pa mngon par dga' ba zhes bya ba la 'jig rten gyi khams dri ma med pa'i snying por bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ ye shes bla ma zhes bya ba dang / bsod 
</page>

 <page>
<ph>309</ph><p>058-155a</p>
nams bla ma zhes bya ba dang / chos bla ma zhes bya ba dang / shes rab bla ma zhes bya ba'i mtshan 'di bzhir 'thun par sha stag gi de bzhin gshegs par 'gyur ro/ /de dag thams cad kyang bskal pa gcig kho na la 'byung bar 'gyur te/ dper na bskal pa 
bzang po 'di la sangs rgyas stong 'byung bar 'gyur ba bzhin no/ /de nas bcom ldan 'das la klu'i rgyal po rgya mtshos 'di skad ces gsol to/ /bcom ldan 'das gang gi tshe bdag bskal pa'i dang por rgya mtsho chen po'i nang na gnas pa dang / gang gi tshe bcom ldan 'das de bzhin 
gshegs pa 'khor ba 'jig 'jig rten du byung ba de'i tshe ni rgya mtsho chen po'i nang na klu dang / klu'i bu dang / klu'i bu mo dag nyung bar gyur te/ bdag kyang 'khor nyung bar gyur/ bcom ldan 'das nga ni rgya mtsho chen po'i nang na klu dang / klu'i bu dang / klu'i bu mo dag kyang 'di ltar 
tshad ma mchis te/ grangs kyis mtha' rtogs par mi nus lags na/ bcom ldan 'das 'di la rgyu ni gang lags/ rkyen ni gang lags/ bcom ldan 'das kyis bka' stsal pa/ klu'i bdag po gang dag legs par gsungs pa'i chos 'dul ba la rab tu byung nas 
tshul khrims dag la yongs su rdzogs par ma byas te/ cho ga nyams pa dang / 'tsho ba nyams pa dang / tshul khrims nyams pa dang / yongs su rdzogs par ma byas la de dag gi lta ba yang drang por gyur te/ des na sems can dmyal ba rnams su ni mi skye'i shi 'phos 
nas klu'i skye gnas rnams su skye bar 'gyur te/ klu'i bdag po de bzhin gshegs pa 'khor ba 'jig gi gsung rab las ni srog chags khyim pa dang / rab tu byung ba bye ba phrag dgu bcu rtsa brgyad cho ga dang / 'tsho ba dang / tshul khrims nyams te/ shi 'phos 
nas klu'i skye gnas rnams su skyes so/ /de bzhin gshegs pa gser thub kyi gsung rab las ni srog chags khyim pa dang / rab tu byung ba bye ba phrag drug cu rtsa bzhi rab tu byung ba las tshul khrims 'chal par gyur pas shi 'phos te/ klu rnams kyi skye gnas su 
</page>

 <page>
<ph>310</ph><p>058-155b</p>
skyes so/ /de bzhin gshegs pa 'od srung gi gsung rab las ni srog chags khyim pa dang / rab tu byung ba bye ba phrag brgyad cu cho ga dang / 'tsho ba dang / tshul khrims nyams te/ shi 'phos nas klu'i skye gnas rnams su skyes so/ /klu'i bdag po da ltar nga'i gsung rab 
'di las ni srog chags khyim pa dang / rab tu byung ba bye ba phrag dgu bcu rtsa dgu rab tu byung ba las rtsod pa sna tshogs dang / 'thab pa sna tshogs dang / 'du 'dzi sna tshogs kyi cho ga dang / 'tsho ba dang / tshul khrims nyams te/ shi 'phos nas klu'i skye gnas rnams 
su skye zhing skye bar 'gyur te/ klu'i bdag po rgyu ni de yin no/ /rkyen ni de yin te/ des nad ltar klu dang / klu'i bu dang / klu'i bu mo rnams de ltar tshad med do/ /klu'i bdag po da dung yang nga yongs su mya ngan las 'das pa'i 'og phyi ma'i dus phyi ma'i tshe na dge slong 
sdig can rnams dang / dge slong ma sdig can rnams dang / dge bsnyen sdig can rnams dang / dge bsnyen ma sdig can rnams tshul khrims nyams pas klu'i skye gnas rnams su skye bar 'gyur ro/ /de'i nang nas kha cig ni sems can dmyal ba rnams su ltung bar 
'gyur ro/ /gsol pa/ bcom ldan 'das rab tu byung bar gtogs la tshul khrims nyams pa klu'i skye gnas rnams su skyes pa dang / skye bar 'gyur ba gang lags pa de dag gi las rnams la khyad par ci mchis lags/ bcom ldan 'das kyis bka' stsal 
pa/ klu'i bdag po rab tu 'byung bar gtogs la tshul khrims nyams pa klu'i skye gnas rnams su skyes pa dang / skye bar 'gyur ba gang yin pa de dag gi sbyor ba ni yongs su ma dag la/ de bzhin gshegs pa'i bstan pa la yid ches pa'i phyir de dag gi bsam pa ni yod 
de/ de dag ni klu'i skye gnas de nas shi 'phos nas lhag pa'i bsam pa de'i stobs kyis lha dang mi rnams kyi nang du skye bar 'gyur te/ bskal pa bzang po 'di la sangs rgyas su 'gyur ba gang yin pa de'i de bzhin gshegs pa de dag gi bstan pa la theg pa ji lta ba bzhin du 
</page>

 <page>
<ph>311</ph><p>058-156a</p>
mos par 'gyur te/ theg pa chen po la zhugs pa rnams ma gtogs par thams cad kyang bskal pa bzang po 'di nyid la yongs su mya ngan las 'da' bar 'gyur ro/ /klu'i bdag po de bzhin gshegs pa'i bstan pa'i che ba nyid dang / rab tu byung ba'i 
yon tan gyi rgyu'i khyad par la ltos/ 'di ltar sems can de dag mi dge ba'i chos thams cad spangs nas khyad par du 'gro bar 'gyur ro/ /de nas bcom ldan 'das la klu'i rgyal po rgya mtsho'i bu dpal gyi gzi brjid kyis 'di skad ces gsol to/ /bcom ldan 'das sangs 
rgyas bcom ldan 'das rnams ni mthong ba dang thos pa don mchis pa lags te ngo mtshar lags so/ /'di ltar smad du ma mchis pa'i las can rnams kyis sangs rgyas la dmigs pa'i sems gcig tsam bskyed pa yang chab 'tshal bar mi 'gyur te/ de ni de dag gi yongs su mya 
ngan las 'da' ba'i bar du rgyur 'gyur ba lags so/ /bcom ldan 'das bdag kyang bla na med pa yang dag par rdzogs pa'i byang chub 'di lta ste/ mthong ba dang thos pa'i don mchis par sems bskyed par 'tshal lo/ /byang chub kyi snying po la thug gi bar du bdag gi byang chub 
sems dpa'i spyod pa don mchis par gyur cig /bdag sems rmongs par ma gyur cig /dge ba la rmongs pa dang / byams pa chen po dang / snying rje chen po la rmongs par ma gyur cig /bdag tshe rabs thams cad du sangs rgyas mthong ba dang / chos thos pa dang / 
'phags pa'i dge 'dun la bsnyen bkur bgyid pa dang / sems can yongs su smin par bgyid pa dang 'bral bar ma gyur cig /de nas bcom ldan 'das kyis klu'i rgyal po rgya mtsho'i bu dpal gyi gzi brjid la legs so zhes bya ba byin te/ bzhin bzangs khyod kyis 
sems can thams cad kyi rten gyi sems bskyed pa legs so legs so/ /'di lta bu'i lhag pa'i bsam pa dang / 'di lta bu'i snying rje chen pos byang chub tu sems bskyed pa 'di'i dge ba'i rtsa ba'i rnam par smin pa de ni de bzhin gshegs pas lo bdun dang / zla ba bdun dang / 
</page>

 <page>
<ph>312</ph><p>058-156b</p>
zhag bdun du bshad kyang mthar phyin par bshad par mi spyod de/ khyod kyis dge ba'i rtsa ba'i tshogs de tsam du tshad med pa 'di yongs su bzung ngo / /de nas bcom ldan 'das kyis klu'i rgyal po rgya mtsho'i bu dpal gyi gzi brjid kyi lhag pa'i bsam pa thugs su chud nas de'i tshe 'dzum 
pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de nas de'i mod la bcom ldan 'das kyi zhal gyi sgo nas 'od zer 'di lta ste/ sngon po dang / ser po dang / dmar po dang / dkar po dang / btsod kha dang / shel 
dang / dngul gyi kha dog lta bu dag byung ngo / /'od zer de dag gis 'jig rten gyi khams mtha' yas mu med pa snang ba chen pos khyab par byas nas tshangs pa'i 'jig rten gyi bar du mngon par 'phags te/ nyi ma dang zla ba gnyis kyi gzi brjid dang / 'od kyang mog mog por 
byas nas phyir log ste/ bcom ldan 'das la lan gsum bskor ba byas nas/ bcom ldan 'das kyi dbu'i gtsug tu nub par gyur to/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs 
te/ bcom ldan 'das ga la ba de logs su thal mo sbyar ba btud nas bcom ldan 'das la 'dzum pa mdzad pa'i don tshigs su bcad pas zhus pa/ bde gshegs bsod nams brgyas spras sku mnga' ba/ /mtshan mchog sum cu rtsa gnyis ldan pa'i sku/ /zla ba lta 
bur dri med dag pa'i zhal/ /ci yi slad du 'dzum pa ston par mdzad/ /bcom ldan dri med dri ma gsum bral ba/ /tha ba mi mnga' rnam dag pad ma'i spyan/ /lha dang lha ma yin dang klus mchod pa/ /ci yi slad du 'dzum pa ston par mdzad/ /bcom ldan tshems snyoms thags 
bzang dkar bar ldan/ /stobs bcu mnga' zhing dri bsung gda' ba'i zhal/ /rga dang 'chi ba'i mthar thug mdzad pa po/ /ci yi slad du 'dzum pa ston par mdzad/ /nam mkha'i dkyil ltar dri ma med pa'i thugs/ /mgon po thugs kyis dgra zin mnyam snyoms pa/ /
</page>

 <page>
<ph>313</ph><p>058-157a</p>
thugs ni ri bo lta bur mi g.yo ba/ /bcom ldan 'dzum pa'i don 'dir bka' stsal gsol/ /bcom ldan tshangs pa'i sgra skad sgrogs pa po/ /mi'am ci dang ka la ping ka dang / /rnga sgra lta bur snyan cing dga' ba dang / /mnyen por gsung ba 'dzum 
pa'i thabs gsungs shig /'dren pa thogs pa med pa'i blo mnga' ba/ /dus gsum 'gro ba'i spyod dang mos pa dang / /dbang po rnams kyang rab tu mkhyen pa po/ /ci yi slad du 'dzum pa ston par mdzad/ /bcom ldan sman pa'i rgyal po mi rnams dang / /lha klu rnams 
kyi nad ni zhi mdzad pa/ /bcom ldan gtan du bde ba ston pa po/ /ci yi slad du 'dzum pa ston par mdzad/ /yon tan mnga' ba bdag la bka' stsol cig /lha dang mi rnams khrag khrig nyan cing mchis/ /thos nas yid ni rab tu dga' 'gyur zhing / /thams cad 
mkhyen pa'i dgongs pa bgyid par 'gyur/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis klu'i rgyal po'i bu dpal gyi gzi brjid nga'i mdun du 'dug nas lhag pa'i bsam pas 
bla na med pa yang dag par rdzogs pa'i byang chub tu sems bskyed pa 'di mthong ngam/ gsol pa/ bcom ldan 'das mthong lags so/ /bcom ldan 'das kyis bka' stsal pa/ kun dga' bo dpal gyi gzi brjid 'di ni bskal pa grangs med pa phrag brgyad brgyan/ 
bskal pa kun tu lta ba la 'jig rten gyi khams yongs su dag cing brten par de bzhin gshegs pa mthong ba don yod ces bya bar 'gyur te/ 'jig rten du 'byung bar 'gyur ro/ /kun dga' bo dpal gyi gzi brjid 'di ni byang chub sems dpa' spyod pa don yod pa spyod cing 
sangs rgyas bcom ldan 'das tshad med pa mnyes par byas te/ mchod par byas nas rab tu 'byung ste/ tshangs par spyod par 'gyur ro/ /sems can tshad med pa yang theg pa gsum gyis yongs su smin par byed pa yin no/ /kun dga' bo de bzhin gshegs pa mthong ba 
</page>

 <page>
<ph>314</ph><p>058-157b</p>
don yod kyi 'jig rten gyi khams yongs su dag cing brten pa de yang 'byor pa dang / rgyas pa dang / bde ba dang / lo legs pa dang / nyams dga' bar 'gyur la/ skye bo mang po dang / lha dang / mi rnams kyis gang bar 'gyur te/ dper na 'thab bral gyi lha 
rnams kyi nye bar spyad pa dang / longs spyod ji lta ba bzhin du de na mi rnams kyi yang de dang 'dra bar 'gyur ro/ /de bzhin gshegs pa de'i tshe'i tshad kyang lo khri thub par 'gyur ro/ /de'i nyan thos kyi dge 'dun ni bye ba phrag drug cu yod do/ /byang chub sems dpa'i dge 'dun 
ni 'bum phrag bcu gnyis 'du bar 'gyur ro/ /kun dga' bo de bzhin gshegs pa mthong ba don yod de sems can gang dag gi mig sngar snang ba de dag kyang mthong ba'i mod la byams pa'i rnam pa'i ting nge 'dzin thob par 'gyur ro/ /kun dga' bo de bzhin gshegs pa 
mthong ba don yod ni mthong ba'i mod la sems can rnams 'dul bar 'gyur ro/ /de la nyan thos kyi theg pa par gyur pa gang dag yin pa de dag ni dang po mthong bas rgyun du zhugs par 'gyur ro/ /lan gnyis mthong bas ni lan cig phyir 'ong ba'i 'bras bu thob par 'gyur 
ro/ /lan gsum mthong bas ni phyir mi ldog pa'i 'bras bu thob par 'gyur ro/ /lan bzhi mthong bas ni dgra bcom pa nyid thob par 'gyur ro/ /byang chub sems dpa'i theg pa par gyur pa gang dag yin pa de dag ni de bzhin gshegs pa mthong ba don yod de 
mthong ba'i mod kho na la mi skye ba'i chos rnams la bzod pa thob par 'gyur ro/ /kun dga' bo 'jig rten gyi khams yongs su dag cing brten pa ni sems can su yang tshul khrims nyams pa'am/ lta ba nyams pa'am/ cho ga nyams pa'am/ 'tsho ba nyams par mi 'gyur 
te/ de dag thams cad yang dag pa nyid du nges par 'gyur ro/ /sems can de nas shi 'phos pa su yang ngan 'gror 'gro bar mi 'gyur te/ de dag thams cad lha dang mi rnams kyi nang du skye bar 'gyur ro/ /sangs rgyas kyi zhing yongs su dag pa dag tu yang skye bar 'gyur ro/ /
</page>

 <page>
<ph>315</ph><p>058-158a</p>
de nas klu'i rgyal po rgya mtsho'i bu dpal gyi gzi brjid kyis bdag nyid lung bstan pa thos nas/ tshim zhing mgu la yi rangs te rab tu dga' nas dga' ba dang / yid bde ba skyes te/ mu tig gi dra ba nor bu rin po che 'bum gyis spras pa/ de bzhin gshegs 
pa'i sku la gsol nas sor mo bcu'i thal mo sbyar te/ mngon sum du bcom ldan 'das la tshul dang 'thun pa'i tshigs su bcad pa 'di dag gis mngon par bstod pa/ mi dbang zla ba dri med 'od kyi zhal/ /gzi brjid mtha' yas lha dang mis mchod pa/ /mtshungs med stobs ldan 
mtha' yas shugs mnga' ba/ /ye shes tshad ma mchis la mgos phyag 'tshal/ /phan par mdzad pa'i ye shes tshad ma mchis/ /de bzhin shes rab 'od kyang bsam mi khyab/ /tshul khrims dri med rab brtan rnam par dag /mi dbang mkha' dkyil 'dra la phyag 'tshal lo/ /
bskal pa dpag tu med pa mtha' yas par/ /spyod pa spyad nas sangs rgyas ye shes brnyes/ /des na 'gro ba'i spyod pa rab tu mkhyen/ /de bzhin de dag dbang po bsam pa mkhyen/ /'jig rten bcom ldan gzugs dang mtshungs ma mchis/ /de phyir 'gro ba lta bas chog ma 
'tshal/ /de yi nyon mongs skye bar mi 'gyur zhing / /de tshe nyon mongs thams cad rab tu zhi/ /ka la ping ka khu byug mi'am ci/ /de bzhin tshangs pa'i sgra dang lha min sgra/ /phyogs bcu dag na yid 'ong sgra de dag /bde gshegs gsung gcig gis ni zil gyis mnan/ /mkha' 
las zla ba sa la lhung yang gda'/ /rgya mtsho skams shing ri rab snyil yang gda'/ /sa la gnam lhung dum bu brgyar 'gyur gda'/ /rgyal ba'i bka' ni gzhan du yong mi gsung / /bden pa'i brtul zhugs rab 'brel ston pas 'dir/ /sangs rgyas ye shes gtso bos bdag lung 
bstan/ /bdag ni rgyal ba rang byung yon gnas 'gyur/ /bdag la yid gnyis som nyi dogs ma mchis/ /phyogs bcu dag tu rin chen legs spras pa/ /bye ba mtha' yas 'dren pa rnams la phul/ /byang chub sems gcig bskyed pa gang lags la/ /bsod nams 
</page>

 <page>
<ph>316</ph><p>058-158b</p>
snga mas 'di yi char mi phod/ /gang zhig byang chub sems mchog bskyed par bgyi/ /des na sangs rgyas mchod pa mchog tu 'phags/ /gang zhig 'dren rnams tshul 'di mi gcod pa/ /de ni stobs bcu kun gyi bka' drin gzo/ /klu'i rgyal po rgya mtsho'i bu dpal gyi gzi 
brjid des tshigs su bcad pa mngon par bsgrub pa 'di smras pa na/ srog chags khris bla na med pa yang dag par rdzogs pa'i byang chub tu sems bskyed de/ de dag gis tshig 'di skad du gang gi tshe bcom ldan 'das de bzhin gshegs pa mthong ba don yod des byang chub brnyes pa de'i 
tshe/ bdag cag kyang bcom ldan 'das dang phrad de/ 'jig rten gyi khams yongs su dag cing brtan pa der skye bar gyur cig /de bzhin gshegs pa de'i dam pa'i chos yongs su 'dzin cing mchod pa dang / bsnyen bkur yang bgyid par gyur cig /bcom ldan 'das 
de'i 'og tu bdag cag kyang byang chub mngon par rdzogs par 'tshang rgya bar gyur cig ces kyang smras so/ /bcom ldan 'das kyis kyang de dag thams cad 'jig rten gyi khams de bzhin gshegs pa mthong ba don yod kyi sangs rgyas kyi zhing der skye bar lung bstan to/ /lung 
bstan pa'i le'u ste lnga pa'o// //de nas bcom ldan 'das la klu'i rgyal po rgya mtshos 'di skad ces gsol to/ /bcom ldan 'das bdag cag la thugs brtse ba dang / skye bo mang po la sman pa dang / skye bo mang po la bde ba dang / 'jig rten la thugs brtse 
ba'i slad du rgya mtsho chen por sang gdugs tshod gsol bar gnang bar mdzad du gsol/ de ci'i slad du zhe na/ bcom ldan 'das rgya mtsho chen po'i nang na lha dang / klu dang / gnod sbyin dang / dri za dang / lha ma yin dang / de ma lags par yang dud 'gro'i skye gnas 
su skyes pa'i sems can tshad ma mchis pa dag mchis te/ de dag gis de bzhin gshegs pa mthong ba na dge ba'i rtsa ba dag bskyed par 'gyur la/ dam pa'i chos thos pas kyang 'khor ba thog ma ma mchis pa'i mtha' rtogs par 'gyur ba dang / bdag gi klu'i rgyal po'i 
</page>

 <page>
<ph>317</ph><p>058-159a</p>
gnas kyang yongs su longs spyad par 'gyur te/ lha dang bcas pa'i 'jig rten gyis brnyas par mi 'gyur la/ de bzhin gshegs pas kyang sangs rgyas kyi che ba nyid bstan par 'gyur ba dang / bdag gi byang chub kyi phyogs kyi chos dang ldan pa'i 
chos nye bar bstan pa bgyis par 'gyur ba'i slad du'o/ /bcom ldan 'das kyis kyang klu'i rgyal po rgya mtsho la thugs brtse ba dang / sems can tshad med pa dag gi dge ba'i rtsa ba 'phel bar bya ba'i phyir gnang ngo / /de nas klu'i rgyal po rgya mtsho bcom ldan 'das kyis gnang 
bar rig nas tshim zhing mgu la yi rangs te/ rab tu dga' zhing dga' ba dang / yid bde ba skyes te bcom ldan 'das kyi zhabs la mgo bos phyag 'tshal nas lan gsum bskor ba byas te/ dpung dang bcas/ 'khor dang bcas par bcom ldan 'das kyi thad nas 
mi snang bar gyur te rgya mtsho'i nang du phyir song ngo / /de nas der skye bo'i tshogs 'dus pa thams cad la 'di skad ces smras so/ /bdag gis de bzhin gshegs pa sang gdugs tshod gsol bar spyan drangs te/ des kyang bdag la thugs brtse ba'i phyir gnang gis der 
khyed kun gyis kyang lhan cig tu 'thun pa dang / yang dag par dga' ba dang / de bzhin gshegs pa la mchod pa dang / bsnyen bkur la brtson par gyis shig /de nas klu'i rgyal po rgya mtshos lha ma yin gyi dbang po sgra gcan dang / lha ma yin gyi dbang po bde mchog dang / 
tshim byed dang / thags zangs ris la smras pa/ grogs po dag shes par gyis shig /de bzhin gshegs pa rgya mtsho chen po 'dir gshegs kyis/ der khyed 'khor dang bcas pa thams cad bcom ldan 'das la mchod pa'i las bya ba'i phyir bdag gi skabs phye ba lags 
kyis/ bdag gi gnas su spyon cig /de nas klu'i rgyal po rgya mtshos/ klu'i rgyal po 'jog po dang / kha dog mtha' yas dang / dri ma med pa dang / 'od can dang / rnam par rtse dang / bkod pa dang / lag na rdo rje dang / brjod bya dang / kha dog thams cad 
</page>

 <page>
<ph>318</ph><p>058-159b</p>
ston pa dang / tsan dan gyi rnam pa dang / de la sogs pa klu'i rgyal po 'bum phrag du ma la smras pa/ grogs po dag khyed cag thams cad kyang de bzhin gshegs pa la blta ba dang / phyag bya ba dang / bsnyen bkur bya ba'i phyir bdag gi gnas su spyon cig /de nas klu'i rgyal 
po rgya mtshos gzhon nu dpal gyi gzi brjid la bsgo ba/ bzhin bzangs khyod song la/ klu'i rgyal po ma dros pa'i rkang pa la mgo bos phyag 'tshol la/ nga'i phrin 'di skad ces gyis shig /bdag gi pha'i mchid nas bcom ldan 'das yang dag par rdzogs pa'i sangs rgyas bshos 
gsol gyis rgya mtsho chen por spyon cig ces gyis shig /legs so zhes byas te mnyan nas/ ji skad bsgo ba bzhin du klu'i rgyal po rgya mtsho'i bu dpal gyi gzi brjid kyis byas so/ /de nas klu'i rgyal po rgya mtshos/ klu'i rgyal po shugs drag la smras pa/ shugs drag khyod 
song la ri rab kyi steng du song ste/ klu'i rgyal po dga' bo dang nye dga' gnyis kyang bos shig /lha rnams kyi dbang po brgya byin la yang de bzhin gshegs pa la mchod pa dang / bsnyen bkur gyis rgya mtsho chen por bdag gi gnas su spyon cig ces gyis shig /de nas klu'i rgyal 
po rgya mtsho'i bu shugs drag ji skad bsgo ba bzhin du klu'i rgyal po dga' bo dang nye dga' gnyis dang / lha rnams kyi dbang po brgya byin gyi thad du song nas/ ji skad bsgo ba bzhin du bos so/ /de nas klu'i rgyal po rgya mtshos rang gi gnas su 'khor gyi khyams bkod pa bai dUr+ya sngon po 
dag dang / 'dzam bu chu bo'i gser las byas pa bshams te/ rin po che du mas ni spras/ rin po che'i dra bas ni khebs par byas/ dril bu g.yer ka'i dra ba ni dpyangs/ dar gyi lda ldi mang po ni btags/ bla re ni bres/ rgyal mtshan dang ba dan ni bsgreng / rgya mtsho'i 
spos kyi mchog gis ni bdugs/ me tog sna tshogs ni bkram ste/ 'khor gyi khyams yangs shing rgya che ba de'i nang du bcom ldan 'das kyi seng ge'i khri 'phang du dpag tshad bcu gnyis pa/ rin po che thams cad kyis spras pa/ lha rdzas kyi ras bcos bu rnam pa sna tshogs du 
</page>

 <page>
<ph>319</ph><p>058-160a</p>
ma mang po bting ba bla res bres pa rin po che sna bdun gyi stegs bus bskor ba/ rin po che'i dra bas khebs pa/ dril bu g.yer kha'i dra ba dpyangs pa/ dar gyi lda ldi btags pas brgyan pa/ rnam pa thams cad kyi mchog dang ldan pa zhig bshams 
so/ /dge slong gi dge 'dun thams cad kyi gdan yang ji ltar 'tsham pa bzhin du bshams so/ /ro brgyas bsgos pa'i zhal zas dag kyang bshams te/ thams cad legs par zin par rig nas bu dang gnyen 'dab dang 'khor dang bcas te/ ri'i rgyal po ri rab 
kyi bang rim la 'khod nas/ bcom ldan 'das la gdugs tshod bab pa'i tshigs su bcad pa 'di dag gsol to/ /chos kyi dbang phyug ye shes rgya chen khyed brnyes pa/ /ye shes 'byung gnas mkha' 'dra ye shes mtha' yas pa/ /'jig rten 'das pa spyan yangs 
dag pa'i spyan dang ldan/ /phan pa mdzad pa gdugs tshod bab kyis gshegs su gsol/ /tshangs pa'i gsung dang rnam dag gsung ldan dbyangs snyan pa/ /ka la ping ka'i rnga sgra bdud rtsi'i don ston pa/ /sman pa'i mchog ste nyon mongs sna tshogs mun sel ba/ /sems 
can rin chen gdugs tshod bab kyis gshegs su gsol/ /zhi zhing rab zhi thugs mnga' rtag tu zhi bar spyod/ /rgyal ba grol ba lha dang mi rnams rab grol mdzad/ /chu bo bzhi las rgal ba 'gro ba sgrol ba po/ /pha rol gshegs pa bde sbyin gdugs tshod dus la bab/ /
sbyin dul yang dag sdom dgyes tshul khrims yongs su dag /bzod pa'i stobs dang ldan zhing brtson 'grus chen po brnyes/ /bsam gtan rnam thar dgyes pa shes rab yongs su rdzogs/ /zhal ras zla 'dra gdugs tshod bab kyis gshegs su gsol/ /lam mkhyen 
lam la mkhas shing lam srang ngan pa spangs/ /byang chub yan lag dbang stobs bden pa bzhi ston pa/ /yang dag spong dang rdzu 'phrul bzhi dran dang ldan pa/ /thams cad zil gnon yon tan mnga' ba gdugs tshod bab/ /sum cu rtsa gnyis mtshan mnga' bsod nams brgya yi 
</page>

 <page>
<ph>320</ph><p>058-160b</p>
tog /bsod nams 'tshal rnams bsod nams zhing chen bcom ldan 'das/ /mchod sbyin dam pa bzhes pa'i 'os lags yon gyi gnas/ /byams la dgyes pa gdugs tshod bab kyis gshegs su gsol/ /lhun po 'dra zhing sa dang mtshungs la sbyor ba 
snyoms/ /byams sdang mi mnga' nam mkha'i ngo bo nyid dang mtshungs/ /mi yi dbang po khengs pa mi mnga' dman mi mnga'/ /stong dang rnam par thar la dgyes pa gdugs tshod bab/ /kun mkhyen kun la mkhas pa dus dang cho ga mkhyen/ /chos rnams dbye la mkhas pa 
rtag tu dul bzhin spyod/ /sems can bsam pa rab mkhyen don rig mkhyen par ldan/ /chos kyi ngo bo nyid mkhyen gdugs tshod dus la bab/ /de nas bcom ldan 'das kyis klu'i rgyal po rgya mtshos gdugs tshod bab pa de thugs su chud nas dge slong rnams la 
bka' stsal pa/ dge slong dag klu'i rgyal po rgya mtshos gdugs tshod bab kyis lhung bzed dang chos gos long la sems can yongs su smin par bya ba dang / klu'i rgyal po rgya mtsho'i gnas yongs su longs spyad pa'i phyir rgya mtsho chen por 'dong ngo / /de nas bcom ldan 'das byang 
chub sems dpa'i tshogs kyis ni yongs su bskor/ nyan thos kyi dge 'dun gyis mdun du bdar/ lha'i tshogs kyis ni phyag byas/ lha ma yin gyi tshogs kyis ni bstod de/ ngang pa'i rgyal po bzhin du steng gi bar snang la 'phags te/ gshegs nas 'od zer ni 'gyed 
sangs rgyas kyi zhing rnams ni snang bar mdzad/ pad ma'i char ni 'bebs/ sil snyan 'bum ni sgrogs/ glu dbyangs 'bum ni grags par mdzad de/ rgya mtsho'i 'gram ga la ba der gshegs te byon nas rgya mtsho'i 'gram na dga' ba'i tshal ltar nyams dga' ba zhes bya ba'i 
tsam pa ka'i tshal ga la ba der gshegs so/ /de nas klu'i rgyal po rgya mtsho/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la mchod pa byas so/ /mchod pa byas nas gdugs tshod phab bo/ /de nas 
</page>

 <page>
<ph>321</ph><p>058-161a</p>
klu'i rgyal po rgya mtsho 'di snyam du sems te/ bcom ldan 'das kyi rdzu 'phrul gyis bdag gi gnas su gshegs pa de ni bdag gis rig pa ma yin/ cha ma yin gyis/ bdag gis bcom ldan 'das la mchod pa'i las bya ba'i phyir them skas ji lta bu dag gis 
bcom ldan 'das sum cu rtsa gsum gyi gnas nas 'dzam bu gling du gshegs pa de kho na lta bu'i them skas dag byin gyis brlabs la/ them skas de dag las bcom ldan 'das rgya mtsho chen por gshegs par bya gor ma chag snyam mo/ /de nas klu'i rgyal po rgya mtshos rgya mtsho chen 
po'i 'gram nas/ rang gi gnas kyi bar du them skas kyi rim pa gsum bshams te/ gcig ni gser las byas/ gcig ni bai dUr+ya las byas/ gcig ni mu tig dmar po las byas te/ rin po che thams cad kyis spras pa/ bkra ba blta na sdug pa dag bshams so/ /
de nas bcom ldan 'das kyis ci nas rgya mtsho chen po'i chu'i phung po sus kyang mig gis ma mthong ba dang / chus kyang sems can dag la gnod par mi 'gyur ba de lta bu'i byin gyi rlabs kyis byin gyis brlabs so/ /bcom ldan 'das kyi sku las kyang 'od gang gis rgya mtsho chen po snang 
bar gyur nas stong gsum gyi stong chen po'i 'jig rten gyi khams snang bar 'gyur ba de lta bu'i 'od 'gyed par mdzad do/ /rgya mtsho chen po na sems can gnas pa gang yin pa de dag kyang 'od des reg pa tsam gyis byams pa'i sems dang / phan pa'i sems dang / mnyen pa'i sems 
dang / bde ba'i sems su gyur te/ phyin cad su yang phan tshun rnam par 'tshe ba med cing gnod pa byed pa med de/ de dag thams cad gcig la gcig pha mar 'du shes par gyur to/ /'dod pa na spyod pa dang / gzugs na spyod pa'i lha'i bu rnams kyang chos mnyan pa dang / 
klu'i rgyal po rgya mtsho'i gnas kyi bkod pa blta bar 'dod pa'i phyir bcom ldan 'das kyi phyir bzhin 'brang ngo / /de nas bcom ldan 'das byang chub sems dpa' rnams dang / nyan thos chen po rnams dang / brgya byin dang / tshangs pa dang / 'jig rten skyong ba la sogs pa lha 
</page>

 <page>
<ph>322</ph><p>058-161b</p>
dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams dang / mi dang mi ma yin pa rnams dga' ba'i tshal ltar nyams dga' ba'i tsam pa ka'i tshal nas langs te/ klu'i rgyal po rgya mtshos them skas 
kyi rim pa bshams pa ga la ba der dong ste lhags nas/ them skas dbus ma la ni bcom ldan 'das bzhugs so/ /g.yas rol na ni byang chub sems dpa' rnams 'khod do/ /g.yon rol na ni nyan thos chen po rnams 'khod do/ /mdun logs na ni brgya byin bye ba phrag drug cu lag 
pa g.yas pas lam mtshon par byed do/ /tshangs pa bye ba phrag drug cu ni nam mkha'i dkyil na 'khod do/ /bcom ldan 'das la rin po che'i gdugs rnams 'dzin to/ /lha bye ba phrag drug cu ni bcom ldan 'das kyi snam logs na 'khod de/ me tog gi char 'bebs so/ /
'dod pa na spyod pa'i lha'i bu rnams ni bcom ldan 'das la mchod pa'i las bya ba'i phyir sil snyan bye ba phrag drug cu dkrol bar byed do/ /lha'i bu mo bye ba phrag drug cu ni bcom ldan 'das kyi shul spos chus chag chag 'debs so/ /klu'i bu mo bye ba phrag drug cu ni nam mkha'i dkyil na 'khod 
de/ ro stod khebs pa'i mu tig gi phreng ba dag 'phyang bar byed do/ /mi'am ci bye ba phrag drug cu ni bcom ldan 'das la tshigs su bcad pa brjod pas stod par byed do/ /dri za bye ba phrag drug cu ni bcom ldan 'das kyi spyan snga na/ me tog gi phreng ba rnams 'phyang bar byed do/ /lha 
ma yin bye ba phrag drug cu ni ras bcos bu kha dog sna tshogs stong gis bcom ldan 'das la 'gebs par byed do/ /klu'i rgyal po ma dros pa yang 'khor bye ba phrag brgya nam mkha'i dkyil na 'khod de/ me tog dang / spos dang / phye ma dang / byug pa dang / gos 
dang / gdugs dang / rgyal mtshan dang / ba dan thams cad dang / sil snyan dang / glu dbyangs dang / pheg rdob pa dang / lha'i bkod pa thams cad kyis bcom ldan 'das la mchod pa byed de/ de la sogs pa klu'i rgyal po drug khri bcom 
</page>

 <page>
<ph>323</ph><p>058-162a</p>
ldan 'das la mchod pa'i las byed pa la zhugs so/ /de bzhin gshegs pa tshe dpag tu med pa'i sangs rgyas kyi zhing 'jig rten gyi khams bde ba can nas kyang / byang chub sems dpa' spyan ras gzigs dbang phyug dang / /byang chub sems dpa' 
mthu chen thob dang / byang chub sems dpa'i 'khor mang po bye ba khrag khrig phrag 'bum klu'i rgyal po rgya mtsho dga' bar bya ba dang / bcom ldan 'das la mchod pa'i las bya ba'i phyir lhags so/ /de dag gis kyang bcom ldan 'das la/ mchod pa'i bkod pa snga ma 
gang yin pa de mog mog por byed cing mi mngon par byed pa de lta bu mchod pa byas so/ /de bzhin du bcom ldan 'das de bzhin gshegs pa bzod dka'i sangs rgyas kyi zhing 'jig rten gyi khams 'od zer can nas kyang byang chub sems dpa' 'od kyi tog dang / 'od kyi dpal 
gnyis 'ongs so/ /bcom ldan 'das de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon dga' nas kyang byang chub sems dpa' spos kyi glang po dang / glang chen spos kyi glang po gnyis 'ongs so/ /bcom ldan 'das de bzhin gshegs 
pa nyi zla'i sangs rgyas kyi zhing 'jig rten gyi khams rnam par snang byed nas kyang byang chub sems dpa' seng ge dang / seng ge'i blo gros gnyis 'ongs so/ /bcom ldan 'das de bzhin gshegs pa spyan bzangs kyi sangs rgyas kyi zhing 'jig rten gyi khams mig mi 'dzums pa 
nas kyang byang chub sems dpa' kha lo sgyur ba dang / chos thams cad la dbang byed pa gnyis 'ongs so/ /bcom ldan 'das de bzhin gshegs pa kun tu snang ba'i sangs rgyas kyi zhing 'jig rten gyi khams snang ba can nas kyang byang chub sems dpa' rin chen dkyil 'khor 
can dang / rin chen ta la la gnyis 'ongs so/ /bcom ldan 'das de bzhin gshegs pa rin chen dpal gyi sangs rgyas kyi zhing 'jig rten gyi khams dga' ba'i snying po nas kyang byang chub sems dpa' mthong ba don yod dang / rnam par gnon pa don yod gnyis 'ongs so/ /
</page>

 <page>
<ph>324</ph><p>058-162b</p>
bcom ldan 'das de bzhin gshegs pa kun tu rnam par gzigs kyi sangs rgyas kyi zhing 'jig rten gyi khams kun tu lta ba nas kyang byang chub sems dpa' sprin gyi rgyal po dang / chos kyi rgyal po gnyis 'ongs so/ /bcom ldan 'das de bzhin gshegs pa 'jig 
rten dbang phyug rgyal po'i sangs rgyas kyi zhing 'jig rten gyi khams mthong na dga' ba nas kyang byang chub sems dpa' bdud rab tu 'joms pa dang / brag 'joms rgyal po gnyis 'ongs so/ /bcom ldan 'das de bzhin gshegs pa rin chen tog gi sangs rgyas kyi zhing 
'jig rten gyi khams rin chen ldan nas kyang byang chub sems dpa' blo gros rab gnas dang / sgrib pa thams cad rnam par sel ba gnyis 'ongs so/ /de ltar phyogs bcu nas byang chub sems dpa' bye ba khrag khrig 'bum phrag bye ba mang po klu'i rgyal po rgya mtsho dga' bar bya 
ba dang / de bzhin gshegs pa la mchod pa'i las bya ba'i phyir lhags so/ /de nas bcom ldan 'das kyis sangs rgyas kyi mthu chen po dang / sangs rgyas kyi cho 'phrul chen po dang / sangs rgyas kyi rnam par 'phrul pa chen po dang / sangs rgyas kyi bkod pa 
chen po dang / sangs rgyas kyi bdag nyid chen po dang / sangs rgyas kyi rnam par rol pa chen po dang / sangs rgyas kyi mchod pa chen po dang / sangs rgyas kyi seng ge'i sgra chen pos phyogs bcur sangs rgyas kyi zhing dpag tu med pa dag 'od kyis khyab par mdzad de/ 
sangs rgyas kyi gsung gis go bar mdzad nas/ lha 'bum gyis sil snyan dang / glu dbyangs len cing me tog gi char 'bebs la/ ngan song thams cad kyi 'chi 'pho dang skye ba rab tu zhi bar byas te/ sems can thams cad kyi bde ba dang / yid bde ba bsgrubs 
nas snying rje chen po brtan pa zhes bya ba'i sangs rgyas kyi ting nge 'dzin la snyoms par zhugs so/ /bkod pa bsam gyis mi khyab pa de lta bus rin po che'i them skas de dag las rgya mtsho chen por gshegs te/ de lta bu'i glu'i dbyangs len pa dang / phyogs bcu'i sangs 
</page>

 <page>
<ph>325</ph><p>058-163a</p>
rgyas kyi zhing dpag tu med par gsung gis go bar mdzad nas sangs rgyas kyi mthu dang / de bzhin gshegs pa'i byin gyis brlabs kyis 'jig rten gyi khams gzhan dang gzhan dag na gnas pa'i byang chub sems dpa' rnams dang / brgya byin dang / 
tshangs pa dang / 'jig rten skyong ba rnams dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams kyis kyang bcom ldan 'das de bzhin 
gshegs pa shAkya thub pa rgya mtsho chen por gshegs pa mthong ngo / /de na lha'i bu mo dang / klu'i bu mo dang / gnod sbyin gyi bu mo dang / lha ma yin gyi bu mo dang / nam mkha' lding gi bu mo dang / dri za'i bu mo dang / mi'am ci'i bu mo dang / lto 'phye chen po'i 
bu mo bye ba phrag 'bum dag gis sil snyan dang / glu'i dbyangs len cing bcom ldan 'das mdun nas bsu nas de'i tshe rgyud kyi sgra skad las 'byung ba'i tshigs su bcad pa khyad par du 'phags pa 'di dag gis bcom ldan 'das la mngon par bstod pa/ sbyin pa las 
byung tshul khrims mdzes dang ldan/ /bzod pa'i stobs las byung ba byams pa bsgoms/ /brtson 'grus las byung don gyi rgya mtsho las/ /bsam gtan rnam thar dgyes pa khyod phyag 'tshal/ /shes rab 'od ldan dgongs pa rnam par dag /'od dang gzi brjid dpal 
gyis mngon par brgyan/ /rnam par grol ba mngon sum ston mdzad pa/ /thub pa nyon mongs bsal la phyag 'tshal lo/ /brtul zhugs shin tu rdzogs pa brtul zhugs mchog /dka' thub mthar phyin rtogs par thugs su chud/ /mig ni sbyin par mdzad cing 
mig sbyong ba/ /'gro ba kun tu rgyu ba 'gro ba'i mchog /don dam zab mo shin tu ston pa po/ /gzhan la phan pa zla med thugs su chud/ /chags pa med par tshig gi don ston pa/ /gzhan la phan pa dpe med 'od mdzad pa/ /dus skabs mkhyen pa kun tu ston 
</page>

 <page>
<ph>326</ph><p>058-163b</p>
pa po/ /rgol ba ngan pa'i tshogs kun rab 'joms pa/ /brtul zhugs yongs su rdzogs pa brtul zhugs mchog /bdud rtsi'i bde skyid bde ba sbyin mdzad pa/ /nam mkha' 'dra zhing dgongs pa dag pa ste/ /dri ma kun sel rnam par 'dren pa po/ /yon tan rgya mtsho 
bsod nams mi zad pa/ /rgya mtshor 'jug pa ye shes rgya mtshor ldan/ /chos kyi dbang phyug nyon mongs sel mdzad pa/ /chos kyi sbyin bdag ser sna mi mnga' ba/ /chos kyi rin chen nor mchog sbyin mdzad pa/ /chos mchog ye shes de nyid ston pa po/ /dga' ba 
ston pa bde ba ston mdzad pa/ /bag la nyal gyi nyes pa spong ba ston/ /ri yi dbang po bzhin du mi g.yo ba/ /de bzhin gshegs pa khyod la mgos phyag 'tshal/ /mi dang lha dang mkha' lding gsang ba pa/ /lha min srin po mi'am ci yi bdag /klu rnams dang ni 
grul bum gnod sbyin rnams/ /khyod kyi zhabs la mgo bos phyag kyang 'tshal/ /mtshan mchog sum cu rtsa gnyis ldan pa ste/ /rab mdzes shin tu dpe med ston mdzad pa/ /gser gyi mdog can dpal ldan mdog sdug pa/ /sen mo zangs 'dra mdog sdug phyag 
mthil mnyam/ /ka la ping ka'i gdangs can ya mtshan gsung / /tshangs pa lha dbang gdangs can gdangs kyi mchog /gsung gis stong gsum so sor 'gengs par mdzad/ /'jam mnyen gsung ldan khyod la phyag 'tshal lo/ /dbang po dul zhing thugs kyang 
dul ba ste/ /zhal ras zla ba 'dra zhing spyan legs pa/ /rtag tu bden pa gsung zhing mnyam par bzhag /rtag tu chos 'dzin khyod la phyag 'tshal lo/ /rgan da sdug bsngal rab tu grol mdzad pa/ /'gro ba'i don mdzad nyon mongs spong mdzad pa/ /rgyal bar 
'os pa bdud 'joms rgyal ba po/ /skye ba mi bzad de nyid ston mdzad pa/ /dgra bcom dgra yi tshogs rnams rab 'joms pa/ /lha las 'das pa lha mang rnams kyis mchod/ /khyod ni rtag tu bzhes pa'i 'os kyi mchog /skye dgu kun mchog 'dren pa bzang po lags/ /
</page>

 <page>
<ph>327</ph><p>058-164a</p>
de nas lha'i bu mo dang / klu'i bu mo dang / lha ma yin dang / mi'am ci dang / nam mkha' lding dang / lto 'phye chen po dang / dri za'i bu mo de dag gis bcom ldan 'das la tshigs su bcad pa 'di rnams kyis mngon par bstod nas thams cad 
gcig tu 'thun par gyur pas bla na med pa yang dag par rdzogs pa'i byang chub tu sems bskyed nas rang rang gi rgyan rnams/ bcom ldan 'das kyi sku la gsol to/ /de nas bcom ldan 'das mthar gyis rgya mtsho chen por gshegs te/ rgya mtsho chen po'i gting gi dkyil 
gyi gnas klu'i rgyal po rgya mtsho'i 'khor gyi khyams bkod pa ga la ba der gshegs nas/ seng ge'i khri de la bzhugs so/ /dge slong gi dge 'dun rnams dang / byang chub sems dpa' rnams kyang stan ji ltar bshams pa de dag la 'khod do/ /de nas klu'i rgyal po rgya 
mtshos bcom ldan 'das dang / dge slong gi dge 'dun dang / byang chub sems dpa' rnams bzhugs par rig nas bu dang bcas/ chung ma dang bcas/ gnyen 'dab dang 'khor dang bcas pas rang gi lag gis zhal zas ro brgya dang ldan pa/ bsod pa mang pos 
tshim par byed cing ci bzhes pa stobs par byed do/ /tshim par byas shing ci bzhes pa bstabs nas bshos gsol lags te/ bstsang lder gyu ba dang phyag bcabs par rig nas chos mnyan pa'i phyir klu'i rgyal po rgya mtsho lha dang / klu dang / gnod sbyin dang / dri za dang / 
lha ma yin dang / nam mkha' lding dang / mi'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams dang / phyogs bcu nas 'dus pa'i byang chub sems dpa' sems dpa' chen po de dag dang lhan cig tu bcom ldan 
'das kyi spyan sngar 'khod do/ /de nas bcom ldan 'das kyis thams cad dang ldan pa'i 'khor de tshogs te 'khod par thugs su chud nas bde ba dang / dga' ba dang / mchog tu dga' ba'i chos mnyan pa zhes bya ba'i 'od zer sku las 'gyed par mdzad de/ 'od zer 
</page>

 <page>
<ph>328</ph><p>058-164b</p>
de dag gis rgya mtsho chen po'i nang na srog chags rab dang / 'bring dang / tha ma ji snyed gnas pa de dag thams cad kyis bcom ldan 'das mdun na bzhugs par mthong bar gyur te/ bde ba dang / dga' ba dang / mchog tu dga' ba skyes nas chos mnyan pa la brod cing 
gus pa dang bcas pas thal mo sbyar te/ bcom ldan 'das la 'dud cing 'khod par gyur to/ /de nas bcom ldan 'das kyis klu'i rgyal po rgya mtsho la bka' stsal pa/ klu'i bdag po 'jig rten gnas pa 'di ni las sna tshogs kyis bskyod nas/ sems kyi dmigs 
pa sna tshogs kyis las rnam pa sna tshogs mngon par 'du bya ba mngon par 'du byed de/ de'i 'gro ba yang sna tshogs su gyur to/ /klu'i bdag po rgya mtsho chen po 'di na gzugs rnam pa sna tshogs ji snyed yod pa dang / tha mal pa ji snyed snang ba la ltos/ klu'i bdag po 
'di dag thams cad ni rang rang gi sems dang / dge ba dang mi dge ba'i rtsa ba'i lus dang / ngag dang / yid kyi las sna tshogs kyis sna tshogs su byas pa dag go/ /sems ni gzugs med pa/ bstan du med pa ste/ klu'i bdag po de ltar na chos thams cad ni bcos 
ma rnam par bsgrubs pas nye bar gnas pa'i mtshan nyid de/ bdag po med pa bdag gi med pa/ yongs su 'dzin pa med pa'o/ /de dag ni las ji ltar bsags pa bzhin du bsgrubs pa sna tshogs su byas pa dag ste/ 'di la byed pa po gang yang med do/ /de ltar na 
chos 'di dag ni bsam gyis mi khyab pa/ sgyu ma'i mtshan nyid kyi ngo bo nyid do/ /klu'i bdag po de la mkhas pas chos thams cad rnam par bsgrubs pas nye bar gnas pa'i mtshan nyid du shes nas dge ba mngon par 'du bya ba dag kho na mngon par 'du bya ste/ dge ba mngon par 
'du bya ba dag mngon par 'du byed pa'i phung po dang / khams dang skye mched rnam par bsgrubs nas nye bar gnas pa'i mtshan nyid mngon par 'grub pa gang yin pa de dag mdzes shing gzugs bzang la blta na sdug par mngon par 'grub par 'gyur ro/ /klu'i bdag po de 
</page>

 <page>
<ph>329</ph><p>058-165a</p>
bzhin gshegs pa'i sku bsod nams bye ba phrag 'bum gyis ji ltar brgyan pa dang / ji ltar rnam par bsgrubs pa dang / gang gi lha dang bcas pa'i 'jig rten zil gyis mnan cing non par 'dug pa dang / gang gis 'bum phrag bcu la dbang 
sgyur ba'i tshangs pa 'di dag kyang mog mog por byed pa dang / de bzhin gshegs pa'i sku la blta ba na yang mig khral khrul du gyur pa la ltos/ byang chub sems dpa' sems dpa' chen po 'di dag gi lus kyi rgyan gzugs kyi mtshan rnams la ltos/ 'di dag thams 
cad ni dge ba mngon par 'du byed pas mngon par 'dus byas pa brgyan pa/ rnam par bsgrubs pa dag go/ /klu'i bdag po khyod kyi bkod pa 'di yang bsod nams las byung ba yin no/ /brgya byin dang / tshangs pa dang / 'jig rten skyong ba dang / lha dang / klu 
dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po 'di rnams kyi bkod pa 'di dag thams cad kyang bsod nams las byung ba dag go/ /klu'i rgyal po rgya mtsho chen po 'di na gang dag lus sna 
tshogs gzugs mi sdug cing dbyibs mi legs pa dang / lus rags shing che ba rnams dang / gang dag lus phra zhing chung ba de dag thams cad kyang rang rang gi sems dang / dge ba dang mi dge ba'i rtsa ba'i lus dang ngag dang / yid kyi las sna tshogs kyis sna tshogs su 
byas pa dag ste/ klu'i bdag po de lta bas na khyod kyis las bdag gir bya ba dang / las kyi rnam par smin pa la rton par 'gyur ba de ltar slobs shig dang / las bdag gir bya ba dang / las kyi rnam par smin pa la rton pa khyed/ dge ba'i las mngon par 'du bya ba 
dag la blo 'jug par 'gyur ro/ /lta ba chud gson par byed par mi 'gyur ro/ /chad par lta ba dang / rtag par lta ba la gnas par yang mi 'gyur ro/ /khyod kyis sbyin pa'i gnas rnams mnyes par gyis shig /mnyes par byas nas kyang thugs phyung bar ma byed 
</page>

 <page>
<ph>330</ph><p>058-165b</p>
cig /bkur sti'i rgyu las byung ba'i dge ba'i rtsa ba mngon par 'du byed pas kyang lha dang bcas pa'i 'jig rten gyi bkur sti'i gnas su 'gyur bar gyis shig/ //bam po lnga pa/ klu'i bdag po byang chub sems dpa' rnams chos gcig gis ngan song 
ngan 'gro log par ltung bar skye ba yang dag par gcod do/ /chos gcig po de gang zhe na/ 'di lta ste/ bdag ji ltar gyur cing nyin mtshan rnams 'da' zhing 'dug snyam du dge ba'i chos rnams la so sor rtog pa ste/ de dge ba'i chos la so sor rtog pa mang bas mi dge 
ba'i sems dang sems las byung ba'i chos rnams kyi go skabs mi 'byed do/ /de mi dge ba'i chos spangs te dge ba'i chos dang ldan pas bsam pa dge ba'i sems can 'di lta ste/ sangs rgyas rnams dang / byang chub sems dpa' rnams dang / 'grogs pa rnyed par 
'gyur ro/ /klu'i bdag po de la dge ba'i chos de dag gang zhe na/ dge ba'i chos rnams zhes bya ba ni lha dang mi'i skye dgu'i phun sum tshogs pa'i rtsa ba'i rten to/ /nyan thos dang rang sangs rgyas kyi byang chub kyi rtsa ba'i rten to/ /bla na med pa yang dag par rdzogs pa'i byang 
chub kyi rtsa ba'i rten to/ /rtsa ba'i rten kyang gang zhe na/ 'di lta ste dge ba bcu'i las kyi lam rnams te/ bcu gang zhe na/ 'di lta ste/ srog gcod pa spong ba dang / ma byin par len pa spong ba dang / 'dod pas log par g.yem pa spong ba dang / brdzun du smra 
ba spong ba dang / phra ma spong ba dang / ngag rtsub po spong ba dang / tshig kyal pa spong ba dang / brnab sems spong ba dang / gnod sems spong ba dang / log par lta ba spong ba ste/ de ni rtsa ba'i rten ces bya'o/ /klu'i bdag po de la srog gcod pa spangs 
pa'i skyes bu gang zag ni rab tu zhi bar byed pa'i chos bcu thob ste/ bcu gang zhe na 'di lta ste/ des sems can thams cad la mi 'jigs pa byin pa yin/ de'i sems byams par dmigs pa la nye bar gnas pa yin/ de'i zhe sdang gi bag chags yang dag par 
</page>

 <page>
<ph>331</ph><p>058-166a</p>
chad pa yin/ des nad nyung bar 'gyur ba'i lam yongs su bzung ba yin/ des tshe ring bar 'gyur ba'i sa bon btab pa yin/ de la mi ma yin pa rnams kyang srung ba dang / bskyab pa dang / sbed par byed pa yin/ bde bar nyal zhing bde bar 
sad pa dang / sdig pa'i rmi lam mi rmi ba yin/ gnyid log pa na yang de la lha rnams srung ba yin/ de la shar gnyer ba med pa yin te/ de la shar gnyer ba'i bag la nyal ba med pa yin/ ngan 'gro thams cad kyis mi 'jigs pa dang / shi 'phos nas kyang 
bde 'gro mtho ris kyi 'jig rten du skye ba yin te/ rab tu zhi bar byed pa'i chos bcu po de dag 'thob bo/ /srog gcod pa spangs pa'i dge ba'i rtsa ba de gal te/ bla na med pa yang dag par rdzogs pa'i byang chub tu yongs su sngo na/ des de byang chub thob pa na tshe'i 
tshad sems kyi dbang du 'gyur ro/ /klu'i bdag po ma byin par len pa spangs pa'i skyes bu gang zag ni yid brtan pa'i chos lnga 'thob ste/ lnga gang zhe na/ longs spyod che bar yang 'gyur la/ de'i longs spyod de dag kyang rgyal po dang / chom rkun dang / 
chu dang / me dang bgo skal la spyod pa'i mi mdza' ba rnams kyis mi 'phrogs pa yin/ skye bo mang po'i yid du 'ong zhing dga' ba yin/ dogs pa med pa yin/ phyogs dang phyogs mtshams su de'i bsngags pa brjod cing de la pha rol gyi gnod pas 'jigs 
pa med pa yin/ de'i sems sbyin pa'i bgo bsha' la 'jug pa yin te lnga po de dag go/ /ma byin par len pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de de bzhin gshegs pa nye ba'i nyon 
mongs pa can ma yin pa'i ye shes can du rang gis mngon par rtogs nas bla na med pa yang dag par rdzogs pa'i byang chub mngon par rdzogs par 'tshang rgya'o/ /klu'i bdag po 'dod pas log par g.yem pa spangs pa'i skyes bu gang zag ni mkhas pas bsngags pa'i 
</page>

 <page>
<ph>332</ph><p>058-166b</p>
chos bzhi 'thob ste bzhi gang zhe na/ dbang po bsdams pa dang / rgol ba las yang dag par 'das pa dang / 'jig rten thams cad kyis bsngags pa dang / chung ma mi 'phrogs pa ste bzhi po de dag go/ /'dod pa la log par g.yem pa spangs pa'i dge ba'i 
rtsa ba de gal te/ bla na med pa yang dag par rdzogs pa'i byang chub tu yongs su sngo na/ des de skyes bu chen po'i mtshan mdoms kyi sba ba sbubs su nub pa 'thob bo/ /klu'i bdag po brdzun du smra ba spangs pa'i skyes bu gang zag ni lha dang mis bsngags pa'i chos brgyad 
'thob ste/ brgyad gang zhe na/ ut+pa la'i dri 'byung bas kha dog yongs su dag pa 'thob pa dang / 'jig rten thams cad kyi tshad mar 'gyur ba dang / lha dang mi dga' bas dpang gcig pur 'gyur ba dang / yang dag pa'i bsam pa dang ldan pas dogs pa med par 
'gyur ba dang / lhag pa'i bsam pa phun sum tshogs pas lus dang ngag dang sems yongs su dag par 'gyur ba dang / tshig 'khrul pa med pas mchog tu dga' ba mang bar 'gyur ba dang / tshig gzung bar 'os pas ngag mnyan par 'gyur ba dang / shes rab thob pas 
lha dang mir skyes na yang dpang gcig pur 'gyur ba yin te/ brgyad po de dag go/ /brdzun du smra ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de bden pa'i rjes su 'jug pa'i tshig tu 'gyur ro/ /klu'i 
bdag po phra ma spangs pa'i skyes bu gang zag ni mi phyed pa lnga 'thob ste/ lnga gang zhe na/ gzhan gyis gnod par bya ba dang bral bas lus mi phyed pa 'thob pa dang / gzhan dag gi la chags pa med pas g.yog 'khor mi phyed pa 'thob pa dang / las kyi rnam par smin 
pa mthong bas dad pa mi phyed pa 'thob pa dang / sgrub pa snying por byed pas chos las mi phyed pa 'thob pa dang / mi slu bas mdza' bshes mi phyed pa 'thob pa ste/ lnga po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu 
</page>

 <page>
<ph>333</ph><p>058-167a</p>
yongs su sngo na/ des de g.yog 'khor mi phyed pa'i de bzhin gshegs pa dgra bcom pa yang dag par rdzogs pa'i sangs rgyas su 'gyur te/ de'i 'khor bdud dang phas kyi rgol ba thams cad kyis dbye bar mi nus so/ /klu'i bdag po 
ngag rtsub po spangs pa'i skyes bu gang zag ni ngag yongs su dag pa brgyad 'thob la/ shi 'phos na yang lha dang mi rnams kyi nang du skye bar 'gyur te/ brgyad gang zhe na/ 'di lta ste/ ran pa'i tshig dang / phan pa'i tshig dang / rigs pa'i tshig dang / 'jam 
pa'i tshig dang / gzung ba'i tshig dang / mnyan pa'i tshig dang / skye bo mang po dga' ba'i tshig dang / mi smad pa'i tshig ste/ brgyad po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de tshangs 
pa'i sgra skad kyi gdangs can gyi de bzhin gshegs par 'gyur ro/ /klu'i bdag po tshig kyal pa spangs pa'i skyes bu gang zag ni gcig tu nges pa gsum 'thob ste/ gsum gang zhe na/ mkhas pa rnams gcig tu nges par dga' ba dang / lan legs par 
glon pas gcig tu nges par de'i blo bden pa la 'gro ba dang / bcos ma ma yin pas gcig tu nges par lha dang mi'i bdag nyid chen po 'thob pa ste/ gsum po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ 
des de phyad par lung ston cing gzhan du mi gsung ba'i de bzhin gshegs par 'gyur ro/ /klu'i bdag po brnab sems spangs pa'i skyes bu gang zag ni bdag po'i chos lnga 'thob ste/ lnga gang zhe na/ dbang po ma tshang ba med pas lus dang / ngag dang / sems 
kyi bdag po 'thob pa dang / dgra thams cad kyis mi rdzi bas longs spyod dang dbang phyug rgya chen po'i bdag po 'thob pa dang / bsod nams la dbang byed pas de'i sems nye bar spyad pa dang / longs spyod rgya chen po rnams la 'jug pa dang phyis bkrab pa thob 
</page>

 <page>
<ph>334</ph><p>058-167b</p>
pas rgyal po bdag pos mchod pa dang / sngon phrag dog med pas longs spyod ji ltar smon pa rnams 'bum gyur du khyad du 'gyur ba 'thob pa ste lnga po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de 'jig 
rten gsum gyis mchod pa'i de bzhin gshegs pa ston pa gcig pur 'gyur ro/ /klu'i bdag po gnod sems spangs pa'i skyes bu gang zag ni yid bde bar byed pa'i chos brgyad 'thob ste/ brgyad gang zhe na/ de'i sems rnam par mi 'tshe ba la 'jug pa dang / 
de'i gnod sems rab tu zhi ba la 'jug pa dang / de'i sems rtsod pa med cing 'thab pa med pa la 'jug pa dang / de'i sems 'jam pa dang mnyen pa dang / des pa la 'jug pa dang / byams pa'i sems dang ldan pa'i phyir 'phags pa'i skye bos bkur ba dang / 
sems can thams cad kyi bde ba la mngon par dga' ba'i phyir phan pa'i dngos po mang ba dang / skye bo mang pos bkur sti bya ba'i phyir mdzes pa dang / sems 'jam zhing las su rung ba'i phyir de tshangs pa'i 'jig rten du skye bar dka' ba med pa ste/ brgyad po de dag go/ /
dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de sems thogs pa med pa'i de bzhin gshegs pa lta bas chog mi shes par 'gyur ro/ /klu'i bdag po log par lta ba spangs pa'i skyes bu gang zag ni yon tan 
gyi chos bcu 'thob ste/ bcu gang zhe na/ bsam pa dge bar 'gyur zhing grogs po dge ba rnyed pa dang / las kyi rnam par smin pa la yid ches te/ srog gi phyir yang sdig pa'i las mi byed pa dang / lhar sangs rgyas 'dzin te gzhan lhar mi 'dzin pa dang / 
dge mtshan dang bkra shis su 'dzin pa med pas lta ba drang ba dang / grogs lha dang mi yin te/ dud 'gro'i skye gnas dang / gshin rje'i 'jig rten gyi grogs ma yin pa dang / bsod nams 'bar bas khyad par du 'gro ba dang / log pa thams cad med pas 'phags 
</page>

 <page>
<ph>335</ph><p>058-168a</p>
pa'i lam du zhugs pa dang / 'jig tshogs la lta ba las bskyod de sdig pa'i lta ba thams cad dang bral ba dang / sgrib pa med par mthong ba yin te/ yang dag par song ba yang dag par zhugs pa dang / lha dang mi rnams kyi nang na mi khom pa dang 
bral ba yin te bcu po de dag go/ /log par lta ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de byang chub thob pa na sangs rgyas kyi chos thams cad de la mngon sum du 'gyur zhing mngon par shes pa myur 
ba'i de bzhin gshegs par 'gyur ro/ /klu'i bdag po de la srog gcod pa spangs pa'i byang chub sems dpas sbyin pa byin na longs spyod che bar 'gyur zhing / tshe ring bar yang 'gyur ro/ /byang chub sems dpa'i spyad pa spyod pa na yang gzhan gyis gnod par bya ba 
thams cad las yang dag par 'da' bar 'gyur ro/ /ma byin par len pa spangs pa'i byang chub sems dpas sbyin pa byin na/ longs spyod che bar 'gyur zhing longs spyod mi 'phrogs par yang 'gyur ro/ /byang chub sems dpa'i spyad pa spyod pa na yang dge ba'i rtsa ba 
thams cad yang dag par bsgrubs pas bla na med pa thob par 'gyur ro/ /'dod pa la log par g.yem pa spangs pa'i byang chub sems dpas sbyin pa byin na longs spyod che bar 'gyur zhing chung ma mi g.yem par yang 'gyur ro/ /byang chub sems dpa'i spyad pa spyod pa na yang 
de'i ma dang / bu dang chung ma la su yang chags pa'i sems kyis lta bar mi 'gyur ro/ /brdzun du smra ba spangs pa'i byang chub sems dpas sbyin pa byin na/ longs spyod che bar 'gyur zhing longs spyod mi 'phrogs pa dang / skur pa 'debs pa med par 'gyur ba'i lam 
yang yongs su 'dzin par 'gyur ro/ /byang chub sems dpa'i spyad pa spyod pa na yang ji skad smras pa de bzhin du byed de dam bcas pa brtan par 'gyur ro/ /phra ma spangs pa'i byang chub sems dpas sbyin pa byin na longs spyod che bar 'gyur zhing g.yog 'khor mi phyed 
</page>

 <page>
<ph>336</ph><p>058-168b</p>
par yang 'gyur ro/ /byang chub sems dpa'i spyad pa spyod pa na yang bsam pa 'thun pas byang chub sems dpa'i g.yog 'khor 'thob bo/ /ngag rtsub po spangs pa'i byang chub sems dpas sbyin pa byin na longs spyod che bar 'gyur zhing tshig btsun par 'gyur la tshig sun dbyung 
du med par yang 'gyur ro/ /byang chub sems dpa'i spyad pa spyod pa na yang 'khor ma mgu bar su yang mi 'gro'o/ /tshig kyal pa spangs pa'i byang chub sems dpas sbyin pa byin na longs spyod che bar 'gyur zhing tshig snyan par yang 'gyur ro/ /byang chub sems dpa'i spyad pa spyod 
pa na yang the tsom thams cad gcod pa la mkhas par 'gyur ro/ /brnab sems spangs pa'i byang chub sems dpas sbyin pa byin na longs spyod che bar 'gyur zhing longs spyod dang yongs su spyad pa rgya chen po dag la de'i sems 'jug par 'gyur ro/ /byang chub sems 
dpa'i spyad pa spyod pa na yang rgya chen po la mos shing dbang che bar grags par 'gyur ro/ /gnod sems spangs pa'i byang chub sems dpas sbyin pa byin na longs spyod che bar 'gyur zhing mdzes pa dang / skye bo mang po dga' zhing yid du 'ong bar yang 'gyur ro/ /byang 
chub sems dpa'i spyad pa spyod pa na yang blo thogs pa med cing sems thogs pa med la dbang po ma tshang ba med par 'gyur ro/ /log par lta ba spangs pa'i byang chub sems dpas sbyin pa byin na longs spyod che bar 'gyur zhing sangs rgyas la dad pa dang yang dag par lta ba'i 
khyim du skye'o/ /byang chub sems dpa'i spyad pa spyod pa na yang sangs rgyas la lta ba dang / chos nyan pa dang / dge 'dun la bsnyen bkur byed pa dang / byang chub tu sems bskyed pa dang 'bral bar mi 'gyur ro/ /klu'i bdag po dge ba bcu'i las kyi lam 'di 
dag sbyin pas brgyan na de ltar mthu che zhing phan yon che la byin che zhing rgya che bar 'gyur ro/ /dge ba bcu'i las kyi lam 'di dag nyid tshul khrims kyis brgyan na sangs rgyas kyi chos thams cad la smon pa yongs su rdzogs par byed do/ /bzod pas brgyan na 
</page>

 <page>
<ph>337</ph><p>058-169a</p>
mtshan dang dpe byad bzang po dang / sangs rgyas kyi gsung gi gdangs yongs su rdzogs par 'gyur ro/ /brtson 'grus kyis brgyan na bdud phyir rgol ba 'joms pa dang sangs rgyas kyi chos thams cad mthar phyin par 'gyur ro/ /bsam gtan 
gyis brgyan na dran pa dang / blo gros dang / rtogs pa dang / ngo tsha shes pa dang / brtan pa yongs su dag par 'gyur ro/ /shes rab kyis brgyan na lta ba thams cad yang dag par 'joms par 'gyur ro/ /byams pas brgyan na sems can thams cad dang zhe 'gras 
pa med par 'gyur ro/ /snying rjes brgyan na sems can thams cad yongs su mi gtong bar 'gyur ro/ /dga' bas brgyan na sems zhum pa med par 'gyur ro/ /btang snyoms kyis brgyan na rjes su chags pa dang / khong khro ba spong bar 'gyur ro/ /bsdu ba'i dngos 
pos brgyan na sems can thams cad yongs su smin par byed par 'gyur ro/ /dran pa nye bar gzhag pas brgyan na lus dang / tshor ba dang / sems dang / chos la mkhas par 'gyur ro/ /yang dag pa'i spong bas brgyan na mi dge ba'i chos thams cad spong 
ba dang / dge ba'i chos thams cad yongs su rdzogs par 'gyur ro/ /rdzu 'phrul gyi rkang pas brgyan na lus dang sems yang dag par 'gyur ro/ /dbang po lngas brgyan na dad pa brtan pa dang / brtson 'grus brtan pa dang / rmongs pa med pa dang / sems 
las su rung ba dang / nyon mongs pa thams cad spong bar 'gyur ro/ /stobs kyis brgyan na rdzi ba med pa dang / dgra dang 'khrug pa thams cad nges par 'joms par 'gyur ro/ /byang chub kyi yan lag gis brgyan na chos thams cad yang dag pa ji lta ba bzhin 
du khong du chud par 'gyur ro/ /lam gyis brgyan na yang dag pa'i ye shes 'dren par 'gyur ro/ /zhi gnas kyis brgyan na nyon mongs pa thams cad tshar gcod par 'gyur ro/ /lhag mthong gis brgyan na chos thams cad yang dag pa ji lta ba bzhin du yongs su shes 
</page>

 <page>
<ph>338</ph><p>058-169b</p>
par 'gyur ro/ /thabs kyis brgyan na 'dus byas dang / 'dus ma byas kyi bde ba yongs su rdzogs par 'gyur ro/ /klu'i bdag po mdor na dge ba bcu'i las kyi lam 'di dag kho nas de bzhin gshegs pa'i stobs bcu yongs su rdzogs pa dang / mi 'jigs 
pa bzhi yongs su rdzogs pa dang / sangs rgyas kyi chos thams cad yongs su rdzogs par 'gyur te/ klu'i bdag po de lta bas na dge ba bcu'i las kyi lam 'di dag rgyas par rnam par dbye ba dang / brgyan par brtson par bya'o/ /klu'i bdag po dper na grong dang 
grong khyer dang / grong rdal dang / ljongs dang / yul 'khor dang / rgyal po'i pho brang thams cad dang / rtswa dang / shing gel pa dang / sman dang / shing thams cad dang / las kyi mtha' thams cad dang / sa bon gyi tshogs thams cad dang / lo tog 
thams cad skye zhing rmo ba dang / shal bas bshal ba dang / 'byung ba rnams ni sa la gnas te/ de dag gi gnas ni sa yin no/ /klu'i bdag po de bzhin du dge ba bcu'i las kyi lam 'di dag ni lha dang / mir skye ba dang / slob pa dang / mi slob pa'i dge sbyong 
gi 'bras bu 'thob pa dang / rang sangs rgyas kyi byang chub dang byang chub sems dpa'i spyod pa thams cad dang / sangs rgyas kyi chos thams cad kyi gnas yin no/ /dge ba bcu'i las kyi lam la gnas pa zhes bya ba'i le'u ste drug pa'o// //de nas 
bcom ldan 'das la klu'i rgyal po rgya mtshos 'di skad ces gsol to/ /bcom ldan 'das chos kyi sgor 'jug pa gang dang ldan na byang chub sems dpa' sngon gyi las kyi sgrib pa'i nongs pa rnams spong zhing las kyi sgrib pa thams cad spangs nas kyang khyad par gyi gnas su 
mchi bar 'gyur ba'i chos kyi sgor 'jug pa gang lags/ bcom ldan 'das kyis bka' stsal pa/ klu'i bdag po chos gcig gis las kyi sgrib pa thams cad rgyun chad par 'gyur te/ chos gcig po gang zhe na/ 'di lta ste/ sdom pa la gnas pa nyes pa byung 
</page>

 <page>
<ph>339</ph><p>058-170a</p>
ba 'chags pa ste gcig ni de yin no/ /klu'i bdag po chos gnyis kyis las kyi sgrib pa rgyun chad par 'gyur te/ gnyis gang zhe na 'di lta ste/ tshul bzhin du chos la so sor rtog pa dang / da ltar byung ba mngon par 'du mi byed pa ste/ de gnyis 
so/ /klu'i bdag po chos gsum gyis las kyi sgrib pa rgyun chad par 'gyur te/ gsum gang zhe na/ 'di lta ste/ rkyen gyi chos la 'jug pa'i shes pa la so sor rtog pa dang / mi gsar mi rnying ba'i chos la so sor rtog pa dang / rang bzhin gyis kun nas nyon 
mongs pa med pa'i chos rnams la so sor rtog pa ste gsum po de dag go/ /klu'i bdag po chos bzhis las kyi sgrib pa rgyun chad par 'gyur te/ bzhi gang zhe na/ 'di lta ste/ stong pa nyid la nges par sems pa dang / mtshan ma med pa la gnas pa dang / smon 
pa dang bral ba dang / mngon par 'du byed pa med pa shes pa ste/ bzhi po de dag go/ /klu'i bdag po chos lngas las kyi sgrib pa rgyun chad par 'gyur te/ lnga gang zhe na/ 'di lta ste/ bdag med pa nyid dang / sems can med pa nyid dang / srog 
med pa nyid dang / gang zag med pa nyid dang / gso ba med pa nyid de lnga po de dag go/ /klu'i bdag po chos drug gis las kyi sgrib pa rgyun chad par 'gyur te/ drug gang zhe na/ 'di lta ste/ mos pa dang / yid ches pa dang / gcig tu nges pa 
dang / the tsom med pa dang / yang dag pa la so sor rtog pa dang / lhag pa'i bsam pas bya ba la 'jug pa ste/ chos drug po de dag gis las kyi sgrib pa rgyun chad par 'gyur ro/ /de skad ces bka' stsal pa dang / bcom ldan 'das la klu'i rgyal po 
rgya mtshos 'di skad ces gsol to/ /bcom ldan 'das ji ltar na byang chub sems dpa' khyad par du mchi ba lags/ bcom ldan 'das kyis bka' stsal pa/ klu'i bdag po chos bcu dang ldan na byang chub sems dpa' khyad par du 'gro bar 'gyur te/ bcu 
</page>

 <page>
<ph>340</ph><p>058-170b</p>
gang zhe na 'di lta ste/ de la ma chags pa dang / lhag pa'i bsam pa yongs su dag pa dang / thabs la mkhas pas brtson 'grus brtan pa dang / sems can la lta zhing snying rje che ba dang / bsod nams la chog mi shes pa dang / thos pa btsal ba la 
chog mi shes pa dang / bag yod pa dang / byang chub kyi snying po rjes su dran pa dang / sangs rgyas kyi ye shes mngon sum du 'thob pa dang / byang chub kyi sems mi gtong ba ste/ chos bcu po de dang ldan na byang chub sems dpa' khyad par du 'gro bar 'gyur 
ro/ /de nas bcom ldan 'das la lha ma yin gyi dbang po sgra gcan gyis 'di skad ces gsol to/ /bcom ldan 'das ji ltar na byang chub sems dpa' yon tan thams cad kyis mngon par 'phags par 'gyur ba lags/ bcom ldan 'das kyis bka' stsal 
pa/ lha ma yin gyi dbang po chos brgyad dang ldan na byang chub sems dpa' yon tan thams cad kyis mngon par 'phags par 'gyur te/ brgyad gang zhe na 'di lta ste/ sgra gcan theg pa chen po 'di la byang chub sems dpa' ni nga rgyal med pa yin te/ sems 
can thams cad la 'dud cing mngon par 'dud pa dang / bka' blo bde ba yin te/ 'thun par 'dzin pa dang / ji skad smras pa bzhin byed pa dang / bla ma rnams la gus pa skyes pa dang / dge ba spyod pa thams cad la sngon du 'gro ba dang / dge ba'i chos 
rnams la dam bcas pa brtan pa dang / rgya chen po la mos pa yin te/ sbyin pa rnam pa sna tshogs sbyin pa dang / srog gi phyir yang gzhan 'khrug par mi byed pa dang / gong du yang sems can 'jigs pa rnams la mi 'jigs pa sbyin zhing skyabs su 'ongs pa'i 
sems can rnams yongs su mi gtong ba dang / bsod nams dang ye shes thams cad yongs su tshol ba dang / chog mi shes pa ste/ chos brgyad po de dag dang ldan na byang chub sems dpa' yon tan thams cad kyis mngon par 'phags par 'gyur ro/ /de nas 
</page>

 <page>
<ph>341</ph><p>058-171a</p>
bcom ldan 'das la lha ma yin gyi dbang po sgra gcan gyis yang 'di skad ces gsol to/ /bcom ldan 'das chos du dang ldan na byang chub sems dpa' lus che ba nyid dang / gzugs che ba nyid dang / 'khor che ba nyid dang / sems che ba nyid thob 
par 'gyur lags/ bcom ldan 'das kyis bka' stsal pa/ sgra gcan chos bzhi dang ldan na byang chub sems dpas lus che ba nyid 'thob par 'gyur te/ bzhi gang zhe na/ 'di lta ste/ gzhan dag gi spyod lam la mi 'phya ba dang / de bzhin gshegs 
pa'i sku rnam pa thams cad yongs su rdzogs par byed du 'jug pa dang / sems can bye ba dang / 'thabs pa rnams bsdums shing 'thun par bkod nas bla na med pa yang dag par rdzogs pa'i byang chub la 'dzud pa dang / sems can thams cad la dbang po zhe 'gras 
pa med pa ste/ chos bzhi po de dag dang ldan na byang chub sems dpas lus che ba nyid thob par 'gyur ro/ /chos bzhi dang ldan na byang chub sems dpas gzugs che ba nyid thob par 'gyur te/ bzhi gang zhe na/ 'di lta ste/ rgyan rnam pa sna tshogs sbyin pa dang / phangs pa'i 
dngos po thams cad yongs su gtong ba dang / de bzhin gshegs pa la byams pa'i mig gis lta ba dang / gzhan byad bzhin bzang po dag la phrag dog dang / ser sna mi byed pa ste/ chos bzhi po de dag dang ldan na byang chub sems dpas gzugs che ba nyid thob 
par 'gyur ro/ /chos bzhi dang ldan na byang chub sems dpas 'khor che ba nyid thob par 'gyur te/ bzhi gang zhe na/ 'di lta ste/ phra ma'i tshig spong zhing gzhan gyi 'khor mi 'byed pa dang / gzhan gyi 'khor la dga' ba dang / byang chub kyi sems shin tu brtan 
pa dang / gzhan dag byang chub la 'dzud pa ste/ lha ma yin gyi dbang po chos bzhi po de dag dang ldan na byang chub sems dpas 'khor che ba nyid thob par 'gyur ro/ /chos bzhi dang ldan na byang chub sems dpas sems che ba nyid 'thob par 'gyur te/ bzhi gang zhe na/ 
</page>

 <page>
<ph>342</ph><p>058-171b</p>
'di lta ste/ bsam pa dag pa ste g.yo med pa dang / sgyu can ma yin pa dang / 'dun pa drag po dang ldan pa dang / bar ma dor skyo ba med pa dang / rgya chen po la mos shing theg pa dman pa mi 'dod pa dang / chos thams cad rang bzhin gyis stong pa nyid la 'jug 
pas chos zab mo'i tshul la 'jug pa ste/ sgra gcan chos bzhi po de dag dang ldan na byang chub sems dpas sems che ba nyid thob par 'gyur ro/ /de nas lha ma yin gyi dbang po sgra gcan 'khor sum khri nyis stong dang bcas pa tshim zhing mgu la yi rangs te/ rab 
tu dga' zhing dga' ba dang / yid bde ba skyes nas rin po che'i me tog rin po che thams cad kyis spras pa khal bcu tshad brgyas bcom ldan 'das la gtor te/ bla na med pa yang dag par rdzogs pa'i byang chub tu sems bskyed nas/ de'i tshe bcom ldan 
'das la tshigs su bcad pas mngon par bstod pa/ phyogs bcu dag na sems can khams rnams mtha' yas gang su dag /skad cig thang cig yud tsam cig la rgyal ba mchod byed dang / /phyogs bcu dag na sems can gang dag bskal pa 'bum du yang / /
mchod la brtson pa'i sems can dag ni phan par byed pa dang / /byams dang bsod nams 'phags pa'i rang bzhin las byung mchod pa rnams/ /ci 'dra ba dang mtshungs shing mnyam pa ma lags khyod la 'os/ /mtshungs med sems kyis yan lag gnas nas 
bskyed pa gang lags pa/ /de ni stobs bcu ldan pa rnams la rjed dang mchod pa lags/ /bdag ni byang chub reg 'gyur snyam ste de la sgrib gnas nas/ /bdag ni g.yo med byang chub mtshungs ma mchis la zhugs pa lags/ /mi dbang las bzhin srid gsum 
su yang bdag gi dbang ma mchis/ /bdag gi bsam pa ci 'dra'i dbang ni stobs bcu ldan pa lags/ /bdag ni kun la shin tu sdug cing nga rgyal bsal ba dang / /sbyin dang dul dang ldan zhing tshul khrims ldan la bzod ldan dang / /brtson 'grus dran pa ting 'dzin 
</page>

 <page>
<ph>343</ph><p>058-172a</p>
shes rab rnam dag gnas pa dang / /byams dang snying rjer ldan zhing bden pa'i chos la spyod gyur cig /phan bzhed rgyal ba gal te bdag la lung ston mi mdzad kyang / /mi yi dbang po bdag ni rang gis rang la lung yang bstan/ /bdag ni rang byung 
mi 'gyur snyam du yid gnyis dogs ma mchis/ /de ltar bdag ni bsam pa thag pas byang chub nyid sems nges/ /mi dbang 'dzum pa mdzad nas zla ba'i tog gis zhus pa ni/ /rang byung 'dzum pa mdzad pa 'di ni ci lags lung bstan gsol/ /gang gi phyir na ngas ni 
dag pa'i 'od rnams ston mdzad pa/ /zla ba'i tog khyod mnyan par gyis zhes ston pas de la gsungs/ /lha min sgra gcan bdag nyid chen po byang chub mchog la zhugs/ /g.yog 'khor sum khri nyis stong gang lags rnams kyang de bzhin te/ /bskal pa stong phrag 
brgyar ni byang chub spyod pa spyad nas kyang / /thams cad rjes su 'thun par byang chub gtso bo thob par 'gyur/ /rgyal ba gang gA'i bye ma snyed rnams la ni mchod bgyis te/ /de nas sems can shin tu mang po byang chub bkod nas kyang / /de yi 'og tu bskal pa 
dge ba bkod pa mdzes pa la/ /byang chub rdul bral zhi ba mya ngan med par 'tshang yang rgya/ /sgra gcan bdag nyid chen po 'di ni chos kyi rgyal por 'gyur/ /brtson 'grus stobs dang ldan te dbang po'i rgyal mtshan zhes kyang bgyi/ /'jig rten khams kyang 
dga' ba skyed pa'i bkod pa zhes bgyi ste/ /dga' ldan gnas dang 'dra bar 'byor cing rgyas la lo yang legs/ /stobs bcu ldan gyi tshe ni lo grangs bye ba bdun cu ste/ /dge slong 'phags pa'i dge 'dun khrag khrig drug cu tham par 'gyur/ /byang chub sems 
dpa'i dge 'dun khrag khrig phrag bcu brgyad cu ste/ /thos pa dang ni 'dul ba 'dzin pa gzungs la shin tu gnas/ /bskal pa dge ba bkod pa zhes bgyi mdzes pa de dag tu/ /sems can brgya stong dag ni byang chub bkod pa bgyis nas kyang / /'di dag thams 
</page>

 <page>
<ph>344</ph><p>058-172b</p>
cad rim gyis byang chub mchog tu 'tshang yang rgya/ /byang chub sems mchog gi ni yon tan khyad par dag la ltos/ /der ni sgra gcan bzang po lung bstan thos par gyur nas kyang / /srog chags 'bum phrag bzhi dag byang chub mchog la zhugs par gyur/ /
legs par yon tan 'chang ba rnams kyi bsam pa'i khyad par gyis/ /stong gsum rab g.yos lhas kyang me tog char pa rab tu phab/ /de nas bcom ldan 'das la klu'i rgyal po ma dros pas 'di skad ces gsol to/ /bcom ldan 'das chos thams cad 
ni bdag ma mchis pa byed pa po ma mchis pa lags na/ lung bstan pa ni gang lags/ de bzhin gshegs pa ni gang lags/ byang chub mngon par rdzogs par 'tshang rgya ba ni gang lags/ bcom ldan 'das kyis bka' stsal pa/ klu'i bdag po de de 
bzhin te/ chos thams cad ni bdag med pa/ byed pa po med pa yin te/ de ni chos rnams kyi chos nyid yin mod kyi/ 'on kyang byis pa so so'i skye bo phyin ci log dang ldan pa/ ngar 'dzin pa dang / nga yir 'dzin pa la gnas pa rnams sems can med pa 
dag la sems can du 'du shes skyed par byed de/ de la byang chub sems dpa' rnams kyis snying rje chen po bskyed nas phyin ci log gi 'du shes spong du gzhug pa dang / ngar 'dzin pa dang / nga yir 'dzin pa yongs su shes par bya ba'i phyir byang chub tu go cha gyon 
par zad kyi skyes bu dam pa de dag gis/ sems can med pa dang / gang zag med pa mi shes pa ni ma yin te/ bdag dang sems can dang / srog dang gso ba dang / skyes bu dang / gang zag tu lta ba'i sems can de dag yongs su grol bar byed 
do/ /klu'i bdag po khyod 'di skad du 'di la lung bstan nas gshegs zhes zer ba gang yin pa de la mngon sum du chos khong du chud pa ni lung bstan pa'o/ /sems can med pa dang / srog med pa dang / gso ba med pa dang / gang zag med pa de la 
</page>

 <page>
<ph>345</ph><p>058-173a</p>
sems nges par sems pa'i sems dang ldan par lung bstan pa'o/ /ma byung ba dang / ma skyes pa dang / rtsa ba med pa dang / gnas med pa la gnas pa ni lung bstan pa'o/ /sems can thams cad mtshungs par bdag med pa la mos 
pa ni lung bstan pa'o/ /chos thams cad mtshungs par chos dben par mthong ba ni lung bstan pa'o/ /zhing thams cad zhing du mtshungs par nam mkha' bzhin du dag cing dri ma med pa'i sems dang ldan pa ni lung bstan pa'o/ /chos thams cad sangs rgyas kyi 
chos dang chos kyi dbyings dang dbyer med pa'i ye shes mthong ba ni lung bstan pa'o/ /bdud thams cad dang mtshungs par bdud kyi nyon mongs pas kun nas nyon mongs pa can du mi 'gyur te/ rang bzhin gyis yongs su dag pa'i sems dang ldan pa ni lung bstan 
pa'o/ /stong pa nyid dang mtshan ma med pa la mi rtog par rnam par mi rtog la mi len mi 'dor ba ni lung bstan pa'o/ /klu'i bdag po de ltar na sems dang / yid dang rnam par shes pa mi gnas pa lung bstan pa ji lta ba bzhin du chos thams cad kyang de dang 'dra ste 
dmigs su med do/ /chos thams cad mnyam pa nyid ji lta ba bzhin du/ khong du chud pa ni byang chub yin te/ de la don dam par na gang gi lung bstan pa'am/ gang gi byang chub 'am/ gang lung bstan par bya ba'am/ gang gis lung bstan pa'am/ 
cis lung bstan pa ci yang mi dmigs so/ /klu'i bdag po de ci'i phyir zhe na/ chos thams cad ni dngos po med pa ste/ rtsa ba rnams yongs su chad pa'i phyir ro/ /chos thams cad ni bdag po med pa ste/ rgyu dang rkyen rnams las 'byung ba'i phyir ro/ /
chos thams cad ni gzung du med pa ste/ ngo bo nyid med pa'i mtshan nyid yin pa'i phyir ro/ /chos thams cad ni ngo bo nyid med pa ste/ bral ba med pa'i mtshan nyid yin pa'i phyir ro/ /chos thams cad ni ma 'ongs pa ste/ sngon gyi mtha' nas ma 'phos pa'i phyir 
</page>

 <page>
<ph>346</ph><p>058-173b</p>
ro/ /chos thams cad ni med par gyur pa ste/ phyi ma'i mthar mi 'byung ba'i phyir ro/ /chos thams cad ni mi gnas pa ste/ gnas mi dmigs pa'i phyir ro/ /chos thams cad ni mi dmigs pa ste/ byed pa med pa'i phyir ro/ /chos thams cad ni byed pa 
med pa ste/ lus med pa'i phyir ro/ /chos thams cad ni lus med pa ste/ gnas med pa'i phyir ro/ /chos thams cad ni gnas med pa ste/ rten med pa'i phyir ro/ /chos thams cad ni rten med pa ste/ mi g.yo ba'i phyir ro/ /chos thams cad ni mi 
g.yo ba ste/ mi gnas pa'i phyir ro/ /chos thams cad ni mi gnas pa ste/ bems po yin pa'i phyir ro/ /chos thams cad ni bems po yin te/ ngo bo nyid med pa'i phyir ro/ /chos thams cad ni ngo bo nyid med pa ste/ rnam par rig par mi byed pa'i phyir ro/ /
chos thams cad ni rnam par rig par mi byed pa ste/ sgro btags pa med pa'i phyir ro/ /chos thams cad ni sgro btags pa med pa ste/ yid la byed pa med pa'i phyir ro/ /chos thams cad ni yid la byed pa med pa ste/ dmigs su med pa'i phyir ro/ /chos 
thams cad ni dmigs su med pa ste/ 'gyur ba med pa'i phyir ro/ /chos thams cad ni 'gyur ba med pa ste/ rtog pa med cing dpyod pa med pa'i phyir ro/ /chos thams cad ni rtog pa med cing dpyod pa med pa ste/ zhi ba'i phyir ro/ /chos thams cad ni zhi 
zhing rab tu zhi la nye bar zhi ba ste/ rgyu las byung ba ma yin pa'i phyir ro/ /chos thams cad ni rgyu las byung ba ma yin pa ste/ rang bzhin gyis rnam par grol ba'i phyir ro/ /chos thams cad ni rang bzhin gyis rnam par grol ba ste/ rnam par grol ba'i mtshan nyid yin 
pa'i phyir ro/ /chos thams cad ni rnam par grol ba'i mtshan nyid de/ gnyis dang bral ba'i phyir ro/ /chos thams cad ni gnyis dang bral ba ste/ bgrod pa gcig pa'i phyir ro/ /chos thams cad ni bgrod pa gcig pa ste/ so so tha dad pa dang bral ba'i 
</page>

 <page>
<ph>347</ph><p>058-174a</p>
phyir ro/ /chos thams cad ni so so tha dad pa dang bral ba ste/ bye brag med pa'i phyir ro/ /chos thams cad ni bye brag med pa ste/ mnyam pa nyid khong du chud pa'i phyir ro/ /klu'i bdag po de ltar na chos thams cad kyi mnyam pa nyid gang 
yin pa de la ni lung bstan par bya ba dang / mngon par rdzogs par 'tshang rgya ba ci yang med do/ /klu'i bdag po de bzhin gshegs pa rnams kyi snying rje chen po dang / byang chub sems dpa' rnams kyi mos pa'i stobs la ltos/ gang chos 'di lta bu dag la 
ming dang brdas rnam par phye nas sems can dag la go bar byed la sems can la ma gtogs pa'i chos rnams kyang ma mthong / chos la ma gtogs pa'i sems can rnams kyang ma mthong ngo / /sems can rnams ji lta ba bzhin du chos rnams kyang de dang 'dra'o/ /
byang chub kyang de dang 'dra'o/ /sangs rgyas kyang de dang 'dra'o/ /lung bstan pa yang de dang 'dra'o/ /chos thams cad kyi dbyings kyang de dang 'dra ste/ des na de bzhin gshegs pa zhes bya'o/ /de bzhin nyid rtogs pa'i don dang de bzhin nyid la gnas pa'i don gyis 
na de bzhin nyid do/ /de bzhin nyid ma bsgribs pa'i don dang / de bzhin nyid dbyer med pa'i don dang / de bzhin nyid khong du chud pa'i don des na de bzhin gshegs pa zhes bya'o/ /ji ltar de bzhin gshegs pa dang de bzhin nyid mtshungs par rab tu phye ba de bzhin 
du chos thams cad kyang / de bzhin nyid dang mtshungs par rab tu phye ba yin te/ klu'i bdag po 'di ni de bzhin gshegs pa'i mnyam pa nyid kyis yin te/ byang chub sems dpa' rnams de la gnas na mi skrag mi dngang zhing dngang bar mi 'gyur la de bzhin gshegs 
pa'i sa mnyam pa nyid 'di yang sems can rnams la go bar byed do/ /bstan pa 'di bshad pa na byang chub sems dpa' sum stong nyis brgyas mi skye ba'i chos rnams la bzod pa thob par gyur to/ /klu'i rgyal po ma dros pa yang tshim zhing mgu la yi rangs 
</page>

 <page>
<ph>348</ph><p>058-174b</p>
te/ rab tu dga' zhing dga' ba dang / yid bde ba skyes nas 'dzam bu'i gling ri ba'i mu tig gi phreng ba de bzhin gshegs pa'i sku la gsol to/ /de nas klu'i rgyal po rgya mtsho'i bu mo lha ma yin gyi dbang po thags zangs ris kyi tsha mo rin chen sna tshogs can zhes bya 
ba des/ klu'i bu mo khri dang lhan cig tu lag pa g.yas pas mu tig gi phreng ba blangs nas bcom ldan 'das la mig mi 'dzums par blta ste/ phyag 'tshal zhing 'dug par gyur to/ /de nas bu mo rin chen sna tshogs can dang klu'i bu mo khri po de dag gis bcom 
ldan 'das kyi sku la mu tig gi phreng ba de dag gsol nas tshig 'di skad ces gsol to/ /bcom ldan 'das bdag cag rnams lhan cig tu 'thun zhing yang dag par dga' ba bzhin du bla na med pa yang dag par rdzogs pa'i byang chub tu sems bskyed do/ /bdag 
cag kyang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su gyur cig /da ltar gyi de bzhin gshegs pa ji lta ba bzhin du 'di 'dra bar chos kyang ston par gyur cig /dge 'dun yang srung bar gyur cig /de nas 
tshe dang ldan pa 'od srung chen pos klu'i bu mo de la 'di skad ces smras so/ /bu mo bla na med pa yang dag par rdzogs pa'i byang chub ni bud med kyi lus kyis mngon par rdzogs par 'tshang rgya bar mi nus te 'grub par dka'o/ /de nas bu mo rin chen sna tshogs can gyis 
tshe dang ldan pa 'od srung chen po la 'di skad ces smras so/ /btsun pa 'od srung chen po bud med kyi lus kyis kyang bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur la lhag pa'i bsam pa la zhugs pa la yang / byang chub 
'grub dka' ba ma mchis so/ /byang chub sems dpa'i byang chub ni sems bskyed pa la rag las te/ byang chub tu sems bskyed ma thag tu sangs rgyas kyi chos thams cad bzung bar 'gyur ro/ /btsun pas gang 'di skad du bud med kyi lus kyis bla na med pa yang 
</page>

 <page>
<ph>349</ph><p>058-175a</p>
dag par rdzogs pa'i byang chub mngon par rdzogs par 'tshang rgya bar mi nus so/ /zhes gsungs pa de ni skyes pa'i lus kyis kyang mngon par rdzogs par 'tshang rgya bar mi nus so/ /de ci'i slad du zhe na/ de bzhin gshegs pas 'di skad du mig ni 
skyes pa yang ma yin/ bud med kyang ma yin no/ /de bzhin du rna ba dang / sna dang / lce dang / lus dang / yid ni bud med kyang ma yin/ skyes pa yang ma yin no zhes gsungs pa'i phyir ro/ /btsun pa 'od srung chen po de ci'i slad du zhe na/ mig ni stong pa 
ste/ stong pa gang lags pa de la ni bud med kyang ma mchis/ skyes pa yang ma mchis pa'i slad du'o/ /btsun pa 'od srung chen po de bzhin du rna ba dang / sna dang / lce dang / lus dang / yid ni stong pa ste/ stong pa gang lags pa de la ni bud med kyang ma mchis/ 
skyes pa yang ma mchis pa'i slad du'o/ /btsun pa de la mig khong du chud pa gang lags pa de ni byang chub lags so/ /rna ba dang / sna dang / lce dang / lus dang / yid khong du chud pa gang lags pa de ni byang chub lags so/ /byang chub gang lags pa de la ni bud 
med kyi chos rnams sam/ skyes pa'i chos rnams ma mchis so/ /btsun pa 'od srung chen po de lta bas na byang chub kyi ngo bo nyid gang lags pa de ni bdag gi ngo bo nyid kyang de lags so/ /smras pa/ bu mo ci khyod byang chub yin nam/ smras pa/ gnas brtan 
dang bdag cag gnyis ka yang byang chub lags so/ /smras pa/ bu mo kho bo ni byang chub ma yin gyi kho bo ni nyan thos yin no/ /smras pa/ btsun pa 'od srung chen po khyod sus btul/ smras pa/ bu mo kho bo ni de bzhin gshegs pas btul to/ /smras pa/ 
gnas brtan gal te de bzhin gshegs pas btul na gal te de bzhin gshegs pa mngon par rdzogs par sangs ma rgyas su zin na/ de bzhin gshegs pas gnas brtan gdul bar spyod dam/ /bu mo de ni ma yin no/ /smras pa/ btsun pa 'od srung chen 
</page>

 <page>
<ph>350</ph><p>058-175b</p>
po de lta bas na khyod nyid kyang byang chub lags te/ byang chub ma lags pa'i chos ci yang ma mchis so/ /smras pa/ bu mo ci mtshams med pa rnams kyang byang chub yin nam/ smras pa/ btsun pa de de bzhin te/ mtshams med pa rnams kyang byang chub lags so/ /
de ci'i slad du zhe na/ byang chub ni mtshams med pa'i rang bzhin can lags te/ mtshams med pa'i chos kyi stong pa nyid kyi rang bzhin gang lags pa de ni byang chub lags la/ stong pa nyid kyi chos kyi rang bzhin gang lags pa de ni byang chub lags pa'i slad 
du'o/ /btsun pa de ltar na mtshams med pa khong du chud pa las byang chub 'byung ngo / /btsun pa byang chub ma lags pa gang lags pa de ni ma mchis te/ gal te chos 'ga' zhig dang mi ldan na ni ma lags kyi/ chos thams cad mnyam pa nyid dang ldan pa de 
ni byang chub lags so/ /smras pa/ bu mo khyod kyi spobs pa 'di sus byin/ smras pa/ gnas brtan gyis stsal to/ /de ci'i slad du zhe na/ gal te gnas brtan gyis ma smras na bdag gi spobs pa 'di skye bar mi 'gyur ba'i slad du'o/ /btsun pa dper na 
gal te ma smras na brag ca'i sgra 'byung bar mi 'gyur ba de bzhin du btsun pa 'od srung chen po byang chub sems dpa' rnams ni ma dris kyi bar du spobs pa skye bar mi 'gyur ro/ /smras pa/ bu mo khyod kyis de bzhin gshegs pa ji snyed la bsnyen bkur byas/ smras pa gnas 
brtan gyis nyon mongs pa ji snyed spangs pa snyed la'o/ /smras pa/ bu mo kho bo'i nyon mongs pa rnams ni spangs pa med do/ /smras pa/ btsun pa nyon mongs pa dang bcas pa lags sam/ smras pa/ kho bo ni nyon mongs pa dang bcas pa yang ma yin/ 
nyon mongs pa rnams spangs pa yang ma yin no/ /smras pa/ ci btsun pa khyod kyis nyon mongs pa rnams bzhag gam/ smras pa/ bskyed pa yang med/ 'gag par byas pa yang med/ bzhag pa yang med de/ de bzhin nyid ji lta ba bzhin du shes so/ /
</page>

 <page>
<ph>351</ph><p>058-176a</p>
smras pa/ ci de bzhin nyid shes par bgyi ba zhig lags sam smras pa de ni ma yin no/ /smras pa/ 'o na ci'i slad du de bzhin nyid ji lta ba de bzhin du nyon mongs pa shes so zhes gsungs/ gal te mkhyen na ni de bzhin nyid ma lags so/ /ji ste 
mi mkhyen na ni de lta na btsun pa byis pa so so'i skye bo thams cad dang mi shes pa can du mtshungs so/ /smras pa/ bu mo khyod kyi tshig thams cad ni gzhan gyi tshig gcod par byed pa'o/ /smras pa/ bdag ni tshig gcod par yang mi bgyid/ bsgrub par 
yang mi bgyid do/ /de ci'i slad du zhe na/ chos kyi dbyings ni gcad du ma mchis pa lags la/ tshig thams cad ni chos kyi dbyings su yang dag par 'du ba'i slad du'o/ /smras pa/ gang khyod kyis bdag byis pa so so'i skye bo thams cad dang mnyam ste bzhag pa de 
khyod 'gyod par mi 'gyur ram/ smras pa/ btsun pa 'od srung chen po gal te bdag gis gnas brtan yang tha dad la byis pa so so'i skye bo thams cad kyang tha dad par bzhag pa ni de ltar bdag 'gyod par 'gyur ba zhig na gang gi slad du bdag gis gnas brtan 
byis pa so so'i skye bo thams cad dang tha mi dad par bzhag pa des na bdag 'gyod par mi 'gyur ro/ /btsun pa mtshungs zhes bgyi ba de ni chos thams cad tha dad pa ma mchis pa dang / nam mkha' dang mtshungs pa nyid kyi tshig bla dgas lags so/ /smras pa/ bu 
mo ci khyod so so'i skye bo rnams dang mtshungs sam 'on te 'phags pa rnams dang mtshungs/ smras pa/ btsun pa bdag ni so so'i skye bo rnams dang mtshungs pa yang ma lags/ 'phags pa rnams dang mtshungs pa yang ma lags so/ /de ci'i slad du zhe na/ 
gal te bdag so so'i skye bo rnams dang mtshungs na ni bdag ni byang chub sems dpa'i spyod pa don ma mchis par 'gyur ro/ /ji ste 'phags pa rnams dang mtshungs na ni nyan thos rnams dang mtshungs par 'gyur te/ de lta na ni bdag sangs rgyas kyi chos rnams las 
</page>

 <page>
<ph>352</ph><p>058-176b</p>
yongs su nyams par 'gyur ro/ /smras pa/ bu mo gal te khyod so so'i skye bo rnams dang yang mi mtshungs 'phags pa rnams dang yang mi mtshungs na/ ci khyod sangs rgyas kyi chos rnams dang mtshungs sam/ smras pa/ btsun pa 'od srung chen po bdag ni da gzod 
sangs rgyas kyi chos rnams dang mtshungs pa ma lags so/ /de ci'i slad du zhe na/ bdag ni thog ma nas kyang sangs rgyas kyi chos rnams dang mtshungs so/ /smras pa/ bu mo gal te khyod sangs rgyas kyi chos rnams dang mtshungs na/ ci sangs rgyas kyi chos de dag 
khyod la yod dam/ smras pa/ gnas brtan ci sangs rgyas kyi chos su gdags pa 'das pa'am/ ma 'ongs pa'am/ da ltar byung ba'am/ yul na gnas pa'am/ phyogs na gnas pa'am/ sngon po'am/ ser po'am/ dmar po'am/ dkar po 
'am/ btsod ka'am/ shel gyi kha dog gam/ dngul gyi kha dog lta bu lags sam/ smras pa/ bu mo sangs rgyas kyi chos rnams gdags pa ni kha dog dang / dbyibs kyi sgo nas bstan par mi nus so/ /smras pa/ btsun pa gal te sangs rgyas kyi 
chos rnams gdags su ma mchis pa dang / gdags su mi rung ba lags na ci'i slad du bdag la tshor bar mdzad/ smras pa/ bu mo 'o na sangs rgyas kyi chos gang las btsal bar bya/ smras pa/ lta ba'i rnam pa drug cu rtsa gnyis las btsal bar bgyi'o/ /
smras pa/ lta ba'i rnam pa drug cu rtsa gnyis kyang gang las btsal bar bya/ smras pa/ de bzhin gshegs pa'i rnam par grol ba las btsal bar bgyi'o/ /smras pa/ de bzhin gshegs pa'i rnam par grol ba gang las btsal bar bya/ smras pa/ 
mtshams med pa lnga las btsal bar bgyi'o/ /smras pa/ mtshams med pa lnga yang gang las btsal bar bya/ smras pa/ gnas brtan 'od srung chen po'i rnam par grol ba'i ye shes mthong ba las btsal bar bgyi'o/ /smras pa/ bu mo khyod kyi gtam 'di 'dra 
</page>

 <page>
<ph>353</ph><p>058-177a</p>
ba de ji lta bu zhig /smras pa/ btsun pa gtam 'di ni ma bcings ma grol ba'i gtam lags so/ /blang du ma mchis shing dor du ma mchis te rang bzhin gyis yongs su dag pa'i gtam lags so/ /chos thams cad tha dad pa ma mchis 
pa'i gtam lags so/ /smras pa/ bu mo 'di ni de bzhin gshegs pa rnams kyi byang chub dang 'thun pa ma yin no/ /smras pa/ btsun pa 'od srung chen po de ni med de/ 'di ni de bzhin gshegs pa rnams kyi byang chub dang 'thun pa ma lags so/ /de ci'i 
slad du zhe na/ 'di ltar de bzhin gshegs pa rnams kyi byang chub ni brjod du ma mchis pa bsnyad du ma mchis pa lags pa'i slad du'o/ /btsun pa 'od srung chen po bshad pa'i dngos po gang lags pa de dag thams cad ni sgras rnam par dbye ba lags la/ byang chub 
gang lags pa de ni don dam par sgras brda sprad par mi nus pa lags so/ /btsun pa byang chub ces bgyi ba 'di ni nye bar zhi ba'i gzhi lags so/ /'di ni yi ge ma mchis pa'i gzhi lags so/ /'di ni ji lta ba bzhin gyi gzhi lags so/ /'di ni gzhi 
ma mchis pa'i gzhi lags so/ /smras pa/ bu mo gal te byang chub kyi mtshan nyid de lta bu yin na/ de ji ltar mngon par rdzogs par 'tshang rgya bar 'gyur/ smras pa/ btsun pa 'od srung chen po lus dang sems kyis mngon par rdzogs par 'tshang rgya bar mi 
'gyur ro/ /de ci'i slad du zhe na/ byang chub ni lus dang sems kyi ngo bo nyid kho na lags te/ ngo bo nyid kyis ngo bo nyid mngon par rdzogs par 'tshang rgya bar mi 'gyur ro/ /smras pa/ bu mo ci khyod byang chub mngon par rdzogs par 'tshang rgya bar 'gyur ram/ 
smras pa/ bdag nyid byang chub lags te/ byang chub kyis byang chub mngon par rdzogs par 'tshang rgya bar mi 'gyur lags so/ /smras pa/ bu mo gal te khyod nyid byang chub yin na/ ci khyod kyi 'khor lo skor ram/ smras pa/ bdag ni chos kyi 'khor lo 
</page>

 <page>
<ph>354</ph><p>058-177b</p>
skor lags so/ /smras pa/ khyod kyi chos kyi 'khor lo skor ba ji lta bu zhig /smras pa/ 'khor lo de ni rten thams cad dang bral ba'i slad du mi g.yo ba lags so/ /'khor lo de ni chos kyi dbyings la gnas pa'i tshul gyis gnas pa ma mchis pa lags 
so/ /'khor lo de ni bral ba ma mchis pa'i tshul gyis de bzhin nyid lags so/ /'khor lo de ni yang dag pa'i mtha' la gnas pas mi gnas pa lags so/ /'khor lo de ni gnas thams cad las byung ba ma lags pas gnas ma mchis pa lags so/ /
'khor lo de ni chos thams cad kyi mnyam pa nyid kyi rjes su song bas gnyis su ma mchis pa lags so/ /'khor lo de ni gcig dang tha dad pa mi dmigs pas tha dad pa ma lags so/ /'khor lo de ni sgra dang skad dang tshig gi lam thams cad ro gcig pas brjod du 
ma mchis pa lags so/ /'khor lo de ni shin tu kun nas nyon mongs pa can ma lags pas rnam par dag pa lags so/ /'khor lo de ni chad pa dang rtag pa mi dmigs pas yod pa yongs su chad pa ma lags so/ /'khor lo de ni rgyu dang rkyen shin tu brtags pas 
'gal ba ma mchis pa lags so/ /'khor lo de ni bden pa lags so/ /'khor lo de ni mi skye mi 'gag pa lags so/ /'khor lo de ni stong pa nyid dang / mtshan ma med pa dang / smon pa med pa lags so/ /btsun pa 'od srung chen po 'khor lo de 'dra ba gang 
lags pa de'i bskor ba ci 'dra ba zhig lags/ smras pa/ bu mo khyod kyi bstan pa 'di 'dra ba lags na/ khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /smras pa/ gang gi tshe gnas 
brtan byang chub mngon par rdzogs par 'tshang rgya bar 'gyur ba de'i tshe/ bdag kyang mngon par rdzogs par 'tshang rgya bar 'gyur lags so/ /smras pa/ kho bo byang chub mngon par rdzogs par 'tshang rgya bar 'gyur ba de ni gnas med skabs med do/ /smras pa/ de de lta 
</page>

 <page>
<ph>355</ph><p>058-178a</p>
lags te/ byang chub ni gnas ma mchis pa la gnas pa ste/ de ni sus kyang mngon par rdzogs par 'tshang rgya bar mi nus lags so/ /bu mo des bstan pa 'di bshad pa na/byang chub sems dpa' lnga brgyas mi skye ba'i chos la bzod pa thob 
par gyur to/ /bcom ldan 'das kyis kyang bu mo de la legs so zhes bya ba byin te/ bu mo legs so legs so/ /khyod kyis chos bstan pa 'di legs par smras so// //bam po drug pa/ de nas 'khor de'i nang nas lha dang / klu dang / gnod 
sbyin dang / dri za kha cig 'di snyam du sems te/ bu mo 'di yun ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur snyam pa dang / bcom ldan 'das kyis de dag gi bsam pa thugs su chud nas dge slong de dag 
la bka' stsal pa/ dge slong dag bu mo rin chen sna tshogs can 'di ni bskal pa grangs med pa sum brgya na bskal pa rnam par sbyong ba zhes bya ba la/ 'jig rten gyi khams snang ba can du/ de bzhin gshegs pa dgra bcom pa yang dag par rdzogs pa'i sangs 
rgyas kun tu rnam par gzigs zhes bya bar 'gyur ro/ /'jig rten gyi khams snang ba can de yang de bzhin gshegs pa de'i 'od kyis rtag tu snang bar 'gyur ro/ /zhabs 'bring ba byang chub sems dpa' ni bye ba phrag dgu bcu rtsa gnyis su 'gyur ro/ /de'i tshe'i tshad ni 
bar gyi bskal pa bcur 'gyur ro/ /de nas klu'i bu mo khri po de dag gis kyang bcom ldan 'das la 'di skad ces gsol to/ /bcom ldan 'das gang gi tshe de bzhin gshegs pa kun tu rnam par gzigs des byang chub brnyes pa de'i tshe/ bdag cag 'jig rten gyi 
khams der skye bar gyur cig ces gsol nas/ de dag kyang bcom ldan 'das kyis 'jig rten gyi khams der skye bar lung bstan to/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das sum cu rtsa gsum pa'i lha 
</page>

 <page>
<ph>356</ph><p>058-178b</p>
'di dag ni lha ma yin gyis 'jigs pas rtag tu skrag bzhin du gnas la/ lha dang lha ma yin g.yul 'gyed pa na yang phan tshun rtsod cing 'gyed par bgyid de/ de bas na bcom ldan 'das/ de bzhin gshegs pas ci nas sems can thams cad sems 'thun par 
'gyur ba de lta bur chos bstan na legs so legs so/ /'khor 'dir lha dang lha ma yin 'dus pa 'di dag thams cad kyang / ci nas gcig la gcig 'thun par bgyid pa dang / byams par sems pa dang / phan par sems pa dang / gnod par sems par mi 
'gyur ba de lta bur sems dad par bcom ldan 'das kyis mdzad du gsol/ de nas bcom ldan 'das kyis lha ma yin gyi dbang po sgra gcan dang / lha ma yin gyi dbang po bde mchog dang / thags zangs ris dang / lag bzangs dang / sim byed rnams la bka' 
stsal pa/ grogs po dag byams pa ni sangs rgyas thams cad kyis bsngags so/ /byams pa'i rjes su 'jug pa'i skyes bu gang zag gis ni tshe 'di dang / tshe phyi ma'i don thob par 'gyur ro/ /grogs po dag tshe 'di ni yun thung ngo / /tshe phyi mar ni 'gro dgos so/ /
'byor pa thams cad kyi mtha' ni rgud pa'o/ /rgyal po'i longs spyod dang dbang phyug rnams ni mi rtag gis khyed lhan cig 'thun pa dang gnod sems med pa dang / 'jig rten pha rol la lta ba dang / las kyi rnam par smin pa la rton pas gnas par gyis shig /bcom 
ldan 'das kyis de ltar ci nas sum cu rtsa gsum pa'i lha rnams dang / lha ma yin de dag 'thun par gnas par 'gyur ba de lta bu'i skyo ba'i gtam mdzad do/ /de nas tshig 'di skad ces gsol to/ /bcom ldan 'das bdag cag deng slan chad mnyen pa'i tshul du bgyid 
cing gcig la gcig byams pa'i sems dang gnod sems ma mchis pas gnas par 'tshal lo/ /bcom ldan 'das kyis bka' stsal pa/ grogs po dag legs so legs so/ /byams pa'i rnam pa'i sems gang yin pa de ni de bzhin gshegs pa rnams kyi 
</page>

 <page>
<ph>357</ph><p>058-179a</p>
mchod pa'i mchog yin no/ /rdzas las byung ba'i bsod nams bya ba'i dngos po rnams kyis mchod pas ni 'di lta ste/ byams pa'i sems kyi ting nge 'dzin de mchog yin te/ ngas de las dgongs nas de skad bstan to/ /grogs po dag gzhan 
yang bzhi po 'di dag ni de bzhin gshegs pa la mchod pa khyad par du 'phags pa yin te/ bzhi gang zhe na/ bslab pa las 'gal bar mi byed pa dang / byams pa'i lus dang ngag dang yid kyi las dang / dkon mchog gsum gyi gdung mi 'chad par bya ba'i 
phyir byang chub kyi sems dang / ji ltar thos pa'i chos la so sor rtog pa'i chos kyi nan tan te/ bzhi po de dag ni de bzhin gshegs pa la mchod pa khyad par du 'phags pa'o/ /bstan pa 'di thos nas lha'i 'khor dang lha ma yin gyi 'khor de dag gi nang nas bzhi 
khris byang chub tu sems bskyed do/ /de nas bcom ldan 'das la klu'i rgyal po dbugs can dang / klu'i rgyal po dbugs can chen po dang / 'jog po dang / kha dog mtha' yas kyis 'di skad ces gsol to/ /bcom ldan 'das rgya mtsho chen po 'di'i nang na klu'i 
rigs tshad ma mchis pa las kyi rnam par smin pa sna tshogs las skyes pa dag mchis te/ de la kha cig ni dbang cher grags pa lags/ kha cig ni lus nyam chung zhing chung bar grags la lus chung ba dag kyang mchis te/ bcom ldan 'das bya'i rgyal po nam mkha' 
lding bzhi der babs nas klu gzhon nu dang / klu'i bu mo lus nyam chung ba rnams bton te 'tshal bar bgyid la/ rgya mtsho'i nang gi klu'i rigs thams cad kyang skrag par bgyid lags na/ ci nas rgya mtsho chen po'i klu de dag thams cad kyang 'jigs pa ma mchis 
pa dang / skrag pa ma mchis par gnas par 'gyur ba de lta bur bcom ldan 'das kyis bsrung ba dang / bskyab pa dang / sba ba mdzad du gsol/ de skad ces gsol pa dang / bcom ldan 'das kyis ras phrag zar phrag pa las phab nas klu'i rgyal po rgya mtsho 
</page>

 <page>
<ph>358</ph><p>058-179b</p>
la bka' stsal pa/ kye klu'i bdag po ras phrag zar 'di long la/ klu'i rigs thams cad dang / klu'i gnas thams cad du dum bu dum bur gshegs te byin cig dang / ji srid du ras phrag zar 'di las tha na nyag ma gcig tsam gnas pa de srid du/ yang rgya mtsho 
chen por nam mkha' lding thams cad rgyu bar mi 'gyur ro/ /de ci'i phyir zhe na/ klu'i bdag po de bzhin gshegs pa tshul khrims dang ldan pa'i mchog gi thugs kyis smon pa ni 'grub pa'i phyir ro/ /de nas klu'i rgyal po de dag thams cad ras phrag zar 'di ltar chung ba 
'di rgya mtsho chen po'i klu thams cad kyis ji ltar thob par 'gyur snyam ste zhum par gyur to/ /de nas bcom ldan 'das kyis klu'i rgyal po de rnams kyi sems kyi yongs su rtog pa thugs kyis mkhyen nas klu'i rgyal po rgya mtsho la bka' stsal pa/ klu'i bdag po gal te 
stong gsum gyi stong chen po'i 'jig rten gyi khams kyi sems can gang yin pa de dag thams cad kyis ras phrag zar 'di las dum bu dum bur khyer du zin kyang ras phrag zar 'di yongs su zad par mi 'gyur te/ de dag gis gos ji tsam gyi tshad du 'gyur bar 'dod na yang 
de las de dag gi gos de tsam du 'gyur te/ klu'i bdag po de bzhin gshegs pa'i byin gyi rlabs ni de ltar bsam gyis mi khyab bo/ /de nas klu'i rgyal po rgya mtshos ras phrag zar de blangs te/ dum bu 'bum phrag du mar byas nas klu thams cad dang klu gzhon nu 
thams cad la so sor byin no/ /der su ji tsam du 'dod pa de la de tsam gyi gos su mngon par 'grub par 'gyur te/ yangs shing rgya che bar 'gyur la/ ras phrag zar de yang yongs su zad par mi 'gyur ro/ /de nas klu'i rgyal po rgya mtshos klu'i rgyal po de dag 
thams cad la smras pa/ grogs po dag ras phrag zar de la ston pa'i 'du shes dang / mchod rten gyi 'du shes skyed cig /de ci'i phyir zhe na/ ras phrag zar 'di ni de bzhin gshegs pas longs spyad pa yin te/ sems can thams cad kyi mchod rten du gyur pa 
</page>

 <page>
<ph>359</ph><p>058-180a</p>
yin no/ /grogs po dag de bzhin gshegs pa la mchod pa byed pa gang yin pa dang / ras phrag zar 'di la mchod pa byed pa gang yin pa de la ni bye brag tu bya ba'am/ tha dad du bya ba cung zad kyang med do/ /de nas bcom ldan 'das kyis klu'i rgyal 
po rgya mtsho la legs so zhes bya ba byin te/ klu'i bdag po legs so legs so/ /khyod kyis ji skad smras pa bzhin te/ ras phrag zar de la mchod pa byed pa gang yin pa de dag gis ni de bzhin gshegs pa la mchod pa byas pa yin no/ /klu'i bdag po klu dang / 
klu gzhon nu dang / klu'i bu mo ji snyed kyis ras phrag zar de las dum bu dum bur khyer ba mthong ngam/ gsol pa/ bcom ldan 'das mthong lags so/ /bcom ldan 'das kyis bka' stsal pa/ 'di dag thams cad ni bskal pa bzang po 'di kho na la yongs su 
mya ngan las 'da' bar ngas lung bstan te/ theg pa chen po la zhugs pa rnams ni ma gtogs so/ /klu'i bdag po de bzhin gshegs pa ni de ltar 'jig rten na yon gnas yin te/ de la sems gcig bskyed pa tsam yang chud za bar mi 'gyur ro/ /de nas rgya 
mtsho chen po'i nang na klu dang / klu gzhon nu dang / klu'i bu mo ji snyed gnas pa de dag thams cad tshim zhing mgu la yi rangs te/ rab tu dga' zhing dga' ba dang / yid bde ba skyes nas/ bcom ldan 'das kyi zhabs gnyis la gtugs te tshig 'di skad ces kyang 
smras so/ /de bzhin gshegs pa ni gnyis su mi gsung ba'o/ /de bzhin gshegs pa ni bden pa gsung ba'o/ /yang dag par gsung ba'o/ /phyin ci ma log par gsung ba ste/ des bdag cag thams cad yongs su mya ngan las 'da' bar lung bstan 
to/ /bcom ldan 'das bdag cag ni sangs rgyas dang chos dang / dge slong gi dge 'dun la shin tu skyabs su mchi'o/ /bslab pa'i gzhi rnams kyang gzung bar 'tshal lo/ /de bzhin gshegs pa la yang bka' drin du gzo bar 'tshal te/ de bzhin 
</page>

 <page>
<ph>360</ph><p>058-180b</p>
gshegs pa bzhugs pa na yang blta ba dang / phyag 'tshal ba dang bsnyen bkur bgyi ba dang / chos mnyan pa'i slad du rgyun mi 'chad par thad du mchi'o/ /de bzhin gshegs pa yongs su mya ngan las 'das pa na yang sku gdung 'chang ba rnams la mchod pa bgyi'o/ /
bkur sti dang / rim gro thams cad kyang bgyi'o/ /klu yongs su bskyab pa zhes bya ba'i le'u ste bdun pa'o// //de nas bya'i rgyal po nam mkha' lding bzhis de bzhin gshegs pa'i byin gyi rlabs 'di thos nas mi dga' zhing / rings pa'i tshul gyis 
bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ lan gsum bskor ba byas nas/ bcom ldan 'das la 'di skad ces gsol to/ /bcom ldan 'das kyis bdag cag gi 'tshal ma bkum ste 
ci bgyi lags/ bcom ldan 'das kyis bka' stsal pa/ grogs po dag zas bzhi po 'di dag ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ba yin te/ bzhi gang zhe na/ grogs po dag 
zas gang srog chags gzhan bsad pa dang / srog chags gzhan la rnam par 'tshe ba dang / gzhan gyi srog bcad pas 'tsho ba 'di ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ba'i zas dang 
po'o/ /grogs po dag gzhan yang zas gang ma byin par len cing 'phrog pa dang / gzhan gyi longs spyod 'jig par byed pa dang / dbyug pa dang / ral gri dang / mtshon cha dang / lag chas 'tshog pa 'di ni sems can dmyal ba dang / dud 'gro'i 
skye gnas dang / gshin rje'i 'jig rten du 'gro bar 'gyur ba'i zas gnyis pa'o/ /grogs po dag gzhan yang zas gang tshul 'chos pa dang / kha gsag dang / pha rol la gnod pa byed pa dang / spyod lam yang dag par ston pa dang / cho ga nyams 
</page>

 <page>
<ph>361</ph><p>058-181a</p>
pa dang / tshul khrims nyams pa dang / lta ba nyams pa dang / 'tsho ba nyams pa dang / log pa dang / yang dag pa ma yin pa'i yon tan gyis 'tsho ba 'di ni sems can dmyal ba dang / dud 'gro'i skye gnas dang / gshin rje'i 'jig 
rten du 'gro ba'i zas gsum pa'o/ /grogs po dag gzhan yang zas gang ston pa ma yin pa la ston par khas 'che ba dang / yang dag par song ba ma yin pa la yang dag par song bar khas 'che ba dang / dge sbyong ma yin par dge sbyong du khas 'che ba dang / tshangs 
par spyod pa ma yin par tshangs par spyod par khas 'che bas 'tsho ba 'di ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ba'i zas bzhi pa ste/ grogs po dag nga ni zas bzhi po 'di dag yang dag par gcad pa'i 
phyir chos ston te/ grogs po dag lus gso ba'i phyir gzhan gyi srog gcad par mi bya'o/ /de ci'i phyir zhe na/ sems can thams cad la ni srog gces shing phangs pa'i phyir te/ grogs po dag de lta bas na bdag nyid bsrung ba'i phyir dang / 'jig rten pha 
rol bsrung ba'i phyir dang / sems can thams cad la bde ba sbyin pa'i phyir mkhas pas srog gi phyir yang gzhan gyi srog mi gcod cing / bya ba ma yin pa thams cad mi bya'o/ /de skad ces bka' stsal pa dang / bya'i rgyal po nam mkha' lding bzhi g.yog 
sa ya sa ya dang ldan pas bcom ldan 'das la 'di skad ces gsol to/ /bcom ldan 'das bdag cag de bzhin gshegs pa dang / chos dang dge slong gi dge 'dun la skyabs su mchi'o/ /sngon sdig pa'i las bgyis pa yang so sor bshags so/ /slan 
chad kyang sdom par 'tshal lo/ /klu'i rigs thams cad la yang mi 'jigs pa stsal to/ /bcom ldan 'das kyi dam pa'i chos yun ji srid gnas pa de srid du yang rtag tu rgyun mi chad par de bzhin gshegs pa la mchod pa'i las la brtson par bgyi'o/ /
</page>

 <page>
<ph>362</ph><p>058-181b</p>
de nas bcom ldan 'das kyis bya'i rgyal po nam mkha' lding bzhi po de dag la bka' stsal pa/ grogs po dag khyed ni de bzhin gshegs pa gser thub kyi gsung rab la/ dge slong bzhir gyur te/ dga' byed dang / dga' byed chen po dang / bla ma dang / bla ma'i 
bshes gnyen zhes bya bar gyur to/ /dge slong bzhi po de dag rnyed pa dang / bkur sti dang / tshigs su bcad pa'i rgyags pas myos shing mdza' bshes kyi khyim dang / slongs mo ster ba'i khyim gyi rgyags pas myos la bdag nyid ni tshul khrims dang / cho ga dang / 
lta ba nyams pas/ tshul khrims dang ldan pa'i dge slong rnams la ni 'khrug pa dang / gnod pa byas te/ lus dang ngag dang / yid ma bsdams shing sdig pa mang po byas par gyur to/ /de bzhin gshegs pa gser thub de la yang de dag gis mchod pa 
mang po byas so/ /des na khyed sems can dmyal bar ma song ste/ dud 'gro'i skye gnas 'dir skyes nas 'di ltar sdom pas ma bsdams pa'i phyir/ khyod kyis srog gcod pa mang du byas shing sdig pa'i las mang du byas la/ mang po dag kyang 'jigs par byas 
so/ /de nas bcom ldan 'das kyis de'i tshe bya'i rgyal po nam mkha' lding bzhi po de dag gis ci nas tshe rabs dran par 'gyur ba dang / de bzhin gshegs pa gser thub de dang der dge sbyong du gyur nas las mngon par 'du byed pa/ mngon par 'dus byas pa de 
dag thams cad rjes su dran par 'gyur ba de lta bu'i rdzu 'phrul mngon par 'du byed pa mdzad do/ /de dag gis kyang mngon sum du bcom ldan 'das la 'di skad ces gsol to/ /bcom ldan 'das sems ni dmu rgod gdul dka' zhing bsrung dka' ba lags te 
der bdag cag gis sems brkam chags can du gyur pas/ bcom ldan 'das de bzhin gshegs pa gser thub de ma mnyes par bgyis lags so/ /bcom ldan 'das bdag cag gis/ da slan chad rang gi srog kyang yongs su gtang bar 'tshal gyis sdig 
</page>

 <page>
<ph>363</ph><p>058-182a</p>
pa'i las ni mi bgyid do/ /bcom ldan 'das kyis de dag chos kyi gtam gyis dga' ba bskyed nas 'di skad ces bka' stsal to/ /grogs po dag khyed de bzhin gshegs pa byams pa'i 'dus pa dang po'i grangs su gtogs par 'gyur ro/ /
de nas bcom ldan 'das kyis rgya mtsho chen por sems can gyi don ji snyed bya dgos pa de dag thams cad mdzad nas klu'i rgyal po rgya mtsho la bka' stsal pa/ klu'i bdag po tshur shog /da rang mal cha dang stan rnams sdus shig /da ni rang gi gnas su 'gro'o/ /
de nas bcom ldan 'das zhabs 'bring ba dang bcas par gdan de las bzhengs nas rgya mtsho chen po'i nang nas phyir yang rin po che'i them skas rnams las bkod pa chen po dang / mchod pa chen po dang / sangs rgyas kyi che ba nyid chen pos gshegs nas/ mgur 
bsal te/ rgya mtsho'i 'gram du gzhes so/ /de nas rgya mtsho chen po'i lha mo 'od ldan mas bcom ldan 'das la tshigs su bcad pa 'di dag gis mngon par bstod pa/ sum cu rtsa gnyis mtshan mnga' lha dang mis mchod pa/ /lha min dbang pos bsnyen bkur mi 
mchog deng phyag 'tshal/ /pad ma lta bu'i spyan mnga' zhal ras zla ba 'dra/ /dge ba'i chos kyis 'phags pa bde sbyin deng phyag 'tshal/ /gzugs mchog ston pa bsod nams brgya yi mtshan dang ldan/ /yon tan ye shes 'phags pa rnam 'dren deng phyag 
'tshal/ /sbyin dang dul bas 'phags pa tshul khrims bzang po bstsogs/ /bzod pa'i stobs kyis 'phags pa mi mchog deng phyag 'tshal/ /brtson 'grus stobs kyis byung ba bsam gtan blo gros sbyangs/ /shes rab mkha' mtshungs khyod la de ring 
mgos phyag 'tshal/ /byams pas snyoms pa'i thugs ldan thugs rjes 'gro la gzigs/ /'dren pa thugs dgyes rtag tu btang snyoms pha rol gshegs/ /ka la ping ka lta bur gsung snyan tshangs skad ston/ /gsung snyan ston pa khyod la de ring 
</page>

 <page>
<ph>364</ph><p>058-182b</p>
mgos phyag 'tshal/ /bdud dpung 'joms pa bdud stobs nges par 'joms mdzad pa/ /byang chub brtul zhugs sgrub pa srid gsum srid pas mchod/ /dri gsum dri ma sbyong ba rnam thar gsum ston pa/ /'jig rten gsum grags khyod la de ring mgos phyag 
'tshal/ /bden pa'i brtul zhugs bzang rtogs rtag tu chos kyis 'phags/ /rtag tu dgon pa spyod yul rtag tu ye shes sbyong / /nyon mongs dgra 'joms gzi brjid lhag par gzi bskyed pa/ /pad ma lta bu'i spyan mnga' deng khyod mgos phyag 'tshal/ /
lhun po'i rtse 'dra dgongs pa rdo rje lta bur brtan/ /dgongs pas 'dra yon tan rgya mtsho phyag 'tshal lo/ /'gro la stong pa ston pa zhi gnas pha rol phyin/ /rab tu zhi ba'i thugs ldan khyod la skyabs su mchi/ /bdud rtsi dam pa ston pa 'gro min 'gro ba gcod/ /
lha dang mis mchod khyod la de ring mgos phyag 'tshal/ /sa steng lha yul grags pa snyan dang grags pa 'phags/ /yon tan rgya chen mi zad yon tan 'byung gnas 'dud/ /ji skad gsungs bzhin mdzad cing ji skad mdzad bzhin gsung / /ji skad spyod bzhin 
skul ba deng khyod mgos phyag 'tshal/ /rga shi grol mdzad sman pa 'gro bas bsnyen bkur ba/ /thar pa'i lam ston khyod la de ring mgos phyag 'tshal/ /rgyu yi byed pa rab ston lta ba'i mun pa sel/ /lam mchog ston pa rgyal ba khyod la skyabs su mchi/ /rin 
chen sbyin pa gcig pu chos kyi dga' ba gsung / /sa 'dra'i thugs ldan khyod la bdag ni skyabs su mchi/ /'dren pa yon tan rgya mtsho yon tan las bstod pa'i/ /bdag gis bsod nams gang lags des ni khyod 'drar shog /de nas rgya mtsho chen po'i 
lha mo 'od ldan mas bcom ldan 'das la de skad bstod nas 'di skad ces gsol to/ /bcom ldan 'das bcom ldan 'das slar byung ste gshegs pas da ni rgya mtsho chen po mi mdzes pa lags na/ ci nas bdag rgya mtsho mdzes par bgyid pa de lta bur bcom ldan 
</page>

 <page>
<ph>365</ph><p>058-183a</p>
'das kyis rjes su bstan na legs so legs so/ /de skad ces gsol pa dang / bcom ldan 'das kyis rgya mtsho chen po'i lha mo 'od ldan ma la 'di skad ces bka' stsal to/ /'od ldan ma chos bcu po 'di dag ni rgyan du 'gyur ba yin te/ bcu 
gang zhe na 'di lta ste/ dge ba bcu'i las kyi lam yongs su rdzogs par bya ba'i phyir byams pa'i rjes su 'jug pa'i sems bskyed pa dang / sems can thams cad la rnam par mi 'tshe bar bya ba'i phyir snying rje chen po la gnas pa dang / bsam pa'i sbyor ba bla na med 
pa yang dag par rdzogs pa'i byang chub tu yongs su bsngo ba'i sems bskyed pa dga' bar gnas pa dang / sbyin pa thams cad yongs su gtong ba dang / rnam pa sna tshogs kyi rgyan gyi smon lam la brtson 'grus brtan pa dang / dge ba'i rtsa ba'i chos thams cad 
yongs su rdzogs par bya ba'i phyir dran pa dang / shes bzhin du gnas pa dang / sngon gyi dge ba chud mi za ba'i phyir dang / shes rab yongs su rdzogs par bya ba'i phyir chos dang ldan zhing chos 'dod pa dang / phan pa'i dngos pos sems can thams cad 
la yon tan thams cad skyed pa dang / gnyis su med pas gong du khyad par rtogs pa dang / sangs rgyas kyi thugs su chud pa la yang dag par gzhol bas sangs rgyas rjes su dran pa 'thob pa ste/ 'od ldan ma chos bcu po de dag ni rgyan du 'gyur ba yin 
no/ /de skad ces bka' stsal pa dang / rgya mtsho chen po'i lha mo 'od ldan ma lha mo khri dang lhan cig tu bla na med pa yang dag par rdzogs pa'i byang chub tu sems bskyed nas/ bcom ldan 'das la 'di skad ces gsol to/ /bcom ldan 'das rgya 
mtsho chen po'i rgyan lags so/ /de ci'i slad du zhe na/ bcom ldan 'das byang chub kyi sems ni stong gsum gyi stong chen po'i 'jig rten gyi khams thams cad kyi rgyan lags na/ rgya mtsho chen po lta smos kyang ci 'tshal te/ byang chub kyi sems de ni sangs 
</page>

 <page>
<ph>366</ph><p>058-183b</p>
rgyas kyi zhing thams cad brgyan pa'i slad du bdag cag gis bskyed lags so/ /bcom ldan 'das de bzhin gshegs pa bzhugs kyang rung / yongs su mya ngan las 'das kyang rung ste/ bdag ni rgya mtsho chen po'i nang na gnas bzhin du dam pa'i chos yongs 
su bsrung ba'i slad du rtag tu brtson pa kho nar 'tshal lo/ /bcom ldan 'das grong khyer du gshegs pa na yang bkod pa thams cad nye bar bstan par 'tshal lo/ /chos kyi 'bel ba'i gtam mdzad pa na yang 'khor gyi khyams kyi bkod pa sgrub par 'tshal lo/ /
bcom ldan 'das kyis bka' stsal pa/ 'od ldan ma 'di ltar khyod kyis ni sangs rgyas khri la mchod pa byas so/ /'khor gyi khyams kyi bkod pa yang bstan to/ /dam pa'i chos kyang yongs su bsrungs so/ /'od ldan ma khyod ni bskal pa bzang po'i de bzhin 
gshegs pa thams cad la yang mchod pa byed par 'gyur ro/ /dam pa'i chos kyang yongs su bsrung bar 'gyur ro/ /khyod ni bskal pa bzang po 'di 'das pa'i 'og tu de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon par 
dga' bar skye bar 'gyur te/ bud med kyi dngos po brjes nas skyes pa'i dngos po thob par 'gyur ro/ /khyod ni de bzhin gshegs pa mi 'khrugs pas bla na med pa yang dag par rdzogs pa'i byang chub tu lung bstan par 'gyur ro/ /de nas rgya mtsho chen po'i lha mo 'od ldan 
mas bcom ldan 'das las bdag nyid kyi lung bstan pa thos nas tshim zhing mgu la yi rangs te/ rab tu dga' zhing dga' ba dang yid bde ba skyes te/ rgya mtsho chen po'i rin po che dang / rin thang mnyam pa'i rin po che'i phreng ba bcom ldan 'das kyi sku la gsol nas 
sor mo bcu'i thal mo sbyar te/ de'i tshe bcom ldan 'das la tshigs su bcad pa 'di dag smras so/ /bdag ni thub pa ye shes yon tan kun gyi 'byung gnas de yis lung bstan te/ /bdag ni 'dren par 'gyur ba dag la yid gnyis the tsom ci yang yong ma mchis/ /
</page>

 <page>
<ph>367</ph><p>058-184a</p>
stong gsum sa gzhi thams cad rnam par 'gas shing zla ba sa la lhung yang gda'/ /lha las lhag pa'i lhas mchod sangs rgyas phyin ci log gi tshig gsung yong mi gda'/ /bsam pa byams pa brtson 'grus yul la thugs ni 'khrug par 'gyur 
ba mi mnga' ltos/ /bdag ni stong pa'i ye shes yul gyi chos rnams dag la gus par byed la ltos/ /bde bar gshegs pa'i yang dag spyod pa rnams dang ye shes thogs pa mi mnga' ltos/ /de yis 'dir ni bdag gi sems kyi yul bden mkhyen nas de bzhin lung 
yang bstan/ /smon pa rab mchog bde sbyin sdug bsngal kun las grol bar mdzad la phyag 'tshal lo/ /gnas dang skyabs dang dpung gnyen skyob pa 'jigs pa rnams la 'jigs med sbyin mdzad pa/ /rgyal ba lam mchog dam pa ston mdzad lam ngan yongs 
su sbyong la phyag 'tshal lo/ /'jig rten rnam par gzigs la mkhas pa 'jig rten 'das pa'i 'dren la phyag 'tshal lo/ /'dir ni lha dang mi rnams gang dag sangs rgyas chos dang tshogs rnams thos pa dang / /byang chub spyod cing byang chub bsam pa sems pa 
de dag rnyed pa legs par rnyed/ /de dag la ni ngan 'gro'i 'jigs pa med de mi khom brgyad las yongs su grol/ /de dang de dag lha dang mi yi bde ba nges shing zhi ba'i go 'phang 'thob/ /de nas bcom ldan 'das la klu'i rgyal po rgya mtsho'i bu mthong dgas 'di skad 
ces gsol to/ /bcom ldan 'das lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma lags pa mang po dag gis ni de bzhin gshegs pa la mchod pa 
bgyis lags na/ gal te bcom ldan 'das kyis bdag la gnang ba mdzad na/ bdag gis kyang de bzhin gshegs pa la mchod pa'i las cung zad tsam 'tshal te/ bdag gis bcom ldan 'das zhabs 'bring ba dang bcas par rnam par rgyal byed dang 
</page>

 <page>
<ph>368</ph><p>058-184b</p>
'dra ba'i bkod pa chen po'i khang bzangs kyi nang du bzhugs par gsol la/ bya rgod kyi phung po'i ri la bskyal bar 'tshal lo/ /bcom ldan 'das kyis bka' stsal pa/ rigs kyi bu da de'i dus la bab par shes na skyol cig /de nas klu'i rgyal po 
rgya mtsho'i bu mthong dgas sangs rgyas kyi mthu dang / rang gi rdzu 'phrul gyi stobs kyis rnam par rgyal byed dang 'dra ba'i khang bzangs byin gyis brlabs nas/ der bcom ldan 'das zhabs 'bring dang bcas par bzhugs par gsol nas steng gi bar snang las 
gshegs te/ klu'i bu mo brgyad khri bzhi stong yang sil snyan byed pheg rdob/ glu dbyangs len cing me tog gi char chen po 'bebs la/ lha'i spos dang phye ma sna tshogs kyi char 'bebs bzhin du mthar gyis bcom ldan 'das bya rgod phung po'i ri la bskyal to/ /de nas 
klu'i rgyal po rgya mtsho bu dang bcas/ chung ma dang g.yog 'khor dang bcas pas bcom ldan 'das kyi zhabs gnyis la gtugs nas bcom ldan 'das la bzod pa gsol te/ bcom ldan 'das bdag cag gis ma 'byor bar gyur pa gang lags pa rnams 
bdag cag la bzod pa mdzad du gsol/ de ci'i slad du zhe na/ bcom ldan 'das rin po che ji lta ba bzhin du de dang 'tsham pa'i mchod pa'i 'os lags la/ bcom ldan 'das ni sems can thams cad kyi bla na ma mchis pa'i bsod nams kyi zhing rin po che lags 
te/ mchod pa'i 'os lags na/ de ni stong gsum gyi stong chen po'i 'jig rten gyi khams thams cad du gtogs pa'i sems can thams cad kyis kyang 'byor pa'am/ yongs su rdzogs par bgyid pa'i rngo mi thogs te/ de bzhin gshegs pa ni de tsam tshad 
ma mchis pa'i mchod pa'i 'os lags pa'i slad du'o/ /bcom ldan 'das gzhan yang byang chub sems dpa' ji ltar de bzhin gshegs pa la mchod pa bgyid pa lags/ bcom ldan 'das kyis bka' stsal pa/ klu'i bdag po byang chub sems dpa' nan tan 
</page>

 <page>
<ph>369</ph><p>058-185a</p>
byed pas de bzhin gshegs pa ji ltar mchod pa nyon cig /bsam pa rnam par dag pa ni de bzhin gshegs pa la mchod pa yin te/ bcos ma ma yin pa dang g.yo med pa'i phyir ro/ /lhag pa'i bsam pa yongs su dag pa ni de bzhin 
gshegs pa la mchod pa yin te/ dge ba'i rtsa ba thams cad la lhag par dmigs pa'i phyir ro/ /zhe 'gras pa med pa'i sems ni de bzhin gshegs pa la mchod pa yin te/ sems can thams cad la sems snyoms pa'i phyir ro/ /tshul 'chos pa dang / 
kha gsag thams cad rnam par spangs pa ni de bzhin gshegs pa la mchod pa yin te/ spyod lam yongs su dag pa'i phyir ro/ /ji skad smras pa de bzhin byed pa ni de bzhin gshegs pa la mchod pa yin te/ 'jig rten thams cad la mi slu ba'i phyir ro/ /'phags 
pa'i rigs kyis chog par 'dzin cing sbyangs pa'i yon tan thams cad yang dag par blangs pa mi 'dor ba ni de bzhin gshegs pa la mchod pa yin te/ dam bcas pa la brtan pa'i phyir ro/ /dben pa la dga' zhing bre mo'i gtam yongs su spangs pa ni de bzhin gshegs 
pa la mchod pa yin te/ sems yongs su 'dul ba'i phyir ro/ /ji skad thos pa'i chos la tshul bzhin du so sor rtog pa ni de bzhin gshegs pa la mchod pa yin te/ yang dag pa ji lta ba bzhin yongs su shes pa'i phyir ro/ /bdag med pa dang / sems can 
med pa dang / gsog med pa dang / gso ba med pa dang / gang zag med par nye bar rtogs pa ni de bzhin gshegs pa la mchod pa yin te/ gzod ma nas ma byung ba'i phyir ro/ /stong pa'i chos la 'jug pa dang / mtshan ma med pa la nges par rtogs pa dang 
smon pa dang bral ba ni de bzhin gshegs pa la mchod pa yin te/ rnam par thar pa'i sgo mngon sum du byed pa'i phyir ro/ /rkyen 'di pa nyid la 'jug cing mthar lta ba sel ba ni de bzhin gshegs pa la mchod pa yin te/ rtag pa dang chad par lta ba yongs su spong 
</page>

 <page>
<ph>370</ph><p>058-185b</p>
ba'i phyir ro/ /ma byung ba dang ma skyes par bzod pa ni de bzhin gshegs pa la mchod pa yin te/ rang bzhin gyis ma byung ba'i phyir ro/ /klu'i bdag po de ltar na lus dang ngag dang sems kyi rtsom pa gang yin pa de dag ni de bzhin gshegs pa la mchod pa yongs su 
dag pa ma yin gyi/ gang na lus dang ngag dang sems kyi rtsom pa med pa de ni de bzhin gshegs pa la mchod pa yongs su dag pa yin no/ /mngon par 'du byed pa med pa dang / blang ba med pa dang / dor ba med pa dang / 'khor gsum yongs su dag pa 
dang / dus gsum mnyam pa nyid dang dri ma gsum gyi dri ma sel ba dang / khams gsum pa la mi rten pa dang rnam par thar pa'i sgo gsum la 'jug pa dang / rig pa gsum gyi rig pa shes pa ni de bzhin gshegs pa la mchod pa yin no/ /de skad ces bka' 
stsal pa dang / bcom ldan 'das la klu'i rgyal po rgya mtshos 'di skad ces gsol to/ /bcom ldan 'das me tog dang / bdug pa dang / spos dang / me tog phreng dang / byug pa dang / phye ma dang / gdugs dang / rgyal mtshan dang / ba 
dan dang / na bza' dang / bshos dang / gzims cha dang / gdan dang / snyun gsos sman dang / yo byad dang / sil snyan dang / pheg rdob pa dag gis de bzhin gshegs pa la mchod pa bgyid pa gang lags pa de dag kyang ci de bzhin 
gshegs pa la mchod pa bgyid pa lags sam/ bcom ldan 'das kyis bka' stsal pa/ klu'i bdag po de ni bla na med pa'i mchod pa de nyid kyis yongs su sbyangs pa yin gyis/ mchod pa de ni shin tu mthar thug pa dang / shin tu dri ma med pa dang / shin tu 
tshangs par spyod pa'i mthar thug pa ni ma yin no/ /klu'i bdag po dge ba'i rtsa ba bskyed pa'i slob pa de dag ni 'phags pa'i rnam par grol ba la/ sems gnas kyi dge ba'i rtsa ba ma bskyed pa rnams ni de lta ma yin no/ /klu'i bdag po gzhan yang chos bzhi 
</page>

 <page>
<ph>371</ph><p>058-186a</p>
dang ldan pa'i byang chub sems dpa' ni de bzhin gshegs pa la mchod pa byed pa dag yin te/ bzhi gang zhe na/ byang chub kyi sems mi brjed pa'i bsod nams kyi tshogs sogs pa dang / snying rje chen po la gnas pa'i sems kyis ye shes 
kyi tshogs sogs pa dang / brtson 'grus chen po shin tu brtsams pa'i sems kyis sangs rgyas kyi zhing yongs su dag par byed pa dang / chos zab mo rgya chen po la sems bskyed pas bzod pa skyes pa thob pa ste/ klu'i bdag po chos 'di bzhi dang ldan pa'i 
byang chub sems dpa' de ni de bzhin gshegs pa la mchod pa byed pa yin no/ /de nas rgyal po'i khab na gnas pa'i bram ze dang / rgyal rigs dang / khyim bdag rnams dang / grong rdal pa dang / yul gyi mi rnams dang / rgyal po ma skyes dgra dang / blon 
po dang / nang 'khor dang / sgo dpon dang / 'khor dang / tshong dpon rnams kyis de bzhin gshegs pa klu'i rgyal po rgya mtsho'i gnas su bshos gsol nas bya rgod kyi phung po'i ri la gshegs so/ /zhes thos nas der srog chags bdun khri nyis stong 
dang / rgyal po ma skyes dgra g.yog 'khor sum khri nyis stong dang lhan cig tu rgyal po'i khab kyi grong khyer nas byung nas/ bya rgod phung po'i ri ga la ba der dong ste lhags nas/ bcom ldan 'das kyi zhabs la mgo bos phyag 'tshal te lan gsum bskor 
ba byas nas phyogs gcig tu 'khod do/ /de nas bcom ldan 'das la rgyal po ma skyes dgras 'di skad ces gsol to/ /bcom ldan 'das de bzhin gshegs pa rgya mtsho chen por gshegs na chab kyi tshogs de na mchis pa de gang du mchi lags/ bcom 
ldan 'das kyis bka' stsal pa/ rgyal po chen po gang gi tshe dge slong me'i khams kyi ting nge 'dzin la snyoms par 'jug pa de'i tshe stong gsum gyi stong chen po'i 'jig rten gyi khams mes yongs su gang bar mthong na/ de'i chu'i phung po de dag gang du song / 
</page>

 <page>
<ph>372</ph><p>058-186b</p>
gsol pa/ bcom ldan 'das de ni ting nge 'dzin la dbang thob pa'i sems de lta bur las su rung bar gyur pa lags so/ /bka' stsal pa/ rgyal po chen po khyod kyis de nyan thos ting nge 'dzin dang / snyoms par 'jug pa la dbang thob pa'i sems las su 
rung ba las gyur par 'dod na de bzhin gshegs pa rtag tu mnyam par bzhag pa/ ting nge 'dzin dang snyoms par 'jug pa thams cad la mkhas pa/ sems la dbang yod pa/ chos thams cad kyi dbang phyug /chos rnams la dbang yod pa ni de ltar mi 'dod 
dam/ rgyal po chen po gang gi tshe nga rgya mtsho chen por zhugs pa de'i tshe chu de'i nang na gnas pa'i sems can rnams ni bdag nyid chu'i nang na gnas so snyam du 'dzin to/ /skam sa la gnas pa'i sems can rnams kyis ni rgya mtsho chen po bskams par mthong ngo / /ji ltar 
gzhan 'phrul dbang byed pa'i lha rnams kyi gnas kyi bkod pa rnams rgyan thams cad kyis brgyan pa de bzhin du klu dang dri za dang lha ma yin gyi gnas thams cad kyang de bzhin gshegs pa'i 'od kyis khyab par gyur to/ /rgya mtsho chen po'i nang gi sems can thams cad 
kyang gcig la gcig byams pa'i sems dang / phan pa'i sems dang gnod sems med pa dang / rnam par 'tshe ba med par gnas par gyur to/ /de nas bcom ldan 'das la rgyal po ma skyes dgras 'di skad ces gsol to/ /bcom ldan 'das sangs rgyas 
bcom ldan 'das rnams kyi sangs rgyas kyi che ba nyid dang / byang chub sems dpa' rnams kyi thabs la mkhas pa de tsam du bsam gyis mi khyab pa ni ngo mtshar lags te/ 'di ltar klu'i rgyal po rgya mtshos de bzhin gshegs pa spyan drangs te/ de ltar sems can 
gyi don tshad ma mchis pa bgyis na/ bcom ldan 'das klu'i rgyal po rgya mtshos yun ji srid cig nas ni bla na med pa yang dag par rdzogs pa'i byang chub tu sems bskyed lags/ de bzhin gshegs pa ji snyed cig la ni mchod pa bgyis/ yun ji srid cig 
</page>

 <page>
<ph>373</ph><p>058-187a</p>
na ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ de mngon par rdzogs par sangs rgyas pa'i mtshan ni ci zhes bgyi bar 'gyur/ de'i sangs rgyas kyi zhing ni ci 'dra bar 'gyur lags/ bcom 
ldan 'das kyis bka' stsal pa/ rgyal po chen po sngon byung ba 'das pa'i dus bskal pa grangs med pa bas kyang ches grangs med pa/ bsam gyis mi khyab pa/ yun ring ba/ tshad med pa'i snga rol de'i tshe de'i dus na bskal pa yid du 'ong zhing zhi ba zhes bya ba la 
shar gyi phyogs kyi 'jig rten gyi khams yongs su dag pa zhes bya bar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde ba gshegs pa/ 'jig rten mkhyen pa/ skyes bu 'dul ba'i 
kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od rnam par dag pa'i 'od zer rgyal po zhes bya ba 'jig rten du byung ste/ rgyal po chen po 'jig rten gyi khams lta ba yongs su dag pa de'i bkod pa byung ba de dag ni nga'i 
tshe'i tshad bskal par gnas su zin kyang rgyas par bstan par nus par sla ba ma yin no/ /rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya ba zhig byung ste/ des bcom ldan 'das de bzhin gshegs pa 'od rnam par dag pa'i 'od zer 
rgyal po de la lo bzhi khri nyis stong gi bar du mchod pa byas te/ dge ba'i rtsa bas nye bar brtan pa de gnyid log pa'i rmi lam du tshigs su bcad pa 'di gnyis thos so/ /skyes bu khyu mchog la ni mchod chen mnga'/ /dpag med rgya chen bsam yas byas zin gyis/ /
'gro ba dag la snying brtse bskyed nas kyang / /rab mchog byang chub sems ni bskyed par gyis/ /byang chub sems ni yang dag sgrub byed gang / /de ni mchod mchog dam pa khyad par 'phags/ /de ni de bzhin gshegs rnams bkur sti yin/ /de ni phyi ma'i 
</page>

 <page>
<ph>374</ph><p>058-187b</p>
bsod nams gzi byin yin// //bam po bdun pa ste tha ma/ rgyal po chen po de nas 'khor los sgyur ba'i rgyal po lhas btsa' des tshigs su bcad pa 'di gnyis thos te/ de'i mtshan mo 'das nas g.yog 'khor dang bcas te/ bcom ldan 
'das de bzhin gshegs pa 'od rnam par dag pa'i 'od zer rgyal po ga la ba der dong ste lhags nas bcom ldan 'das kyi zhabs la spyi bos phyag 'tshal te/ lan gsum bskor ba byas nas srog chags brgyad khri bzhi stong dang lhan cig tu bcom ldan 'das de'i 
spyan sngar 'khod de/ thal mo sbyar nas lhag pa'i bsam pas bla na med pa yang dag par rdzogs pa'i byang chub tu sems bskyed de/ de'i tshe tshigs su bcad pa 'di dag smras so/ /gzugs la brkam dang sgra la rten pa dang / /dri dang ro dang reg la gnas pa 
dang / /'dod la brkam dang bde ba dga' ba yis/ /byang chub mchog 'di rtogs par mi nus so/ /le lo can dang dma' la brtson pa dang / /ser sna can dang tshul khrims ma bsdams dang / /sdang ba'i sems dang blo ni 'khrul pa yis/ /byang chub mchog 'di 
rtogs par mi nus so/ /rang gi bde ba thams cad spangs pa dang / /'gro ba'i sdug bsngal thams cad bzod pa dang / /brtson 'grus brtsams shing rtag tu chos 'dod gang / /de ni 'jig rten de 'dra'i sangs rgyas 'gyur/ /sangs rgyas byang chub la ni bdag 
zhugs pa/ /sangs rgyas rnams dang lha rnams dpang btsugs te/ /ci nas bdag tshig log par mi 'gyur ba/ /de ltar sman slad spyod pa spyad par bgyi/ /byang chub sems ni bdag gis rmi lam thos/ /thos nas bdag ni byang chub mchog la zhugs/ /
de yi slad du sangs rgyas mi yi mchog /ye shes ldan pa de 'dra bdag gis bgyi/ /rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya bar gyur pa de gzhan zhig yin snyam du khyod som nyi'am/ yid gnyis sam/ the tshom za 
</page>

 <page>
<ph>375</ph><p>058-188a</p>
na rgyal po chen po khyod kyis de ltar mi blta'o/ /de ci'i phyir zhe na/ klu'i rgyal po rgya mtsho 'di nyid de'i tshe de'i dus na 'khor los sgyur ba'i rgyal po lhas btsa' zhes bya bar gyur to/ /de yang de'i dang po byang chub tu sems bskyed pa yin no/ /
rgyal po chen po khyod 'di skad du klu'i rgyal po rgya mtsho 'di yun ji srid cig na/ bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhes zer ba de nyon cig /rgyal po chen po klu'i rgyal po rgya mtsho 'di ni bskal pa grangs 
med pa nyis brgyan bskal pa dpal gyi me tog ces bya ba la/ 'jig rten gyi khams chos kyi sgra grag pa zhes bya bar/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde 
bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das shin tu dri ma med cing yongs su dag la yon tan gyi tshogs mtha' yas pa las byung ba'i rgyal 
po zhes bya bar 'gyur ro/ /rgyal po chen po 'jig rten gyi khams chos kyi sgra grag pa de ni rin po che sa yas spras par 'gyur te/ 'dzam bu chu bo'i gser las grub pa rin po che sna tshogs du mas bris shing mig mangs ris su rnam par phye la/ lag mthil 
bzhin du mnyam ste/ ka tsa lin di ka'i gos bzhin du 'jam zhing reg na bde la yangs shing tha gru che ste/ gling bye ba phrag 'bum dang ldan la/ 'byor pa dang / rgyas pa dang / bde ba dang / yid du 'ong ba ste/ lha dang mi mang po dag gis gang la/ 
gzhan 'phrul dbang byed pa'i lha rnams kyi nye bar spyad pa dang longs spyod ji lta ba bzhin du mi de dag gi yang de dang 'dra bar 'gyur ro/ /'jig rten gyi khams chos kyi sgra grag pa zhes bya ba de na rin po che thams cad las grub pa'i shing ta la'i phreng ba dag 'byung bar 
</page>

 <page>
<ph>376</ph><p>058-188b</p>
'gyur te/ shing ta la de dag gi lo ma dang me tog dang 'bras bu thams cad las chos kyi sgo khrag khrig phrag 'bum mang po dag 'byung ngo / /'jig rten gyi khams de na sgra ji snyed 'byung ba 'di lta ste/ lha'i sgra'am/ mi'i sgra'am/ mi ma yin pa'i sgra'am/ 
sprul pa'i sgra'am/ bya'i sgra'am/ rlung gi sgra yang rung ste/ sgra de dag thams cad chos dang ldan par 'byung bar 'gyur ro/ /de bzhin du zhi ba dang ldan pa dang / rab tu zhi ba dang ldan pa dang / nye bar zhi ba dang ldan pa dang / dga' ba dang dben pa dang ldan pa 
dang / sangs rgyas kyi chos dang ldan pa dang / pha rol tu phyin pa dang ldan pa dang / bsdu ba'i dngos po dang ldan pa dang / thabs la mkhas pa dang ldan pa dang / skyo ba dang / 'dod chags dang bral ba'i lta ba dang ldan pa dang / stong pa nyid dang / mtshan ma 
med pa dang / smon pa med pa dang / mngon par 'du byed pa med pa dang ldan pa'i sgra dag 'byung bar 'gyur te/ de'i phyir 'jig rten gyi khams de'i ming chos kyi sgra grag pa zhes bya bar 'gyur ro/ /'jig rten gyi khams der lha dang mi gang dag skye ba de dag thams cad kyang 
chos kyi dga' ba'i zas kho na dang ldan par 'gyur zhing mngon par shes pa'i shes pa la mkhas pa dang / bla na med pa yang dag par rdzogs pa'i byang chub la the tshom med pa sha stag go/ /bcom ldan 'das de bzhin gshegs pa shin tu dri ma med cing yongs su dag la/ 
yon tan gyi tshogs mtha' yas pa las byung ba'i rgyal po de yang gang gi tshe chos ston par bzhed pa de'i tshe/ de nyid kyi sku las 'od 'gyed par mdzad de/ 'od des sangs rgyas kyi zhing thams cad snang bar 'gyur ro/ /de bzhin gshegs pa'i 'od de las kyang sangs 
rgyas bye ba phrag stong gsung ba'i chos ston pa 'byung bar 'gyur ro/ /de na lha dang mi rnams kyis de bzhin gshegs pa'i 'od de yang mthong la chos bstan pa de yang thos nas dga' ba dang / mchog tu dga' ba chen po rgya cher skyes te/ bcom ldan 'das de 
</page>

 <page>
<ph>377</ph><p>058-189a</p>
bzhin gshegs pa shin tu dri ma med cing yongs su dag la/ yon tan gyi tshogs mtha' yas pa las byung ba'i rgyal po ga la ba der dong ste lhags nas de bzhin gshegs pa de la mchod pa tshad med pa byas te/ rdzu 'phrul dang mngon par shes pa'i 
stobs kyis nam mkha'i dkyil na rin po che'i bkod pa chen po dang ldan pa'i pad ma dag la skyil mo krung bcas te 'khod par 'gyur ro/ /de bzhin gshegs pa de yang nam mkha'i dkyil nyid na seng ge'i khri la bzhugs te lha dang mi de dag la chos ston to/ /de 
chos ston pa na phyogs bcu nas byang chub sems dpa' tshad med grangs med pa brgya stong dag chos mnyan pa'i phyir 'ong bar 'gyur ro/ /'jig rten gyi khams de na sems can su yang chos la zhe 'gras pa med do/ /de na bdud sdig can dag dang gzhan mu stegs 
can dag gi sgrar gdags pa yang med do/ /de bzhin gshegs pa de'i sku tshe'i tshad ni bskal pa bcur 'gyur ro/ /de'i byang chub sems dpa' ni bgrang ba las 'das par 'gyur ro/ /rgyal po chen po de ltar na sangs rgyas kyi zhing de'i bkod pa ni bsam 
gyis mi khyab bo/ /chos bstan pa yang bsam gyis mi khyab bo/ /zhabs 'bring ba 'khor byang chub sems dpa' yang bsam gyis mi khyab bo/ /klu'i rgyal po rgya mtsho lung bstan pa'i le'u ste brgyad pa'o// //de nas bcom ldan 'das 
la rgyal po ma skyes dgras 'di skad ces gsol to/ /bcom ldan 'das chos thams cad ni rgyu'i rjes su 'brang ba dang / rnam par bsgrubs na 'byung ba'i mtshan nyid lags te/ de dag ni ji lta ji ltar 'dod pa de lta de ltar rnam par 'grub pa lags so/ /bcom 
ldan 'das byang chub kyi spyod pa ni mtha' yas pa lags so/ /de la byang chub sems dpa' ni ji srid du rnam pa thams cad kyi mchog dang ldan pa'i sangs rgyas kyi zhing yongs su ma bzung ba de srid du byang chub sems dpa'i spyod pa spyad par bgyi'o/ /bcom ldan 
</page>

 <page>
<ph>378</ph><p>058-189b</p>
'das byang chub sems dpa' thams cad kyis ni klu'i rgyal po rgya mtsho'i ji lta ba de bzhin du sangs rgyas kyi zhing yongs su sbyang bar bgyi'o/ /bcom ldan 'das kyis bka' stsal pa/ rgyal po chen po khyod ji skad zer ba bzhin te/ chos thams cad ni yid la byed 
pa las 'byung ste/ chos thams cad byed pa med pa'i phyir de dag ni ji ltar 'dod pa bzhin du rnam par 'grub bo/ /de nas rgyal po ma skyes dgras klu'i rgyal po rgya mtsho la 'di skad ces smras so/ /klu'i bdag po gang khyod de bzhin gshegs pas 'di ltar sangs 
rgyas kyi zhing gi yon tan gyi rgyan bkod pa bsam gyis mi khyab par bla na med pa yang dag par rdzogs pa'i byang chub tu lung bstan pa ni khyod kyis rnyed pa legs par rnyed do/ /de skad ces smras pa dang / klu'i rgyal po rgya mtshos rgyal po ma skyes dgra la 'di skad 
ces smras so/ /rgyal po chen po chos gang yang lung bstan du med do/ /de ci'i phyir zhe na/ chos thams cad ni gzod ma nas rnam par dag pa'i phyir ro/ /rgyal pos smras pa/ klu'i bdag po sngon dge ba'i rtsa ba bskyed pa rnams kyang lung bstan du med dam/ 
klu'i rgyal po rgya mtshos smras pa/ rgyal po chen po sems can du gdags pa ni phung po dang / khams dang / skye mched rnams su zad la/ phung po dang / khams dang / skye mched rnams ni lung bstan du med do/ /rgyal po chen po ming dang gzugs la sems 
can du gdags par zad la/ ming dang gzugs la lung bstan du med do/ /rgyu dang / lta ba dang / 'du shes dang / yid la byed pa las sems can du gdags par zad na/ rgyu dang / lta ba dang / 'du shes dang / yid la byed pa de la yang lung bstan 
du med do/ /dge ba'i rtsa ba gang dag gis byang chub sems dpa' thams cad mkhyen pa nyid du yang dag par 'grub pa'i dge ba'i rtsa ba de dag kyang lung bstan du med do/ /rgyal po chen po chos thams cad ni stong pa nyid kyi mtshan nyid yin la/ stong pa nyid ni lung 
</page>

 <page>
<ph>379</ph><p>058-190a</p>
bstan du med do/ /rgyal po chen po chos thams cad ni mtshan ma med pa dang / smon pa med pa dang / mngon par 'du byed pa med pa'i mtshan nyid yin la mtshan ma med pa dang / smon pa med pa dang / mngon par 'du byed pa med pa'i mtshan 
nyid ni lung bstan du med pa'o/ /rgyal po chen po gzhan yang sangs rgyas rnams kyi snying rje chen po 'di ni bsam gyis mi khyab ste/ ming med pa dang / mtshan ma med pa'i chos thams cad ming dang mtshan mas ston par mdzad la/ sangs rgyas bcom ldan 
'das rnams ni ming dang / mtshan ma'i rjes su 'brang ba'i rnam par shes pa can yang ma yin no/ /rgyal po chen po lung bstan pa 'di ni 'jig rten brda sprad par zad de/ 'di la gang lung bstan par bya ba'i chos gang yang nang ngam phyi rol na mi dmigs so/ /
rgyal pos smras pa/ klu'i bdag po bzod pa thob pa'i byang chub sems dpa' sems dpa' chen po lung bstan pa med dam/ smras pa/ rgyal po chen po bzod pa de yang skad cig pa/ zad pa'i mtshan nyid/ mi zad pa'i mtha' can/ yang dag pa'i mthar 
nges pa/ mnyam pa'i mtha' can/ gnyis su med pa'i mthar nges pa ste/ gnyis su med pa'i mtha' ni yang dag pa'i mtha'o/ /yang dag pa'i mtha' ni gtan du mi 'byung ba'i mtha'o/ /mtha' can gang yin pa de ni 'dod chags dang / zhe sdang dang / 
gti mug rnams so/ /de'i mtha' can ni rnam par grol ba'i mtha'o/ /gang mtha' de'i sgor zhugs pa ni gang du yang mngon par zhen pa med do/ /gang mngon par zhen pa med pa de ni tha snyad kyi brda la chags pa med do/ /ma chags na grol bar 'gyur 
ro/ /grol na phyin cad mi rgyu rab tu mi rgyu'o/ /mi rgyu rab tu mi rgyu na gang du yang nyams par mi 'gyur ro/ /blo ma nyams na thams cad las nges par 'byung bar mthong ste/ ji ltar rnam par mi mthong ba de ni de ltar yang mthong ngo / /gang gi tshe rnam par mi mthong ba 
</page>

 <page>
<ph>380</ph><p>058-190b</p>
de'i tshe gnyis su mi 'byed do/ /gnyis su med pa la gnas na mnyam pa nyid la 'jug go/ /mnyam pa nyid la zhugs na mtho bar yang mi 'gyur dma' bar yang mi 'gyur ro/ /mtho ba yang med/ dma' ba yang med na mnyam pa nyid kyi chos kyis rab tu phye ba'i 
bzod pa thob par 'gyur te/ de la bzod pa gang yin pa dang / lung bstan pa gang yin pa dang / gang lung bstan par bya ba dang / sus lung bstan pa dang / ci'i phyir lung bstan pa'i chos de dag thams cad chos mnyam pa dang / chos med pa'i chos 
kyi dbyings su nges pa dang / brda med pa dang / 'byung ba med pa dang / dngos po dang / dngos po med pa dang bral ba dang / gnyis su med pa'i mtha' can de dag gi don yongs su gzhal nas/ chos gang yang bgrang bar mi byed do/ /dper na 
nam mkha' ni bgrang du med cing bgrang ba las yang dag par 'das pa ste/ de bzhin du chos thams cad kyang de dang 'dra bar blta bar bya'o/ /klu'i rgyal po rgya mtsho'i bstan pa 'di bshad pa na byang chub sems dpa' nyis brgya ni mi skye ba'i chos la bzod pa thob par 
gyur to/ /dge slong nyis brgya ni len pa med par zag pa rnams las sems rnam par grol lo/ /de nas bcom ldan 'das la rgyal po ma skyes dgras 'di skad ces gsol to/ /bcom ldan 'das klu'i rgyal po rgya mtsho'i spobs pa ni ngo mtshar lags so/ /
bcom ldan 'das kyis bka' stsal pa/ rgyal po chen po 'di'i spobs pa ni ngo mtshar yang mi che la dka' ba yang ma yin gyi/ las dang po pa gang dag gis bstan pa 'di thos na mi skrag /mi dngang dngang bar mi 'gyur ba 'di ni de dag gi ches ngo mtshar che 
ba dang / ches dka' ba yin no/ /de ci'i phyir zhe na/ sangs rgyas bcom ldan 'das rnams kyi byang chub ni de ltar mos par dka' ba ste/ de la ni lha dang bcas pa'i 'jig rten 'jug par mi 'gyur/ 'gro bar mi 'gyur/ mos par mi 'gyur/ 
</page>

 <page>
<ph>381</ph><p>058-191a</p>
yid ches par mi 'gyur ba'i phyir te/ rgyal po chen po rnam grangs 'dis kyang gang dag chos zab mo bstan pa 'di la mi skrag /mi dngang zhing dngang bar mi 'gyur ba'i sems can de dag ni sangs rgyas mang po la bsnyen bkur byas pa yin par de ltar rig 
par bya'o/ /rgyal po chen po gzhan yang 'di ci snyam du sems/ skyes bu gang gis nam mkha' gzugs can ma yin pa bstan du med pa 'di gzugs can du ston par byed na/ ci de dka' bar byed pa yin nam/ gsol pa/ bcom ldan 'das mchog 
tu dka' ba lags so/ /bde bar gshegs pa mchog tu dka' ba lags so/ /bka' stsal pa/ chos 'di lta bur zab pa/ zab par snang ba/ tshor ba thams cad rgyun chad pa/ bdag med pa/ sems can med pa/ srog med pa/ gso ba med 
pa/ gang zag med pa/ rgyu ba med pa 'di la mos la mos nas kyang de kho na bzhin du sgrub pa gang yin pa de dag ni de bas kyang ches dka' ba byed pa yin te/ de dag ni de bzhin gshegs pa rnams kyi 'thun pa'i dge ba dang / grogs dang / mdza' bshes 
yin no/ /de dag gis ni sems can rnams kyi phyin ci log spang ba'i phyir chos ston nus so/ /de dag gis ni byang chub kyi snying po mchog dam pa la 'dug nas bdud kyi dpung bye ba phrag brgya byams pa dang / shes rab dang / ye shes dang / brtson 
'grus kyis gzhom par nus so/ /de dag gis ni chos thams cad la dbang byed pa dang / sems dpa' ba dang / thams cad mkhyen pa'i ye shes mngon sum du byed pa dang / sems kyi skad cig gcig dang ldan pas thams cad mkhyen pa'i ye shes 
mngon par rdzogs par 'tshang rgya bar nus so/ /de dag gis ni sems can thams cad brda sprad pa dang / sems can thams cad kyi sems ji lta ba bzhin du shes pa dang / sems can thams cad kyi dbang po mchog dang mchog ma yin pa/ ji lta ba 
</page>

 <page>
<ph>382</ph><p>058-191b</p>
bzhin du shes pas chos kyi 'khor lo bla na med pa bskor bar nus so/ /de dag gis ni phas kyi rgol ba rnams tshar gcad pa dang / mu stegs can thams cad zil gyis mnan pa dang / dgra thams cad tshar gcad pa'i phyir chos kyi dung 'bud nus so/ /de nas 
klu'i rgyal po rgya mtsho bsam pa grub cing brnag pa dang / yid la bsam pa yongs su rdzogs te rang gis lung bstan pa thos nas bar snang la mngon par 'phags te/ bcom ldan 'das la tshigs su bcad pa 'di dag gsol to/ /bdud rnams sde bcas 
dpung bcas nges bcom zhing / /lta ba ngan pa'i tshogs kun bshig nas ni/ /thub pa chen pos chos kyi char phab ste/ /'jig rten thams cad bdud rtsis tshim par mdzad/ /khyod ni chos rgyal mi 'jigs stsol ba lags/ /'dam las rgal te 
'jigs med 'gram na bzhugs/ /'jig rten mig ste lam mchog ston pa po/ /skye bo skyabs ma mchis pa'i mgon po lags/ /sman pa'i rgyal khyod zug rngu 'byin pa yi/ /sman pa rga shi med pa'i sman stsol ba/ /ci nas phyin chad nad rnams mi 'byung bar/ /
nad dang rga bas gzir rnams gso mdzad pa/ /khyod ni ston skyabs bla ma gcig pu lags/ /gtan du bde ba sbyin pa khyod nyag gcig /khyod ni ru skya 'dzin pa don dam mkhyen pa lags/ /'khor ba'i sdug bsngal las ni zlog mdzad pa/ /lha yi lha ste 
'gro ba rnams kyi gtso/ /'jig rten kun gyi sgron mar gyur pa lags/ /khyod dang mjal na 'jig rten chu chen rgal/ /mi rnams kyi ni mi mchog khyod nyag gcig /ye shes gzugs dang pha rol gnon pa yis/ /thub dbang khyod 'dra su yang ma mchis 
te/ /khyod ni lhar bcas 'jig rten thams cad kyi/ /ston pa po ste thar pa'i lam mtshon lags/ /khyod ni thams cad zil mnan kun mkhyen mchog /'jig rten chos rnams kyis ni khyod ma gos/ /kun mkhyen sred bral rnam grol dpa' ba dang / /ye 
</page>

 <page>
<ph>383</ph><p>058-192a</p>
shes mchog brnyes khyod la bdag phyag 'tshal/ /ji ltar bar snang nam mkha' rnam par dag /gzugs med gzung du ma mchis 'dus ma bgyis/ /de bzhin chos rnams dri med rnam par dag /'jig rten rnam par 'dren pas rab tu bstan/ /
yod dang med par lta ba spangs nas kyang / /rnam dag chos rnams bde bar gshegs pas gsungs/ /rkyen dang bcas shing rgyu dang bcas pa ste/ /sems can ma mchis gang zag srog ma mchis/ /gzod nas rnam dag nam mkha'i ngo bo nyid/ /sgyu ma smig 
rgyu chu zla 'dra ba ste/ /shin tu dag pa nam mkha'i ngo bo nyid/ /gnas pa ma mchis glog dang 'dra ba'i tshul/ /sngon gyi mtha' stong phyi ma'i mtha' yang stong / /skye dang 'jig dang gnas pa'i ngo bo stong / /'dir ni 'di dag dngos med dngos med min/ /'di 
dag thams cad rang bzhin ma mchis stong / /chos dbyings rang bzhin ngo bo gang lags de/ /sems can khams kyi rang bzhin ngo bo lags/ /sems can khams kyi rang bzhin ngo bo gang / /sangs rgyas chos kyi rang bzhin ngo bo de/ /sangs rgyas chos kyi 
rang bzhin ngo bo gang / /de ni chos kun rang bzhin ngo bo nyid/ /chos kun rang bzhin ngo bo gang lags pa/ /sangs rgyas zhing gi ngo bo rang bzhin te/ /sangs rgyas zhing gi rang bzhin ngo bo gang / /sangs rgyas byang chub rang bzhin ngo bo de/ /sangs rgyas byang chub rang 
bzhin ngo bo gang / /de ni chos dbyings rang bzhin ngo bo nyid/ /chos rnams kun la rnam par dag pa 'di/ /gang tshe byang chub sems dpas de ltar mthong / /de nas rgyal rnams ye shes dam pa yis/ /byang chub mchog tu de ni lung ston mdzad/ /chos rnams 
brda dang ming dang tha snyad tsam/ /mnyam pa lags te mi bden ming du btags/ /de dag sngon chad sus kyang ma thob ste/ /de dag gis ni ming rnams kun tu brjod/ /ming ma mchis par ming ni rnam par brtags/ /chos rnams stong ste rang bzhin rnam par 
</page>

 <page>
<ph>384</ph><p>058-192b</p>
dag /'jig rten 'du shes mkhas par rig nas ni/ /tha snyad tsam la kun tu spyad par bgyi/ /chos kun sgyu ma bzhin du rig nas kyang / /mi bden snying po ma mchis rmi lam 'dra/ /rnam smin rgyu dang nying mtshams sbyor ba tsam/ /de la bden pa'i 'du shes yod mi 
bgyi/ /chos kun slu bar bgyid cing 'jigs pa lags/ /sgyu ma smig rgyu 'dra ste mi bden pa/ /mgal me'i 'khor lo gzugs brnyan 'dra ba lags/ /rtag tu byis pa'i skye bo rmongs par bgyid/ /byis pas bdag dang bdag gir 'dir brtags nas/ /blun 
po sred pas gzir ba 'dir rmongs te/ /'khor ba'i 'khor los yongs su 'khor ba na/ /sdug bsngal gyis non zhi ba 'thob mi 'gyur/ /'gro ba'i 'jug pa 'di ni yang dag min/ /gang gi 'jug pa de ni ma mchis te/ /'tsho ba'i 'jig rten lta ba gti mug 
ldongs/ /rgyun du yang dang yang du sdug bsngal rnyed/ /lha rnams sdug bsngal 'chi 'pho'i chos gcig pa/ /mi rnams kyi ni sdug bsngal tshol khro lags/ /dmyal ba dag gi sdug bsngal gnod pa rnams/ /gcig la gcig 'tshal dud 'gro rnams kyi 
lags/ /yi dgas sdug bsngal 'di na bkres dang skom/ /'jig rten thams cad sdug bsngal rnams su nub/ /skyabs med gyur dang rten med gyur pa yi/ /'jig rten sdug bsngal thams cad gzigs nas ni/ /drang srong chen po thugs brtse thugs rje can/ /
sdug bsngal rnam par dgrol phyir 'byung bar mdzad/ /byang chub sems dpa' bskal mang bye bar yang / /brtul zhugs brtan zhing pha rol phyin la brtson/ /srid ma mchis pa de 'dra mkhyen nas ni/ /'dam las rgal te sems can rnams kyang 'dul/ /gang tshe 
chos rnams gsog dang gsob tu gzigs/ /nam mkha' chang stong 'dra zhing snying po med/ /de dag bdag gi ngo bo ma mchis pas/ /bdag med dngos med dngos po med ma lags/ /mtha' rnams kun tu lta ba kun spangs na/ /byang chub rdul med rnam dag thob par 
</page>

 <page>
<ph>385</ph><p>058-193a</p>
'gyur/ /skye dang rga dang gnod par bgyi ba gang / /'chi dang gnas pa gang lags su yang med/ /gang 'dir skye dang rga dang na dang 'chi/ /shed las skyes dang shed bu de ma mchis/ /'di na bdag dang bdag gi ma mchis te/ /gang zag shes skyes 
shed bu yong ma mchis/ /'di brdzun bdag po ma mchis dbang ma mchis/ /'tsho ba'i 'jig rten sgyu ma lta bur 'jug /byed pa ma mchis tshor ba po ma mchis/ /'on kyang las mchis 'bras bu don ma mchis/ /'gro ba'i las kyi rkyen gyis rang bzhin 'byung / /
phan tshun du ni rgyu la rten par 'dus/ /dge dang mi dge'i las gang bgyid pa dang / /gang zhig bsgoms dang gang zhig mang du bgyis/ /yul nam mchis phyogs nam mchis te/ /ngo bo nyid stong 'on kyang rnam par smin/ /nang dang slad rol bar na mi gnas te/ /chos 
rnams gang du'ang 'phungs pa yong ma mchis/ /de dag gang la'ang rten pa ma mchis la/ /rnam par smin pa slu bar yong mi bgyid/ /skyes pa mi mnga' 'gag pa mnga' ma lags/ /mkhas pa rnams ni go bar bgyi slad du/ /nyan pa la ni smra bas tshig kyang bstan/ /
lta ba rnam par sbyang ba'i slad du bstan/ /gang gi 'du shes 'du shes can ma mchis/ /mya ngan 'das mchis su yang zhi ma mchis/ /skye ba ma mchis mtha' gang mtha' de lags/ /bdag gi bdag med mtha' ni nam mkha'i mtha'/ /kun gyi mtha' ni mtha' mnyam thob pa 
des/ /sangs rgyas bsam gyis mi khyab dam pa 'thob/ /sngon gyi mtha' dang phyi ma'i mtha' dang ni/ /skye ba'i mtha' dang skye ba ma mchis mtha'/ /mtha' kun de ltar mnyam par mthong ba dang / /chags med mtha' yi sgo shes ldan pa dang / /dus gsum mtha' rnams la ni ma 
chags des/ /rgyal ba rnams kyi rigs mchog thob par 'gyur/ /'gro ba bcings las rnam par grol mdzad nas/ /zhi mchog mya ngan 'das pa brnyes par 'gyur/ /'gro kun rmi lam lta bur des gzigs nas/ /'dir ni ming dang gzugs la sems ma chags/ /chos kun 
</page>

 <page>
<ph>386</ph><p>058-193b</p>
las ni rnam par dag pa'i mig/zhi ba dang ni mi g.yo mi 'gul 'thob/ /chos rnams thams cad sgra med skad med pa/ /gzung du med cing dngos med rnam par dag /de bzhin rgyal ba dam pa rnams kyi gdung / /zhi ba'i ngo bo nyid de smon pa spangs/ /skyon med rims nad med cing mya 
ngan bral/ /spros kun nye bar zhi zhing bsam mi khyab/ /rgyal ba mchog rnams kyi ni chos 'di dag /gzung bral rang bzhin sgra dang skad ma mchis/ /'gro la sman slad skyes bu dam pa yis/ /de yang yi ge rnams kyis gleng zhing bstan/ /gang gis 'jig rten bla mar rang 'byung 
mthong / /mthong nas kyang ni yid la dad bgyid dang / /khyad par 'gro ba'i chos kyang nyan pa yi/ /lha dang mi rnams rnyed pa legs par rnyed/ /phyogs dang phyogs mtshams rnams su chos 'di ni/ /'jig rten rnam par 'dren pas rab tu bstan/ /gang dag ma 'ongs sangs 
rgyas 'gyur ba rnams/ /thams cad kyang ni mnyam pa'i chos su 'gyur/ /sgra rnams thams cad brag ca tsam du bas/ /de ni brjod na rna bar grag par 'gyur/ /de ni tshul bzhin lam gyi rgyud 'gyur te/ /chos so 'tshal gyi slad du btags pa tsam/ /chos kun sgyu ma 'dra zhing 
gsog lags te/ /de dag sems can slad du rnam par phye/ /de dag rang bzhin ngo bo gang yin pa/ /de ni nams kyang rnam par dbyer mi rung / /'jig rten na ni sangs rgyas chos rgyal mchog /chos kyi dbang phyug kun rig kun mkhyen pa/ /ston pa de la slob na de bzhin 
du/ /'phags pa kun gyis de nyid don kyang rtogs/ /byung ba gang lags pa dang da ltar dang / /ma 'ongs pa na 'byung ba gang lags pa/ /thams cad la yang thub pa skyes mchog gi/ /ye shes 'jug ste thogs pa yong mi mnga'/ /skyes bu dam pa de yis de ring bdag /
dogs ma mchis par byang chub mchog lung bstan/ /bdag ni 'gro la phan phyir sangs rgyas 'gyur/ /bdag la som nyi ma mchis dogs ma mchis/ /chos thams cad rang bzhin gyis yongs su dag pa'i le'u ste dgu pa'o// //de nas bcom ldan 'das kyis 
</page>

 <page>
<ph>387</ph><p>058-194a</p>
byang chub sems dpa' de dag thams cad la bka' stsal pa/ skyes bu dam pa khyod kyis de bzhin gshegs pa'i byang chub ci nas yun ring du gnas par bya ba'i phyir mdo sde 'di zung shig /khyod kyi nang nas su dag mdo sde 'di lta bu 'di dag gzung 
bar spro/ de nas der byang chub sems dpa' nyi khri dang lha'i bu khri stan las langs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das bdag cag gis mdo sde 'di lta bu 'di dag 
gzung bar 'tshal lo/ /rgyas par yang bgyi'o/ /bcom ldan 'das kyis bka' stsal pa/ rigs kyi bu khyed kyis chos bsgrub pa ji lta bus de bzhin gshegs pa'i byang chub 'di 'dzin par byed/ de nas der byang chub sems dpa' ye shes rgyal mtshan tog ces bya ba 
des/ bcom ldan 'das la 'di skad ces gsol to/ /bcom ldan 'das bdag gis dam pa'i chos gzung bar 'tshal na/ ci bdag de bzhin gshegs pa'i byang chub 'dzin pa lags sam/ bcom ldan 'das kyis bka' stsal pa/ rigs kyi bu khyod de ltar sgrub 
na de bzhin gshegs pa'i byang chub 'dzin pa yang dag pa yin no/ /byang chub sems dpa' mnyam par ltas gsol pa/ bcom ldan 'das bdag gis mtshams ma mchis pa mnyam pa nyid kyis byang chub mnyam pa nyid du mthong na/ ci bdag de bzhin gshegs pa'i byang chub 
'dzin pa lags sam/ bka' stsal pa/ rigs kyi bu khyod de ltar sgrub na nga'i byang chub 'dzin pa yang dag pa yin no/ /byang chub sems dpa' lta ba med kyis gsol pa/ bcom ldan 'das bdag gis so so'i skye bo'i chos rnams kyang ma mthong / slob pa'i chos dang / mi slob 
pa'i chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos rnams kyang ma mthong na/ ci bdag de bzhin gshegs pa'i byang chub 'dzin pa lags sam/ bka' stsal pa/ rigs kyi bu de ni de bzhin no/ /byang chub sems 
</page>

 <page>
<ph>388</ph><p>058-194b</p>
dpa' chos thams cad la khas 'che ba med par shin tu gnas pas gsol pa/ bcom ldan 'das bdag gis chos kyi rang bzhin ci yang ma 'tshal cing mi 'dzin na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub 
sems dpa' mig mi 'dzums kyis gsol pa/ bcom ldan 'das bdag mig gis mi lta/ sems kyis mi gtod/ dran pa mi skyed na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' brjod du 
med pas gsol pa/ bcom ldan 'das bdag chos kyang mi ston/ chos ma lags pa yang mi ston/ bdag las chos kyi sgra yang mi 'byung / chos kyi 'du shes pa yang rtog par mi bgyid na/ ci bdag dam pa'i chos 'dzin pa lags sam/ bka' stsal pa/ rigs kyi bu de 
ni de bzhin no/ /byang chub sems dpa' ming med pas gsol pa/ bcom ldan 'das bdag gang gi ming dang mtshan ma yang mi nyan lags na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' nam mkha'i 
mdzod kyis gsol pa/ bcom ldan 'das bdag gis chos thams cad nam mkha'i ngo bo nyid du rig nas gang la 'dzin pa'i chos rnams dang / chos ma lags pa rnams mi mthong na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de 
bzhin no/ /byang chub sems dpa' mi g.yo ba'i stabs kyis 'gro bas gsol pa/ bcom ldan 'das bdag chos thams cad la mi dmigs mi g.yo mngon par zhen pa ma mchis na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin 
no/ /byang chub sems dpa' bdud 'joms kyis gsol pa/ bcom ldan 'das bdag sangs rgyas kyi yul la bdud kyi yul gyi rjes su mchis la/ bdud kyi yul la yang sangs rgyas kyi yul gyi rjes su mchi na/ ci bdag dam pa'i chos 'dzin pa lags sam/ bka' stsal 
</page>

 <page>
<ph>389</ph><p>058-195a</p>
pa/ rigs kyi bu de ni de bzhin no/ /byang chub sems dpa' rdo rje'i stabs kyis 'gro bas gsol pa/ bcom ldan 'das gang chos kyi dbyings kyang 'byed par mi bgyid/ sems can khams la ma gtogs par yang chos kyi dbyings la 'jug par mi 
bgyid na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' mi dmigs pas gsol pa/ bcom ldan 'das gang chos ci yang mi dmigs la/ ba spu'i khung bu thams cad nas kyang chos kyi sgra 'byung na/ 
ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' kun nas bsrungs pas gsol pa/ bcom ldan 'das gang bdud kyi zhags pas kyang ma bcings la/ byang chub sems dpa'i spyad pa yang spyod 
na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' blo gros rgya mtshos gsol pa/ bcom ldan 'das gang chos thams cad rgya mtsho'i phyag rgyas yang dag par 'du ba dang / rnam par grol 
ba'i ngo bo nyid ro gcig par 'tshal na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /lha'i bu mtshan bzang gis gsol pa/ bcom ldan 'das gang skye yang skye la/ phung po dang / khams dang / skye mched rnams 'byung 
ba yang mi 'dzin/ 'byung yang 'byung la/ de sems dang yid du 'dogs par yang mi bgyid na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /lha'i bu dri ma med pas gsol pa/ bcom ldan 'das gang chos thams cad dri ma ma 
mchis pa dang / snyigs ma ma mchis pa dang / 'dod chags kyi rdul dang bral bar rig nas/ rgyu las rnam par grol bar mi bgyid na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /lha'i bu sems can sgrol gyis 
</page>

 <page>
<ph>390</ph><p>058-195b</p>
gsol pa/ bcom ldan 'das gang sems can rnams kyang sgrol bar bgyid la/ bdag ma mchis pa yang 'tshal/ bsgral nas kyang 'dzud par bgyid la/ tshu rol dang pha rol gyi 'gram na yang mi gnas na/ ci de dam pa'i chos 'dzin pa lags sam/ bka' stsal pa/ lha'i bu 
de ni de bzhin no/ /lha'i bu dbang byed kyis gsol pa/ bcom ldan 'das gang chos thams cad la dbang yang thob la/ chos gang yang skye bar yang mi bgyid/ 'gag par yang mi bgyid na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /
lha'i bu rgyal po bzang gis gsol pa/ bcom ldan 'das gang sems can thams cad sems can mnyam pa dang / chos thams cad chos mnyam pa dang / zhing thams cad zhing mnyam pa dang / sangs rgyas thams cad sangs rgyas mnyam par rjes su song na/ ci de dam pa'i chos 'dzin 
pa lags sam/ bka' stsal pa/ lha'i bu de ni de bzhin no/ /lha'i bu legs par sems kyis gsol pa/ bcom ldan 'das bdag chos ci yang mi sems shing spros par mi bgyid de/ mtshan mar mi bgyid na/ ci bdag dam pa'i chos 'dzin pa lags sam/ bka' stsal 
pa/ lha'i bu de ni de bzhin no/ /sring mo ud pa las gsol pa/ bcom ldan 'das bdag chos thams cad sangs rgyas kyi chos rnams lags par 'tshal la/ 'on kyang bdag mngon par rdzogs par 'tshang mi rgya na/ ci bdag dam pa'i chos 'dzin pa lags sam/ bka' stsal 
pa/ sring mo de ni de bzhin no/ /bu mo mu tig phreng gis gsol pa/ bcom ldan 'das bdag gis bud med kyi chos rnams kyang mi dmigs/ skyes pa'i chos rnams kyang mi dmigs te/ sangs rgyas kyi chos rnams kyi mtshan nyid gang lags pa de bud med dang / skyes pa'i chos 
rnams kyi mtshan nyid lags la/ chos de dag kyang chos kyang ma lags/ chos ma lags pa yang ma lags te/ de'i slad du 'di ltar bdag ni skyed par yang mi bgyid/ khas len par yang mi bgyid na/ ci bdag dam pa'i chos 'dzin pa lags sam/ bka' stsal pa/ bu mo de ni 
</page>

 <page>
<ph>391</ph><p>058-196a</p>
de bzhin no/ /bu mo rin chen gyis gsol pa/ bcom ldan 'das bdag gis byang chub dang / byang chub sems dpa'i spyod pa yang ma mthong la/ sems can thams cad kyi go cha yang bdag gis bgos/ de dag kyang gtan du bdag gis ma mthong na/ ci bdag 
dam pa'i chos 'dzin pa lags sam/ bka' stsal pa/ bu mo de ni de bzhin no/ /bu mo dri ma med pa'i 'od kyis gsol pa/ bcom ldan 'das bdag chos thams cad la yang chos kyi 'du shes mi skyed la/ sems can thams cad la yang sems can gyi 'du shes mi skyed/ chos 
thams cad kyis kyang sangs rgyas kyi chos rnams la rnam par mi rtog ste/ sangs rgyas kyi chos rnams kyi khongs su yang chos thams cad 'dus par yang dag par mthong la/ de dag gi khongs su yang ma zhen par yang dag par mthong na/ bcom ldan 'das bdag de ltar brtson 
na/ ci dam pa'i chos 'dzin pa lags sam/ bcom ldan 'das kyis bka' stsal pa/ bu mo khyod de ltar sgrub na dam pa'i chos 'dzin pa yang dag pa yin no/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das 'di ltar 
bsam gyis mi khyab pa'i chos rnam par nges pa'i spobs pa dang ldan pa'i bu mo rnams kyis 'dir rnam pa dang sgra dang brda sna tshogs kyis chos nyid de kho na glengs te/ chos gang dang yang 'gal bar mi bgyid la/ chos thams cad kyang byang chub dang mnyam pa nyid du ston pa ni ngo mtshar 
lags so/ /bcom ldan 'das kyis bka' stsal pa/ kau shi ka gzhan yang chos de ni de bzhin te/ bu mo 'di dag ni bsam gyis mi khyab pa'i chos rnam par nges pa ston pa la mkhas pa/ sangs rgyas mang po la bsnyen bkur byas pa/ bzod pa thob pa sha stag go/ /kau shi ka gzhan yang 
chos kyi rnam grangs 'di gzung ba dang / gzhan dag la yang rgyas par bstan pa dang / de bzhin gshegs pa mya ngan las 'das pa'i 'og tu yang ma 'ongs pa'i sems can chen po dam pa'i chos kyi grong khyer bsrung ba de dag la bstabs pa'i phyir khyod la gtad do/ /de ltar byas na khyod 
</page>

 <page>
<ph>392</ph><p>058-196b</p>
kyis de bzhin gshegs pa la mchod pa'i mchog byas par 'gyur ro/ /brgya byin gyis gsol pa/ bcom ldan 'das chos kyi rnam grangs 'di bdag gis gzung lags so/ /'di ni bdag gis de bzhin gshegs pa'i byin gyi rlabs kho nas rgyas par bgyi'o/ /ma 'ongs pa'i 
sems can chen po de dag la yang bstabs par 'tshal lo/ /de ci'i slad du zhe na bcom ldan 'das bdag gis ni de bzhin gshegs pa la bka' drin bsabs pa'i rngo mi thogs te/ 'di ltar bdag ni de bzhin gshegs pa'i chos kyis phan gdags pa'i slad du'o/ /bcom ldan 
'das gzhan yang ci nas bdud dang / phyir rgol ba nges par bcom nas 'di 'dzam bu'i gling du spyod par 'gyur ba de lta bur chos kyi rnam grangs 'di de bzhin gshegs pas byin gyis brlab tu gsol/ bcom ldan 'das kyis bka' stsal pa/ kau shi ka de'i phyir legs par rab tu nyon 
la yid la zung shig dang / bar du gcod pa thams cad rnam par sbyong ba zhes bya ba'i rig sngags dang / gsang sngags kyi gzhi'i byin brlab ngas bstan par bya ste/ rig sngags dang / gsang sngags kyi gzhi de dag gis bdud thams cad dang / phas kyi rgol ba thams cad kyang shin tu 
tshar gcod par 'gyur la de bzhin gshegs pa'i chos kyi sgron ma 'di yang yun ring du gnas par 'gyur ro/ /tad+ya thA/ a b+ha ye/ b+ha ya bi ga te/ b+ha ya bi sho d+ha ne/ a b+ha ya dA de/ ni ru pa dra be/ a nA ku le/ A ku la saM sho d+ha ne/ a gra he/ a bi bA de/ a kalpe/ a ts+yut+te/ shu b+ha te dze/ 
te dzo ba ti/ ma hA te dze/ u pa shA me/ mai t+r+yung+ga te/ sho Sha ya mA ne/ sat+ya dar+Sha Ne/ a bi rud d+he sa hi ta ar+the/ ar+tha sid+d+he/ a mr-i ta ba te/ sA ga re/ sA ga ra ba ti/ a b+hi de/ badzra san+d+hi/ ak+Sha ye/ ak+Sha ta pra b+he/ dzA ti bi sho d+ha ne/ shud+d+he/ shud+d+he/ a ba b+hA sa ba ti/ sa ma pra yo ge/ sa ma tsi te/ a nut+ta re/ 
bud+d+ha a d+hi Sh+ThA ne/ shI la bi sho d+ha ne/ an+ti kra ma Ne/ a saM hA r+ye/ ni gr-i hI taM mAr ba lam/ pa rA dza yo b+h+r-i Sh+Ti ga tA nAM/ dz+wa lnga nAM d+ha rmo lkA nAM/ saM gr-i hI tA na/ d+ha rma tA nAM/ ung+g+ha TI naM/ d+harma ni d+hA nAn/ kau shi ka rig sngags dang / gsang sngags kyi gzhi ni 'di dag yin te/ 'das pa dang / ma 'ongs pa 
</page>

 <page>
<ph>393</ph><p>058-197a</p>
dang / da ltar byung ba'i sangs rgyas rnams kyi dam pa'i chos yongs su gzung ba'i phyir gsungs so/ /rig sngags dang / gsang sngags kyi gzhi 'di dag gis ni rtsod pa'i bdag po bdud thams cad tshar gcod par 'gyur ro/ /de nas bcom ldan 'das la 
tshangs pa kun du snang ba zhes bya bas 'di skad ces gsol to/ /bcom ldan 'das bdag gis kyang chos kyi rnam grangs 'di gzung bar bgyi/ bcang bar bgyi/ rgyas par bgyi'o/ /de ci'i slad du zhe na/ bcom ldan 'das byas pa gzo ba dang / byas pa tshor ba ni dkar po'i 
chos legs par gsungs pa'i chos 'dul ba las bsngags pa'i slad du'o/ /bcom ldan 'das bdag ni de bzhin gshegs pa la byas pa gzo ba dang / byas pa tshor ba rjes su dran zhing rjes su bsrung ste/ de bzhin gshegs pa'i chos kyi tshul 'di gzung bar bgyi/ yongs su 
bsrung bar bgyi'o/ /de nas bcom ldan 'das la lha'i bu bsod nams 'phags kyis gsol pa/ bcom ldan 'das rigs kyi bu'am/ rigs kyi bu mos de bzhin gshegs pa'i chos bzung na/ bsod nams ji tsam zhig skyed par 'gyur lags/ de nas bcom ldan 'das 
kyis lha'i bu de la tshigs su bcad de bka' stsal pa/ sangs rgyas spyan gyis phyogs bcu yi/ /zhing rnams ji snyed ngas mthong ba/ /de kun rin chen gang byas nas/ /mi gang sbyin pa sbyin byed la/ /gang zhig 'jig rten mgon po'i chos/ /snying nas yongs su 'dzin byed na/ /
de bas mi de'i bsod nams ni/ /shin tu mang du 'phel bar 'gyur/ /bskal pa'i bar du bzhugs nas ni/ /dpe rnams bstan pas bshad na yang / /dam pa'i chos ni 'dzin pa yi/ /bsod nams zad par yong mi 'gyur/ /chos kyi rnam grangs 'di bstan pa na lha khrag 
khrig bdun cu rtsa drug gis bla na med pa yang dag par rdzogs pa'i byang chub tu sems bskyed do/ /byang chub sems dpa' drug khri ni mi skye ba'i chos rnams la bzod pa skyes so/ /stong gsum gyi stong chen po'i 'jig rten gyi khams 'di yang rnam pa drug dang mtshan ma chen po 
</page>

 <page>
<ph>394</ph><p>058-197b</p>
bcwa brgyad du rab tu g.yos par gyur to/ /'di lta ste/ shar phyogs mtho na nub phyogs dma'/ nub phyogs mtho na shar phyogs dma'/ lho phyogs mtho na byang phyogs dma'/ byang phyogs mtho na lho phyogs dma'/ dbus mtho na mtha' dma'/ mtha' mtho na dbus dma' 
bar gyur te/ g.yos/ rab tu g.yos/ kun tu rab tu g.yos/ 'gul/ rab tu 'gul/ kun tu rab tu 'gul/ ldeg /rab tu ldeg /kun tu rab tu ldeg /'khrugs/ rab tu 'khrugs/ kun tu rab tu 'khrugs/ 'ur 'ur/ rab tu 'ur 'ur/ kun tu rab tu 'ur 
'ur/ chem chem/ rab tu chem chem/ kun tu rab tu chem chem mo/ /snang ba chen pos kyang 'jig rten khyab par gyur to/ /me tog gi char chen po yang bab bo/ /sil snyan dag kyang ma dkrol bar rang 'khrol zhing sil snyan dang / glu'i dbyangs de dag las kyang sgra 'di 
lta bu byung ste/ bcom ldan 'das kyis chos kyi rnam grangs 'di phas kyi rgol ba thams cad kyis mi tshugs par byin gyis brlabs so/ /chos kyi rnam grangs 'di rnam par dkrug tu med pa'i tshul du chos kyi dbyings kyi phyag rgyas legs par btab bo zhes byung ngo / /klu'i 
rgyal po rgya mtshos kyang stong gsum gyi stong chen po'i 'jig rten gyi khams thams cad khyab par mu tig gi char chen po phab bo/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis chos kyi rnam grangs 'di zung la/ gzhan 
dag la yang rgyas par yang dag par ston cig /gsol pa/ bcom ldan 'das chos kyi rnam grangs 'di bdag gis gzung lags na/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ de'i phyir 
chos kyi rnam grangs 'di klu'i rgyal po rgya mtshos zhus pa zhes bya bar zung shig /klu'i bdag po'i gzungs kyi le'u zhes bya bar yang zung shig /rin po che kun las btus pa'i chos kyi sgo yongs su dag pa'i le'u zhes bya bar yang zung shig /bcom ldan 'das kyis de skad 
</page>

 <page>
<ph>395</ph><p>058-198a</p>
ces bka' stsal nas/ tshe dang ldan pa kun dga' bo dang / klu'i rgyal po rgya mtsho dang / klu'i rgyal po ma dros pa dang / klu'i rgyal po rgya mtsho'i bu dpal gyi gzi brjid dang / rgyal po ma skyes dgra dang / phyogs bcu nas 'dus pa'i byang chub sems dpa' sems dpa' 
chen po de dag thams cad dang / 'khor de dag thams cad dang / lha dang mi dang lha ma yin dang dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa klu'i rgyal po rgya mtshos zhus pa zhes bya ba theg pa chen 
po'i mdo rdzogs so// //rgya gar gyi mkhan po dzi na mi tra dang / pradz+nyA bad+ma dang / zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa/ / 
</page>





</text>