
<text>


 <page>
<ph>161</ph><p>091-81a</p>
@#/ /rgya gar skad du/ Ar+ya badzra kro d+ha rA dza kalpa la g+hu tan+t+ra nA ma/ bod skad du/ 'phags pa rdo rje khro bo'i rgyal po'i rtog pa bsdus pa'i rgyud ces bya ba/ dpal 'jam pa'i dbyangs la phyag 'tshal lo/ /'di skad bdag gis thos pa dus gcig na/ bcom ldan 'das gzhan 'phrul 
dbang byed kyi nam mkha'i rlung gi dkyil 'khor rdo rje snying por byin gyis brlabs pa'i steng du rin po che sna bdun las grub pa lha'i gzhal med khang bye ba phrag brgyad cus bskor ba'i dbus su dpag tshad 'bum phrag khyab pa'i khang pa brtsegs ma shin tu mtho ba/ kun kyang rin po che du ma'i khri pad+ma dang / 
seng ges ma tho ba/ dbu rtse rin po che'i zur mangs kyi mchod rten pad+ma dang / 'khor lo dang / gdugs mtho bar drangs pa la dar gyi dpyangs lding ba/ de'i grib ma sa gzhi la bkod pa na byang chub sems dpa'i tshogs rnams lha'i bzhon pa las babs nas nang du gshegs pa/ sna tshogs 
pa'i dril bu dang / ba dan dang / rin po che'i me tog gi phreng ba dang / dra ba dang / dra ba phyed pa dang / rnga yab dang / zla ba phyed pa dang / rdo rje phyed pa dang / chun 'phyang shar bu la sogs pa du mas mdzes pa/ sgo khyud khyams dang / sgo glegs dang / rin po che'i me long dang / gdugs 
la sogs pa du mas khyab pa/ rin po che'i pha gu brtsegs te mdzes par byas pa du ma de thams cad kyi dbus su 'khor gyi dkyil 'khor chen po dang lhan cig tu bzhugs so/ /de yang 'di lta ste/ byang chub sems dpa'i tshogs ni 'phags pa spyan ras gzigs dbang phyug dang / 
'jam dpal dang / kun tu bzang po dang / byams pa dang / sgrib pa thams cad rnam par sel ba dang / zhi ba'i blo gros dang / sna tshogs bkram pa dang / mkha' 'od me tog 'chang dang / nam mkha'i snying po dang / gzugs mdzes dag pa dang / sa'i snying po dang / 
phyag na rdo rje la sogs pa byang chub sems dpa' sems dpa' chen po bye ba phrag bdun dang / shA ri'i bu dang / maud gal dang / rta thul dang / 'od srung le sogs pa bye ba phrag bzhi dang / grags chen snyan pa chen po brgya byin dang / tshangs pa dang / khyab 'jug dang / dbang phyug 
</page>

 <page>
<ph>162</ph><p>091-81b</p>
dang / lus ngan dang / gshin rje dang / dga' rab dbang phyug la sogs pa lha'i rigs sum brgya dang lhan cig tu chos kyi rnam grangs gsang sngags zhes bya ba la 'jug pa gang zhig byang chub sems dpa' dang / nyan thos dang / 'jig rten skyong ba la sogs pa rnam pa du ma dang ldan pa'i 
'khor rnams la dgongs pa tha dad kyi bsam pa dang mthun pa'i bkod pa chen po bskyed pa dang / cho 'phrul du ma bsgyur ba dang / 'od zer du ma 'gyed cing thabs cig tu bzhugs so/ /de nas bcom ldan 'das kyis 'dzum bzhin du 'khor la gzigs nas ljags kyi dbang po bkram ste/ byang 
chub sems dpa' sems dpa' chen po phyag na rdo rje la bka' stsal pa/ yi ge ming tshig ngag gi sgos/ /sngags dbyibs chos su byin brlabs kyis/ /yi ge sgra tsam phyed dam gcig /mngon sum rjes 'jug ring thung dang / /dbyangs dang gsal byed mtshan mas mtshon/ /sa bcu 
pha rol phyin bcu bdag /dbang bcu don bcu rnam pa bcu/ /mi 'jigs bzhi dang ma 'dres chos/ /byams dang thugs rje chen po dag /dbyangs gcig gi ni sngags kyis su/ /sdug bsngal sna tshogs rab zhi dang / /yid 'phrog dpal 'byor dbang phyug dang / /mthu stobs 
du ma bskyed pa dang / /rtag gnas thob dang don nges thob/ /rdo rje bla na med sems bskyed/ /mdor na gang gis gang 'dod pa/ /bsam pas sems rnams rdzogs pa'i phyir/ /rdo rje bla na med pa gsor/ /chos sgra bla na med pa sgrogs/ 'khor lo bla na med pa skor/ ral gri 
bla na med bzung / /pad+ma bla na med pa chongs/ /rin chen bla med gsal bar gyis/ /dkyil 'khor tshul du spros nas kyang / /mchod rten tshul du bsdu bar gyis/ /lha klu gnod sbyin dri za dang / /lha min mkha' lding mi'am ci/ /srin po sha za brjed byed tshogs/ /'jigs 
pa dag kyang 'jigs 'gyur ba'i/ /rnam 'phrul du ma 'di sgyur cig /gsung mchog de skad thos ma thag /lag na rdo rje mthu bo ches/ /dga' mgu thal mo rab sbyar te/ /snyan pa'i tshig gis 'di gsol to/ /gser dang rin chen lnga po las/ /rab mchog ri bor gyur 
</page>

 <page>
<ph>163</ph><p>091-82a</p>
pa las/ /'gro rnams kun gyi rten gnas dang / /rtags su yang dag 'dzin pa ltar/ /rnam par shes dang phung po bzhi/ /'byung ba rnam par dag bsgrubs pas/ /lha dang phyag rgya phrin las su/ /sngags shes rnams kyis bzung byas nas/ /brtul ba'i ye 
shes byang chub rim/ /khyad par de la ldan par 'gyur/ /de nas bcom ldan thub pa che/ /kun mkhyen ye shes gtso bo ches/ /sku las sna tshogs mdangs 'od can/ /'od zer du ma byung nas kyang / /gzhi dang snying po me tog gis/ /brgyan pa'i zhing rnams khyab byas 
tshe/ /sa yang rnam pa drug tu g.yos/ /'jig rten skyong dang bdud kyi tshogs/ /ma lus pa rnams brgyal bar 'gyur/ /nyan thos rang rgyal 'dar bar 'gyur/ /byang chub sems dpa' blo ldan gyi/ /tshogs rnams shin tu skrag par gyur/ /de tshe phyogs bcu'i zhing 
rnams nas/ /sangs rgyas kun gyi mdzod spu nas/ /khro bo chen po'i tshogs byung ba/ /'od zer rtse mos drangs nas su/ /zhing dbus dkyil 'khor 'di ru lhags/ /'od zer tshogs kyang rab 'dus nas/ /dpal be'u nyid du thim par gyur/ /de tshe 'od de'i byin 
brlabs las/ /mkha' la sgra 'di grag par gyur/ /shAkya'i mgon po rdzogs sangs rgyas/ /gang du gzi brjid che bzhugs slad/ /chos kyi dbyings las byung ba yi/ /rgyal ba'i sras po thams cad gshegs/ /dri ma med pa'i dam chos mchog /gsang sngags 
spyod pa'i tshul dge ba/ /thos nas byang chub 'dus ma byas/ /'jig rten mgon po brnyes par gyur/ /de nas lag na rdo rje tshogs/ /'khor gyi dkyil 'khor thams cad kyang / /snyim pa me tog bkang byas te/ /gtor nas phyag 'tshal bskor ba byas/ /dang zhing 
gus pa'i tshul gyis su/ /pus btsugs thal sbyar gsol ba 'debs/ /mi gnas ye shes che ba'i mchog /yon tan rgya mtsho 'byung ba'i gtso/ /mtshan nyid thams cad rab brgyan pa/ /mtshan min spangs pa'i thub pa che/ /dri med dge ba ji ltar lags/ /gsang 
</page>

 <page>
<ph>164</ph><p>091-82b</p>
sngags tshul du spyod pa ci/ /'dus ma byas pa'i byang chub gang / /'jig rten mgon po ci ltar 'gyur/ /bdag cag rnams la sman rab dang / /'gro la thugs rje che mdzad phyir/ /mgon po bcom ldan thub pa ches/ /yang dang yang du bshad du gsol/ /de nas yang 
dag rdzogs sangs rgyas/ /rkang gnyis gtso bos bka' stsal pa/ /gsang ba'i dbang phyug rdo rje 'dzin/ /shes rab chen po'i spyan ldan pas/ /bdag gzhan phan don la brtson phyir/ /legs par nyon la yid la zung / /yang dag yang dag mtha' min tshul/ /
de ni nga yis bshad par bya/ /srog gcod ma byin len brdzun 'khrig /tshig rtsub dbyen dang ngag kyal smra/ /brnab sems gnod sems log lta chang / /dri ro ngan pa'i zas skom dang / /srog can sha khrag log 'tshor bcas/ /slob dpon dge 'dun mchod rten sogs/ /
khyad par yul can yo byad dang / /dman zhing nyam thag phrog dgu pa/ /glegs bam 'tshong dang chos kyi zong / /g.yangs ral gri so dug sogs/ /me 'obs ltar mthong spangs nas kyang / /rnam par dkar la sogs par bya/ /yi ge 'dri mchod sbyin stsol dang / /
nyan dang 'dzin dang klog pa dang / /mchod pa dang ni kha ton dang / /de dag sems dang sgom pa ste/ /dkar bcu lam la yun ring dang / /nus bcas rgyun mi 'chad du 'bad/ /gtan pa med pa'i byang chub sems/ /shel ltar dri ma med pa'o/ /mchog 'di spyad pas sdug 
bsngal tshogs/ /myur du gcod pas dge ba'o/ /chos bdag med dang mnyam nyid dang / /rang sems gdod nas dag pa gang / /rgyu 'bras 'du byed med pa dang / /zag bcas bde dang bral ba las/ /byang chub phyogs chos ma lus pa/ /chos nyid bdag med spyod 
pa ni/ /chos dbyings ye shes mngon byas nas/ /ma 'dres chos rnams rdzogs gsal ba/ /'dus ma byas kyi byang chub ste/ /chos rnams kun gyi gzhi lus so/ /'dod pa'i khams sogs yon tan la/ /shin tu bde rol spyad pa spyod/ /sangs rgyas mu stegs 
</page>

 <page>
<ph>165</ph><p>091-83a</p>
can rnams kyi/ /lkog tu gyur pa gsang ba ste/ /bskal pa bsam yas dpag med du/ /bslab dka' yangs zab rgya chen rnams/ /sngags dang phyag rgya ting 'dzin du/ /lus ngag yid la gang gnas pa/ /dbyer med tshul du skyob pas na/ /sangs rgyas kun gyis 
sngags su brjod/ /mtshan dang dpe byad ldan pa'i sku/ /yon tan mtha' dag rdzogs pa ni/ /bden pa gnyis la gnas pa yi/ /byang chub sems dpa' rnams kyi mgon/ /la la 'khor los sgyur ba'i gzugs/ /la lar dge sbyong chen po'i gzugs/ /la lar srin po 
srin mo'i gzugs/ /la lar 'gro ba bzang po'i gzugs/ /chos kyi 'khor lo bskor ba dang / /seng ge ltar gzigs mdzad la sogs/ /sna tshogs du ma mdzad pa ni/ /rkang gnyis lha min rnam gnyis sogs/ /'gro ba'i mgon por gyur pa'o/ /rtag dang 'dra 
dang nges med pa'i/ /gtso bo bsam pas gyur pa rnams/ /'jig rten phal pa'i mgon po ste/ /gzugs byad kha dog tha dad pa/ /yul dus rnam pa'i bye brag gis/ /grangs ma byung ba mchod 'os so/ /thub pas gsungs pa'i de ma thag /rdo rje can gyis bzhengs 
nas kyang / /phyag 'tshal bskor ba byas nas ni/ /spyan sngar 'dug nas 'di skad gsol/ /'dren pa gtso bo bcom ldan 'das/ /sngags zhes pa ni gang gang yin/ /phyag rgya zhes ni ci lta bu/ /ting 'dzin zhes ni ji ltar bshad/ /lus ngag yid la ji ltar gnas/ /
dbyer med tshul du ji ltar skyob/ /bdag la phan pa'i don phyir dang / /gzhan la brtse phyir bshad du gsol/ /de nas rgyal ba gtso mchog ni/ /ljags kyi dbang po bkram byas te/ /tshangs pa chen po'i gsung snyan gyis/ /rnam rtog zad phyir 'di gsungs so/ /snying po nye 
snying rtsa ba'i sngags/ /las kyi sngags su gyur pa ste/ /snying po brjod dang sa bon no/ /nye snying ye shes mchog dang ni/ /gsang ba'i snying po zhes grags so/ /las kyi sngags ni gnyis yin te/ /bdag nyid brtan byed las sngags dang / /sbyor tshogs grub par byed 
</page>

 <page>
<ph>166</ph><p>091-83b</p>
pa'o/ /phyag rgya lag pa'i 'du byed dang / /rkang pa stabs kyi 'gyur ba'o/ /rtags su mtshon dang 'debs pa dang / /'gyur ba med par byed pas na/ /phyag rgya zhes su bshad pa'o/ /rang gi rtse gcig sems bsdus na/ /sems la lhag pa'i chos 'bebs pa/ /
de ni ting nge 'dzin zhes bya/ /de ltar de dag la brten nas/ /snga ma'i gnas de yongs gyur nas/ /sgo nga bral ba'i 'dab bzangs ltar/ /lus 'di mkha' la cher song nas/ /rgyal ba'i zhing khams thams cad du/ /rgyal la dam chos mnyan nas kyang / /rgyal sras 
kun la bshad pa dang / /skad cig mkhyen pa'i shes pas kyang / /shes bya ma lus phyogs khyab pa/ /lus ngag yid la gnas pa'o/ /sems dang yid ni 'dres pa'i tshe/ /ye shes bde bar shar ba ni/ /dus gsum sangs rgyas thams cad kyi/ /dbyer med 
tshul du skyob ces gsungs/ /'phags pa rdo rje khro bo'i rgyal po'i rtog pa bsdus pa'i rgyud las lhag par gnas pa'i don yongs su bkod pa'i le'u ste dang po'o// //zhi bas gdul dka' bgegs chen dang / /log 'dren de rnams 'dul ba'i phyir/ /
sems kyi bye brag thugs chud nas/ /de dang gzugs 'dras gzhom pa'i phyir/ /rtog med nam mkha'i lam gnas te/ /rdzogs sangs gdul dka' 'dul mdzad sku/ /rab 'phags khro bo stobs chen dpal/ /sangs rgyas kun gyi sras kyi sras/ /
mi g.yo'i mtshan grags de la 'dir/ /rgyal dang rgyal sras rtag phyag 'tshal/ /tshangs sogs lha dang lus can kun/ /de la rtag tu mchod par byed/ /rgyal bas byas gzo rgyal sras kyi/ /smon rdzogs bsam gyis mi khyab pa'i/ /ye shes rdzogs nas mi g.yo'i 
sa/ /thob pas mi g.yo ba zhes bya/ /phas kyi rgol 'joms dpa' bo ste/ /tshar gcod pa ni khro bo yin/ /sngags kyi bden tshig mi slu bas/ /nyan thos bdud tshogs gyis mi g.yo/ /rtog med bdud la khro bas rgyal/ /rdzu 'phrul bskyod med mi g.yo ba/ /de 
</page>

 <page>
<ph>167</ph><p>091-84a</p>
bzhin nyid kyi snying po mchog /stong nyid las byung rgyal ba'i sku/ /chos dbyings bdag nyid la bzhugs nas/ /sprul 'dis srid pa'i khams sbyong mdzad/ /mkha' ltar dri med spros bral bas/ /dus gsum sangs rgyas thams cad 'byung / /spros med nam mkha'i 
rang bzhin la/ /tha snyad tsam du gsang sngags zhes/ /brjod kyang ngag gi spyod yul 'das/ /skyob pas tha snyad rtogs phyir gsungs/ /sems med rang bzhin med stong nyid/ /sgyu 'drar yid kyis bsgom pa yin/ /dngos med mnyam mdzes 'dod don rnams/ /gsang sngags 
mgon 'di brjod pas stsal/ /mu stegs bdag dang srog gang zag /gtso bo skyes bu khyab gnas pas/ /'khor ba rtag 'dod nga rgyal rmongs/ /log pa'i zhags bcings sdug bsngal bskyed/ /bdag med srog med sems can med/ /byed po med cing gtso bo med/ /khyab 
gnas med cing dngos po med/ /rdzas la rdzogs pa'i rang bzhin med/ /log rtog srid 'ching zhags bcad phyir/ /dngos med sna tshogs gzugs bsgoms pas/ /dngos grol stong nyid go 'phang 'thob/ /phyi nang khyad par der goms pa'o/ /dbu ba chu bur sgyu 'drar bsgom/ /
stong nyid las ldang ting 'dzin gyis/ /rnam rtog sdig bcings las grol nas/ /'chi med ye shes go 'phang 'thob/ /phung po khams dang skye mched med/ /kun gzhi med de gang zag med/ /gzung 'dzin med de bcings med par/ /rgyal ba rnams kyis rtag tu bshad/ /
kun med kun bral kun spangs pa'i/ /stong nyid byang sems sgyu 'dra bar/ /bag yod pas ni rtag bsgoms na/ /byang chub sems kyi myu gu 'char/ /yid bzhin nor 'dra rdzu 'phrul che/ /mkha' ltar gos pa med pa'i sku/ /sngags spyod byang chub sems dpa' yis/ /byang 
chub sems kyi sgom pa 'thob/ /ngo mtshar gsungs te thos ma thag /khro bo rnams kyi gtso la bstod/ /rtag tu dag cing dri med pa/ /rnam rtog rgyun 'gags kun rtog med/ /brtag rtog med la zhugs pa yi/ /dpa' bo chen po phyag 'tshal bstod/ /chos kun g.yo 
</page>

 <page>
<ph>168</ph><p>091-84b</p>
ba med pa khyod/ /spyod yul kun tu legs sbyar bas/ /kun mkhyen g.yo ba med pa rtag /rang bzhin spros bral khyod phyag 'tshal/ /sems can sna tshogs phan don du/ /mdzad spyod sna tshogs gsungs pa'o/ /dag pa'i lam rnams yang dag 'byung / /rnam dag sems la 
phyag 'tshal bstod/ /mun pa phra rab rdul spangs pa'i/ /sprin bral nam mkha' dag pa ltar/ /mgon po khyod sku shel sgong ltar/ /kun rtog spangs la phyag 'tshal bstod/ /spros med nam mkha' lta bu la/ /dngos po thams cad dang bral bas/ /phung khams skye mched shin 
tu dag /ye shes rgya mtsho phyag 'tshal bstod/ /mkha' la 'ja' shar sna tshogs ltar/ /gtso khyod dag pa'i sems can gzigs/ /ngan 'gro kun sgrol dpa' chen 'khrungs/ /go cha chen po phyag 'tshal bstod/ /chos nyid las byung snying po ni/ /yi ge gcig pa gzi brjid che/ /
sems can sdug bsngal sa gzhi la/ /mun 'khrigs sel la phyag 'tshal bstod/ /sngags mchog gtso bo'i gsang ba 'dis/ /rgyal sras chos 'phel shes rab bskyed/ /bla med go 'phang myur 'gro gsungs/ /gtso bo khyod la phyag 'tshal bstod/ /dngos kun gyur dang bcas 
pa yi/ /las dang skye las rnam par grol/ /rgyal ba rgyu med bdag nyid 'khrungs/ /gtso mchog khyod la phyag 'tshal bstod/ /dngos med ye shes me lce yis/ /'dus byas ri bo kun bsregs nas/ /chos dbyings rang bzhin gcig tu rgyal/ /bla med sku la phyag 'tshal bstod/ /
bstod pa'i don de thugs chud nas/ /'gro la phan phyir cho ga gsungs/ /gsang sngags log par spyod pa dang / /ser sna log par goms pa las/ /'dod pas non pa'i sems rtog gis/ /sngags pa yi dgas gnas su skye/ /dang pos mar me me tog dang / /zhal zas 
gtor ma phreng ba sogs/ /mchod pa'i rdzas dang yo byad dang / /mi yi lus dang kha zas la/ /'tshe zhing sgrub pa'i bar du gcod/ /mi sdug nad bskyed lo tog 'tshe/ /gnyis pa gnod sbyin drag gyur nas/ /sha khrag chang la snom zhing rgyug /thos bsam 
</page>

 <page>
<ph>169</ph><p>091-85a</p>
bsgrub pa'i bar gcod cing / /nad bskyed tshe len log lta bskyed/ /rig sngags 'chang gi gdon gzhom phyir/ /sgrub pos 'bad de sngags brjod bya/ /sngags mthu bskyed pa gtor ma dang / /sbyin sreg phyag rgya sngags bcas dang / /mnan pa'i las kyis 
nags me ltar/ /thogs pa med par 'joms par 'gyur/ /de dag brtan byed lha yin te/ /de gsal byed par sa ris yin/ /de kun rnam dag gsol byed pa/ /byang chub sems mchog zhi ba ni/ /log rtog 'khor ba'i zo chun la/ /ral gri rnon po'i sta re ltar/ /
'phags pa rdo rje khro bo'i rgyal po'i rtog pa bsdus pa'i rgyud las de bzhin nyid kyi le'u ste gnyis pa'o// //de nas sngags dang phyag rgya dag /'byung bar rab tu bshad par bya/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA hAM/ snying po dam pa'o/ /na maHsarbA 
sa pa ri pU ra ke b+h+yaH/ sarba ta thA ga te b+h+yaH/ sarba thA tsaN+Da ma hA ro Sha Na s+pho Ta ya hUM/ Ta ta haM maM snying po'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA hra ta a mo g+ha/ tsaN+Da ma hA ro Sha Na s+pho Ta ya hUM/ tra ma ya hUM/ Ta Ta haM maM nye ba'i snying po'o/ /na maHsarbA pa ri pU ra ke b+h+yaH/ 
sarba ta thA ga te b+h+yaH/ sarba thA a tsa lArka na/ naT+Ta naT+Ta/ moT+Ta moT+Ta/ saT+Ta saT+Ta/ taT+Ta taT+Ta/ tiSh+Tha tiSh+Tha/ A be sha aH/ maT+Ta/ ma la ka /d+ha Na d+ha Na/ ti Ni ti Ni/ khA da khA da/ big+h+nA na/ mA ra mA ra duSh+Tan/ rak+Sha rak+Sha sa traM/ ku ru ku ru/ ki ri ki ri/ ma hA bi dza ya badzra phaT hUM hUM hUM/ tri bi la ta ra 
ga/ /narta ka /haM haM haM/ a tsa la/ te tse/ phaT phaT/ a hUM/ a sa man+ta ka /Ta Ta/ ma hA ba la sa tA ma na ya/ traM maM haM/ shu r+ya du lo ka /tu Sh+yan tu lo ka badzrI na maHswA pra ti ha ta ba le b+h+yo/ /dza la ma tra ta/ a sa ta na maHswA hA/ gsang ba'i snying po'o/ /de nas phyag rgya stang stabs kyi/ /
sngags brjod pa ni 'dir gsungs so/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM ha na ha na mA ra mA ra ya dz+nyA na/ khaD+ga hUM phaT/ ral gri'i phyag rgya'i sngags so/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM gr-ih+Na gr-ih+Na/ khA da khA da/
</page>

 <page>
<ph>170</ph><p>091-85b</p>
pA sha na/ ban+d+ha ban+d+ha/ ma ha te/ d+harma te swA hA/ zhags pa'i 'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba tha/ oM rak+Sha rak+Sha/ ha na ha na/ kuT+Ta kuT+Ta/ mA ra ya duSh+Ta bi nA ya kaM hUM dza/ go cha'i'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ 
oM d+ha ra d+ha ra badzra na li/ kha T+wAM ga pA sha d+ha ra swA hA/ gtsug tor gyi'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM b+hany+dza ban+d+ha da ha pa tsa b+ha smi ku ru ku ru ha na ha na badzra/ gr-ih+Na gr-ih+Na phaT/ tho ba'i'o/ /na maHsarbA sa pa ri pU ra keb+h+yaH/ sarba ta thA ga te b+h+yaH/ 
sarba thA/ oM Sh+Ta na ta murti/ da ha da ha/ sAd+ha ya sAd+ha ya/ bi dza ya bi dza ya/ bi dza ya kIrti sA hA/ mgo bo'i phyag rgya'o/ /na maHsarbA sa pa ri pU ra ke b+haH/ sarba ta tha ga te b+h+yaH/ sarba tha/ oM b+hu d+ha ra d+ha ra/ a tsin d+ya ba la bi kra ma NaM/ bu ra bu sa la ya/ rak+Sha rak+Sha sarba swA hA/ 
rdo ba'i phyag rgya'o/ /na maHsarbA sa pa ri pUr ke b+h+yaH/ sarba ta thA ga te b+h+yaH/ sarba thA/ oM badzra hr-i da ya/ badzra ma taM gi swA hA/ snying ga'i phyag rgya'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM hUM da ha da ha/ kin tsi rA ya si/ A na ya shI g+h+raM/ rak+Sha rak+Sha/ 
ban+d+ha ban+d+ha/ duSh+TaM/ da ma da ma swA hA/ phyogs bcing ba'o/ /na maHsarbA sa ba ri pU ra ke b+h+yaH/ sarba ta thA ga te b+h+yaH/ sarba thA/ oM du na du na ma hA pA sha khaD+ha d+ha rA sa pa ri pU ra ke swA hA/ bka' rtags kyi'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM ga ga na gan+d+hod 
b+ha ba/ ma hA sa ma ya/ pa ri pU ra ke swA hA/ dri'i phyag rgya'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM bi shud+hA dz+nyA na rA dzi saM b+ha be ga ga nA nAM hAHswA hA/ ma mo'i phyag rgya'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM shud+d+ha 
d+harma te/ shud+d+ha shud+d+ha/ gr-ih+Na gr-ih+Na/ sarbA sa pa ri pU ra ke b+h+yaHswA hA/ gtor ma'i phyag rgya'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM shud+d+ha ma hA dz+nyA na swa b+hA be/ tiSh+Tha tiSh+Tha/ ma hA na ye swA hA/ bdug pa'i 'o/ /na maHsarbA sa pa ri pU ra ke b+h+yaH/ sarba 
</page>

 <page>
<ph>171</ph><p>091-86a</p>
ta thA ga te b+h+yaH/ sarba thA/ oM ga ga na bi krAn+ta gA ma ni ma hA shud+d+ha na ye swA hA/ me tog gi'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM ha na ha na/ pa ra ma bi shud+d+he d+harma na ya pa ri pU ra ke b+h+yaHswA hA/ zhal zas kyi'o/ /na maHsarbA sa pa ri pU 
ra ke b+h+yaH/ sarba ta thA ga te b+h+yaH/ sarba thA oM a pra ti hi to nad+ya ta/ da ma da ma/ sarba thA/ sa pa ri pU ra ke b+h+yaHswA hA/ dpa' bo spyan drang ba'i'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM pi shud+d+ha bi shud+d+ha/ sa kra swa b+hA be A na ya/ ma hA na ye swA hA/ 
byang chub sems dpa' spyan drang ba'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM bi shud+d+ha swA hA/ ha na ha na/ da ma da ma/ ma hA na ye swA hA/ nyan thos spyan drang ba'i 'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM badzrA kar+Sha ya/ 
shIg+h+raM/ da ha da ha/ pa tsa pa tsa/ ma hA pa ri wA ra swA hA/ pho nya pho mo spyan drang ba'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM ma thA ma thA/ A na ya A na ya/ pra be sha ya/ pra be sha ya/ sarba ta thA ga ta sarba de baM ta ma ta ma/ ma hA na ya pa ri wA ri hUM swA hA/ 'jig 
rten pa rnams spyan drang ba'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM sa t+ya sa t+ya/ ma hA sA d+h+ya ya/ da ma da ma/ ma hA da ma/ A kar+Sha ya A kar+Sha ya/ a d+ya ba ma hA na ya shud+d+he swA hA/ drang srong spyan drang ba'o/ /na maHsarbA sa pa ri pU ra ke b+h+yaH/ sarba ta thA ga te 
b+h+yaH/ sarba thA/ oM dza ya dza ya/ bi dza ya bi dza ya/ ma hA sa t+ya pa di ni/ sarba hI te swA hA/ sring mo rnams spyan drang ba'o/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM hri hA dA/ ma tha ma tha/ da ma da ma/ ha na ha na/ ma hA na ye/ ma ra ma ra/ ha swA hA/ ma mo 
rnams spyan drang ba'o/ /na maHsarbA pa ri pU ra ke b+h+yaH/ sarba ta thA ga te b+h+yaH/ sarba thA/ oM ha na badzra hUM phaT/ sarba duSh+Ta gra haM/ ma tha ma tha/ b+hany+dza b+hany+dza/ sarba gig+h+nAM/ da ma da ma/ sarba duSh+TaM oM hUM phaT swA hA/ rkang stabs tsham ngam gyi sngags so/ /na maHsarbA sa pa ri pU ra ke b+h+yaH/ 
</page>

 <page>
<ph>172</ph><p>091-86b</p>
sarba ta thA ga te b+h+yaH/ sarba thA/ oM AHhUM/ A kA sha ga ga na s+pha ra Na khaM swA hA/ 'o thug khur ba 'bru sna tshogs/ /spos dang me tog la sogs pa/ /ci 'byor 'byor pa'i gtor ma ni/ /sngags des spro zhing spel bar bya/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ 
oM swa b+hA ba sarba thA b+h+yo bAM swA hA/ na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM lan+d+he sarba ga ga na lab+d+ha ya swA hA/ na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ oM sarba sid+hi dwA d+ha mi haM swA hA/ byin brlabs bzhin du bsgyur ba dang / /kun gyis 
thim par bya ba dang / /'dod pa'i las rnams gang dang gang / /grub par bya ba'i sngags yin no/ /gza' chen brgyad dang rgyu skar dang / /nyi shu rtsa brgyad rnams kyi sngags/ /na maHsarbA sa pa ri pU ra ke b+h+yaH/ sarba ta thA ga te b+h+yaH/ sarba thA/ A di d+ya/ so ma/ aM gA raHbud+haH
br-i haspa ti/ shu kraH/ sha naish+tsa raH/ rA huH/ ke tuH/ kr-it+ti kA/ rau hi NI/ mr-i ga shi rA/ ar dra pu na rba su/ puSh+ya/ a sh+le ShA/ ma g+hA purbA phalgu nI ut+ta ra phalgu NI/ hastA/ tsi trA swa sti/ bi shA khA/ a nu rA d+hA/ dz+yeSh+Tha mU la/ pUr+pA ShA D+hA/ ut+ta rA ShA D+hA shra ba NA a b+hi dzi ta/ shata b+hi 
ShA/ d+ha niSh+Tha/ pUrba b+ha dra pa dA/ ut+ta ra b+ha drA/ rai ba tI/ a shwa nI/ b+ha ra nI/ oM dang swA hAr bcas pa ni/ /rang rang snying po'i sngags yin te/ /gang 'dod las kyang sbyar bar bya/ /mchod pa'i rigs kyang tha dad bya/ /na maHsa man+ta kA ya bAk+tsit+ta badzrA NAM/ oM a tsa la 
ka Na tsaN+Da ma hA ro Sha Na s+pho Ta ya tra ka kha haM maM/ na maHsa man+ta kA ya bAk+tsit+ta badzrA NAM/ oM badzra ka pa tsa duM baM/ oM na maHsarba ta thA ga te b+h+yaH/ sarba b+ha ya bi ga te b+h+yaH/ bi shwa mu khe b+h+yaH/ sarba thA khaM rak+Sha/ ma hA ba li/ sarba ta thA ga te pu N+ya ni rdza te hUM hUM tra thA a pra ti ha te swA hA/ khro bo spyan 
gcig drag shul can/ /srung dang bcas par mchod pa dang / /sngags bzlas dngos grub blangs pas 'grub/ /ci 'dod las la cho gas sbyar/ /lag g.yas gung mdzub gshibs te brkyang / /srin lag mthe chung mthe bos mnan/ /shugs drangs tshul phyung 
</page>

 <page>
<ph>173</ph><p>091-87a</p>
mkha' la 'phyar/ /ral gri phyag rgyas bdud tshogs 'joms/ /g.yon pa khu tshur sdigs mdzub bsgreng / /slar bsgyur byed pa zhags pa'i rgya/ /gung mo mthe'u chung so sor sprad/ /mdzub mo ming med nang du dgug /mthe bo gshibs pa gung 'gram sbyar/ /snying 
ga bkod de go cha'i rgyan/ /sor 'khyud khu tshur nang du bsdam/ /mtheb gnyis cung bsgyur mgo thod rgya/ /g.yon pa'i khu tshur mthe ba ni/ /g.yas pa'i khu tshur nang bcug nas/ /mthe bong g.yas bsgreng tho ba'i rgya/ /phyogs bcur brdungs pa ltar bya'o/ /g.yas 
pa khu tshur gung mo bsgreng / /spyi gtsug phyag rgya gtsug tu bzhag /g.yon pa khu tshur gung mdzub bsgreng / /bka' rtags phyag rgya rtag tu phyar/ /khu tshur gnyis gshibs lto sbyar ba/ /rdo ba lta bu'i phyag rgya'o/ /g.yas pa'i khu tshur snying gar bzhag /snying ga 
brgyan pa'i phyag rgya'o/ /lag gnyis sor mo so sor brkyang / /phyogs bcu bcing ba'i phyag rgya'o/ /lag sbyar gung gnyis nang bcug pa/ /dri yi phyag rgyar bshad pa'o/ /khu tshur rgyab sprad gung mthe bong / /mthe bong gung mdzub sprad dang 'khyud/ /gtor ma sbyin 
pa'i phyag rgya'o/ /thal mo khong stong shubs ltar gdon/ /bdug spos 'bul ba'i phyag rgya'o/ /lag gnyis so sor gung srin bkug /mtheb mnan bzhag brkyang me tog rgya/ /thal sbyar gung srin mdzub mo bkug /mthe'u chung mtheb brkyang zhal zas rgya/ /
skyil krung 'dug ste snyim pa zed/ /mthe bo gnyis ni nang du bkug /sor gshibs nas g.yab byed pa ni/ /dpa' bo gtso bo spyan drang rgya/ /thal sbyar mdzub bkug mthe bos mnan/ /byang chub sems tshogs 'gugs pa'i rgya/ /snyim bskyed mthe'u chung gshibs te 
brkyang / /lhag ma brgyad pa so sor dgug /nyan thos rang rgyal rdzu 'phrul can/ /ma lus thams cad 'gugs pa'i rgya/ /khu tshur g.yas pa g.yon steng bzhag /mdzub gnyis brkyang ste so sor dgug /cung zad skyed par byed pa ni/ /pho nya pho mo 'gugs pa'i rgya/ /khu 
</page>

 <page>
<ph>174</ph><p>091-87b</p>
tshur rgyab sprad gung mdzub ni/ /so sor drang por gshibs te brkyang / /mtheb gnyis cung zad sprad de dgug /'jig rten pa rnams 'gugs pa'i rgya/ /g.yon min g.yas pas de ltar bya/ /brtul zhugs drang srong 'gugs pa'i rgya/ /g.yon pa khu tshur gung mo bsgreng / /dngos grub 
sring mo 'gugs pa'i rgya/ /lag g.yas bkan te brkyang nas kyang / /mthe bos mdzub mnan gsum po g.yab/ /ma bdun la sogs ma mo rnams/ /las kyi dus su 'gugs par 'gyur/ /res kyis bteg cing drang po yi/ /pus mo dag la rkang mthil sbyar/ /spyi bor me tog 
thal sbyar yang / /phyogs der g.yob cing 'bru tshugs blta/ /zlum pa'i stabs kyis 'di kun gyis/ /bgegs tshogs 'joms shing rnal 'byor bsrung / /lag pa g.yas ni gyen du brkyang / /g.yon pa snying gar sdigs mdzub ste/ /rkang gnyis sprad nas rting pa rdebs/ /hUM 
brjod drag skad mdun du lta/ /sa gsum g.yo byed zla gam stabs/ /rkang g.yon brkyang ba'i stabs dang ni/ /ha ha brjod cing zhabs rgya bcing / /phan tshun bsnol nas bgegs la bsnun/ /'khor lo phyag rgya phye mar bya/ /rkang g.yas brkyang ba'i stabs dang ni/ /rdo rje 
thal mo mkha' la bsnun/ /khro gnyer mig can ma mchu mnan/ /yan lag gnyis gnyis me ltar sprad/ /rkang pa mnyam stabs hUM sgra can/ /lag gnyis sdigs mdzub phyag rgya'o/ /rkang gnyis mnyam du bzhag pa las/ /g.yas kyi g.yon bskor lte ba yin/ /
mdun du g.yas te rgyab tu g.yon/ /gya tshom gsum gsum mnan pa ni/ /rtse gsum yin te rtse gsum rgya/ /lag pa steng brkyang dbyig bsgreng ltar/ /bgegs la bsnun zhing 'bru tshugs blta/ /g.yas su tho ba hUM brjod brdeg /g.yon pa snying ga'i sdigs mdzub 
ste/ /gnyis ka bgrad pa 'khor lo bya/ /nub bltas rkang pa mnyam bzhag nas/ /mdun g.yas rgyab dang g.yon phyogs su/ /g.yon pas bgegs gsum mnan bya zhing / /rim pas me dang ral gri dang / /sdigs mdzub zhags pa phyogs bzhir bcing / /ha hUM 
</page>

 <page>
<ph>175</ph><p>091-88a</p>
drag brjod brjid gnon rgya/ /rkang gnyis pus 'khyud lag pa gnyis/ /gru mo bsgyur na thig gis mnan/ /bgegs bskrad phyir ni 'bru tshugs blta/ /rtse gcig rdo rje stabs su bcad/ /rkang pa g.yas g.yon res kyis bskor/ /lho byang g.yon te shar nub g.yas/ /
brkyang zhing drag tu brdab par bya/ /rgyab nas drang dang tho ba dang / /rdo rje dang ni zhags pa'i rgya/ /phyogs bzhir bya ste 'khor lo'i stabs/ /phyag rgya dang ni stang stabs kyis/ /phyogs skyong rnams kyang skrag byed na/ /'byung po'i tshogs 'joms smos ci dgos/ /thams cad dbang 
du sdud par byed/ /de nas phyogs bcu bcing ba yi/ /rkang stabs khyad par bshad par bya/ /shar du rkang pa mnyam pa yis/ /rdo rje thal mo gyen du brdeg /lhor ni rkang rting sprad de ga dang / /hUM sgrogs thal mo mdun rgyab sbyar/ /nub tu rkang sprad lag pa gnyis/ /so sor sdigs 
mdzub gyen du brkyang / /byang du ral gri'i phyag rgya dang / /rkang pa ya gcig sa la bsgreng / /khu tshur mdzub sbyar dpral bar bzlog /rkang gnyis mnyam byas res kyis phyar/ /mche gtsigs hUM sgrags khro gnyer blta/ /byang shar thig ler grags pa'i rgya/ /khu tshur mthe'u 
chung mche ba'i rgya/ /rkang pa res bteg shar lhor phye/ /lho nub rkang gnyis res kyis brdab/ /zhags pas 'debs dang ral gris gcod/ /nub byang rkang gnyis brdab pa dang / /lag gnyis mtheb sprad 'khor lo bskor/ /yang na tshe gcig phyag rgyas gdab/ /
stang stabs thams cad ha hUM sgrogs/ /de nas rig sngags bzlog pa yi/ /phyag rgya cho ga bshad par bya/ /khu tshur gung mo brkyang rtse sprad/ /mdzub gnyis de yi 'gram du bcang / /sngags dang phyag rgya thams cad kyis/ /lha klu srin po gnod sbyin dang / /mkha' 
'gro 'byung po mi ma yin/ /gsod dang skrod de me ltar mdzad/ /'phags pa rdo rje khro bo'i rgyal po'i rtog pa bsdus pa'i rgyud las sngags dang phyag rgya'i le'u ste gsum pa'o// //bla na med pa'i ras ris sku/ /cho ga de nas bshad par bya/ /bris sku 'dod pas 
</page>

 <page>
<ph>176</ph><p>091-88b</p>
thams cad du/ /dge ba'i ras bzangs btsal nas kyang / /bkrus te sngags kyis bsrung byas la/ /ngur smrig tu ni bsgyur bar bya/ /rgyud bzangs dal zhing dul bag yod/ /chos thos ri mo mkhas la sgrin/ /sred chung yid gzhungs khro med pas/ /sen rtsi shun 
kan tsha la sbyar/ /spong dang mu zi kan ltar ljang / /ba bla kra ni bla na ser/ /li khri sgo nga mtshal spags dmar/ /rams dang mthing shun bru nir sngo/ /sbyig dang any+dza nag po ste/ /she twa dag kyang dkar por 'gyur/ /sa snod so btang skags snyigs byug /pir 
'jam rab 'bring tha ma bri/ /rgyal dang sa ri nam gru dang / /snron snrubs smin drug lha mtshams shis/ /de nas yang dag rab bshad pa/ /thub pa'i dge ba ras ris la/ /dbus su byang chub shing mchog drung / /gser mdog 'khor lo sgyur ba'i chas/ /
chos 'chad phyag rgya ngur smig mnabs/ /logs su 'dab bzangs rgyal po gnyis/ /snyim pa me tog bkang ba'i gzugs/ /g.yas su 'jig rten dbang po dkar/ /ngur smrig gyon pas thal mo sbyar/ /de yi zhabs su mi g.yo ba/ /spyan gsum 
khros pa klu yis brgyan/ /na ra'i stod g.yogs stag smad dkris/ /rin chen rgyan can do ker can/ /rdo ba dmar po'i khri steng na/ /ral gri dang ni zhags pa dang / /g.yon pa cung zad brkyang ste bzhengs/ /gtso bo'i g.yon gyi phyogs cha la/ /rdo rje 'dzin sngo 
ngur smrig can/ /rdo rje dang ni zhags pa 'chang / /de yi 'og tu sgrub po ni/ /pus btsugs spos kyi khang bu 'dzin/ /gtso bo'i zhabs su khro bo che/ /nag po khams gsum brtan pa yi/ /lag gnyis rin chen khri la bteg /gtso bo sna tshogs pad+ma ste/ /
'jig rten dbang dang khro bo yi/ /rdo rje 'dzin dang bsgrub pa'i sngo/ /yan lag lnga pa sdong po gcig /klu yi bu mo mdzes ma gnyis/ /pang gis 'khyud de 'dzin par mdzad/ /zhi ba rgyas pa dbang gi phyir/ /de nas bris sku yang dag bshad/ /dbus su shAkya thub 
</page>

 <page>
<ph>177</ph><p>091-89a</p>
pa dang / /g.yas su 'phags pa 'jam dpal te/ /g.yon du phyag na rdo rje'o/ /bsnyen pa'i don du ras ris ni/ /shin tu blta dka' gsus po che/ /zhal gcig phyag bzhi klu yis brgyan/ /kha nas khrag 'dzag lce 'dril ba/ /mche gtsigs hriHsgra 
cher sgrogs pa/ /spyan gsum nyi ma shar ka'i 'od/ /ngur smrig man bas pa char sprin mdog /sku la thod rlon phreng ba can/ /dbu la thod pa tshar bzhis brgyan/ /g.yon du rin chen zur phud 'phyang / /bskal pa'i me 'od 'bar ba yis/ /phyogs kyi bgegs 
tshogs sreg par mdzad/ /g.yas kyi dang po rdo rje ste/ /gnyis pas ral gri 'od 'bar 'chang / /g.yon gyi dang po rdo rje zhags/ /gnyis pa sdigs mdzub brkyang ste mdzad/ /rin chen rdo yi khri stengs su/ /bgegs kyi rgyal po mnan nas kyang / /g.yon brkyang 
pa yi gar gyis gnas/ /de yi mdun du zhi ba'i byed/ /spos khang bzung ba'i sgrub po bri/ /ci 'byor rgyun du mchod par bya/ /mngon spyod bsgrub pa'i ras ris ni/ /de nas yang dag bshad par bya/ /dur khrod ras la mi g.yo ba/ /mdog nag spyan gsum zur mig lta/ /
ngur smrig gos gyon khro gnyer ldan/ /ral gri dang ni zhags pa 'chang / /bris nas bdag gi khrag gis ni/ /spyan phye gsol ba btab par bya/ /ri mo 'di ni rig 'dzin kyang / /sgrub po mngon spyod smos ci dgos/ /yang na sna tshogs las kyi phyir/ /mthing ga na ra'i 
rgyan can ni/ /brkyang bskum rdo rje dril bu 'dzin/ /pad+ma zla ba la bzhugs bri/ /dmag dpung rengs pa'i ras ris ni/ /gser mdog khro bo mi g.yo ba/ /mi sdug mche ba gtsigs pa'i sku/ /'bar phreng 'khrigs pa'i 'od ldan pa/ /zhal bzhi phyag kyang bzhi pa ste/ /
ral gri zhags pa dang por 'dzin/ /rin po che dang sdigs mdzub 'og /zhabs bzhi bdud bzhi snying gar ro/ /de nas rig 'dzin dngos grub kyi/ /ras ris bri ba yang dag bshad/ /mi g.yo khro bo zhal gcig pa/ /mdangs bzang zar ma'i me tog mdog /ral gri 
</page>

 <page>
<ph>178</ph><p>091-89b</p>
zhags pa sdigs mdzub can/ /pus mo g.yas bteg g.yon pa ni/ /sa la cung zad btsugs par mdzad/ /mkha' la lha yi bu gnyis kyis/ /dbugs 'byin mdzad pa nyams dga'i gzugs/ /g.yas su rnam snang mdzad bri ste/ /g.yon du 'od dpag med pa'o/ /
de mdun sgrub po nyid kyang bri/ /gang yang rig ma thams cad la/ /mchod de me tog gtor nas kyang / /spyan phye na bza' gsol byas te/ /rten 'brel sngags kyis rab gnas bya/ /de rjes smon lam gdab pa ni/ /oM ldan bdag gis bsags pa yi/ /bsod nams 
grangs med gzhal mi lang / /des ni 'gro ba ma lus pa/ /bla med go 'phang thob par shog /sems can dmyal ba dud 'gro dang / /yi dgas gang dag grangs med rnams/ /bdag gi bsod nams mthu yis ni/ /thams cad bde dang ldan gyur cig /gang yang 
lha mi dbul phongs dang / /mi nad mu ge dgra chom sogs/ /bdag gi bsod nams mthu yis ni/ /de dag thams cad bral gyur shog /ji snyed sems can thams cad rnams/ /de snyed sdug bsngal rgya mtsho kun/ /sna tshogs de dag kun zhi nas/ /'ga' yang sdug 
bsngal med par shog /sems can gang dag lus ngag yid/ /mi dge spyod pa bral gyur nas/ /dge ba phun tshogs spyod gyur te/ /kun kyang bde ldan thob gyur shog /de nas rgyal sras kun btud de/ /lag na dri dang me tog sogs/ /mchod pa'i yo byad 
kun thogs nas/ /bla 'og tha dad gsal bya'i phyir/ /bde gshegs bsdu don 'di skad brjod/ /oM bde bar gshegs pa'i bcom ldan 'das/ /skyob pa dngos su bzhugs pa rnams/ /bdag la slar yang brtse ba'i phyir/ /rgyal ba sras bcas la mi 
mnga'/ /bdag don grub par 'gro ba la/ /brtse phyir slar yang byon par mdzod/ /de nas gtor ma me tog dri/ /dkyil 'khor rgyan dang rdul tshon rnams/ /dngos grub dam tshig gnod spang phyir/ /lag pas reg par mi bya ste/ /gos kyi phur ma la 
</page>

 <page>
<ph>179</ph><p>091-90a</p>
sogs pa/ /ci bde pas ni phyags nas kyang / /skye 'gag med pa'i sngags brjod nas/ /chu bo la ni dor bar bya/ /'bras dang 'o ma sha kha ra/ /mar dang bcas pa bskol byas te/ /'bras zan dang ni lhan cig tu/ /dga' bskyed phyir du dge 'dun dang / /
bram ze la ni ston mo bya/ /de nas bris sku brtan par ni/ /gsang ba'i gnas su mchod par bya/ /khyad par tshes brgyad dus su mchod/ /bla ma la ni yon dbul zhing / /rtag tu sngags 'dzin thams cad kyang / /mnyes par bya zhing khros pa min/ /sems 
can ma mos spang bar bya/ /dkon mchog gsum la nges bskyed de/ /the tshom le lo spang bar bya'o/ /rang gi phung po bsnyen bkur phyir/ /khrus dang gtsang sbra ldan byas nas/ /gos sbra dri ma med pa bgo/ /zas kyang 'bras sogs dri med la/ /nyung du 
bza' zhing btung bar bya/ /mangs pas gnyid dang le lo dang / /dri nga ba ni bskyed par 'gyur/ /tho rangs dang por langs nas ni/ /srod thal bar du brtson par bya/ /nam gyi gung la gnyid pa'i tshe/ /'gro la phan bya'i sems kyis nyal/ /'phags 
pa rdo rje khro bo'i rgyal po'i rtog pa bsdus pa'i rgyud las bris sku'i le'u ste bzhi pa'o// //de nas yang dag bshad bya ste/ /lha bsgom pa yi rim pa ni/ /rang gzugs stong par byas nas su/ /yi ge phreng ba'i 'khor lo las/ /sgra grags pa na rig 
pa che/ /zla ba'i gzugs brnyan lta bur snang / /der son pa ni rdo rje sogs/ /rang gi phyag rgya nyid yin no/ /de las gyur ba'i sku mchog ni/ /'ja' tshon shar ba ji lta bar/ /mtshan dpe mdangs 'od yang dag ldan/ /brjid cing dgyes pa'i mdangs dang 
ldan/ /sgeg cing rol pa'i cha byad ni/ /byis pa gzhon nu'i lang tsho 'dra/ /rin chen rgyan dang na bza' ni/ /gzugs mdzes lha yi ci lta ba/ /khros pa'i srin po lta bu ste/ /skra dang kha spu la sogs pa/ /spu sogs ser zhing rtsub la 'khyil/ /sna 
</page>

 <page>
<ph>180</ph><p>091-90b</p>
tshogs dur khrod rgyan rnams ni/ /rtsub cing blo ldan rab tu khros/ /na bza' rlon pa khrag can ni/ /steng gi khyams su yod par mdzad/ /ha ha hUM hUM phaT phaT kyi/ /ngar skad 'brug sgra spyugs glu ni/ /ri rab 'bum bsnyil chal chom ltar/ /lus rab ltos 'gros 
brgyan pa ni/ /gzi ldan 'khyud cing phuT sgra 'don/ /'phro 'du 'od kyi dkyil 'khor ni/ /nyi 'bum dus me'i bskal pa 'dra/ /rab gdug mtshon cha du ma ni/ /lha min dus kyi 'khrug pa'i cha/ /khro bo khro mo'i tshogs 'byung ba/ /thams cad yi ge hUM sgra can/ /
ma mo dang ni mkha' 'gro rnams/ /b+h+yo yig drag po'i bdag nyid can/ /thub pa yi ge mu~M las bskyed/ /rgyal sras rig ma nyan thos dang / /'jig rten skyong rnams sngags 'dis bskyed/ /na maHsarba ta thA ga te b+h+yaH/ sa pa ri pU ra ke b+h+yaH/ sarba thA/ oM sarba saM ska ra 
pa ri shud+d+he/ d+harma te ga ga na sa mud ga te swa b+hA ba pa ri shud+d+he/ ma hA na ya pa ri wA re swA hA/ rang gi lus la sems bcug nas/ /sdig pa thams cad rab tu zhi/ /ngang tshul bzang por yang dag byung / /rig par gyur pa'i sems ldan nas/ /drang srong rdzu 'phrul 
can du 'gyur/ /gzhan yang sdug bsngal zhi nus na/ /rang gi bde thob smos ci dgos/ /rang rang rigs kyi lha rnams kyi/ /gzugs brnyan phyag mtshan kha dog ni/ /dkyil 'khor ram ni ris ma las/ /gsung ba ji ltar bsgom par bya/ /de nas 
mi g.yo khro bo che/ /rdo rje 'dzin pa phyag 'tshal nas/ /dag cing gsal la snyan pa yis/ /tshig gi yang ni 'di gsol to/ /rdo rje 'dzin pa bcom ldan 'das/ /gtum mo mtshan nyid rab ldan pa'i/ /nga yi mtshan nyid khyod bshad nas/ /de tshe rdo rje 
'dzin rgyal pos/ /gtum mo'i cha byad ldan byas nas/ /rang gzugs sngags dang bcas pa yis/ /gsang chen brda 'di bka' stsal to/ /dag pa'i sems nyid hUM rdo rje/ /mthing ga'i mdog las rdo rje 'dzin/ /mthing ga brkyang bskum khro sems can/ /
</page>

 <page>
<ph>181</ph><p>091-91a</p>
na ra'i rgyan bcas 'jigs byed sku/ /gyen skra kha spu gyon ser dmar/ /pad+ma zla ba'i steng du ni/ /me yi nang bzhugs rdor dril 'chang / /rnam snang 'dzin dang gnyis dang po/ /bzhi pa'i lnga pa de'i gsum pa/ /lnga pa'i lnga pa bdun pa'i bzhi/ /me 
yi sa bon dgug pas mnan/ /bdun pa'i dang po gsum pa yin/ /gsum pas bteg go hU~M phaT bcas/ /gsang sngags rgyal po bla med 'di/ /dgos pa thams cad 'grub pa dang / /khyad par du ni 'byung po sel/ /klu 'dul ba ni dkar po che/ /nam mkha' 
lding gi cha byad che/ /grub pa'i gter gyi don du ni/ /ser po 'od dang ldan pa yi/ /dmar po dag ni ljang nag dag /drag po'i gdon rnams sel ba dang / /tshe ring ba la shis pa'o/ /lhag pa bskyed pa'i sku mchog ni/ /'byung bar gyur pa de ma thag /sa steng thams cad 
mun nag 'khrigs/ /bdud rnams thams cad rab tu tshig /ye shes me 'od chen po 'di/ /bzod par sla la gcig ma mchis/ /bgegs chen log par 'dren pa rnams/ /dogs pa'i sems kyi thag ring 'bros/ /gsang sngags yi ge hU~M sgra can/ /glog 
'khrug pa yi 'od zer 'dra/ /klad par yi ge ha~M gi gzugs/ /gru gsum me yi gzugs brnyan can/ /'od dmar tshal pa rab 'thor bas/ /bgegs tshogs sreg cing bros par byed/ /bong bu rnga mo khyi spre'u gzugs/ /ro langs ma lus 
thams cad kun/ /ha ha brjod cing bros par byed/ /rlung gis g.yengs pa'i rdul dang mtshungs/ /gyen thur hU~M gi 'phro 'du dang / /khro bcu sa bon yi ge hU~M/ /me dang rlung gi tshul du 'bar/ /mngon sum rtswa la me bzhin du/ /snying gi hU~M gis 'das 
nas kyang / /klad pa'i hU~M gis sreg par byed/ /'od dang phyag rgya lha yi sku/ /bskrad dang bcing dang myos byed bsam/ /seng ge dang ni glang chen 'brug /drag po'i sgra skad ci 'dra bar/ /rtsa ba'i gsang sngags zlos pa ni/ /bgegs dang log 'dren 
</page>

 <page>
<ph>182</ph><p>091-91b</p>
ma lus pa/ /sreg cing phye ma rdul du rlog /snying nang snying po bstan pa ni/ /'od 'bar 'od kyis sdig pa'i tshogs/ /du ma rnams kyang zad par mdzad/ /lus ngag yid brtan 'khor lo sngags/ /oM dang AHdang hUM sbyor gyis/ /dpal 'phel dbang phyug bskyed pa dang / /go cha chen po 
bskon par byed/ /na ma s+t+rai ya d+d+hI kA nAM/ ta thA ga tA nAM haM/ go cha chen po'i gsang sngags 'di/ /rgyal sras rnams kyang 'dar 'gyur na/ /bgegs rnams sreg pa smos ci dgos/ /sa ma ya s+t+waM a haM gis/ /ye shes lha dang 'brel par bya/ /rgyal bas dbang bskur sbyor bas ni/ /
ye shes dbu rgyan brtag par bya/ /gtso la mi bskyod dbu rgyan can/ /'khor kun mi g.yos rgyas gdab bya/ /bdag nyid yi ger byas nas su/ /me gzugs shin tu phra bas ni/ /mtshan mo dus su nyams par bya/ /sdang ba hUM gi sgra las so/ /'phags pa rdo rje khro bo'i rgyal po'i 
rtog pa bsdus pa'i rgyud las lha 'byung ba'i le'u ste lnga pa'o// //de nas yang dag bshad bya ba/ /sngags spyod tshul gyi cho ga nyon/ /dad pa dang yang mi ldan zhing / /byang chub sems kyang ma bskyed de/ /dbang bskur rjes gnang ma thob la/ /sdom tshul dam tshig bral ba'i mi/ /
gsang sngags rang nyid len pa ni/ /byis pa lcags bsregs mid pa 'dra/ /thog ma med sgrib bkru ba'i phyir/ /rdo rje slob dpon 'di skad brjod/ /oM sngags mchog ting 'dzin rnam dag chu/ /bskal pa du mar bsags pa yi/ /sdig pa'i tshogs rnams dag gyur nas/ /rang bzhin dag 
pa'i sems su byed/ /oM sarba ta thA ga ta badzra a d+hiSh+ThA na kA ya bA ka tsit+ta bi sho d+ha na a b+hi Shiny+tsa hUM/ oM sangs rgyas kun gyis rab bsngags pa'i/ /rin chen sngags las byung ba yi/ /dbu rgyan lha rdzas cod pan 'dis/ /dbang bskur rin chen mchog tu 'gyur/ /oM badzra d+ha ra shrI badzra sa ma ya s+t+waM a haM/ rat+na 
mu ku Ta a b+hi Shiny+tsa hUM/ rdo rje chen po bla na med/ /bzung bas phyogs las rgyal gyur te/ /rdo rje lta bur brtan byed pas/ /khyod kyis kyang ni rtag tu zung / /oM sarba badzra a b+hi Shany+tsi hUM/ dril bu dbyangs snyan bla na med/ /sku yi rdo rje rab bskyed pas/ /khyod kyis kyang ni rtag tu zung / /khams 
</page>

 <page>
<ph>183</ph><p>091-92a</p>
gsum srid pa'i rgyal por 'gyur/ /oM sa ma ya g+haN+Ta badzra a b+hi Shiny+tsa hUM/ oM snying rje shes rab dbyer med rgya/ /gang gis thos pa nang gi su/ /de yi ming mtshan bdag por 'gyur/ /rtag pa'i ngang gnas blang bar mdzod/ /oM badzra nA ma a b+hi She ka ta/ thog mtha' med 
pa'i sems dpa' ni/ /rdo rje sems dpa' dga' ba che/ /kun tu bzang po kun bdag nyid/ /rdo rje snyems bdag bdag mdzod cig /sangs rgyas kun gyi dril bu rgya/ /shes rab dbyangs kyi rjes 'gror bshad/ /rtag tu khyod kyis bzung byas na/ /byang chub mchog thob rgyal bas 
gsungs/ /oM shes rab ral gri bla na med/ /gang gis 'chang ba rgyal 'gyur te/ /bdud kyi dpung ni gshegs nas kyang / /mkha' la ye shes 'od 'bar 'gyur/ /oM sarba ta thA ga tA badzra dz+nyA na khaD+ga a b+hi+i Shiny+tsa hUM/ a rdo rje zhags pa thugs rje can/ /nyon mongs srid pa'i sdong po 
rnams/ /thabs kyi zhags pas bcings nas kyang / /srid pa'i 'ching ba las grol mdzod/ /oM sarba ta thA ga tA badzra pA she na a b+hi Shiny+tsa hUM/ dbang dang rjes gnang ma thob cing / /dam tshig sdom pa mi ldan la/ /bla ma mnyes par mi byed na/ /sgrub pa 'bras med ngan song 'gro/ /
log lta can gang bla ma 'tshe/ /dmyal ba'i gnas su 'gro bar nges/ /'dir nyams pas ni nad yams dang / /dgra bo mu ges rtag tu 'tshe/ /dkyil 'khor sa gzhi nyams dga' ba/ /chu klung mtsho 'gram ri ljongs dang / /'bras bu me tog skyed mos tshal/ /kun dga' ra ba khang 
bzangs mchog /bzhi mdo ri sul shing gcig drung / /phyugs lhas khang brtsegs glang chen bres/ /gtsug lag khang dang dgon pa dang / /chu gling mtshe'u 'gram ne'u gsing du/ /bsnyen dang dbang bskur byed pa dang / /dur khrod sogs su las rnams bsgrub/ /las kyi dkyil 'khor khru 
gang ste/ /dbang gi dkyil 'khor chen po la/ /thub pa'i dkyil 'khor gru bzhi pa/ /yang na drug gam brgyad kyang bya/ /gzhan ni khru gsum tshad du bya/ /yang na lnga'am bdun du bya/ /gza' yi dkyil 'khor khru gnyis te/ /yang na phyed dang gsum par bya/ /kun du bzhi cha pho brang 
</page>

 <page>
<ph>184</ph><p>091-92b</p>
ste/ /khang pas tshad kyi phyed yin te/ /khang pa gnyis pa cha gsum pa/ /rta babs rdo rje pad+ma'o/ /lha snam bzhi cha dag tu 'gyur/ /thub pa'i sgo ni bzhi yin te/ /gzhan du sgo gcig pa nyid shis/ /'jam pa'i dbyangs ni byang gi sgo/ /chos ni nub sgo rdo rje lho/ /gza' dang 'jig rten skyong 
sogs shar/ /dbang sgyur lha yi gnas rnams su/ /bum pa phyag rgyar bcas pa'am/ /sku'am rang rang phyag rgya gzhag /thub pa'i dkyil 'khor dbus su ni/ /bad dkar steng du lhung bzed do/ /gtso bo'i sa ni sor drug ste/ /lhag ma rnams ni sor bzhi'o/ /rigs kyi mtshan mas 
yang yang bskor/ /byang du 'jig rten dbang sdud ni/ /pad dkar rdo rje gdengs por bcas/ /dbang ldan spyi blugs byams pa'i'o/ /shar du 'jam dpal ut+pal sngo/ /mer ni kun bzang yid bzhin nor/ /lhor ni rdo rje rdo rje 'dzin/ /bden bral mkha' snying pad dkar te/ /nub tu pad ser 
rdo rje chos/ /nub byang sa snying pad+ma dmar/ /gtsug tor gnod mdzes steng 'og char/ /gtsug tor dang ni gtun shing ngo / /shar du rnam rgyal thod pa ste/ /mer ni 'dod rgyal rtse gsum mo/ /rdo rje rtse gcig gshin gshed lhor/ /bden bral ral gri stobs po che/ /nub tu rta 
mgrin pad+ma ste/ /byang du bgegs dgra rdo rje rgya/ /nub tu dbyug pa sngon po ste/ /dbang ldan du ni mi g.yo ba/ /de yi rgyab tu nyan thos ni/ /shA ri'i bu dang rab 'byor dang / /maud gal bu dang 'od srung dang / /rgyal mchog dang ni sa steng skyong / /rta thul dang ni ba glang bdag /
drag shul dbang chen changs bu can/ /b+ha ra d+h+wa dza lteng rgyas dang / /dga' bo nye dga' sgra gcan no/ /de ltar bcu drug phyag rgya'o/ /pad+ma'i steng du lhung bzed do/ /de nas yang dag bshad bya ba/ /'jam dpal dkyil 'khor bzang po yi/ /dbus su ral gri 
me 'od can/ /rin chen rdo brag steng du bri/ /byang du rdo rjes mtshan pa yi/ /bum pa bri ba byams pa'o/ /shar du kun tu bzang po yi/ /rdo rje dkar po bri bar bya/ /lhor ni me 'od ldan pa yi/ /lag na rdo rje'i rdo rje bri/ /nub tu 'jig rten dbang po ste/ /
</page>

 <page>
<ph>185</ph><p>091-93a</p>
bad dkar 'od dang ldan pa bri/ /yid bzhin nor 'dzin mdzes gzugs can/ /rin chen rdo steng dbang ldan bri/ /mer ni rab 'bar rdo rje yi/ /bgrang phreng pad+ma la gnas bri/ /bden bral du ni rab brjid pa'i/ /go cha 'bar ba bri bar bya/ /rlung du 
mdzes pa gzhon nu'i lha/ /rin chen sgrom ni bri bar bya/ /steng du brtul phod ces khro bo'o/ /pad+ma'i steng du khro bo yi/ /'og tu khro rgyal mngag gzhug gi/ /rdo rje brag steng zhags pa bri/ /khro bo lhag ma sngon gyi ni/ /tshul gyis rgyal bar dgod par bya/ /brtan pa 
zhes pa'i pho nya mo'i/ /chu gri byang du bri bar bya/ /zla ba'i dkyil 'khor 'chang ba yi/ /mkha' sor ma ni shar du'o/ /nyi ma'i dkyil 'khor 'chang ba yi/ /rnam 'jigs ma ni lho ru'o/ /nub kyi phyogs su bri bar bya/ /mdzod spu ma zhes rin phreng 'dzin/ /rin 
chen rdo steng shar lhor bri/ /shar lhor bgegs 'dzin ma zhes pa/ /'khor lo me 'bar rdo rje bri/ /'bar ba'i gtun shing bden bral du/ /'joms pa'i tho ba rlung du bri/ /thal sbyar gung mo nang du bcug /pad+ma mdzod kyi phyag rgya dang / /sngags 'dis dkyil 
'khor byin gyis brlab/ /na maHsarba ta thA ga te b+h+yaH/ sarba mu khe b+h+yaH/ hUM hUM ba maM maM swA hA/ spyan drangs gshegs su gsol ba dang / /srung ba mchog gi sngags yin no/ /na maHsarba ta thA ga te b+h+yaH/ sarba bi shwa mu khe b+h+yaH/ he he he/ A dz+nyA pa ra ma ra ga ga na 
A gats+tshA gats+tsha b+ha ga bA na shI g+h+raM swA hA/ bsnyen pa 'bum la byin brlabs dang / /lha bsgrub pa dang mchod pa'o/ /de nas yang dag bshad bya ba/ /rdo rje chos kyi dkyil 'khor ni/ /dbus su 'jig rten dbang sdud nyid/ /pad+ma dmar po 'chang ba'o/ /shar du don 
yod zhags pa ni/ /bgrang phreng sngon po 'chang ba'o/ /lhor ni nam mkha' dri med de/ /rdo rje sngon po 'chang ba'o/ /nub tu gar gyi dbang pad+ma/ /byang du thugs rje shugs po che/ /rdo rje nag po 'dzin pa bri/ /sgrol ma khro gnyer ral gcig dang / /yid bzangs ma ni 
</page>

 <page>
<ph>186</ph><p>091-93b</p>
mtshams su bri/ /khro bo dang ni pho nya mo/ /'jam pa'i dbyangs kyis rim pas dgod/ /de nas phyag na rdo rje yi/ /dkyil 'khor yang dag bshad par bya/ /dbus su phyag na rdo rje nyid/ /rdo rje dkar po 'chang ba'o/ /shar du sangs rgyas spyan ma yin/ /lhor ni pad 'dzin 
mA ma kI/ /nub tu gos 'chang na bza' dkar/ /byang du sgrol ma ut+pal 'chang / /phyogs bzhir nam mkha' dri med dang / /shugs po che dang rdo rje tog /snyems tshul chen po zhes pa rnams/ /rigs kyi mtshan ma 'dzin pa'o/ /der yang sngon ltar khro bo rnams/ /
rim pa bzhin du bri bar bya/ /de yi cha rgyab dkyil 'khor la/ /drag po lha rnams bkod pa ni/ /dpung bzangs la sogs rdo rje can/ /brgyad po byang gi phyogs su bri/ /tshogs 'chang bshes gnyen 'gro skyong dang / /mthong dkar rig byed bden bral med/ /ngan 
spong brgyad de drang srong shar/ /lhor ni rdo rje dgra sta ma/ /rdo rje tho ba drag shul ma/ /rta rna ma dang khro gnyer ma/ /ro langs ma dang lcags sgrog ma/ /mthong dkar ma ste brgyad po bri/ /dug sel rma bya 'od zer can/ /nor rgyun ral gcig dpung rgyan ma/ /dbyangs 
ldan dril sgrol brgyad nub phyogs/ /kun kyang rang rig phyag rgya can/ /sgo yi phyogs su dgod bya ba/ /thub pa'i 'jig rten skyong ba bzhi/ /brgya byin khyab 'jug dbang phyug che/ /tshangs pa 'jam dpal dkyil 'khor la'o/ /rgyal dang rnam rgyal mi thub ma/ /gzhan mi thub 
ma spyan ras gzigs/ /nag mo che dag uts+tshuSh+ma/ gzhon nu 'phrog mo gter 'dzin gyi/ /khro bo mi g.yo sgo bzhi la/ /nag po che dang dga' byed dang / /ngan spong dang ni tshogs bdag go/ /mi g.yo dbang bskur dgyes pa yi/ /dbus su khro bo mi g.yo ba'i/ /ral gri me 'od 'bar ba'o/ /phyogs 
bzhir khro bo mdog bzhi'o/ /'khor los sgyur ba'i cha byad can/ /rdo rje rin chen pad+ma dang / /rgya gram g.yas pa'i phyag tu 'chang / /g.yon pa sdigs mdzub zhags pa 'chang / /rin chen brag la sku bzhugs nas/ /zhabs gnyis pad+ma'i steng du'o/ /mtshams su khro mo bzhi po yang / /gtso bo dang 
</page>

 <page>
<ph>187</ph><p>091-94a</p>
mtshungs sgeg pa'i nyams/ /de rgyab sngon ltar khro bo bcu/ /sku 'am phyag rgya'i phreng ba bri/ /dkyil 'khor cha yi rgyab tu ni/ /'jig rten skyong bcu drag shul can/ /khros pas rang rig 'khor bcas bri/ /bum pa tshad ldan ras kyis dkri/ /dri bzangs chus bkang lha grangs sam/ /
bcu gnyis sam ni drug kyang rung / /kha rgyan dang bcas gzhag par bya/ /bla re ba dan gdugs rgyal mtshan/ /yon chab bdug spos me tog dang / /sgron ma byug chab zhal zas dang / /gling bu sil snyan na bza'i tshogs/ /gtor ma'i dri bzangs sman dang bcas/ /yid 'ong dri zhim zas skom 
tshogs/ /dkyil 'khor spros nas mchod par bya/ /sa la pus mo tshad brkos nas/ /'bu srin shing rdo dum bu sogs/ /skyon mang bral nas sa yis dgang / /ba yi rnam lngas byugs pa'i sar/ /me tog gcal bkram mchod sogs bkod/ /lha ni spyan drangs mchod nas kyang / /dge mi 
dge ba'i rmi lam brtag /rmi lam bzang na spro gyur nas/ /sa bdag mo la gsol ba gdab/ /khyad par du yang gtor mas mchod/ /bu tshur shog ces theg chen gyi/ /tshul chen khyod ni snod yin pas/ /gsang sngags spyod tshul cho ga rnams/ /khyod la yang dag bstan par bya/ /dus 
gsum sangs rgyas 'byung ba rnams/ /mi g.yo mgon por rab bsgoms pas/ /ye shes mtshungs pa med pa brnyes/ /skyob pa shAkya seng ges kyang / /gsang sngags sbyor ba mnyam med 'dis/ /bdud sde shin tu mi bzad pa/ /dpung chen rnams kyang dpa' bos bcom/ /'jig rten 
'dul phyir chos rnams kyi/ /'khor lo bskor nas mya ngan 'das/ /de 'dra kun mkhyen thob bya'i phyir/ /bu khyod blo gros 'di gyis shig /u dum bA ra'i me tog ltar/ /brgya lam na ni re 'ga' zhig /'byung 'gyur yang ni mi 'byung ste/ /skyob pa 'jig rten mgon po che/ /rnyed dka' 
rnyed par gyur na yang / /gsang sngags skyob pa'i tshul 'byung ba/ /shin tu dka' ste rmad byung phyir/ /sdug bsngal shin tu mi bzad pa/ /'khor ba'i rgya mtsho cher 'jigs las/ /myur du sgrol ba gsang sngags las/ /sa steng gsang sngags nor bu 'dra/ /rga nad 'chi 'jigs 
</page>

 <page>
<ph>188</ph><p>091-94b</p>
spong ba dang / /nyes mdzad grogs gcugs mthun 'dod dang / /mu ge dgra chom bral bde dang / /zas skom gos rgyan longs spyod rtag /bde bskyed dpal 'byor thob pa dang / /myur du sangs rgyas 'dod pa yi/ /gsang sngags thabs la myur brtson bsgrubs/ /ji ltar dus 
gsum mgon po rnams/ /byang chub tu ni nges mdzad pa'i/ /byang chub sems ni bla med pa/ /dam pa bdag gis bskyed par bya/ /sdom pa yi ni tshul khrims dang / /dge ba'i chos ni sdud pa dang / /sems can don byed tshul khrims gsum/ /deng nas mchog tu brtan par bzung / /'gro 
la lhag pa'i sems bskyed nas/ /bla ma la ni yon phul zhu/ /yid bzhin nor 'dra bla med sku/ /zhi ba sangs rgyas go 'phang thob/ /srog gcod rku brdzun mi tshangs spyod/ /myos byed 'thung dang glu gar rol/ /rgyan byug mal chen mtho ba dang / /phyi dro kha zas spangs pa ste/ /brgyad dang bcu 
gcig bco lnga dang / /khyad par du ni gnam stong la/ /dal 'byor thob pa shin tu dkon/ /sangs rgyas bstan pa shin tu dkon/ /sdom pa blangs nas srog bzhin du/ /g.yeng med bsdams te bsrung bar bya/ /gsum la rtag tu skyabs 'gro bya/ /lha mi bde ldan lus thob nas/ /dmyal ba dud 'gro yi 
dgas gnas/ /thob nas spang dka' de dag ni/ /nam yang thob par mi bya'o/ /bdag ni dpa' bo ral gri 'chang / /gsang ba'i 'khor lo sbyor byed pas/ /bka' las 'das pa'i gdug can rnams/ /dum bu phye mar 'gas par 'gyur/ /slob ma gzung phyir thog mar ni/ /bsnyen pas sngags kyi mthu 
bskyed bya/ /longs spyod 'phel phyir gtor ma gtang / /bsod nams 'dod phyir mchod pa brtson/ /bla ma thos bsam sgom la gnas/ /gtong phod dul zhing chos spyod mkhas/ /nad med bzod des snying rje che/ /sngags sgrub brtson dpa' shes rab can/ /brtags nas slob ma lnga 'am bdun/ /dad brtson 
zhi dul bla ma bkur/ /sdig 'jigs nad med dbang po tshang / /dbyibs sdug snying rjer ldan pa gzung / /'phags pa rdo rje khro bo'i rgyal po'i rtog pa bsdus pa'i rgyud las skye bo gzung ba'i thabs kyi le'u ste drug pa'o// //de nas yang dag bshad bya ba/ /rig 'dzin pa yi dngos grub che/ /gzhan du med 
</page>

 <page>
<ph>189</ph><p>091-95a</p>
pa phul byung ba/ /rgyud 'dir bshad pa mnyan par byos/ /mi ni rin chen dang po ste/ /gang gang bsgrub pa de dang de/ /'grub par 'gyur gyi gzhan du min/ /ral gri lcags sam shing nyid la/ /sor bzhi pa'am sor brgyad bya/ /yu bar rigs kyi rgya lnga bri/ /ba yi rnam lnga dri zhim chus/ /bkrus 
te dri dang me tog mchod/ /zla drug sngags bzlas khro bo sgom/ /ral gri dud 'thul 'od du 'bar/ /blangs pas mkha' spyod yul 'gro 'gyur/ /tshe ni bar gyi bskal pa ste/ /lha yi bzhon pa sna tshogs bcibs/ /sangs rgyas zhing rnams 'gro bar 'gyur/ /gser dngul zangs kyi zhags pa'am/ /
shing gi zhags pa'ang de ltar 'grub/ /rgyal mtshan nor bu gi'u wang gdugs/ /lcags kyu rnams kyang de bzhin bsgrub/ /lha rnams bsgrub na thang shing la/ /gang 'dod lha yi gzugs byas te/ /sngags bzlas tsam gyis mdun du 'ong / /ci 'dod gsol 'debs 'dod pa smra/ /klu la nA ga ge 
sar shing / /gnod sbyin la ni gser las gzugs/ /dri za la ni 'o ma'i shing / /mkha' lding 'jim pa'i gzugs kyis so/ /srin po la ni dur khrod shing / /gang yang gzugs byas rkang pa ni/ /g.yon pas de yi ske mnan te/ /sum 'bum bzlas na mdun du 'ong / /ci 'dod smra tshe dgos pa blang / /
shar du ras ris kha sprad drung / /dus gsum khrus bya gos rlon gyon/ /sum 'bum bzlas na mar ngo yi/ /brgyad la 'byung po gtor ma sbyin/ /maN+Dal steng du ro bzhag nas/ /rang nyid rin chen khri steng du/ /snying po khri brjod ro 'gul 'gyur/ /mi skrag kha yi nang du lce/ /pad+ma kha phye lte can mthong / /
bcad na ral gri rig 'dzin 'gyur/ /lha yi gzugs kyis tshangs pa yi/ /'jig rten khams kyi gnas rnams rgyu/ /gi'u wang bdun bzlas thig les ni/ /skye bo kun gyis mi mthong ngo / /mi g.yo pus mo btsugs pa'am/ /'jam dpal ris ma'i drung du ni/ /'jam dpal sngags 'di sa 
ya bzlas/ /nya la khyad par mchod pa bya/ /mtshan rangs bzlas pa'i tho rangs nas/ /dang po rtags sa g.yo bar 'gyur/ /gnyis pa nyi ma 'gyur ldog byed/ /phyogs bzhir mkha' la sgra chen po/ /ha ha 'brug skad grag par 'gyur/ /gsum par mkha' la rig 'dzin rnams/ /me tog 
</page>

 <page>
<ph>190</ph><p>091-95b</p>
char 'bebs chun 'phyang sgreng / /de rjes rig 'dzin ma lus dang / /'jig rten skyong bas rab bskor nas/ /khro rgyal byon nas gsung snyan gyis/ /ci 'dod bu khyod gsung bar 'gyur/ /rig 'dzin rgyal po mi snang sogs/ /ci 'dod par ni smra bar bya/ /'grub nas brgyad gnyis cha byad can/ /
rgyan bzang lag na ral gri thogs/ /lha yi bzhon pa la bcibs nas/ /rig 'dzin tshogs mang lhan cig tu/ /sangs rgyas zhing mang phyin pa'i tshe/ /rgyal sras rnams kyis phyag byas nas/ /mchod pa chen po thob 'gyur te/ /bskal pa du mar tshe gnas 'gyur/ /ut+pal sngon 
po lig bu mig /ru rta zangs snod ril bu gzhag /zla ba gzas zin par bzlas nas/ /mig bskus 'dod pa'i khams gsal 'gyur/ /bdag ni sus kyang mi mthong ngo / /gnam lcags rdo rje sor bcu drug /ngos gnyis rtse gsum dbyibs can te/ /tsan+dan dmar dang dri bzangs 
byug /cho 'phrul tshes gnyis nya yi bar/ /mchod cing bzlas na tha mar ni/ /mar me brgya sogs kyis mchod de/ /ku sha khres kyi steng 'dug nas/ /rdo rje lag gnyis gzung ma thag /dud 'thul 'od du 'bar nas kyang / /'khor bcas rig pa 'dzin pa yi/ /'khor los sgyur 
ba thob par 'gyur/ /'khor lo bdun sogs mtshon cha dang / /gser dang mal lham tshangs skud sogs/ /dgos pa thams cad de ltar sgrub/ /sngon gyi tshul du dngos grub 'byung / /tshes gcig nyin par sku gzugs kyi/ /mthe bor dza ti sngags brjod brdeg /stong phrag brgyad 
kyis mthe bo las/ /'od zer phyung nas reg ma thag /dbu skra lcang lo 'khyil gyur nas/ /'khor bcas rig 'dzin rgyal po 'thob/ /sus kyang mi thub lus grub 'gyur/ /tshe ni bskal pa'i bar du gnas/ /sa la pad 'dab brgyad pa bri/ /bum pa skud pa nag pos dkri/ /tsan+dan gyis 
byugs dris kyang dgang / /pad+ma'i steng bzhag pad steng 'dug /stong phrag brgyad bzlas sa gzhi gas/ /pad+mar snang zhing sa gzhir snang / /chu des gtor la khru gang brko/ /blangs pas bskal ba'i tshe tshad 'thob/ /grog mkhar sa la seng ge bya/ /gi'u wang gis byugs dkyil 'khor 
</page>

 <page>
<ph>191</ph><p>091-96a</p>
gzhag /g.yo 'gul bar du mchod cing bzla/ /seng ger gyur nas rgyab zhon nas/ /'dod gzugs lha gnas kun du 'gro/ /sangs rgyas zhing yang mthong bar 'gyur/ /tshe lo khri phrag gcig bskor nas/ /rig 'dzin chen po'i gnas su 'gro/ /'dir gsungs pa'am 
ma gsungs pa/ /sngags dang lha 'di bsgrubs pa yis/ /rig 'dzin grub par grags pa rnams/ /ma lus thams cad 'grub par 'gyur/ /'phags pa rdo rje khro bo'i rgyal po chen po'i rtog pa bsdus pa las rig 'dzin bsgrub pa'i le'u ste bdun pa'o// //de nas yang dag bshad bya ba/ /
phran tshegs las kyi sbyor ba gtso/ /gza' yi cho ga 'di yin te/ /gnod pa sel dang phan skyed mdzad/ /ba yi rnam lngas byugs pa yi/ /dkyil 'khor dbus su pad+ma ni/ /kha dog sna tshogs nyis brtsegs kyi/ /dbus su sangs rgyas de bzhin lhor/ /chos ni rdo rje chos dkar 
po/ /shar du dge 'dun ljang gu'o/ /nub tu 'jig rten dbang phyug dmar/ /byang du phyag na rdo rje ste/ /byang shar du ni 'jam dpal ser/ /mer ni gshin rje'i gshed ngo gnag /dbyug 'chang ma he zhon pa'o/ /mi g.yo mgon po srin po phyogs/ /rta mgrin rlung gi phyogs su'o/ /dkon mchog 
gsum po chos 'chad rgya/ /sems dpa' khro bo rang rtags so/ /kun kyang rin chen khri la bzhugs/ /de rgyab cha la gza' rnams te/ /shar du nyi ma dkar ser ni/ /rta la zhon te pad+ma 'chang / /nub tu zla ba dkar po ni/ /ku mu da 'chang ngang pa zhon/ /lhor ni mig dmar kha dog dmar/ /ril 
ba'i steng bzhugs me sgron bsnams/ /lag pa mdog ser ut+pal 'chang / /byang du pad steng bzhugs pa yi/ /phur bu mdog sngon glegs bam thogs/ /shar lho phyogs su klu la bcibs/ /pa wa sangs dkar shing thog 'chang / /lho nub gser gyi khri la bzhugs/ /byang shar spen pa 
mdog nag ni/ /tshangs pa'i steng na dbyug pa thogs/ /nub byang sgra gcan dud ka ni/ /sbrul gyi steng na 'khor lo 'dzin/ /rnon po ljang gu ral gri 'chang / /gtso bo'i drung du pad steng bzhugs/ /na maHsarba ta thA ga te b+h+yaH/ sarbA pa ri pA ra ke b+h+yaH/ sarba thA/ oM b+ha gi nAM swA hA/
</page>

 <page>
<ph>192</ph><p>091-96b</p>
nyi ma'i snying po'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM sarba tra yaM a swA hA/ zla ba'i 'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM a b+hir+ya ya swA hA/ rnon pa'i 'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM sub+hi shud+d+hA swA hA/ mig 
dmar gyi'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM bi su tra pa kA ya swA hA/ gza' lhag gi'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM b+hi ka mya d+hA ya swA hA/ phur bu'i'o/ /na maHsarba ta thA ga te b+h+yaH/ sardA pa ri pU ra ke b+h+yaH sarba thA/ oM su d+harmAr+Na 
ra ho swA hA/ /pa ba sangs kyi'o/ /na maHsarba ta thA ga te b+h+yaH/ sarbA pa ri pU ra ke b+h+yaH sarba thA/ oM kr-iSh+Na bar+Na pha ka swA hA/ sben pa'i 'o/ /na maHsarba ta thA ga te b+h+yaH/ sarbA pa ri pU ra ke b+h+yaH/ sarba thA/ oM bi kr-i ta la ku ru tsi swA hA/ sgra gcan gyi'o/ /sngags re brgyad stong brgyad brgya bzlas/ /ci 
'byor mchod de gsol ba gdab/ /longs spyod spel cing 'jigs pa sel/ /nad med bgegs rigs 'joms par 'gyur/ /rims sogs gzas zin nad la yang / /sku yi drung du gsol btab sel/ /zhi rgyas dbang drag gang sbyar ba/ /de dag thams cad 'grub 
par 'gyur/ /mi dang bya rgod sbrul rus pa/ /skabs su btums nas dgra khyim sba/ /dgra bo nad bskyed nor rnams brlag /rtag tu 'thab mo 'byung bar nges/ /stag spu thod rus 'ug pa'i spu/ /dgra bo'i sgor sbas skrod par byed/ /ne'u le nag po wa sbal rus/ /
rang khrag rtsangs pa'i mgo bo rnams/ /gong bu ming bcas dgra sgor sba/ /dgra bo 'khor bcas shi bar 'gyur/ /mi tshil dur thal rgya skyegs ni/ /thod pa so can nang blugs nas/ /gang gi sgor bzhag khang pa 'jig /ku sha'i gzugs brnyan rkang pas mnan/ /
dbang sbyar 'dod pa'i sngags bzlas na/ /rgyal po che yang dbang 'gyur na/ /'byung po gzhan lta smos ci dgos/ /bud med skyes phyugs la sogs la/ /rang ming ldan pa'i gzugs byas te/ /rkang pa g.yon mnan ming bcas bzla/ /gang dang gang yang nges par 'grub/ /
</page>

 <page>
<ph>193</ph><p>091-97a</p>
sa la bgegs kyi gzugs bris te/ /sngags kyis brdungs na brlag par 'gyur/ /'jim pas bgegs kyi gzugs byas te/ /gdab cing brdungs na sel bar nges/ /phur bu gdab dang mtshon chas brab/ /rdo rje ri rab cog brgyad ldan/ /sa la byas pa'i them bar du/ /
gzugs brnyan bcug ste rkang pas mnan/ /gzas zin nub mo ba'i maN+Dal/ /dri bzangs me tog sil ma bkram/ /pha rol phyin pa'i glegs bam bzhugs/ /zangs ma'i snod du mar bzhag ste/ /seng ldeng mes ni bskol bar bya/ /dngos grub rnam gsum 'grub pa dang / /gter mthong 
bar yang 'di 'gyur ro/ /khros pas spyan gyi phyag rgya bya/ /hUM mtha' gsang sngags drag tu brjod/ /dur khrod thal ba gang byin pa/ /gdon gyis 'dzin nam bran du 'gyur/ /de nas mi g.yo spyan gcig pa'i/ /sngags kyi cho ga bshad par bya/ /ris ma'i drung du 'bum phrag gsum/ /
brjod pas 'di yi bsnyen pa rdzogs/ /dben par zan gyi chang bu sbyin/ /des na rtag tu 'brel bar 'gyur/ /mdzub mo'i rtse la hUM bkod nas/ /brjod pas sprin rnams 'dral bar byed/ /dgra bo lhar bcas gzugs brnyan la/ /rkang g.yon mnan bzlas lcags phur gdab/ /bka' 
nyan 'gyur ro gtubs na shi/ /skud pa ser pos bcing nad dag /spang leb mnan na mnan par 'gyur/ /ra lpags brabs na bka' nyan 'gyur/ /srad bu yungs kar la bzlas te/ /'chang na gang 'dod srung bar byed/ /na maHsarba ta thA ga b+h+yaH/ /sarba bi shwa mu khe b+h+yoH/ sarba thA/ oM tsaN+Da 
ma hA ro Sha Na hUM traM thA ma hA tsaN+Da/ a tsa la ka na hUM hUM hUM a pra ti ha ta/ ta thA ga ta dz+nyA sma ra hUM hUM phaT swA hA/ rgya mtshor 'bab pa'i chu klung du/ /tsan+dan sbags pa'i pad+ma ni/ /sngags bcas ci tsam bsgyur ba'i grangs/ /gser gyi dong tse rnyed par 'gyur/ /bram ze 'am ni dge 'dun 
ras/ /rgyal po ras sam gro ga la/ /pad+ma mu khyud gnyis ldan bri/ /lte bar oM hU~M ming dang bcas/ /tsaN+Da ma hA ro Sha Na/ /phaT dang bcas pa 'dab mar bkod/ /mu khyud dang por rtsa sngags te/ /gnyis pa 'jam dpal sngags nyid bri/ /dri dang me tog sogs mchod 
</page>

 <page>
<ph>194</ph><p>091-97b</p>
nas/ /skabs kyis dril nas lus la bcangs/ /gdon dang nad dang mu ge sel/ /g.yul du phyin na rgyal bar 'gyur/ /yang na ral gri sor bzhir bri/ /'od kyi ri mo nang chud pa/ /ye d+harmA la sogs kyis bskor/ /dbus su ming dang bcas pa yi/ /snying po sngags ni 
khrigs su bri/ /'dis kyang sngon gyi yon tan 'gyur/ /mtho lngas 'khor ba'i par bu ni/ /mtho gang 'phang du yod par bya/ /nang du mtshal gyis 'jam dpal sngags/ /mgo ni gyen du bltas pa bri/ /kha la nye bar rten 'brel sngags/ /spra tshil las byas dgra yi 
gzugs/ /dug dang gri khrag gis bris nas/ ming yig bsod par bcas pa ni/ /ling ga'i snying gar bcug byas te/ /dkyil 'khor gru gsum nag po yi/ /dbus su mtho gang brus byas te/ /nang bzhag steng du par bu sbub/ /ci srid mar gyi tshes gcig nas/ /
zla ba mi snang zhag bar du/ /nyin mo rten 'brel sngags bzlas te/ /mtshan dus khro bo spyan gcig pa'i/ /sngags ni drag tu brjod par bya/ /mtshams dang ci srid mtshams bar du/ /g.yon du bskor zhing rtsa ba'i sngags/ /drug cu rtsa bzhi'i grangs su brjod/ /'jam 
dpal sngags kyis chos gos srung / /bde gshegs yi ge brgya pas ni/ /mchod rten la ni gseg shang bsil/ /sangs rgyas bstan pa 'jig pa dang / /sngags la 'phya zhing sems can 'tshe/ /log lta log par spyod byed cing / /sems can la 'tshe byed pa ni/ /
rgyal po khro bo che bcu dang / /'jig rten skyong dang rgyal chen bzhi/ /ma tshogs gza' dang rgyu skar tshogs/ /bstan dga' rnams kyis myur du sgrol/ /rgyud gzhan dag la grags pa yi/ /bden pa'i mthu yang du ma brjod/ /dur khrod sa la mchod rten ni/ /
nag po gru gsum khru gang ba'i/ /srog shing nag po gru gsum la/ /bde gshegs yi ge brgya pas dkri/ /gur kum li khris bris pa'o/ /mya ngan med shing gru gsum la/ /rgya gram dbang chen rim par bca'/ /la~M dang staM b+ha ya nan brgyad/ /phyogs brgyad bri ba'i 
</page>

 <page>
<ph>195</ph><p>091-98a</p>
rwa dbus la/ /nye snying ming dang bcas pa bri/ /de yi lte bar snying po ni/ /bsad pa ming bcas bri ba'o/ /tshogs kyi bdag po gtor mas mchod/ /ma mo rnams dang legs ldan sras/ /sha khrag me tog nag pos mchod/ /ji srid gsum dang bdun bar du/ /le lo med 
par byas gyur na/ /dge slong dge tshul bsnyen ldan gang / /sdom brtson de ni ldan gyur te/ /sdig ldan myur du shi bar 'gyur/ /de nas yang dag bshad bya ba/ /gtum po rdo rje 'dzin pa yi/ /sna tshogs las rnams thun mong ste/ /khyad par sbyor ba cung zad bshad/ /yungs kar 
bsnun pas 'byung po 'bros/ /ser ba bsrung na 'khor lo'am/ /rnga dang dung la bri bar bya/ /g.yul du 'jug na ral gri sogs/ /nad la 'khor lo chu yungs kar/ /thod lo kor gyis sa phor la/ /bris te sgor dbyangs sri'u bsrung / /spra tshil gzugs brnyan sor bzhi pa/ /dur khrod 
thal bzlas sgo steng bzhag /nad pa gdon las bsrung bar nges/ /snying gar ming sngags spel bcug nas/ /tsher ma khar btsugs ngag rengs byed/ /snying la btsugs na khros pa zhi/ /nan tan sems kyis gsod par nges/ /ling gas rtags kyi nus pa med/ /yang na rabs chad thod 
pa la/ /ming sngags bris te mi khrag bkang / /rabs chad dur sbas rigs rgyud 'chad/ /khyi nag thod par ming sngags bcas/ /dug bkang klu gnas sbas mdzes 'dzin/ /dgra yi sgor sbas 'byed par byed/ /zhing du sbas na lo nyis byed/ /phyugs gnas god 'byung zla dang 'byed/ /chu dong 
sbas na chu skems 'gyur/ /me dur sbas na rims kyis 'dzin/ /yang na dgra ming khrag gis bri/ /spra tshil gzugs kyi snying gar bcug /mchod rten nag po mtho gang ba'i/ /nang bcug dong bzhag lhung bzed sbub/ /bram ze rigs bzhis sngags brjod cing / /nag po tshes nas phyis 
bskor zhing / /bden pa'i mthu brjod gzugs brnyan bsreg /dgra bo shi 'gyur the tshom med/ /gri khrag bya rog 'ug pa'i khrag /ka ta yi lte ba la/ /ka ro ka yi dus su ni/ /gzugs la ming dang sngags bcas bris/ /rkang pas mnyes na rdul du 'gyur/ /rdo rje 'dzin pa'i bka' bzhin 
</page>

 <page>
<ph>196</ph><p>091-98b</p>
no/ /mtshon gyis bsad pa'i thod pa la/ /sngags dang yul lha'i ming spel bri/ /lha yi gnas bcug de steng du/ /sngags bzlas phur pa snying gar gdab/ /gdug pa'i tsher ma'i hom sbar te/ /mi rta ba lang khyi ma he/ /sna tshogs khrag bsres 'di skad brjod/ /lha khyod yul 'dir thog ser 
phob/ /med na bskal bar khyod nyid sreg /de rjes dkar dang mngar mchod do/ /'phags pa rdo rje khro bo'i rgyal po chen po'i rtog pa bsdus pa'i rgyud las sbyor ba phran tshegs kyi le'u ste brgyad pa'o// //de nas sbyin sreg las rnams kun/ /myur 'grub thabs ni bshad par bya/ /mngar 
gsum dUr ba bsregs pa yis/ /gnod rigs thams cad sel bar byed/ /yam shing 'bras bu gsum bsregs shing / /gdon nad thams cad zhi bar byed/ /'o ma can gyi yam shing la/ /'o ma dUr ba til dang 'bras/ /snying rje'i sems kyis brgya bsregs na/ /gnod pa thams cad 
zhi bar 'gyur/ /ga bur mngar gsum 'bru thams cad/ /dUr ba dkar po'i yam shing rnams / /'o ma can gyi shing la bsreg /nad dang gdon rnams thams cad zhi/ /'o ma sbyin sreg brgya rtsa brgyad/ /phyugs ngas chen po zhi bar 'gyur/ /dUr ba mngar gsum ming bcas pas/ /
bsregs pas rta phyugs nad zhi byed/ /shar lho nub byang phyogs kyi ni/ /dkar nag dmar ser kha dog 'grub/ /khru gang khru gnyis tshad kyi thab/ /sor bzhi kha khyer rim pas btang / /sems dpa' pad+ma'i rdo rje dang / /gcig pus zhi rgyas dbang drag 'grub/ /de nas rgyas pa'i 
sbyin sreg ni/ /ci 'dod thob pa bshad par bya/ /pad+ma'i chu la 'bum phrag gcig /rgyal po 'thob ste blon po ni/ /ku mu da la 'bum phrag gsum/ /zho dang mngar gsum dang bcas pa'o/ /a pa marga'i 'bras bu dang / /mngar gsum 'bum gyis yul bdag 'thob/ /rigs 
bzang 'bum phrag bdun gyis ni/ /yid la ci 'dod thob par 'gyur/ /dUr ba til dang 'bras sogs bsreg /bud med bu bzang thob par 'gyur/ /nor 'dod pas ni rkun po yi/ /lag pa g.yas pa mdzod bzhag nas/ /mchod cing gsol ba btab pas ni/ /nor 
</page>

 <page>
<ph>197</ph><p>091-99a</p>
rnams myur du thob par 'gyur/ /yang na rgya yi pags pa la/ /gur gum gi'u wang yung bas ni/ /byi ba cher brjid ser po bri/ /shar na mdzod phugs bltas par gzhag /zas kyi lhag mas mchod bya zhing / /gsol ba btab pas nor rnyed 'gyur/ /pad+ma'i ze ba ka li ka/ /
pri yang ku ni nor rnyed do/ /'bras bsregs pas kyang nor chen 'thob/ /ku mu da yi 'bras sogs bsregs/ /longs spyod che dang sa gzhi 'thob/ /pad+ma zho dang sbrang rtsi mar/ /sbyin sreg 'bum gyis mchog stsol ba/ /gsum pa dag kyang mthong bar 'gyur/ /bil ba'i 'bras bu mngar 
gsum bcas/ /'bum phrag gsum du bsregs pas ni/ /rang nyid rgyal po chen por 'gyur/ /mar dang yungs kar dkar pos ni/ /nim pa'i shing la 'bum bsregs na/ /snying po rnying pa rgyas par 'gyur/ /nas la sogs pa 'bru rigs rnams/ /gang bsregs gsol btab 
de rgyas 'gyur/ /gang 'dod gos kyi kha dog can/ /me tog bsregs na gos rnyed 'gyur/ /spos shing bsregs na 'khor g.yog 'phel/ /zho mar seng ldeng me la stong / /bsregs na nor rnams rnyed par 'gyur/ /de nas dbang gi bsreg lugs bshad/ /til dang 'bras 
sogs phub ma bsregs/ /bud med dbang du byed pa'o/ /pri yang ku yi sbyin sreg gis/ /byis pa rnams ni dbang du 'gyur/ /'o ma sbrang rtsi a ru ra'i/ /shing la bsregs na lha dbang byed/ /gsum po de dang gu gul bsregs/ /gnod sbyin rnams ni dbang du 'gyur/ /mya ngan 
med pa'i yam shing gis/ /gnod sbyin mo rnams dbang du 'gyur/ /rgyal po'i yungs kar yungs mar bcas/ /bsregs pas rgyal po dbang du 'gyur/ /de nas drag po'i las grub pa'i/ /sbyin sreg yang dag bshad par bya/ /ming bcas tshad dang nim pa bsregs/ /bstan 
sdang dgra bo myur du 'chi/ /dgra ming dug gis nim pa la/ /bris te dug dang lhan cig tu/ /sbrul shun thum po lnga byas nas/ /thod pa lnga yi nang bzhag ste/ /lnga po yungs mar gyis bkang nas/ /gsum ni sgyed pu gnyis brtseg la/ /khros pas gcig tu skra grol bas/ /
</page>

 <page>
<ph>198</ph><p>091-99b</p>
sngags brjod thal bar gyur par du/ /nyin phyed bsregs na dgra 'chi nges/ /'chi ltas 'dab ma rtsa ba shun/ /ra khrag yungs mar tshwa rgya skyegs/ /tsha ba'i bud shing yam shing la/ /bdun phrag ming dang bcas pa bsregs/ /stong phrag gnyis kyis rta phyugs 'chi/ /bzhis ni 
bu dang chung ma 'chi/ /drug gis nye du gnyen 'dun brlag /brgyad kyis dgra yi rang srog 'chad/ /gal te skyabs su 'ong gyur na/ /'o ma stong bsregs rnal du sos/ /khrag dang dug phye nim pa'i 'bras/ /yungs mar la sbags brgya rtsa brgyad/ /myos byed la bsregs dgra bo 'chi/ /
yang na rus phye nim pa'i lnga/ /rang gi khrag gam yungs mar sbag /yang na ske che dug dang ni/ /nim ba'i 'bras bus gsad par bya/ /yang na gri khrag gis bsregs pas/ /byad ma myur du gsod par 'gyur/ /nim pa'i lnga dang ra khrag dug /dri ma lnga bcas gzugs snying 
gar/ /ming yig bcug nas phur bus gdab/ /rig sngags byad ma nyid ldog 'gyur/ /rgya skyegs mi rus phye ma yis/ /mi lpags rlon la dgra gzugs bri/ /dug dang ske tshe cung zad byugs/ /nim pa'i me la khros pas bsro/ /bsregs pas tsha ba'i rims kyis 'chi/ /
dUr ba 'o mas sos par 'gyur/ /dug dang nim pa sgog skya dang / /mi rus phye bsregs phyugs rnams brlag /tsha gsum lan tshwa dUr rang skyur/ /yungs mar ro skra sbrul shun dang / /nim pa'i lnga dang mi rus phye/ /skye tshe dug phye sgog btsong dang / /sgog skya tsher ma'i me la 
bsregs/ /dgra bo khrag tu skyug ste 'chi/ /rgya skyegs lan tshwa ba lang mkhris/ /bsregs na mchin gas nad kyis 'chi/ /sge'u gsher lan tshwa tsha ba gsum/ /gzugs brnyan dur khrod mgal dum la/ /mgo nas rkang pa'i bar du bsregs/ /thig nag gis ni gsod 
par 'gyur/ /'o ma can gyi yam shing la/ /dkar gsum bsregs na sos par 'gyur/ /dri chus spangs pa'i sa las ni/ /thab khung byas te dug gis byugs/ /nim pa'i 'dab mar dgra bo'i ming / /ra khrag gis bris rgyus pas dkris/ /tsha gsum shing gi mer 
</page>

 <page>
<ph>199</ph><p>091-100a</p>
bsregs pas/ /rgyal po myur du 'chi bar nges/ /dug khrag lan tshwa tsha ba gsum/ /ming bcas gzugs brnyan ni ma pa'i mer/ /bsregs na dgra bo dmu rdzing ngam/ /mdze nad kyis ni gsod par 'gyur/ /tsha gsum ni ma pa dug dang dUr/ /khrag 
dang lan tshwa'i gzugs brnyan ni/ /lan tshwa ni ma pa tsha ba'i mar/ /byugs nas arga'i shing la bsregs/ /mdze nad chen pos bzung nas 'chi/ /ra khrag tsha gsum yungs mar spos/ /nim pa'i lo ma na le sham/ /yungs mar dug bsregs tsha bas 'chi/ /
na le sham mam dug dang tshwa/ /d+ha du ra lnga tsha ba gsum/ /sol ba la ni dgra gzugs bya/ /yungs mar byugs te bsregs na 'chi/ /tsha gsum pa yi 'bras bu yis/ /nim pa'i 'dab ma dgra ming bri/ /thod par dug yungs lhan cig bzhag /d+ha du ra lnga btsos 
nas 'ching / /rig ma byang du bltas nas kyang / /rang nyid lho phyogs blta bar bya/ /tshangs pa la sogs lha tshogs dang / /'jig rten skyong ba rdzu 'phrul can/ /ma mo mkha' 'gro sha za sogs/ /sa bcu'i dbang phyug byang chub sems/ /rig 'dzin khro bo'i rgyal 
po dang / /sangs rgyas dkyil 'khor lha rnams gson/ /sdig can nga rgyal gdug cing khro/ /chad lta sngags 'phya dkon mchog bcom/ /bstan la sdang zhing sems can 'tshe/ /mtshams med can 'di bsgral du gsol/ /rlung gis 'dar zhing char gyis gsher/ /
mes gdung rdul tshub skam 'dir skye/ /seng ge mkha' lding stag khro bos/ /bcom zhing 'bu sbrang bung rgod kyis/ /khrag 'jib bya tshogs mkha' la khyer/ /mngon spyod las kyi bsam gtan no/ /de nas sna tshogs las bshad pa/ /mi rus phye ma tshe skye tshe/ /gnod sbyin 
'khrig pa dug shing la/ /tha dad ming bcas bsregs pas ni/ /bskrad dang dbye dang smyo bar byed/ /dUr ba 'o mar bcas pas sos/ /d+ha dur yan lag lnga 'bras bu/ /tsher ma'i mes bsregs smyo bar byed/ /tsha gsum lan tshwas tsha rims bskyed/ /yang na shing skam 
</page>

 <page>
<ph>200</ph><p>091-100b</p>
lta bur skams/ /dzam ba'i ra dang rang skyur bcas/ /dgra bo grang ba'i rims kyis 'debs/ /khwa'i sgro e raN+Da'i mar khus/ /byugs pa d+ha dur ma la bsregs/ /lag stobs khwa ta lta bur ni/ /dgra bos mtha' kun tu 'khyam/ /ske tshe mi rus lan tshwa dug /yungs mar 
nim pa'i me la bsregs/ /dgra bo rtag tu 'thab pa dang / /nad rnams kun gyis 'debs par 'gyur/ /dur khrod thal ba sol bar bcas/ /dgra bo'i gzugs byas dum bur gnon/ /tsham ngam phur bur 'debs pa ni/ /phol mig nad ngan skyed par byed/ /bya rgod 
'ug pa byi la sha/ /ne'u le'i spu rnams khyer ba'i mer/ /drug cu rtsa brgyad bsregs pa yis/ /thun gnyis myur du 'byed par nges/ /khrag can ras la gzugs bris na/ /rkang g.yon sker mnan tsham ngam bcas/ /'dod bcas sngags ni drag po yis/ /brgyal dang 
rims nad mcher nad bskyed/ /dgra yi skra dang rkang rjes sa/ /dgra gzugs dug dang ske tshes byugs/ /tsher mes bsregs na rengs par 'gyur/ /dgra yi pha rus dug rang skyur/ /gzugs byad nim pa'i mer bsregs na/ /dgra bo gdon chen nad kyis 'debs/ /phag 
rtug snu ha arga'i shing / /tsher mes bsregs na mgo 'khor 'gyur/ /ne'u le byi la byi tsher spu/ /bsregs na bud med bu brlag 'gyur/ /mi dang ne'u le khwa rus pa/ /yungs mar nim pa'i me la bsregs/ /grong dang grong khyer skrod par byed/ /stag spu thod rus 
'ug pa'i spu/ /sa ha me tog na le sham/ /nim pa'i lo ma dug bsregs byed/ /nim pa'i 'bras bu dug lan tshwa/ d+ha dur 'bru bsregs nad skyed byed/ /dug khrag d+ha dur 'bras bu yis/ /nim pa'i shing la dgra ming bri/ /tsha gsum lan tshwa khrag gis byugs/ /
lcags snod yungs mar nang bzhag nas/ /nim pa'i shing gi me yis btso/ /dgra bo lha dang 'byed par 'gyur/ /mi khyi bya rgod rus phye dug /ske tshe yungs mar sbrul shun dang / /nim pa'i lnga dang skags lan tshwa/ /tsher mes bsregs na nad kyis 'debs/ /ske tshe dug 
</page>

 <page>
<ph>201</ph><p>091-101a</p>
skegs sbrul shun tsha ba'i mar/ /gzugs byas tsha ba'i me la gdung / /char ches pa dang thog 'bab 'gyur/ /'phags pa rdo rje khro bo'i rgyal po'i rtog pa bsdus pa'i rgyud las sbyin sreg gi le'u ste dgu pa'o// //de nas tshangs pa khyab 'jug sogs/ /'khor gyi dkyil 'khor 
thams cad kyis/ /bzhengs te thal mo sbyar nas kyang / /snyan pas ched du 'di brjod do/ /e ma sangs rgyas thams cad la/ /thabs dang shes rab bsam du med/ /thugs rjes gyur pa'i thugs kyis ni/ /mtshungs med rgya che dam chos gsungs/ /dug gi 'jigs pas sa steng 'khrigs/ /
nyon mongs mun 'jigs med pa yi/ /bdud rtsi 'od bzang 'dir gus na/ /ngan 'gro'i 'jigs pa stong bar 'gyur/ /de nas tshangs sogs 'jig rten skyong / /rdzu 'phrul ldan rnams kun 'dus nas/ /ngom zhing ched du brjod pa 'di/ /snyan pa'i tshig gis rab tu gsol/ /
e ma sangs rgyas che ba'i bdag /sems can kun la sman par dgyes/ /skyob chen 'jig rten mgon po yi/ /mtshungs med bsam gyis mi khyab thabs/ /gsungs pa 'di la gang gnas pa/ /'khor ba'i sdug bsngal rgya mtsho sbyong / /'gro la sman mthong bsgrubs pas ni/ /lhag pa'i 
bde ba 'byung bar 'gyur/ /de nas rdo rje 'dzin pa sogs/ /byang chub sems dpa'i tshogs rnams kyis/ /ngo mtshar spyan ni gdangs nas su/ /ched du brjod pa 'di brjod do/ /e ma sangs rgyas bsam mi khyab/ /gdod nas thugs su 'gro don chud/ /rtog med rang bzhin las grol 
nas/ /bsam mi khyab pa'i go 'phang gsungs/ /'chang byed dang po ngan 'gro gcod/ /gnyis pa mthong chos dngos grub byed/ /de rjes 'jigs med nga yi med/ /dogs pa spangs na zad par gyi/ /sa la bzhugs nas sems can don/ /ma bsams thogs pa med par byed/ /gsang 
sngags rgyal po skyob kun la/ /sbyangs nas 'dod don kun grub ste/ /nam mkha' chu gser dag pa ltar/ /bsgom pa bla med yid rgyas byed/ /de nas rig pa 'dzin pa'i tshogs/ /ma lus pa rnams 'dus nas kyang / /gtso la me tog gtor byas te/ /ched du brjod pa 'di brjod 
</page>

 <page>
<ph>202</ph><p>091-101b</p>
do/ /e ma sangs rgyas bsam mi khyab/ /dam pa'i chos kyang bsam mi khyab/ /'gro la phan dang don byed pa'i/ /cho ga'i ming dang shes rab dang / /snying rje'i dbye bas rgyas gyur nas/ /mnar med la sogs ngan 'gro yi/ /'jigs rnams las brgal pad+ma ltar/ /rnal 'byor can de mdzes par 
spyod/ /de nas mthu stobs cher ldan pa'i/ /phyogs bcu'i khro bo kun 'dus nas/ /shin tu ngom pas snyan tshig gis/ /ched du brjod pa 'di brjod do/ /e ma sangs rgyas chos chen dang / /dge 'dun dkon mchog bsam mi khyab/ /'khor ba'i mun pa chen por ni/ /bying bas blta dka' rtogs 
pa yis/ /sngags dang phyag rgya bsam mi khyab/ /mthong dang thos pa tsam gyis kyang / /blta dka' 'byung po drag po rnams/ /lhag pa'i sems ni skyes par 'gyur/ /de nas rig pa'i lha mo che/ /spyan la sogs pa rgya chen rnams/ /ngo mtshar gyur nas spyan gdangs te/ /snyan pas ched du 'di brjod do/ /
e ma sangs rgyas rmad du byung / /e ma sangs rgyas dpa' bo che/ /e ma sangs rgyas rab tu zab/ /chos rnams skye med 'gag pa med/ /sgyu 'phrul sna tshogs rol ba ltar/ /sgyu ma gdul bya tshim mdzad pa/ /spros pa dang bral spros pa bral/ /sgyu ma rab tu 'phel bar mdzad/ /de nas phyogs bcu'i 
sangs rgyas rnams/ /stong gsum mi mjed 'jig rten khams/ /gdul ba dag la rab gzigs nas/ /'dul mdzad rdo rje 'chang ba la/ /ngo mtshar rmad kyi gsung gis ni/ /ched du brjod pa 'dis bstod do/ /oM zhes dang po phyag 'tshal bkra shis ster byed pa/ /ser sna rnam par dag nas yo 
byad dbang thob dang / /gnas dang gnas ma yin pa mkhyen pa'i stobs dang ni/ /rab dga' ye shes khro bo khams gsum rnam rgyal 'dud/ /tsaN yig dri bzangs tsan+dan byugs dang ngang tshul mtshungs/ /tshul khrims rnam par dag pas tshe la dbang ba dang / /las dang rnam par smin pa 
mkhyen pa'i stobs dang ni/ /dri med ye shes khro rgyal mi g.yo phyag 'tshal lo/ /Da yig nyon mongs sgrib pa gtor ba'i zhi gnas dang / /bzod pa dag pa skye ba la dbang thob pa dang / /mos pa sna tshogs mkhyen pa zhes pa'i stobs dang ni/ /'od 'phro ye shes khro bo dbyug sngon phyag 
</page>

 <page>
<ph>203</ph><p>091-102a</p>
'tshal lo/ /ma yig sgyu 'phrul chen po lhag mthong che ba'i bdag /brtson 'grus dag pas sems la yang dag dbang thob dang / /khams kyi rnam pa sna tshogs mkhyen pa'i stobs dang ni/ /'od byed ye shes gshin rje gshed po phyag 'tshal lo/ /hA yig ma chags 
shes bya'i sgrib 'phrog sbyangs pa che/ /bsam gtan dag pas rdzu 'phrul la ni dbang thob dang / /thams cad dag tu 'gro ba'i lam dag stobs dang ni/ /sbyang dka' ye shes rta mgrin khro bo phyag 'tshal lo/ /ro yig 'khor 'das nad bral shes dag las dbang thob/ /bsam 
gtan rnam thar ting 'dzin dang ni snyoms zhugs pa'i/ /kun nas nyon mongs rnam byang lta ba kun mkhyen stobs/ /mngon gyur ye shes 'dod pa'i rgyal po phyag 'tshal lo/ /Sha yig mnyam nyid sdom chen dbang phyug chen po rgyal/ /stobs chen dag las mos pa la ni dbang thob dang / /
sngon gyi gnas rnams rjes su dran pa mkhyen pa'i stobs/ /ring du song ba'i ye shes bdud rtsi 'khyil la 'dud/ /Na yig skyes bu chen po sgra chen klu mchog gtso/ /smon lam dag pas smon lam che la dbang thob dang / /dbang po mchog dang mchog ma yin pa mkhyen pa'i stobs/ /
mi g.yo ye shes khro bo stobs chen phyag 'tshal lo/ /hUM yig hu lu sprin gdengs 'brug sgra gad rgyangs can/ /thabs dag pas ni ye shes che la dbang thob dang / /'chi 'pho dang ni gang zhig skye ba mkhyen pa'i stobs/ /legs pa'i blo gros ye shes khro bo hUM mdzad 'dud/ /
phaT sgras bag chags kun gtor dag pas shel dang mtshungs/ /ye shes dag pas chos la dbang ni thob pa dang / /zag pa thams cad yang dag zad pas mkhyen pa'i stobs/ /chos kyi sprin gyi ye shes khro bo gnod mdzes 'dud/ /de nas chos rje thub pas ni/ /
ljags kyi dbang po bkram byas nas/ /'dzum pa mdzad pas rab gzigs te/ /'khor gyi dkyil 'khor chen po'i dbus/ /lag na rdo rje mthu chen la/ /snyan pa'i gsung gis bka' stsal pa/ /mchog tu brtan par rab bsngags pa/ /rdo rje theg pa bla 
</page>

 <page>
<ph>204</ph><p>091-102b</p>
na med/ /mi gang bsod nams dman pa'am/ /mtshams med la sogs byed pa yang / /rgyud 'dir zhugs pa'i de ma thag /gser 'gyur gyi ni rtsi bzhin du/ /log rtog ma lus dag nas kyang / /rtog med bde ba'i skur byung ste/ /rmi lam bzang po'i sems bzhin 
du/ /rnam 'phrul sna tshogs cir yang snang / /mu mtha' med pa'i 'khor ba'i mtsho/ /brgal ba'i gzings chen bla med 'di/ /chags gsang med pa'i tshul du ni/ /khyod kyis rtag tu gzung bar bya/ /lag na rdo rje stobs po ches/ /ston pa la ni 'di gsol 
to/ /rgyud 'di phyung ma thag tu ni/ /gdul dka' ba ni rab tu zhi/ /sa steng nad dang gdon mu ge /bar chad gnod pa kun dang bral/ /slar yang bstan pa 'phel ba'i phyir/ /brtan por bdag gis gzung bar bgyi/ /dpa' bo mkha' 'gro drag po rnams/ /yid kyis brtul zhugs 
phyung nas kyang / /rgyud 'di 'dzin pa'i rjes su 'brang / /lha dang 'jig rten pa dang ni/ /ma mo srin mo mkha' 'gro ma/ /sha za gnod sbyin srin mo rnams/ /rgyud 'di 'dzin pa skyong bar byed/ /rgyud 'dzin longs spyod spel bar byed/ /ston pas gsungs pa rdo rje 'dzin/ /legs so 
shin tu cher legs so/ /rgyud 'dzin rnal 'byor can chen de/ /rgyun du bsrung zhing blo 'phel mdzod/ /de skad kyi ni gsung thos nas/ /byang chub sems dpa' nyan thos dang / /mkha' 'gro ma mo 'jig rten skyong / /lha klu gnod sbyin dri zar bcas/ /thams cad 
ldan pa'i 'khor de rnams/ /dgyes te thal sbyar mngon par dga'i/ /mi g.yo thugs rje'i lcags kyu bzung bas 'khor ba'i btson ra nas/ /lha klu 'bum phrag 'tshe bral dkar po dge ba'i kun slong sems/ /skye gnas byang chub rin chen nor thob mdzad pas rmad 
byung mtshar/ /rgyal ba'i tshul bsdus bstan pa'i chos 'di dman la shin tu gsang / /'phags pa rdo rje khro bo'i rgyal po'i rtog pa bsdus pa las mngon par dga' ba'i le'u ste bcu pa'o// //'phags pa rdo rje khro bo'i rgyal po'i rtog pa bsdus pa rdzogs so// //
</page>


</text>