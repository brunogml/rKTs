
<text>


 <page>
<ph>192</ph><p>085-96b</p>
@##/ /rgya gar skad du/ /sarba durga ti pa ri shod+ha na te dzorA dza s+ya ta thA ga ta s+yA r+ha te saM mya k+saM bud+d+ha s+ya ka lbai ka de sha nA ma/ /bod skad du/ /de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba gzi brjid kyi rgyal po'i brtag pa phyogs gcig pa zhes bya ba/ 
bcom ldan 'das dpal shAkya seng ge la phyag 'tshal lo/ /'di skad bdag gis thos pa dus gcig na/ bcom ldan 'das lha thams cad kyi mchog dga' ba'i tshal na bzhugs te/ nor bu dang gser gyi shing lo ma dang / yal ga dang / lcug mar bcas pa'i sdong po dang / shing gel pa dang / sman 
dang / me tog ka mal dang / me tog ut+pa la dang / me tog kar+Ni kA dang / me tog bak+kul dang / me tog ti la ka dang / me tog a sho ka dang / me tog man+dA ra ba dang / me tog man+dA ra ba chen po la sogs pa me tog rnam pa sna tshogs pas nye bar mdzes pa/ dpag bsam gyi shing rnams kyis yang dag par 
brgyan pa/ rgyan sna tshogs kyis rnam par spras pa/ bya'i tshogs sna tshogs skad snyan pa 'byin pa/ rnga dang / rnga mu kun+da dang / gling bu dang / rnga b+hi ri la sogs pa'i sgra sgrogs pa/ brgya byin dang / tshangs pa la sogs pa dang / lha'i bu rnam pa sna tshogs pa rnams rnam par rtse ba/ sangs rgyas 
dang byang chub sems dpa' thams cad kyis byin gyis brlabs pa na'o/ /brgya byin dang tshangs pa la sogs pa'i lha thams cad dang / rig pa 'dzin pa dang / lha'i bu mo 'khor bye ba khrag khrig brgya stong phrag brgya stong rnams dang / gnod sbyin dang / srin po dang / lha ma yin dang / nam mkha' lding dang / 
dri za dang / /mi 'am ci dang / lto 'phye chen po dang / klu la sogs pa 'khor rnam pa sna tshogs pa du ma dang / byang chub sems dpa' sems dpa' chen po bye ba khrag khrig brgya stong phrag brgyad rnams la 'di lta ste/ byang chub sems dpa' sems dpa' chen po blo gros spobs pa dang / blo gros mi g.yo ba dang / 
blo gros yangs pa dang / kun du blo gros dang / blo gros mtha' yas pa dang / kun nas legs pa'i blo gros dang / blo gros ka ma la dang / blo gros chen po dang / /blo gros lha rdzas dang / /blo gros sna tshogs pa dang / blo gros ma lus pa dang / kun du bzang po ste/ de dag la sogs pa phyir mi ldog pa'i byang chub 
</page>

 <page>
<ph>193</ph><p>085-97a</p>
sems dpa' sems dpa' chen po'i dge 'dun mtha' yas shing mu med pa rnams kyis bsti stang du byas/ bla mar byas/ mchod cing rjed par byas/ shin tu phul du byung bar byas te/ 'khor gyi tshogs chen po'i dbus su tshangs pa chen po pad+ma'i gdan la bzhugs shing ngan song 
thams cad yongs su sbyong ba zhes bya ba'i ting nge 'dzin la snyoms par zhugs so/ /de ma thag nyid du ngan song gsum gyi rgyud rnam par grol bar byed pa zhes bya ba byang chub sems dpa' chen po'i 'od zer 'phro ba dang sdud pa du ma'i phreng ba rang gi mdzod spu nas phyung ste/ des stong gsum gyi stong chen po'i 
'jig rten gyi khams kun du snang bar byas so/ /kun du snang bar byas pa des sems can thams cad kyi sems nyon mongs pa'i 'ching ba las bkrol te/ yang dag pa so so so sor thob par byas shing dga' ba'i tshal yang kun du snang bar byas te/ mchod pa'i sprin sna tshogs pa rnams kyis mngon par 
mchod nas lan brgya phrag stong du bskor ba byas te mgo bos phyag 'tshal nas/ bcom ldan 'das kyi spyan sngar nor bu dri ma med pa'i steng du 'khod de 'di skad ces gsol to/ /e ma ho sangs rgyas e ma ho sangs rgyas chos/ /e ma ho sangs rgyas mdzad pa shin tu legs/ /gang phyir bdag cag ngan 
song yongs su sbyangs/ /byang chub spyod pa nyid la rab tu bzhag /de nas lha'i dbang pos bcom ldan 'das la lan brgya phrag stong du bskor ba byas te phyag 'tshal nas/ bcom ldan 'das la 'di skad ces gsol to/ /bcom ldan 'das gang gi slad du sangs rgyas kyi 'od zer kun du snang bas ngan song kun 
las rnam par bkrol nas rnam par grol ba'i lam la rab tu bzhag pa ni bcom ldan 'das ngo mtshar che'o/ /bde bar gshegs pa ngo mtshar che'o/ /bcom ldan 'das kyis bka' stsal pa/ lha'i dbang po 'di ni ngo mtshar mi che ste/ sangs rgyas bcom ldan 'das rnams ni tshad med pa'i bsod nams 
kyi tshogs rnams legs par bsags pa'o/ /lha'i dbang po yang dag par rdzogs pa'i sangs rgyas rnams ni dpag tu med pa'i yon tan rin po che'i 'byung gnas su gyur pa'o/ /lha'i dbang po yang dag par rdzogs pa'i sangs rgyas rnams ni tshad med pa'i thabs yongs su rdzogs pa'o/ /lha'i dbang po 
</page>

 <page>
<ph>194</ph><p>085-97b</p>
sangs rgyas bcom ldan 'das ni shes rab dpag tu med pa'o/ /sangs rgyas bcom ldan 'das rnams kyi spyod pa tshad med pa'o/ /sangs rgyas bcom ldan 'das kyis gdul bya'i skye bo tshad med pa rnams snod du gyur par mdzad pa'o/ /sangs rgyas bcom ldan 'das rnams ni mi mnyam 
pa dang mnyam pa'i ye shes gang yin pa'o/ /sangs rgyas bcom ldan 'das rnams ni mi mnyam pa dang mnyam pa'i rdzu 'phrul dang yang dag par ldan pa'o/ /sangs rgyas bcom ldan 'das rnams ni mi mnyam pa dang mnyam pa'i smon lam dang yang dag par ldan pa'o/ /lha'i dbang po de'i 
phyir sangs rgyas bcom ldan 'das rnams kyis snod ji lta ba de ltar sems can rnams kyi don mdzad pa dang / gdul bya ji lta ba de ltar sems can rnams kyi don mdzad pa dang / mos pa ji lta ba bzhin du sems can rnams kyi don mdzad pa yin no/ /zhes shes par bya ba 'di la 'dir 
the tshom dang som nyi dang yid gnyis mi bya'o/ /gang de bzhin gshegs pa rnams kyis gdul bar mi 'gyur ba 'di ni gnas ma yin no/ /de nas lha'i dbang po rang gi stan las langs nas slar yang bcom ldan 'das la mchod pa rgya che zhing che ba byas te phyag 'tshal nas bcom ldan 'das la 'di skad 
ces gsol to/ /sems can thams cad la phan par bya ba'i phyir dang / rjes su brtse bar bya ba'i phyir dang / snying rje dang bcas par bya ba'i phyir dang / brtse ba chen po dang bcas par bya ba'i phyir dang / bsam pa thams cad yongs su rdzogs par bgyi ba'i phyir bcom ldan 'das bdag spobs 
pa bskyed du gsol/ bde bar gshegs pa bdag spobs pa bskyed du gsol/ bcom ldan 'das sum cu rtsa gsum pa'i lha'i rigs 'di nas lha'i bu nor bu dri ma med pa'i 'od ces bgyi ba zhig shi 'phos shing dus las 'das nas dgung bdun lon lags na/ bcom ldan 'das de gang du skyes 
shing / bde ba'am sdug bsngal gang myong bar 'gyur ba de bcom ldan 'das lung bstan du gsol/ bde bar gshegs pa lung bstan du gsol/ bcom ldan 'das kyis bka' stsal pa/ lha'i dbang po de'i dus dang skabs su bab par shes na nyon cig /lha'i dbang pos gsol pa/ 
</page>

 <page>
<ph>195</ph><p>085-98a</p>
bcom ldan 'das 'di ni dus lags so/ /bde bar gshegs pa 'di ni skabs su bab pa lags so/ /bcom ldan 'das kyis bka' stsal pa/ lha'i dbang po lha'i bu nor bu dri ma med pa'i 'od ces bya ba de 'di nas shi 'phos nas mnar med pa'i sems can dmyal ba chen 
por skyes te/ der lo stong phrag bcu gnyis su sdug bsngal drag cing mi bzod pa myong bar 'gyur ro/ /slar yang dmyal ba chung ngu rnams su lo stong phrag bcur sdug bsngal myong bar 'gyur ro/ /slar yang byol song dang yi dgas rnams su skyes te lo stong phrag bcur sdug bsngal myong bar 'gyur ro/ /
slar yang mtha' 'khob kyi skye bo'i gnas su skyes nas/ 'on pa dang / dig pa dang / lkugs pa'i rang bzhin can rnams su lo stong phrag drug cu sdug bsngal myong bar 'gyur ro/ /slar yang lo stong phrag brgyad cu rtsa bzhir nad rnag khrag 'dzag pa dang / mdze dang phol mig gis gzir ba dang / 
skye bo mang pos smad pa dang / yongs kyis spangs pa dang / rigs dman par 'gyur zhing sdug bsngal nas sdug bsngal du brgyud pa rgyun mi 'chad par 'gyur te/ gzhan rnams la yang gnod pa byed cing las kyi sgrib pa sna tshogs pa yang rgyun mi 'chad par byed par 'gyur ro/ /slar yang sdug bsngal 
rgyud pa gzhan dang gzhan myong bar 'gyur ro/ /de nas brgya byin la sogs pa lha'i bu rnams de thos nas dngangs shing skrag ste skyo nas kha bub tu 'gyel to/ /yang langs nas 'di skad cesagasol to/ /bcom ldan 'das sdug bsngal brgyud ma de las ji ltar thar bar 'gyur/ bde bar gshegs 
pa ji ltar thar bar 'gyur/ bcom ldan 'das thabs gang gis sdug bsngal gyi phung po chen po de las grol bar 'gyur ba des yongs su skyobs mdzod/ /bde bar gshegs pa yongs su skyobs mdzod/ /bcom ldan 'das kyis bka' stsal pa/ lha'i dbang po sangs rgyas bye ba phrag brgyad cu 
rtsa bzhis bshad pa 'di ngas kyang bshad kyis nyon cig /de nas lha'i dbang pos slar yang bcom ldan 'das la me tog man+dA ra ba dang / /man+dAr ba chen po dang / me tog rnam pa sna tshogs pa dang / rin po che'i dbu rgyan dang / phyag gdub dang / dpung rgyan dang / snyan rgyan dang / do shal 
</page>

 <page>
<ph>196</ph><p>085-98b</p>
dang / do shal phyed pa la sogs pa rgyan gyi khyad par du mas mngon par mchod de/ lan brgya stong phrag du mar bskor ba byas shing phyag 'tshal nas/ bcom ldan 'das legs so/ /bde bar gshegs pa legs so zhes bya ba legs so'i tshig gis mnyes par byas nas/ 
bcom ldan 'das lha dang bcas pa'i 'jig rten la phan pa dang bde bar bgyid ba dang / ma 'ongs pa'i sems can rnams ngan song gsum gyi rgyud las rnam par thar bar bgyi ba'i slad du legs par bshad pa'i don du gsol ba 'debs lags so/ /de nas slar tshangs pa la sogs pa'i 
lha'i tshogs rnams kyis kyang 'di skad ces gsol to/ /bcom ldan 'das legs so/ /bde bar gshegs pa legs so/ /gang gis ma 'ongs pa'i sems can rnams kyis mtshan tsam yang thos pa dang ldan na ngan song gsum gyi lam las rnam par grol zhing mtho ris lha'i 'jig 
rten nam/ mi'i 'jig rten du skyes nas kyang bla na med pa yang dag par rdzogs pa'i byang chub thob par bgyi ba'i slad du bshad du gsol/ de nas bcom ldan 'das kyis brgya byin dang tshangs pa la sogs pa lha'i bu de rnams de bzhin gshegs pa thams cad kyi snying po 'dis byin gyis 
brlab pa'i don du don yod rdo rje'i byin rlabs zhes byA ba'i ting nge 'dzin la snyoms par zhugs so/ /o~M badzrA d+haSh+DI na dz+nyA na sa ma ye hU~M/ de ltar ting nge 'dzin la snyoms par zhugs nas zil gyis mi non pa rdo rje'i byin gyis rlabs kyi byin gyis brlabs nas/ ngan song thams cad yongs su 
sbyong ba'i rgyal po zhes bya ba de bzhin gshegs pa'i snying po 'di phyung ngo / /o~M sho d+ha ne sho d+ha ne sarba pA pa~M bi sho d+ha ne shud+d+he bi shud+d+he sarba karmA ba ra Na bi shud+d+he swA hA/ rig pa 'di gsungs ma thag nyid du sems can thams cad ngan song du mi ltung bar byas shing dmyal ba dang / byol song dang / yi 
dgas kyi 'gro ba thams cad sbyangs te/ sdug bsngal mi bzad pa rnam par rab tu zhi zhing skye bo mang po rnams bde ba dang ldan par gyur to/ /de nas gzhan yang srung ba'i snying po 'di gsungs so/ /o~M sho d+ha ne shod+ha ya sarba a pA yan sarba satwe b+h+yo hU~M/ lha'i dbang po gzhan yang 'di ni de bzhin 
</page>

 <page>
<ph>197</ph><p>085-99a</p>
gshegs pa thams cad kyi snying po'o/ /o~M sarba a pA ya bi sho d+ha ne hU~M phaT/ lha'i dbang po gzhan yang 'di ni de bzhin gshegs pa thams cad kyi snying po'i nye ba'i snying po'o/ /o~M trA Ta/ lha'i dbang po gzhan yang 'di ni ngan song thams cad yongs su sbyong ba'i 
snying po'o/ /hU~M/ lha'i dbang po gzhan yang mdor na dran pa tsam gyis kyang bsod nams chung ba'i sems can rnams ngan song gi rgyud thams cad las bde blag tu rnam par grol bar byed pa 'di yin te/ na mo b+ha ga ba te sarba durga ti pa ri shod+ha ni rA dzA ya/ ta thA ga tA ya/ ar+ha te saM myak+sa~M bung+hA 
ya/ tad+ya thA/ o~M shod+ha nA+e shob+ha ne/ bi sho d+ha ne bi sho d+ha ne/ sarba pA baM bi sho d+ha ne shud+d+he bi shud+d+he/ sarba karma A bar Na bi shud+d+he swA hA/ rtsa ba'i rig pa'o/ /o~M sarba bit+sa rbA bar Na bi sho d+ha ya ha na hU~M phaT/ o~M sarba bid+ya swa hU~M/ o~M sarba bid hrI phaT/ o~M sarba bid A/ o~M sarba bid traT/ o~M sarba bdi 
o~M/ o~M sarba bdi hU~M/ o~M sarba bid kriM traT/ o~M sarba pad+mi hA badzro d+b+ha ba dA na pA ra mi tA pU dze hU~M/ sgeg mo'i sngags so/ /o~M sarba pid+ma hA badzrod+b+ha ba shI la pA ra mi tA pU dze trA~M/ phreng ba ma'i sngags so/ /o~M sarba bid+ma hA badzrod+h+ba ba k+ShA na ti pA ra mi tA pU dze hrI/ glu ma'i sngags so/ /
o~M sarba bad+mi hA badzro d+b+ha ba bIr+ya pA ra mi tA pU dze aH/ gar ma'i sngags so/ /o~M sarba bad+si rbA pA ya bi sho d+ha ni d+ha ma d+ha ma d+hu pa ya d+h+yan pA ra mi tA bU dze hU~M hU~M phaT/ bdug pa ma'i sngags so/ /o~M sarba bid+sa rba durga ti pa ri sho d+ha ni kle sho ba kle shats+tshe ni buSh+pa bi lo ki nI pradz+nyA pA ra mi tA pU dze trA~M hU~M phaT/ me tog ma'i sngags so/ /
o~M sarba bad+si rbA pA ya bi shod+ha ne dz+r+ba nA lo ka kA ri pra Ni d+hA Na pA ra mi tA pU dze hrIHhU~M phaT/ mar me ma'i sngags so/ /o~M sarba bid+sa rbA pA ya gan+d+ha bi nA sha ni/ badzra gan+d+ho pA ya pA ra mi tA bU dze aHhU~M phaT/ dri chab ma'i sngags so/ /o~M sarba bid+sa rba na ra ka ga ti m+ba kar+Sha Ni hU~M dzaHla phaT/ rdo rje lcags kyu'i sngags so/ /o~M 
sarba bid+sa na ra kod+d+ha ra NI hU~M hU~M phaT/ rdo rje zhags pa'i sngags so/ /o~M sarba bid+yA sarbA pA ya b+han+d+ha mo tsa ni hU~M baM phaT/ rdo rje lcags sgrog gi sngags so/ /o~M sarba b+hid+sa rbA pA ya ga ti ga ha na bi sho d+ha ne hU~M hoHphaT/ rdo rje 'bebs pa'i sngags so/ /o~M mai trI ha ra NA ya swA hA/ byams pa'i'o/ /o~M a mo 
</page>

 <page>
<ph>198</ph><p>085-99b</p>
g+hA mo g+ha dar+sha nihU~M/ mthong ba don yod kyi'o/ /o~M sarbA pA yaM dzaha sarbA pA ya bi sho d+ha ni hU~M/ ngan song kun 'dren gyi'o/ /o~M sarba sho ka tamo ni r+g+hA ta na ma ti hU~M/ mya ngan dang mun pa thams cad nges par 'joms pa'i blo gros kyi'o/ /o~M gan+d+ha ha sti ni hU~M/ sbos kyi glang po'i'o/ /o~M shU raM ga me hU~M/ dpa' bar 
'gro ba'i'o/ /o~M ga ga ne ga ga na lo tsa ne hU~M/ nam mkha' mdzod kyi'o/ /o~M dz+nyA na ke tu dz+nyA na ba ti hU~M/ ye shes tog gi'o/ /o~M a mi ta pra b+he a mi ta ba ti hU~M/ 'od dpag med kyi'o/ /o~M tsan+d+ra s+the tsan+d+ra byA ba lo ki ni hU~M swA hA/ zla 'od kyi'o/ /o~M b+ha dra ba ti b+ha dra pA le swA hA/ bzang skyong 
gi'o/ /o~M dzA li ma hA dzA li ni hU~M/ dra ba can gyi 'od kyi'o/ /o~M badzra gar+b+he hU~M/ rdo rje snying po'i'o/ /o~M ak+Sha ye hU~M hU~M/ ak+Sha ya karmA bar Na bi sho d+ha ne swA hA/ /blo gros mi zad pa'i'o/ /o~M pra ti b+hA ne pra ti b+hA na kU Te swA hA/ spobs pa brtsegs pa'i'o/ /o~M sa man+ta b+ha dre hU~M/ kun du 
bzang po'i'o/ /bskal pa bzang po'i byang chub sems dpa' sems dpa' chen po'i sngags 'di dag rim pa bzhin du brjod do/ /'di dag gis rgyud du ji skad gsungs pa'i rjes su 'brang ba'i cho ga'i rim pas nyin re zhing snga ba'i dus su skyed pa'i rim pa bsgom bzhin pas lha'i rnal 'byor ting nge 
'dzin gsum mchog 'bad pas bsgoms te/ ngan song yongs su sbyong bar grub par 'gyur ro/ /lha'i dbang po gzhan yang de bzhin gshegs pa ngan song thams cad yongs su sbyong ba'i gzi brjid kyi rgyal po'i gsang ba'i snying po 'di rigs kyi bu'am/ rigs kyi bu mo'am/ gang 'ga' 
zhig ming tsam nyan pa dang / 'chang ba dang / klog pa'am/ bris nas kyang mgo'am/ gtsug phud dam/ dpung pa'am/ mgul bar btags te 'chang bar byed na de'i tshe 'di nyid la dus ma yin par 'chi ba brgyad dang / 'chi ba dang 'brel pa'i rmi lam 'byung ba'am/ ngan song dang 
'brel pa'i mtshan ma de dag thams cad rmi lam tsam du yang mi 'byung ngo / /gang 'ga' zhig dkyil 'khor du yang ji lta ba bzhin du zhugs nas dbang bskur te snying po yang zlos shing sngags kyi don sgom par byed na lta smos kyang ci dgos te/ de dag la sdig pa gang cung zad kyang nye bar mi 'gyur zhing 
</page>

 <page>
<ph>199</ph><p>085-100a</p>
ngan song du 'gro bar mi 'gyur ro/ /skyes pa dang / bud med dang / lha dang / klu dang / gnod sbyin dang / srin po dang / byol song dang / yi dgas dang / dmyal ba la sogs pa gang yang rung ba shi ba'i lus rnams dkyil 'khor du bcug ste dbang bskur na de dmyal bar 
skyes na yang de ma thag nyid du rnam par thar nas lha'i rigs su skye bar 'gyur ro/ /lha'i rigs der skyes par gyur nas de bzhin gshegs pa thams cad kyi chos nyid mngon sum du byed cing phyir mi ldog par yang 'gyur ro/ /rgyud nges pa can du yang 'gyur zhing de bzhin gshegs pa thams cad kyi 
rigs su rab tu skye bar 'gyur ro/ /sgrib pa rnams rab tu spangs nas de bzhin gshegs pa thams cad kyi rigs sam/ lha'i rigs sam/ gzhan du yang bde ba myong bar 'gyur ro/ /lha'i dbang po mdor na 'jig rten dang 'jig rten las 'das pa'i phan pa dang / bde ba thams cad myong 
bar 'gyur ro/ /de nas lha'i dbang pos bcom ldan 'das la snga ma bzhin du bskor ba byas te phyag 'tshal nas 'di skad ces gsol to/ /bcom ldan 'das ngan song thams cad kyi dbang du gyur pa rnams la phan pa dang bde bar bgyi ba dang / ji ltar sems can rnams ngan song thams cad la rgyab 
kyis phyogs par bgyi ba dang / bla na ma mchis pa yang dag par rdzogs pa'i byang chub bde blag tu rtogs par bgyi ba'i slad du chos bshad du gsol/ de nas bcom ldan 'das shAkya thub pas ngan song thams cad yongs su sbyong ba'i ye shes rdo rje zhes bya ba'i ting nge 'dzin la snyoms par zhugs 
nas de bzhin gshegs pa thams cad kyis ngan song thams cad yongs su sbyong ba gzi brjid kyi rgyal po zhes bya ba'i dkyil 'khor chen po gsungs te/ de mgon po shAkya thub pa nyid kyis gsungs pa ni/ dang po re zhig rnal 'byor pas skye bos dben pa'i yid dang rjes su mthun pa'i sa phyogs su/ 
'jam zhing shin tu 'bol ba'i gdan la 'dug ste/ dri bzang pos maN+Dal byas nas nye bar spyod pa lnga'i mchod pa bya'o/ /de nas chos thams cad bdag med par bsgoms la/ bdag nyid yi ge hU~M gis rdo rje 'bar ba me nyi mar bsgoms te/ de'i mgrin par yi ge hrI las pad+ma dang de'i steng du 
</page>

 <page>
<ph>200</ph><p>085-100b</p>
'dab ma'i rtse mor yi ge a las zla ba'i dkyil 'khor dang / de'i steng du yi ge hU~M las rdo rje rtse lnga pa dang / rdo rje de lce la thim par bya zhing badzra dzi hwa zhes bya'o/ /des rdo rje'i lcer 'gyur zhing sngags zlos pa nus par 'gyur ro/ /lag pa gnyis kyi dbus su yi ge a dkar po las zla ba'i 
dkyil 'khor dang de'i steng du yi ge hU~M las rdo rje rtse lnga pa dang de gnyis lag pa'i mthil du thim par bya ste rdo rje'i lag par 'gyur zhing phyag rgya 'ching bar nus par 'gyur ro/ /de nas bsrung ba'i 'khor lo bsgom par bya ste/ o~M gr-ih+Na badzra sa ma ya hU~M ba~M zhes brjod cing khro bo ti rin ti ri bcing 
bar bya ste/ rdo rje bsdams pa nang byas nas/ /mthe bong rdo rje dam po yis/ /khro bo'i yid kyis dgab bya ba/ /khro bo ti rin ti ri bcing / /de nas rdo rje phyed pa'i gdan gyis 'dug pas rdo rje ti rin ti ri bcings la rdo rje phreng ba'i dbang bskur ba gzung bar bya ste/ o~M badzra dzra lA na lA rka hU~M a b+hi 
Shin+tsa tu mA~M zhes pas so/ /rdo rje bsdams pa las/ mthe bong gnyis gshibs te bsgreng ba rdo rje bsdams pa'i steng du dgab pa'i tshul du gzung ba ni rdo rje ti rin ti ri'o/ /o~M TuM zhes bya ba'i yi ge gnyis po 'di'i go chas go cha bgos nas/ o~M badzra dz+wa lA na lA rka hU~M zhes bya ba sgrogs shing 
g.yon pa'i rdo rje khu tshur snying gar bya ste/ g.yas pa'i rdo rje khu tshur gsor zhing bgegs thams cad la bsnun no/ /de nas rdo rje me'i phyag rgya dang bcas pas bgegs bsreg par bya ste/ o~M badzra dz+wA lA na la ha na da ha pa tsa ma tha b+hany+dza ra Na hU~M phaT/ zhes brjod cing rdo rje bsdams pa nang du bcings la sor mo 
rnams nang du 'bar ba la mthe bo rdo rje bsgreng ba 'di ni rdo rje me'i phyag rgya'o/ /de'i rjes la badzra ne trI ban+d+ha sarba bi g+h+na di na zhes pa'i phyag rgya dang ldan pas bgegs thams cad bcing bar bya'o/ /rdo rje bsdams pa bcings la mthe bo gnyis brkyang ste mnyam la bzung ba ni rdo rje spyan gyi phyag rgya'o/ /rdo rje bsdams 
pa brkyang ba sa la bzhag ste 'og bcing bar bya'o/ /o~M badzra dr-i D+ho me b+ha ba rak+Sha sarbA~M swA hA zhes bya'o/ /rdo rje 'jigs byed spyan gyi phyag rgya dang bcas pas steng bcing bar bya ste/ o~M hu lu hu lu hU~M phaT ces pa dang / rdo rje khu tshur gnyis bcings la mgal me'i 'khor lo ltar bskor nas mgo bo'i steng du 
</page>

 <page>
<ph>201</ph><p>085-101a</p>
bzung ba ni rdo rje 'jigs byed spyan gyi phyag rgya'o/ /de'i 'og tu rdo rje gnod sbyin gyi phyag rgya dang bcas pas slar steng bcing bar bya ste/ /o~M badzra yak+Sha hU~M zhes pa 'di dang rdo rje thal mo mthe bo gnyis brkyang la mdzub mo gnyis mche ba lta bur byas pa ni rdo rje gnod sbyin gyi 
phyag rgya'o/ /rdo rje gtsug tor gyi phyag rgya dang bcas pas shar phyogs bcing bar bya ste/ /o~M dru~M b+han+d+ha ha~M zhes pa'o/ /dru~M zhes pa yang ngo / /rdo rje khu tshur gnyis kyis mthe'u chung lu gu rgyud du sbrel la mdzub mo gnyis rtse sbyar la bzlog nas spyi bor bzhag pa ni rdo rje gtsug tor gyi phyag rgya'o/ /
yang rdo rje zhags pas shar de nyid bcing bar bya ste/ o~M badzra pA sha hrIHzhes pa dang / rdo rje khu tshur gnyis kyis mkhrig ma mdud pa byas pa ni rdo rje zhags pa'i phyag rgya'o/ /rdo rje ba dan gyis nub phyogs bcing bar bya ste/ /o~M badzra pA tAM ke pa tAM gi ni ra Ta zhes pa dang / rdo rje bsdams pa las 
mthe bong gnyis sems dpa'i skyil krung byas la mdzub mo gnyis mnyam por gshibs te phye la mthe'u chung ba dan ltar byas pa ni rdo rje ba dan gyi'o/ /phyogs dang mtshams dang steng dang 'og gi bgegs rnams tshar gcad par bya'o/ /rdo rje dus kyis byang phyogs bcings te hrIH badzra kA li ru Ta ma Ta 
zhes pa dang / rdo rje gnod sbyin gyi phyag rgya snying gar bstan par byas pa ni rdo rje dus kyi'o/ /rdo rje rtse mos lho bcings te/ o~M badzra shi kha re ru Ta ma Ta zhes pa dang / rdo rje khu tshur gnyis kyis ri bo 'degs pa'i tshul ni rdo rje rtse mo'i'o/ /rdo rje las kyis dkyil 'khor bcing bar byas la ra ba bya'o/ /
hU~M badzra karma zhes pa'o/ /yang rdo rje hU~M mdzad kyis nang du rab bya ste hU~M zhes pa dang / rdo rje khu tshur gnyis bcings la rdo rje mkhrig ma gnyis bsnol te mthe'u chung gnyis lcags kyur sbrel la mdzub mo gnyis sdigs mdzub tu sgreng ba ni 'jig rten gsum las rnam par rgyal ba zhes bya ba rdo rje hU~M mdzad 
kyi'o/ /'di nyid las mdzub mo dang gung mo gnyis rdo rje ltar byas pa ni rdo rje las kyi'o/ /rdo rje bsdams pas rdo rje'i gur sbyin par bya ste/ badzra ban+d+ha pa~M zhes pa 'dis so/ /de nas rdo rje 'khor lo'i phyag rgyas ngan song thams cad yongs su sbyong ba'i dkyil 'khor mdun du rdzogs par bya ste/ o~M badzra 
</page>

 <page>
<ph>202</ph><p>085-101b</p>
birba dzra tsakra hU~M zhes bya'o/ /rdo rje khu tshur gnyis bcings nas/ /mdzub mo mthe'u chung rdo rje bcing / /rdo rje 'khor lo zhes grags pa/ /dkyil 'khor thams cad sgrub byed yin/ /'dis phyogs thams cad du g.yas skor nyid kyis bskor ba las dkyil 'khor thams cad sprul par 'gyur ro/ /
'di nyid khar bzhag nas nges par blta bzhin du rdo rje 'khor lo'i sngags lan brgyad bzlas so/ /de yis dkyil 'khor thams cad du zhugs par 'gyur ro/ /de nas mngon sum lta bur blos dmigs la me tog la sogs pas yang dag par mchod de/ phyogs thams cad du yan lag lnga 
pa dang / 'dis phyag bya'o/ /o~M sarba bid+ya kA ya bA k+tsit+ta pra Na me na badzra ban+da naM ka ro mi zhes pa'o/ /de nas phyag bzhi bya ba ste 'di ltar lus thams cad kyis dang / rdo rje thal mo brkyang bas shar phyogs su phyag byas te/ o~M sarba bit+bU dzo pa s+thA nA yA t+mA naM niR+YA ta yA mi/ sarba ta thA ga ta badzra 
sa twa a d+hi tiSh+Tha mA~M zhais pa 'dis so/ /de nas de bzhin du langs la rdo rje thal mo snying gar byas te/ lho phyogs su dpral ba sa la reg cing phyag bya ste/ o~M sarba bid+ba dzrA b+hI She kA ya/ A t+mA naM ni R+YA ta yA mi/ sarba ta thA ga ta badzra rat+nA b+hi Shiny+tsa mA~M zhes pa 'dis so/ /de nas de bzhin du langs 
la/ rdo rje thal mo spyi bor bzhag ste/ nub phyogs su khas la reg cing phyag bya ste/ o~M sarba bit+pU dzA pra brta nA naM ni R+yA tA yA mi/ sarba ta thA ga ta badzra d+harma pra brta ya mA~M zhes bya ba 'dis so/ /de nas de bzhin du langs la rdo rje thal mo spyi bo nas phab ste/ snying gar byas la byang phyogs su 
spyi bo sa la reg cing phyag bya ste/ o~M sarba bit+pU dzA karma Ne At+mA naM/ /niR+yA ta yA mi/ sarba ta thA ga ta badzra karma ku ru mA~M zhes pa 'dis so/ /de nas pus mo'i lha nga gnyis sa la btsugs te/ rdo rje thal mo snying gar byas la sdig pa thams cad so sor bshags par bya ste/ phyogs bcu na sangs rgyas 
dang byang chub sems dpa' thams cad dang / de bzhin gshegs pa dang / rdo rje dang / nor bu dang / pad+ma dang / las kyi rigs su bzhugs pa thams cad dang / snying po dang / phyag rgya dang / sngags dang / rig pa dang / lha thams cad bdag la dgongs su gsol/ bdag 
</page>

 <page>
<ph>203</ph><p>085-102a</p>
che ge mo zhes bya ba phyogs bcu'i sangs rgyas dang byang chub sems dpa' thams cad kyi spyan snga dang / de bzhin gshegs pa dang / rdo rje dang / nor bu dang / pad+ma dang / las kyi rigs su bzhugs pa thams cad dang / snying po dang / phyag rgya dang / sngags 
dang / rig pa dang / sngags kyi lha thams cad kyi yang spyan sngar sdig pa thams cad so sor bshags par bgyi'o/ /phyogs bcu na 'das pa dang / ma 'ongs pa dang / da ltar byung ba'i sangs rgyas dang / byang chub sems dpa' thams cad dang / rang sangs rgyas dang / 'phags pa 
nyan thos yang dag par song ba dang / yang dag par zhugs pa rnams dang / sems can gyi rigs thams cad kyi bsod nams thams cad la rgya cher rjes su yi rang bar bgyi'o/ /phyogs bcu'i sangs rgyas bcom ldan 'das chos kyi 'khor lo mi bskor ba thams cad la chos kyi 
'khor lo bskor bar bya ba'i phyir bskul bar bgyi'o/ /phyogs bcu'i sangs rgyas bcom ldan 'das yongs su mya ngan las 'da' bar bzhed pa thamasacad la mya ngan las mi 'da' bar gsol ba 'debs so/ /de nas me tog gi phyag rgya bcings la 'di skad ces brjod do/ /o~M sarba 
bit+bu Sh+pa pU dzA me g+ha sa mu dras+pha ra Na sa ma ye hU~M zhes pa'o/ /bdug pa'i phyag rgya bcings la 'di skad ces brjod de/ o~M sarba bid+d+hU pa pU me g+ha sa mu dra s+phar Na sa ma ye hU~M zhes pa'o/ /mar me'i phyag rgya bcings la 'di skad ces brjod de/ /o~M sarba bi dA lo ke pU dzA me g+ha sa mu dra sbar Na 
sa ma ye hU~M zhes pa'o/ /dri'i phyag rgya bcings la 'di skad ces brjod de/ /o~M sarba bing+ga n+d+ha pU dzA me g+ha sa mu dra s+pha ra Na sa ma ye hU~M zhes pa'o/ /thal mo snyim pa khong stong du sbyar ba bcings la 'di skad ces brjod de/ /o~M sarba bidA+o d+h+ya~M ga ra t+nA lang kA ra pU dzA me g+ha sa mu dra spar Na sa ma ye hU~M zhes 
pa'o/ /o~M bid+d+hA s+ya lA s+ya ra ti krI DA sau khya a nut+ta ra pU dzA me g+ha sa mu dra s+pha ra Na sa ma ye hU~M zhes pa dang / o~M sarba bi da nu t+ta ra bo d+h+ya lang kA ra was+t+ra pU dzA me g+ha sa mu dra s+pha ra Na sa ma ye hU~M zhes pa'o/ /de nas 'khor ba'i sdug bsngal thams cad rjes su dran par byas nas/ bcom ldan 
</page>

 <page>
<ph>204</ph><p>085-102b</p>
'das rdo rje sems dpa'i las kyi phyag rgya bcings la/ snying rje'i dbang gis sems can thams cad bsgral ba'i phyir byang chub kyi sems bskyed par bya ste/ ma bsgral ba rnams bsgral ba'i phyir dang / ma grol ba rnams grol bar bya ba'i phyir dang / dbugs ma phyin pa rnams 
dbugs dbyung ba'i phyir dang / yongs su mya ngan las ma 'das pa rnams yongs su mya ngan las bzla bar bya ba'i phyir dang / sems can gyi khams ma lus pa 'khor ba'i rgya mtsho las yang dag par bsgral ba'i phyir byang chub tu sems bskyed par bgyi'o/ /o~M sarba bid+yA badzra bo d+hi 
tsit+ta pU dzA me g+ha sa mu dra s+phar Nas ma ye hU~M zhes pa'o/ /de nas sgeg mo'i phyag rgya bcings la 'di skad ces brjod de/ sems can thams cad yo byad thams cad dang yang dag par ldan zhing phun sum tshogs pa rnams 'dod pa tsam la so sor 'byor par gyur cig /o~M sarba bid+ma hA 
badzrod+d+ha ba dA na pA ra mi tA pU dzA me g+ha sa mu dras+pha ra Na sa ma ye hU~M/ phreng ba ma'i phyag rgya bcings la 'di skad ces brjod de/ sems can thams cad mi dge ba'i lus dang / ngag dang / yid kyi las kyi mtha' thams cad dang bral bar gyur cig /dge ba'i lus dang / ngag dang / yid kyi las 
kyi mtha' thams cad dang yang dag par ldan par gyur cig /o~M sarba bi da nut+ta ra ma hA bo d+h+ya hA ra shI la pA ra mi tA pu dza me g+ha sa mu dras+pha ra Na sa ma ye hU~M/ glu ma'i phyag rgya bcings la 'di skad ces brjod de/ sems can thams cad mtshan dang dpe byad kyis yang dag par brgyan pa'i lus dang 
ldan pa dang / rtag tu phan tshun 'jigs pa med pa dang / zhe 'gras pa med par zhugs shing snying dang mig mngon par dga' ba dang / chos zab mo la bzod pa dang ldan par gyur cig /o~M sarba bi da nut+ta ra ma hA d+ha rmA ba bo d+hi k+ShA n+ti pA rA mi tA pU dzA me g+ha sa mu dra spar Na sa ma ye hU~M zhes pa'o/ /gar 
ma'i phyag rgya bcings la 'di skad ces brjod de/ sems can thams cad byang chub kyi spyod pa dang mngon par ldan zhing sangs rgyas nyid la mchog tu gzhol zhing 'khor ba yongs su spong ba'i brtson 'grus dang ldan par gyur cig /o~M sarba bit+saM sA ra pa ri d+yA gA nu t+ta ra bIr+ya pA ra mi tA pU dzA me g+ha sa 
</page>

 <page>
<ph>205</ph><p>085-103a</p>
mu dra s+pha ra Na sa ma ye hU~M zhes pa'o/ /me tog ma'i phyag rgya bcings la 'di skad ces brjod de/ sems can thams cad nyon mongs pa dang nye ba'i nyon mongs pa thams cad dang bral zhing bsam gtan dang / rnam par thar ba dang / ting nge 'dzin dang / snyoms par 
'jug pa dang / mngon par shes pa dang / rig pa dang / dbang tams cad phun sam tshogs par 'gyur cig /o~M sarba bi da nut+ta ra sau khya bi hA ra d+h+yA na pA ra mi tA pU dzA me g+ha sa mu dra spa ra Na sa ma ye hU~M zhes pa'o/ /bdug pa ma'i rgya bcings la 'di skad ces brjod de/ /sems can thams 
cad 'jigs rten dang 'jig rten las 'das pa'i shes rab dang / ye shes dang yang dag par ldan par gyur cig /so so yang dag par rig pa bzhi yang dag par thob ste bzo dang bstan bcos thams cad shes shing sgyu rtsal dang / sbyor ba dang / cho ga shes pa dang / de kho na nyid mthong ba 
dang / nyon mongs pa dang shes bya'i sgrib pa thams cad yang dag par gcod pa'i ye shes thob par gyur cig /o~M sarba bi da nu t+ta ra kle shats+tshe da sarba d+ha rma sa man+ta dz+nyA na ma hA pra dz+nya pA ra mi tA pU dzA me g+ha sa mu dra spar Na sa ma ye hU~M zhes pa'o/ /mar me ma'i phyag rgya bcings la 'di skad ces brjod de/ 
sems can thams cad log par ltung ba thams cad dang bral bar gyur cig /o~M sarba bi t+sa rbA pA ya bi sho d+ha ni dz+nyA nA lo ka pra Ni d+hA na pA ra ma tA pU dzA me g+ha sa mu dra spa ra Na sa ma ye hU~M zhes pa'o/ /dri chab ma'i phyag rgya bcings la 'di skad ces brjod de/ sems can thams cad mi shes pa dang bral bar 
gyur cig /o~M sarba bit+sa rbA ya gan+d+ha bi nA sa ni badzra gan+d+ho pA ya pA ra mi tA pU dzA me g+ha sa mu dra spra Na sa ma ye hU~M zhes pa'o/ /lus kyi bsnyen bkur bya ba'i phyir bdag nyid phyogs bcu'i 'jig rten gyi khams ma lus pa'i de bzhin gshegs pa thams cad kyi zhabs kyi drung du phyin par lhag par 
mos pa byas la/ /o~M sarba bid+kA ya ni R+yA ta na pU dzA me g+ha sa mu dra sa ra Na sa ma ye hU~M zhes bya'o/ /thams cad du lce brgya pa'i kha yis mnyam med mi g.yo zhes bya ba la sogs pa'i bstod pa nye bar spyod pa lhag par mos pa byas la/ /o~M sarba bid+bA g+niR+yA ta na pU dzA me g+ha sa mu dra sma ra Na sa ma ye hU~M 
</page>

 <page>
<ph>206</ph><p>085-103b</p>
zhes bya'o/ /byang chub sems dpa' thams cad dgongs pa gcig pa'i sbyor ba nyid kyis chos mnyam pa nyid du lhag par mos pa bya ste/ /o~M sarba bid+tsi t+ta ni r+yA ta na pU dzA me g+ha sa mu dra s+pha ra Na sa ma ye hU~M zhes bya'o/ /chos thams cad ni dngos po med pa'i ngo bo nyid dang / stong 
pa nyid dang / mtshan ma med pa dang / smon pa med pa'i rnam pa'o zhes lhag par mos pa byas la/ /o~M sarba bing+gu h+ya pU dzA me g+ha samu dras+pha ra Na sam ye hU~M zhes bya'o/ /de ltar mchod pa rnam pa nyi shus de bzhin gshegs pa thams cad yang dag par mchod la/ bdag nyid dbul 
bar bya ste/ sangs rgyas dang byang chub sems dpa' thams cad la bdag nyid dbul bar bgyi'o/ /bdag dus thams cad dang rnam pa thams cad du so sor bzhes su gsol lo/ /thugs rje chen po dang ldan pa'i mgon po khyed rnams kyis dam tshig chen po'i dngos grub bdag la 
stsal du gsol zhes bya'o/ /dge ba'i rtsa ba de yang sems can thams cad dang thun mong du bya ste/ dge ba'i rtsa ba 'di dag gis bdag dang sems can thams cad 'jig rten dang 'jig rten las 'das pa'i rgud pa thams cad dang bral bar gyur cig /'jig rten dang 'jig rten las 
'das pa'i phun sum tshogs pa thams cad dang yang dag par ldan par gyur cig /bde ba dang yid bde ba nyid kyis mi yi mchog sangs rgyas su tshe 'di nyid la gyur cig /bdag gi dge ba'i las rnams 'di dag gis/ /'jig rten du ni myur du sangs rgyas shog /'gro la phan phyir chos 
rnams ston bgyid cing / /sems can sdug bsngal mang pos gzir las sgrol/ /zhes bya'o/ /bla na med pa yang dag par rdzogs pa'i byang chub tu yongs su bsngos la/ sdom pa gzung bar bya ste/ ji ltar dus gsum mgon po rnams/ /byang chub tu ni nges mdzad pa/ /byang chub 
sems ni bla na med/ /dam pa bdag gis bskyed par bgyi/ /tshul khrims bslab pa rnam pa gsum/ /dge ba dang ni chos sdud dang / sems can don byed tshul khrims ni/ /bdag gis so sor brtan por gzung / sangs rgyas chos dang dge 'dun te/ /dkon mchog gsum mchog 
</page>

 <page>
<ph>207</ph><p>085-104a</p>
bla med pa/ /sdom pa sangs rgyas rnal 'byor byung / /deng nas brtsams te gzung bar bgyi/ /rdo rje chen po'i rigs bsdus la/ /rdo rje dril bu'i phyag rgya yang / /de nyid kyis ni rab tu gzung / /slob dpon dag kyang gzung bar bgyi/ /rin chen chen po'i rigs 
mchog gis/ /dam tshig yid du 'ong ba la/ /nyin re bzhin du lan drug tu/ /sbyin pa rnam bzhi rab tu sbyin/ /pad+ma chen po'i rigs dag pa/ /byang chub chen po 'byung ba la/ /phyi dang gsang ba theg pa gsum/ /dam chos so sor gzung bar bgyi/ /las chen rigs ni bsdus 
pa la/ /sdom pa thams cad yang dag ldan/ /mchod pa'i las ni ci nus bzhin/ /kun nas so sor gzung bar bgyi/ /sems can kun gyi don bgyid phyir/ /byang chub sems ni bla med pa/ /dam pa yang dag bskyed bgyis shing / /sdom pa ma lus gzung bgyis nas/ /ma bsgral 
ba rnams bsgral bar bgyi/ /ma grol ba rnams bdag gis dgrol/ /dbugs ma phyin pa dbugs dbyung bgyi/ sems can mya ngan 'das la dgod/ /ces bya'o/ /de nas nam mkha'i dkyil 'khor la lha la sogs pa rnams kyis mchod par lhag par mos te/ nye bar spyod pa lnga la 
sogs pas mchod par bya'o/ /yang dag par mchod nas ni bcom ldan 'das kyi yon tan bsngags par byed de/ e ma'o sangs rgyas e sangs rgyas/ /sangs rgyas mdzad pa mchog legs so/ /ngan song thams cad legs sbyangs nas/ /sems can byang chub thob mdzad phyir/ /zhes pa'o/ /
de nas badzra any+dza li zhes pa dang / rdo rje bsdams pa snying gar dral bar bya ste/ /o~M sarba bid badzra ban+d+ha trAT zhes brjod cing / rdo rje 'bebs pa'i phyag rgya bcings la/ /o~M tiSh+Sha badzra dr-i D+ho me b+ha ba shA shwa to me b+ha ba hr-i da ya~M me a d+hi tiSh+Tha sarba sid+d+hi m+me pra yats+tsha hU~M ha ha ha ha hoHzhes bya'o/ /o~M 
badzra muSh+Ti ba~M/ sems ma rdo rje bcings nas/ /o~M sarba bita sho d+ha ne sho d+ha ne sarba pA ba ma ba na ya hU~M/ rdo rje bsdams pa brtan bcings nas/ /rdo rje'i phyag rgya gnyis par nas/ /myur du gyen du legs 'phen la/ /ltung ba slong bar byed pa'i mchog /ces pa'o/ /o~M sarba 
</page>

 <page>
<ph>208</ph><p>085-104b</p>
bita sarbA pA ya bi sho d+ha ne hU~M phaT/ sdig pa thams cad rnam par sbyong ba'i sngags so/ /rdo rje bsdams pa brtan byas nas/ /gung mo dag ni kha sbyar te/ /mtha' ma bzhi po kha sprad pa/ /myur du sdig pa dral bar 'gyur/ /o~M sarba bi ta tAT hU~M/ sems ma rdo rje bcings la/o~M 
o~M sarba bita sarbA ba ra Na bi sho d+ha ni mu ne hU~M phaT/ 'don pa'i mtshan nyid do/ /de nas de'i rjes la rnal 'byor pas snying ga'i dbus su yi ge a las zla ba'i dkyil 'khor dang de'i steng du o~M mu ne mu ne ma hA mu na ye swA hA/ o~M namaHsarba durga ti sho d+ha ne sho d+ha ne sarba pA pa~M bi sho d+ha ne shud+d+he bi shud+d+he 
sarba karmA bar Na bi shud+d+he swA hA/ de dag gis ngan song thams cad yongs su sbyong ba'i dkyil 'khor yongs su rdzogs par 'gyur ro/ /de nas rdo rje lcags kyu la sogs pas bkug nas bcug ste bcings nas dbang du byas la/ nam mkha'i dkyil 'khor la gzhugaste dkyil 'khor gnyis 
kyis dkyil 'khor gcig tu 'gyur ro/ /rdzogs pa'i rnal 'byor du gyur pa las dam tshig gi dkyil 'khor gyi lha yongs su rdzogs par 'gyur ro/ /de la dkyil 'khor gyi dbus su bdag nyid kyi dngos po 'khor los sgyur ba'i gzugs shAkya seng ger bsgom mo/ /de nas shAkya thub pa'i thugs kar 
yi ge a las zla ba'i dkyil 'khor bsgom zhing zla ba'i dkyil 'khor gyi dbus su/ o~M mu ne mu ne ma hA mu na ye swA hA/ /de nas rdo rje rgyu'i las kyi phyag rgyas dkyil 'khor sprul te/ /o~M sarba bid badzra tsakra hU~M zhes pas so/ /sems ma rdo rje bcings nas de nyid kyi sor mo dbus ma gnyis 
kyis phreng ba thogs la sa ma ya hU~M zhes pa 'dis yid kyis 'jug go/ /phreng ba de yang rang gi mgo bor bzhag ste/ pra tIts+tsha badzra hoHzhes pa 'dis so/ /de nas rang gi mgo bor bcings te/ /o~M pra ti gr-ih+Na s+t+wa mi ma~M sa twa ma hA ba la zhes pa 'dis so/ /gdong pa bcings la yang 'dis 
dgrol lo/ /o~M rdo rje sems dpa' rang nyid de/ /khyed kyi mig ni 'byed par brtson/ /rdo rje'i mig ni bla na med/ /thams cad mig ni bye bar 'gyur/ /zhes pa dang / he badzra pA sh+ya zhes pa'o/ /de nas dkyil 'khor chen por ji srid bcom ldan 'das shAkya thub pa de srid du blta'o/ /yang 
</page>

 <page>
<ph>209</ph><p>085-105a</p>
sems ma rdo rje bcings la thugs kar dgrol zhing rdo rjer byin gyis brlabs pa'i bum pa nas dbang bskur ba rdo rje khu tshur gyis sbyin pa'o/ /o~M sarba bid+yA badzra a b+hi Shiny+tsa zhes pa'o/ /yang rdo rje dbyings kyi dbang phyug ma la sogs pa'i phyag rgyas rgyas gdab ste/ /o~M sarba bid+yA 
badzra d+ha ra tiSh+Tha badzri Ni hU~M a b+hi Shiny+tsa mA~M/ o~M sarba bid+yA badzra badzri Ni hU~M a b+hi Shiny+tsa mA~M/ o~M sarba bid+yA rat+na badzri Ni hU~M a b+hi Shiny+tsa mA~M/ /o~M sarba bid+yA d+harma badzri Ni hU~M a b+hi Shiny+tsa mA~M/ o~M sarba bid+yA karma badzri Ni hU~M a b+hi Shiny+tsa mA~M/ o~M Tu~M badzra tu Sh+ya hoHyi ge gnyis kyi go chas go bgos la/ de nas rang nyid 
rdo rje'i dbang bskur ba gzung bar bya ste/ sangs rgyas rnams kyi rdo rje yi/ /dbang gis de ring khyod dbang bskur/ /'di de sangs rgyas thams cad nyid/ /rdo rje rab tu grub phyir gzung / /o~M badzra a d+hi pa ti s+t+wam b+hi Shiny+tsa mi tiSh+Tha badzra sa ma ya s+t+waM/ badzra nA mA b+hi She ka ta/ /o~M badzra sa twa sta ma b+hi 
Shiny+tsa mA~M/ 'di de sangs rgyas thams cad nyid/ /rdo rje sems dpa'i phyag na gnas/ /khyod kyis kyang ni rtag tu gzung / /phyag na rdo rje'i brtul zhugs brtan/ /o~M sarba ta thA ga ta sid+d+hi badzra sa ma ya tiSh+Tha e Sha s+t+wa~M d+hA ra yA mi badzra sa twa hi hi hi hi hU~M zhes pa'o/ /o~M sarba bid+yA badzrA d+hiSh+ThA na 
sa ma ye hU~M/ bdag nyid byin gyis brlab pa'i sngags so/ /rdo rje khu tshur gnyis bcings nas mthe bong dang gung mo dang mthe'u chung gyen du bsgreng ste kha sbyar nas mdzub mo dang ming med sems dpa'i skyil krung byas pa ni rdo rje'i phyag rgya ste/ snying ga dang / mgrin pa dang / dpral ba dang / 
mdzod spu dang / smin mtshams dang / sna dang / rna ba dang / dku dang / pus mo dang / rkang pa dag dang / byin pa dang / mig gnyis dang / gsang bar byin gyis brlab pa yang bya'o/ /de nas rang gi lus la sa ma ya aHyi ge a las zla ba'i dkyil 'khor sa bon las 
byung ba'i mtshan ma thams cad kyi snying po'i nga rgyal bskyed cing o~M sarba bid+yA dr-i sh+ya dzaHhU~M ba~M hoHsa ma ya s+t+wa~M sa ma ya ho/ /o~M mu ne mu ne ma hA mu na ye swA hA zhes lan gsum brjod par bya'o/ /thun mong ba yang ngo / /de nas rang gi lus la rdo rje bsdu ba'i phyag rgya bcings te/ dzaHhU~M ba~M hoH
</page>

 <page>
<ph>210</ph><p>085-105b</p>
brjod cing gnas ji lta ba rnams su bkug nas bcug ste bcings la dbang du bya'o/ /rang gi thugs kar hU~M yig ni/ /sbyor bas rdo rje rtse lnga pa/ /shAkya seng ge'i dam tshig gi/ /phyag rgya rab tu bshad par bya/ /dbus su ting 'dzin mchog gis ni/ /bzhugs pa dam tshig 
phyag rgyar bshad/ /rdo rje bcing ba dam byas la/ /gung mo gnyis kyi rtse mo sbyar/ /rdo rje phyag rgya dam bcas pa/ /rdo rje gtsug tor phyag rgya'o/ /de nyid gung mo rin chen dang / /gung mo pad+ma'i rnam pa dang / /de nyid gung mo rdo rje las/ /sor mo lhag ma 'bar byas nyid/ /sor mo 
de nyid 'bar byas pa/ /gtsug tor gzi brjid phyag rgya'o/ /de nyid las ni srin lag dang / /mthe'u gnyis ni mnyam ste bsgreng / /mdzub mo pad+ma'i 'dab ma las/ /gung mo rdo rje bsgreng ba dang / /de nyid mdun du bzhag nas ni/ /rdo rje dra ba'i tshul du bya/ /snying gar yang ni mthe bo 
mnyam/ /rab tu brkyang ba phreng ba ma/ /thal mo sbyar ba kha nas dbyung / /gar byed spyi bor thal mo sbyar/ /rdo rje bsdams pa thur du sbyin/ /thal mo legs sbyar gyen du gtor/ /mthe bo mnyam ste rab tu bsdam/ /rab tu brkyang ba byug pa'o/ /rdo rje khu tshur gnyis bcings nas/ /
mdzub mo mthe bong gung mo rnams/ /re re zhing yang phan tshun du/ /mngon du phyogs pa gzung bar bya/ /mdzub mo gcig ni cung zad bkug /mthe bo gnyis ni mdud pa bcing / /mthe bo mdzub mo bsnol ba bcing / /rdo rje khu tshur rtse mo bsdam/ /mgrin par pad zla'i dkyil 'khor du/ /chos 
kyi phyag rgya rnam par bsgom/ /sngar gyi 'byin pa'i sngags kyis ni/ /chos kyi phyag rgya yin par bshad/ /thugs kar sna tshogs rdo rje ni/ /bsams te las kyi phyag rgya bya/ /ji skad bshad pa'i chos 'khor lo/ /shAkya'i rgyal po'i phyag rgya'o/ /sa gnon mchog sbyin ting 'dzin dang / /mi 
'jigs sbyin sogs rim pa bzhin/ /ting 'dzin mchog tu gnas pa ni/ /gtsug tor gzi brjid phyag rgya'o/ /g.yas pa'i lag ngar dbyug pa dang / /g.yon pa snying gar ral gri 'phyar/ /g.yon pa sdigs mdzub bsgreng bya ste/ /g.yas pa bteg ste brkyang bar bya/ /lug pa 
</page>

 <page>
<ph>211</ph><p>085-106a</p>
gnyis ka gar bsdoms nas/ /gdugs kyi rnam par gzhag par bya/ /chos kyi phyag rgya'i cho ga gang / /rdzogs sangs rgyas skyob min pa'i yang / /rdo rje bsgyings pa'i sbyor ba yis/ /btags pa'i bsam pas 'dud par bya/ /phreng ba bcing dang kha 
nas dbyung / /gar gyis yongs su bskor ba nyid/ /rdo rje khu tshur sbyor ba yis/ /bdug pa la sogs de bzhin sbyar/ /mdzub mo lcags kyu bcing ba yis/ /mthe chung la ni lcags sgrog che/ /mkhrig ma mdud cing mdzub gnyis bsnol/ /rgyab dag kyang ni nges par 
bsdam/ /de nas de phyir go rims bzhin/ /byang chub sems dpa' bdag nyid che'i/ /las kyi phyag rgya 'chang ba yi/ /mtshan nyid yang dag rab tu bshad/ /rdo rje khu tshur gnyis bcings nas/ /phan tshun lhan cig gshibs nas ni/ /mdzub mo dang ni gung mo dgug /me tog 
rnam par gzung bar bya/ /byams pa yi ni phyag rgya'o/ /g.yon pa khu tshur dkur bzhag la/ /g.yas pa'i dpung pa'i thad kar ni/ /mdzub mo gung mo brkyang nas ni/ /mig gi tshul du gzhag par bya/ /mthong ba don yod phyag rgya'o/ /rdo rje khu tshur gnyis bcings nas/ /
mdzub mo dag ni brkyang nas su/ /g.yas pa lcags kyu legs bzhag pa/ /ngan song thams cad spong ba'i yin/ /g.yon pa khu tshur dkur bzhag la/ /g.yas pa'i dbyig pa lta bur ni/ /gyen du bsgreng nas gzhag par bya/ /mya ngan mun pa kun 'joms kyi'o/ /g.yon pa khu 
tshur lte bar gzhag /lag pa g.yas pa glang po che'i/ /sna yi tshul du bzhag pa ni/ /spos kyi glang po'i phyag rgya'o/ /g.yon pa khu tshur dkur bzhag ste/ /g.yas pa ral gri thogs pa yi/ /tshul du 'jog par byed pa ni/ /dpa' bar 'gro ba'i phyag rgya yin/ /g.yon 
pa khu tshur snying gar gzhag /g.yas pa steng skor mkha' mdzod kyi/ /rdo rje khu tshur gnyis bcings pa/ /rgyal mtshan 'dzin pa lta bur ni/ /g.yas kyi logs su 'jog byed pa/ /ye shes tog gi phyag rgya'o/ /lag pa gnyis kyis bum 'dzin ltar/ /bzhag pa 'od dpag 
</page>

 <page>
<ph>212</ph><p>085-106b</p>
med pa'i'o/ /g.yon pa'i khu tshur brla steng gzhag /g.yas pa'i khu tshur gzhogs su ni/ /mthe bo mthe chung brkyang byas la/ /zla tshes rnam pa zla 'od kyi'o/ /lag pa gnyis ni snying ga ru/ /pad+ma'i rnam par rnam phye la/ /rtse mo phan tshun sbyar ba ni/ /bzang skyong gi ni phyag 
rgya yin/ /rdo rje khu tshur gnyis bcings la/ /go cha 'dzin pa lta bur ni/ /nu ma gnyis su legs bzhag pa/ /dra ba can 'od phyag rgya yin/ /g.yon pa'i khu tshur dkur gzhag la/ /g.yas pa snying kar bzhag nas ni/ /sor mo dbus ma bsgreng byas la/ /rdo rje snying po'i phyag rgya yin/ /
g.yon pa khu tshur snying gar gzhag /g.yas pa mi 'jigs sbyin rnams la/ /blo gros mi zad pa yi'o/ /g.yon pa'i khu tshur lte bar gzhag /g.yas pa se gol gtogs pa ni/ /spobs pa brtsegs pa'i phyag rgya yin/ /g.yon pa'i khu tshur dkur bzhag ste/ /g.yas 
pa rin chen khu tshur bya/ /kun tu bzang po'i phyag rgya yin/ /mtshan ma dang bral cho ga yis/ /las kyi phyag rgyar bshad pa yin/ /snying gar rdo rje rtse lnga pa'i/ /gzugs can yang dag gzung bya zhing / /'byin pa rnams su ji ltar gzung / /phyag rgya mtshan ma bsnams pa dag /
rdo rje dril bu bzung nas ni/ /thugs kar rdo rje 'dzin pa ni/ /phyag rgya che zhes byang chub gang / /byang chub sems dpa' bdag nyid che'i/ /'byin pa rnams su ji ltar gzung / /phyag rgya mtshon cha bsnams pa rnams/ /bdag nyid chen po gang gang gis/ /phyag rgya gang dang gang 
bcings nas/ /snying po don gyi bzlas pa dang / /rang gi bdag nyid bsgom par bya/ /phyag rgya bzhi rnams sgrub byed pa/ /lha rnams thams cad rgyas btab dang / /kun mkhyen yon tan rdzogs pa dang / /sems can kun gyi don bya'i phyir/ /ngan song thams cad legs sbyangs 
nas/ /sems can byang chub thob bya'i phyir/ /de nas sngags rab bshad bya ste/ /ngan song kun sbyong dkyil 'khor du/ /phyag rgya sngags kyi rab sbyor gyis/ /bya ba thams cad nus par 'gyur/ /so so so sor rdo rje gar/ /byas nas sngags rnams brjod par bya/ /o~M na mo b+ha ga ba 
</page>

 <page>
<ph>213</ph><p>085-107a</p>
te/ sarba durga ti pa ri sho d+ha na rA dzA ya/ ta thA ga tA ya/ /ar+ha te saM mya k+sa~M bud+d+hA ya/ tad+ya thA/ o~M sho d+ha ne sho d+ha ne/ sarba pA pa~M bi sho d+ha ne/ shud+d+he bi shud+d+he sarba karmA bar Na bi shud+d+he swA hA/ /g.yon pa'i rdo rje khu tshur gyis rdo rje dril bu blangs la lag pa g.yas pas rdo 
rje 'gying ba dang bcas pas rdo rje gsor zhing 'di skad ces brjod do/ /badzra bA tsa na Tak+ki hU~M dzaHdzaHdzaHrang gi snying gar bsgreng ste gsal ba'i sbyor bas gzung zhing Tak+ki dzaHhoHzhes brjod do/ /de nas yi ge brgya pas brtan par bya ste/ de dag gis byang chub sems dpa' sa bcu pa'i dbang 
phyug dang 'dra bar 'gyur ro/ /de rnams bltas la mchod pa thams cad kyis rab tu mchod do/ /de nas de rnams kyi bstod pa rnams kyis yang dag par mchod par bya ste/ chos kyi 'khor lo bskor mdzad pa/ /khams gsum pa yi 'gro kun gyi/ /ngan song thams cad sbyong mdzad pa/ /
shAkya seng ge khyod phyag 'tshal/ /chos kyi dbyings kyi rang bzhin las/ /sems can kun la phan pa'i phyir/ /rang gi de nyid ston mdzad pa/ /rdo rje gtsug tor khyod phyag 'tshal/ /mnyam nyid de nyid bsgoms pa yis/ /khams gsum la gnas thams cad la/ /dbang bskur rab 
tu gsol mdzad pa/ /rin chen gtsug tor khyod phyag 'tshal/ /so sor kun rtog rang bzhin can/ /chos kyi bdud rtsi'i char 'bebs pas/ /sems can dbugs 'byin mdzad pa po/ /pad+ma'i gtsug tor khyod phyag 'tshal/ /sems can sdug bsngal zhi bya'i phyir/ /bya ba rjes sgrub rang 
bzhin can/ /phrin las sna tshogs mdzad pa po/ /sna tshogs gtsug tor khyod phyag 'tshal/ /khams gsum 'od kyis gsal mdzad nas/ /sems can kun gyis 'phags pa yi/ /bden pa mthong bar mdzad pa po/ /gtsug tor gzi brjid khyod phyag 'tshal/ /yid bzhin nor bu'i 
rgyal mtshan bsnams/ /sbyin pas sems can thams cad kyi/ /bsam pa thams cad rdzogs mdzad pa/ /gtsug tor rgyal mtshan khyod phyag 'tshal/ /nyon mongs nye ba'i nyon mongs dag /gcod cing bdud bzhi'i stobs bcom nas/ /sems can byang chub thob mdzad pa/ /gtsug 
</page>

 <page>
<ph>214</ph><p>085-107b</p>
tor rnon po khyod phyag 'tshal/ /khams gsum 'gro ba thams cad kyis/ /gdugs dkar gyis ni brgyan pa yi/ /chos kyi+i rgyal po thob mdzad pa/ /gtsug tor gdugs dkar khyod phyag 'tshal/ /sgeg mo phreng ba de bzhin glu/ /gar mkhan lha mo bzhi po dang / /spos dang me 
tog mar me ma/ /dri yi lha mo khyod phyag 'tshal/ /dad sogs ngo bo las byung ba/ /sgo bzhi'i dbus na gang bzhugs pa/ /lcags kyu zhags pa lcags sgrog dril/ /sgo skyong khyed rnams la phyag 'tshal/ /sgo bzhi yi ni logs dag na/ /khyams rnams su ni bzhugs mdzad pa/ /
rab dga' la sogs bcu gnyis gnas/ /byang chub sems dpa' khyed phyag 'tshal/ /tshangs dbang drag po zla ba sogs/ /phyogs bzhir 'jig rten skyong ba rnams/ /me dang srin po rlung lha dang / /'byung po'i bdag po khyed phyag 'tshal/ /bstod pa'i rgyal po 'di yis ni/ /dkyil 
'khor mdun du kun bstod nas/ /sngags pa rdo rje dril 'chang bas/ /bstod pa 'di dag yang dag brjod/ /phyi nas rang gi lus la ni/ /bdag nyid dkyil 'khor rab tu gzhug /de ltar nges par bsgom bzhin pa'i/ /dkyil 'khor dang po sbyor ba zhes bya ba'i ting nge 'dzin to/ /de nas 
dkyil 'khor rgyal mchog ces bya ba rab tu bshad par bya ste/ /o~M a kA ro mu kha~M sarba d+ha rmA NA mA d+ya t+pan+na tAta/ de'i don ni rnam par thar pa las phyogs bcu'i 'jigs rten gyi khams thams cad stong pa nyid bcu drug tu lhag par mos pa bya ste/ ngar 'dzin pa'i bdag nyid stong pa nyid du blta'o/ /de 
nas yi ge hU~M las rdzogs pa'i rdo rjes rlung gi dkyil 'khor dang / de'i steng du yi ge ra~M gyis me'i dkyil 'khor dang / de'i steng du yi ge ba~M las chu gter chen po dang / de'i steng du yi ge ka~M las gser gyi dkyil 'khor dang / de'i steng du dbus su hU~M su~M hU~M zhes bya ba ste/ de las ri rab gru bzhi 
pa rin po che'i rang bzhin rin po che thams cad kyis brgyan pa bskyed la/ /o~M badzra dr-i D+ho zhes pa la sogs pa dang rdo rje bsdams pas byin gyis brlab bo/ /de'i steng du rdo rje'i rgyu'i las kyi phyag rgyas yi ge b+h+ru~M dkar po las byung ba'i rdo rje dang nor bu dang rin po che'i rtse mo can gyi gzhal yas khang gru bzhi 
</page>

 <page>
<ph>215</ph><p>085-108a</p>
ba la sgo bzhi pa/ /rta babs bzhi yis rnam par brgyan/ /grwa bzhi rnams ni thams cad du/ /sgo dang sgo khyud mtshams rnams su/ /zla ba mtshan ma rdo rjes spras/ /dra ba dra phyed kyis brgyan cing / /thig le dang ni yang dag ldan/ /dar dang me tog phreng bas brgyan/ /
nang gi dkyil 'khor ni 'khor lo rtsibs brgyad pa rdo rje phreng bas yongs su bskor ba'o/ /de'i lte ba'i steng du seng ge'i gdan no/ /de'i steng du zla ba'i dkyil 'khor ro/ /'khor lo rtsibs brgyad pa'i nang rnams su zla ba'i dkyil 'khor te lha rnams kyi gnas so/ /phyi'i dkyil 'khor gyi lha rnams kyi 
gnas ni snam bu rnams la/ zla ba'i dkyil 'khor nyi shu rtsa brgyad blta'o/ /seng ge'i gdan gyi steng gi zla ba'i dkyil 'khor yi ge a la sogs pa dang / yi ge ka la sogs pa shes rab dang thabs kyi yi ge zhu bar gyur pa mkha' khyab kyi ting nge 'dzin la snyoms par zhugs pa byang chub kyi sems 
kyi rang bzhin gyis sems can gyi don gyi rgyu rdzogs pa'i sngags kyi gzugs su gyur te/ /o~M mu ne mu ne ma hA mun ye swA hA/ sngags 'dis dpal shAkya'i rgyal po rdzogs par 'gyur te/ sgrib pa thams cad sel ba'i ting nge 'dzin la snyoms par zhugs pa'o/ /de nas ting nge 'dzin la snyoms 
par zhugs pa'i sangs rgyas bcom ldan 'das de'i phyag rgya dang sngags bshad par bya ste/ rdo rje khu tshur gnyis bcings nas/ /rim gyis rnam par dbye bar bya/ /chos kyi 'khor lo'i phyag rgya ni/ /'khor ba thams cad gcod byed yin/ /de yi dpe ni 'di lta ste/ /ji ltar pad+ma la chags 
pa'i/ /bung ba la sogs bsdams pa rnams/ /pad+ma'i 'dab ma kha phye na/ /bcings pa'i sdug bsngal las thar byed/ /de bzhin 'khor ba'i sdug bsngal gyi/ /srid gsum 'khor bar bcings pa 'di/ /thugs rje'i bdag nyid shAkya yi/ /seng ges bcings pa las grol mdzad/ /
de nas dpal shAkya thub pa'i thugs kar yi ge a las zla ba'i dkyil 'khor ro/ /de nas zla ba'i dkyil 'khor la sngags thams cad kyis bskyed par bya ste/ rdo rje gtsug tor nas brtsams te ji srid rdo rje 'bebs pa'i mthar thug pa 'byung ba yin no/ /de nas sngags rnams 'byung ste/ /o~M na mo b+ha 
</page>

 <page>
<ph>216</ph><p>085-108b</p>
ga ba te sarba durga ti pa ri sho d+ha na rA dzA ya/ ta thA ga tA ya/ ar+ha te saM myak+sa~M bud+d+ha ya/ tad+ya thA/ /o~M sho d+ha ni sho d+ha ni/ sarba pA pa~M bi sho d+ha ne/ shud+d+he bi shud+d+he sarba karmA ba ra Na bi shud+d+he swA hA/ sngags 'di nges par brjod do/ /de nas de'i phyir go rims ni/ /rim bzhin yang dag rab bshad bya/ o~M 
badzra hU~M phaT/ /ba yi sgo nas phyung nas ni/ /kun nas 'od zer lnga par 'thon/ /kun nas phyogs bcur snang byas nas/ /sems can rnams ni thams cad kyi/ /sdug bsngal rnams ni thar mdzad de/ /'od zer rnams ni slar log nas/ /thugs kar zhugs te de rjes la/ /sngags dang 
'od zer gnyis 'dres pa/ /las byung sku ni yongs rdzogs pa/ /nang gi dkyil 'khor 'khor lo'i rtsibs/ /shar phyogs pad+ma zla bar bzhugs/ /rdo rje gtsug tor de bzhin gshegs/ /sems can kun la phan don du/ /thugs ka las byung bzhugs pa ni/ /sku mdog dkar zhing 
'od zer 'bar/ /sa gnon phyag rgya yang dag bzhugs/ /de ltar 'od zer spro bsdu ni/ /sngar bshad pa yi thams cad kyang / /spro dang bsdu ba'i sbyor ba yis/ /sngags dang 'od zer legs 'dres dang / /sku ni bskyed cing yang dag rdzogs/ /ji bzhin gnas su bzhugs par bya/ /o~M 
rat+no t+na ma trA~M zhes bya bas dbyung bar bya'o/ /lho yi rtsibs su yang dag bzhugs/ /pad+ma zla ba'i dbus su ni/ /rin chen gtsug tor de bzhin gshegs/ /thugs ka nas ni des bton nas/ /sangs rgyas mtshan gyis yang dag brgyan/ /sku mdog sngo zhing shin tu mdzes/ /'di yi phyag rgya mchog 
sbyin nyid/ /khams gsum pa ni ma lus pa'i/ /sems can kun la dbang skur mdzod/ /sngar bzhin spro dang bsdu ba dang / /gzugs bskyed pa yi rim pa yis/ /o~M pad+mo t+ta ma hrIHzhes dbyung bar bya'o/ /de nas nub kyi rtsibs gnas pa'i/ /pad stengs zla ba'i dkyil 'khor la/ /sa 
bon 'od zer gyis rdzogs pa'i/ /pad+ma gtsug tor de bzhin gshegs/ /thugs ka las ni phyung gyur nas/ /rjes su ston mdzad bzhugs pa ni/ /pad+ma rA ga'i 'od 'bar ba/ /bsam gtan phyag rgyas rnam par bzhugs/ /o~M bi shwot+ta ma aHzhes dbyung ngo / /byang phyogs rtsibs 
</page>

 <page>
<ph>217</ph><p>085-109a</p>
gnas pad+ma yi/ /steng du zla ba'i dkyil 'khor la/ /thugs ka nas bton sangs rgyas ni/ /sna tshogs gtsug tor de bzhin gshegs/ /sku mdog ljang gu 'od 'bar ba/ /'di yi phyag rgyas mi 'jigs sbyin/ /phyag rgyas phrin las sna tshogs mdzad/ /
sems can 'khor ba las sgrol ba'o/ /yi ge o~M gyis sangs rgyas dbyung / /gtsug tor gzi brjid de bzhin gshegs/ /me yi mtshams gnas pad+mar gnas/ /yang dag zla ba'i dkyil 'khor la/ /g.yas pas nyi ma yang dag bsnams/ /phyag g.yon pa ni dku la gnas/ /sku 
mdog dkar dmar 'od kyis ni/ /khams gsum po ni snang bar mdzad/ /hU~M gi sa bon las byung ba/ /gtsug tor rgyal mtshan de bzhin gshegs/ /thugs ka las byung phyung nas ni/ /bden bral rtsibs la bzhugs nas ni/ /bdag nas zla ba'i gzugs la yang / /sku mdog 
dmar zhing gnag pa la/ /yid bzhin nor bu'i rgyal mtshan bsnams/ /sems can ser sna sbyong mdzad pa/ /d+hIH yig sa bon las rdzogs pa'i/ /gtsug tor rnon po de bzhin gshegs/ /nyon mongs nye ba'i nyon mongs rnams/ /gcod mdzad rlung gi rtsibs su phyung / /pad+ma zla ba 
la bzhugs shing / /'di yi phyag mtshan g.yas ral gri/ /g.yon na glegs bam bsnams pa ni/ /sku mdog mkha' ltar sngo ba'o/ /pad+ma la gnas zla bar bzhugs/ /trA~M yig sa bon las byung ba'i/ /gtsug tor gdugs dkar de bzhin gshegs/ /sems can rnams kyi 
chos kyi rje/ /dbang ldan rtsibs su dbyung bar bya/ /kun+da lta bu'i mdog lta bu/ /'di yi phyag mtshan gdugs bsnams pa/ /de kun sna tshogs pad+mar gnas/ /zla ba'i dkyil 'khor la bzhugs pa'i/ /o~M trA~M hrIHaH/ sngags de rnams su brjod nas su/ /thugs ka nas kyang 
dbyung ba dang / /mtshams kyi gnas ni bzhi po ru/ /pad+ma zla ba'i dkyil 'khor la/ /sgeg mo la sogs lha mo bzhi/ /rigs kyi sku mdog 'dzin pa ste/ /dkar ser dmar po sna tshogs mdog /de nas phyag rgya bcing ba ni/ /sngar bshad ji skad bshad bzhin du/ /sngags de nyid ni 
</page>

 <page>
<ph>218</ph><p>085-109b</p>
brjod nas su/ /thugs ka nas kyang dbyung bya ste/ /bdug pa la sogs lha mo bzhi/ /pad+ma la gnas zla ba yi/ /dkyil 'khor du ni mtshams bzhi po/ /thams cad du yang sku mdog ni/ /rigs kyi rim pa nyid kyis so/ /o~M sarba sa~M skA ra pa ri shud+d+ha d+harma te ga ga na sa mut+ga te 
swa b+hA ba bi shud+d+he ma hA na ya pa ri bA re swA hA/ /sngags kyis dbyung ste shar gyi sgo'i/ /gzhogs gnyis dag tu gnas pa ni/ /byams pa la sogs gnas bzhi po/ /pad gnas zla ba'i dkyil 'khor la/ /thams cad sems dpa'i skyil krung can/ /phyag rgya sku mdog rim pa yang / /byams 
pa thugs ni rnam dag pa/ /sku mdog ser po 'od zer bzang / /g.yas pa klu shing me tog can/ /g.yon pas spyi blugs bsnams pa'o/ /gnyis pa mthong ba don yod ni/ /sku mdog ser po 'od zer 'bar/ /phyag g.yas pad+ma spyan can te/ /g.yon pa'i phyag ni dkur bzhag 
pa'o/ /byang chub sems dpa' gsum pa yang / /mtshan ni ngan song spong 'joms pa/ /sku mdog dkar po 'od 'bar zhing / /phyag rgya lcags kyu bsnams pa can/ /bzhi pa mya ngan mun pa kun/ /nges 'joms blo gros de bzhin te/ /dkar ser 'dres pa'i mdog tu snang / /de yi 
phyag rgya dbyug ba bsnams/ /g.yon pa khu tshur dkur bzhag cing / /sems dpa'i skyil mo krung du bzhugs/ /byang chub sems dpa' bzhi rnams kyang / /lho sgor rab tu bzhugs pa'o/ /dang po spos kyi glang po yang / /dkar po sngo ba'i sku mdog can/ /'di yi phyag rgya phyag g.yas 
na/ /dri yis dung ni rab tu bkang / /g.yon pa khu tshur dkur bzhag la/ /sgrib pa thams cad rnam par sbyong / /gnyis pa dpa' bar 'gro ba mtshon/ /nyon mongs thams cad rab grol mdzad/ /shel gyi mdog can 'od bzang ba/ /'di yi phyag rgya ral gri bsnams/ /g.yon pa'i phyag 
ni dkur bzhag nas/ /sems can sdug bsngal zhi mdzad pa'o/ /gsum pa nam mkha' mdzod nyid de/ /rgyan ni thams cad kyis brgyan pa/ /dkar ser bsres pa'i sku mdog 'od/ /sgrib pa thams cad rnam par spangs/ /'di yi phyag rgya phyag g.yas na/ /pad+ma la gnas chos kyi mdzod/ /
</page>

 <page>
<ph>219</ph><p>085-110a</p>
g.yon pa'i phyag ni dkur bzhag la/ /nam mkha' nor kun 'chang ba po/ /bzhi pa yang ni ye shes tog /bsam pa thams cad yongs rdzogs mdzad/ /sngon po'i mdog can yang dag gsal/ /yid sbyin nor bu'i rgyal mtshan bsnams/ /g.yon 
pa'i khu tshur dkur 'jog cing / /dbul ba'i sdug bsngal dgrol bar mdzad/ /nub sgo'i drung du pad+ma la/ /gnas pa'i zla ba'i dkyil 'khor du/ /dang po bdud rtsi 'od ces bya/ /zla ba'i mdog gis rnam par mdzes/ /bdud rtsi'i bum pa legs par bsnams/ /cod pan rin 
chen phyag gis so/ /g.yon pa khu tshur dkur 'jog cing / /rgya chen tshe ni stsol ba po/ /gnyis pa'i mtshan ni zla ba'i 'od/ /mi shes pa yi mun pa bsal/ /sku mdog dkar po mdzes pa ni/ /phyag rgya g.yas pa'i phyag nyid kyis/ /pad+mar gnas pa'i zla ba'i gzugs/ /
g.yon pa khu tshur dkur bzhag pa'o/ /gsum pa bzang skyong zhes bya ba/ /dkar zhing dmar ba'i mdog can nyid/ /chos rnams thams cad rab gsal mdzad/ /phyag rgya phyag ni g.yas pa yis/ /rin chen 'bar ba yang dag bsnams/ /g.yon pa khu tshur dkur gnas pa'o/ /
byang chub sems dpa' bzhi pa yang / /dra ba can gyi 'od mtshan can/ /sku mdog dmar po 'od 'bar ba/ /rdo rje'i gur ni bsnams pa can/ /byang sgo'i rtsa bar pad+ma la/ /gnas pa'i zla ba'i dkyil 'khor du/ /sangs rgyas sras po dang po nyid/ /mtshan ni rdo rje snying po zhes/ /dkar zhing 
sngo ba'i mdog dang ldan/ /phyag rgya phyag ni g.yas pa yis/ /ut+pa la ni rdo rjer ldan/ /g.yon pa khu tshur dkur gnas pa'o/ /gnyis pa blo gros zhes pa yi/ /mi zad pa thar yang dag ldan/ /kun du zla ba'i mdog ltar gsal/ /phyag rgya phyag ni gnyis pa yis/ /ye shes bum pa 
yang dag bsnams/ /sems can thams cad rab tshim mdzad/ /sangs rgyas sras po gsum pa yang / /spobs pa brtsegs pa'i tha snyad can/ /sku mdog dmar zhing 'od 'bar ba/ /phyag rgya phyag g.yas pad+ma la/ /gnas pa'i rin chen phung po nyid/ /g.yon pa khu tshur dkur gnas pa'o/ /
</page>

 <page>
<ph>220</ph><p>085-110b</p>
rgyal ba'i sras po bzhi pa ni/ /kun du bzang po zhes bya ste/ /sku mdog ser zhing 'od 'bar ba/ /g.yas pa'i phyag gi phyag rgya ni/ /rin chen snye ma bsnams pa la/ /g.yon pa khu tshur dkur brten pa'o/ /de lta'i gzugs dang yang dag ldan/ /byang chub sems dpa' brtse 
bdag nyid/ /dkyil 'khor rgyal po mchog ces bya ba'i ting nge 'dzin to/ /o~M mu ne mu ne ma hA mu na ye swA hA/ /na ma saHsarba durga ti pa ri sho d+ha na rA dzA ya/ ta thA ga tA ya/ ar+ha te saMmya k+sa~M bud+d+hA ya/ tad+ya thA/ o~M sho d+ha ne sho d+ha ne/ sarba pA pa~M bi sho d+ha ne/ shud+d+he bi shud+d+he sarba karmA ba ra Na bi shud+d+he 
swA hA/ /sngags 'dis shAkya'i rgyal po la sogs pa lha sum cu rtsa bdun yongs su rdzogs par bsgom mo/ /de nas de'i rjes la ye shes kyi dkyil 'khor spyan drang bar bya'o/ /sngags dang phyag rgya mnyam ldan pas/ /sgo ni dbye bar byas nas su/ /rdo rje khu tshur gnyis bcings la/ /
mdzub mo gnyis ni rab tu brkyang / /mthe chung lu gu rgyud byas la/ /sgo dbye ba yi phyag rgya yis/ o~M sarba bid+d+wA rod+g+hA Ta ya hU~M/ sgo dbye ba'i sngags dang phyag rgyas sgo dbye'o/ /rdo rje 'khor lo'i phyag rgyas dkyil 'khor yongs su bteg ste/ /o~M sarba bid+ba dzra tsakra hU~M/ lag ngar dag 
ni rdo rjer bcings/ /rdo rje se gol rnam grol bas/ /shAkya'i rgyal po sbyor bdag dpal/ /sangs rgyas thams cad bsdu bar bya/ /g.yon pa se gol brdabs pa yis/ /mnyam par brdabs par grub par 'gyur/ /g.yas pa yis kyang brdab par gsungs/ /gnyis ka yang 
ni sdud pa yin/ /o~M badzra sa mA dzaHdzaHhU~M ba~M hoH/ bka' bsgo ba 'di bsgrags tsam gyis/ /'khor dang bcas pa'i 'khor lo'i tshogs/ /sangs rgyas thams cad byon 'gyur na/ /gzhan rnams rab 'jug lta ci smos/ /de nas mdun gyi nam mkha' dkyil 'khor gyi 'khor lo bltas la/ 
rdo rje gnod sbyin gyi sngags kyis mchod yon gyi snod na gnas pa'i dri'i chu yis yang dag par bsangs te/ zhal bsil dbul lo/ /de nas mchod yon gyi phyag rgyas mchod yon dbul lo/ /de nas zhabs bsil gyi phyag rgyas zhabs bsil dbul lo/ /de nas badzra buSh+pe hU~M/ badzrad+hU pe 
</page>

 <page>
<ph>221</ph><p>085-111a</p>
hU~M/ badzra dI pe hU~M/ badzra gan+d+he hU~M/ rdo rje gnod sbyin gyi phyag rgyas bgegs bskrad la/ dkyil 'khor du gzhug go/ /de nas yang phyag rgya dang por sngar bshad pa'i phyag rgya'i tshogs dam tshig gi phyag rgya rnams bcing ngo / /de nas sngar bshad pa'i sngags kyis 
chos kyi phyag rgya'i cho ga bya'o/ /de nas las kyi phyag rgya'i sngags kyis las kyi phyag rgya bcing ngo / /de nas phyag rgya chen po'i sngags kyis phyag rgya chen po bsgrub par bya'o/ /de nas rdo rje gtsug tor la sogs pa'i de bzhin gshegs pa rnams kyis sems ma rdo rje ma dang / rin chen rdo rje ma 
dang / chos kyi rdo rje ma dang / las kyi rdo rje ma rnams spros te dkyil 'khor dang bcas pa'i lha dpal shAkya'i rgyal po nas brtsams pa'i rdo rje 'bebs pa'i mthar thug pa la dbang bskur ba sbyin par bya ste/ dbang bskur ba lnga dang / bdag po ste sa bcu'i mthar thug pa sbyin no/ /dbang bskur 
ma thag tu/ /o~M sarba ta thA ga ta d+hU pe pU dzA me g+ha sa mu dra s+pha ra Na sa ma ye hU~M/ o~M sarba ta thA ga ta puSh+pa pU dzA me g+ha sa mu dra s+pha ra Na sa ma ye hU~M/ o~M sarba ta thA ga ta dI pa pU dzA me g+ha sa mu dra s+pha ra Na sa ma ye hU~M/ o~M sarba ta thA ga tagan+d+he pU dzA me g+ha sa mu dra s+pha ra Na sa ma ye hU~M/ de nas sgeg 
mo la sogs pa bzhi yis mchod do/ /rdo rje gsor zhing rdo rje'i tshig yi ge brgya pa sngon du 'gro bas sngar bzhin bstod pa bya'o/ /de nas/ mnyam med mi g.yo mnyam med snying po'i chos can ni/ /thugs rje'i bdag nyid can nyid 'gro ba'i sdug bsngal sel/ /yon tan dngos 
grub thams cad mtha' yas sbyin mdzad pa/ dri med mi g.yo mnyam med mchog rab chos can rnams/ /yon tan mchog ni phra mo'i cha la'ang mtshams med do/ /nam mkha' dang mnyam dper gyur pa nyid yod ma yin/ /sems can khams la grub mchog stsol ba rnams la 
gsol/ /dngos grub mtha' yas rnams la dpe dang rnam par bral/ /dri med thugs rje brgya pa nyid kyi shugs las byung / /smon lam grub pa 'gag pa med pa'i chos nyid can/ /'gro ba'i don sgrub lhur mdzad mtha' yas mnga' ba can/ /thugs rje chen po'i bdag nyid rtag tu 
</page>

 <page>
<ph>222</ph><p>085-111b</p>
rnam par snang / /'gag med nyid kyi thugs rje'i spyod pa mi g.yo ba/ /'jig rten gsum la mchog gi dngos grub stsol ba 'jug /dpag med dpag bral rnams la shin tu rdzogs nyid rdzogs/ /bde ba'i gnas su gshegs kyang e ma'o chos nyid bzang / rtag 
tu mchog sbyin nyid de bde 'gro nyid du gshegs/ /mtha' dag 'jig gsum la grub mchog ni stsal ba po/ /bde gshegs dus gsum bsgrod nyid sgrib pa mi mnga' nyid/ dam tshig gsum mchog dngos grub mchog sbyin bdag la stsol/ /ces pa dang / thams cad la lce brgya pa'i 
kha yis bstod pa nye bar spyod par mos te rdo rje dang dril bu 'dzin pas bstod par bya'o/ /de nas phyogs bcur de bzhin gshegs pa dang byang chub sems dpa' thams cad dang 'jig rten dang 'jig rten las 'das pa'i phyi rol gyi lha rnams la mchod pa thams cad dang gtor ma'i cho ga nye bar mkho 
ba dang bcas pa'i gtor ma dbul lo/ /dpung pa bzang po'i tshigs bcad brjod do/ /dang por se gol la sogs sgras/ /khams gsum rnam rgyal phyag rgya yis/ /sdig pa'i phung po dgug bya zhing / /yi ge gsum sogs yang dag ldan/ /'jig rten khams ni ma lus pa'i/ /sdig 
pa thams cad mnyam por spong / /dgug dang gdon dang bcing ba rnam par gzhom/ /sngags bzhi po rnams legs par sbyar ba ni/ /bdag sogs bsngags te yungs kar dang po brdeg /shi ba'i rus pa gos la rab bkru ba/ /o~M sho d+ha ne zhes sogs sngags kyis ni/ /srid gsum 
dri ma chu yis bkru bar bya/ /o~M ka~M ka ni zhes sogs sngags kyis ni/ /ba yi rnam pa lnga yis bkru bar bya/ /o~M rat+ne rat+ne zhes sogs sngags kyis ni/ /dri bzangs rnams ni kun gyis bkru bar bya/ /o~M a mo g+ha A ba ra Na sogs/ /sngags kyis ba yi 'o mas bkru bar bya/ /o~M a mi 
te a mi te zhes sogs/ /sngags kyis chang mchog gis kyang bkru par bya/ /o~M pu N+ye sogs pa'i sngags kyis ni/ /bar dang bar du chu yis bkru bar bya/ /yang bkra shis kyi glu blang zhing dbang bskur te/ lam sbyang ba bya'o/ /bdug pa la sogs lha mo bzhi'i sngags so/ /de 
</page>

 <page>
<ph>223</ph><p>085-112a</p>
nas 'di yi thab khung ni/ /khru gang tsam la sbyin sreg bya/ /ngan 'gro kun du gnas pa yi/ /sems can de rjes dran byas nas/ /dge ba'i rgyud phyir sdig pa dang / /sgrib pa zhi phyir bsreg bya ste/ /mar dang 'o ma sbrang rtsi dang / /'bras yos nyungs kar 
bsres pa dang / /til dang 'bru dang 'bras la sogs/ /bud shing rnams su lag gnyis kyis/ /las rnams gzhan dang gzhan dag kyang / /snga ma ji ltar de ltar gyis/ /de yis myur du sems can rnams/ /bde ba phun sum tshogs pa 'thob/ /las kyi rgyal po mchog 
ces bya ba'i ting nge 'dzin to/ /de dag kyang sems can de la byas pa de nas de dmyal ba'i sdug bsngal las rnam par grol bar 'gyur te/ dga' ldan gyi gnas su sems can thams cad la phan par mdzad pa bde bar gshegs pa dang ldan par skyes so/ /de nas dbang po dang bcas 
pa'i lha rnams snyan grags dang bcas pas gar byed cing / sngags kyi mchod pa'i sprin mtha' yas pas skye ba 'di nyid la de bzhin gshegs pa la mchod pa'i phyir lha'i tshogs rnams mdun du bya ste/ byang chub kyi sems bskyed nas lha rdzas kyi me tog dang / bdug pa dang / mar me dang / 
dri dang / gdugs dang / rgyal mtshan dang / ba dan la sogs pa sna tshogs pa dang / rgyan du ma rnams kyis kyang mdzes shing na bza' dang rin po che'i char la sogs pas kyang dga' ba'i tshal yongs su gang bar byas so/ /de nas ngo mtshar che bar gyur to/ /ngan song thams cad 
yongs su sbyong ba gzi brjid kyi rgyal po'i brtag pa phyogs gcig pa las brtag pa dang po'o// //de nas bcom ldan 'das byang chub sems dpa' sems dpa' chen po phyag na rdo rjes bcom ldan 'das kyis byin gyis brlabs kyis sngags kyi brtag pa'i rgyal po 
brtag pa phyi ma gsungs te/ dpa' bo gdan las bzhengs nas ni/ dgyes pas rdo rje gsor zhing shAkya'i bdag po dgyes pa thub pa'i dbang phyug la phyag 'tshal nas sgrib pa thams cad rnam par sbyong ba'i rdo rje zhes bya ba'i ting nge 'dzin la snyoms par zhugs nas ngan song thams cad yongs 
</page>

 <page>
<ph>224</ph><p>085-112b</p>
su sbyong ba zhes bya ba'i snying po 'di nyid rang gi thugs ka nas phyung ngo / /o~M sarba pA pa~M da ha na badzra hU~M phaT/ o~M sarba pa ya bi sho d+ha na badzra hU~M phaT/ o~M sarba karma bar Na ni b+ha smI ku ru hU~M phaT/ /o~M bru~M bi nA sha ya sarbA bar NA nI badzra hU~M phaT/ o~M dru~M bi sho d+ha ya sarba bar Na ni hU~M phaT/ o~M dz+wa la 
dz+wa la d+ha ka d+ha ka ha na ha na sarbA bar NA ni hU~M phaT/ o~M sru~M sa ras ra pra sa ra pra sa ra sarbA ba ra NA ni hU~M phaT/ o~M hU~M ha ra ha ra sarbA ba ra NA ni hUM phaT/ o~M hU~M phaT sarbA ba ra NA ni hU~M phaT/ o~M br-i ta br-i ta sarbA ba ra NA ni hU~M phaT/ o~M tra Ta tra Ta sarbA bar NA ni hU~M phaT/ o~M ts+tshin+da ts+tshin+da sarbA bar NA ni hU~M phaT/ 
o~M da ha da ha sarba na ra ka ga ti he tu~M hU~M phaT/ o~M pa tsa pa tsa sarba bre ta ga ti he tu~M hU~M phaT/ o~M ma tha ma tha sarba tir ya ka ga ti he tu~M hU~M phaT/ de nas de dag gi nye bar mkho ba rnams spyad de/ o~M sarba pA pa~M bi sho d+ha ne d+ha ma d+ha ma d+hU pa ya hU~M phaT/ o~M sarba durga ti bi sho d+ha ne puSh+pa bi lo ki ni 
hU~M phaT/ o~M sarbA pA ya bi sho d+ha ni dz+nyA nA lo ka ka ri hU~M phaT/ o~M sarbA pA ya ga ti gan+d+ha nA sha ni gan+d+ha ba ti hU~M phaT/ o~M sarba na ra ka ga ti A kaR+Sha ni hU~M dzaHphaT/ o~M sarba na ra ked+d+hA ra Ni hU~M hU~M phaT/ o~M sarba pa ya b+han+d+ha na bi mo tsa ni hU~M ba~M phaT/ o~M sarba pa ya ga ti ga ha na bi nA sa ni hU~M hoHphaT/ 
de nas dkyil 'khor bshad par bya ste/ nang gi dkyil 'khor 'khor lo ni/ /rtsibs brgyad pa yis shin tu mdzes/ /lte ba mu khyud yang dag ldan/ /nang gi rim pa bris nas ni/ /lte bar shAkya'i dbang po yi/ /bdag po thub pa bri bar bya/ /phyag na rdo rje stobs chen ni/ /dpa' bo de yi 
spyan sngar bri/ /rgyab tu 'khor los sgyur ba yang / /legs par mngon par bri bar bya/ /g.yas su rgyal ba'i gtsug tor bri/ /g.yon du rnam par rgyal ba bri/ /gzi brjid phung po yang ni mer/ /dbang ldan du ni gdugs dkar po/ /rnam par 'thor ba rlung nyid du/ /rnam par 'joms 
pa bden bral bri/ /de nas phyi rol yang dag bri/ /gru bzhi pa la sgo bzhi pa/ /rta babs bzhi pa shin tu mdzes/ /dpa' bo lcags kyu zhags pa dang / /lcags sgrog dril bu snyan rnams bzhag /grwa yi phyogs ni thams cad du/ /bdug pa la sogs bri bar bya/ /de nas me tog 
</page>

 <page>
<ph>225</ph><p>085-113a</p>
phreng ba dang / /dri sogs rang gi lus la byug /slob dpon 'jug par bya ba ste/ /dzaHhU~M ba~M hoHb+ha ga bAn/ e h+ye hi ma hA kA ru Ni kA dr-i sh+ya hoH/ zhes bya bas lha thams cad spyan drang ngo / /de bzhin du bcug ste dbang bskur na ngan song thams cad las rna par 
grol te bde 'gro mtho ris kyi 'jig rten dang sa gong ma rnams su skye bar 'gyur ro/ /dngos grub thams cad kyang 'grub par 'gyur ro/ /yang dag par rdzogs pa'i sangs rgyas kyang gdon mi za bar thob par 'gyur ro/ /snga ma bzhin du las thams cad kyang byed cing thams cad la thogs pa med 
par 'gyur ro/ /byab pa byas pas rims thams cad dang gdon la sogs pa rnams las thar bar 'gyur ro/ /phyag na rdo rje'i hU~M zhes bya bas las thams cad byed do/ /brtag pa gzhan gyi cho gas kyang las thams cad 'grub par 'gyur ro/ /lha dang / klu dang / gnod sbyin dang / 
srin po la sogs pa ngan song gi dbang du gyur pa rnams 'gro ba thams cad kyi gzugs brnyan la sogs pa mngon par bris pa las bzlas pa dang sbyin sreg dang dbang bskur ba rnams kyis ngan song thams cad las yongs su grol bar 'gyur ro/ /de nas bcom ldan 'das rdo rje 'dzin pas seng ge'i 
lta stangs kyis zhal du bltas te phyag 'tshal nas 'di skad ces gsol to/ /bcom ldan 'das phyag rgya mchog gi mtshan nyid dam pa bshad par bya ste/ thugs rje'i gdung ba'i dbang du gyur pa'i sems kyi rgyal ba thams cad kyi byin gyis brlab par bya'o/ /ting nge 'dzin du gnas pas 
dpral bar thal mo sbyar te phyag 'tshal lo/ /sangs rgyas rnams kyi phyag 'tshal ba'i phyag rgya'o/ /rnal 'byor rig pas mgrin pa'i phyogs su thal mo kha phye ba pad+ma'i rnam par bya'o/ /thugs kar rdo rje thal mo byas sor mo dbus ma rtse mo sbyar ba 'di ni rdo rje rigs kyi dam tshig gi phyag rgya'o/ /
lag pa g.yon pa gan rkyal du pang par bzhag la de'i steng du g.yas pa bzlog ste bzhag la mthe bong gnyis sbyar te zhi ba'i lta bas blta'o/ /'di ni de bzhin gshegs pa'i rigs kyi dam tshig gi ting nge 'dzin gyi phyag rgya'o/ /de nyid yongs su bskor te phan tshun sbyar te mthe'u chung dag dang 
</page>

 <page>
<ph>226</ph><p>085-113b</p>
mthe bong dag lu gu rgyud kyi rnam par bcings la snying gar gzhag go/ /'di ni rdo rje rigs kyi dam tshig gi phyag rgya'o/ /thal mo gang bar sbyar nas mthe'u chung dang mthe bong sbyar te bzung zhing lhag ma rnams rab tu brkyang ba'o/ /'di ni pad+ma rigs kyi pad+ma'i phyag rgya'o/ /rdo rje bsdams par 
brtan par byas nas/ gung mo gnyis rdo rje rtse mor byas la/ mthe'u chung dang mthe bo rab tu brkyang ba'o/ /'di ni phyag na rdo rje'i phyag rgya'o/ /de nyid kyis mthe'u chung dang mthe bong gnyis de bzhin du byas la/ mdzub mo dang ming med pad+ma'i 'dab ma'i rnam par bya'o/ /'di ni ngan song thams cad 
yongs su sbyong ba'i rgyal po'i phyag rgya'o/ /de nyid kyi mdzub mo dang ming med dag rin po che'i rnam par bya'o/ /'di ni dbang bskur ba'i phyag rgya'o/ /mthe'u chung dang mthe bong so so so sor sbyar nas lhag ma rnams rab tu brkyang ba ni mtshon cha thams cad kyi phyag rgya'o/ /lag pa 
g.yon pa de kho na bzhin du rab tu 'jug pa ni las thams cad pa'i phyag rgya'o/ /snyim pa gyen du 'thor ba ni bdug spos kyi phyag rgya'o/ /de nyid 'og nas 'thor ba ni me tog gi phyag rgya'o/ /de nyid mthe bong gnyis gyen du bsnyams la 'dzin pa ni mar me'i phyag rgya'o/ /de nyid dung 'dra bar 
byas pa ni dri'i phyag rgya'o/ /de nyid rab tu brkyang ste 'dzin pa ni gtor ma'i phyag rgya'o/ /de nyid gung mo rnams nang du bcug pa ni ar+g+ha'i phyag rgya'o/ /rdo rje bcings pa las gung mo gnyis bsnyams te tshigs bar ma bcag nas sor mo thams cad brkyang ba 'di ni rnam par 'thor ba'i phyag rgya'o/ /de 
nyid mthe bo dang mthe chung gnyis bkug pa ni rnam par 'joms pa'i phyag rgya'o/ /de nyid kyi snyim pa 'od zer gyi rnam pa ni gzi brjid phung po'i phyag rgya'o/ /de nyid spyi bo'i gnas su bskor ba ni gdugs dkar po'i phyag rgya'o/ /rdo rje khu tshur gnyis kyis mthe bong dang mthe'u chung gnyis lu gu rgyud du 
bcings la bskor ba 'di ni 'khor lo'i phyag rgya'o/ /rdo rje bsdams pa las gung mo gnyis rdo rjer byas la mdzub mo gnyis rin po che ltar bya ste/ lhag ma 'od zer 'dra bar byas pa ni rgyal ba'i gtsug tor gyi phyag rgya'o/ /de bzhin du mdzub mo gnyis rdo rjer byas la sor mo lhag ma rnams bsdams 
</page>

 <page>
<ph>227</ph><p>085-114a</p>
nas rdo rje 'dra bar byas pa ni rnam par rgyal ba'i phyag rgya'o/ /g.yas pa mchog sbyin dang g.yon pa mi 'jigs pa sbyin pa ni de bzhin gshegs pa'i yin no/ /rdo rje bsdams pa las mdzub mo gnyis rdo rje 'dra bar byas pa ni rdo rje'i phyag rgya'o/ /de nyid las mdzub mo 
g.yas pa bkug pa ni lcags kyu'i phyag rgya'o/ /de nyid las mda' 'dra bar byas pa ni mda'i phyag rgya'o/ /de nyid kyi phyag rgya dang mthe bong rtse sprad pa ni blo gros legs pa'i'o/ /de nyid kyi tshigs bar ma bcag pa ni rin po che'i'o/ /de nyid sor mo rnams 'od zer 'dra ba ni gzi brjid kyi'o/ /
de nyid spyi bor bzhag pa ni rgyal mtshan gyi phyag rgya'o/ /de nyid mdun du bzhag pa ni bzhadapa'i'o/ /de nyid pad+ma 'dra bar byas pa ni pad+ma'o/ /de nyid gung mo dang mdzub mo bkug pa ni ral gri'o/ /de nyid gdu bu 'dra bar byas pa ni 'khor lo'i'o/ /de nyid pad+ma'i 'dab ma 'dra bar byas pa 
ni lce'i'o/ /de nyid rtse mo yid tsam bskyed pa ni sna tshogs kyi'o/ /de nyid shin tu bskyed pa ni bsrung ba'i'o/ /de nyid rtse mo gnyis slar bkug pa ni gnod sbyin gyi'o/ /de nyid dam du bkug pa ni bsdams pa'i'o/ /de nyid mdzub mo gnyis bkug pa ni lcags kyu'o/ /de nyid rtse mo 
gnyis sprad pa ni zhags pa'i'o/ /de nyid phan tshun mdud pa ni lcags sgrog gi'o/ /de nyid bskyod pa ni dril bu'i'o/ /de nas tshangs pa dang brgya byin la sogs pa lha'i bu rnams kyis bcom ldan 'das la 'di skad ces gsol to/ /bcom ldan 'das tshe thung ba dang / skal ba 
chung ba rnams kyi don dang / phan pa dang / bde ba dang / tshe bsring ba'i slad du bshad du gsol/ /bdag la gsang ba'i bdag po bshad du gsol/ /de nas bcom ldan 'das phyag na rdo rjes brgya byin dang tshangs pa la sogs pa 'khor gyi dkyil 'khor chen po de dag la gzigs 
nas legs so zhes bya bas mgu bar bya ste/ brgya byin la sogs pa lha'i bu rnams gang khyed la 'di lta bu'i spobs pa yang dag par skyes pa de ni legs so legs so/ /legs par sgrubs shig dang bshad par bya'o/ /de nas bcom ldan 'das phyag na rdo rje thams cad tshe dpag 
</page>

 <page>
<ph>228</ph><p>085-114b</p>
tu med par khyab par 'byung ba'i rdo rje zhes bya ba'i ting nge 'dzin la snyoms par zhugs nas tshe dang bsod nams dang ye shes kyi tshogs dpag tu med pa 'phel ba zhes bya ba/ de bzhin gshegs pa thams cad kyi snying po 'di rang gi thugs ka nas phyung ngo / o~M pu N+ye pu N+ye/ ma 
hA pu N+ye a pa ra mi tA yuHpu N+yedz+nyA na sa~M b+ha ro pa tsi te ka ri Ni swA hA/ de bzhin gshegs pa thams cad kyi snying po'i gzungs 'di bshad pa tsam gyis ngan song thams cad rab tu zhi ste/ sems can dmyal ba dang / yi dgas dang byol song gi 'gro ba rnams su skyes pa'i sems 
can thams cad grol bar bdag nyid kyis rab tu shes so/ /'jig rten gyi khams thams cad snang bar byas shing snang bar byas nas kyang sangs rgyas kyi mdzad pa bcu gnyis byas nas de bzhin gshegs pa thams cad kyi snying po'i chos kyi yi ge de nyid du zhugs par gyur to/ /de 
nas slar yang bcom ldan 'das kyis tshe dpag tu med pa'i rdo rje 'od byed pa zhes bya ba'i ting nge 'dzin la snyoms par zhugs nas/ de bzhin gshegs pa thams cad kyi tshe dpag tu med pa'i rdo rje zhes bya ba'i snying po'i gzungs 'di bshad do/ /o~M a mi te a mi tA/ a mi tod+d+ha 
be/ a mi ta sa~M b+ha be/ a mi ta bi krAn+te/ a mi te bi k+r+wan+ta gA mi ni sarba karma kle sha k+Sha ya~M ka ri swA hA/ de nas 'di bshad pa tsam gyis de bzhin du sems can thams cad kyi sdug bsngal thams cad rab tu zhi'o/ /de nas slar yang bcom ldan 'das kyis gdon mi za bar sgrib pa thams 
cad rnam par 'joms pa zhes bya ba'i ting nge 'dzin la snyoms par zhugs nas/ de bzhin gshegs pa thams cad kyi sgrib pa gcod pa zhes bya ba'i snying po'i gzungs 'di rang gi thugs ka nas phyung ngo / /o~M ka~M ka ni ka~M ka ni/ ro tsa ni ro tsa ni/ tro Ta ni tro Ta ni/ trA sa ni trA sa ni/ pra ti ha na 
pra ti ha na sarba karma pa ra~M pa rA Ni me sarba bat+r+wA nAny+tsa swA hA/ 'di bshad pa tsam gyis thams cad de kho na bzhin da 'gyur ro/ /de nas slar yang bcom ldan 'das kyis sgrib pa thams cad dri ma med cing rnam par dag pa'i rdo rje zhes bya ba'i ting nge 'dzin las snyoms par zhugs nas/ de bzhin 
</page>

 <page>
<ph>229</ph><p>085-115a</p>
gshegs pa thams cad gyi sgrib pa ma lus pa rnam par 'joms pa zhes bya ba'i snying po'i gzungs 'di rang gi thugs ka nas phyung ngo / /o~M rat+ne rat+ne/ ma hA rat+ne/ rat+na saM b+ha be/ rat+na ki rat+ne/ rat+na mA lA bi shud+d+he/ shod+ha ya/ sarba pA paM hU~M traT/ de nas 'di bshad ma 
thag tu bdud kyi gnas thams cad bcom zhing rnam par bcom par gyur to/ /de nas slar yang bcom ldan 'das kyis gdon mi za bar mi choms par sgrib pa thams cad rnam par 'josam pa zhes bya ba'i ting nge 'dzin la snyoms par zhugs nas de bzhin gshegs pa thams cad kyi snying po'i 
gzungs 'di rang gi thugs ka nas phyung ngo / /o~M a mo g+ha a pra ti ha ta sarbA ba ra Na bi sho d+ha ni ha ra ha ra hU~M phaT/ 'di bshad ma thag tu 'jig rten gyi khams 'di thams cad g.yos rab tu g.yos yang dag par rab tu g.yos/ bskyod rab tu bskyod yang dag par rab tu bskyod/ 
bsgul rab tu bsgul yang dag par rab tu bsgul zhing ngo mtshar che zhing rmad du byung ba du ma 'jig rten du snang bar 'gyur ro/ /de nas de dag gi dkyil 'khor ni 'di yin te/ gru bzhi pa la sgo bzhi pa/ /logs bzhi dang yang yang dag ldan/ /rta babs bzhi dang kun du ldan/ /kha 
khyer dang ni sgo khyud bcas/ /de yi dbus su 'khor lo yi/ /dkyil 'khor dam pa bri bar bya/ /rtsibs bzhi dang ni yang dag ldan/ /lte ba'i dkyil 'khor mchog yin no/ /de yi dbus su mgon po ni/ /phyag na rdo rje stobs chen po/ /phyag na rdo rje dril bu can/ /zla ba rgyas zhal 
'dzum pa bri/ /shar gyi rtsibs kyi dbus kyi char/ /gtso bo mi bskyod pa nyid bri/ /lhor ni rin chen bri bya zhing / /nub tu chu skyes pad+ma ste/ /byang du gdon mi za zhes grags/ /dpa' bo stobs chen bri bar bya/ /de bzhin gshegs pa thams cad ni/ /'khor los sgyur ba'i cha lugs 
mdzad/ /zla ba'i dkyil 'khor mdog 'dra zhing / /rgyan rnams kun gyis brgyan pa rnams/ /phyag ni mchog sbyin mi 'jigs pa/ /rdo rje skyil krung bzhugs pa bri/ /grwa yi cha rnams thams cad du/ /de bzhin bdug pa la sogs bri/ /sgo skyong rnams kyang khro bo dang / /mchog 
</page>

 <page>
<ph>230</ph><p>085-115b</p>
tu khro bar gzhol ba bri/ /de nas rnal 'byor rang nyid zhugs/ /sngags kyi lha rnams spyan drangs te/ /dzaHhU~M ba~M hoHb+ha ga bAn/ badzra e h+ye hi sa ma ya s+t+wa~M/ de nas mgon po byon pa la/ /mdor na mchod pa byas nas ni/ /'chi bdag nyid dang sbrul 'jigs pa'i/ /'chi 
bdag gzhom phyir gzhug par bya/ /o~M badzra sa ma ye hU~M/ rdo rje ti rin+ti ri bcing / /lag na rin chen thogs pa gzhug /yang na me tog phreng ldan pa/ /de dag dkyil 'khor nyid du dor/ /o~M pra tI ts+tsha badzra hU~M/ de nas dam tshig sbyin te/ o~M badzra sa ma ya hU~M/ de nas 
'dis gdong g.yogs dgrol bar bya'o/ /o~M badzra hA s+yo t+g+ha TA ya hU~M/ de nas 'dis dkyil 'khor bstan par bya'o/ /o~M badzra dr-i sh+ya ho/ /de nas dbang bskur ba sbyin te/ o~M badzrA b+hi Shiny+tsa hU~M/ o~M bud+d+hA byi Shiny+tsa o~M/ o~M rat+na b+hi Shiny+tsa trA~M/ o~M pad+ma b+hi Shiny+tsa hrIH/ o~M karma b+hi Shiny+tsa 
aH/ de nas bum pa'i dbang bskur sbyin te/ o~M badzra ka la shA b+hi Shiny+tsa hU~M/ o~M bud+d+ha ka la sha b+hi Shiny+tsa o~M/ o~M rat+na ka la shA b+hi Shiny+tsa trA~M/ o~M pad+ma ka la shA b+hi Shiny+tsA hrIH/ o~M karma ka la shA b+hi Shiny+ts-i aH/ de nas phreng ba'i dbang bskur bar bya'o/ /o~M rat+na mA lA b+hi Shiny+tsa trA~M trA~M trA~M trA~M trA~M 
o~M badzra paT+TA ba la~M ba nA b+hi Shiny+tsa trA~M/ o~M badzra mu drA b+hi Shiny+tsa hU~M/ o~M bud+d+ha mu drA b+hi Shiny+tsa o~M/ o~M rat+na mu drA b+hi Shiny+tsa trA~M/ o~M pad+ma mu drA b+hi Shiny+tsa hrIH/ o~M karma mu drA b+hi Shiny+tsa aH/ o~M badzra nA mA b+hi Shiny+tsa hU~M/ o~M hU~M trA~M hrIHaH/ o~M badzra karmA b+hi Shiny+tsa hU~M aH/ o~M badzra tsakrA b+hi Shiny+tsa hUM b+h+ruM/ o~M badzra tsakrA d+hi 
pa d+hi s+t+wa ma b+hi Shiny+tsa hU~M hU~M hU~M/ o~M o~M o~M/ trA~M trA~M trA~M/ hrIHhrIHhrIH/ aH/aH/aH/ o~M badzra d+hA ra N+ya b+hi Shany+tsi hU~M/ o~M ta thA ga ta d+hA ra N+ya b+hi Shiny+tsa o~M/ o~M rat+na d+ha ra N+ya b+hi Shiny+tsa trA~M/ o~M pad+ma d+hA ra N+ya b+hi Shiny+tsa hrIH/ o~M karma d+hA ra N+ya b+hi Shiny+tsa aH/ o~M sarba ta thA ga ta gu h+yA b+hi Shiny+tsa o~M/ o~M badzra gu 
h+yA b+hi Shiny+tsa hUM/ o~M rat+na gu h+yA b+hi Shiny+tsa trAM/ o~M pad+ma gu h+yA b+hiShiny+tsa hrIH/ o~M karma gu h+yA b+hi Shiny+tsa aH/ o~M pra dz+nyo pA ya sa ma yo gA b+hi Shiny+tsa hU~M aH/ de ltar dbang bskur nas tshe 'phel ba'i rig pa 'di sbyin no//o~M b+h+ru~M badzra A yu She hU~M aH/ 'di'i sgrub pa ni 'di yin te/ bcom ldan 'das 
</page>

 <page>
<ph>231</ph><p>085-116a</p>
rdo rje tshe dpag med zla ba'i 'od can zla ba'i dkyil 'khor la bzhugs shing rgyan thams cad kyis brgyan pa/ phyag gnyis mi 'jigs pa dang mchog sbyin mdzad pa las bdud rtsi 'dzag pa bri'o/ /de'i 'og tu sgrub pa po lag pa thal mo sbyar ba brkyang ba 
gdong gyen du bcom ldan 'das la blta ba bris la mchod pa rnam pa lngas mchod pa bya ste de'i spyan sngar stong phrag brgya bzlas so/ /de nas zla ba nya la mchod pa chen po byas la ba dmar ser gyi mar snod sar par bcug la g.yon pa'i rdo rjes mnan te/ bcom ldan 'das la rab tu sems 
shing mtshan thog thag bzlas pa bya'o/ /de nas dri mnam zhing sngon ma byung ba'i dri'i ngad kyang ldang ngo / /dro ba dang du ba dang me yang 'byung ngo / /'od zer gyi snang ba rab tu 'phros te de la sogs pa'i mtshan ma byung na mar de'am mar gsar pa'am/ til mar ram/ chu'am/ 'o ma'am/ 
zho'am/ chang ngam/ khrag gam/ zhag gam/ klad pa'am/ sha'am/ gang yang rung ba dang lhan cig tu rab tu bsgrubs te nang par sngar srung ba la sogs pa byas nas bdag nyid sbyangs te 'thungs sam zos na mtshan ma ji lta ba bzhin du byung na ni nam zla ba dang nyi ma ji srid pa'i tsher 
'gyur zhing rdo rje sems dpa'i tsher yang 'gyur ro/ /tha mas ni dngos grub tha mar 'gyur te 'di la the tshom med do/ /mtshan ma ma byung na yang 'jig rten na nad med pa dang yid gzhungs pa dang ldan zhing skra dkar dang gnyer ma med pa dang lus brtan zhing tshe lo brgya thub par 'gyur ro/ /
gzhan yang bzlas pa byas pa tsam gyis zhi ba dang rgyas pa dang dbang la sogs pa'i las rnams brtag mi dgos par 'grub ste the tshom med do/ /de nas rgyal po chen po bzhis bcom ldan 'das phyag na rdo rje la phyag 'tshal nas 'di skad ces gsol to/ /bcom ldan 'das bdag cag kyang 
sems can thams cad kyi don dang phan pa dang bde ba'i slad du rang rang gi snying po bshad par 'tshal gyis/ bcom ldan 'das kyis bka' gnang bar zhu/ rdo rje 'dzin pas bka' gnang bar zhu/ rgyal po chen po dag legs so legs so shod cig dang / ngas rjes su yi 
</page>

 <page>
<ph>232</ph><p>085-116b</p>
rang zhing rang gi dam tshig byin gyis brlab par bya'o/ /de nas gnod sbyin gyi rgyal po rnam thos kyi bu ngal bso pos/ bcom ldan 'das kyis gnang zhing rjes su yi rangs te byin gyis brlabs pas rang gi snying po rang gi snying gnas phyung la/ o~M bai/ de nas dri za'i rgyal po 
chen po yul 'khor srung gis de kho na bzhin rang gi snying po bshad pa/ /o~M D+h+r-i/ de nas grul bum gyi rgyal po chen po 'phags skyes pos de kho na bzhin du rang gi snying po bshad pa/ o~M b+hi/ de nas klu'i rgyal po chen po mig mi bzang gis de kho na bzhin du rang gi snying po bshad pa/ 
o~M k+Sha/ de nas de dag gis dkyil 'khor bshad de/ gru bzhi pa la sgo bzhi pa/ /dkyil 'khor lngas ni brgyan pa ste/ /de yi dbus su mgon po ni/ /phyag na rdo rje 'gying bcas bri/ /de yi g.yon pa'i logs su ni/ /ngal bso rnam thos bu dge yi/ /lag na 
be con ne'u le/ /rin po che yi rgyan gyis brgyan/ /sbom zhing seng ge'i gdan la bzhugs/ /gser mdog gzi brjid ldan pa bri/ /mkhas pas bum pa bzang la sogs/ /rin chen tshogs char 'bab pa bri/ /mdun du yul 'khor skyong nyid ni/ /pi wang sgrogs 
par yang dag brtson/ /mdzes shing kha dog ljang gu nyid/ /rgyan rnams kun gyis brgyan pa bri/ /g.yas su dpa' bo lus 'phags po/ /ral gri phyag na bsnams pa bri/ /nub tu yang ni mig mi bzang / /rdo rje zhags pa 'dzin cing mchog /sbrul mgo bdun gyis 
yongs su bskor/ /mig ni dmar zhing shin tu 'bur/ /sgo yi phyogs ni thams cad du/ /sgo skyong rnams kyang de bzhin no/ /de nas sngags pa rang nyid 'jug /'khor lo'i phyag rgya zhes grags pa'i/ /bcom ldan 'das nyid spyan drang zhing / /de nas rgyal po spyan drang ngo / /
spyan drangs nas ni mkhas pas mchod/ /mchod yon zhabs bsil cho ga bzhin/ /de nas slob ma rgyal rigs sam/ /rje rigs bram ze la sogs kyang / /me tog phreng bas rnam brgyan pa/ /sngags shes pa yi sngags 'di dang / /rdo rje 'dzin ma'i phyag rgyas gzhug /
</page>

 <page>
<ph>233</ph><p>085-117a</p>
o~M badzra sa ma ye hU~M/ de nas me tog gam rin po che 'dis kyang dor bar bya'o/ /o~M badzra pra tIts+tsha d+hA~M ma ho t+ta ma/ gang la lhung ba'i rgyal po de/ /'di yis 'grub 'gyur gzhan du min/ /de nas grwa na gnas pa yi/ /bum pa bzhis kyang dbang bskur te/ /
lnga pa phyag na rdo rje'i'o/ /phyag rgya nyid kyis dbang bskur bya/ /de la sogs pa'i go rims bzhin/ /dkyil 'khor bris nas dbang bskur bas/ /rgyal po ma yin rgyal por 'gyur/ /rgyal po yin na chen por 'gyur/ /'dzam bu gling dbang dpal dang ldan/ /gling bzhi 
po yi bdag po mchog /lan bzhir dbang ni bskur ba dang / /lan bzhir rab tu zhugs na ni/ /de la rdo rje 'dzin rgyal bdag /rang gi bu bzhin bsrung bar bya/ /bdag cag rgyal chen bzhi pos kyang / /'bangs dang 'khor du bcas pa dang / /yul 'khor pho brang 
bcas pa yi/ /rgyal pos rtag tu bskyang bgyi ste/ /de yi ma rungs pa rnams dang / /de yi pha rol sde dang nang / /'chi bdag 'jigs pa mu ge dang / /yams dang nyer 'tshe gzhom par bgyi/ /ngal bso pos ni rgyas par bgyid/ /yul 'khor srung gis zhi ba nyid/ /
phyugs dang gnyen bcas dus min pa'i/ /'chi bdag lus 'phags po yis 'joms/ /mig mi bzang gis bde bar byed/ /mu ge la sogs rnam par 'joms/ /mdor na bdag gis de yi ni/ /re ba kun dang bsam pa kun/ /bgyi ste gal te ma nges na/ /phyag na rdo rje 
bslus pa yin/ /de nas phyogs skyong bcus bcom ldan 'das la phyag 'tshal nas 'di skad ces gsol to/ /bcom ldan 'das bdag cag kyang sems can thams cad la phan pa dang bde ba'i slad du rang rang gi snying po rab tu dbul lo/ /'jig rten skyong ba rnams legs so legs 
so/ /de legs par smros shig /de nas 'byung po'i bdag po dbang ldan la sogs pas rang rang gi snying po rnams phul ba/ o~M I/ o~M iM/ o~M a/ o~M ya/ o~M r-i/ o~M baM/ o~M yaM/ o~M ku/ o~MaM/ o~M bA/ de nas de dag gi dkyil 'khor bshad de/
</page>

 <page>
<ph>234</ph><p>085-117b</p>
dkyil 'khor snga ma bzhin bris la/ /mgon po dbus su de bzhin gzhag /phyogs skyong rang gi phyogs kyi char/ /gzhag bya spyan sngar rnam pa gnyis/ /nyi ma dang ni phag gi gzugs/ /sgo skyong rnams kyang de bzhin no/ /de nas de kun spyan drangs la/ /mchod pa 
kun gyis mchod par bya/ /de nas rang nyid zhugs nas kyang / /slob ma rnams ni gzhug bya zhing / /phyogs skyong la sogs sngags bzlas pa'i/ /bum pa rnams kyis dbang bskur ro/ /de nas phan par 'dod pa yis/ /sgrub phyir snying po sbyin par bya/ /phyogs skyong rang gi 
phyogs gnas rnams/ /brtag mi dgos par 'grub par 'gyur/ /de nas de dag mgu nas 'di skad ces gsol to/ /bcom ldan 'das gang su zhig rgyal po rgyal rigs spyi bor dbang bskur bas dkyil 'khor 'dir zhugs te dbang bskur ba 'dzin pa dang / gzhan yang rigs kyi 
bu'am rigs kyi bu mo dad pa de dag bcom ldan 'das bdag cag gis kun nas bsrung ba dang / bskyab pa dang / sba bar bgyi'o/ /pha rol gyi sde rnams gzhom par bgyi'o/ /dus dang dus su char dbab par bgyi'o/ /'bru dang / me tog dang / 'bras bu rnams bskyed par bgyi'o/ /de 
nas chos kyi rgyal po gshin rjes/ bcom ldan 'das la phyag 'tshal nas 'di skad ces gsol to/ /bcom ldan 'das bdag gis rgyal po chen po de'i tshe bsring bar bgyi'o/ /dus ma yin pa'i 'chi ba brgyad po so sor dgag par bgyi'o/ /srin po rnams kyi bdag po chen po bden 
bral gyis 'di skad ces gsol to/ /bcom ldan 'das bdag gis rgyal po chen po de dang / rgyal po chen po'i bu dang / bram ze'am/ rje rigs sam/ mi gzhan gang yang rung ba dag la nad med pa dang / yi dgas dang / 'dres 'jigs pa med pa dang / srin po la sogs pa'i 
'jigs pa med pa dang / dus ma yin par 'chi ba'i 'jigs pa med par bgyi'o/ /dus thams cad du bsrung ba dang / bskyab pa dang / sba bar bgyi'o/ /de nas klu'i rgyal po chen po chu bdag gis 'di skad ces gsol to/ /bcom ldan 'das bdag gis dus thams cad du rgyal po 
</page>

 <page>
<ph>235</ph><p>085-118a</p>
de dang / yul thams cad kun nas so sor bsrung bar bgyi'o/ /kun du bsrung bar bgyi'o/ /'bru rnams kyang bskyed par bgyi'o/ /klu'i nyes pa rnams pa mi 'byung bar bgyi'o/ /dug dang thog kyang mi 'byung bar bgyi'o/ /me tog dang 'bras bu 
thams cad kyang yongs su rdzogs par bgyi'o/ /'jigs pa thams cad kyang so sor dgag par bgyi'o/ /de nas rlung gi bdag pos 'di skad ces gsol to/ /bcom ldan 'das bdag gis kyang sems can chen po de la dus thams cad du rlung gi 'jigs pa mi 'byung bar 
bgyi/ dus ma lags pa'i rlung mi 'byung bar bgyi/ 'bru dang me tog dang 'bras bu thams cad kyang yongs su bskyed par bgyi'o/ /de nas gnod sbyin gyi rgyal po chen po lus ngan pos/ bcom ldan 'das la phyag 'tshal nas 'di skad ces gsol to/ /bcom ldan 
'das bdag gis gnod sbyin gyi sde dpon chen po brgyad cu dang lhan cig tu mchis te/ stobs dang ldan pas sems can chen po de la dus thams cad du 'jigs pa thams cad so sor dgag par bgyi'o/ /nor dang 'bru thams cad legs par 'byor par bgyi'o/ /rang 
gi skye bo dang / yongs kyi skye bo dang / yul dang / gnas dang / bran dang / snag gi gnyen dang / grogs dang / bu dang / bu mo dang / chung ma la sogs pa yang bsrung bar bgyi'o/ /glang dang / ba dang / bong bu dang / rnga mo dang / lug dang / ma he dang / glang po 
che dang / rta dang / ra la sogs pa yang bsrung bar bgyi'o/ /de nas 'byung po thams cad kyi bdag po dbang ldan gyis kyang bcom ldan 'das la phyag 'tshal nas 'di skad ces gsol to/ /bcom ldan 'das bdag gis rgyal po de dang / rgyal po'i bu dang / rgyal rigs 
dang / bram ze rnams 'di dang pha rol du yongs su bskyab pa dang / yongs su gzung ba dang / yongs su bskyang ba dang / zhi ba dang / bkra shis pa dang / chad pa yongs su spang ba dang / dug gzhil ba dang / dug gzhom pa dang / mtshams bcing ba dang / sa gzhi 
</page>

 <page>
<ph>236</ph><p>085-118b</p>
bcing ba dang / phyogs bcing ba dang / rdo rje'i ra ba dang / rdo rje'i phur bus gdab pa dang / rdo rje'i gur yang bgyi'o/ /dgos pa thams cad la nye bar gnas par bgyi'o/ /bya ba dang bya ba ma yin pa rnams kyi mtshan ma nye bar bstan par bgyi'o/ /dge ba dang 
mi dge ba ma yin pa thams cad rmi lam du yang bsgo bar bgyi'o/ /bsgrub pa thams cad la bgegs ma mchis par dngos grub thams cad kyang stsal bar bgyi'o/ /de nas yang nam mkha' la spyod cing nam mkha' la 'gro ba'i bdag pos bcom ldan 'das la phyag 'tshal 
nas 'di skad ces gsol to/ /bcom ldan 'das bdag gis dus thams cad du rgyal po dang / rgyal po'i bu dang / rgyal po'i blon po dang / bram ze'am/ rgyal rigs lam la gnas pa thams cad la bdag nyid 'khor thams cad dang bcas pa mchis te/ bsrung 
ba dang / bskyab pa dang / sba ba kun nas bsgrub par bgyi'o/ /bgegs kyi gnas thams cad so sor bzlog par bgyi'o/ /nad thams cad bsal bar bgyi'o/ /dus thams cad du phyi bzhin du 'brang bar bgyi'o/ /de nas sa'i 'og gi bdag po phag chen pos 
kyang bcom ldan 'das la 'di skad ces gsol to/ /bcom ldan 'das bdag gis mi'i bdag po dang / rje rigs dang / bram ze dang / dmangs rigs sam/ /gzhan yang rigs kyi bu dang / /rigs kyi bu mo dang pa rnams kyi dus thams cad du don bsgrub par bgyi'o/ /
'jigs pa thams cad las kyang bsrung bar bgyi'o/ /gzhan yang yongs su bskyab par bgyi'o/ /de nas gza' chen po brgyad 'khor rgyu skar dang bcas pa rnams kyis 'di skad ces gsol to/ /bcom ldan 'das bdag cag 'khor dang bcas pa rnams kyis kyang rang rang gi snying 
po rnams 'bul bar 'tshal na de la bcom ldan 'das kyis byin gyis brlab tu gsol/ legs so legs so/ /ngas byin gyis brlabs kyis gza' chen po rnams shod cig /de nas nyi ma la sogs pa'i gza' chen po rnams kyis bcom ldan 'das la phyag 'tshal nas smras pa/ 
</page>

 <page>
<ph>237</ph><p>085-119a</p>
o~M A/ o~M so/ o~M aM/ o~M bu/ o~M br-i/ o~M shu/ o~M sa/ o~M rA/ de nas de dag gi dkyil 'khor 'byung ste/ dbus su bcom ldan 'das phyag na rdo rje nyid 'jig rten gsum las rnam par rgyal ba'i gzugs su bri'o/ /mtha' rnams su ni rgya mtsho 
chen po bzhi bri'o/ /de yi mdun du pa ba sangs/ /zla ba rgyab tu bri bar bya/ /g.yas su phur bu bri bya zhing / /g.yon du lhag pa bri bar bya/ /me yi gnas su mig dmar nyid/ /rlung gi phyogs su nyi ma ste/ /dbang ldan du ni spen pa nyid/ /srin po'i phyogs su sgra gcan bri/ /
dkyil 'khor phyi rol khor yug tu/ /rgyu skar thams cad bri bar bya/ /sgo sgor de bzhin sgo ba rnams/ /khros pa'i yid du bri bar bya/ /rdo rje 'dzin pas 'jug bya ste/ /rdo rje lcags kyu la sogs pas/ /thams cad kyang ni spyan drang ngo / /de nas slob ma rnams gzhug ste/ /
o~M badzra ha na hU~M phaT/ o~M badzra gra he sa ma ye hU~M/ o~M badzra gra ha pra tIts+tsha hU~M/ de nas gza' brgyad sngags ni sngags pa yis/ bum pa brgyad po rnams kyis dbang bskur ro/ /de nas rdo rje phyag rgyas dbang bskur te/ de nas gza' rnams thams cad bsgrub par bya'o/ /de nas 
gza' chen po dag gis/ bcom ldan 'das la phyag 'tshal nas 'di skad ces gsol to/ /bcom ldan 'das bdag cag gza' chen po brgyad kyis rgyal po chen po de dang / rgyal po'i bu la kun du dus thams cad du de kho na bzhin du thams cad bgyi'o/ /de nas 
rgyu skar dang / skad cig dang / thang cig dang / yud tsam rnams so/ /tshes dang / sbyor ba dang / khyim dang / dus sbyor dang / 'jug phod la sogs pa'i dkyil 'khor gyi lha rnams kyis de bzhin du phyag 'tshal nas 'di skad ces gsol to/ /bcom ldan 'das bdag cag gis 
kyang dus thams cad du sems can chen po'i bka' mi bcag cing dpon po bzhin du bskyang bar bgyi'o/ /grong khyer dang / grong rdal dang / ljongs dang / yul 'khor dang / rgyal po'i pho brang gi gnas thams cad so sor bskyab par bgyi'o/ /'jigs pa chen po 'byung ba'i 
</page>

 <page>
<ph>238</ph><p>085-119b</p>
tshe na yang des bdag cag mchod na gdon mi 'tshal bar 'jigs pa de mi 'byung ngo / /de nas klu chen po brgyad kyis phud ces bya ba'i sgras bcom ldan 'das mnyes par byas te 'di skad ces gsol to/ /bcom ldan 'das bdag cag rnams kyis gsang ba'i snying po rnams 
'bul lo/ /klu chen po rnams legs so legs so/ /gsang ba'i snying po rnams phul cig /de nas de dag mgu nas bcom ldan 'das la phyag 'tshal nas 'di skad ces gsol to/ /o~M phuH/ o~M phuH/ o~M pha~M/ o~M phuH/ o~M phI/ o~M phai/ o~M pho/ o~M phau/ /
de nas de dag gi dkyil 'khor bshad de/ pad+ma chen po 'dab brgyad pa/ /kha dog dkar po legs par bri/ /dkyil 'khor de yi dbus bzhugs pa/ /phyag na rdo rje rab tu nag /sbrul mgo mtha' yas gdengs ka bdun/ /ltos 'gro chen po sdigs pa bri/ /mtha' yas 
'jog pa de bzhin du/ /stobs kyi rgyu dang rigs ldan dang / /nor rgyas bu dang dung skyong dang / /pad+ma chu bdag de bzhin du/ /mdor na 'dab ma re re la/ /de dag sbrul mgo 'bar ba bri/ /sbrul mgo bdun bdun chung ma yi/ /mgul nas 'khyud dang bcas pa bri/ /bum pa brgyad 
rnams gzhag bya ste/ /gtor ma lha bshos mdzes pa dang / /mar dang 'o ma sbrang rtsir bcas/ /bcos pa'i dbye ba rnams kyang ngo / /rdo rje'i bdag nyid bzhugs pa ni/ /sbrul mgos sbrul mgo can rnams dgug /phud ces bya ba lhan cig ste/ /dzaHhU~M ba~M hoHzhes brjod do/ /
de nas rgyal po'am rgyal rigs ni/ /de dag thams cad bcug nas su/ /dug gi nyes skyon bsal ba'i phyir/ /phud ces bya bas dbang bskur ro/ /de nas ming tsam bzung bas kyang / /klu rnams de dag thams cad 'grub/ /de nas de dag kun mgu nas/ /bcom ldan 'das 
la phyag 'tshal te/ /spyan sngar thal mo sbyar 'khod nas/ /smon lam rab tu 'debs par 'gyur/ /bcom ldan 'das bdag cag gis bcom ldan 'das kyi bstan pa la mngon par dga' ba gang dag dkyil 'khor 'dir zhugs pa de dag bslus par gyur na de'i tshe bcom ldan 'das 'di nyid 
</page>

 <page>
<ph>239</ph><p>085-120a</p>
la bslus par gyur cig /de'i tshe bdag bye tshan gyis sregs par gyur cig /rdo rje kun du 'bar bas bdag cag gi mgo 'gems par gyur cig /rtag par dus thams cad du sems can chen po de bsrung ba dang / bskyab pa dang / sba bar bgyi'o/ /gzi 
byin chen po dang / stobs dang / brtson 'grus bskyed par bgyi'o/ /de'i dug rnams dug ma mchis par bgyi'o/ /dus dang dus su char dbab par bgyi'o/ /me tog thams cad yongs su rdzogs par bgyi'o/ /pha rol gyi g.yul thams cad la dus dang dus ma yin 
pa'i char dbab par bgyi'o/ /'jig rten pa thams cad bskyed par bgyi'o/ /rgyal ba'i bka' dang rdo rje 'dzin pa'i bka' rab tu bsgrub par bgyi'o/ /de nas sgrub pa bshad de/ lha rdzas 'od 'phro dkar po can/ /klu rnams 'dud pas gnas pa yi/ /rdo rje 'dzin 
gtso bsams nas ni/ /phud ces bya ba 'bum du bzlas/ /de nas dug gis zin pa la/ /phud ces bya ba'i dkyil 'khor ni/ /lha rdzas 'od zer phreng ba 'khrigs/ /bsams nas de la phud yig bsam/ /lag pa sbrul mgo zhags 'dra dang / /phud kyi rlung gis 
pags pa sha/ /rus gnas phud kyi rnam pa'i dug /mtha' dag drangs te gso bar bya/ /de nas las rnams kun byed cing / /dug rims dug sbyar la sogs pa/ /khu tshur gyis kyang kun sel na/ /sbrul mgo'i phyag rgyas smos ci dgos/ /de nas lto 'phye chen po'i 
bdag po 'jigs byed chen po'i ma mo chen mo brgyad kyis bskor bas bcom ldan 'das la phyag 'tshal nas 'di skad ces gsol to/ /bcom ldan 'das bdag cag gis 'jigs pa dang ma mo rnams kyis 'jigs pas lha dang klu la sogs pa kun du skrag rnam par skrag ste kha bub tu 
'gyel nas gos dang bral te sems stor nas kun du 'phyan pa dag la phan gdags pa'i slad du bdag cag gi snying po 'bul bar 'tshal gyis bcom ldan 'das kyis de legs par byin gyis brlab tu gsol/ 'jigs byed chen po legs so legs so/ /rab tu 'jigs par byed 
</page>

 <page>
<ph>240</ph><p>085-120b</p>
pas rang nyid dang lha'i bu mo thams cad kyi snying po rnams shod cig /de nas 'jigs byed chen pos 'jigs par byed pa'i sgra phyung nas 'di skad ces gsol to/ /o~M b+hai ra ba b+hai ra swA hA/ o~M b+ha swA hA/ o~M b+hi swA hA/ o~M b+hu swA hA/ o~M b+he swA hA/ o~M b+hai swA hA/ o~M b+hau swA hA/o~M /o~M 
b+hA~M swA hA/ o~M b+haHswA hA/ /bcom ldan 'jigs byed chen po ni/ /brgyad po de dag gdams ngag nyan/ /de nas de dag dkyil 'khor bshad/ /'khor lo chen po rtsibs brgyad bri/ /dbus su phyag na rdo rje ni/ /khro bo chen po 'jig rten gsum/ /rnam par rgyal ba 
zhes bya gzhag /de yi zhabs 'og ma rungs pa/ /'jigs byed rnams kyi bdag po che/ /'jigs byed ma dang bcas pa bri/ /rtsibs kyi nang rnams thams cad du/ /gzhan yang 'jigs byed brgyad po ni/ /ma mo rnams dang ldan pa ni/ /khros pa'i bzhin dang yid khros par/ /
ci bde bar ni bri bar bya/ /'dir ni sgo sgor de bzhin du/ /sgo ba shin tu khros ldan bri/ /de nas lcags kyu la sogs pas/ /bkug ste mgo bo'i thod pa ni/ /khrag gis gang bas mchod nas su/ /sha chang gtor ma bzang po dang / /snod rnams khrag gis bkang ba dang / /
mgo thod mgo yi dum bu dang / /khrag gam chang bkang bum pa brgyad/ /dkyil 'khor 'dir ni gzhag par bya/ /de nas 'jig rten gsum rnam rgyal/ /mchog gis slob ma rnam gzhug bya/ /thod pa dang ni bum pa yang / /brgyad po rnams kyis dbang bskur ro/ /de nas 
las rnams sbyin par bya/ /ma mo'i khyim mam mtshan gcig par/ /'jig rten gsum ni 'dul ba'i mchog /tshul bzhin du ni mchod byas nas/ /'bum phrag bzhir ni bzlas par bya/ /de nas 'jigs par byed pa'i sgras/ /bdag nyid chen pos thos gyur te/ /mi 
'jigs pa ni thod pa ru/ /khrag mchog bkang ba'i ar+g+ha dbul/ /de nas khro bo 'jigs byed pa/ /ma rungs yid can ma mo ni/ /tshogs kyis bskor cing 'jigs byed ni/ /brgyad kyis bskor ba mthong bar 'gyur/ /de mthong 'jigs pa med byas la/ /hU~M zhes bya ba 
</page>

 <page>
<ph>241</ph><p>085-121a</p>
dran byed cing / /sha'am yang na chang mchog gis/ /thod pa bkang ste dbul bar bya/ /de nas 'jigs byed ma rungs 'joms/ /mgu zhing rab tu 'grub gyur nas/ /ci 'dod smros shig ces bya ba/ /mgu ba'i yid kyis de sbyin byed/ /sa rnams 
sbyin pa ma gtogs par/ /ro dang bcud len rdzas dang ni/ /ral gri 'khor lo rtse gsum dang / /mtho ris sa stengs sa 'og dang / /gling dang gling bzhi'i rgyal srid dang / /brgya byin nyid dang gnod sbyin dbang / /srin po nyid dang rig 'dzin nyid/ /rig 'dzin 'khor los 
sgyur ba nyid/ /'jig rten gsum gyi bdag po nyid/ /bka' nyan nyid kyang rang nyid dam/ /ma mo'i tshogs rnams ster bar 'gyur/ /dngos grub gang yang rung ba ni/ /ji ltar 'dod pa blang bar bya/ /hU~M gi rnam par mngon phyogs shing / /byin nas dgod cing 'gro bar 
byed/ /skrag na de ma thag tu gsod/ /de nas tshangs pa la sogs pa lha chen po rnams kyis bcom ldan 'das la phyag 'tshal nas 'di skad ces gsol to/ /bcom ldan 'das bdag cag gis kyang bcom ldan 'das kyis bka' gnang na rang gi rtogs pa bshad par 'tshal gyis/ 
de nas bcom ldan 'das kyis thugs brtse bar dgongs te byin gyis brlab par gsol/ de nas tshangs pa la sogs pa lha rnams kyis rang rang gi snying po rnams bshad do/ /o~M A~M/ o~M bi/ o~M ru/ o~M i/ o~M ka~M/ o~M ga o~M br-i/ o~M ka /de nas de dag gi 
dkyil 'khor bshad de/ dkyil 'khor snga ma bzhin bris la/ /dbus su 'jig rten gsum 'dul ba/ /de yi mdun du dpa' bo ni/ /dbang phyug lag na rtse gsum bri/ /rgyab tu tshangs pa'i rnam par bri/ /g.yon du lag na 'khor lo can/ /g.yas na dbang po rang nyid kyi/ /
phyag rgya'i mtshan ma lag thogs bri/ /sgo skyong rang bzhin 'dir de rnams/ /chung ma rang gi dkyil 'khor du/ /bum pa bum pa bkang ba yang / /phyi rol dkyil 'khor du ni gzhag /stobs bzang la sogs mthu chen yang / /de nas 'jug bya lha rnams yin/ /mkhas 
</page>

 <page>
<ph>242</ph><p>085-121b</p>
pas kun nas spyan drang zhing / /dzaHhU~M ba~M hos lha thams cad/ /pho brang dam par 'jug par mdzod/ /de nas de rnams gshegs bltas nas/ /dga' ba chen po mchod par bya/ /de nas rdo rje 'dzin pa yis/ /phyag rgya slob ma rnams gzhug ste/ o~M pra tIts+tsha d+hA~M ma hA sa twa~M 
badzra d+ha rA dz+nyA pa ya hU~M ha ha ha ha ho/ me tog ji lta bzhin du dor/ /mig phye nas ni bstan par bya/ /de nas mngon par bsngags pa yi/ /bum pa'i chu yis dbang bskur ro/ /de nas lha rnams gang 'dod pa'i/ /dngos grub rab tu sbyin par bya/ /'bum phrag gcig gam 'bum 
phrag gnyis/ /sngon du bsnyen pa byas nas ni/ /dbang phyug la sogs lha mchog ni/ /de rnams sgrub pa po yis 'grub/ /mtshan ma gcig pa la sogs su'am/ /yang na phyag na rdo rje'i gnas/ /de bzhin gshegs pa'i pho brang ngam/ /ring bsrel ldan pa'i mchod rten du/ /
lha rnams thams cad cho ga bzhin/ /sgrub pa po yis rtag tu bsgrub/ /de nas nam phyed na ni lha/ /'ongs nas khyod kyi 'dod pa ci/ /ji ltar bde zhing phan pa ni/ /sbyin zhes nges par go bar byed/ /bzang po myur du soms te smros/ /gang phyir mchog ni khyod la sbyin/ /de nas 
sngags shes dngos grub dang / /mchog gi lha la gsol ba gdab/ /lha rdzas bcud dang bcud len dang / /mi snang ba dang mkha' 'gro dang / /ril bu rgyal srid rdzas la sogs/ /yid 'dod tshad med gsol ba gdab/ /de nas dbang phyug chen po la sogs pas bcom ldan 
'das la phyag 'tshal nas 'di skad ces gsol to/ /bcom ldan 'das gang dag 'jig rten dang 'jig rten las 'das pa'i dkyil 'khor du zhugs pa bde dag gis bcom ldan 'das bdag cag lha rnams kyi sgrib pa thams cad rnam par sbyang ngo / /mtho ris kyi lam bstan par 
bgyi'o/ /bde 'gro'i lam bstan par bgyi'o/ /dam pa'i chos kyi lam bstan par bgyi'o/ /sgrib pa ma mchis pa'i lam bstan par bgyi'o/ /rnam par 'byed pa'i lam bstan par bgyi'o/ /nges par 'byung ba'i lam bstan par bgyi'o/ /mya ngan 'das pa'i lam bstan par 
</page>

 <page>
<ph>243</ph><p>085-122a</p>
bgyi'o/ /spong ba'i lam bstan par bgyi'o/ /nyon mongs pa med pa'i lam bstan par bgyi'o/ /sangs rgyas nyid du 'grub pa'i lam bstan par bgyi'o/ /byang chub sems dpa' nyid du 'grub pa'i lam bstan par bgyi'o/ /rdo rje 'dzin pa 
nyid du 'grub pa'i lam bstan par bgyi'o/ /dus thams cad du 'jigs pa thams cad las bsrung ba dang bskyab pa dang sba bar bgyi'o/ /grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams bsrung bar bgyi'o/ /yul 
dang phyogs dang grong 'khor rnams kyang bsrung bar bgyi'o/ /rgyal po yang stsal bar bgyi'o/ /rgyal po thob pa'i rgyal po che bar bgyi'o/ gling gcig dang gling gnyis dang gling gsum dang / gling bzhi pa dang / bde 'gro dang / sa stengs dang / sa 'og gi 'khor los sgyur 
ba'i rgyal po rnams stsal bar bgyi'o/ /mdor na brgya byin nyid dang / tshangs pa nyid dang / khyab 'jug nyid dang / dbang phyug chen po nyid kyang stsal bar bgyi'o/ /de nas bcom ldan 'das phyag na rdo rjes slar yang nyid kyi dkyil 'khor la gzigs nas 'dzum pa mdzad do/ /
de nas 'khor gyi dkyil 'khor de dag g.yos/ rab tu g.yos yang dag par rab tu g.yos/ 'gul rab tu 'gul/ yang dag par rab tu 'gul/ 'bar rab tu 'bar/ yang dag par rab tu 'bar/ dga' rab tu dga'/ yang dag par rab tu dga'/ rtse rab tu rtse/ yang 
dag par rab tu rtse zhing ngo mtshar rmad du byung ba du ma yang 'jig rten du yang dag par rab tu mthong ngo / /de nas tshangs pa la sogs pa'i lha rnams shin tu ya mtshan skyes nas/ bcom ldan 'das la phyag 'tshal nas 'di skad ces gsol to/ /bcom ldan 'das 'dzum pa mdzad 
pa 'di'i rgyu gang lags/ sangs rgyas bcom ldan 'das dang byang chub sems dpa' rnams ni rgyu ma mchis par 'dzum pa mi mdzad do/ /bcom ldan 'das de'i phyir 'dzum pa mdzad pa'i rgyu lung bstan du gsol/ de nas bcom ldan 'das phyag na rdo rjes lha rnams kyis gsol ba'i tshig 
</page>

 <page>
<ph>244</ph><p>085-122b</p>
gsan nas 'di skad ces bka' stsal to/ /tshangs pa la sogs pa lha rnams gang sngon sangs rgyas thams cad kyis bshad pa 'chi bdag gzhi bar byed pa'i rig pa dang / dus ma yin par 'chi ba 'joms par byed pa'i rig pa'i sngags gzi brjid chen po nyon cig /de nas 
bcom ldan 'das phyag na rdo rje la tshangs pa la sogs pa'i lha rnams kun du dga' zhing ba spu langs shing phyag btsal nas legs so zhes bya ba rab tu phul te/ bcom ldan 'das legs so legs so/ /rdo rje 'dzin pa legs so legs so/ /gang gis tshe thung ba'i sems can 
rnams tshe ring bar 'gyur ba dang / dus ma yin pa'i 'chi bdag gis zin pa rnams dus ma yin par 'chi ba las rnam par grol ba dang / ngan song du skyes pa'i sems can rnams ngan song las ji ltar grol ba dang / 'khor ba'i 'jigs pas skrag pa'i sems can rnams bde ba'i 
thabs kyis 'khor ba la rgyab kyis phyogs par 'gyur zhing myur ba nyid du bla na ma mchis pa yang dag par rdzogs pa'i byang chub tu mngon par rdzogs par 'tshang rgya bar 'gyur ba gzi brjid che zhing stobs che ba pha rol gnon pa'i rig pa bshad du gsol/ de nas bcom ldan 'das phyag na rdo rjes 
tshangs pa la sogs pa lha rnams kyis gsol ba 'debs pa'i tshig gsan nas de bzhin gshegs pa thams cad kyi snying po rig pa 'di rang gi sku gsung thugs rdo rje las phyung ngo / /o~M pu N+ye pu N+ye ma hA pu N+ye a ba ri mi hA yuHpu N+ye dz+nyA na saM b+hA ro pa tsi te swA hA/ snying po'i rig pa'o/ /o~M badzriM 
swA hA/ nye ba'i snying po'i rig pa'o/ /o~M b+h+rU~M swA hA/ snying po'i nye ba'i snying po'i rig pa'o/ /o~M krA~M swA hA/ snying po yang dag par bskul ba'i rig pa'o/ /trA~M swA hA/ snying po dam pa'o/ /o~M hrIHswA hA/ gsang ba'i snying bo'o/ /de nas de dag gi dkyil 'khor bshad de/ /dkyil 
'khor rtsibs bzhi par byas la de'i dbus su de bzhin gshegs pa tshe dang bsod nams dang / ye shes kyi tshogs dpag tu med pa gzi brjid kyi rgyal po zhes bya ba bzhag ste/ b+h+rU~M zhes bya ba'i snying po'o/ /de'i spyan sngar phyag na rdo rje ste/ badzriM zhes bya ba'i snying bo'o/ /g.yon du ni khro bo ste/ /
</page>

 <page>
<ph>245</ph><p>085-123a</p>
krA~M zhes bya ba'i snying po'o/ /g.yas su nam mkha'i snying po ste/ trAM zhes bya ba'i snying po'o/ /rgyab tu 'phags pa spyan ras gzigs dbang phyug mi 'jigs pa sbyin pa zhes bya ba ste/ hrIHzhes bya ba'i snying po'o/ /de bzhin gshegs pa'i 'od kyi dkyil 
'khor la reg par bri'o/ /bum pa lnga dang brgyad 'khor los sgyur ba'i sngags kyis btab la gzhag go/ /las thams cad pas mngon par bsngags pa yang ngo / bdug pa la sogs gzhag go/ /mchod pa'i dang po can sgo skyong thams cad nyid kyang ngo / /de nas sngags 
pa yang dag par 'jug pa'i phyir bde bar gshegs pa dam pa sras dang bcas pa 'khor gyi tshogs kyis bskor ba rig pa dang lhan cig spyan drang ngo / /rig pa yang bde bar gshegs pa'i g.yon gyi logs su bri'o/ /de nas bdag nyid dbang bskur te/ skyil mo krung gis 'dug 
la stong phrag brgyar bzlas so/ /de nas de bzhin gshegs pa mngon sum du mthong bar 'gyur zhing rdo rje 'dzin pa'am/ 'phags pa spyan ras gzigs dbang phyug gam/ ji ltar 'dod pa'i mchog so sor 'thob bo/ /gang gi tshe mnyam par gzhag pa de'i tshe yid kyis las thams cad 
nus par 'gyur ro/ /de nas slob ma rnams gzhug ste rdo rje 'dzin pa'i phyag rgyas nga rgyal 'di bskyed par bya ste/o~M o~M badzra d+ha ra/ rat+na d+ha ra/ pad+ma d+ha ra/ bi shwa d+ha ra/ ta thA ga ta sa ma ya mA ti kram/ ta thA ga ta sa ma ya d+hA rA t+ma ko\u0f85 ha~M zhes pa'o/ /de nas 'dis me tog dor bar bya'o/ /o~M 
sarba ta thA ga ta pra tIts+tsha ho sa ma ya s+t+wa~M de nas phreng ba de mgo la bcings la dbang bskur/ o~M sarba ta thA ga tA b+hi Shiny+tsa d+hA rA dz+nyA pa ya hU~M b+hU~M/ o~M badzrA b+hi Shiny+tsa hU~M b+hU~M/ o~M rat+na b+hi Shiny+tsa hU~M trA~M/ o~M pad+ma b+hi Shiny+tsa hU~M hrIH/ o~M karma b+hi Shiny+tsa hU~M aH/ de nas dam tshig dang bka'i dbang bskur ba sbyin no/ /de 
la dam tshig ni/ dkon mchog gsum dang byang chub sems/ /bla ma dam pa yong mi spong / /srog chags rnams ni gsad mi bya/ /ma byin par yang mi blang nyid/ /brdzun yang smra bar mi bya'o/ /pha rol bud med spyad mi bya/ /bla ma smad par mi bya zhing / /grib ma'ang 'gom par 
</page>

 <page>
<ph>246</ph><p>085-123b</p>
mi bya'o/ /slob dpon ma yin mi gzung zhing / /mtshan ma slob dpon spangs pa yang / /sngags dang phyag rgya mi smad de/ /lha rnams la yang ga la zhig /gal te rmongs pas smad na ni/ /nad kyis nges par 'chi bar 'gyur/ /mchod rnying lha yi grib ma dang / /'jig rten 
'jig rten las 'das pa'i/ /phyag rgya yi ge mtshan ma yang / /gom pas bgom par mi bya'o/ /blun po dkon mchog gsum sogs dang / /sangs rgyas bstan la gnod byed dang / /bla ma smod la brtson pa rnams/ /mkhas pas bsgrims te gsad par bya/ /chos mi ldan 
dang bsreg pa dag /rtag tu sems can gnod brtson dang / /dam tshig sdang rnams snying brtse bas/ /sngags pas sngags kyis gzhom par bya/ /'jungs pa'i nor yang yang dag blang / /sems can sdug bsngal can la sbyin/ /bla ma mchod pa'i rgyu mtshan dang / /de bzhin dam 
tshig sgrub pa dang / /dkyil 'khor don dang rgyal sras la/ /mchod pa'i don phyir bsams pa yis/ /nor 'phrog 'jungs pa'i nor yang 'ong / /sems can rnams la phan dga' bas/ /dam tshig dang ni bla ma'i rdzas/ /sems can rnams kyi srog bsrung phyir/ /rtag tu brdzun ni smra 
bar bya/ /sangs rgyas rnams ni mnyes bya dang / /dam tshig rnams ni bsrung ba dang / /sngags rig pa yi bsgrub pa'i phyir/ /gzhan gyi bud med kyang bsten bya/ /rdo rje sems dpa'i gnas 'dug pas/ /thams cad spyod cing kun byas kyang / /'grub 'gyur nyes par mi 'gyur na/ /snying 
rje ldan pas smos ci dgos/ /de nas 'dis bka'i dbang bskur ro/ /o~M sarba ta thA ga tA dz+nyA te dA s+yA mi gr-ih+Na badzra su sid+d+ha ye/ o~M badzra tiSh+Sha hU~M/ 'dis rdo rje lag tu byin la phrin las kyi dbang bskur sbyin no/ /o~M sarba karma Ni ku ru bu d+d+hA nAM hU~M/ de nas bla ma bla mar bya ba'i phyir/ /khyod kyi 
lus mchog sbyin par bya/ /rdzas dang nor dang 'bru rnams dang / /rta dang bzhon pa nyid dang ni/ /bran gyi mchog dang khang pa dang / /rgyal srid dbang phyug de bzhin te/ /bu dang bu mo chung ma dang / /ma dang sring mo tsha mo dang / /gzhan yang ci bzhed thams cad ni/ /phan pa'i bsam 
</page>

 <page>
<ph>247</ph><p>085-124a</p>
pas bla mar dbul/ /de nas dngos grub sangs rgyas dang / /byang chub sgrub dang gzhan yang ni/ /'jig rten pa yi mthu chen rnams/ /ji ltar 'dod pas gsol ba gdab/ /de nas bu la phan pa'i phyir/ /sngags rig ser sna med sems dang / /dad pas dad pa'i 
sems ldan la/ /dngos grub rnams ni sbyin par bya/ /chos rnams rang bzhin med par ni/ /sems kyis bsgom par byas nas kyang / /a las zla ba'i dkyil 'khor bsam/ /rang gis bon de dbus su/ /bsams nas dam tshig phyag rgya yang / /bsam bzhin de bzhin 
de nyid kyang / /lha yi rnam pa'i rnal 'byor du/ /sgrub pa po yis yongs su bsgyur/ /de nas rang gis bon dang / /phyag rgyas phyag rgya de byin brlab/ /gong 'og go rims ji bzhin du/ /sangs rgyas rnams kyis dbang bskur ro/ /de ltar nga rgyal bskyed nas ni/ /mkhas pa yis ni 
bsgrub bya ste/ /de bzhin gshegs kyang 'grub 'gyur na/ /dngos grub gzhan lta smos ci dgos/ /de nas tshangs pa la sogs pa lha chen po rnams kyis bcom ldan 'das la phyag 'tshal nas 'di skad ces gsol to/ /bcom ldan 'das rgyal po dang / rgyal 
po'i bu dang / rgyal po'i blon po dang / rgyal rigs dang / bram ze dang / rje'u rigs dang / dmangs rigs dang / gzhan yang dman pa phyag dar pa dang / mtha' 'khob kyi skye bo'i gnas dang / skye bo'i gnas kyi rigs su skyes pa dkyil 'khor gyi rgyal po 'dir zhugs pa de dag gi rnam par smin pa 
ji lta bur 'gyur/ bcom ldan 'das kyis bka' stsal pa/ tshangs pa la sogs pa lha'i tshogs rnams gang ma 'ongs pa'i sems can rnams la phan pa'i phyir zhus pa ni legs so legs so/ /lha'i tshogs rnams dkyil 'khor gyi rgyal po 'dir zhugs shing dbang bskur ba dang / bris 
pa dang / 'drir bcug pa dang / rjes su yi rang ba dang / phyag byas pa dang / mchod pa byas pa'i 'bras bu rnam par smin pa nyon cig /lha'i bu rnams mdor na ngal yang de'i phan yon bshad par spro ba med de/ gang nga la bsod nams kyi phung po de brgya phrag stong du mar bsgyur yang 
</page>

 <page>
<ph>248</ph><p>085-124b</p>
grangs su yang / bgrang bar yang / dper yang mi bzod de/ de bzhin gshegs pa thams cad la bsod nams kyi phung po'i bar gyis kyang mi bzod do/ /gang dkyil 'khor du zhugs pa'i sems can rnams kyi 'bras bu rnam par smin pa 'di ni bcom ldan 'das ngo mtshar che'o/ /
rdo rje 'dzin pa ngo mtshar che'o/ /bcom ldan 'das bdag cag rdo rje 'dzin pa'i dkyil 'khor la sogs par zhugs pa spro'o/ /bcom ldan 'das rdo rje 'dzin pa spro'o/ /de nas lha de dag gis de bzhin du phyag 'tshal nas 'di skad ces gsol to/ /bcom ldan 'das 'dzam bu'i gling 
pa'i sems can rnams bsod nams chung zhing tshe thung ba dang / ngan song gi rgyud dang ldan pa dang / dmyal ba dang / yi dgas dang / byol song rnams su skyes pa dag kyang mchis na/ /bcom ldan 'das de dag la bdag gis ji ltar bsgrub par bya/ kye lha'i bu dag de dag ni 
dkyil 'khor 'di nyid du chug cig /bcug nas kyang dbang skur cig /chos kyi yi ge yang zlos su chug cig /de nas sems can de dag tshe ring bar 'gyur/ bsod nams dang bral ba bsod nams dang ldan par 'gyur/ ngan song las rnam par grol bar 'gyur ro/ /lha'i bu 
rnams gang ngan song du skyes pa de dag gi ming la dbang bskur ba mdzod cig /gzugs brnyan la yang dbang bskur bar byos shig /rang gi lha'i sku la yang dbang bskur bar byos shig /tha na de dang rigs mthun pa dang / de'i bu dang de dang rus mthun pa dang / de'i ming 'dzin pa dang / bran 
la yang dbang skur cig /zhag bdun lan bdun dkyil 'khor du bcug ste dbang bskur bas/ nges par ngan song gi sgrib pa las rnam par grol bar 'gyur ro/ /lha'i bu rnams de'i ming nas smos te/ 'bum phrag gnyis dang / 'bum phrag gsum dang / 'bum phrag bzhi dang / 'bum 
phrag brgya stong gi bar du bzlas na/ mtshams med pa lnga byas pa yang rnam par grol bar 'gyur na/ sdig pa chung ngu byas pa rnams lta ci smos/ lha'i bu rnams zhi ba'i thab khung zlum po tha ma dang bar ma dang mchog khru gang dang khru do'am/ khru bzhi pa byas nas de'i ming gis yungs kar dkar 
</page>

 <page>
<ph>249</ph><p>085-125a</p>
po rnams brgya phrag stong du bsregs na ngan song kun las thar bar 'gyur ro/ /de'i sha dang / rus pa dang / skra dang / thal ba la sogs pa la cho ga de bzhin nyid kyis sdig pa kun las rnam par grol bar 'gyur ro/ /de yi dbus su 'khor lo ni/ /rtsibs 
brgyad dkar po 'od zer 'bar/ /khor yug rdo rje rtse lnga pa/ /'od zer dkar po dang ldan bri/ /de nas sna tshogs rdo rje bya/ /rdo rje rin chen chu skyes mchog /de nas sdig pa gzhom pa'i phyir/ /phyag rgya rnam pa sna tshogs bya/ /phyi rol rdo rje rigs rnams kyi/ /phyag rgya rnams ni phyi 
rol bri/ /gza' dang skar ma'i mtshan ma dang / /de ltar 'jig rten 'khor rnams kyang / /gtso bo'i ri mo lugs ma dang / /rdo rje can dang lhan cig gzhag /bum pa bum pa gang ba dang / /gtor ma lha bshos shin tu dkar/ /mdor na thig ni btab nas kyang / /cho ga bzhin du 
bri bar bya/ /dkar po'i gos ni gyon nas su/ /sangs rgyas gzugs can mi 'jigs pas/ /ngan song 'gro bar gnas pa yi/ /sems can de rjes dran byed cing / /sdig pa sgrib pa zhi ba'i phyir/ /rgyud dag pa yi sbyin sreg ni/ /mar dang 'o ma sbrang rtsir bcas/ /'bras yos 
yungs kar bsres pa dang / /de yi rus pa sha la sogs/ /yang na ming tsam gyis kyang bya/ /de nas bde 'gror skyes nas su/ /mkhas pas rgyas par bya ba ni/ /khru do pa'am khru bzhi pa/ /de bzhin mchog ni khru brgyad par/ /byas nas thab khung khru bzhi pa/ /kun du mu ran dang ldan pa/ /
de dbus pad+ma rin chen can/ /'od zer ser po can bri zhing / /khor yug tu ni rin chen dang / /mu ran la ni chu skyes bri/ /phyi rol du ni rigs lnga yi/ /dbye bas phyag rgya bri bar bya/ /de bzhin phyi yi lha rnams dang / /lcags kyu la sogs bri bar bya/ /na bza' ser por gyon byas nas/ /
mtho ris gnas pa rjes dran zhing / /de la phan phyir rgyas pa yi/ /don du rgyas pa'i las byas na/ /lus can de yi tshe dang dpal/ /gzi brjid skal ba bzang po 'phel/ /de nas de la phan pa yi/ /dbang du bya ba'i las bya ste/ /thab khung gzhu yi dbyibs 'dra ba/ /khru gang ba'am 
</page>

 <page>
<ph>250</ph><p>085-125b</p>
khru do pa/ /khru bzhi byas la de dbus su/ /chu skyes dmar po yang dag bri/ /de yi dbus su mdar bcas pa'i/ /gzhu nyid kyang ni bri bar bya/ /khor yug tu ni mdar bcas pa'i/ /gzhu ni kha dog dmar po bri/ /sngags 'dzin pa yis rtag par yang / /phyi rol de yi 
lha yi bya/ /sems can de ni dran byas la/ /na bza' dmar po gyon pa yi/ /me tog dmar zhing pad+ma yang / /'bras bu dmar dang khams bcas pa/ /mar dang gur gum bsres pa dang / /tsan+dan dmar po'i phye ma dang / /sbyin sreg byas nas lha la sogs/ /thams 
cad de yi dbang du 'gyur/ /de yi gdon rnams rnam gzhom phyir/ /mngon spyod yang dag brtsam par bya/ /khru do phyed bcas khru gsum mam/ /de bzhin mchog ni khru dgu pa/ /zur gsum dang ni ldan par bya/ /dbus su rdo rje rtse dgu pa/ /rtse gsum pa yis mu ran bya/ /
sna tshogs rdo rje yang byas la/ /dbyug pa mgo dang rtse gsum rnams/ /rdo rje dgra sta rtse gcig gis/ /phyi rol du yang mtshan par bya/ /rig pa gsum pa sngar bzhin brgyan/ /bum pa gtor ma bum pa yang / /zhal zas mang po gzhag par bya/ /sha dang khrag gis bkang ba yi/ /
thod pa rnams kyang kun du yang / /de nas gos nag bgos shing khros/ /rang nyid 'jig rten gsum rnam rgyal/ /lus can de yi sdig las sogs/ /de nas de yi sdig bcom zhing / /bgegs dang bral te ci bde bar/ /mtho ris 'jig rten mi rnams nyid/ /ji snyed khams 
gsum 'jig rten spyod/ /myur du go rims 'di nyid kyis/ /tshe 'dir gnas pa rnams la bya/ /de nas gang gi phyir byas pa/ /de yi phyir ni de bzhin 'gyur/ /gzhan dag kyang ni las rnams kyang / /snga ma ji bzhin de bzhin bya/ /des ni sems can rnams la yang / /myur du 
bde skyid 'grub par 'gyur/ /de nas tshangs pa la sogs pa'i lha rnams yang dag par dga' bas bcom ldan 'das la phyag 'tshal te 'di skad ces gsol to/ /bcom ldan 'das gang ngan song du skyes pa'i sems can rnams kyi don dang phan yon dang bde ba'i slad du brtag pa'i rgyal 
</page>

 <page>
<ph>251</ph><p>085-126a</p>
po 'di 'dri ba dang 'drir 'jug pa'i rigs kyi bu'am rigs kyi bu mo de bdag cag tshangs pa la sogs pa lha rnams kyis bu bzhin du yongs su bskyang bar bgyi ste/ yang ji ltar bshad pa ma tshang ba med par bgyid pa lta ci smos/ gang yang rgyal po dang rgyal po'i bu 
dang rgyal po'i blon po ji ltar gsungs pa'i sngags rjes su slob pa de'i rgyal srid 'phel bar bgyi'o/ /yul dang / phyogs dang / skye bo'i gnas dang / 'khor gyi skye bo'i lo thog la sogs pa yang bsrung bar bgyi'o/ /nor dang 'bru rnams mang du 'byor bar bgyi'o/ /bud med 
dang / skyes pa dang / khye'u dang / bu mo rnams phun sum tshogs par yang bgyi'o/ /'byor pa dang / rgyas pa dang / lo legs pa dang / bde bar bgyi'o/ /gang zhig brtag pa'i rgyal po 'di la dad pas rgyal mtshan gyi rtse mo la btags te grong dang grong khyer la sogs par 'jug pa 
bdag nyid kyis bsdu bar yang bgyi'o/ /glang po che'i steng du bzhag la grong dang grong khyer la sogs pa thams cad du bskor bar bya ste/ dus ma yin par 'chi ba dang nye bar 'tshe ba thams cad zhi bar 'gyur ro/ /sems can chen po de'i drung na bdag cag bran gyi tshul lam bu'i tshul du gnas par shes 
par bgyi'o/ /gang na 'di rab tu spyod pa de na bcom ldan 'das phyag na rdo rje rang nyid longs spyod rdzogs pa'i skus rdo rje sems dpa'i skur bzhugs par 'tshal bar bgyi'o/ /bcom ldan 'das rdo rje sems dpa' kun du bzang po re ba thams cad yongs su skong ba de nyid brtag pa'i rgyal po'i gzugs su 
bzhugs par 'tshal bar bgyi'o/ /sa phyogs de yang mchod rten du gyur par 'tshal bar bgyi ste/ mchod par bgyi/ phyag 'tshal bar bgyi'o/ /kun du bsrung bar bgyi'o/ /gang yang brtag pa'i rgyal po 'dir rab ta spyod pa'i rdo rje slob dpon dka' thub chen po de'i bdag cag tshangs pa la 
sogs pa'i lha rnams kyis g.yog bgyi'o/ /bran gyi tshul du gnas par bgyi'o/ /mngag gzhug pa nyid du gnas par bgyi'o/ /bsgo ba thams cad mnyan par bgyi'o/ /phan pa dang bde ba thams cad bgyi'o/ /dngos grub thams cad stsal bar bgyi ste/ bcom ldan 'das mdor 
</page>

 <page>
<ph>252</ph><p>085-126b</p>
na de'i rkang pa'i rdul mgo bos gzung bar bgyi'o/ /bcom ldan 'das phyag 'tshal bar bgyi'o/ /de'i phyi bzhin du rjes su 'brang bar bgyi'o/ /bcom ldan 'das gang dkyil 'khor du zhugs te dbang bskur ba de kho bo cag gis mnga' bdag tu 'tshal bar bgyi'o/ /phyag 
na rdo rjer 'tshal bar bgyi'o/ /rdo rje sems dpa' lags par 'tshal bar bgyi'o/ /bde ba chen po kun du bzang po lags par 'tshal bar bgyi'o/ /de bzhin gshegs pa lags par 'tshal bar bgyi'o/ /de nas bcom ldan 'das phyag na rdo rjes tshangs pa la sogs pa'i lha 
rnams la 'di skad ces bka' stsal to/ /tshangs pa la sogs pa lha rnams gang chos la rim gro gcig gnyis byas pas de ltar yang dag pa'i dam bca' ni legs so legs par sgrubs shig /de nas bcom ldan 'das phyag na rdo rjes sngags dang rig pa dang / snying po thams cad brtan 
par bya ba'i phyir rang gi snying po 'di bshad do/ /o~M b+h+rU~M dru~M badzra pA Ni dr-i D+hi tiSh+Tha hU~M/ o~M hU~M phaT/ o~M badzra hU~M phaT/ o~M dr-i D+ha badzra hU~M/ o~M badzra hU~M sa/ o~M badzra hU~M aH/ de nas de dag gi dkyil 'khor bshad de/ dkyil 'khor snga ma bzhin bris la/ /dbus su rdo rje bri bar bya/ /yang na rdo 
rje sems dpa' 'am/ /kun tu bzang po bde ba che/ /spyan sngar phyag na rdo rje nyid/ /g.yas su phyag na rin chen spyan/ /phyag na pad+ma nub phyogs bri/ /byang du phyag na sna tshogs bri/ /phyi rol du ni zlum por bskor/ /sangs rgyas thams cad dgod par bya/ /de yi phyi rol sems dpa' rnams/ /
go rims bzhin du bri bar bya/ /de yi phyi rol sems dpa' yang / /byams pa la sogs mchog chen bri/ /de phyir de bzhin dge slong ni/ /kun dga' bo sogs thub pa bri/ /rang gi chung ma bus bskor ba'i/ /tshangs pa la sogs phyi rol bri/ /gza' dang rgyu skar nyi zla dang / /rgyal po 
bzhi po rnams dang ni/ /phyogs skyong 'jig rten skyong ba rnams/ /dkyil 'khor 'dir ni yang dag bri/ /phyi rol du ni dmyal ba sogs/ /klu la sogs pa dud 'gro'i dpe/ /sgo dang sgor ni de bzhin du/ /sgo skyong stobs kyi dam pa rnams/ /dkar po 'dod pa'i nyi ma la/ /rab tu 'bad 
</page>

 <page>
<ph>253</ph><p>085-127a</p>
pas dkyil 'khor bri/ /gang bsngags nag po'i phyogs la yang / /dkyil 'khor 'gal ba ma yin no/ /lnga pa de rjes bdun pa dang / /nya gang ba ni khyad par du/ /bsngags te phyag na pad+ma yi/ /dkyil 'khor bya ba'i cho ga la'o/ /gang yang drag po'i las rnams la/ /
de ni nag po la yang bri/ /khro bo rnams kyi dkyil 'khor yang / /zla ba nya ba khyad par du/ /rgyal po rnams kyis dkyil 'khor bsngags/ /gzhan yang rang gis 'dus byas pa'i/ /dkyil 'khor la brtson gdab bya zhing / /shar nas 'char ba'i dbang bya ste/ /phyogs kyi cha ni 
brtag par bya/ /de nas dkyil 'khor dgod pa ni/ /yid kyis yongs su brtag par bya/ /sngags dang rgyud ni dang por byas/ /'jam zhing sngags gzugs dge zhing zhi/ /rjes mthun rang gi slob nyid kyi/ /slob ma lhan cig tsam gyis spyad/ /de nas nang par rab sngar langs/ /
legs bkrus gos dkar 'chang zhing gtsang / /blo ldan bla ma slob mar bcas/ /dkyil 'khor drung du kun nas 'gro/ /dkyil 'khor phyogs nyid shin tu yang / /nye bar byugs shing legs par mnyes/ /khro bo chen po bzlas pa yi/ /dri yi chu yis bsangs pa yi/ /dbus su 
rigs rnams snying po yis/ /lhag par gnas par bya ba nyid/ /dkyil 'khor gyi ni gtso bo yi/ /sngags kyi las rnams thams cad bya/ /sa la sor ni bcu gnyis pa'i/ /dkyil 'khor dri yis byas nas su/ /dkyil 'khor rig pas lan bdun du/ /lhag pa de nas bzlas 
par bya/ /de rjes lha rnams nyid kyi yang / /byang chub chen po zhes bya ba'i/ /snying pos skal ba ji lta ba/ /dri dang me tog sogs mchod pa/ /byas nas gtor ma dbul bya zhing / /mngon par bsngags pa'i spos kyang ngo / /de nas tsan+dan la sogs pa/ /bsres pa'i chu la 
mngon par bsngags/ /de la dbul ba'i me tog dang / /bdug pa la yang cho ga bzhin/ /so shing u dum bA ra dang / /a shwat+tha sogs rma med cing / /shin tu phra min sbom pa min/ /sor mo bcu gnyis tshad tsam ni/ /dri yi chu yis rab bkrus shing / /me tog phreng ba yis kyang 
</page>

 <page>
<ph>254</ph><p>085-127b</p>
bcing / /dri bzangs la sogs byugs shing bdug /lag pas reg na snying po ni/ /mang po yang ni bzlas bya zhing / /rigs nyid kyis ni lan bdun nam/ /slob ma rnams kyis tshad gzhal bas/ /so shing la sogs yang dag gzung / /gcig la sogs pas go rims bzhin/ /rtse 
mo nyid nas bca' bar bya/ /de nas mkhas pas bdag nyid kyis/ /slob ma srung ba brtan byas nas/ /sbyin sreg las ni mar byugs pa'i/ /yam shing rnams ni mar dang bcas/ /sbrang rtsi mar dang bsres pa dang / /mar gyi sreg blugs bsreg bya zhing / /zho zan gyi yang sbyin 
sreg bya/ /dang por bgegs ni zhi bya'i phyir/ /de nas thugs kyis rjes 'dzin phyir/ /de nas zhi ba'i sbyin sreg cing / /sdig pa zhi bar bya phyir ram/ /de nas slob ma rnam brtags nas/ /cho ga yi ni lhag gnas bya/ /de yis ji ltar nus pa yis/ /de bzhin sdom pa gzung bar 
bya/ /de rnams cho ga 'di yin te/ /gtsang zhing dkar ba'i gos can ni/ /mdun du bltas te 'dug pa la/ /lhag par gnas par brtsam par bya/ /bla mas dang por skyabs gsum sbyin/ /de yi rjes la byang chub sems/ /ma bskyed pa ni bskyed bya zhing / /bskyed pa slar yang 
rjes dran bya/ /de nas khro bo mngon bzlas pa'i/ /chu yis spyi bor bsang gtor bya/ /mgo bor kun tu reg nas ni/ /mnyam par gzhag par lan bdun bzlas/ /rig pa'i rgyal po'i snying po ni/ /lag pas dri bzangs sbags pa la/ /'jigs pa bzlog la mkhas pa yis/ /
lan bdun rtag tu bzlas par bya/ /'khor los sgyur ba'i rgyal po yis/ /rig pa'i rgyal po yi ge gcig /rta mgrin chu skyes rigs la ni/ /rig pa'i rgyal po'i yi ge bcu/ /sum+b+ha zhes bya rdo rje'i rigs/ /rig pa'i rgyal po rdzu 'phrul che/ /yi ge hU~M bzhi rnams dang 
ldan/ /las kun rab tu spros pa la'o/ /rigs gsum rnams la thun mong ba/ /khro bo bdud rtsi 'khyil pa nyid/ /bgegs kun rnam par gzhom pa'i phyir/ /gsang ba pa yi bdag pos gsungs/ /las ni thams cad pa yi sngags/ /spyi bor reg cing bzlas de nas/ /
</page>

 <page>
<ph>255</ph><p>085-128a</p>
bsang gtor yang bya de nyid kyis/ /bdug pa yis kyang bdug par bya/ /dbang bskur ba ni bum pa bcas/ /'bru la sogs pa thams cad ldan/ /cung zad cung zad gang du blugs/ /rig pa'i rgyal pos mngon par bsngags/ /cho ga bzhin du lhag gnas bya/ /
dri yi chu yis mchod yon sbyin/ /me tog kyang ni gzhug par bya/ /bdug pa yis kyang bdug par bya/ /dbang bskur ba ni bum pa bcas/ /mkhas pas yang dag yongs su bzlas/ /de yis dbang bskur bya ba yin/ /slar yang bzlas pa dkyil 'khor du/ /slob ma dam 
tshig can rnams ni/ /thal mo sbyar zhing mngon phyogs la/ /de nas so shing sbyin par bya/ /slob ma rnams ni go rims bzhin/ /gzung zhing shar du kha bltas te/ /phyi rol nyid du so shing bca'/ /ma gas par ni 'chos nas su/ /logs ma yin par 'dor bya ste/ /so 
shing mdun du dor byas pa/ /gang tshe mdun du rtse mo lhung / /de tshe dngos grub mchog shes bya/ /gang zhig steng du bltas pa yang / /de bzhin shar du rtse mo bstan/ /dngos grub 'bring du yongs su grags/ /byang du bstan na thad ka nyid/ /rig pa'i dngos grub 'jig rten pa/ /
so shing dor ba brgya lam na/ /gang tshe 'og tu kha bltas pa/ /de tshes 'og dngos grub ni/ /'byung ba 'di la the tshom med/ /slob ma nye bar reg pa ni/ /snga ma bzhin du gzung byas la/ /thams cad las byed sngags kyis ni/ /bla mas dri bzangs chu sbyin no/ /re re la yang btung ba'i 
phyir/ /khyor ba gsum ni sbyin par bya/ /de nas blo ldan langs nas su/ /'di dag kun du spyad par bya/ /de nas mchod pa yang byas nas/ /lag pas spos ni bteg nas su/ /blo ldan gus pas lha rnams la/ /gsol ba gdab cing gus gnas bya/ /dang por sngags ni snyan 
gsan dbab/ /de yi dkyil 'khor gang yin pa/ /de yi rim pa'i sbyor ba yis/ /lha rnams spyan 'dren pa yin no/ /bcom ldan che ge mo zhes bya/ /rig pa'i rgyal po khyod la 'dud/ /slob ma rnams la brtse phyir dang / /khyed rnams la yang mchod pa'i phyir/ /nyid kyi dkyil 
</page>

 <page>
<ph>256</ph><p>085-128b</p>
'khor thugs rje yi/ /bdag nyid kyang ni bri bar 'tshal/ /bcom ldan de ni bdag gus la/ /bka' drin mdzad par rigs lags so/ /'jig rten mgon po brtse ba can/ /sangs rgyas byang chub sems dpa' dang / /dgra bcom gang gzhan sngags kyi lha/ /lha dang 
'jig rten skyong rnams dang / /'byung po rdzu 'phrul che gang dang / /sangs rgyas bstan la mngon dga' rnams/ /bdag la yang dag dgongs su gsol/ /che ge mo zhes bya ba dang / /che ge mo yi dkyil 'khor ni/ /rang nyid 'byung ba bgyid par 'tshal/ /ji ltar gus pa'i nyer spyod 
kyis/ /slob ma dang bcas bdag la ni/ /rjes su brtse ba nyer bzung nas/ /dkyil 'khor dang bcas thams cad ni/ /nye bar byon par mdzad par rigs/ /de skad smras te tshig gang zhig /bcom ldan 'das la phyag 'tshal nas/ /bstod pa'i nyer spyod kyang byas nas/ /
de dag gshegs su gsol bar bya/ /chags bral so sor ldan pa yi/ /slob ma rnams la chos bshad bya/ /blo ldan shar du mgo bstan te/ /dge ba'i gnyid kyis nyal du gzhug /de nas snga dro nyid du ni/ /mtshan mo'i rmi lam mthong ba dri/ /gang tshe dge ba'am mi dge ba/ /
dogs med nyin par thos nas su/ /sangs rgyas rdo rje 'dzin pas ni/ /rigs bdun rnams kyi dam tshig bskyang / /de nas bu khyod dam tshig dang / /sdom pa rgyal ba yis gsungs pa/ /dad pas bla ma'i bka' yang bskyang / /khyed kyis srog chags gsad mi bya/ /ma byin mi blang 
'dod log dang / /dngos grub 'dod pas mi bya'o/ /chang mi btung zhing sha la sogs/ /bza' ba nam yang ma yin nyid/ /sems can kun la gnod mi bya/ /dkon mchog gsum yang mi spang zhing / /dus rnams kun du byang chub sems/ /snying po sngags dang phyag rgya dang / /bla 
ma lha rnams de bzhin nyid/ /bla ma'i bka' las 'da' mi bya/ /gang las sdig 'gyur de las 'da'/ /de la phul ba'i rnying pa dang / /grib ma la yang 'gom mi bya/ /phyag rgya'i rnam pa'ang de bzhin nyid/ /sngags dang lha la mi smad cing / /gdon gyi las rnams mi bya'o/ /
</page>

 <page>
<ph>257</ph><p>085-129a</p>
mu stegs pa yang smad mi bya/ /mdor na bdag nyid the tshom dang / /som nyi yid gnyis mi bya ste/ /rgyud dang lha sogs la de bzhin/ /dad pa brtan pas dam bcas nas/ /sarba bid kyis dbang de bzhin/ /bum pa la sogs mchog rnams kyis/ /dbang 
bskur bcu po 'dod ji bzhin/ /de nas lag tu rdo rje dang / /dril bu sbyin bya de rjes la/ /'khor lo la sogs rin chen bdun/ /bzung nas 'khor los sgyur ba yi/ /rgyal po dbang phyug thob phyir dang / /sdig pa gzhom phyir dbang bskur zhing / /sngags bsgrub 'dod pa'i slob 
ma la/ /rjes su gnang ba nyan du gzhug /de nas bstod pas mgo bo yis/ /phyag 'tshal ji ltar 'dod pa'i rdzas/ /bla ma la ni dbul bya ste/ /rin chen gter dang 'bru dang dbyig /gser dang bzhon pa khyim dang gdan/ /bu dang bu mo skyes pa dang / /bud med rnams ni 
dbul bya zhing / /grong dang grang khyer ci bzhed rnams/ /rang gi sems ni rab dang bas/ /yon rnams nges par dbul bya zhing / /dngos grub myur phyir bla ma la/ /mdor na bdag nyid kyang 'bul bya/ /tshe 'di'i bde ba ma lus dang / /'jig rten pha rol bde ba'i mchog /sangs 
rgyas nyid kyang 'thob 'gyur te/ /lha yi bde ba lta ci smas/ /bla ma sangs rgyas kun dang mnyam/ /rdo rje slob dpon smod pa gang / /de yis rtag tu sdug bsngal 'thob/ /de phyir slob dpon smad mi bya/ /rdo rje spun dang sring mo dang / /gang yang smad par mi bya zhing / /khon par yang ni mi 
bya'o/ /dkon mchog gsum la gnod byed dang / /bla ma smod byed ma rungs rnams/ /dam tshig 'das la bzod mi bya/ /de lta bu sogs gnod byed la'ang / /de lta nyid do de byas na/ /kun rig gis gsungs dngos grub 'thob/ /sems can kun la rjes brtse bas/ /dngos 
grub myur du 'byung ba 'thob/ /de nas bcom ldan 'das kyis lha'i dbang po dang / lha dang bcas pa'i 'jig rten la phan pa dang bde ba'i don du sgrub pa'i cho ga gsungs te/ /bri gzhi la bcom ldan 'das thams cad rig pa de kho na bzhin du bri zhing g.yas su de bzhin gshegs pa ngan 
</page>

 <page>
<ph>258</ph><p>085-129b</p>
song thams cad yongs su sbyong ba'i rgyal po dang / g.yon du shAkya thub pa dang / ngan song thams cad yongs su sbyong ba'i rgyal po'i 'og tu 'phags pa spyan ras gzigs dbang phyug sku mdog zla ba lta bu phyag na pad+ma can dang / shAkya thub pa'i 'og na phyag na rdo rje dang / de dag gi 
dbus su sman pa'i rgyal po phyag gcig gis a ru ra'i 'bras bu bsnams shing de las gzhan ni mchog sbyin du bya'o/ /rta mgrin dang 'jig rten gsum las rnam par rgyal ba ma rungs pa 'joms pa la brtson pa dag ni rang gi lha la mngon par phyogs par bri zhing de dag gi dbus su lo tsa 
nA dang / /mA ma kI dang / gos dkar mo dang / sgrol ma dag phyag na rang gi mtshan ma can bri'o/ /de rnams kyi 'og tu rdzing bu chu srin dang / nya dang / rus sbal dang / sbal pa dkar po la sogs pa dang bcas pa dang chu las skyes pa'i me tog du mas yongs su gang bar bri zhing bdug pa 
dang / mar me dang / dri dang / phreng ba dang / zhal zas dang / me tog dang / 'bras bu rnam pa sna tshogs pa bri bar bya'o/ /'og nyid du sgrub pa po thal mo sbyar te rab tu 'dug cing 'dud par bri'o/ /de nas de rdzogs pa la byin gyis brlab pa dmigs par bya ste/ spyan dbye ba byas nas 
mchod pas mchod par bya'o/ /de nas gal te mtshan ma mthong na myur du 'grub bo/ /gal te ma mthong na ring mo zhig na 'grub pa'o/ /bzhad pa dang ni rnga sgra dang / /dril bu'i sgra dang 'brug sgra nyid/ /dge slong bram ze bu mo dang / /'bras bu mthong na dngos grub ni/ /mchog 'bring tha ma 
myur du 'grub/ /de nas sku gzugs phyag rgya dang / /sngags rnams kyis ni byin gyis brlab/ /ji ltar bskyed pas thob bya zhing / /'jig rten gsum ni rnam rgyal gyis/ /bdag bsrung la sogs byas nas su/ /bdag gi de nyid kyang bsgoms nas/ /ji srid dngos grub rtags 'byung 
ba/ /'bum phrag gsum mam drug 'bum bzlas/ /de nas dben pa'i gnas su ni/ /sngags kyang chad lhag bskang bya ste/ /brgya phrag brgyad rnams bzlas par bya/ /de nas bzlas pa de yi mthar/ /dkyil 'khor snga ma bzhin bsams la/ /mchod pa rgya chen yang byas nas/ /
</page>

 <page>
<ph>259</ph><p>085-130a</p>
mtshan mo gcig ni bzlas par bya/ /de nas gal te gtso bo 'am/ sras sam lha rnams mthong gyur na/ /de tshe snod 'dod ji lta bar/ /dngos grub mchog ni gsol ba gdab/ /lha rnams rtag tu dgyes pa yis/ /dngos grub 'bras bu de la stsol/ /phyag byas 
nas ni dngos grub ni/ /mchog la sogs pa blang bar bya/ /bla ma dkon mchog gsum po la/ /rang rang skal ba phul nas su/ /de nas rtag tu bdag nyid spyad/ /de rnams med na shes rab can/ /blangs nas rang nyid spyad par bya/ /sems can kun la phan brtson zhing / /bskal 
pa du mar gnas par 'gyur/ /legs par bsgrubs na thams cad byed/ /gnod sbyin rgyu skar gdong la sogs/ /tshig tsam gyis ni bran bzhin du/ /zhi ba'i las la sogs pa ni/ /thams cad byed par 'gyur ba yin/ /de nas bcom ldan 'das la lha'i dbang pos 'di skad ces 
gsol to/ /bcom ldan 'das sems can sdig pa bgyis pa dmyal ba la sogs pa'i dbang du gyur pa rnams kyis dmyal ba la sogs pa'i sdug bsngal rab tu spang ba'i phyir ji ltar bsgrub par bgyi/ bcom ldan 'das kyis bka' stsal pa/ lha'i dbang po dmyal ba la sogs pa'i 
dbang du gyur pa'i sems can sdig pa chen po byed pa de rnams dmyal ba la sogs pa'i sdug bsngal rnams las tshegs med par grol bar 'gyur ba de bzhin du nyon cig /de bzhin dkyil 'khor bris nas ni/ /brgya rtsa brgyad ni bzlas pa yi/ /bum pa rnams kyis snga ma bzhin/ /
dbang bskur ba ni brtag par bya/ /de nas sngon gyi sdig byang zhing / /dmyal ba la sogs sdug bsngal ni/ /kun las myur du rnam grol 'gyur/ /sdig las rnam grol bdag nyid che/ /de yang gnas gtsang lhar skyes nas/ /rtag tu sangs rgyas chos bgro thos/ /phyir mi bzlog 
pa'i sa la gnas/ /rim gyis byang chub mngon sum byed/ /de yi gzugs brnyan dang ni ming / /gur gum gyis ni bris nas su/ /ngan song gsum gyi 'jig chen las/ /sems can rnams ni thar ba'i phyir/ /sngags pa gzhan la phan brtson zhing / /brtse bas mngon par 
</page>

 <page>
<ph>260</ph><p>085-130b</p>
dbang bskur ro/ /de nas rnal 'byor can gyis ni/ /sngags dang phyag rgyas dbang bskur te/ /lha yi gzugs su brtags nas su/ /mchod rten dbus su gzhag par bya/ /rang gzhan lha yi snying po ni/ /snying ga de yi phyogs bris nas/ /lha mnyam par ni 
sems bskyed de/ /khyim du yang ni gzhag par bya/ /de yi ming dang spel ba'i sngags/ /gur gum bzang pos bris nas ni/ /'bum ni yongs su rdzogs par bya/ /mchod rten las ni rab tu bya/ /sdig chen sdig ni zad bya'i phyir/ /bye ba yang ni rdzogs par bya/ /de 
ltar byas na de nges par/ /dmyal ba las ni grol bar 'gyur/ /de bzhin yi dgas byol song las/ /grol te lha rigs rnams su skyes/ /de yi ming dang spel nas ni/ /ji ltar gsungs pa'i sngags stong bzlas/ /gal te brgya phrag stong yang tshang / /bye ba'i bar du 
rdzogs par bya/ /lha rigs rnams su skye bar 'gyur/ /de yi ming nas spel ba yi/ /mkhas pas 'bum phrag brgya'am ni/ /yang na brgya phrag stong snyed du/ /sbyin sreg byas na dmyal ba ni/ /chen po'i sdig pa las grol 'gyur/ /ji srid mtshan ma 'bar ba yi/ /gnas 
su yang dag skye bar 'gyur/ /yungs kar dkar po'i til dang 'bras/ /ra yi 'o ma yang dag ldan/ /de bskus yam shing de srid du/ /cho gi ji bzhin sbyin sreg bya/ /de nas de ni nges par yang / /lha rigs rnams su skyes pa yi/ /mtshan ma nye bar mthong bar 'gyur/ /
gal te lha yi mchog skyes dang / /yang na thab khung nang du ni/ /dkar po g.yas bskor 'bar ba dang / /gyen du 'greng zhing dri ma med/ /'phro ba bsdoms bzhin 'bar ba dang / /glog bzhin dri ma med 'od brtan/ /me rtags 'di rnams mthong bar 'gyur/ /yang na me lha bdag nyid 
ni/ /de bzhin kho nar ston 'gyur te/ /zla ba bzhin du dri ma med/ /dkar po bzhin du 'bar ba'o/ /mtshan ma 'di dag mthong ba la/ /de nas dmyal sogs rnam grol zhing / /sdig pa bcom nas bde 'gror ni/ /skyes pa yin par shes par bya/ /khru bzhi pa yi tshad 
</page>

 <page>
<ph>261</ph><p>085-131a</p>
du ni/ /cho ga ji bzhin thab khung rko/ /rdo rjes mtha' ma bskor ba yi/ /'khor lo dbus su bri bar bya/ /rigs lnga yi ni phyag rgya rnams/ /ji bzhin rang gi phyogs su bri/ /ji bzhin sems dpa' rnams dang ni/ /'jig rten la sogs phyi nas 
bri/ /de nas bum pa gang ba dang / /gtor mas snod rnams bkang ba ni/ /brgyad dam bcu drug dag tu gzhag /bza' dang bca' ba zhal zas dang / /me tog phreng sogs de bzhin te/ /bla re rgyal mtshan dar la sogs/ /gdugs mchog rnams kyis legs 
par brgyan/ /de ltar sbyin sreg thab khung ni/ /mchog tu yang dag sbyin sreg bya/ /cho ga shes pas de bris nas/ /lha yi tshogs ni spyan drangs te/ /sngags shes pas sngags phyag rgya yis/ /ar+g+ha la sogs phul nas ni/ /mdor bsdus mchod pa byas nas su/ /
lha yi sbyor bas rab gnas la/ /ga pur gur gum la sogs pas/ /mar dang 'o ma til bsgos la/ /til dang yungs kar 'bras rnams dang / /dri yi chus ni legs bkang ste/ /'bras chan spos dang la du dang / /sbrang rtsi sha ka rar ldan la/ /brgya phrag du mar yongs su 
bzlas/ /yam shing la yang de bzhin te/ /rang gis sngags kyis btab pa'i shing / /khung bu'i nang du gzhag par bya/ /lha dang klu dang gnod sbyin dang / /dri za la sogs su gnas pa'i/ /ro la sngags kyis btab nas su/ /chu mchog gis ni bkrus nas ni/ /sngags bzlas dri yis byug par bya/ /gos 
dang rgyan gyis brgyan bya zhing / /sngags kyis btab pa'i bdug pas bdug /me tog phreng ba la sogs mchod/ /gtsug phud dpung par de bzhin du/ /sngags bris nas ni gdags par bya/ /snying ga mgrin pa kha phyogs su/ /sarba bid+yAs byin gyis brlabs/ /dpral ba mdzod spu rna ba gnyis/ /mgo bo spyi gtsug 
dpung pa gnyis/ /rna ba dku dang pus mo bol/ /sna yi rtse mo long bu dang / /mig gnyis dang ni gsang ba yi/ /dbang po rnams kyi gnas dang ni/ /de ltar gzhan du'ang gnas yi ge/ /mchog tu dge ba de dag gzhag /de dag ngan song yongs sbyang phyir/ /stan dang bcas te theb dbus gzhag /de nas sngags pas 
</page>

 <page>
<ph>262</ph><p>085-131b</p>
sngags kyis ni/ /mngon par bsngags pa'i gos kyis g.yogs/ /de nas byin za yang dag rab sbar la/ /me lce stong gis dkrigs shing 'bar ba'i lus/ /zla ba kun+da bzhin du zhi ba'i yid/ /dpag med kun la mchod yon yongs su brtag /de bzhin ji ltar gsungs ba'i mchod pa bya/ /de nas dang bo de yi 
spyin sreg ni/ /rdzogs par byas shing 'bar ba nyid la ni/ /yongs brtags nas ni rgyal ba las/ /sogs pa rnams kyi brgyad ni lhag pa dang / /bcas pa'i brgya ni yongs su brtag par bya/ /de nas sbyong ba'i sngags kyi rgyal po yi/ /bsreg bya nyi shu rtsa gcig yongs su brtag /de nas zhal ras dkar po spyan drangs la/ /
yo byad rnams sam mchod yon sogs gsum mchod/ /phyag na rdo rje pad+ma zhags pa bsnams/ /rgyan rnams thams cad kyis ni rab brgyan cing / /rdzogs pa'i sangs rgyas nyid kyi dbu rgyan can/ /bsam par bya zhing yang dag bri bar bya/ /de yi snying po brgya phrag stong ngam ni/ /
ji srid bye ba'i bar du sbyin sreg bya/ /yang na mtshan ma yang dag byung na ni/ /de bzhin sdig rgyun spangs par shes par bya/ /de nas thal bar 'gyur ba cho ga bzhin/ /rdo rje bsdu bas thal ba rus pa bsdu/ /rdo rje bdud rtsi'i dri chu dang / /ba yi rnam lnga dang bcas la/ /sbyong ba'i sngags 
ni 'bum bzlas te/ /gong bu byas nas ga pur drir/ /sa dang legs par bsres byas la/ /sku gzugs mchod rten lhar bsam zhing / /lan gcig gnyis gsum bzhi lnga'am/ /yang na lan grangs brgya rtsa brgyad/ /sngags dang phyag rgyas byin brlabs la/ /'bum 
phrag gnyasi ni bzlas par bya/ /de nas mchod rten 'bar gyur tam/ /yang na sku gzugs zhal 'dzum mam/ /dri spos ngad ldan 'od snang ngam/ /lha la sogs pa sna tshogs pa/ /rdzu 'phrul rnam par 'phrul pa dang / /me tog la sogs 'dor ba dang / /dung dang rnga dang gling bu dang / /pi bang la 
sogs sgra thos 'gyur/ /gal te lha yi mtshan ma de/ /sdig mang nyid kyis ma mthong pa/ /de tshe 'bum phrag brgya stong bzlas/ /ji srid mtshan ma byung bar du/ /de bzhin gshegs pa mchod nas ni/ /mnyam par gzhag pas bzlas par bya/ /de mthar cho ga shes pa yis/ /mtshan gcig 
</page>

 <page>
<ph>263</ph><p>085-132a</p>
thog thag mi nyal bzlas/ /de nas de yi sdig pa ni/ /rnam dag bdag nyid nges par mthong / /lha yi lus kyis gzugs dang ni/ /de yi rgyud du ngo shes 'gyur/ /mtshan ma 'di dag shes nas su/ /rnam par mi rtog sems kyis ni/ /byams dang 
snying rje ldan pa yis/ /las rnams thams cad rab tu bya/ /gal te de yang med gyur na/ /de tshe bzlas bsgom tshul gyis bya/ /de yi ming tsam bris nas su/ /mchod rten phreng ba bya ba dang / /sku gzugs kyang ni byas nas su/ /sbyin sreg dbang bskur byas gyur na/ /gdon 
mi za bar bde 'gror skye/ /thal ba yungs kar bye ma sogs/ /ming spel sngags ni mngon btab nas/ /rgya mtshor 'bab pa'i chu klung dor/ /de ltar byas na sdig pa can/ /yin yang ngan song rnams las ni/ /rnam par thar bar gyur nas kyang / /dge ba mchog gi sa bon ni/ /
bskyed dang ldan pas sangs rgyas nyid/ /'bras bur yang dag ldan pa yi/ /sbyin pa tshul khrims bzod pa dang / /brtson 'grus bsam gtan shes rab rgyu/ /rab tu bsgoms pa'i bsod nams ldan/ /'jig rten ngan song bcom pa ni/ /'di ltar lha yang ci zhig smos/ /'di la 
the tshom med pa yin/ /gang yang dge ba'i rtsa ba ma bskyed pa dang / gang yang med pa'i lta ba can dang / gang byang chub kyi lam las rnam par 'das pas bstan pa la zhe sdang gi gnod pa byed pa dang / sdig pa'i rang bzhin mi shes pa pha dang ma la sems mi brtse ba dang / byang chub kyi sems 
la mi brten pa dang / /'dod chags dang bral ba bsad pa dang / lha dang / sangs rgyas dang / chos dang / dge 'dun dang / sngags dang / phyag rgya'i tshogs la sogs pa rnams la med pa nyid du lta ba la sogs pa'i sdig pa can rnams la de lta bu'i shes rab dang thabs med na grol ba med 
do zhes pa/ bde bar gshegs pa rgyal ba rnams kyis gsungs so/ /de nas brgya byin la sogs pa spyan pad+ma rgyas pa rnams legs so zhes bya bas mnyes par mdzad do/ /mnyes par mdzad nas mchod pa mdzad do/ /brgya byin gzhan la phan par brtson pas kyang ji ltar bka' stsal pa 
</page>

 <page>
<ph>264</ph><p>085-132b</p>
bzhin du byas so/ /'bras bu de bzhin du thob par gyur to/ /dbang ldan du mgrin pa sngon po glang khyu mchog la zhon pa/ sku mdog dkar po phyag bzhi pa/ g.yas pa'i dang po dang gnyis pa rdo rje rtse gsum pa dang mchog sbyin du bcas pa/ g.yon pa'i gcig gis rtse gsum pa 'dzin cing 
gnyis pas ral gri 'dzin pa sbrul gyi mchod phyir thogs pa can bris te/ o~M pa shu pa ti nI la kaN+Da u mA prI ya swA hA zhes pa 'dis so/ /de nas phyag rgya 'di yin te/ lag pa rdo rje khu tshur byas la mthe'u chung mthe bong gis mnan te sor mo lhag ma rnams rdo rje'i mtshan nyid du byas shing ming med 
dang mdzub mo'ang rdo rje'i rnam par cung zad 'dud par bya'o/ /'di ni phyugs bdag gi phyag rgya'o/ /khyab 'jug khyung la zhon pa/ mdog nag po phyag bzhi pa/ phyag g.yas pa dag na dbyug to dang rdo rje 'dzin cing / g.yon pa dag na dung dang 'khor lo 'dzin pa'o/ /gser gyi rdo rje ma 
khyab 'jug lta bu gser gyi mdog can du shes par bya'o/ /rdo rje dril bu ma rma bya la zhon pa/ zhal drug pa/ dmar po g.yas pa dag na shak+ti dang rdo rje/ g.yon pa dag na khyim bya dang dril bu 'dzin pa'o/ /rdo rje gzhon nu ma rdo rje dril bu lta bur shes par bya'o/ /mi smra ba rdo rje dang pa la 
la zhon pa/ gser mdog can zhal bzhi pa/ phyag bzhi pa phyag g.yas pa dag na rdo rje dang bgrang phreng 'dzin cing / g.yon pa dag na dbyug tho dang spyi blugs 'dzin pa'o/ /rdo rje zhi ba ma tshangs pa lta bur shes par bya'o/ /rdo rje mtshon cha glang po che dkar po la zhon pa/ phyag g.yon 
pas rang gi rdo rje 'dzin cing g.yas pas 'jig rten las 'das pa'i rdo rje 'dzin pa'o/ /rdo rje khu tshur rdo rje mtshon cha ltar shes par bya'o/ /rdo rje 'khyil ba khro bo yang shing rta la zhon pa/ mdog dmar po/ g.yas pa dang g.yon pa na pad+ma dang / nyi ma'i dkyil 'khor 'dzin pa'o/ /
rdo rje bdud rtsi ma dang rdo rje 'khyil pa khro bo lta bu nyid do/ /rdo rje 'od zer khro bo dkar po ngang pa la zhon pa g.yas pas rdo rje 'dzin cing / g.yon pas pad+ma dang zla ba 'dzin pa'o/ /rdo rje 'od zer ma rdo rje khro bo lta bu'o/ /rdo rje dbyug pa khro bo rus sbal la zhon pa mdog sngon po phyag g.yas na rdo rje 'dzin 
</page>

 <page>
<ph>265</ph><p>085-133a</p>
cing / g.yon pas dbyug pa 'dzin pa'o/ /dbyug pa rdo rje mchog ma rdo rje dbyug pa khro bo lta bu'o/ /rdo rje dmar ser khro bo glang po che la zhon pa mdog dmar po/ phyag g.yas na rdo rje 'dzin cing / g.yon pas mi bzung nas za zhing gnas pa'o/ /
rdo rje ska rags ma rdo rje dmar ser khro bo lta bu'o/ /rdo rje tshogs bdag glang sna glang po che la zhon pa can/ phyag g.yas pas rdo rje 'dzin cing / g.yon pas gshol 'dzin cing gnas pa mdog dkar po'o/ /rdo rje 'dul ba ma rdo rje glang sna lta bu'o/ /'di ni khyad par te gang zhe 
na/ phyag g.yon gyis kha T+wA~M ga 'dzin pa'o/ /rdo rje phreng ba tshogs kyi bdag po mdog ljang gu/ bya ku li ka'i shing rta la zhon pa/ phyag g.yas kyis rdo rje 'dzin pa/ g.yon pas me tog gi phreng ba 'dzin pa'o/ /rdo rje gdan ma rdo rje phreng ba lta bu'o/ /'di ni khyad par 
te gang zhe na/ phyag g.yon gyis shak+ti 'dzin pa'o/ /rdo rje dbang can ne tso'i shing rta la zhon pa mdog dkar ser/ phyag g.yas pas rdo rje 'dzin pa/ g.yon pas chu srin gyi rgyal mtshan bsnams pa'o/ /rdo rje dbang can ma rdo rje dbang can lta bu ste 'di ni khyad par ro/ /gang 
zhe na/ mdog dmar po'o/ /rnam rgyal rdo rje tshogs kyi bdag po sbal pa la zhon pa/ mdog dkar po'o/ /phyag g.yas pas rdo rje 'dzin pa/ g.yon pas ral gri 'dzin pa'o/ /rdo rje gdengs pa ma rnam rgyal rdo rje lta bu'o/ /rdo rje gtun shing pho nya mo me tog gi shing rta'i khar bu 
zhon pa mdog dkar ser/ phyag g.yas pas rdo rje 'dzin pa/ g.yon pas gtun shing 'dzin pa'o/ /rdo rje gtun shing pho nya mo rdo rje gtun shing lta bu ste 'di ni khyad par ro/ /gang zhe na/ g.yon gyis kha T+wA~M ga 'dzin pa'o/ /rdo rje rlung gi pho nya mdog sngon po ri dgas la zhon pa phyag 
g.yas pas rdo rje 'dzin pa/ g.yon pas dar 'dzin pa'o/ /mgyogs pa'i rdo rje ma rdo rje rlung gi pho nya lta bu'o/ /rdo rje me'i pho nya mor skyes la zhon pa mdog dmar po gyen du 'bar ba'i 'od rtse gsum pa 'bar ba'i phyag g.yas dag na rdo rje dang go cha 'dzin pa/ g.yon pa dag na dbyug pa 
</page>

 <page>
<ph>266</ph><p>085-133b</p>
dang spyi blugs 'dzin pa'o/ /rdo rje 'bar ma rdo rje me lta bu'o/ /rdo rje 'jigs byed pho nya ma sngon po ro langs la zhon pa phyag g.yas pas rdo rje 'dzin pa/ g.yon pas rtse gsum 'dzin pa'o/ /rdo rje gtsigs pa pho nya mo rdo rje 'jigs byed lta bu ste/ 'di ni khyad par ro/ /gang zhe na/ 
g.yon pas zhags pa 'dzin pa'o/ /rdo rje lcags kyu bran klu lhag pa la zhon pa/ sngon po phag gi gdong pa can/ g.yas pas rdo rje 'dzin pa/ g.yon pas lcags kyu 'dzin pa'o/ /rdo rje nag mo bran mo ro langs kyi bzhon pa can/ phyag g.yon gyis kha T+wA~M ga 'dzin pa/ 
phyag g.yas kyis rdo rje 'dzin pa mdog nag mo'o/ /rdo rje log 'dren phran bra ba byi ba zhon pa/ mdog dkar po/ glang po che'i gdong pa can/ phyag g.yas dag na rdo rje dang dgra sta 'dzin pa/ g.yon dag na rtse gsum dang ni dbyug pa 'dzin pa/ sbrul gyi mchod phyir thogs 
pa'o/ /rdo rje srul mo bran mo mdog sngon mo g.yas na rdo rje 'dzin pa g.yon pa phyags ma 'dzin pa bra ba byi ba zhon pa'o/ /klu rdo rje'i chu srin zhon pa gdengs ka brgyad pa/ mdog dkar po g.yas pas rdo rje 'dzin pa/ g.yon pas klu'i zhags pa 'dzin pa'o/ /rdo rje chu srin 
ma bran mo chu srin la zhon pa/ mdog dkar mo/ gdengs ka brgyad ma/ g.yas pas rdo rje 'dzin pa/ g.yon pas rdo rjes mtshan pa'i chu srin 'dzin pa'o/ /'jigs mdog ma ljang gu g.yas pas rdo rje 'dzin cing / g.yon pas ral gri phe Ta ka 'dzin pa'o/ /dpal mo 
mdog dkar ser g.yas pas rdo rje 'dzin cing / g.yon pas pad+ma 'dzin pa'o/ /dbyangs can ma mdog dkar mo/ phyag g.yon pas pi bang g.yas pas rdo rje ma'o/ /bgrod ka mdog ljang gu seng ge la zhon pa/ phyag g.yas pa dag na rdo rje dang 'khor lo 'dzin pa/ g.yon 
pa dag na lde men dang ral gri 'dzin pa'o/ /ma mo thams cad dang / drag po la sogs pa dang / chu bdag gi mthar thug pa rnams kyi dang / gang phyag g.yas su rdo rje gsungs pa de ni rdo rje rtse gsum par shes par bya'o/ /'jig rten dang 'jig rten las 'das pa'i lha thams 
</page>

 <page>
<ph>267</ph><p>085-134a</p>
cad rnam par snang mdzad la mngon du bltas pa'o/ /de nas thun mtshams kyi dus su rdo rje ti rin+ti ris dag par bcings te me tog sngon po'i phreng ba bzung la dkyil 'khor du 'jug go/ /yi ge hU~M bzhi pa brjod cing rdo rje rnam par snang mdzad la bskor ba bdun 
dang dung dang dril bu'i sgra bsgrag par bya'o/ /dkyil 'khor thams cad kyi yang lhag pa dang chad pa'i nyes pa zhi bar bya ba'i nges par bltas te phreng ba bcom ldan 'das la phul nas rdo rje'i gar byas la blangs te yi ge hU~M bzhi pa nyid kyis rang gi mgo bor bcing ngo / /ji ltar cho ga 
bzhin du yang / /gang zhig chad pa yongs su bskang / /mkhas pas lhag pa rnams spang phyir/ /rdo rje dril bu kun rtog bya/ /'grub 'gyur nyes pa spang mi bya/ /zhes gsungs so/ /de nas 'dug par gyur pa yi/ /rdo rje slob dpon mnyam gzhag pas/ /rdo 
rje sgo ni bzhi po rnams/ /yid kyis dbye bar bya ba nyid/ /o~M badzro t+g+ha Ta ya sa ma ya pra be sha hU~M zhes bya'o/ /phyag rgya yang 'di yin te/ rdo rje khu tshur gnyis gshibs te/ /mdzub mo gan rkyal yang dag gzung / /legs par drag tu rnam par dbye/ /sgo dbye ba yi cho ga 
yi/ /zhes pa'o/ /de nas lcags kyu la sogs pas las rnams byas la rin po che bdun las byas pa'am sa las byas pa'i bum pa nag po la sogs pa med pa/ mgrin pa ring ba/ mchu 'phyang ba/ lto ba che ba/ lha rdzas kyi dri'i chu dang / rin po che dang / sman thams 
cad dang / 'bru thams cad kyis yongs su rdzogs pa/ yal 'dab dang bcas pa/ mgrin pa la gos dam pas legs par bcings la bsrung ba byas pa/ phyi rol kun du lha rdzas kyi dri rjes su byugs pa me tog gi phreng ba btags pa'i rdo rjes steng du mtshan pa/ rdo rje chen po'i 
byin gyis brlabs pa/ khro bo ti rin+ti ris yongs su bzung ba'i rdo rje dang me tog gi yal 'dab kyis/ /o~M badzro da ka hU~M zhes bya ba 'di stong rtsa brgyad mngon par bsngags pa'i yi ge hU~M bzhi pa brgya rtsa brgyad mngon par bsngags pa byas la/ bcom ldan 'das rdo rje hU~M mdzad kyi spyan sngar 
</page>

 <page>
<ph>268</ph><p>085-134b</p>
legs par bzhag go/ /'jug pa'i sgo la mngon par phyogs pa'i phyi rol du bum pa gnyis pa la yi ge hU~M bzhi pa brgya rtsa brgyad bzlas pa bzhag go/ /de'i chus bdag nyid dang slob ma dbang bskur ba bya ste gzhug pa'i phyag rgya bcings nas sam ma bcings pa yang ngo / /byi 
ru de bzhin sa le sbram/ /dung dang de bzhin nor bu ni/ /rin chen kun te sing g+h+ri dang / /byA g+h+ri gi ri be be re/ /sman kun til nas sran ma sha/ /'bras dang gro ni lnga pa ste/ /sman lnga 'bru kun sgras mtshon pa'o/ /de'i rjes la phyag bzhi la sogs pa sngon du 'gro ba'i sdom 
pa 'dzin du bcug nas rdo rje gnod sbyin gyi gos sngon po la yang yongs su bzlas te sems dpa'i gtsug tor gyis gtsug tor bcing ba dang / sgo skyong gis gdong bcing ba dang / rdo rje go chas stod g.yogs dang / gtsug tor la sogs pa can gyis slob dpon gyis khro bo ti rin+ti ris me 
tog sngon po'i phreng ba bzung nas/ o~M badzra sa ma ya pra be shA mi zhes brjod cing zhugs la/ /de bzhin gshegs pa thams cad la gsol ba gdab ste/ bcom ldan 'das zhes bya ba la sogs pas so/ /de nas rdo rje'i chu 'thungs nas bdag nyid 'jug par byas la/ phreng ba de 
dkyil 'khor chen por dor la rang rang gi mgo la bcings te gdong bcings pa bkrol la/ ji lta ba bzhin du dkyil 'khor la bltas te/ /tiSh+Tha badzra zhes pa la sogs pas gzhug pa'i phyag rgya dgrol ba yang byas la chu'i dbang bskur ba dang / sangs rgyas lnga'i cod pan dang dar 
dpyangs dang / rdo rje dang / phreng ba dang / bdag po la sogs pas dbang bskur ba dgu bcom ldan 'das kyi spyan snga nas bcom ldan 'das la phyag 'tshal nas blangs pa de kho na nyid dang / chos dang / dam tshig dang / dngos grub dang / rdo rje brtul zhugs kyang bzung la/ me tog 
la sogs pas kyang bdag nyid legs par mchod de tshigs su bcad pa lnga pas rjes su gnang ba dang / yi ge hU~M gis gzengs bstod pa dang / lung bstan pa yang smos la/ slar yang byin gyis brlab pa la sogs pa byas la ji ltar mngon par 'dod pa'i bzlas pa yang ste/ hU~M kA ra 
</page>

 <page>
<ph>269</ph><p>085-135a</p>
badzra ha~M zhes pa'o/ /rang gi mtshan brjod par bya zhing rnam par snang mdzad kyi phyag rgya chen po bcings la de'i sngags aH'i rnam pa'i mtha' can gyi rnam par snang mdzad kyi gnas su de bzhin gshegs pa rdo rje'i bdag nyid dbab bo/ /badzro ha~M zhes bya ba 
yis rdo rje'i nga rgyal rnam par bsgoms la de rdo rje rnam par snang mdzad du bsgoms te/ badzra d+hA tu a ha~M zhes pa'o/ /de ltar rdo rje 'bebs pa'i bar gyi phyag rgya chen po bcings la byang gi sgor de'i sngags aH'i rnam pa'i mtha' can gyi rdo rje rdo rje dril bu'i bdag nyid dbab pa'o/ /
badzra g+ha N+Do ha~M zhes pa'i nga rgyal bskyed la de badzra A be sha kro d+ho ha~M zhes bsgom mo/ /de lta bus rdo rje re bsgrub pa yin no/ /de nas yang rdo rje slob dpon gyis sems dpa' rdo rje lcags kyus bcings la se gol legs par gtogs par byed cing sangs rgyas thams cad 'dus par bya ste/ /o~M 
badzra sa mA ya dzaH/ dzaHhU~M ba~M hoHzhes pa lan nyi shu rtsa gcig rab tu brjod do/ /de nas myur du phyag rgya chen po dang / rdo rje khro bo'i dam tshig brjod do/ /de ma thag tu mtshan brgya rtsa brgyad pa mchog go/ /de nas rdo rje lcags kyu la sogs pas rang gi sgo nas spyan drangs la bcug ste/ 
bcings nas dbang du byas la ji lta ba bzhin du yi ge hU~M bzhi pas mchod yon phul te dpal rnam par snang mdzad la sogs pa'i dam tshig gi phyag rgya rnams dang / bskal ba bzang po'i mthar thug pa rnams bsgrubs te rang gi sngags brjod pa ji lta bur brjod cing dzaHhU~M baM hoHsa ma 
ya s+t+wa~M a ha~M/ de nas rang gi sngags brjod do/ /de lta bus 'grub par 'gyur ro/ /de nas dam tshig gi phyag rgya rnams dbyung ste/ rdo rje las gsang dam pa byung / /dam tshig mchog rnams nyid du grags/ /khro bo'i bcing ba bla med pa/ /de rnams bcing bar rab bshad bya/ /
lag ngar rdo rje kun du bsnol/ /mthe chung lcags kyu bcing ba nyid/ /mdzub mo dag ni rab tu brkyang / /'jig rten gsum po rnam rgyal zhes/ /de bzhin mdzub mo kha sprad cing / /nor bu nyid ni bar ma bskum/ /bsnyams la dbu ma pad+ma nyid/ /gung mo mdzub mo gnyis 
</page>

 <page>
<ph>270</ph><p>085-135b</p>
sdigs mdzub/ /sdigs mdzub gnyis ni rdo rje yang / /g.yas pa bkug pa lcags kyu'o/ /de dag nyid sbyar yi ge hU~M/ legs pa'i rnam pa de bzhin yang / /mdzub gnyis logs gnas khro gnyer du/ /snying gar nyi ma mdzub gnyis zlum/ /lag pa mgo 
bor rab tu brkyang / /mdzub mo kha ru dgod pa can/ /mdzub mo sen mo kun du rig /g.yas pa mdzod kyi khu tshur yang / /gung mo'i mgo bcas 'khor lo nyid/ /kha las rab mchog thon pa yi/ /mdzub mo dbu ma rdo rje yang / /mdzub mo mgrin pa bskor ba dang / /
mdzub mo lhag ma mche ba che/ /rdo rje khu tshur mthe bong bsdam/ /sgeg mo la sogs pa rnams ni rdo rje dbyings su bshad pa bzhin du bya ba 'di lta ste/ /rdo rje bsdams pa bcings nas su/ /snying gar yang na mthe bong mnyam/ /legs par rab brkyang phreng ba ma/ /thal 
mo sbyar mchog kha nas dbyung / /gar las spyi bor thal mo sbyar/ /rdo rje bsdams pa thur du sbyin/ /thal mo legs sbyar gyen du gtor/ /mthe bong bsnyams te nges par bsdams/ /rab tu brkyang ba byug pa yi/ /mdzub mo gcig ni bkug pa dang / /mthe bong gnyis ni mdud 
pa bcings/ /mthe bong mdzub mo bsnol ba bcing / /rdo rje khu tshur mchog bsdams nyid/ /ces pa'o/ /snying po'i dkyil 'khor la rdo rje rtse lnga pa rnam par bsams la hU~M gi rnam pa nyid brjod cing phyag rgya thams cad bcing bar bya'o/ /de nas phyag rgya'i nges par 'byung ba ste/ 
rdo rje hU~M mdzad kyi phyag rgya ni/ rnam par snang mdzad/ rdo rje hU~M mdzad rin chen hU~M mdzad/ chos kyi hU~M mdzad/ las kyi hU~M mdzad kyi gnas su yang ngo / /de nas rin chen hU~M mdzad la sogs pa rnams kyi sngags rnams 'byung ste/ /o~M badzra b+h+r-i ku Ti kro d+hA na ya sarba rat+nA ni hrIH hU~M phaT/ o~M badzra 
twIHTh+TIHkro d+ha duSh+Ta mA ra ya hU~M phaT/ o~M badzra bi shwa kro d+ha ku ru sarba bi shwa rU pA ya sA d+ha ya hU~M phaT/ phyag rgya gzhan rnams ni sems dpa' rdo rje ma nas brtsams par blta'o/ /de nyid kyi phyir rig pa thams cad kyi mchog rnams kyis rnam par rgyal ba'i sngags su bshad do/ /rdo rje hU~M 
</page>

 <page>
<ph>271</ph><p>085-136a</p>
mdzad dang bcas pa'i phyag rgya bsdu bas yang bcom ldan 'das rdo rje hU~M mdzad bklag par bya'o/ /gzhan rnams rdo rje hU~M mdzad du 'gyur ba rigs pa yang ma yin te/ rgyud thams cad du hU~M mdzad nges par bstan par yang ma yin no/ /de'i rjes su de kho na bzhin 
lce la rdo rje bkod de rim pa bzhin du sangs rgyas rdo rje 'chang la sogs pa'i chos kyi yi ge rnams dgod do/ /de rnams kyang hU~M yig sangs rgyas rdo rje can/ t+r+wa~M yig rdo rje'i snying po yi/ /hrIH yi rnam par rdo rje'i sde'i/ /aHyig rdo rje sna tshogs kyi/ /hU~M sems dpa' rdo rje ma yi/ /
twA~M rin chen rdo rje ma yi/ /hrIHchos kyi rdo rje ma yi/ /aHlas kyi rdo rje ma yi/ /hU~M hU~M/ trA~M trA~M/ hrIHhrIH/ aHaHzhes bya'o/ /rdo rje sems dpa' la sogs pa dga' ba chen po la hU~M/ gzugs mdzes pa la hU~M/ mchod pa thams cad la hU~M/ rab tu 
dga' ba la hU~M/ dbus su bgrod pa la hU~M/ legs par gzi mchog la hU~M/ dri bzangs mchog la hU~M/ A yA hi dza hU~M/ A hi hU~M hU~M hU~M hi spo Ta baM hU~M g+ha N+Ta a aHhU~M/ rdo rje sgeg mo la sogs pa nas rdo rje 'bebs pa'i mthar thug pa rnams kyi'o/ /de ma thag tu a'i yi ge 
las snying gar sna tshogs rdo rje bskyed pa las kyi phyag rgya bcing ngo / /de la khro bo'i khu tshur rnam pa gnyis byas la g.yon pa'i rdo rje sor mo g.yas pas bzung zhing bsgreng ba byang chub mchog ces bya ba'i phyag rgya 'di ni sangs rgyas kyi byang chub rab tu ster ro/ /gnyis po de dag gis 'gying 
ba dang bcas pas gsal bar byed pa ni rdo rje hU~M mdzad dang rdo rje sems dpa' dang sems dpa' rdo rje ma rnams kyi'o/ /lcags kyu 'dzin par yang dag gnas/ /mda' gsor ba yi sbyor ba dang / /legs so zhes bya snying gar gnas/ /rdo rje gnyis nyid dbang bskur ba/ /rin chen 
hU~M mdzad dang / rdo rje khro gnyer dang / khro bo dang / rin chen rdo rje ma rnams kyi'o/ /snying gar nyi ma rab tu blta/ /g.yon gnas lag ngar dbyug pa dang / /de bzhin 'di ni yongs su bzlog /g.yas dang g.yas min rnam par bsnol/ /chos kyi hU~M mdzad dang / rdo rje 
</page>

 <page>
<ph>272</ph><p>085-136b</p>
chos dang / chos kyi rdo rje ma rnams kyi'o/ /snying gar nyi ma la ral gri'o/ /mgal me'i 'khor lo bskor ba nyid/ /rdo rje gnyis ni khar gnas shing / /rdo rje'i gar ni bkrol bas ni/ /'gram pa spyi gtsug yang dag gnas/ /las kyi hU~M mdzad dang / rdo rje 
las dang / las kyi rdo rje ma rnams kyi'o/ /go cha mthe chung mche ba mchog /khu tshur gnyis ni nges par bcing / /rdo rje bgyings pa'i rab sbyor bas/ /bsam pa g.yos pas 'dud par bya/ /phreng ba bcings te kha nas dbyung / /gar las spyi bor thal mo sbyar/ /
'og tu 'phyang dang gyen du 'thor/ /mthe bo bsnyams te nges par gshibs/ /dri byug pa yi sbyor ba las/ /mchod pa'i phyag rgya rab tu grags/ /mdzub mo lcags kyu bcings pa yis/ /mthe chung las ni lcags kyu che/ /mkhrig ma mdud pa mchog dag bsnol/ /
rgyab dag kyang ni nges par gshibs/ /zhes sgo skyong rnams kyi phyag rgya'o/ /las kyi phyag rgya thams cad kyang gar las 'byung ba yin no/ /de nas rnam par snang mdzad la sogs pa rnams kyi bcing bar bya'o/ /rdo rje sems ma dang / rin chen dang / chos dang / las kyi rdo rje 
ma rnams kyi yang ste rdo rje dang po dang / /mthar gnas pa yi skyes pa dang / bud med kyi gzugs 'dzin pa de rnams kyi bdag nyid chen po gang dang gang gi phyag rgya gang dang gang yin pa rnams bcing ngo / /thams cad kyi phyag rgya dam tshig phyag rgya yang yin te/ g.yon pa de bzhin 
gshegs pa'i khu tshur gan rkyal du byas la lag pa g.yas pa'i mdzub mo dang mthe bong dag dang mthe chung nas brtsams te kha phye ba'i thal mo kha sbyar ba'o/ /'di ni byams pa'i dam tshig gi phyag rgya'o/ /de rnams kyi rig pa ni sngar bshad pa nyid de/ de rnams kyi rig pa ljags 
rnams la dgod do/ /'di ni de rnams kyi chos kyi phyag rgya'o/ /yi ge a las rang gi thugs kar sna tshogs rdo rje bskyed la de rnams 'dri bya'i rjes su 'brangs nas phyag rgya chen po bcings pa ni las kyi phyag rgyar 'gyur ro/ /rang gi thugs kar rdo rje rtse lnga pa bsams la bri bya'i rjes su 
</page>

 <page>
<ph>273</ph><p>085-137a</p>
'brangs pa nyid las de rnams kyi phyag rgya chen po bcing ngo / /de nyid kyis yang rig pa'i thun mong ba'o/ /mthe'u chung dang / mthe bong bcings nas kyang g.yon pa'i sor mo dbus ma gsum po rtse gsum pa la dbus ma rtse mo yang rdo rje'i phyag rgya yongs su bzung zhing rdo rje'i rig pa 
mchog 'di ni rdo rje'i dpal zhes grags so/ /de las gzhan ni rab bshad bya/ /sgyu ma rdo rje sogs ming can/ /rdo rje bsdams pa brtan byas la/ /g.yon pa rdo rje yang bcing bya/ /rdo rje khu tshur zhes grags pa/ /rdo rje'i rigs rnams kun la 'di/ /rdo rje rnam gnyis dang yang 
byas/ /mtshan ma thams cad bkod pa ni/ /rdo rje'i rigs ni thams cad kyi/ /phyag rgya rnams su'ang dgod par bya/ /mdun dang rgyab gnas rab tu brkyang / /mthe bong rgan po 'dzin pa chos/ /o~M gyi rnam pa spyi bor gnas/ /rdo rje shugs kyi rab tu gnas/ /rig 
pa'i rgyal po'am phyag rgya chen po'i tshogs so/ /lag pa'i mdun nyid rab tu brkyang / /lag pa'i mdun yang de bzhin du/ /lag pa gnyis kyang khu tshur gnas/ /kha las yongs su bskor ba nyid/ /rdo rje khro bo'i phyag rgya'i tshogs so/ /g.yon pa'i mthe bo legs gnas kyang / /
phreng ba 'dzin pa nges rgyal nyid/ /g.yas pas nor ni sbyin pa dang / /ral gri'i phyag rgya khu tshur son/ /tshogs kyi bdag po chen po'i phyag rgya'i tshogs so/ /g.yas pa gshol ni gzung ba dang / /de bzhin lag pa rab tu brkyang / /g.yas pas 'bar ba kun du ston/ /rdo rje khu 
tshur rab tu 'dar/ /pho nya chen po'i phyag rgya'i tshogs so/ /bsnyems bcas kha dang mche ba rtse/ /byugs pas 'joms pa rab tu sbyor/ /lag pa bskum pa sbyar ba dang / /rdo rje g.yas pa 'phrog pa'o/ /bran gyi phyag rgya'i tshogs so/ /de nas u ma la sogs pa ma mo'i 
tshogs kyi phyag rgya 'byung ste/ g.yon pa rdo rje bsdams pa yis/ /rtse gsum mtshan ma bcing bar bya/ /'di bcing ba yi yang dag pa'i/ /dngos grub rig pa mchog rang nyid/ /rdo rje'i rigs rnams thams cad kyi/ /g.yon pa rdo rje mchog bsrungs pa/ /cho ga ji bzhin dam tshig 
</page>

 <page>
<ph>274</ph><p>085-137b</p>
gi/ /phyag rgya bcing bar rab bshad bya/ /'khor lo thams cad mchog kun bsdam/ /de bzhin bu yi phyag rgya dang / /o~M yig phyag rgya'ang de bzhin nyid/ /yi ge rna can yongs su gzung / /phyag rgya mdzes pa can dang ni/ /'bar ba yongs su gzung ba nyid/ /'od zer bsdus 
pa kho na yang / /dbyug pa khu tshur gzung ba nyid/ /kha las yongs su bskor ba dang / /khro bo'i dam tshig gdengs ka yis/ /phyag rgya phreng ba rdo rje bcings/ /ming med spyi bor gnas pa nyid/ /rtsibs can dkyil 'khor bzhin du bza'/ /'od can rtsibs can dam tshig rnams/ /
lag ngar bskum zhing kha phyogs dang / /rgyab nas yongs su bskor ba nyid/ /'od zer 'bar ba grol ba dang / /mdun du dul bar gnas pa nyid/ /pho nya'i dam tshig rnams so/ /gnyis mthar zhugs pa rtse mo sbyar/ /bcings pa nyid dang rab ltung byed/ /lag ngar bsnol dang ma 
bsnol dang / /de bzhin stobs ni 'phrog pa'o/ /bran mo rnams kyi dam tshig yin no/ /de nas lha chen po la sogs pa'i ljags rnams la sngags bkod la yi ge a las rang gi snying gar de bzhin du rdo rje bskyed la de rnams kyi phyag rgya bcings te las kyi phyag rgyar 'gyur ro/ /rang gi 
snying gar rdo rje rtse lnga pa bsgoms la phyag rgya chen po bri bya'i rjes su 'brangs te bcing bar bya'o/ /de nas bcom ldan 'das rnam par snang mdzad dang / bskal pa bzang po pa dang phyi rol rdo rje'i rigs rnams la rdo rje rin po che'i dbang bskur ma dpal rdo rje hU~M mdzad la sogs sangs rgyas lnga'i cod pan 
dang phreng ba dang / dar dpyangs kyi dbang bskur bas dbang bskur ro/ /de nas mchod yon phul la mchod pa bya'o/ /de nas rin po che'i rang bzhin gyi bum pa sngar bshad pa'i mtshan nyid can rdo rje la sogs rang gi mtshan mas mtshan pa rnam par snang mdzad la sogs pa'i sngags brgya rtsa brgyad 
bzlas pa rnams phyi'i dkyil 'khor gyi phyi rol du dgod par bya'o/ /bum pa gang ba rnams dang / gos zung 'bum dang / stong phrag bcu dang / stong dang / brgya'am/ re re la re re'am/ thun mong ba'am/ rnam pa sna tshogs pa'i bla re dang / zur bzhir rnam par bkra ba'i ba dan 
</page>

 <page>
<ph>275</ph><p>085-138a</p>
bcings pa'i gdugs dang / rgyal mtshan dang / ba dan rnams kyang yi ge o~M dang / dpal rdo rje hU~M mdzad yongs su bzlas la/ badzra s+pha ra Na kha~M zhes pa 'dis lha thams cad la nges par dbul lo/ /me tog gi shing brgya dang / bzhi'am ljon 
shing rnams dang me tog thams cad la rdo rje me'i phyag rgya dang bcas pa dang / /o~M badzra puSh+pe hU~M/ zhes pas me tog gi phyag rgya mngon par bsngags so/ /dri thams cad dang / ngad zhim pa rnams dang / dri ma med pa'i dri bzang po rnams la de kho na bzhin du rdo rje me dang / /o~M badzra gan+d+he hU~M/ 
zhes pa 'di dri'i phyag rgya dang bcas pa yis so/ /ga bur dang / a ka ru dang / du ru ska dang / tsan+dan la sogs pa legs par bsres la/ de kho na bzhin du rdo rje me dang / /o~M badzra d+hU be hU~M/ zhes pa 'dis bdug pa'i phyag rgya dang bcas pas spos phor 'bum dang / stong phrag 
bcu dang stong dang brgya'am/ ji ltar rnyed pa la'o/ /sgron ma 'bum dang / stong phrag bcu dang / stong dang / brgya'am/ sgron ma thams cad sgron ma'i sdong bu 'bar ba dang ldan pa'i kong bu stong dang / bcu'am bcu gcig la de kho na bzhin du rdo rje me dang / /o~M badzra A lo ke hU~M zhes pa 
'di mar me'i phyag rgya dang ldan pas yongs su bzlas la/ /o~M s+phA ra Na kha~M zhes pa brjod cing dbul bar bya'o/ /gtor ma'i nye bar spyod pa 'bum dang / stong phrag bcu dang / stong dang / brgya'am/ /bcu'i grangs sam/ bkra shis can dang por bya ste/ rnam pa sna tshogs pa'i bza' 
ba rnams la de bzhin du rdo rje me yongs su bzlas te/ a kA ro mu kha~M sarba d+ha rmA NA mA d+ya nu t+pa n+na twA ta zhes pa brjod cing dbul bar bya'o/ /rol mo bcu dang / brgya dang / stong dang / stong phrag bcu dang / rol mo 'bum dang gang yang rung ba la yi ge hU~M dang / rol mo'i phyag rgya rdo rje khu tshur 
dag gi lag pa'i sor mo rnams kyis rol mo'i stang stabs rnam pa bcu bzhi 'di lta ste/ pi bang dang / gling bu dang / rnga mu ra dza dang / rnga mu kun+da dang / 'khar rnga dang / rnga b+hi ri dang / rnga pa Ta ha dang / rnga kun dzA dang / rnga ti mi la yi stang stabs so/ /rol mo dang / zlos gar dang / 
</page>

 <page>
<ph>276</ph><p>085-138b</p>
gar dang / rna rgyan dang / cod pan la sogs pa'i mchod pa rnams kyang yi ge o~M gyis mngon par bsngags te'o/ /de bzhin du dar dpyangs 'phyang bar bya zhing me tog gi phreng ba dang / rnga yab kyis rnam par brgyan pa dang / dra ba dang dra ba phyed pas spras pa dang / zla ba phyed pas 
nye bar mdzes pa dang / rta dang glang po che dang / ba lang dang / shing rta rnams 'bul te/ brtags pa dang bcas pa yang ngo / /rta babs nyams dga' ba'i dril bu dang / bcas pa rnams kyang badzra s+pha ra Na kha~M zhes pa 'dis so/ /o~M badzra sa twa su sa~M gra hA ta dang / badzra rat+nam 
nut+ta ra~M/ badzra d+harma gA ya naiH/ badzra karma ka rod+b+ha be zhes brjod cing gar byas la/ rdo rje sgeg mo la sogs pa mchod pa rnam pa brgyad po rnams kyis khro bo'i khu tshur gnyis dang ldan pa'i las kyi phyag rgya rnams kyis dkyil 'khor thams cad mchod par bya'o/ /rdo rje khu tshur gnyis 
bcings nas/ mdzub mo gnyis rab tu brkyang ba khro bo'i khu tshur gnyis yin no/ /slar rdo rje rigs kyi dkyil 'khor du bshad pa'i las kyi phyag rgya bcu drug pa rnams kyis kyang legs par mchod la/ /khro bo'i rigs thams cad la gsol ba gdab par bya ste/ sems can thams cad 
kyi don du dngos grub thams cad 'grub par mdzad du gsol zhes pa'o/ /de nas phyi rol gyi mchod pa dbul te/ sgrub pa'i grogs mchog dkyil 'khor du bzhag la/ /'bras yos bcas shing til dang bcas/ /chu bcas zas bcas me tog bcas/ /sran chan bcas shing 
snum khu tshur la/ /sogs pa'i bza' ba rnams la ni/ /yang a kA ro mu kha~M zhes pa la sogs bzlas nas shar phyogs kyi cha nas brtsams te gsum gsum gtor bar byas te/ dri dang / me tog dang / bdug pa dang / mar me dang / mchod yon rnams kyang thog ma dang tha 
mar dbul bar bya'o/ /de la dang po re zhig maN+Dal rnams byed du gzhug par bya'o/ /de nas spyan drang ngo / /de nas dam tshig bstan no/ /de nas mchod yon yang phul te dri la sogs pas legs par mchod la/ gtor ma dbul lo/ /de nas gshegs su gsol lo/ /
</page>

 <page>
<ph>277</ph><p>085-139a</p>
de la sngags dang phyag rgya ni 'di yin te/ shar phyogs su kha bltas te g.yas brkyang gi gom pas 'dug cing / lag pa g.yon pas rdo rje bstan la/ g.yas pa dku'i phyogs su bzhag ste/ g.yas pa'i mdzub mo lcags kyus spyan drang ngo / /de'i 
mdzub mo lcags kyu dang bral ba ni brgya byin gyi dam tshig gi phyag rgya'o/ /g.yon brkyang gi gom pas 'dug la spyan drang ba'i phyag rgya las mdzub mo brkyang ba ni gshegs su gsol ba'i phyag rgya'o/ /de nas de'i sngags ni/ na mo badzra s+ya di shi di shi badzra pA Ni rok+Sha rak+Sha swA hA/ me'i 
phyogs su bltas te lag pa g.yas pa'i mdzub mo zlum po'i rnam par bkug ste gung mo bsgreng ba'i tshigs gsum par btsugs la mthe bong lag mthil du bzhag pa ni me lha spyan drang ba'i phyag rgya'o/ /spyan drang ba'i phyag rgya las mthe bong mdzub mo'i gzhogs la bstan pa ni me lha'i dam 
tshig gi phyag rgya'o/ /phyag rgya de nyid lag pa'i dbus su mngon du phyogs te/ gcig tu sbyar ba ni gshegs su gsol ba'i phyag rgya'o/ /de'i sngags ni ag+na e hi e h+yo hi ka pi la dz+wa la dz+wa la da ha da ha shi khi to li bi rU pA k+Sha swA hA/ gshin rjer bltas te lag pa mdun du phyogs par 
byas la nang du rdo rje bsdams pa'i dbus su mthe bong gnyis dang phyi ru ming med gnyis sbyar zhing bsgreng ste slar nang du bzung ba ni gshin rje spyan drang ba'i phyag rgya'o/ /srin lag gnyis yang phyi rol du gshibs te bsgreng ba snying gar bzung ba ni dam tshig gi phyag rgya'o/ /de nyid las srin 
lag sbyar ba ni gshegs su gsol ba'i phyag rgya'o/ /de'i sngags ni ya mA ya swA hA/ bden bral du bltas te mnyam pa'i gom pas 'dug la lag pa g.yas pa'i khu tshur bcangs pa mdzub mo dang gung mo bkug ste bzung zhing dri'i rnam par bzhag la/ lag pa g.yon pa sta zur phyogs 
su g.yon pa'i mdzub mo bkug nas gzhag pa ni bden bral spyan drang ba'i phyag rgya'o/ /phyag rgya de nyid lag pa g.yon pa sta zur phyogs su gnas par ral gri'i phyag rgya ni bden bral gyi dam tshig gi phyag rgya'o/ /spyan drang ba'i phyag rgya las mdzub mo brkyang ba ni gshegs su gsol ba'i 
</page>

 <page>
<ph>278</ph><p>085-139b</p>
phyag rgya'o/ /de'i sngags ni sarba b+hU ta b+ha yaM ka ra ku ru ku ru swA hA/ chu lha'i phyogs su mnyam pa'i gom pas 'dug la lag pa g.yas pa'i khu tshur bcangs nas mthe bong dang mdzub mo gcig tu sbyar te g.yon pa'i khu tshur snying gar bzhag la g.yon pa'i mdzub mo lcags kyus spyan 
drang ba ni chu bdag spyan drang ba'i phyag rgya'o/ /phyag rgya de nyid g.yon pa'i mdzub mo khu tshur la sbyar te bzung ba zhags pa'i phyag rgya chu bdag gi dam tshig gi phyag rgya'o/ /spyan drang ba'i phyag rgya las mdzub mo brkyang ba ni gshegs su gsol ba'i phyag rgya'o/ /de'i sngags ni tr-i tr-i phu Ta tr-i tr-i shi 
khi to li bi rU pA k+Sha swA hA/ rlung lha'i phyogs su bltas te 'dug pa g.yon pa'i khu tshur bcangs te gung mo bsgreng ba'i tshigs gsum bar mdzub mo bkug pa'i rtse mo btsugs la mngon du phyogs te brkyang ngo / /lag pa g.yas pa yang de bzhin du byas te sta zur logs su bzhag cing mthe 
bos bskul ba ni rlung lha spyan drang ba'i phyag rgya'o/ /de nyid mthe bong snga ma bzhin du bzhag pa ni rlung lha'i dam tshig gi phyag rgya'o/o~M /spyan drang ba'i phyag rgya las mthe bong brkyang ba ni gshegs su gsol ba'i phyag rgya'o/ /sngags ni o~M swA sa khA kha kha kha swA hA/ ku be ral mngon du 
bltas te 'dug nas lag pa gnyis kha sbyar la rdo rje bcing ba nang du byas la mthe chung gnyis gshibs te brkyang / de'i rgyab tu srin lag gnyis so sor bzhag nas gung mo dag bsgreng ba rdo rje'i mdud pa bya ba ni ku be ra spyan drang ba'i phyag rgya'o/ /phyag rgya de nyid kyis gung mo gnyis nang du rdo rje gung mo 
bcing ba'i sbyor bas gzhag pa ni ku be ra'i dam tshig gi phyag rgya'o/ /spyan drang ba'i phyag rgya las gung mo gnyis brkyang ba ni gshegs su gsol ba'i phyag rgya'o/ /de'i sngags ni o~M ku be rA ya swA hA/ dbang ldan gyi phyogs su bltas te 'dug la lag pa dag gcig tu sbyar te thal mo 
sbyar ba bya ste srin lag dang mthe'u chung lag mthil du rdo rje bcing ba byas te mthe bo zung dag gzhan la brten cing nang du bkug ste bsnol la gung mo gshibs te bsgreng ba'i rgyab tu mdzub mo gnyis rdo rje'i rnam par gzhag la de nyid bkug ste steng du phan tshun sen mo sprad par bya ba ni dbang ldan 
</page>

 <page>
<ph>279</ph><p>085-140a</p>
spyan dang pa'i phyag rgya'o/ /de nyid kyi mdzub mo sngar bzhin rdo rje'i rnam par bzung ba ni dbang ldan gyi dam tshig gi phyag rgya'o/ /spyan drang ba'i phyag rgya las mdzub mo gnyis brkyang ba ni gshegs su gsol ba'i phyag rgya'o/ /sngags ni dzuM dzuM shi ba swA hA/ g.yon 
brgyad ba'i gnas pas 'dug la lag pa thal mo khong stong du sbyar te bzhag la steng du bltas te mdzub mo gnyis kyi lcags kyu ni tshangs pa la sogs pa spyan drag ba'i phyag rgya'o/ /de nyid kyi mdzub mo gnyis snga ma ltar gzhag pa ni dam tshig gi phyag rgya'o/ /spyan drang ba'i phyag rgya las 
mdzub mo gnyis brkyang ba ni gshegs su gsol ba'i phyag rgya'o/ /de rnams kyi sngags ni o~M Ur+d+hAM brah+ma Ne swA hA/ sUR+Ya gra hA d+hi pa ta ye swA hA/ o~M tsan+d+ra nak+Sha trA d+hi pa ta ye swA hA/ mnyam pa'i gom pa'i gnas pas 'dug la lag pa gnyis gcig tu sbyar ba ste sor mo'i rtse mo rnams 
bar mtshams med par phan tshun sbyar te/ mthe bong zlum po byas la 'og tu bltas te sa'i lha mo la sogs pa mdzub mo lcags kyus spyan drang ba ni 'og gi lha mo spyan drang ba'i phyag rgya'o/ /spyan drang ba'i phyag rgya las sngar bzhin du mdzub mo dag gzhag pa ni dam tshig gi phyag rgya'o/ /mdzub 
mo dag brkyang ba ni gshegs su gsol ba'i phyag rgya'o/ /sngags rnams ni a d+ho pr-i thi bye swA hA/ a su re b+h+yaHswA hA/ nA ge b+h+yaHswA hA/ de nas rang gi sngags kyis thams cad la 'thor 'thung phul la/ bdag dang slob ma'i tshogs su bcas pa la bgegs med par mdzod cig /las 
kyi dngos grub kyang bdag la stsol cig ces brjod la/ thams cad gshegs su gsol lo/ /yang na dpung bzang gi ched du gsungs pa'i tshigs bcad rnams kyis gtor ma dbul te/ lha dang lha min gnod sbyin lto 'phye grul/ /nam mkha'i lding dang 'dab bzang lus srul po/ /
dri za srin po gdon gyi tshogs rnams dang / /gang su sa la gnas pa'i rdzu 'phrul can/ /bu smad bcas shing g.yog 'khor bcas pa la/ /bdag gi pus mos stengs 'dir btsugs nas/ /thal mo sbyar nas khyed la gsol 'debs kyis/ /gsan nas phan gdags slad
</page>

 <page>
<ph>280</ph><p>085-140b</p>
du 'dir spyon cig /'byung po gang dag ri rab steng gnas dang / /dga' ba'i tshal dang lha yi gnas rnams dang / /shar nub ri dang nyi zla'i khyim gnas dang / /ri bo kun la gang dag gnas pa dang / /chu bo kun dang chu bo'i mdo rnams dang / /rin chen gnas na lhag 
par gnas pa dang / /mtsho dang rdzing bu lteng ka chu ngogs dang / /g.ya' chu sil ma can dang khron par gnas/ /grong dang phyugs lhas grong khyer stong pa dang / /khang stong dang ni lha yi khang par yang / /gtsug lag khang dang mchod rten gnas dag dang / /dka' thub gnas dang glang 
chen bres dang ni/ /rgyal po'i dkor khang dag na gang gnas dang / /lam srang bzhi mdo dag dang sum mdo dang / /gang dag lam po che dang shing gcig drung / /dur khrod chen po nags tshal chen po dang / /seng ge dred dang gcan gzan gnas dag dang / /'brog chen 'jigs su 
rung bar gang gnas dang / /gang dag gling mchog dag na gnas pa dang / /lhun po dur khrod dag na gang gnas rnams/ /dgyes shing mgu bas phreng ba byug pa dri/ /bdug pa gtor ma mar me bstod pa 'dis/ /gus 'bul snoms mdzod gsol mdzod 'thung mdzod cig /
las 'di rnams kyi 'bras bu mchis par mdzod/ /de ltar gdon la mchod pa byas nas ni/ /rtse gcig yid kyis phyogs skyong mchod par bya/ /dbang po rdo rje can gyi lha tshogs 'khor dang bcas/ /gtor ma khyad 'phags 'di dag bzhes su gsol/ /me dang gshin rje bden 
bral srin po'i bdag /chu bdag rlung bdag nor gyi bdag po dang / /dbang ldan lha ste 'byung po'i bdag po dang / /steng gi nyi zla tshangs pa chen po dang / /lha rnams kun dang sa yi klu rnams dang / /ri yi lha dang gsang ba'i tshogs 'dus rnams/ /dpung bcas sde bcas bu dang 
bshes gnyen bcas/ /rang gi skye bo'i tshogs shing mnyes pa rnams/ /so sor so so'i thugs dgongs gcig mdzad nas/ /rang rang phyogs su legs par byon nas ni/ /rang gi bu smad mdza' bshes gnyen 'dun dang / /nang mi dmag dang dpung bcas thabs cig tu/ /me 
</page>

 <page>
<ph>281</ph><p>085-141a</p>
tog dri dang byug pa mar me dang / /zhal zas gtor ma 'di dag bzhes nas kyang / /gsol mdzod snoms mdzod legs par 'thung mdzod cig /las 'di rnams kyi 'bras bu mchis par mdzod/ /de la 'di ni phyi dang nang thams cad du gtor ma rab tu 
dbul ba'i sngags te/ a kA ro mu kha~M sa rba d+ha rmA chA mA d+ya nu twan twA ta zhes pa'o/ /de nas nye reg bya ste shar sgor mngon par phyogs te gnas pa la/ las thams cad pa'i thab khung gi dbus su dpal 'jig rten gsum rnam par rgyal ba'i dkyil 'khor gyi lha thams cad kyi sngags 
brjod cing me tog dmar pos nges par bkod la sbyin sreg gi tshogs dpal rdo rje hU~M mdzad kyi sngags kyis ba'i mar gyis sreg blugs brgya rtsa brgyad dbul lo/ /dpal rnam par snang mdzad la sogs pa'i sngags nas rdo rje 'bebs pa khro bo'i mthar thug par kyang sreg blugs bdun bdun 
slar yang ngo / /de nas ji lta ba bzhin du thab khung gi rnam par snang mdzad la sogs pa rnams me tog kho nas spyan drangs la rnam par snang mdzad la sogs pa'i sngags kyis bris pa'i dkyil 'khor gyi rang gi gnas su dgod do/ /de nas de bzhin gshegs pa thams cad la phyag byas la 
bdag ming che ge zhes bgyi ba'i/ /rdo rje slob dpon dka' thub ches/ /sems can kun la phan pa'i phyir/ /slob ma rnams ni gzhug par bgyi/ /'dir yang dkyil 'khor chen por 'jug pa la snod dang snod ma yin pa brtag par mi bya ste/ de ci'i slad du zhe na/ btsun pa bcom 
ldan 'das sems can kha cig ni sdig pa chen po bgyid pa de rdo rje hU~M mdzad kyi dkyil 'khor chen po 'di mthong ste zhugs nas ngan song thams cad dang bral bar 'gyur ro/ /bcom ldan 'das nor dang bza' ba dang / btung ba dang / 'dod pa'i yon tan thams cad la chags pa dang / 
dam tshig la mi 'da' ba dang / sngags spyod pa la sogs pa 'dod cing mi nus pa'i sems can dag mchis te/ de dag kyang 'dir ji ltar bya bar 'dod pa bya ba'i phyir zhugs pa rnams kyi bsam pa thams cad rdzogs par 'gyur ro/ /bcom ldan 'das sems can kha cig ni gar dang / 
</page>

 <page>
<ph>282</ph><p>085-141b</p>
glu dang / gad mo dang / rtsed mo dang / kha zas la spyod pa la dga' ba nyid kyis de bzhin gshegs pa thams cad kyi theg pa chen po chos nyid khong du ma chud pas lha'i rigs dang dkyil 'khor gzhan du 'jug par 'gyur gyi/ de bzhin du rigs thams cad kyi dkyil 'khor re ba 
thams cad yang dag par rdzogs par 'gyur ba bla na med pa'i dga' ba dang / mgu ba dang / rangs pa rnams 'byung bar mdzad pa der ni bslab pa'i gnas la 'jigs shing skrag nas mi 'jug pa dag kyang mchis te/ ngan song gi dkyil 'khor gyi lam du ji ltar gnas pa'i bde ba'i 
bdag nyid kyi gnas skabs can de dag kyang dga' ba dang / mgu ba dam pa dang / bde ba dang / yid bde ba myong bar bgyi ba dang / ngan song gi rgyud thams cad du 'jug par kha bltas pa'i lam las bzlog par bgyi ba'i slad du rdo rje hU~M mdzad kyi dkyil 'khor du 'jug tu rung ngo / /
bcom ldan 'das chos ldan gyi sems can de bzhin gshegs pa thams cad kyi tshul khrims dang / ting nge 'dzin dang / shes rab dam pa 'grub pa'i thabs kyis sangs rgyas kyi byang chub 'tshol ba na/ bsam gtan dang rnam par thar pa la sogs pa dang / sa rnams la 'bad pas nyon 
mongs par 'gyur bdag kyang mchis te/ de dag kyang rdo rje hU~M mdzad kyi dkyil 'khor 'di nyid du zhugs ma thag tu de bzhin gshegs pa nyid thams cad kyang rnyed par dka' ba yang ma lags na/ dngos grub gzhan lta smos kyang ci 'tshal zhes gsol bar bya'o/ /de nas slob ma gzhug par 
bya ste/ de la bslab pa'i gzhi lnga yongs su bzung ba'i dge bsnyen nam/ dge slong ngam dge slong gi sdom pa yongs su gzung zhing slob dpon du dbang bskur bar 'os pa/ slob dpon gyi zhabs dag la phyag byas te/ 'di skad ces brjod de/ bdag gi ston pa dga' chen khyod/ /byang chub 
chen po'i tshul bstan pa/ /mgon po chen po bdag 'tshal lo/ /dam tshig de nyid bdag la stsol/ /byang chub sems kyang bdag la stsol/ /skyabs gsum dag kyang bdag la stsol/ /zhes pa'o/ /de nas slob ma la rdo rje gnod sbyin yongs su bzlas pa'i gos dmar po'i stod 
</page>

 <page>
<ph>283</ph><p>085-142a</p>
g.yogs smad g.yogs dang / rdo rje lcags kyu la sogs pa'i sgo skyong bzhi bzlas pa'i gdong g.yogs bcing bar byas la phyag bzhi byed du gzhug go/ /yang lag na me tog thogs pa'i slob mas slob dpon la phyag byas la lag na me tog thogs pa nyid kyis 
bshags pa dang / rjes su yi rang ba dang / bskul ba dang / gsol ba gdab pa byas la 'di skad ces brjod do/ /gtso bo bdag la sdom pa stsol/ /thub pa nyi ma ma lus pa'i/ /sangs rgyas rnams ni bdag la dgongs/ /bdag ming che ge zhes bgyi ba/ /slob dpon 
dbang du gnas pa la/ /sangs rgyas rol mo 'byung ba yi/ /phyir mi ldog pa'i dge 'dun can/ /thar pa chen po'i grong khyer mchog /gsang ba chen por 'jug par bgyi'o/ /gsang ba thams cad rigs bsdus pa/ /slob dpon chen po bdag 'jug mdzod/ /phyir mi ldog pa'i 
dbang bskur ba/ /skal ba chen po bdag la stsol/ /mtshan rnams rjes su gsol btab pa/ /dpe byad rnams dang yang dag ldan/ /sangs rgyas sku ni yid 'ong ba/ /slob dpon chen po bdag la stsol/ /dbang bskur ba ni rmad byung che/ /sems can kun gyi don bgyid phyir/ /bdag 
ni rtag tu slob dpon 'gyur/ /slob dpon chen po bdag la gsol/ /de nas slob dpon gyi rigs thams cad la gsol ba gdab par bya ste/ che ge mo zhes bya 'di nyid ni/ /byang chub sems ni yongs 'dzin pa/ /gsang ba yis ni 'khor lo 'dir/ /'jug cing byang chub sdom pa 'tshal/ /
de nas slob dpon gyis 'di skad ces brjod do/ /sangs rgyas chos dang dge 'dun te/ /dkon mchog gsum la skyabs su song / /'di ni sangs rgyas rigs dag pa'i/ /dam tshig sdom pa brtan por gyur/ /rdo rje dril bu phyag rgya yang / /blo gros chen po khyod kyis zung / /byang chub 
sems gang de rdo rje/ /shes rab dril bu zhes bshad do/ /slob dpon dag kyang gzung bar gyis/ /bla ma sangs rgyas kun dang mnyam/ /'di ni rdo rje rigs dag pa'i/ /sdom pa dam tshig yin par gsungs/ /rin chen rigs ni bsdus pa ni/ /nyin mo gsum dang mtshan mo 
</page>

 <page>
<ph>284</ph><p>085-142b</p>
gsum/ /zang zing mi 'jigs chos dang byams/ /sbyin pa rnam bzhi rab sbyin bya/ /phyi dang gsang ba theg pa gsum/ /dam chos khyod kyis gzung bar bya/ /'di ni pad+ma'i rigs dag pa'i/ /dam tshig sdom pa yin par gsungs/ /las chen rigs ni bsdus pa la/ /
sdom pa gsum po yang dag ldan/ /mchod pa'i las kyang ci nus bzhin/ /yang dag nyid du nges gzung gyis/ /de las gzhan pa bzhi po yang / /'di dag phas pham par ni bshad/ /mi spang dor bar yang mi bya/ /rtsa ba'i ltung bar 'di bshad do/ /nyin mo gsum dang 
mtshan gsum du/ nyin re zhing ni brjod par bya/ /gang tshe nyams na rnal 'byor pa/ /ltung ba sbom po dag tu 'gyur/ /khyod kyis srog chags gsad mi bya/ /ma byin par yang mi blang ngo / /'dod pa log par mi spyad cing / /brdzun yang smra bar mi bya'o/ /phung khrol kun 
gyi rtsa ba yi/ /chang ni btung ba rnam par spang / /sems can gdul phyir ma gtogs pa/ /bya ba ma yin thams cad spang / /dam pa'i drung du gnas bya zhing / /rnal 'byor pa rnams bsnyen bkur bya/ /lus kyi las ni rnam pa gsum/ /ngag gi rnam pa bzhi rnams dang / /yid kyi 
rnam pa gsum dag ni/ /ci nus pas ni rjes su bskyang / /theg pa dman la dga' mi bya/ /sems can don la rgyab phyogs min/ /'khor ba dag kyang yongs mi spang / /rtag tu mya ngan 'das mi chags/ /lha dang lha min gsang ba pa/ /khyed kyis brnyas pa mi bya zhing / /phyag rgya 
bzhon pa mtshon cha dang / /mtshan ma 'gom pa yang mi bya/ /'di dag dam tshig zhes bshad do/ /de dag ni/ /blo gros khyed kyis bsrung bar bya/ /des kyang 'di skad brjod par bya/ /slob dpon khyod ni bdag la gson/ /gtso bo ji ltar bka' bsgo ba/ /de ltar bdag ni bgyid 
par 'tshal/ /ji ltar dus gsum mgon po rnams/ /byang chub tu ni nges mdzad pa'i/ /zhes pa nas sems can mya ngan 'das la dgod ces bya ba'i bar du brjod par bya'o/ /gang zhig sdom pa mi 'dzin pa de la ni gzhug pa tsam sbyin par bya zhing deng khyod bya ba la sogs pa brjod par mi 
</page>

 <page>
<ph>285</ph><p>085-143a</p>
bya ste/ slob dpon du dbang bskur ba yang mi bya'o/ /de nas o~M sarba yo ga tsi ta mut+pA da yA mi zhes pa 'dis/ byang chub sems ni bla na med/ /dam pa bdag gis bskyed par bgyi/ /de yi snying gar snying pos ni/ /rdo rje rab tu gzhag par bya/ /su ra ta sa 
ma ya s+t+wa~M hoHbadzra sid+d+hi ya thA su kha~M zhes pa 'dis so/ /de nas rdo rje hU~M mdzad du byin gyis brlabs la dri dang me tog la sogs pas mchod de me tog gi phreng ba gdags shing / gdong dri zhim pos byugs la yon gyi mchog bzung ste/ phyi rol na gnas pa la bum pa'i chus dbang bskur la/ 
o~M gr-ih+Na badzra sa ma ya hU~M ba~M zhes pa 'dis khro ti rin+ti ri rang nyid bcings la slob ma 'ching du gzhug go/ /rdo rje bsdams pa na nga byas la/ /mthe bong rdo rje dam po yis/ /yid kyi khro bas dga' bya bas/ /khro bo ti rin+ti ri dran/ /de nas de nyid kyi mthe bong dag gis me tog gi phreng ba 'dzin 
du bcug la snying po 'dis gzhug par bya ste/ badzras ma ya~M bra ti sh+yA mi zhes pa'o/ /shar gyi sgor yang rdo rje lcags kyus de dgug cing lhor zhags pas gzhug go/ /nub tu lcags sgrog gis bcing zhing / byang du rdo rje 'bebs pas dbab bo/ /yang shar gyi sgo nas de bzhin du bcug la 'di 
skad ces brjod do/ /deng khyod de bzhin gshegs pa thams cad kyi rdo rje'i rigs kyis deng nas ngas khyod la rdo rje'i ye shes bskyed par bya'i/ ye shes gang gis de bzhin gshegs pa thams cad kyi dngos grub kyang thob par 'gyur na/ dngos grub gzhan rnams lta ci smos/ khyod kyis dkyil 
'khor ma mthong ba rnams kyi mdun du smra bar mi bya'o/ /khyod dam tshig nyams par 'gyur ta re/ de nas rdo rje slob dpon rang nyid khro bo ti rin+ti ri kha gyen du blta ba dang bcas pas bcings la/ rdo rje slob ma'i spyi bor bzhag ste 'di skad ces smras te/ 'di ni khyod kyi dam tshig gi rdo rje yin te/ gal 
te khyed 'ga' zhig la smras na spyi bo 'gems par 'gyur ro/ /de nas dam tshig gi phyag rgya de nyid dang / mna'i snying po lan cig bzlas pa'i chu rdo rje slob ma de 'thung du gzhug go/ /de la mna'i snying po 'di yin te/ rdo rje sems dpa' deng khyod kyi/ /snying la yang dag zhugs par mdzod/ /
</page>

 <page>
<ph>286</ph><p>085-143b</p>
gal te tshul 'di smras na ni/ /de ma thag tu dral te gshegs/ /badzra ung+ka ThaHzhes bya'o/ /de nas slob ma la 'di skad ces smra'o/ /deng nas brtsams nas khyod kyi phyag na rdo rje nga yin gyi/ ngas 'di gyis shig ces gang bsgo ba de bya dgos so/ /khyod kyis nga la brnyas par ma 
byed cig /khyod ya nga ba ma spangs par tshe'i dus byas nas dmyal bar ltung bar 'gyur ta re zhes pa'o/ /de'i rjes la rang gi snying gar yi ge a rdo rje'i 'od zer gyi phreng ba dang ldan par bsam mo/ /de nas slob ma'i snying ga dang / mdzod spu dang / mgrin pa dang / spyi bo rnams su zla 
ba'i dkyil 'khor la gnas pa'i rdo rje rtse lnga pa 'bar ba dang / rin po che dang / pad+ma dang / sna tshogs rdo rje bsams te/ hU~M trA~M hrIHaHzhes pa 'di dag gi go rims bzhin du'o/ /sgo dbye ba'i phyag rgyas rang dang slob ma'i snying gar phye la rang gi snying gar yi ge ya~M las yi ge phyung la slob 
ma'i snying gar gnas pa'i rdo rje dbus su blos bcug la lus thams cad gang bar bsam mo/ /'di skad ces brjod do/ /de bzhin gshegs pa thams cad kyis kyang byin gyis rlobs la/ rdo rje sems dpa' bdag la 'bab tu gsol zhes smros shig /de nas myur du rdo 
rje slob dpon gyis khro bo ti rin+ti ri bcings la 'di skad brjod par bya ste/ 'di de dam tshig rdo rje yin/ /rdo rje sems dpa' zhes byar grags/ /rdo rje ye shes bla na med/ /khyod la de nyid 'bab gyur cig /badzra A be sha AHzhes pa bcu dang / nyi shu dang / sum cu dang / bzhi bcu dang / 
lnga bcu dang / drug cu dang / bdun cu dang / brgyad cu dang / dgu bcu dang / lan brgyar brjod de nges par 'bab par 'gyur ro/ /de nas rdo rje'i khu tshur bcings la sems ma rdo rje ma'i phyag rgya dral bar bya zhing 'di dag brjod de/ o~M sum+b+ha ni sum+b+ha hU~M/ gr-ih+Na gr-ih+Na hU~M/ gr-i h+NA pa ya gr-ih+NA 
ba ya hU~M/ A na ya ho b+ha ga bA na badzra bi d+yA rA dza hU~M phaT/ aHaHaHaHaH/ bcu dang / nyi shu dang / sum cu dang / bzhi bcu dang / lnga bcu dang / drug cu dang / bdun cu dang / brgyad cu dang / dgu bcu dang / lan brgyar brjod par bya'o/ /bcom ldan 'das kyis kyang rdo rje rlung 
</page>

 <page>
<ph>287</ph><p>085-144a</p>
gi dkyil 'khor la rdo rje hU~M gi rnam pa'i 'od zer gyi mdog dmar po 'bar ba gang bzhin par bsam mo/ /slar yang gal te 'bab par ma gyur na/ de'i tshe dril bu dang bcas pas rdo rje 'bebs pa'i dam tshig gi phyag rgya bcings la rkang pa g.yon pas de'i rkang pa 
mnan la steng gi nam mkha'i phyogs su rnam par snang mdzad dpal rdo rje hU~M mdzad kyi steng du de nyid la dbab pa'i phyir khro bo hU~M gi rnam pa'i 'od zer gyi tshogs kyis mnan bzhin pa dang / 'og nas kyang rdo rje rlung gi dkyil 'khor dang / hU~M gi rnam pas brdeg bzhin pa dang / de bzhin 
du shar la sogs pa'i phyogs su bzhugs pa'i mi bskyod pa la sogs pa rnams kyis hU~M trA~M hrIHaHzhes bya ba rang gi sa bon gyi 'od zer gyi tshogs kyis yang dag par 'bebs par mdzad par bsam zhing de la dbab ste/ hU~M badzra A be sha ya aHzhes rnam pa brgyar brjod par bya'o/ /gal 
te sdig pa mang ba nyid kyis 'bab par ma gyur na de'i tshe sdig pa dral ba'i phyag rgyas de'i sdig pa rnams yang dang yang du dral bar bya'o/ /yam shing 'jag ma rnams kyi me/ /rab 'bar rdo rje khro bo yi/ /mnyam par bzhag pas dbul ba yis/ /de yi sdig pa thams cad ni/ /
til gyi sbyin sreg des nges bsreg /o~M sarba pA pa~M da ha na badzrA ya swA hA zhes bya ba dang / lag pa g.yas pa'i mthil du til nag po las sdig pa'i gzugs brnyan byas la/ yi ge hU~M dbus su bsams te/ mdzub mo dang mthe bong dag gis sbyin sreg bya'o/ /de nas sbyin sreg 
gi thab khung las 'byung ba'i 'bar ba'i phreng ba kun du 'khrugs pa'i rdo rje rnams kyis de'i lus kyi sdig pa sreg bzhin par bsams la de nas yang rdo rje babs pa de kho na bzhin du bcings la dbab par bya ste/ nges par 'bebs par 'gyur/ de lta bus kyang gang la bab par ma gyur pa de 
la dbang bskur bar mi bya'o/ /babs na skad cig ma de nyid de'i mngon par shes pa lnga la sogs pa rdzogs par 'gyur ro/ /de nas yang dag par babs par shes nas yang o~M badzra sa twa su sa~M gra hA ta zhes pa la sogs pa'i glu brjod la/ khro bo'i khu tshur dang de bzhin gshegs pa rdo rje 
</page>

 <page>
<ph>288</ph><p>085-144b</p>
me'i phyag rgya dral bar bya'o/ /de phebs na rdo rje sems dpa' khro bo'i phyag rgya bcing bar bya'o/ /de'i tshe slob dpon gyis rdo rje khu tshur khro bo'i phyag rgyas bcing bar bya'o/ /de bzhin du ji srid du gyur na de'i tshe rdo rje bzhadapa'i phyag rgya bcing ngo / /de'i tshe rdo rje chos khro bo'i phyag rgya bcing ngo / /de lta 
bus nye bar byon cing dgongs par 'gyur ro/ /de nas de'i lce la rdo rje bsams la bru hi badzra zhes pa brjod do/ /de nas thams cad smra bar 'gyur/ de nas phreng ba de dkyil 'khor chen por dor te/ /bra tI ts+tsha hoHzhes bya'o/ /de nas gang du babs pa de 'dis 'grub bo/ /de nas o~M pra ti gr-ih+Na twa~M i ma~M sa twa 
ma hA ba la zhes bya bas phreng ba de nyid kyi mgo bor bcing ngo / /de nas o~M de ring rdo rje sems dpa' rang / /khyod kyi mig ni 'byed par brtson/ /rdo rje'i mig ni bla na med/ /thams cad mig ni bye bar 'gyur/ /he badzra pA sh+ya zhes pa 'dis gdong g.yogs dgrol lo/ /de nas dkyil 'khor chen po'i rdo rje 
lcags kyu nas brtsams te ji srid rnam par snang mdzad kyi mthar thug par bstan no/ /de nas tiSh+Tha badzra zhes pa la sogs pas slob ma snying gar gzhug pa'i phyag rgya dgrol lo/ /de nas phyi rol gyi dkyil 'khor du'am/ phyi rol du zla ba'i dkyil 'khor shar sgo la mngon par phyogs pa legs par bris la slob ma dpal rdo rje 
hU~M mdzad kyi phyag rgya sems ma rdo rje la sogs pas kyang byin gyis brlabs la/ phyag rgya chen po de la bzhag ste dbang bskur ro/ /dri dang me tog la sogs pas mchod de/ mchod yon dbul/ gdugs dang / rgyal mtshan dang / ba dan la sogs pa dang / dung dang rol mo la sogs pa'i sgra bsgrag pa dang / de nas bkra 
shis kyi tshigs bcad rnams kyis mngon par dga' bas dang po re zhig chu'i dbang bskur ba dang / cod pan dang / dar dpyangs dang / rdo rje dang / bdag po dang / ming gis dbang bskur bdag gis dbang bskur la yang me tog la sogs pa dang sgeg mo la sogs pa mchod pa rnam pa brgyad kyis mchod do/ /slob ma rnams 
kyis rdo rje thal mo sbyar bas slob dpon la rab tu btud la yon gyi mchog phul la me tog la sogs pa'i dbang bskur ba yang gzung bar bya'o/ /slob dpon gyis dbang bskur ba ni dpal rdo rje hU~M mdzad kyi phyag rgyas de kho na bzhin du ji ltar nges par bstan pa'i gnas su bzhag la de tshig gi phyag rgya rnams kyis de'i lus 
</page>

 <page>
<ph>289</ph><p>085-145a</p>
la dpal rdo rje hU~M mdzad la sogs pa bkod de slar yang / o~M badzra a d+hi pa ti s+t+wa~M a b+hi Shiny+tsA mi dr-i D+ho me b+h+ya ba dzaHhU~M ba~M hoHhU~M phaT zhes pa 'di rnam par rgyal ba'i bum pa la brgya rtsa brgyad dam stong yongs su bzlas pa byas la/ de nas o~M badzra a b+hi Shiny+tsa zhes pa 'di brjod cing rdo rje khu tshur gyis 
rnam par rgyal ba'i bum pa nas chu blangs la chu'i dbang bskur ba byin no/ /'di yang brjod de/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos grub ni/ /rdo rje bdud rtsi'i chus 'grub bo/ /rdo rje dril bu'i phyag rgya yang / /dkyil 'khor can min na mi smra/ /skye bo 
'dus pa gnas pa ni/ /dgod dang ma dad pa la min/ /de nas cho ga thams cad nyams su blangs la mtshan brgya rtsa brgyad pas legs par bstod de tshigs bcad lngas rjes su gnang ba byin nas gzengs bstod pa dang lung bstan pas slob ma thams cad lung bstan no/ /de nas gsang ba'i dbang bskur ba 'byung ste/ 
slob dpon du dbang bskur bar 'os pa dkyil 'khor thams cad du bcug pa de ltar mdzod cig ces bya'o/ /'di yi las kyi dngos grub ni/ /ji ltar 'dod pa'i dngos grub kyang / /tha ma 'bring dang mchog rnams ni/ /ma lus nges par 'thob par 'gyur/ /mchog gi sa rnams bgegs med 'grub/ /dngos grub phran tshegs 
slar ci zhig /sangs rgyas nyid kyang sems can nyid/ /rdo rje sems nyid rnyed mi dka'/ /gang la dngos grub nges 'byung dang / /gang la sdig pa gdon chen dang / /bgegs dang log 'dren rnams dang yang / /'chi bdag dang ni bdud sde rnams/ /'jigs pa sna tshogs bstan bcos rno/ /dngos grub las 'joms de dag ni/ /bdag 
nyid chen po de la ni/ /mi 'byung skye bar mi 'gyur ro/ /sbyin sreg las kyi cho ga yis/ /nges par dngos grub myur rab 'byung / /lha rnams kyang ni cher mnyes shing / /skad cig gis kyang rab rnyed 'gyur/ /yams dang nyer 'tshe skyon la sogs/ /ches lci nges par ring du 'gyur/ /de yi yul du nad dang gdon/ /rims la sogs pa 
mi 'byung zhing / /mu ge ca co che rnams dang / /pha rol dmag tshogs nyams par 'gyur/ /lha dang klu rnams spro chen gyis/ /bde bar yang ni skyong bar 'gyur/ /rgyal po chen po bzhi rnams dang / /'jig rten skyong ba rgyu skar bcas/ /gnod sbyin rnams dang gza' la sogs/ /rdzu 'phrul chen po rnams kyis skyong / /de nas brgya 
</page>

 <page>
<ph>290</ph><p>085-145b</p>
byin la sogs lhas/ /yang dang yang du phyag btsal nas/ /rin chen gdugs sogs mchog rnams ni/ /rnam pa sna tshogs mchod byas te/ /phyag na rdo rje rgyal dbang la/ /dag pa'i bsam pas yang dag bstod/ /sangs rgyas kun pas sngar sangs rgyas/ /mi shes dri ma kun bcom pa/ /rdo rje rdo rje 'dzin rgyal po/ /rdo rje 
rdo rje rdo rje 'dzin/ /rdo rje'i sku ste sku che ba/ /phyag na rdo rje phyag 'tshal 'dud/ /rdo rje yan lag rdo rje mchog /rdo rje 'bar ba cher 'bar ba/ /rdo rje shugs te shugs che ba/ /rdo rje mtshon cha mtshon cha che/ /phyag na rdo rje phyag chen po/ /rdo rje mda' ste rab 'bigs pa/ /rdo rje rnon po rnon po che/ /che ba'i che ba rgya mtsho che/ /rdo rje pad+ma 
byang chub che/ /byang chub sangs rgyas rang byung ba/ /rdo rje rgya chen rgya chen che/ /rdo rje sgyu ma rnam sbyong ba/ /rdo rje rgyu ste gnod sbyin che/ /rdo rje pad+ma rnam sbyong ba/ /rdo rje khro bo gtum po che/ /rdo rje dgra sdang 'joms pa'i gtso/ /rdo rje 'jigs byed srung ba che/ /rdo rje lcags kyu don yod byed/ /rdo rje ro langs ro langs che/ /rdo rje srin po za ba 
po/ /rdo rje gnod sbyin gnod sbyin che/ /rdo rje gdon te gdon gyi mchog /'jigs rung skrag byed ma rungs pa/ /drag po 'jigs byed rngam byed pa/ /bsgrub dka' sgrub pa legs pa ste/ /rdo rje legs pa dgyes mdzad pa/ /rdo rje dga' ba dga' ba che/ /dga' ba'i rdo rje dbang byed pa/ /rdo rje gzi brjid gzi brjid che/ /'bar 'od gshin rje 
mthar byed pa/ /rdo rje drag po drag po che/ /'od mthug pa ni mthug pa che/ /nam mkha' dang ni mnyam pa yi/ /re ba thams cad rdzogs mdzad pa/ /rdo rje dbang bskur rin chen mchog /rdo rje rgyal mtshan yon tan mtsho/ /rdo rje ye shes ye shes che/ /rig pa bye ba'i tshogs kyis mchod/ /ha la ha la nag po che/ /sgra chen rnam par sgeg pa po/ /
rdo rje 'dod pa 'dod pa che/ /snyigs ma'i rnyog ma 'joms pa po/ /dus kyi g.yo ba gcod pa'i mchog /zhal ni ljags kyi glog 'phro ma/ /rdo rje me ste rab tu gtum/ /gtum pa'i rab snang 'joms pa po/ /nyi ma stong gi 'od zer zhal/ /spyan dmar 'jigs par mdzad pa po/ /khro bo du ma'i 'od 'phro ba/ /phyag ni du ma'i mtshon cha brgya/ /du ma'i zhal 
te sku yang stong / /'khyil zhing sku yang 'khyil pa lags/ /thugs chos bdag nyid sku mi mnga'/ /rnam par rtog pa ma lus spangs/ /ma rig 'joms pa tshangs pa ste/ /'dod chags zhe sdang dri mthar mdzad/ /sgyu ma khyab 'jug rdo rje can/ /mdung can rtse gsum 'chang 'phrog byed/ /'dod chags zhe sdang gti mug che/ /srid dang srid min 
</page>

 <page>
<ph>291</ph><p>085-146a</p>
rnam sbyong ba/ /zhi zhing dul la dag pa che/ /sangs rgyas sangs rgyas rab rtogs mdzad/ /sangs rgyas bdag nyid sangs rgyas sku/ /rdo rje legs skyes rdo rje sems/ /kun du bzang po cher bzang ba/ /mtshan rnams kun gyis mtshan pa po/ /khams kun bdag nyid khyab pa po/ /thams cad rdo rje'i bdag nyid gtsang / /
gang gis 'di bris klog pa dang / /rtag tu don ni 'chang byed dam/ /dran nam nyan par byed kyang rung / /phyag na rdo rje mnyam par 'gyur/ /bcom ldan 'das kyis de skad ces bka' stsal pa dang / brgya byin dang tshangs pa la sogs pa lha'i 'khor dang bcas pa'i lha dang mi dang / lha ma yin dang / dri za dang / gnod sbyin dang / srin po la sogs pa 
phan pa dang bde ba thob pa'i phyir bcom ldan 'das kyis gsungs pa la mngon par dga'o/ /de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba gzi brjid kyi rgyal po'i brtag pa phyogs gcig pa rdzogs so// //rgya gar gyi mkhan po 
bla ma rje btsun chen po de ben+d+ra de ba'i zhabs dang / bla ma paN chen skyes bu chen po mA Ni ka shrI dz+nyA na'i zhal snga nas gus par mnyan te chag lo tsA ba shAkya'i dge slong chos rje dpal gyis bsgyur zhing zhus te gtan la phab pa// //spre'u lo dbyug gu zla ba'i mar ngo'i tshes 
bcu gsum la/ gtsug lag khang chen po dpal thang po cher dbu btsugs nas/ smin drug zla ba'i yar ngo'i tshes bcu gnyis kyi snga dro'i bar zhag bco lngar 'gro ba'i tshe dpal 'dren gyi lha'i gdings su tshar bar bgyis so/ /dpal ldan rgyud rgyal ngan song sbyong ba yi/ /brtag pa phyogs 
gcig sngar grags kha che nas/ /chos rgyal sku drin paN chen sgra bsgyur mchog /skyes chen rnams kyis legs par dar bar mdzad/ /'di ni dpal ldan kun dga' snying po dang / rje btsun 'jigs med 'byung gnas sbas pa yi/ /man ngag la brten rgya gar bal po na/ /yongs grags bla 
ma'i drin las kho bos bsgyur/ /sgra gzhung bla ma'i gsung bzhin du/ /gus bsgyur nongs pa mkhas chen rnams/ /bzod mdzad de dges 'gro ba kun/ /'gro mgon thub chen nyid gyur cig/ // 
</page>


</text>