
<text>


 <page>
<ph>406</ph><p>039-203b</p>
'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi pa ste/ rmi lam bstan pa/ bam po dang po/ rgya gar skad du/ Ar+ya swab+na nir de sha nA ma ma hA yA na sU tra/ bod skad du/ 'phags pa rmi lam bstan pa zhes bya 
ba theg pa chen po'i mdo/ /sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong drug khri'i dge slong gi dge 'dun chen po phal 
cher bla na med pa yang dag par rdzogs pa'i byang chub la yang dag par zhugs pa dag dang thabs cig tu bzhugs te/ nyan thos chen po mngon par shes pa mngon par shes pa sha stag dang yang thabs cig go/ /de nas bcom ldan 'das zhal zas kyi bya ba mdzad nas 'di lta bu'i 
ting nge 'dzin la snyoms par zhugs te/ ting nge 'dzin de'i mthus stong gsum gyi stong chen po'i 'jig rten gyi khams 'di na brgya byin dang / tshangs pa dang / 'jig rten skyong ba 'khor dang bcas pa gang dag yod pa de dag thams cad bcom ldan 'das ga la ba der dong ste 
lhags pa dang / bcom ldan 'das kyi zhabs la mgo bos phyag byas nas thal mo sbyar te phyogs gcig tu 'khod do/ /ting nge 'dzin de'i mthus phyogs bcu nas stong gsum gyi stong chen po'i 'jig rten gyi khams 'dir lhags pa'i dge slong ji snyed pa de dag 
thams cad kyang bcom ldan 'das ga la ba der dong ste lhags pa dang / bcom ldan 'das kyi zhabs la mgo bos phyag byas te phyogs gcig tu 'khod do/ /ting nge 'dzin de'i mthus 'khor brgyad kyi gang zag byang chub sems dpa'i theg pa pa ji snyed pa de dag thams 
cad kyang bcom ldan 'das ga la ba der dong ste lhags pa dang / bcom ldan 'das kyi zhabs la mgo bos phyag byas te phyogs gcig tu 'khod do/ /de nas gnas gtsang ma'i ris kyi lha'i bu dga' ba dang / rab dga' dang / rtogs dga' dang / bzang dga' dang /
</page>

 <page>
<ph>407</ph><p>039-204a</p>
dpal bzangs dang / yongs su dga' ldan dang / dbang phyug dang / dbang phyug chen po zhes bya ba rnams gnas gtsang ma'i ris kyi lha'i bu rab tu mang po dag dang lhan cig tu bcom ldan 'das ga la ba der dong ste lhags pa dang / bcom ldan 'das kyi zhabs la 
mgo bos phyag byas te phyogs gcig tu 'khod do/ /phyogs gcig tu 'khod nas kyang bcom ldan 'das la gnas gtsang ma'i ris kyi lha'i bu de dag gis 'di skad ces gsol to/ /btsun pa bcom ldan 'das sngon gyi yang dag par rdzogs pa'i sangs rgyas rnams kyis gsungs 
pa byang chub sems dpa'i mtshan ma bstan pa zhes bgyi ba'i chos kyi rnam grangs 'di ni sngon yang bshad la slad kyis kyang 'chad par 'gyur bas/ bcom ldan 'das kyis kyang skye bo mang po la sman pa dang / skye bo mang po la bde ba dang / 'jig rten la thugs brtse ba dang / 
lha dang mi rnams kyi don dang / sman pa dang / bde ba'i slad du de yang dag par bshad du gsol/ bcom ldan 'das yongs su mya ngan las 'das na yang ma 'ongs pa'i byang chub sems dpa' rnams kyis chos kyi rnam grangs 'di thos na/ bla na med pa yang dag par rdzogs pa'i 
byang chub tu 'dun pa rgya chen po skyed par 'gyur zhing / bdag nyid kyi dge ba dag yang dag pa ji lta ba bzhin du mthong ba na gzhan dag la rlom sems bgyid par mi 'gyur zhing bde bas kyang bag ma mchis par mi 'gyur la/ sdug bsngal bar gyur pas kyang sgyid lug par mi 
'gyur lags so/ /bcom ldan 'das kyis gnas gtsang ma'i ris kyi lha'i bu de dag la cang mi gsung bas gnang bar mdzad do/ /de nas byang chub sems dpa' rdo rjes rab 'joms kyis lha'i bu de dag gis gsol ba btab par rig cing / 'khor mtha' yas pa dag lhags 
par yang rig nas de'i tshe tshigs su bcad pa 'di dag gsol to/ /yon tan brgyas bltams pa la 'di zhu lags/ /lha mi dga' mdzad pa la 'di zhu lags/ /bdud 'joms mdzad pa po la 'di zhu lags/ /skye mang sman pa'i mchog la 'di zhu lags/ /'khrul med gsung 
</page>

 <page>
<ph>408</ph><p>039-204b</p>
gis chos rnams ston mdzad cing / /'gro ba'i 'jig rten mkhas pa bla na med/ /yid gnyis brgya stong rab tu gcod mdzad cing / /skye mang mig stsol ba la 'di zhu lags/ /nyi ltar mnyam med mun pa sel mdzad cing / /zla ltar yongs dag bsil ba'i 'od ldan pa/ /mi 
sdug sdug la mi g.yo lhun 'dra zhing / /mtsho 'dra yon tan mchog la 'di zhu lags/ /dogs bzhin du nongs pa bgyis bzod cing / /chab ltar skye dgu'i dri ma sbyong bar mdzad/ /zhugs bzhin nyon mongs dra ba sreg mdzad cing / /srid gsum 'khor mi mnga' la 'di 
zhu lags/ /sman pa bzhin du 'gro ba gso mdzad cing / /rnam thos bu ltar sdug la nor sbyin mdzad/ /sprin bzhin skom pas gdungs pa zhi mdzad cing / /des pa gsung mchog ston la 'di zhu lags/ /'gro ba zug rngu sdug bsngal nga rgyal bcas/ /tha ba nyon mongs 
dri bcas g.yon can dag /'dul mkhas bde dang bde ba stsol mdzad cing / /'gro bas dran bgyi ba la mchog 'di zhu/ /'dzem dang snang ldan blo gros brtan ldan zhing / /rtogs dang dran ldan bla ma rnams kyis mchod/ /mnyam med tshul mi 'chos shing thugs mi gnas/ /
yon tan rgya mtsho 'dra la mchog 'di zhu/ /skye dgu'i 'thab rtsod nyon mongs zhi mdzad cing / /rtag tu des shing zhal bzang dga' bar mdzad/ /shin tu zhal 'dzum mnyen zhing byams pa'i thugs/ /srid gsum pha rol gshegs la 'di zhu lags/ /sor bcu thal sbyar 'di 
yis bstod bgyis shing / /bde gshegs stobs bcu khyod la gsol 'debs kyis/ /sems can rin chen de dag rnams kyi spyod/ /zhus pa bzhin du bka' stsol bshad du gsol/ /byang chub tshul gyi spyod de ci 'dra ba/ /thos na lha mi tshogs kyang spyod 'gyur bas/ /'di 
ni skye mchog lags zhes bdag cag gis/ /ji ltar 'tshal 'gyur mtshan ma bdag la gsungs/ /de skad ces gsol pa dang / bcom ldan 'das kyis byang chub sems dpa' sems dpa' chen po rdo rjes rab 'joms la 'di skad ces bka' stsal to/ /rdo rjes rab 'joms de'i 
</page>

 <page>
<ph>409</ph><p>039-205a</p>
phyir legs par rab tu nyon la yid la zung shig dang / rnam pa gang dag dang / rtags gang dag dang / mtshan ma gang dag gis gang zag byang chub sems dpa'i theg pa pa yin par shes par bya ba ngas khyod la bshad par bya'o/ /byang chub sems dpa' rdo rjes rab 
'joms kyis bcom ldan 'das de ltar 'tshal lo zhes gsol to/ /bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /rdo rjes rab 'joms mtshan ma brgya rtsa brgyad kyis ni gang zag byang chub sems dpa'i theg pa pa yin 
par rig par bya ste/ brgya rtsa brgyad gang zhe na/ gnyid log pa'i rmi lam na de bzhin gshegs pa'i sku mdzes pas bka' stsol ba'i gzugs mthong ba dang / gzhan yang de bzhin gshegs pa cang mi gsung ba mthong ba dang / gzhan yang de bzhin gshegs pa dbu dang 
zhabs su bcas par g.yogs pa mthong ba dang / gzhan yang de bzhin gshegs pa zhal phyir phyogs pa mthong ba dang / gzhan yang de bzhin gshegs pa'i sku 'jim pa las byas pa mthong ba dang / gzhan yang de bzhin gshegs pa'i sku tshon gyis bris pa mthong ba dang / 
gzhan yang 'gro ba na de bzhin gshegs pa'i sku mthong ba dang / gzhan yang de bzhin gshegs pa gzhan dag la chos ston par mthong ba dang / gzhan yang de bzhin gshegs pa rdzu 'phrul gyis nam mkha' la gshegs pa mthong ba dang / gzhan yang de bzhin gshegs 
pa yongs su mya ngan las 'das pa mthong ba dang / gzhan yang de bzhin gshegs pa zhugs la bzhen pa mthong ba dang / gzhan yang rmi lam na de bzhin gshegs pa'i sku gdung dag rnyed pa dang / gzhan yang rmi lam na de bzhin gshegs pa'i dbu skra rnyed pa dang / gzhan 
yang rmi lam na sngon ma mthong ba'i mchod rten dag mthong ba dang / gzhan yang rmi lam na de bzhin gshegs pa'i mchod rten rin po ches brgyan pa dag mthong ba dang / gzhan yang de bzhin gshegs pa'i mchod rten cho 'phrul mdzad pa dag mthong ba dang / gzhan yang de bzhin 
</page>

 <page>
<ph>410</ph><p>039-205b</p>
gshegs pa'i 'od mthong ba dang / gzhan yang rmi lam na de bzhin gshegs pa'i sgra thos la ma mthong ba dang / gzhan yang bdag de bzhin gshegs pa'i sku yin par kun tu shes pa dang / gzhan yang bdag de bzhin gshegs pa'i mchod rten la me tog gam/ me 
tog phreng ngam/ spos sam/ byug pa 'bul zhing skud par kun tu shes pa dang / gzhan yang de bzhin gshegs pas na bza' dri ma can gsol ba mthong ba dang / gzhan yang rmi lam na sngon ma thos pa'i chos dag thos pa dang / gzhan yang rmi lam na 
ma bstan pa'i chos dag shes la sad na chos 'chad pa su yang med cing ci yang mi dran pa dang / sngon ma mthong ba'i dge slong chos smra ba dag mthong ba dang / gzhan yang rmi lam na bdag chos kyi khri stan la 'dug ste chos ston par kun tu shes pa dang / gzhan yang rmi 
lam na bdag 'jigs pa med par kun tu shes pa dang / gzhan yang rmi lam na byang chub kyi snying po mthong ba dang / gzhan yang de bzhin gshegs pa 'chag pa mthong ba dang / gzhan yang de bzhin gshegs pa chos kyi 'khor lo skor ba mthong ba dang / gzhan yang 
de bzhin gshegs pa yongs su mya ngan las 'das pa'i mchod rten mthong ba dang / gzhan yang de bzhin gshegs pa'i chos gos rnyed pa dang / gzhan yang de bzhin gshegs pa'i lhung bzed rnyed pa dang / gzhan yang de bzhin gshegs pa nyag gcig mthong ba dang / gzhan 
yang de bzhin gshegs pa skye bo mang pos yongs su bskor ba mthong ba dang / gzhan yang de bzhin gshegs pa'i gdugs mthong ba dang / gzhan yang de bzhin gshegs pa'i 'chags dag mthong ba dang / gzhan yang de bzhin gshegs pa'i gdan mthong ba dang / gzhan 
yang bdag de bzhin gshegs pa la zhal zas 'bul bar kun tu shes pa dang / gzhan yang bdag de bzhin gshegs pa la na bza' 'bul bar kun tu shes pa dang / gzhan yang bdag de bzhin gshegs pa la me tog 'bul bar kun tu shes pa dang / gzhan yang bdag ri la 'dug par 
</page>

 <page>
<ph>411</ph><p>039-206a</p>
kun tu shes pa dang / gzhan yang rmi lam na bdag gcer bur 'dug par kun tu shes pa dang / gzhan yang rmi lam na bdag phyogs mtshams na 'dug par kun tu shes pa dang / gzhan yang rmi lam na bdag sngon ma mthong ba'i yul du phyin par kun tu shes pa dang / 
gzhan yang rmi lam na bdag chu bo'i nang na 'dug par kun tu shes pa dang / gzhan yang rmi lam na sprin las char 'bab pa mthong ba dang / gzhan yang rmi lam nas g.yos par kun tu shes pa dang / gzhan yang rmi lam na bdag g.yul 'gyed pa'i nang du son par kun tu shes pa 
dang / gzhan yang rmi lam na bdag na bar kun tu shes pa dang / gzhan yang rmi lam na bdag g.yang sa nas g.yang du lhung zhing rton pa med par kun tu shes pa dang / gzhan yang rmi lam na bdag gsad pa las btang bar kun tu shes pa dang / gzhan yang rmi lam na bdag 
dgra'i nang na 'dug par kun tu shes pa dang / gzhan yang rmi lam na bdag nam mkha' la 'gro bar kun tu shes pa dang / gzhan yang rmi lam na bdag gis lag pa na sgron ma thogs pa kun tu shes pa dang / gzhan yang rmi lam na byang chub sems dpa' phyir phyung ba mthong ba dang / gzhan 
yang rmi lam na glegs bam rnyed pa dang / gzhan yang rmi lam na gzungs kyi sgra thos pa dang / gzhan yang rmi lam na ting nge 'dzin gyi sgra thos pa dang / gzhan yang rmi lam na shin tu rgyas pa'i sde'i mdo sde'i sgra thos pa dang / gzhan yang rmi lam na chos smra ba'i dge slong che ge mo zhes 
bya ba rnams kyi ming thos pa dang / gzhan yang rmi lam na bdag tshigs su bcad pa la spobs pa thob par kun tu shes pa dang / gzhan yang rmi lam na bdag mdo sde la spobs pa thob par kun tu shes pa dang / gzhan yang rmi lam na chos kyi gter gyi sgra thos pa dang / gzhan yang 
rmi lam na 'jig rten gyi khams gzhan gyi de bzhin gshegs pa'i mtshan thos pa dang / gzhan yang 'jig rten gyi khams gzhan gyi byang chub sems dpa' che ge mo zhes bya ba'i ming thos pa dang / gzhan yang bdag rgya mtsho'i dbus na 'dug par kun tu shes pa dang / gzhan 
</page>

 <page>
<ph>412</ph><p>039-206b</p>
yang bdag rin po che dag thu bar kun tu shes pa dang / gzhan yang bdag ri rab kyi rtse mor son par kun tu shes pa dang / gzhan yang bdag ri la 'dzeg par kun tu shes pa dang / gzhan yang bdag ri'i rtse mo na 'dug par kun tu shes pa dang / gzhan yang bdag shing ljon pa 
la 'dzeg par kun tu shes pa dang / gzhan yang bdag glang po che'i gtso bo mthong ba dang / gzhan yang bdag glang po che'i gtso bo la zhon par kun tu shes pa dang / gzhan yang bdag rta la zhon par kun tu shes pa dang / gzhan yang bdag bden pa'i byin gyi rlabs byed par kun tu shes 
pa dang / gzhan yang 'bras bu'i shing ljon pa dag mthong ba dang / gzhan yang me tog gi shing ljon pa dag mthong ba dang / gzhan yang sngon ma mthong ba'i grong khyer mthong ba dang / gzhan yang mtsho ma dros pa mthong ba dang / gzhan yang lha'i bu mthong ba dang / gzhan 
yang klu mthong ba dang / gzhan yang bdag 'dzam bu'i gling gzhan du son par kun tu shes pa dang / gzhan yang bdag gos dkar po gyon par kun tu shes pa dang / gzhan yang bdag gi mgo la rin po che'i phreng ba thogs par kun tu shes pa dang / gzhan yang bdag gi 
mgo la me tog gi phreng ba rgyan dang bcas pa thogs par kun tu shes pa dang / gzhan yang bdag me tog sil ma dag srel bar kun tu shes pa dang / gzhan yang bdag rnga bo che rdung ba'am/ rol mo'i sgra gzhan dag 'byin par kun tu shes pa dang / gzhan yang nyi ma spyang kis 
zin pa 'am/ zla ba spyang kis zin par mthong ba dang / gzhan yang bdag mi gtsang bas 'bags par kun tu shes pa dang / gzhan yang bdag rgyal por gyur par kun tu shes pa dang / gzhan yang bdag rgyal po'i spyan snga 'am/ rgyal po'i blon po chen po 'am/ skye bo 
phal po che'i nang na 'dug par kun tu shes pa dang / gzhan yang bdag skyed mos tshal na 'dug par kun tu shes pa dang / gzhan yang sngon ma mthong ba'i gtsug lag khang ngam/ grong ngam/ yul lam/ ljongs mthong ba dang / gzhan yang rmi lam na gdugs rnyed pa dang /
</page>

 <page>
<ph>413</ph><p>039-207a</p>
gzhan yang rmi lam na bdag skye bo phal po che la chos ston par kun tu shes pa dang / gzhan yang bdag grong gzhan du zhugs par kun tu shes pa dang / gzhan yang bdag zam pa 'dogs par kun tu shes pa dang / gzhan yang bdag gru sbyor bar kun tu shes pa 
dang / gzhan yang rmi lam na sprin las 'brug grag pa'am/ glog 'byung bar kun tu shes pa dang / gzhan yang rmi lam na mtshon cha 'am go cha rnyed pa dang / gzhan yang rmi lam na snod dag rnyed pa dang / gzhan yang rmi lam na bdag sems can rnams la lam ston par kun tu 
shes pa dang / gzhan yang rmi lam na bdag skyed mos tshal du 'jug par kun tu shes pa dang / gzhan yang rmi lam na lo tog phun sum tshogs pa mthong ba dang / gzhan yang bdag sems can nad pa rnams gso bar kun tu shes pa dang / gzhan yang bdag byang chub tu lung 
bstan pa'i sgra thos pa dang / gzhan yang bdag mngon par rdzogs par byang chub par kun tu shes pa dang / gzhan yang rmi lam na bum pa gang ba dag rnyed pa ste/ rdo rjes rab 'joms rmi lam gyi mtshan ma brgya rtsa brgyad po 'di dag kun tu snang na gang zag byang chub sems dpa'i theg pa pa yin 
par rig par bya'o/ /rdo rjes rab 'dzoms de la byang chub sems dpa' gang gis rmi lam na de bzhin gshegs pas bka' stsal pa mthong na byang chub sems dpa' de gal te gzungs thob par gyur pa zhig gam/ mngon par shes pa thob par gyur pa zhig gam/ bden pa'i byin 
gyis brlabs grub par gyur pa zhig yin na ni sa brgyad par lung bstan par 'gyur bar blta'o/ /yon tan de dag 'thob tu nye ba zhig yin na ni sa dang po bdun po dag las sa gang yang rung bar blta'o/ /rdo rjes rab 'joms gzhan yang byang chub sems dpa' gang gis rmi lam na de 
bzhin gshegs pa cang mi gsung ba mthong na byang chub sems dpa' des ni chos la sgrib par 'gyur ba'i las bsags pa yin pas/ des chos mnyan pa yang dag par 'dzin du gzhug par bya zhing kha ton la yang dag par brtson pa'i gang zag rnams la yang bde ba'i bsnyen bkur dag nye bar 
</page>

 <page>
<ph>414</ph><p>039-207b</p>
bsgrub par bya'o/ /des na de'i las kyi sgrib pa de rnam par dag par 'gyur te/ gang zag de ni sa dang po bdun po dag las sa gang yang rung bar blta'o/ /de'i tshe de sa dang po la gnas pa zhig yin na ni des sbyang ba'i phyir lo bdun tu phung po gsum pa'i chos kyi rnam grangs nyin lan 
gsum mtshan lan gsum gdon par bya'o/ /ji ste sa gnyis pa la gnas pa zhig yin na ni des lo drug tu gdon par bya'o/ /ji ste sa gsum pa la gnas pa zhig yin na ni des lo lngar gdon par bya'o/ /ji ste sa bzhi pa la gnas pa zhig yin na ni des lo bzhir gdon par bya'o/ /
ji ste sa lnga pa la gnas pa zhig yin na ni des lo gsum du gdon par bya'o/ /ji ste sa drug pa la gnas pa zhig yin na ni des lo gnyis su gdon par bya'o/ /ji ste sa bdun pa la gnas pa zhig yin na ni des lor gdon par bya'o/ /rdo rjes rab 'joms gzhan yang byang chub 
sems dpa' gang gis rmi lam na de bzhin gshegs pa dbu dang zhabs su bcas par g.yogs pa mthong na des ni sems can rnams dge ba'i bshes gnyen la lta ba dang / chos nyan pa dang phral ba yin pas des zhe 'gras pa med pa'i sems kyis spobs par byed pa'i dngos 
po nye bar bsgrub par bya'o/ /des na de'i las kyi sgrib pa de rnam par dag par 'gyur te/ gang zag de ni las dang po par blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa zhal phyir phyogs pa mthong na des 
ni rab tu 'byung ba'i bar chad byas shing chos nyan pa rnams la yang sgrib pa bskyed pa yin pas des chos kyi khri stan bsham pa'i ngang tshul can du bya/ sems can rnams kyang chos nyan du gzud par bya'o/ /des na de'i las kyi sgrib pa de rnam par dag par 'gyur te/ gang zag 
de ni sa dang po bdun po dag las sa gang yang rung bar blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i sku 'jim pa las byas pa mthong na byang chub sems dpa' de ni sa dang po par blta ste/ des ni chos smra ba'i spyod 
</page>

 <page>
<ph>415</ph><p>039-208a</p>
pa la dpyas byas pa yin pas des de bzhin gshegs pa'i mchod rten nam/ chos yig khang du mgo la mar me gzhag par bya zhing des zhe 'gras pa med pa'i sems su bya'o/ /des na de'i las kyi sgrib pa de rnam par dag par 'gyur ro/ /gal te sa gzhan la 
gnas pa'i byang chub sems dpa' zhig gis mtshan ma de lta bu mthong na ni bdud kyi las su rig par bya'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i sku tshon gyis bris pa mthong na byang chub sems dpa' de ni sa lnga po gang 
yang rung ba dag tu blta ste/ sangs rgyas kyi sku bris pa la spos sam/ me tog dag gis mchod pa byed par kun tu shes na byang chub sems dpa' de ni sa dang po par blta'o/ /ji ste thal mo sbyor na ni sa gnyis par blta'o/ /ji ste bstod pa byed na ni sa gsum par blta'o/ /
ji ste yan lag lngas phyag 'tshal na ni sa bzhi bar blta'o/ /ji ste skor ba byed na ni sa lnga par blta'o/ /des chos zab mo dag la bzod pa bskyed par bya ste/ de'i 'og tu lung bstan pa thob par yang 'gyur ro/ /rdo rjes rab 'joms gzhan yang byang chub sems dpa' gang 
gis rmi lam na de bzhin gshegs pa'i sku bzhud pa mthong na/ des ni brnyas thabs byas shing kha ton dang lung phog pa yin pas des bag yod par brtson 'grus brtsam par bya zhing / yang dang yang du chos mnyan pa yang sbyin par bya/ de bzhin gshegs pa'i mchod rten 
dag kyang byi dor bya'o/ /des na de'i las kyi sgrib pa de rnam par dag par 'gyur te/ byang chub sems dpa' de ni sa gsum par blta'o/ /ji ste byang chub sems dpa' gzhan zhig 'gro ba na de bzhin gshegs pa mthong na de la mtshan ma cir 'gyur zhe na/ gal te bkad 
sar 'gro la de bzhin gshegs pa mthong na sa dang po par blta'o/ /gal te gtsug lag khang du 'gro la de bzhin gshegs pa mthong nas gnyis par blta'o/ /gal te chos nyan du 'gro la de bzhin gshegs pa mthong na sa gsum par blta'o/ /gal te nang du yang 
</page>

 <page>
<ph>416</ph><p>039-208b</p>
dag 'jog nas bzhi par blta'o/ /gal te dben pa la 'dug na sa lnga par blta'o/ /gal te smra zhing 'gro la mthong na sa drug par blta'o/ /gal te rab tu 'dud cing 'gro la mthong na sa bdun par blta'o/ /gal te cho 'phrul byed cing 'gro la mthong na sa brgyad par blta'o/ /
gal te sprul pa sprul zhing 'gro nas dgu par blta'o/ /gal te g.yas g.yon du blta zhing 'gro la smra zhing stong pa nyid rjod na sa bcu par blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa 'khor gyi nang na chos ston pa 
mthong la rnam par mi shes na byang chub sems dpa' de'i sa bcu po dag las sa gang yang rung bar blta ste/ des ni ston pa yongs su mya ngan las 'das pa'i chos smra ba la 'di ni shes bzhin du spyod pa ma yin no zhes smad pa yin pas des dge ba'i bshes gnyen dang mi 'bral bar 
thos pa yongs su btsal bar bya zhing des glags lta ba med par yang bya'o/ /des na de'i las kyi sgrib pa de rnam par dag par 'gyur ro/ /gal te de bzhin gshegs pa de sbyin pa'i gtam ston pa thos na ni de sa dang po par blta'o/ /tshul khrims kyi gtam gyis ni sa 
gnyis par ro/ /bzod pa'i gtam gyis ni sa gsum par ro/ /brtson 'grus kyi gtam gyis ni sa bzhi par ro/ /bsam gtan gyi gtam gyis ni sa lnga par ro/ /shes rab kyi gtam gyis ni sa drug par ro/ /snying rje chen po'i gtam gyis ni sa bdun par ro/ /
so so yang dag par rig pa'i gtam gyis ni sa brgyad par ro/ /ting nge 'dzin gyi gtam gyis ni sa dgu par ro/ /stobs yongs su rdzogs pa'i gtam gyis ni sa bcu par ro/ /rdo rjes rab 'joms gzhan yang byang chub sems dpa' gang gi rmi lam na de bzhin gshegs pa'i 
rdzu 'phrul gyis nam mkha' la gshegs pa mthong na byang chub sems dpa' de ni sa bdun pa la byang chub tu lung bstan par blta ste/ des ni nang du yang dag 'jog la gdu bar bya zhing chos zab mo la bzod pa dang ldan par yang bya'o/ /des na de myur du mngon par rdzogs par byang chub 
</page>

 <page>
<ph>417</ph><p>039-209a</p>
par 'gyur ro/ /gal te de bzhin gshegs pa nam mkha' la bzhugs par mthong na ni sa dang por ro/ /gshegs pas ni sa gnyis par ro/ /sa la bzhugs shing 'od rab tu 'gyed pas ni sa gsum par ro/ /bzhugs shing chos ston pas ni sa bzhi par ro/ /
cho 'phrul mdzad pas ni sa lnga par ro/ /sa la bzhugs shing snyoms par zhugs pas ni sa drug par ro/ /sa la bzhugs shing 'od gyen du gtong bas ni sa bdun par ro/ /bzhengs shing nam mkha' la gshegs pa dang mi snang bar mdzad pas ni sa brgyad pa la gnas par 'gyur ro/ /
rdo rjes rab 'joms gzhan yang byang chub sems dpa' gang gis rmi lam na de bzhin gshegs pa yongs su mya ngan las 'das pa mthong na/ des ni dam pa'i chos spangs pa dang / rab tu byung nas kyang tshul 'chos pa dang / brdzun gyis rnyed pa yongs su btsal ba yin pas 
des dkon mchog gsum la bsnyen bkur bya ba la brtson par bya zhing chos smra ba rnams la yang gos kyi sbyin pa bya/ sgo gsum yang shin tu bsdam par bya'o/ /des na de'i las kyi sgrib pa de rnam par dag par 'gyur te/ /des ni sa dang po lnga po dag las sa gang yang rung 
bar blta'o/ /rdo rjes rab 'dzoms gzhan yang byang chub sems dpa' gang gis rmi lam na de bzhin gshegs pa zhugs la bzhen pa mthong na/ des ni sdig pa'i grogs po'i dbang gis dam pa'i chos nub pa la rjes su yi rang bar byas pa yin te/ byang chub sems 
dpa' de ni sa dang po par blta'o/ /byang chub tu sems bskyed nas ring po ma lon pa zhig yin na ni las dang po par blta ste/ des zhag bdun du chos smra ba 'am/ de bzhin gshegs pa'i mchod rten gyi spyan sngar mtshan thog thag tu mar me bzung bar bya zhing nyin lan gsum 
mtshan lan gsum du sdig pa yang bshags par bya/ sems can rnams dam pa'i chos yongs su gzung ba yang dag par 'dzin du gzhug par yang bya ste/ des na de'i las kyi sgrib pa de rnam par dag par 'gyur ro/ /rdo rjes rab 'joms gzhan yang byang chub sems dpa' 
</page>

 <page>
<ph>418</ph><p>039-209b</p>
gang gis rmi lam na de bzhin gshegs pa'i sku gdung dag rnyed na de ni sa gsum par blta ste/ tshe rjes na yang sangs rgyas dang phrad par 'gyur zhing lung bstan pa yang thob par 'gyur/ pha rol tu phyin pa dag kyang yongs su rdzogs par 'gyur ro/ /sa gzhan la gnas pa zhig gis rmi lam na 
de bzhin gshegs pa'i sku gdung dag rnyed na de'i mtshan ma ni 'di dag yin te/ gang gis dbu skra dag rnyed na de ni sa dang po par blta'o/ /sen mos ni sa gnyis par ro/ /ring bsrel gyis ni sa gsum par ro/ /tshems kyis ni sa bzhi par ro/ /mche bas ni sa lnga par ro/ /
mdzod spus ni sa drug par ro/ /phyag gis ni sa bdun par ro/ /gtsug tor gyis ni sa brgyad par ro/ /sku so sor phye bas ni sa dgu par ro/ /sku ril pos ni sa bcu par ro/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i 
dbu skra 'thor ba dag rnyed na byang chub sems dpa' de ni sa dgu par blta ste/ sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang byang chub tu lung bstan pa yin la/ de'i las kyi sgrib pa thams cad kyang tshe rjes pas rnam par dag 
par 'gyur ro/ /gal te khyim pa'i tshul du gnas pa zhig gis dbu skra dag rnyed na de ni sa dang po par blta'o/ /gal te khyim nas nges par byung ba zhig gis rnyed na sa gnyis par blta'o/ /srang du song ba zhig gis rnyed na sa gsum par blta'o/ /gal te sum mdor rnyed na sa bzhi par 
blta'o/ /grong khyer gyi sgor rnyed na sa lnga par blta'o/ /phyir byung bas rnyed na sa drug par blta'o/ /skyed mos tshal na 'dug pas rnyed nas bdun par blta'o/ /skye bo'i nang na 'dug pas rnyed na sa brgyad par blta'o/ /nam mkha' las rnyed na sa dgu par blta'o/ /snyoms 
par zhugs pas rnyed na sa bcu par blta'o/ /rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i mchod rten dag mthong na byang chub sems dpa' de ni las kyi sgrib pa chung zhing de la bdud kyi las kyang chung bar rig par bya ste/ gal te de dge ba'i bshes 
</page>

 <page>
<ph>419</ph><p>039-210a</p>
gnyen dag la sten par byed na chos kyi bzod pa yang rtogs par 'gyur zhing gzungs kyang thob par 'gyur te/ de ni sa bcu po thams cad du shes par bya'o/ /gal te de bzhin gshegs pa'i mchod rten 'jim pa las byas pa mthong na byang chub sems dpa' de ni sa dang po 
par blta'o/ /gal te rdo las byas pa mthong na sa gnyis par blta'o/ /gal te rdo thal gyis byi dor byas pa mthong na sa gsum par blta'o/ /gal te stegs bu dang gdugs byi dor byas pa mthong na sa bzhi par blta'o/ /gal te rdo'i ka ba byi dor byas pa mthong na sa lnga 
par blta'o/ /gal te gser gyis sbrel ba mthong na sa drug par blta'o/ /gal te rin po che'i dra bas kun tu g.yogs pa mthong na sa bdun par blta'o/ /gal te dril bu g.yer ka'i dra bas kun nas g.yogs pa mthong na sa brgyad par blta'o/ /sa dang po bdun po dag 
la mthong ba gang yin pa de ni bdud kyi las kyang rig par bya'o/ /sa dgu pa dang / sa bcu pa dag la ni rmi lam log par mthong ba med do/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i mchod rten rin po ches brgyan pa dag 
mthong na/ de ni ring por mi thogs par mngon par rdzogs par byang chub par 'gyur zhing de la lha rnams kyang sems par 'gyur te/ byang chub sems dpa' de ni sa brgyad par rig par bya'o/ /rdo rjes rab 'joms gzhan yang byang chub sems dpa' gang gis rmi lam na de bzhin 
gshegs pa'i mchod rten cho 'phrul mdzad pa dag mthong na byang chub sems dpa' de ni tshe 'di nyid la las kyi sgrib pa thams cad rnam par dag par 'gyur te/ /byang chub sems dpa' de ni sa brgyad par blta zhing byang chub sems dpa' rnams kyis kyang bsams pa yin no/ /des 
sdig pa'i grogs po dag yongs su spang bar bya zhing sa dang po la dad par bya/ sa gnyis pa la ye shes yongs su btsal/ sa gsum pa la mos pa mang du bya/ sa bzhi pa la sems dag par bya/ sa lnga pa la dad pas mos par bya/ sa drug pa la sems mnyam par bya/ sa 
</page>

 <page>
<ph>420</ph><p>039-210b</p>
bdun pa la don dam pa la mos par bya/ sa brgyad pa la bkod pa dag la mos par bya/ sa dgu pa la ni byin gyis brlabs par bya'o/ /sa bcu pa la ni gang dag gzhan la gnas pa de'i mtshan ma byung bar gyur pa de dag gi chos de la phyin ci log med par blta'o/ /sa dang po dang bdun 
pa'i bar dag la ni bdud kyi las kyang rig par bya'o/ /gong ma dag la ni bdud kyi bar chad byed par mi nus so/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i 'od mthong na byang chub sems dpa' de ni sa gsum par blta ste/ 
des ni gzhan dag gis bsam pa yongs su rdzogs par bya ba la bslab par bya'o/ /gal te brtson 'grus byas na gzungs thob par 'gyur zhing sa bcu po thams cad du yang 'gyur ro/ /rdo rjes rab 'joms gzhan yang byang chub sems dpa' gang gis rmi lam na de bzhin 
gshegs pa'i sgra thos la ma mthong na byang chub sems dpa' de ni sa bzhi par blta ste/ des ni rgyal por gyur cing longs spyod dang ldan pa na sems can rnams sangs rgyas la lta ba dang phral zhing rab tu byung nas kyang g.yos chos la dpyas byas pa yin pas des phung po gsum pa'i chos kyi 
rnam grangs zla bar nyin mtshan du gdon par bya'o/ /des na de'i las kyi sgrib pa de rnam par dag par 'gyur ro/ /rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa'i sku yin par kun tu shes na byang chub sems dpa' de ni sa 
dang po par rig par bya zhing sa dgu pa'i bar du rig par bya ste/ byang chub sems dpa' des ni gzungs bsgrub par nus shing ting nge 'dzin bsgrub par yang nus la mngon par shes pa bsgrub par yang nus so/ /byang chub sems dpa' de la ni sangs rgyas kyang dgongs par mdzad pas des 
kyang sems mnyam par bya'o/ /des na myur du byang chub 'grub par 'gyur zhing mngon par rdzogs par byang chub par yang 'gyur ro/ /gang gis de bzhin gshegs pa bzhengs pa la bsod snyoms 'bul ba mthong na byang chub sems dpa' de ni sa dang po par blta'o/ /gang bzhugs pa 
</page>

 <page>
<ph>421</ph><p>039-211a</p>
la 'bul ba de ni sa gnyis par blta'o/ /gang bkod pa phun sum tshogs pa la 'bul ba de ni sa gsum par ro/ /gang gnyen 'dab kyis yongs su bskor ba la 'bul ba de ni sa bzhi par ro/ /gang skye bo mang pos yongs su bskor ba la 'bul ba de ni sa lnga par ro/ /gang 
skye bo gnyis gas yongs su bskor ba la 'bul ba de ni sa drug par ro/ /gang bkod pa thams cad la snyoms par zhugs pa la 'bul ba de ni sa bdun par ro/ /gang bstod pa mdzad pa la 'bul ba de ni sa brgyad par ro/ /gang cho 'phrul mdzad pa la 'bul ba de ni sa dgu par te/ thams cad 
du yang bdud kyi las ni rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa'i mchod rten la me tog gam/ me tog phreng ngam/ spos sam/ tsan dan gyi phye ma dag gsol lam/ /byug pas skud par kun 
tu shes na byang chub sems dpa' de ni sa dang po lnga po dag las sa gang yang rung bar blta ste/ sbyin pa'i pha rol tu phyin pa la spyod pa las gal te sad pa na/ sbyin pa'i mtshan ma de dag kyang dran zhing sbyin pa la sems kyis rlom sems su mi byed na de ni sa dang po par blta'o/ /
gal te tshul khrims la sems kyis rlom sems su mi byed na sa gnyis par blta'o/ /gal te bzod pa la sems kyis rlom sems su mi byed na sa gsum par blta'o/ /gal te brtson 'grus la sems kyis rlom sems su mi byed na sa bzhi par blta'o/ /gal te 
bsam gtan la sems kyis rlom sems su mi byed na sa lnga par blta'o/ /des kyang sems can thams cad la zhe 'gras pa med pa'i sems su bya ste/ des na myur ba nyid du phyir mi ldog pa'i sa gnon par 'gyur ro/ /rdo rjes rab 'joms gzhan yang byang chub sems 
dpa' gang gis rmi lam na de bzhin gshegs pa na bza' dri ma can gsol ba mthong na byang chub sems dpa' de ni las kyi sgrib pa che ba ste/ sa dang po bzhi po dag las sa gang yang rung bar blta'o/ /gal te de la shin tu gnod pa byed pa'i rkyen mi 'dod pa dag 'byung bar 'gyur na sa dang 
</page>

 <page>
<ph>422</ph><p>039-211b</p>
po par blta'o/ /gal te 'dren mar 'byung na sa gnyis par blta'o/ /gal te lus kyis 'byung na sa gsum par blta'o/ /gal te sems kyis 'byung na sa bzhi par blta'o/ /gal te rmi lam na bdag la bdag gnod pa byed na de ni sa lnga bar blta'o/ /yongs su rdzogs pa'i 
byang chub sems dpa' rnams la ni tha na rmi lam na yang las kyi rnam par smin pa myong ba med do/ /des mngon pa'i nga rgyal med par bya zhing phrag dog med par sems can rnams kyang gzhan mchod pa yang dag par 'dzin du gzhug par bya/ des yang dang yang du phung po gsum pa'i mdo sde 
yang kha ton du bya ste/ des na de'i las kyi sgrib pa de rnam par dag par 'gyur ro/ /rdo rjes rab 'joms gzhan yang byang chub sems dpa' gang gis rmi lam na sngon ma thos pa'i chos dag thos na byang chub sems dpa' de ni sangs rgyas mang po la bsnyen bkur byas pa dang / chos 
smra ba'i gang zag mang po dag la yang bsnyen bkur byas pa yin bar rig par bya ste/ byang chub sems dpa' de ni sa dang po bdun po dag las sa gang yang rung bar bar blta'o/ /des ni ji skad smras pa de bzhin du byed par bya ste/ des ni myur ba nyid du byang chub tu nges par 'byung bar 
'gyur ro/ /gal te chos kyi gtam sna tshogs dag thos na ni sa dang po par blta'o/ /gal te yo byad bsnyungs pa'i gtam dag thos na ni sa gnyis par blta'o/ /gal te the tshom gcod pa'i gtam dag thos na ni sa gsum par blta'o/ /gal te gzungs kyi gtam dag 
thos na ni sa bzhi bar blta'o/ /gal te mtshan nyid kyi gtam dag thos na ni sa lnga par blta'o/ /gal te don dam pa'i gtam dag thos na ni sa drug par blta'o/ /gal te gtam thams cad thos na ni sa bdun par blta ste/ sa dang sa dag la de ltar shes par bya zhing las 
kyi sgrib pa dag kyang rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na ma bstan pa'i chos dag shes la/ /des sad na mi shes na des ni chos la sgrib pa'i las byas shing zang zing dang bcas pa'i sems kyis chos kyi sbyin pa byin pa yin pas/
</page>

 <page>
<ph>423</ph><p>039-212a</p>
des chos smra ba la bsnyen bkur bya zhing dngos po thams cad mi bsri bar chos smra ba dag la dbul bar bya'o/ /des na de'i las kyi sgrib pa de rnam par dag par 'gyur te/ byang chub sems dpa' de ni sa gnyis par blta'o/ /gal te rmi lam na chos thos nas sad nas ma mthong na de ni sa 
dang po par blta'o/ /gal te sad nas kyang ma brjed na de ni sa gnyis par blta'o/ /gang la nyams par mi 'gyur ba'i byang chub sems dpa' de ni lung bstan pa'i chos can yin zhing pha rol tu phyin pa drug po dag dang ldan par yang blta ste/ sa gzhan dag gi bar na gnas pas ni bzung nas mi 
nyams shing nyams par yang mi 'gyur ro/ /des las kyi sgrib pa dang bdud kyi las dag kyang rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i dge slong chos smra ba mthong na byang chub sems dpa' de ni byang chub sems dpa' rnams 
kyis bsams pa yin zhing de la las kyi sgrib pa chung ba dang / bdud kyi las chung bar rig par bya'o/ /gal te brtson 'grus byas na snang ba thob par yang 'gyur te/ byang chub sems dpa' de ni sa dang po drug po dag las sa gang yang rung bar blta'o/ /gal te tshigs su bcad pa'i sde smra 
la mdo'i sde ma yin na ni sa dang po par blta'o/ /gal te mdo'i sde smra na ni sa gnyis par blta'o/ /gal te tshigs su bcad pa'i sde dang mdo'i sde smra na ni sa gsum par blta'o/ /gal te sna tshogs smra na ni sa bzhi par blta'o/ /gal te zab mo smra na ni sa lnga par blta'o/ /gal te so so 
yang dag par rig pa smra na ni sa drug par blta'o/ /rdo rjes rab 'joms gzhan yang byang chub sems dpa' gang gis rmi lam na bdag chos kyi khri stan la 'dug ste chos ston par kun tu shes na des ni sngon gyi sangs rgyas rnams kyi khri stan bshams shing bdag nyid kyis bshams pa yin te/ byang 
chub sems dpa' de ni zab mo la bzod pa'i snod du gyur cing sa dang po brgyad po dag las sa gang yang rung bar blta'o/ /gal te ma mgu bar byas te ston na ni sa dang po par blta'o/ /gal te mgu bar byas te ston na ni sa gnyis par blta'o/ /gal te 'brel par ston na ni sa gsum par blta'o/ /
</page>

 <page>
<ph>424</ph><p>039-212b</p>
gal te rgyun rjes su 'brel par ston na ni sa bzhi par blta'o/ /gal te shes pa chen po'i yul ston na ni sa lnga par blta'o/ /gal te nyan thos kyi yul ston na ni sa drug par blta'o/ /gal te byang chub sems dpa'i yul ston na ni sa bdun par blta'o/ /gal te sangs rgyas kyi 
yul ston na ni byang chub sems dpa' de sa brgyad par blta'o/ /rdo rjes rab 'joms gzhan yang byang chub sems dpa' gang gis rmi lam na bdag gnas su son par kun tu shes na byang chub sems dpa' de ni las kyi sgrib pa las rnam par rgal cing bdud kyi las las shin tu 'das pa yin te/ 
sa dgu po dag las sa gang yang rung bar blta'o/ /gang mi rdzi bar gnas na byang chub sems dpa' de ni sa dang po par blta'o/ /gang nor rnyed cing gnas na byang chub sems dpa' de ni sa gnyis par blta'o/ /gang chos rnyed cing gnas na byang chub sems dpa' de ni sa gsum par blta'o/ /
gang dge ba'i bshes gnyen la blta zhing gnas na byang chub sems dpa' de ni sa bzhi par blta'o/ /gal te tshul bzhin gyi sems la gnas na byang chub sems dpa' de ni sa lnga par blta'o/ /gang lus bde ba nyid la gnas na byang chub sems dpa' de ni sa drug par blta'o/ /gang 
sems bde ba nyid la gnas na byang chub sems dpa' de ni sa bdun par blta'o/ /gang mngon par shes pa la gnas na byang chub sems dpa' de ni sa brgyad par blta'o/ /gang lung bstan pa la gnas na byang chub sems dpa' de ni sa dgu par blta'o/ /rdo rjes rab 'joms gzhan yang 
byang chub sems dpa' gang gis rmi lam na byang chub kyi snying po mthong na byang chub sems dpa' de ni byang chub las phyir mi ldog par nye ba ste/ sa bcu po dag las sa gang yang rung bar blta'o/ /byang chub sems dpa' gang gis byang chub kyi snying po ni mthong la byang chub kyi shing ma mthong na de ni sa dang 
po bar blta'o/ /gang gis byang chub kyi shing yang mthong na byang chub sems dpa' de ni sa gnyis par blta'o/ /gang gis shing ljon pa mang pos yongs su bskor bar mthong na byang chub sems dpa' de ni sa gsum par blta'o/ /gang gis lo ma phun sum tshogs par mthong na byang chub sems dpa' 
</page>

 <page>
<ph>425</ph><p>039-213a</p>
de ni sa bzhi par blta'o/ /gang gis me tog phun sum tshogs par mthong na byang chub sems dpa' de ni sa lnga par blta'o/ /gang gis 'bras bu phun sum tshogs par mthong na byang chub sems dpa' de ni sa drug par blta'o/ /gang gis gdan bshams par mthong na 
byang chub sems dpa' de ni sa bdun par blta'o/ /gang gis byang chub kyi snying po mis yongs su bskor ba mthong na byang chub sems dpa' de ni sa brgyad par blta'o/ /gang gis klus yongs su bskor bar mthong na byang chub sems dpa' de ni sa dgu par blta'o/ /gang gis lhas 
yongs su bskor cing me tog gis kyang gtor la a la la zhes bya ba'i sgra yang thos na byang chub sems dpa' de ni sa bcu par blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa 'chag pa mthong na byang chub sems dpa' des ni brnyas par 
byas shing chos kyi sbyin pa byin pa yin pas de ni brtson 'grus dang ldan pas gzhan dag gis yongs su thob par bya ba dang / nyes par mi 'dzin pa la spro bar bya ste/ byang chub sems dpa' de ni sa bdun po dag las sa gang yang rung bar blta'o/ /gang gis de bzhin gshegs pa mi mdzes 
par 'chag pa mthong na byang chub sems dpa' de ni sa dang po par blta'o/ /gang gis mdzes par mthong na byang chub sems dpa' de ni sa gnyis par blta'o/ /gang gis gdan bshams par mthong na byang chub sems dpa' de ni sa gsum par blta'o/ /gang gis bzhugs par mthong na 
byang chub sems dpa' de ni sa bzhi par blta'o/ /gang gis shing ljon pas yongs su bskor ba dang bcas par mthong na byang chub sems dpa' de ni sa lnga par blta'o/ /gang gis me tog kun tu bkram par mthong na byang chub sems dpa' de ni sa drug par blta'o/ /gang gis bla res 
kun nas bkab par mthong na byang chub sems dpa' de ni sa bdun par blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa chos kyi 'khor lo skor ba mthong na/ byang chub sems dpa' de ni sa bdun po dag las sa gang yang rung 
</page>

 <page>
<ph>426</ph><p>039-213b</p>
ba las phyir mi ldog cing las kyi sgrib pa yongs su dag pa yin par blta'o/ /gang gis gdan ma bshams pa mthong na byang chub sems dpa' de ni sa dang po par blta'o/ /gang gis gdan bshams par mthong na byang chub sems dpa' de ni sa gnyis par blta'o/ /gang gis gdan 
sna tshogs bshams par mthong na byang chub sems dpa' de ni sa gsum par blta'o/ /gang gis gdan la me tog mngon par bkram par mthong na byang chub sems dpa' de ni sa bzhi par blta'o/ /gang gis steng du bla re sna tshogs bres par mthong na byang chub sems dpa' de ni sa lnga bar 
blta'o/ /gang gis bar snang las glu dbyangs kyi sgra dag thos na byang chub sems dpa' de ni sa drug par blta'o/ /gang gis gdan gyi steng na rin po che'i dra bas yongs su g.yogs pa'i gdugs dkar po mthong na byang chub sems dpa' de ni sa bdun par blta'o/ /rdo rjes rab 
'joms gzhan yang byang chub sems dpa' gang gis rmi lam na de bzhin gshegs pa yongs su mya ngan las 'das pa'i mchod rten mthong na byang chub sems dpa' de ni sa dang po brgyad po dag las sa gang yang rung bar blta'o/ /de ni byang chub tu nye zhing las kyi sgrib pa chung bar blta ste/ gang 
gis de bzhin gshegs pa'i mchod rten rdul chags par mthong na byang chub sems dpa' de ni sa dang po par blta'o/ /gang gis rdul med cing dag par mthong na byang chub sems dpa' de ni sa gnyis par blta'o/ /gang gis rtswa'i rigs 'dres pa dag skyes par mthong na byang chub sems 
dpa' de ni sa gsum par blta'o/ /gang gis rtswa sngon po dag skyes par mthong na byang chub sems dpa' de ni sa bzhi par blta'o/ /gang gis me tog rgyas pa'i shing ljon pa sna tshogs kyis yongs su bskor bar mthong na byang chub sems dpa' de ni sa lnga bar blta'o/ /gang gis 
me tog dang 'bras bu phun sum tshogs par mthong na byang chub sems dpa' de ni sa drug par blta'o/ /gang gis bya 'dab chags sna tshogs dag skad 'byin par mthong na byang chub sems dpa' de ni sa bdun par blta'o/ /gang gis rgyal mtshan dang / bla re dang / gdugs dag gis brgyan par mthong na 
</page>

 <page>
<ph>427</ph><p>039-214a</p>
byang chub sems dpa' de ni sa brgyad par blta'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i chos gos rnyed na byang chub sems dpa' de ni sa dang po brgyad po dag las sa gang yang rung bar blta ste/ des ni sangs rgyas rjes su 
dran pa la mngon par brtson pas ye shes yongs su btsal bar bya'o/ /byang chub sems dpa' de ni las kyi sgrib pa chung ba yin te/ gal te de bzhin gshegs pa'i chos gos dri ma can rnyed na ni byang chub sems dpa' de ni sa dang po par blta'o/ /gal te de bzhin gshegs pa'i chos gos 
dri ma med pa rnyed na ni byang chub sems dpa' de sa gnyis par blta'o/ /gal te de bzhin gshegs pa'i chos gos tshon gyis bsgyur ba rnyed na ni byang chub sems dpa' de sa gsum par blta'o/ /gal te de bzhin gshegs pa'i chos gos bcags shing shin tu byi dor byas pa rnyed na ni 
byang chub sems dpa' de sa bzhi par blta'o/ /gal te de bzhin gshegs pa'i chos gos 'od dang ldan pa rnyed na ni byang chub sems dpa' de sa lnga par blta'o/ /gal te de bzhin gshegs pa'i chos gos cho 'phrul byed pa rnyed na ni byang chub sems dpa' de sa drug par blta'o/ /gal te de bzhin 
gshegs pa'i chos gos gcig rnyed na ni byang chub sems dpa' de sa bdun par blta'o/ /gal te de bzhin gshegs pa'i chos gos gsum char rnyed na ni byang chub sems dpa' de ni sa brgyad par blta ste/ gal te brtson na ni mtshan ma de dag 'byung bar 'gyur ro/ /ji ste mi brtson 
na ni byang chub sems dpa' la bdud kyi las ma gtogs par las de med do/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i lhung bzed rnyed na byang chub sems dpa' de ni sangs rgyas rnams kyis dgongs pa yin te/ byang chub sems 
dpa' de sa brgyad pa la chos kyi snang ba'i snod du gyur bar 'gyur ro/ /des kyang sgrib pa med pa'i bzod pa bsgom bar bya ste/ des na de byang chub tu nges par 'byung bar 'gyur ro/ /gal te lhung bzed skyon can rnyed na byang chub sems dpa' de ni sa dang po par blta'o/ /gal te skyon med pa stong 
</page>

 <page>
<ph>428</ph><p>039-214b</p>
pa rnyed na byang chub sems dpa' de ni sa gnyis par blta'o/ /gal te ro zhim pos yongs su gang ba rnyed na byang chub sems dpa' de ni sa gsum par blta'o/ /gal te me tog dang bcas pa rnyed na byang chub sems dpa' de ni sa bzhi par blta'o/ /gal te 'bras bu dang bcas pa rnyed na 
byang chub sems dpa' de ni sa lnga par blta'o/ /gal te kha zas dang bcas pa rnyed na byang chub sems dpa' de ni sa drug par blta'o/ /gal te dris yongs su gang ba rnyed na byang chub sems dpa' de ni sa bdun par blta'o/ /gal te me tog phreng gis dkris pa rnyed na byang 
chub sems dpa' de ni sa brgyad par blta'o/ /gal te chos gos dang bcas te rnyed na byang chub sems dpa' de ni sa dgu par blta'o/ /gal te nam mkha' las rnyed na byang chub sems dpa' de ni sa bcu par blta'o/ /de la gang rlom sems med pa ma gtogs par bdud kyi las ni 
rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa nyag gcig mthong na des rab tu dben par gnas par bya zhing stong pa nyid kyi ting nge 'dzin la yang brtson par bya ste/ byang chub sems dpa' de ni sa brgyad par 
blta'o/ /des ni las kyi sgrib pa sbyang ba'i phyir bsam pa rnam par dag pas rab tu brtson par bya ste/ des na de'i las kyi sgrib pa de rnam par dag par 'gyur ro/ /rdo rjes rab 'joms gzhan yang byang chub sems dpa' gang gi rmi lam na de bzhin gshegs pa skye bo mang pos yongs 
su bskor ba mthong na des skye bo mang po bsdu zhing nyon mongs pa bzod par bya'o/ /byang chub sems dpa' de ni sa bcu po thams cad las sa gang yang rung bar blta ste/ byang chub ni brtson 'grus la rag las pa yin no/ /gal te de bzhin gshegs pa dmangs rigs dang rje'u 
rigs kyis yongs su bskor ba mthong na byang chub sems dpa' de ni sa dang po par blta'o/ /gal te de bzhin gshegs pa rgyal rigs kyis yongs su bskor ba mthong na byang chub sems dpa' de ni sa gnyis par blta'o/ /gal te de bzhin gshegs pa bram zes yongs su bskor ba mthong na byang chub sems 
</page>

 <page>
<ph>429</ph><p>039-215a</p>
dpa' de ni sa gsum par blta'o/ /gal te de bzhin gshegs pa rgyal po dag gis yongs su bskor ba mthong na byang chub sems dpa' de ni sa bzhi par blta'o/ /gal te de bzhin gshegs pa klu dag gis yongs su bskor ba mthong na byang chub sems dpa' de ni sa lnga par blta'o/ /
gal te de bzhin gshegs pa rgyal po chen po dag gis yongs su bskor ba mthong na byang chub sems dpa' de ni sa drug par blta'o/ /gal te de bzhin gshegs pa brgya byin dag gis yongs su bskor ba mthong na byang chub sems dpa' de ni sa bdun par blta'o/ /gal te de bzhin gshegs pa 
tshangs pa dag gis yongs su bskor ba mthong na byang chub sems dpa' de ni sa brgyad par blta'o/ /gal te de bzhin gshegs pa gnas gtsang ma'i ris kyi lha rnams kyis yongs su bskor ba mthong na byang chub sems dpa' de ni sa dgu par blta'o/ /gal te de bzhin gshegs pa byang chub sems 
dpa' rnams kyis yongs su bskor ba mthong na byang chub sems dpa' de ni sa bcu par blta ste/ bdud kyi las ni ma gtogs so// //bam po gnyis pa/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs 
pa'i gdugs mthong na byang chub sems dpa' de ni sa dang po dgu po dag las sa gang yang rung bar blta ste/ bdud kyi las ma gtogs par las kyi sgrib pa ni yod do/ /gal te rnyed pa dang / bkur sti dang / tshigs su bcad pa la dga' bar mi byed na myur bar byang chub tu nges par 'byung bar 'gyur 
ro/ /gal te lo ma'i gdugs mthong na byang chub sems dpa' de ni sa dang po par blta'o/ /gal te 'od ma'i gdugs mthong na byang chub sems dpa' de ni sa gnyis par blta'o/ /gal te gro ba'i gdugs mthong na byang chub sems dpa' de ni sa gsum par blta'o/ /gal te shing gi gdugs 
mthong na byang chub sems dpa' de ni sa bzhi par blta'o/ /gal te shing 'dab kyi gdugs mthong na byang chub sems dpa' de ni sa lnga par blta'o/ /gal te lcags kyi gdugs mthong na byang chub sems dpa' de ni sa drug par blta'o/ /gal te gser gyi gdugs mthong na byang chub sems dpa' de 
</page>

 <page>
<ph>430</ph><p>039-215b</p>
ni sa bdun par blta'o/ /gal te rin po che'i gdugs mthong na byang chub sems dpa' de ni sa brgyad par blta'o/ /gal te dril bu g.yer ka'i dra ba spyangs pa'i gdugs mthong na byang chub sems dpa' de ni sa dgu par blta ste/ sa drug po dag la ni bdud kyi las kyang rtogs par bya'o/ /rdo 
rjes rab 'joms gzhan yang byang chub sems dpa' gang gis rmi lam na de bzhin gshegs pa'i chags dag mthong na byang chub sems dpa' de ni sa bcu po dag las sa gang yang rung bar blta'o/ /des brtson 'grus brtsams na nges par 'byung bar 'gyur te/ byang chub sems dpa' de ni lung 
bstan pa yin par gzung zhing lung bstan pa'i mtshams bcad pa yin no/ /gal te khyim du chags dag mthong na byang chub sems dpa' de ni sa dang po bar blta'o/ /gal te sgo na 'dug ste mthong na byang chub sems dpa' de ni sa gnyis par blta'o/ /gal te skyed mos tshal na 'dug ste mthong 
na byang chub sems dpa' de ni sa gsum par blta'o/ /gal te 'chag ste mthong na byang chub sems dpa' de ni sa bzhi par blta'o/ /gal te gnas khang na 'dug ste/ mthong na byang chub sems dpa' de ni sa lnga par blta'o/ /gal te snyoms par zhugs pa na mthong na byang chub sems 
dpa' de ni sa drug par blta'o/ /gal te chu klung gi nang du mthong na byang chub sems dpa' de ni sa bdun par blta'o/ /gal te ri la 'dug ste mthong na byang chub sems dpa' de ni sa brgyad par blta'o/ /gal te nam mkha' la mthong na byang chub sems dpa' de ni sa dgu par blta'o/ /
gal te cho 'phrul mdzad par mthong na byang chub sems dpa' de ni sa bcu par blta ste/ bdud kyi las ni ma gtogs so/ /rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i gdan mthong na/ byang chub sems dpa' de ni sa dang po 
drug po dag tu blta ste/ des rab tu zhi ba la mngon par dga' bar bya'o/ /des na byang chub tu nges par 'byung bar 'gyur te/ byang chub sems dpa' de ni las kyi sgrib pa chung ba yin no/ /gang gis gdan legs par ma byas pa mthong na byang chub sems dpa' de ni sa dang po par 
</page>

 <page>
<ph>431</ph><p>039-216a</p>
blta'o/ /gang gis gdan legs par byas pa mthong na/ byang chub sems dpa' de ni sa gnyis par blta'o/ /gang gis gdan byi dor byas pa mthong na byang chub sems dpa' de ni sa gsum par blta'o/ /gang gis gdan khra bo mthong na byang chub sems dpa' de ni sa bzhi 
par blta'o/ /gang gis gdan bshams pa mthong na byang chub sems dpa' de ni sa lnga par blta'o/ /gang gis gdan legs par bshams pa mthong na byang chub sems dpa' de ni sa drug par blta ste/ bdud kyi las kyang rtogs par bya'o/ /rdo rjes rab 'joms gzhan yang byang chub sems 
dpa' gang gis rmi lam na bdag de bzhin gshegs pa la zhal zas 'bul bar kun tu shes na byang chub sems dpa' de ni sa dang po bdun po dag tu blta'o/ /gal te des brtson 'grus byas na byang chub tu nges par 'byung bar yang 'gyur te/ byang chub sems dpa' de ni las kyi sgrib pa chung ba yin no/ /
gang de bzhin gshegs pa grong du gshegs shing bzhengs pa la bsod snyoms 'bul na byang chub sems dpa' de ni sa dang po par blta'o/ /gang de bzhin gshegs pa grong na bzhugs pa la bsod snyoms 'bul na byang chub sems dpa' de ni sa gnyis par blta'o/ /gang de bzhin gshegs pa 
sgor gshegs pa la bsod snyoms 'bul na byang chub sems dpa' de ni sa gsum par blta'o/ /gang de bzhin gshegs pa srang du gshegs pa la bsod snyoms 'bul na byang chub sems dpa' de ni sa bzhi par blta'o/ /gang de bzhin gshegs pa grong khyer gyi sgor gshegs pa la bsod 
snyoms 'bul na byang chub sems dpa' de ni sa lnga par blta'o/ /gang de bzhin gshegs pa dgon pa na bzhugs pa la bsod snyoms 'bul na byang chub sems dpa' de ni sa drug par blta'o/ /gang de bzhin gshegs pa gtsug lag khang du gshegs pa la bsod snyoms 'bul na byang chub sems 
dpa' de ni sa bdun par blta'o/ /rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa la na bza' 'bul bar kun tu shes na byang chub sems dpa' de ni sa dang po brgyad po dag tu blta'o/ /des ni mtshan ma med pa'i ting nge 'dzin la brtson par bya ste/
</page>

 <page>
<ph>432</ph><p>039-216b</p>
des na byang chub tu nges par 'byung bar 'gyur ro/ /gal te de bzhin gshegs pa la gus par byas te na bza' 'bul bar byed na byang chub sems dpa' de ni sa dang po par blta'o/ /gal te de bzhin gshegs pa la na bza' dkar po 'bul bar byed na byang chub sems dpa' de ni sa gnyis par blta'o/ /
gal te de bzhin gshegs pa la na bza' dmar po 'bul na byang chub sems dpa' de ni sa gsum par blta'o/ /gal te de bzhin gshegs pa la na bza' khra bo 'bul na byang chub sems dpa' de ni sa bzhi par blta'o/ /gal te de bzhin gshegs pa la na bza' gser gyi kha dog lta bu 
'bul na byang chub sems dpa' de ni sa lnga par blta'o/ /gal te de bzhin gshegs pa la na bza' rin po ches spras pa 'bul na byang chub sems dpa' de ni sa drug par blta'o/ /gal te de bzhin gshegs pa la na bza' tshon gyis bris pa 'bul na byang chub sems dpa' de ni sa bdun par blta'o/ /
gal te de bzhin gshegs pa la na bza' 'od chags pa 'bul na byang chub sems dpa' de ni sa brgyad par blta'o/ /rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa la me tog dag 'bul bar kun tu shes na byang chub sems dpa' 
de ni sa drug po dag las sa gang yang rung bar blta ste/ gang zag de ni las kyi sgrib pa che zhing lung mnod pa la brtson yang tshegs chen pos snang bar 'gyur ro/ /gal te de bzhin gshegs pa la me tog rnyis pa dag 'bul na byang chub sems dpa' de ni sa dang po par blta'o/ /gal te 
de bzhin gshegs pa la me tog sar pa dag 'bul na byang chub sems dpa' de ni sa gnyis par blta'o/ /gal te de bzhin gshegs pa la me tog kha dog sna tshogs dag 'bul na byang chub sems dpa' de ni sa gsum par blta'o/ /gal te de bzhin gshegs pa la me tog dag 
gis 'thor bar byed na byang chub sems dpa' de ni sa bzhi par blta'o/ /gal te de bzhin gshegs pa'i phyag tu lag pas me tog 'bul bar byed na byang chub sems dpa' de ni sa lnga bar blta'o/ /gal te de bzhin gshegs pa la lha'i me tog dag 'bul na byang chub sems dpa' de ni sa drug par 
</page>

 <page>
<ph>433</ph><p>039-217a</p>
blta ste/ bdud kyi las ni ma gtogs so/ /gang zag gnyis po las dang po pa dang / som nyi can yang ma gtogs so/ /rdo rjes rab 'joms gzhan yang byang chub sems dpa' gang gis rmi lam na bdag ri la 'dug par kun tu shes na des ni 'gyod pa bskyed 
pa dang / chos spangs pa yin te/ las kyi sgrib pa che ba dang / nad mang ba dang / shes rab chung bar yang 'gyur ro/ /gal te sems can thams cad la zhe 'gras pa med pa'i yid kyis brtson par byas na des byang chub tu nges par 'byung bar 'gyur te/ byang chub sems dpa' 'di ni sa 
lnga po dag las sa gang yang rung bar blta'o/ /des lo bdun du phung po gsum pa'i chos kyi rnam grangs la nyin lan gsum mtshan lan gsum du gdon par bya zhing sa dang po la ye shes snang ba la brtson pa rnams la bde ba'i bsnyen bkur nye bar bsgrub par bya'o/ /sa gnyis pa la ni rim gro dang 
bsnyen bkur bya'o/ /sa gsum pa la ni dkon mchog gsum la mchod pa bya'o/ /sa bzhi ba la ni chos zab mo dag la bzod pa bsgom par bya ste/ byang chub sems dpa' de ni sa lnga po dag tu blta'o/ /rdo rjes rab 'joms gzhan yang byang chub sems dpa' gang gis rmi lam na bdag gcer bur 
'dug par kun tu shes na byang chub sems dpa' de ni las kyi sgrib pa chung ba ste/ des stong pa nyid la brtson par bya'o/ /byang chub sems dpa' de ni sa dang po bzhi po dag tu blta ste/ gang gis bdag gcer bur grong na 'dug par kun tu shes na byang chub sems dpa' de ni sa dang po bar blta'o/ /
gang gis bdag gcer bur grong khyer gyi dbus na 'dug par kun tu shes na/ byang chub sems dpa' de ni sa gnyis par blta'o/ /gang gis bdag gcer bur dgon pa na 'dug par kun tu shes na byang chub sems dpa' de ni sa gsum par blta'o/ /gang gis bdag gcer bur ri la 'dug 
par kun tu shes na byang chub sems dpa' de ni sa bzhi par blta ste/ bdud kyi las kyang rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na bdag phyogs mtshams na 'dug par kun tu shes na/ gang zag de ni dge ba'i bshes gnyen gyis yongs su 
</page>

 <page>
<ph>434</ph><p>039-217b</p>
spangs pa ste byang chub sems dpa' de ni sa dang po par blta'o/ /de ni blo chung ba dang / le lo che ba dang / sems la mya ngan mang ba dang / gnod pa mang ba dang / skye bo mang po sdang ba dang / nad mang ba dang / sems g.yeng bar yang 'gyur ro/ /dge ba'i rtsa ba dag la rab tu 'byung 
bar 'gyur zhing phyir yang ldog par 'gyur ro/ /longs spyod dag kyang tshegs chen pos thob par 'gyur zhing nyon mongs pa mang por yang 'gyur ro/ /des ni rnyed pa'i phyir chos smra ba la smad cing chos kyang spangs la ma dad pa dang / ma mos pa dang / ngo tsha med pas chos smra ba la bsnyen bkur byas 
pa yin bas des drang pos chos smra ba la bsten par bya'o/ /des gal te zhe 'gras pa med pa'i sems kyis rdzas thams cad yongs su gtang bar gyur na/ des na byang chub tu nges par 'byung bar 'gyur te/ byang chub sems dpa' de ni sa drug pa'i bar dag la yang reg par 'gyur bas/ des 
kyang skyon chung ngu dang / 'bring dang / chen po de dag gzhom pa la brtson par bya'o/ /rdo rjes rab 'joms gzhan yang byang chub sems dpa' gang gis rmi lam na bdag sngon ma mthong ba'i yul du phyin par kun tu shes na/ de la bdud kyi las dang las kyi sgrib pa dag yod pa yin pas des 
rtogs nas brtson par byas na rnam par dag par 'gyur ro/ /byang chub sems dpa' de ni sa dang po gsum po dag las sa gang yang rung bar blta ste/ dkon mchog gsum la dge ba'i rtsa ba bskyed pa la brtson pas ni sa dang po la sbyor bar 'gyur ro/ /stong pa nyid sgom pas ni sa gnyis pa la sbyor bar 'gyur 
ro/ /chos la bzod pas ni sa gsum pa la sbyor bar 'gyur ro/ /gal te sa drug pa'i bar dag la gnas pa'i byang chub sems dpa' la mtshan ma de dag byung bar gyur na bdud kyi las su rtogs par bya'i las kyi sgrib pa ni ma yin no/ /rdo rjes rab 'joms gzhan yang byang chub sems dpa' gang gis rmi 
lam na bdag chu bo'i nang na 'dug par kun tu shes na/ byang chub sems dpa' de ni sa dang po lnga po dag las sa gang yang rung bar blta ste/ de la ni mi dge ba'i chos dang / dge ba'i chos gnyis ka yang shas che ba yin no/ /de gal te srog yongs su gtong bas yongs su gdung bar mi 'gyur 
</page>

 <page>
<ph>435</ph><p>039-218a</p>
zhing sdig pa'i grogs po yang yongs su spong bar byed la/ g.yo med pas chos la mos pa'i gang zag la bsten par byed na des de'i las kyi sgrib pa de rnam par dag par 'gyur ro/ /de ni gnod pa dang rtsub pa'i sems kyis chos gnas par bya ba'i phyir dge ba'i bshes gnyen dag la bsten 
pa yin no/ /byang chub sems dpa' gang gis bdag chu bo 'khrugs pa'i nang du song bar kun tu shes na byang chub sems dpa' de ni sa dang po par blta'o/ /gang gis bdag chu bo dbu ba can gyi nang du song bar kun tu shes na byang chub sems dpa' de ni sa gnyis par blta'o/ /gang gis bdag chu bo 
dba' rlabs chen po'i nang du song bar kun tu shes na byang chub sems dpa' de ni sa gsum par blta'o/ /gang gis bdag chu bo'i klong 'khyil pa'i nang du song bar kun tu shes na byang chub sems dpa' de ni sa bzhi par blta'o/ /gang gis bdag chu bo rab tu dang ba'i nang du song bar kun tu shes na 
byang chub sems dpa' de ni sa lnga par blta'o/ /rdo rjes rab 'joms gzhan yang byang chub sems dpa' gang gis rmi lam na sprin las char 'bab par mthong na de la bdud kyi las mang ste/ byang chub sems dpa' de ni sa dang po bdun po dag tu blta'o/ /des ni dbang phyug dang ldan ba na chos smra ba dag la 
tho brtsams shing rab tu byung nas kyang rnyed pa dang / bkur stis zil gyis non pas chos smra ba dag la bsngags pa ma yin pa brjod la/ mngon par brtson pa rnams la yang gdams ngag log par smras pa yin pas des bzod pa lhur blang ba dang / thos pa la brtson par bya ba dang / rnyed pa dang / 
bkur sti la lhag par chags pa med par bya zhing gal te gzhan la phan pa la shin tu brtson par byas na des de'i las kyi sgrib pa de 'byang bar 'gyur ro/ /de la gang gis rdul gyis yog pa'i sprin las char 'bab pa mthong na byang chub sems dpa' de ni sa dang po par blta'o/ /gang gis rlung gis 'khrugs 
par mthong na byang chub sems dpa' de ni sa gnyis par blta'o/ /gang gis sprin gyis 'khrugs par mthong na byang chub sems dpa' de ni sa gsum par blta'o/ /gang gis 'brug grag pa'i sprin mthong na byang chub sems dpa' de ni sa bzhi par blta'o/ /gang gis glog gis dngangs par byed pa 
</page>

 <page>
<ph>436</ph><p>039-218b</p>
mthong na byang chub sems dpa' de ni sa lnga par blta'o/ /gang gis thog 'bab pa mthong na byang chub sems dpa' de ni sa drug par blta'o/ /gang gis char chu'i rgyun mthong na byang chub sems dpa' de ni sa bdun par blta ste/ sa dang sa dag la bdud kyi las ni shes par bya'o/ /rdo rjes 
rab 'joms gzhan yang byang chub sems dpa' gang gis rmi lam na sa g.yos par kun tu shes na byang chub sems dpa' de ni sa dang po par blta ste/ las dang po ba dmigs pa la mang du spyod pa yin zhing de la ni bdud kyi las dang / las kyi sgrib pa yang shas che ba yin te/ sems can 
mang po 'jigs par byas pa yin pas/ des gal te sems can rnams la mi 'jigs pa'i sbyin pa byin zhing rnam pa gsum bsdams par gyur na de de'i las kyi sgrib pa de rnam par dag par 'gyur ro/ /de la yang dang yang du sa g.yo bar mthong na de ni las dang po pa'i byang chub sems dpa' ste/ 
sa dang po par blta'o/ /grong khyer zhig pa 'am/ ljongs kyi mi kun tu 'khrugs par mthong na byang chub sems dpa' de ni sa gnyis par blta'o/ /yun ring du g.yo bar mthong na byang chub sems dpa' de ni sa gsum par blta'o/ /bden pa'i byin gyi rlabs kyis g.yo bar mthong na byang chub 
sems dpa' de ni sa bzhi par blta'o/ /bdud kyi las kyis g.yo bar mthong na byang chub sems dpa' de ni sa lnga par blta'o/ /g.yo bas mtho 'tsham par byed na byang chub sems dpa' de ni sa drug par blta'o/ /gzungs la brtson pas g.yo bar mthong na byang chub sems dpa' de ni sa bdun par 
blta'o/ /g.yos nas dbang thang che bar grags pa'i lha rnams 'du bar mthong na byang chub sems dpa' de ni sa brgyad par blta'o/ /g.yos nas klu dang tshangs pas gzi byin skyed par mthong na byang chub sems dpa' de ni sa dgu par blta'o/ /sa g.yos nas de bzhin gshegs pa'i sgra thos 
sam mthong na byang chub sems dpa' de ni sa bcu par blta ste/ sa dang sa dag la de ltar khong du chud par bya'o/ /rdo rjes rab 'joms gzhan yang byang chub sems dpa' gang gis rmi lam na bdag g.yul 'gyed pa'i nang du son par kun tu shes na byang chub sems dpa' de ni sa dang po bzhi po dag 
</page>

 <page>
<ph>437</ph><p>039-219a</p>
las sa gang yang rung bar blta'o/ /sa gong mas bdun pa man cad la mi brtson pa dag la ni bdud kyi las kyang 'byung ngo/ /de ni chos ma yin pa smra ba dag yongs su bzung zhing rnyed pa dang / bkur sti la lhag par chags pas chos smra ba dag yongs su spangs la de la des chos smra 
ba dag la g.yos bsnyen bkur byas pa yin pas/ des gal te thabs mkhas pa la bslabs shing lhag pa'i bsam pas pha rol tu phyin pa drug po dag la spyad na/ des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la bdag gang 
na gnas par g.yul 'gyed pa mthong na de ni sa dang po par blta'o/ /mtshon cha 'debs par mthong nas gnyis par blta'o/ /bong ba dang dbyug pa 'bab par mthong na sa gsum par blta'o/ /gshe ba dang brgyad bkag pa mthong na sa bzhi par blta ste/ mi brtson pa la ni bdud kyi las 
kyang rig par bya'o/ /rdo rjes rab 'joms gzhan yang byang chub sems dpa' gang gis rmi lam na bdag na bar kun tu shes na byang chub sems dpa' de ni sa dang po gnyis po dag las sa gang yang rung bar blta'o/ /de la ni 'jig rten pa dang / 'jig rten las 'das pa'i bya ba thams cad la 
bar chad mang ba yin no/ /des ni chos kyis kun tu bsdu ba byas nas yang phyir bshig pa dang / yo byad dag byin nas yang phyir phrogs pa yin pas/ des gal te chos smra ba'i gang zag rnams la ji ltar 'os pa'i mchod pa dag phul zhing zhe 'gras pa med pa'i sems kyis 'bul bar byed na/ 
des de'i las kyi sgrib pa de rnam par dag par 'gyur zhing / byang chub tu nges par 'byung bar yang 'gyur ro/ /sa gzhan la gnas pa dag gis bdag na bar kun tu shes na des ni bdud kyi las su rtogs par bya'o/ /rdo rjes rab 'joms gzhan yang byang chub sems dpa' gang gis rmi lam na 
bdag g.yang sa nas g.yang du lhung zhing rton pa med par kun tu shes na byang chub sems dpa' de ni sngon gyi mthar bsam pa nyams par gyur cing shin tu g.yon can dang / ma mos pa mang ba dang / las kyi sgrib pa thams cad mang ba dang / bdud kyi las mang ba dang / lus nyam chung 
</page>

 <page>
<ph>438</ph><p>039-219b</p>
ba dang / sems zhan pa yin te/ de la ni chos kyi lung phog na myur du mthong zhing 'dun pa skyes nas kyang yang phyir nur bar 'gyur zhing de ni sbyin pa sbyin na yang 'gyod pa dang bcas pas sbyin par 'gyur la/ byin nas kyang som nyir 'gyur ba dang / chos kyi rjes su 'thun pa'i chos smra na yang nur bar 
'gyur te/ des longs spyod rgud par mthong ba dang / des bstan pa rgud par mthong ba dang / des bzod pa rgud pa mthong ba dang / de dmigs pa mang bar 'gyur ba dang / chos ma yin pa smra ba gang yin pa la sten pa dang / zab mo la mos pa'i gang zag rnams la mos pa 
ma yin pa mang du 'gyur te/ byang chub sems dpa' de ni sa gnyis par blta'o/ /gang gis bdag g.yang sa nas lhung nas mtshon cha'i nang du son par kun tu shes na byang chub sems dpa' de ni sa dang po par blta'o/ /gang gis bdag brag las g.yang du lhung bar kun tu shes na byang chub 
sems dpa' de ni sa gnyis par blta'o/ /sa gzhan la gnas pa dag la ni las kyi sgrib pas g.yang du lhung bas kun tu shes pa 'byung gi bdud kyi las kyis ni ma yin no/ /des gal te zla ba gsum gyi bar du nyin lan gsum mtshan lan gsum du 'jig rten dang mi 'thun pa'i sbyin pa spyad 
par byas shing shes pa dang ldan pa yang mchod la/ zhe 'gras pa med pa'i sems su yang byas na/ /des de'i las kyi sgrib pa de rnam par dag par 'gyur zhing / byang chub tu nges par 'byung bar yang 'gyur ro/ /rdo rjes rab 'joms gzhan yang byang chub sems dpa' gang gis/ rmi 
lam na bdag bsad pa las thar par kun tu shes na de la bdud kyi las mang gi las kyi sgrib pa ni med do/ /des smon pa med pa'i ting nge 'dzin bsgom par bya zhing byams pa la gnas par yang bya ste/ byang chub sems dpa' de ni sa dang po drug po dag tu blta'o/ gang gis bdag dgon par gsad pa las 
thar par kun tu shes na byang chub sems dpa' de ni sa gnyis par blta'o/ /gang gis bdag grong gi nyen kor du gsad pa las thar bar kun tu shes na byang chub sems dpa' de ni sa lnga par blta'o/ /gang gis bdag nye du'i nang du gsad pa las thar par kun tu shes na byang chub sems dpa' de ni 
</page>

 <page>
<ph>439</ph><p>039-220a</p>
sa drug par blta'o/ /mi brtson pa dang / las dang po pa dang / lhag pa'i bsam pa nyam chung ba la ni byang chub las zlog pa'i phyir bdud kyi las kyang 'byung bar 'gyur ro/ /rdo rjes rab 'joms gzhan yang byang chub sems dpa' gang gis rmi lam na bdag dgra'i nang 
du song bar kun tu shes na byang chub sems dpa' de ni sa dang po lnga po dag tu blta ste/ des ni rgyal por gyur pa na tshul khrims dang ldan pa la tho btsams pas dgra bo mang ba dang / bar chad mang ba yin te/ des mi gnas pa la spyad par bya zhing sgrib pa med pa'i mtha' la yang 
mos par bya/ /gcig tu phan pa la yang brtson par bya ste/ des ni de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis bdag mtshon sna tshogs thogs pa'i nang du song bar kun tu shes na/ byang chub sems dpa' 
de ni sa dang po par blta'o/ /gang gis bdag mtshon sna gcig thogs pa'i nang du song bar kun tu shes na byang chub sems dpa' de ni sa gnyis par blta'o/ /gang gis bdag dbyug pa thogs pa rnams kyi nang du song bar kun tu shes na byang chub sems dpa' de ni sa gsum par blta'o/ /
gang gis bdag rdo ba thogs pa rnams kyi nang du song bar kun tu shes na byang chub sems dpa' de ni sa bzhi par blta'o/ /gang gis bdag lag pa stong pa rnams kyi nang du song bar kun tu shes na byang chub sems dpa' de ni sa lnga par blta ste/ gzhan dag la ni bdud kyi las su 
rig par bya'o/ /rdo rjes rab 'joms gzhan yang byang chub sems dpa' gang gis rmi lam na bdag nam mkha' la 'gro bar kun tu shes na byang chub sems dpa' de ni mi skye ba'i chos la bzod pa thob par 'gyur ba dang / dmigs pa las 'da' bar 'gyur ba'i mtshams la gnas 
pa dang / lha rnams kyis bsam pa yin te des ni gtsang sbrar spyad pa dang / rtag tu brtson pa dang / byang chub sems dpa' rnams yang dag par 'dzin du gzhug par bya zhing sems can rnams dang phyogs gcig tu yun ring du gnas par mi bya'o/ /des na de'i las kyi sgrib pa de rnam 
</page>

 <page>
<ph>440</ph><p>039-220b</p>
par dag par 'gyur zhing / byang chub tu nges par 'byung bar yang 'gyur ro/ /byang chub sems dpa' de ni sa dang po bdun po dag las sa gang yang rung bar blta'o/ /gal te nam mkha' la sbyin pa sbyin zhing 'gro bar mthong na byang chub sems dpa' de ni sa dang po par blta'o/ /drang 
srong mthong na byang chub sems dpa' de ni sa gnyis par blta'o/ /dge sbyong mthong na byang chub sems dpa' de ni sa gsum par blta'o/ /klu mthong na byang chub sems dpa' de ni sa bzhi par blta'o/ /lha mthong na byang chub sems dpa' de ni sa lnga par blta'o/ /tshangs pa 
mthong na byang chub sems dpa' de ni sa drug par blta'o/ /byang chub sems dpa' 'am/ de bzhin gshegs pa mthong na byang chub sems dpa' de ni sa bdun par blta ste/ bdud kyi las ni ma gtogs so/ /rdo rjes rab 'joms gzhan yang byang chub sems dpa' gang gis rmi lam 
na bdag gi lag pa na sgron ma thogs par kun tu shes na des chos kyi snang ba bsgrub par bya ste/ byang chub sems dpa' de ni sa dang po lnga po dag tu blta'o/ /gal te des lus dang / srog la mi lta bar zang zing med pa la rab tu sbyor bar byed cing ye shes kyi spyod pa la yang nem nur med par 
byas na/ des na de'i las kyi sgrib pa rnam par dag par 'gyur zhing byang chub tu nges par 'byung bar yang 'gyur ro/ /de la sa dang po la gnas pa ni dmigs pa la mngon par brtson pa la dga' bar byed do/ /sa gnyis pa la gnas pa ni bsam gtan la mngon par dga' bar byed do/ /
sa gsum pa la gnas pa ni byams pa la dga' bar byed do/ /sa bzhi pa la gnas pa ni snying rje la dga' bar byed do/ /sa lnga pa la gnas pa ni btang snyoms la dga' bar byed do/ /sa dang po la gnas pa snang bar 'dod pas ni sangs rgyas rjes su dran pa bsgom par bya'o/ /sa gnyis 
pa la gnas pas ni mchog tu dga' ba sbyin par bya'o/ /sa gsum pa la gnas pas ni thos pa btsal bar bya'o/ /sa bzhi pa la gnas pas ni gzungs bsgom par bya'o/ /sa lnga pa la gnas pas ni stong pa nyid bsgom par bya ste/ des na snang ba 'thob par 'gyur ro/ /rdo rjes 
</page>

 <page>
<ph>441</ph><p>039-221a</p>
rab 'joms gzhan yang byang chub sems dpa' gang gis rmi lam na byang chub sems dpa' phyir byung ba mthong na byang chub sems dpa' de ni sa dang po drug po dag las sa gang yang rung bar blta ste/ de tshe rjes nas phyir mi ldog pa'i sa 'thob par 'gyur zhing 'di tsam zhig na 
sangs rgyas su 'gyur ro zhes lung bstan par 'gyur ba'i mtshams bcad pa yang yin no/ /gang gis rkang pas phyir byung bar mthong na de ni sa dang po par blta'o/ /gang gis glang gi shing rtas phyir byung ba mthong na de ni sa gnyis par blta'o/ /gang gis rta'i shing rtas phyir byung ba mthong na de ni 
sa gsum par blta'o/ /gang gis glang po che'i shing rtas phyir byung ba mthong na de ni sa bzhi par blta'o/ /gang gis mi'i shing rtas phyir byung ba mthong na de ni sa lnga par blta'o/ /gang gis nam mkha' las phyir byung ba mthong na sa drug par blta ste/ bdud kyi las ni ma 
gtogs so/ /rdo rjes rab 'joms gzhan yang byang chub sems dpa' gang gis rmi lam na glegs bam rnyed na byang chub sems dpa' de ni sa dang po gsum po dag las sa gang yang rung bar blta ste/ byang chub sems dpa' de la ni phyir rgol ba dang / skur pa 'debs pa 
mang po dag 'byung bar 'gyur yang bar chad byed par ni mi 'gyur ro/ /des sdig pa bshags pa lan mang du bya zhing rtag tu mngon bar brtson par yang bya ste/ des na de'i las kyi sgrib pa rnam par dag par yang 'gyur zhing byang chub tu nges par 'byung bar yang 'gyur ro/ /gal 
te 'jig rten pa dang / nyan thos dang ldan pa'i glegs bam rnyed na byang chub sems dpa' de ni sa dang po par blta'o/ /shes rab kyi pha rol tu phyin pa dang ldan pa'i glegs bam rnyed na byang chub sems dpa' de ni sa gnyis par blta'o/ /gang gis zab mo dang ldan pa'i 
glegs bam rnyed na byang chub sems dpa' de ni sa gsum par blta'o/ /brtson pa dag la lha'i bus byin nam/ byang chub sems dpa' 'am/ de bzhin gshegs pa chos kyi gdan la bzhugs pas byin na de ni sa bdun pa'i bar dag tu yang blta'o/ /rdo rjes rab 'joms 
</page>

 <page>
<ph>442</ph><p>039-221b</p>
gzhan yang byang chub sems dpa' gang gis rmi lam na gzungs kyi sgra thos na byang chub sems dpa' de ni sa dang po drug po dag las sa gang yang rung bar blta ste/ sangs rgyas rnams las mngon sum du gzungs thob pa yin no/ /byang chub sems dpa' de ni las kyi sgrib pa 
chung la bdud kyi las mang ba yin pas des na spobs pa sbyin bar bya zhing glags lta ba med pa la brtson par yang bya ste/ des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gal te tshigs su bcad pas mngon par bsgrubs pa'i 
gzungs kyi sgra thos na byang chub sems dpa' de ni sa dang po par blta'o/ /yi ges mngon par bsgrubs pa'i gzungs kyi sgra thos na byang chub sems dpa' de ni sa gnyis par blta'o/ /legs par bris pas mngon par bsgrubs pa'i gzungs kyi sgra thos na byang chub sems dpa' de 
ni sa gsum par blta'o/ /klus yongs su bzung ba'i gzungs kyi sgra thos na byang chub sems dpa' de ni sa bzhi par blta'o/ /lhas yongs su bzung ba'i gzungs kyi sgra thos na byang chub sems dpa' de ni sa lnga par blta'o/ /gang gis don dam pa'i gzungs kyi sgra thos na 
byang chub sems dpa' de ni sa drug par blta'o/ /rdo rjes rab 'joms gzhan yang byang chub sems dpa' gang gis rmi lam na ting nge 'dzin gyi sgra thos na byang chub sems dpa' de ni sa dang po brgyad po dag las sa gang yang rung bar blta ste/ des ni 'jig rten gsum la 
lhag par chags pa med par bya zhing rtag tu dben ba la mngon par dga' bar yang bya'o/ /de la ni las kyi sgrib pa chung zhing de la bdud kyi las kyang chung mod kyi/ 'on kyang de la nyon mongs pa'i sgrib pa shas che bas des chos sna tshogs dag mnyan par bya zhing so sor brtag 
pa mang du yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la rtog pa dang bcas/ dpyod pa dang bcas pa'i ting nge 'dzin ni sa dang po la gnas pa'i 'o/ /rtog pa med la dpyod pa tsam gyi ting nge 'dzin ni 
</page>

 <page>
<ph>443</ph><p>039-222a</p>
sa gnyis pa la gnas pa'i 'o/ /rtog pa yang med la dpyod pa yang med pa'i ting nge 'dzin ni sa gsum pa la gnas pa'i 'o/ /tshangs pa'i gnas pa ni sa bzhi pa la gnas pa'i 'o/ /stong pa nyid kyi ting nge 'dzin ni sa lnga pa la gnas pa'i 'o/ /dgos 
pa thams cad mngon par sgrub pa ni sa drug pa la gnas pa'i 'o/ /rig pa chen po'i sa bdun pa la gnas pa'i 'o/ /sangs rgyas kyi bkod pa bsgrub pa ni sa brgyad pa la gnas pa'i 'o/ /rdo rjes rab 'joms gzhan yang byang chub sems dpa' gang gis rmi lam na shin tu rgyas pa'i 
sde'i mdo sde'i sgra thos na byang chub sems dpa' de ni sa dang po drug po dag tu blta ste/ des ni chos la mos pa dang / nges par gyur pa la bzod par bya'o/ /byang chub sems dpa' de ni sgrib pa chung ba dang / rtogs pa bul ba yin pas des gcig tu yongs su zhu ba'i ngang tshul can 
dang / bsnyen bkur bya ba la gdu bar bya ste/ des na de'i las kyi sgrib pa de rnam par dag par 'gyur ro/ /sbyin pa'i pha rol tu phyin pa'i mdo sde'i sgra thos na sa dang po par blta'o/ /tshul khrims kyi pha rol tu phyin pa'i mdo sde'i sgra thos na sa gnyis par blta'o/ /bzod pa'i pha 
rol tu phyin pa'i mdo sde'i sgra thos na sa gsum par blta'o/ /brtson 'grus kyi pha rol tu phyin pa'i mdo sde'i sgra thos na sa bzhi par blta'o/ /bsam gtan gyi pha rol tu phyin pa'i mdo sde'i sgra thos na sa lnga par blta'o/ /shes rab kyi pha rol tu phyin pa'i mdo sde'i sgra thos 
na sa drug par blta'o/ /mngon par brtson pa dang / sangs rgyas kyis byin gyis brlabs pa dang / lhag pa'i bsam pa phun sum tshogs pa'i gang zag ni ma gtogs so/ /rdo rjes rab 'joms gzhan yang byang chub sems dpa' gang gis rmi lam na chos smra ba'i dge slong 
che ge mo zhes bya ba rnams kyi ming thos na byang chub sems dpa' de ni sa dang po bzhi po dag tu blta ste/ des ni dge ba'i bshes gnyen la bsten par bya'o/ /byang chub sems dpa' de ni bar chad mang ba dang / sems la 'gyod pa mang ba dang / shes rab zhan pa yin te/
</page>

 <page>
<ph>444</ph><p>039-222b</p>
des sems can thams cad la zhe 'gras pa med pa'i sems dang / thabs la mkhas pa dang / thabs kyi sdom pa dang / yid la nem nur med par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang 
gis sngon ma mthong ba'i dge slong gi ming thos na byang chub sems dpa' de ni sa dang po par blta'o/ /gang gis sngon ma thos pa'i dge slong gi ming thos na de ni sa gnyis par blta'o/ /gang gis 'jig rten gyi khams gzhan gyi dge slong gi ming thos na de ni sa gsum par blta'o/ /
gang gis skye ba gcig gis thogs pa'i ming thos na de ni sa bzhi par blta ste/ sa gong ma dag tu yang 'dod par bya'o/ /rdo rjes rab 'joms gzhan yang byang chub sems dpa' gang gis rmi lam na bdag tshigs su bcad pa la spobs pa thob par kun tu shes na byang chub sems 
dpa' de ni sa dang po gsum po dag tu blta ste/ byang chub sems dpa' de ni spobs pa phun sum tshogs pa yin no/ /des gal te chos gsum yongs su spangs na myur du snang ba 'thob par 'gyur te/ chos gsum gang zhe na/ byang chub sems dpa' gang gzhan mchod pa la 
phrag dog byed pa dang / rnyed pa dang bkur sti 'dod pa dang / g.yo la bsten pa ste/ chos gsum po de dag yongs su spang bar bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gal te tshigs su bcad 
pa nyung ngu la spobs na de ni sa dang po par blta'o/ /tshigs su bcad pa sna tshogs la spobs na sa gnyis par ro/ /zab mo'i tshigs su bcad pa la spobs na sa gsum par ro/ /rnam pa mang po dag la spobs na sa gong mar ro/ /rdo rjes rab 'joms gzhan yang byang chub sems 
dpa' gang gis rmi lam na bdag mdo sde la spobs pa thob par kun tu shes na de ni sa dang po brgyad po dag tu blta ste/ de la dgra bo mang ba dang / yon tan mang ba yin pas des yang dag par mgu bar byed pa'i ngang tshul can du bya zhing khyad par du 'phags pa dag la mchod par bya ba dang /
</page>

 <page>
<ph>445</ph><p>039-223a</p>
ji lta ba bzhin du spyod pa'i gang zag la yang mchod par bya zhing shes pas lhag pa'i nga rgyal du yang mi bya'o/ /des na de'i las kyi sgrib pa de yang rnam par dag par 'gyur zhing rmi lam du rmis pa'i las kyi sgrib pa de yang rnam par dag par 'gyur la myong bar 'gyur ba chung bar 
yang 'gyur zhing byang chub tu nges par 'byung bar yang 'gyur ro/ /de la bzhi pa sgrub pa la spobs na sa dang po la gnas par 'gyur ro/ /yo byad bsnyungs pa sgrub pa'i mdo sde la spobs na sa gnyis par ro/ /sna tshogs sgrub pa'i mdo sde la spobs na sa gsum par ro/ /sngon gyi tshul 
sgrub pa'i mdo sde la spobs na sa bzhi par ro/ /dus gsum sgrub pa'i mdo sde la spobs na sa lnga par ro/ /pha rol tu phyin pa'i mdo sde la spobs na sa drug par ro/ /mdo sde zab mo la spobs na sa bdun par ro/ /thams cad rnam par gtan la 'bebs pa la spobs na sa 
brgyad par blta'o/ /rdo rjes rab 'joms gzhan yang byang chub sems dpa' gang gis rmi lam na chos kyi gter gyi sgra thos na de ni sa dang po bdun po dag tu blta'o/ /byang chub sems dpa' de ni nyon mongs pa mang la las kyi sgrib pa chung ba yin te/ des yongs su 'dri ba'i 
rang bzhin can du bya zhing dad pas mos par yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis bdag grong na 'dug pa na chos kyi gter gyi sgra thos par kun tu shes na de ni sa dang po par blta'o/ /gang gis bdag 
gnas khang na 'dug par kun tu shes na de ni sa gnyis par ro/ /gang gis bdag gtsug lag khang na 'dug par kun tu shes na de ni sa gsum par ro/ /gang gis bdag dgon pa na 'dug par kun tu shes na de ni sa bzhi par ro/ /gang gis bdag stan la 'dug par kun tu shes na 
byang chub sems dpa' de ni sa lnga par ro/ /gang gis bdag skyed mos tshal na 'dug par kun tu shes na de ni sa drug par ro/ /gang gis bdag ri'i rtse mo la 'dug par kun tu shes na de ni sa bdun par blta'o/ /rdo rjes rab 'joms gzhan yang byang chub sems dpa' gang gis 
</page>

 <page>
<ph>446</ph><p>039-223b</p>
rmi lam na sngon ma thos pa'i 'jig rten gyi khams gzhan gyi de bzhin gshegs pa'i mtshan thos na byang chub sems dpa' de ni sa dang po brgyad po dag tu lung bstan pa yin te nga rgyal gyi dbang gis nges par 'byung bar 'gyur ro/ /des ni bdud kyi las mang du nye bar bsags shing de la 
las kyi sgrib pa mang ba yang yin no/ /des gal te mchod par 'os pa mchod cing spyod lam brtags pa ma yin na/ des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur/ de la gtong ba la nga rgyal byed na sa dang po par 
ro/ /tshul khrims la nga rgyal byed na sa gnyis par ro/ /thos pa la nga rgyal byed na sa gsum par ro/ /mngon par brtson pa la nga rgyal byed na sa bzhi bar ro/ /yo byad bsnyungs pa la nga rgyal byed na sa lnga par ro/ /shes pa la nga rgyal byed na sa drug 
par ro/ /spobs pa la nga rgyal byed na sa bdun par ro/ /byin gyi rlabs la nga rgyal byed na sa brgyad par ro/ /bya ba thams cad mthar phyin par byed na ni nga rgyal yin no/ /rdo rjes rab 'joms gzhan yang byang chub sems dpa' gang gis rmi lam na 'jig rten gyi 
khams che ge mo zhig byang chub sems dpa' che ge mo zhes bya ba'i ming thos na/ byang chub sems dpa' de ni sa dang po lnga po dag tu blta ste/ byang chub sems dpa' de ni byang chub sems dpa' rnams kyis bsams pa dang / nyon mongs pa chung ba yin par rig par bya'o/ /
des gal te lhag pa'i nga rgyal med par byas shing nye du rnams la yang bkur sti cher byas na des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gzungs thob pa'i ming thos na sa dang po par 'gyur ro/ /mngon par 'byung ba'i na 
sa gnyis par ro/ /dka' ba spyod pa'i na sa gsum par ro/ /byang chub kyi snying por bdud 'dul bar byed pa'i na sa bzhi par ro/ /mngon par rdzogs par 'tshang rgya ba'i na sa lnga par ro/ /mang du thos shing mthong nas gong mar yang 'gyur ro gnas med cing lhag pa'i bsam 
</page>

 <page>
<ph>447</ph><p>039-224a</p>
pa nyam chung ba zhig gi na sa dang po par blta'o/ /'gyod pa dang bcas par gnas pa'i na sa gnyis par ro/ /sdig pa byed pa'i na sa gsum par ro/ /mngon par bag med pa'i na sa bzhi par ro/ /zhi gnas mang ba'i na sa lnga par ro/ /rdo rjes rab 'joms 
gzhan yang byang chub sems dpa' gang gis rmi lam na bdag rgya mtsho'i dbus na 'dug par kun tu shes na byang chub sems dpa' de ni sa brgyad po dag las sa gang yang rung bar lung bstan par blta ste/ des ni thos pa'i mthar phyin par bya zhing des brtson 'grus dang ldan pa dang / 
shes rab la mos par yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis ma phyin par mthong na de ni sa dang po par blta'o/ /gang gis 'gram du son par mthong na de ni sa gnyis par blta'o/ /
gang gis spang leb la 'dug par mthong na de ni sa gsum par ro/ /gang gis ko grur zhugs pa mthong na de ni sa bzhi par ro/ /gang gis gru na 'dug par mthong na de ni sa lnga par ro/ /gang gis chu na 'dug par mthong na de ni sa drug par ro/ /gang gis gru na 'greng bar mthong 
na de ni sa bdun par ro/ /gang gis rin po che thams cad kyis bkang ba'i gru pha rol tu sgrol bar mthong na de ni sa brgyad par ro/ /rdo rjes rab 'joms gzhan yang byang chub sems dpa' gang gis rmi lam na bdag rin po che dag thu bar kun tu shes na byang chub sems dpa' de 
ni sa dang po gsum po dag las sa gang yang rung bar blta ste/ /de la ni rnam par mtho 'tsham pa mang zhing dkar po'i chos rnams kyang sdug bsngal bas yang dag par 'thob par 'gyur te/ des chos 'dod par bya la/ chos smra ba dag la 'khrul pa mi btsal zhing byas pa 
gzo bar yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis sa brkos nas rin po che dag rnyed na/ de ni sa dang po par blta'o/ /gang gis sa rdul dang 'dres pa rnyed na de ni sa gnyis par blta'o/ /
</page>

 <page>
<ph>448</ph><p>039-224b</p>
gang gis rtswa dang 'dres pa rnyed na de ni sa gsum par blta'o/ /mngon par brtson pa dag gi mtshan ma ni de dag yin gyi/ mngon par mi brtson pa dag la ni bdud kyi las dag kyang yod de lhag par yang sa drug pa la 'byung ngo/ /sa bzhi pa la mi brtson pa dang ldan pa dag bdud 
kyi las dang las kyi sgrib pa las ma grol ba yin no/ /rdo rjes rab 'joms gzhan yang byang chub sems dpa' gang gis rmi lam na bdag ri rab kyi rtse mor son par kun tu shes na byang chub sems dpa' de ni sa dang po lnga po dag las phyir mi ldog par blta ste/ de la ni 
sdig pa'i grogs po'i dbang dang / g.yol bsten pa dang / ma mos pa mang bas yon tan gang yin pa dag cung zad kyang mi skye ste/ des ni dge ba'i bshes gnyen la bsten par bya zhing g.yo med pa dang mos pa mang du yang bya'o/ /des na de'i las kyi sgrib pa de rnam 
par dag par 'gyur zhing byang chub tu nges par 'byung bar yang 'gyur ro/ /gang gis bdag ri rab la 'dzeg par kun tu shes na de ni sa drug par ro/ /'dzegs te 'greng na sa bdun par ro/ /bdag phyogs bzhir rnam par lta na sa brgyad par ro/ /'dug na sa dgu par ro/ /
sgul bar byed na sa bcu par ro/ /sa dang po nas sa bdun pa'i bar dag gis ni mngon par brtson pa 'am/ bsam pa phun sum tshogs pa 'am/ dge ba'i bshes gnyen gyi lag tu son pa 'am/ bdud kyi las kyis mthong bar 'gyur ro/ /rdo rjes rab 
'joms gzhan yang byang chub sems dpa' gang gis rmi lam na bdag ri la 'dzeg par kun tu shes na byang chub sems dpa' de ni sa dang po lnga po dag tu blta ste/ byang chub sems dpa' de la ni rnam pa thams cad du gnod pa dag kun 'byung bar 'gyur ro/ /des ni 
chos smra ba la brnyas par byas pa yin pas des dngos po thams cad sba ba med par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur te/ sa dang po la ni phung po gsum pa'i chos kyi rnam grangs gdon par bya'o/ /
</page>

 <page>
<ph>449</ph><p>039-225a</p>
sa gnyis pa la ni sangs rgyas rjes su dran pa bsgom par bya'o/ /sa gsum pa la ni stong pa nyid bsgom par bya'o/ /sa bzhi pa la ni snying rje chen po bsgom par bya'o/ /sa lnga pa la ni lhag mthong bsgom par bya'o/ /gang gis bdag ri la 'dzeg par kun tu shes 
na de ni sa dang po par blta'o/ /gang gis dbus su phyin na de ni sa gnyis par ro/ /gang gis rtse mor phyin na de ni sa gsum par ro/ /gang mngon par lta bar byed na de ni sa bzhi par ro/ /gang 'dug na de ni sa lnga par ro/ /rdo rjes rab 'joms gzhan yang byang chub 
sems dpa' gang gis rmi lam na bdag ri'i rtse mo na 'dug par kun tu shes na byang chub sems dpa' de ni sa dang po bdun po dag tu blta ste/ byang chub sems dpa' de la ni las kyi sgrib pa chung la bdud kyi las shas che ba yin pas des ni sdug pa'i dngos po yongs su gtang bar 
bya zhing nye du yang mchod par bya/ nye du gzhan dag kyang dga' bar bya'o/ /des na de'i las kyi sgrib ba de rnam par dag par 'gyur zhing byang chub tu nges par 'byung bar yang 'gyur ro/ /ri chen po bdun po dag ni sa bdun po rnams kyi 'o/ /ri rab ni sa lhag ma rnams kyi'o/ /
rdo rjes rab 'joms gzhan yang byang chub sems dpa' gang gis rmi lam na bdag shing ljon pa la 'dzeg par kun tu shes na byang chub sems dpa' de ni sa dang po bzhi po dag las sa gang yang rung bar blta ste/ de la ni bdud kyi las dang las kyi sgrib pa yang 'bring tsam ste/ 
des ni dge ba'i bshes gnyen gang dag snang ba thob pa rnams dang / gang dag gis dus dus su de'i chos kyi the tshom sel bar nus pa'i dge ba'i bshes gnyen dag la bsten par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar 
yang 'gyur ro/ /de la grib shing lo ma phun sum tshogs pa la 'dzegs na sa dang por ro/ /spos kyi shing la na sa gnyis par ro/ /me tog gi shing la na sa gsum par ro/ /'bras bu'i shing la na sa bzhi par te/ mngon par brtson pa dag gi mtshan ma de dag yin gyi 
</page>

 <page>
<ph>450</ph><p>039-225b</p>
mngon par mi brtson pa dag la ni bdud kyi las kyang yod do/ /sa gong ma pa dag gis ni thams cad phun sum tshogs pa'i shing ljon pa dag mthong bar 'gyur te/ las kyi rnam par smin pa ni ma gtogs so/ /rdo rjes rab 'joms gzhan yang byang chub sems dpa' gang 
gis rmi lam na glang po che'i gtso bo mthong na byang chub sems dpa' de ni sa dang po drug po dag las sa gang yang rung bar blta ste/ byang chub sems dpa' des sbyin pa spyad pa ltar shes rab de ltar ma spyad pas de la dge ba'i rtsa ba dag dka' bas skye bar 'gyur te/ des ni 
dad par bya zhing nges par brtag pa mang du yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la glang po che'i gtso bo yongs su ma dag pa mthong na sa dang por ro/ /thal kar mthong na sa gnyis par ro/ /
mche ba drug pa mthong na sa gsum par ro/ /rgyan gyis brgyan pa mthong na sa bzhi par ro/ /rgyal mtshan dang / gdugs thogs pa mthong na sa lnga par ro/ /sgra 'byin par mthong na sa drug par ro// //bam po gsum pa ste tha ma/ 
rdo rjes rab 'joms gzhan yang byang chub sems dpa' gang gis rmi lam na bdag glang po che'i gtso bo la zhon par kun tu shes na byang chub sems dpa' de ni sa dang po bdun po dag tu blta ste/ byang chub sems dpa' skye ba gcig gis thogs pa dang / de bzhin gshegs 
pa dgra bcom pa yang dag par rdzogs pa'i sangs rgyas rnams kyis dgongs shing de la ye shes 'jug pa dang / dbang phyug chen po yang yod pa yin pas des na gus pa dang bcas pa dang / byang chub sems dpa' yang dag par 'dzin du gzhug pa dang / rgyu med pa dang / 
ngan ngon tsam gyis chog shes pa dang / yid du 'thad pa sbyin par bya'o/ /des na de'i las kyi sgrib pa rnam par dag par 'gyur zhing byang chub tu nges par 'byung bar yang 'gyur ro/ /gang gis bdag glang po che'i gtso bo tha mal pa la zhon par kun tu shes na de ni sa 
</page>

 <page>
<ph>451</ph><p>039-226a</p>
dang po par blta'o/ /gang gis gos dkar po bgos te zhon par kun tu shes na de ni sa gnyis par blta'o/ /gang gis tshon dmar po can bgos te na de ni sa gsum par blta'o/ /gang gis tshon sna tshogs can bgos te na de ni sa bzhi par blta'o/ /
gang gis dri zhim pos kha bsgyur ba'i gos dag bgos shing rgyan gyis brgyan te na de ni sa lnga par blta'o/ /gang gis cod pan thogs te na de ni sa drug par blta'o/ /gang gis rgyan gyis brgyan pa'i gdugs thogs te na de ni sa bdun par blta'o/ /sa gong ma 
pa dag gis ni thams cad phun sum tshogs par mthong ste/ las kyi sgrib pa dang / mngon par mi brtson pa ni ma gtogs so/ /rdo rjes rab 'joms gzhan yang byang chub sems dpa' gang gis rmi lam na bdag rta la zhon par kun tu shes na byang chub sems dpa' de ni sa 
dang po bzhi po dag tu blta ste/ des ni tshul khrims kyi pha rol tu phyin pa la brten par bya'o/ /de la ni bdud kyi las shas che la las kyi sgrib pa chung ba yin pas des stong pa nyid gtso bor bya ba dang / lhag mthong mang du bya ba dang / nan tan gyis bsgrub par bya'o/ /des na de'i las 
kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la bdag rta 'greng ba la zhon par kun tu shes na sa dang po par blta'o/ /'gro ba la zhon par kun tu shes na sa gnyis par blta'o/ /rgyug pa la zhon par kun tu shes na sa gsum 
par blta'o/ /brgyan pa la zhon par kun tu shes na sa bzhi par blta ste/ bdud kyi las ni ma gtogs so/ /sa gong ma dag la ni thams cad phun sum tshogs par mthong ste/ byang chub sems dpa'i lhag pa'i nga rgyal can rnams dang / bdud kyi las ni ma gtogs 
so/ /rdo rjes rab 'joms gzhan yang byang chub sems dpa' gang gis rmi lam na bdag bden pa'i byin gyis brlabs byed par kun tu shes na byang chub sems dpa' de ni sa bcu po thams cad las sa gang yang rung bar blta ste/ de la ni bdud kyi las chung la/ las kyi sgrib pa shas 
</page>

 <page>
<ph>452</ph><p>039-226b</p>
che ba yin pas/ des ni yul mang po la nges par brtag par bya zhing / ting nge 'dzin bsgrub pa la mkhas par yang bya/ spyod lam drang po dang / sogs pa dang bral bar yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar 
yang 'gyur ro/ /gang sbyin pa dang ldan pa'i byin gyis brlabs byed na byang chub sems dpa' de ni sa dang po par blta'o/ /bcings pa las thar bar bya ba'i phyir na sa gnyis par blta'o/ /nad pa thar bar bya ba'i phyir na sa gsum par blta'o/ /grong khyer gyi phyir na sa bzhi par 
blta'o/ /rgyal po'i phyir na sa lnga par ro/ /gling bzhi pa'i phyir na sa drug par ro/ /stong gi phyir na sa bdun par ro/ /stong gnyis pa'i phyir na sa brgyad par ro/ /stong gsum pa'i phyir na sa dgu par ro/ /'od 'byung ba dang / sa g.yo ba dang / lha rnams kyis me 
tog gi char dbab pa'i phyir na sa bcu par te/ sa drug po dag la ni bdud kyi las ma gtogs so/ /rdo rjes rab 'joms gzhan yang byang chub sems dpa' gang gis rmi lam na 'bras bu'i shing ljon pa mthong na byang chub sems dpa' de ni sa dang po bdun po dag tu blta ste/ lung 
bstan pa yongs su rdzogs pa'i chos dang ldan pa yin no/ /des ni rnyed pa dang bkur sti la ma chags pa dang / drang po dang nyes pa mi 'dzin par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis 'bras 
bu nyung ngu'i shing ljon pa mthong na de ni sa dang po par blta'o/ /gang gis 'bras bu mang po'i shing ljon pa mthong na de ni sa gnyis par blta'o/ /gang gis 'bras bu ro zhim po'i shing ljon pa mthong na de ni sa gsum par blta'o/ /gang gis 'bras bu dri zhim po'i shing ljon pa 
mthong na byang chub sems dpa' de ni sa bzhi par blta'o/ /gang gis 'bras bu sman du rung ba'i shing ljon pa mthong na byang chub sems dpa' de ni sa lnga par blta'o/ /gang gis lha yul pa lta bu'i 'bras bu'i shing ljon pa mthong na byang chub sems dpa' de ni sa drug par blta'o/ /gang gis 
</page>

 <page>
<ph>453</ph><p>039-227a</p>
bdud rtsi'i ro dang ldan pa'i 'bras bu'i shing ljon pa mthong na byang chub sems dpa' de ni sa bdun par blta'o/ /rdo rjes rab 'joms gzhan yang byang chub sems dpa' gang gis rmi lam na me tog gi shing ljon pa mthong na byang chub sems dpa' de ni sa dang po bdun po dag 
las sa gang yang rung bar blta ste/ des ni dge ba'i rtsa ba sna tshogs bya ba la brtson par bya zhing dge ba'i rtsa ba'i chos de la kun tu spyod pa na des 'khor bzhi po dag dang ma 'dres par ri khrod du 'gro ba la brtson par bya'o/ /des na de'i las kyi sgrib pa de rnam par dag par 'gyur 
zhing byang chub tu nges par 'byung bar yang 'gyur ro/ /gang gis me tog mang la dri mi zhim pa'i shing ljon pa mthong na byang chub sems dpa' de ni sa dang po par blta'o/ /gang gis me tog dri zhim po'i shing ljon pa mthong na byang chub sems dpa' de ni sa gnyis par 
blta'o/ /gang gis me tog mang zhing dri zhim pa'i shing ljon pa mthong na byang chub sems dpa' de ni sa gsum par blta'o/ /gang gis me tog dang 'bras bur bcas pa'i shing ljon pa mthong na byang chub sems dpa' de ni sa bzhi par blta'o/ /gang gis lo ma nyung 
ba'i me tog gi shing ljon pa mthong na byang chub sems dpa' de ni sa lnga par blta'o/ /gang gis lha'i me tog gi shing ljon pa mthong na byang chub sems dpa' de ni sa drug par blta'o/ /gang gis byang chub kyi shing ljon pa mthong na byang chub sems dpa' de ni sa bdun par blta 
ste/ bdud kyi las ni ma gtogs so/ /sa gong ma dag la ni mtshan ma ldog pa med do/ /rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i grong khyer mthong na de ni sa dang po drug po de dag tu blta ste/ byang chub sems dpa' de la ni 
chos kyi sgrib pa med do/ /byang chub sems dpa' de ni mi skye ba'i chos la bzod pa dang nye bar rig par bya ste/ des ni stong pa nyid bsgom pa'i phyir yi dam la brtan pa dang / bde ba dang sdug bsngal dag gis zhe 'gras pa med pa'i sems su bya'o/ /des na de'i las kyi sgrib pa de rnam 
</page>

 <page>
<ph>454</ph><p>039-227b</p>
par dag par 'gyur zhing / /byang chub tu nges par 'byung bar yang 'gyur ro/ /grong khyer dang po brtsigs ma thag pa mthong na sa dang po par blta'o/ /grong khyer phyis byi dor byas pa mthong na sa gnyis par ro/ /ra ba phun sum tshogs pas ni sa gsum par ro/ /skyed mos tshal phun sum 
tshogs pas ni sa bzhi par ro/ /'bab chu phun sum tshogs pas ni sa lnga par ro/ /rdzing bu phun sum tshogs pas ni sa drug par te/ sdig pa'i grogs po'i lag tu song ba dang / dmigs pa can dang / mngon par mi brtson pa dang / bdud kyi las ni ma gtogs so/ /sa gong 
ma dag la ni thams cad phun sum tshogs par mthong ngo/ /rdo rjes rab 'joms gzhan yang byang chub sems dpa' gang gis rmi lam na mtsho ma dros pa mthong na de ni sa dang po brgyad po dag tu blta ste/ de la nyon mongs pa ni chung ngo/ /gal te lhag pa'i bsam pas brtson par byed cing lus dang / 
srog dang / yo byad dag la lhag par chags par mi byed na de la myur du snang ba skye bar 'gyur ro/ /des gzhan gyi bsam pa yongs su rdzogs par bya ba la mngon par brtson par bya ste/ des na de'i las kyi sgrib pa de rnam par dag par 'gyur zhing byang chub tu nges par 'byung bar yang 
'gyur ro/ /gang gis mtsho ma dros pa'i 'gram mthong na de ni sa dang po par blta'o/ /gang gis dbus mthong na de ni sa gnyis par ro/ /gang gis thams cad mthong na de ni sa gsum par ro/ /gang gis lag pas reg na de ni sa bzhi par ro/ /gang gis khrus byas 
na de ni sa lnga par ro/ /gang 'gram na 'dug na de ni sa drug par ro/ /gang gis mtsho ma dros pa'i klu mthong na de ni sa bdun par ro/ /gang gis gnas dang gzi byin sbyin par mthong na de ni sa brgyad par ro/ /sa drug po dag la ni bdud kyi las ma gtogs so/ /rdo rjes rab 'joms 
gzhan yang byang chub sems dpa' gang gis rmi lam na lha'i bu mthong na byang chub sems dpa' de ni sa dang po lnga po dag las sa gang yang rung bar blta'o/ /de la las kyi sgrib pa dang bdud kyi las ni chung la 'dod pa tsam ni yod de/ des zla ba gsum du brtson par byas na las kyi 
</page>

 <page>
<ph>455</ph><p>039-228a</p>
sgrib pa rnam par dag par 'gyur zhing / rnam par ma dag pa yang chung ngur 'gyur la snang ba thob par yang 'gyur ro/ /byang chub sems dpa' de ni phyogs bcu'i byang chub sems dpa' rnams kyis bsams pa yin te/ de gal te skyo bar mi 'gyur zhing mngon par brtson 
par 'gyur na des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la rgyal chen bzhi pa'i ris kyi lha'i bu mthong na sa drug po dag tu'o/ /sum cu rtsa gsum pas ni sa bdun par ro/ /dga' ldan pas ni sa brgyad par ro/ /
tshangs ris pas ni sa dgu par ro/ /gnas gtsang ma bas ni sa bcu par ro/ /sa dang po la mngon par brtson pas ni sa thams cad kyang mthong ste/ bdud kyi las kyang yod do/ /sa bcu po dag lhag pa'i bsam pa phun sum tshogs pas ni thams cad mthong ngo/ /rdo rjes 
rab 'joms gzhan yang byang chub sems dpa' gang gis rmi lam na klu mthong na de ni sa brgyad po dag las sa gang yang rung bar blta ste/ de ni chos la rjes su 'thun pa'i bzod pa dang ldan pa yin no/ /de ni brtsams nas yang phyir rnam par rtse bar 'gyur ba dang / sbyor ba bzung 
nas kyang yang phyir spong bar 'gyur te/ des ni longs spyod kyi gzhi las chos smra ba la skur pa btab pa yin pas des sdug pa'i dngos po yongs su btang ba la mngon par brtson par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur 
ro/ /gang gis ri la gnas pa'i klu mthong na de ni sa dang po par blta'o/ /gang gis nags khung na gnas pa mthong na de ni sa gnyis par blta'o/ /gang gis chu klung gi pha rol tu mthong na de ni sa gsum par blta'o/ /gang gis nags khrod tu mthong na de ni sa bzhi par 
blta'o/ /gang gis skye bo'i nang du mthong na de ni sa lnga par blta'o/ /gang gis rgyal po'i pho brang gi nang du mthong na de ni sa drug par blta'o/ /gang gis skye bo mang pos yongs su bskor ba mthong na de ni sa bdun par blta'o/ /gang gis nam mkha' la mthong na de ni sa brgyad par 
</page>

 <page>
<ph>456</ph><p>039-228b</p>
blta'o/ /sa dang po drug po dag la ni bdud kyi las ma gtogs par blta'o/ /rdo rjes rab 'joms gzhan yang byang chub sems dpa' gang gis rmi lam na/ bdag 'dzam bu'i gling gzhan du son par kun tu shes na byang chub sems dpa' de ni sa dang po drug po dag tu blta ste/ bzod 
pa thob pa yin no/ /de la sgrib pa ni chung na de mngon par mi brtson pa dang / le lo dang g.yo la sten pa dang / nga'o snyam pa'i nga rgyal gyi tshul gyis snang ba thob par mi 'gyur bas des tshul de dag ji lta ba de bzhin du rab tu brtson par bya'o/ /des na de'i las kyi sgrib pa de rnam par 
dag par 'gyur zhing byang chub tu nges par 'byung bar yang 'gyur ro/ /gang gis 'dzam bu'i gling nyams mi dga' ba mthong na de ni sa dang po par ro/ /gang gis nyams dga' ba mthong na de ni sa gnyis par ro/ /gang gis grong dang / grong khyer dang / grong rdal mdzes par mthong 
na de ni sa gsum par ro/ /gang gis skyed mos tshal me tog kun tu rgyas par mthong na de ni sa bzhi par ro/ /gang gis ljongs kyi mi 'dus par mthong na de ni sa lnga par ro/ /gang gis kun dga'i ra ba dang / tshal phun sum tshogs pa mthong na de ni sa drug par te/ /bdud kyi 
las ni ma gtogs so/ /rdo rjes rab 'joms gzhan yang byang chub sems dpa' gang gis rmi lam na bdag gos dkar po gyon par kun tu shes na byang chub sems dpa' de ni sa dang po brgyad po dag tu blta ste/ de ni las kyi sgrib pa rnam par dag pa la bdud kyi las shas che ba yin pas de 
chos la 'dun pa skyes kyang / yang phyir nur bar 'gyur zhing de'i yon tan dag la bar chad mang bar 'gyur bas dngos po thams cad mi sba bar bya zhing ye shes la brtson par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur 
ro/ /yo byad thams cad dang / gding ba thams cad dang / mang du thos par bya ba dang / skyon dang / lus dang / srog dang / dge ba'i rtsa ba dag la yang mngon par brtag par bya'o/ /gang gis gos dkar po gtsang ma rnying pa gyon par mthong na de ni sa dang po par ro/ /gang gis sar pa kha 
</page>

 <page>
<ph>457</ph><p>039-229a</p>
tshar med pa gyon par mthong na de ni sa gnyis par ro/ /gang gis kha tshar can na de ni sa gsum par ro/ /gang gis byi dor byas pa na de ni sa bzhi par ro/ /gang gis bkrus shing bcags pa na de ni sa lnga par ro/ /gos rin po ches ni sa drug par ro/ /ngang ris 
can gyis ni sa bdun par ro/ /lha'i gos kyis ni sa brgyad par ro/ /rdo rjes rab 'joms gzhan yang byang chub sems dpa' gang gis rmi lam na bdag gi mgo la rin po che'i phreng ba 'am/ rgyan gyi phreng ba thogs par kun tu shes na byang chub sems dpa' de ni sa dang po 
dgu po dag tu blta ste/ de la bdud kyi las kyang med/ las kyi sgrib pa yang med na rang gi nyes pas nges par mi 'byung bas des thos pa yongs su btsal bar bya zhing chos kyang bsgom par bya/ thab mo med pa dang rtsod pa med par yang bya'o/ /des na de'i las kyi sgrib pa de rnam par 
dag par 'gyur zhing byang chub tu nges par 'byung bar yang 'gyur ro/ /rin po che sna gcig gi phreng bas ni sa dang por ro/ /rin po che sna bdun gyis ni sa bdun pa'i bar du'o/ /'khor los sgyur ba'i nor bu rin po ches ni sa brgyad par ro/ /lha'i nor bu rin po ches ni sa dgu par 
te/ bdud kyi las ni ma gtogs so/ /las dang po pas mtshan ma de dag mthong na 'phyar bar 'gyur zhing le lo skye bar yang 'gyur/ bag 'bebs par yang byed/ gzhan la brnyas par yang byed pas de'i phyir des bdud kyi las ni rtogs par bya'o/ /rdo rjes rab 
'joms gzhan yang byang chub sems dpa' gang gis rmi lam na bdag gi mgo la me tog gi phreng ba thogs par kun tu shes na byang chub sems dpa' de ni sa dang po brgyad po dag tu blta ste/ de la las kyi sgrib pa ni med la bdud kyi las ni yod do/ /des gal te dang 
po dang / dbus dang tha mar nges par rtogs nas dad par byas shing thams cad yongs su gtong bas skyo ba med par byas nas/ des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /me tog sna gcig gi phreng bas ni sa dang por ro/ /
</page>

 <page>
<ph>458</ph><p>039-229b</p>
me tog sna gnyis kyi phreng bas ni sa gnyis par ro/ /me tog sna tshogs kyi phreng bas ni sa gsum par ro/ /me tog thams cad kyi 'phreng ba sa ni sa bzhi par ro/ /klu'i me tog gi phreng bas ni sa lnga par ro/ /lha'i me tog gi phreng bas ni sa drug par ro/ /lha'i me tog 
sna tshogs kyi phreng bas ni sa bdun par ro/ /lha dang mi'i me tog gi phreng ba 'od 'byung bas ni sa brgyad par ro/ /rdo rjes rab 'joms gzhan yang byang chub sems dpa' gang gis rmi lam na bdag me tog sil ma dag srel bar kun tu shes na byang chub sems dpa' de ni sa dang po 
bdun po dag tu blta ste/ des ni byang chub sems dpa' dag yang dag par 'dzin du gzhug par bya'o/ /gang zag de ni g.yog 'khor mang ba dang / rkyen mang ba yin te/ des gal te bsam pa rnam par sbyang bar byas na des de'i las kyi sgrib pa de rnam par dag par 'gyur zhing 
byang chub tu nges par 'byung bar yang 'gyur ro/ /gang gis bdag kha dog dang ldan pa'i me tog sil ma dag srel bar kun tu shes na de ni sa dang po par ro/ /dri dang ldan pas ni sa gnyis par ro/ /reg dang ldan pas ni sa gsum par ro/ /sna tshogs kyis ni sa bzhi par ro/ /
chu las skyes pa dang / skam las skyes pas ni sa lnga par ro/ /thams cad kha 'bus par gyur pas ni sa drug par te/ sa gong ma bzhi po dag la mngon par brtson pa'am/ bdud kyi las kyi mtshan ma ni de dag yin te/ yid du 'ong ba dang / yid du mi 'ong ba thams cad kyang 
'bul bar byed do/ /rdo rjes rab 'joms gzhan yang byang chub sems dpa' gang gis rmi lam na bdag rnga bo che rdung ba'am/ /rol mo'i sgra 'byin par kun tu shes na/ byang chub sems dpa' de ni sa dgu po dag las sa gang yang rung bar blta ste/ de la las kyi sgrib pa dang / bdud 
kyi las shas che ba yin pas des brtson 'grus brtsam zhing thos pa la mngon par brtson par bya'o/ /des sems can thams cad la sems mnyam par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang thibs 
</page>

 <page>
<ph>459</ph><p>039-230a</p>
por song ste rnga bo che rdung bar byed na de ni sa dang po par ro/ /gang sa mnyam par song ste rdung na de ni sa gnyis par ro/ /gang grong du song ste rdung na de ni sa gsum par ro/ /gang grong khyer chen por na de ni sa bzhi par ro/ /gang skye bo phal po che'i dbus su na de ni sa lnga par 
ro/ /gang skyabs su song ste na de ni sa drug par ro/ /gang ri la na de ni sa bdun par ro/ /gang ri bo'i rtse mor na de ni sa brgyad par ro/ /gang nam mkha' la 'dug ste na de ni sa dgu par ro/ /ye shes la brtson pa la bdud kyi las ni ma gtogs so/ /rdo rjes rab 'joms 
gzhan yang byang chub sems dpa' gang gis rmi lam na nyi ma gzas zin pa'am zla ba gzas zin par kun tu shes na byang chub sems dpa' de ni sa dang po drug po dag tu blta ste/ chos kyis phongs par 'gyur ba'i las dang ldan zhing nyon mongs pa mang ba yin pas des ni dngos po 
thams cad yongs su btang bar bya zhing / rnam par smin pa mi 'dod pa la yang mngon par brtson par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /nyi ma 'am zla ba 'char kar gzas zin par kun 
tu shes na de ni sa dang po par blta'o/ /snga dro'i dus su na sa gnyis par ro/ /sprin yang 'khrugs na sa gsum par ro/ /rlung yang 'khrugs na sa bzhi par ro/ /rdul gyis nges par bcom na sa lnga par ro/ /nyi ma phyed pa'i dus su na sa drug par te/ las kyi sgrib pa 
dang / bdud kyi las ni ma gtogs so/ /rdo rjes rab 'joms gzhan yang byang chub sems dpa' gang gis rmi lam na bdag mi gtsang bas bskus par kun tu shes na/ byang chub sems dpa' de ni sa dang po gsum po dag tu blta ste/ sngon 'phags pa la skur pa btab pa'i 
byang chub sems dpa' dmu rgod yin pas des lo gsum du phung po gsum pa la ji ltar lung phog pa bzhin du gdon par bya zhing / gang la yang ma dad par mi bya bar mos pa yang mang du bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung 
</page>

 <page>
<ph>460</ph><p>039-230b</p>
bar yang 'gyur ro/ /lus thams cad mi gtsang ba'i rdzab kyis bskus na sa dang po par ro/ /lus kyi gzhogs phyed bskus na sa gnyis par ro/ /yan lag dang nying lag bskus na sa gsum par ro/ /sa drug pa'i bar dag la ni bdud kyi las su rtogs par bya'o/ /rdo rjes 
rab 'joms gzhan yang byang chub sems dpa' gang gis rmi lam na bdag rgyal por gyur par kun tu shes na byang chub sems dpa' de ni sa bcu po thams cad las sa gang yang rung bar blta ste/ de la dge ba'i rtsa ba stug la bar chad kyang stug pa yin pas des na rlom sems med par 
bya zhing gzhan la g.yo mi bya ba dang / kun bged pa'i ngang tshul can dang / bdag la mi bstod pa dang / gzhan la mi smad par bya'o/ /des na de'i las kyi sgrib pa de rnam par dag par 'gyur zhing / byang chub tu nges par 'byung bar yang 'gyur ro/ /grong na 'dug ste rgyal por 
kun tu shes na de ni sa dang po par blta'o/ /gtsug lag khang na 'dug ste rgyal por kun tu shes na de ni sa gnyis par blta'o/ /skyed mos tshal na 'dug ste rgyal por kun tu shes na de ni sa gsum par blta'o/ /lha khang na 'dug ste rgyal por kun tu shes na de ni sa bzhi par blta'o/ /
grong khyer chen po na 'dug ste/ rgyal por kun tu shes na de ni sa lnga par blta'o/ /ri'i rtse mo na 'dug ste rgyal por kun tu shes na de ni sa drug par blta'o/ /'dzam bu'i gling gi rgyal por kun tu shes na de ni sa bdun par blta'o/ /'khor los sgyur ba'i rgyal por 
kun tu shes na de ni sa brgyad par blta'o/ /rgya mtsho'i dbus su na de ni sa dgu par blta'o/ /ri rab kyi rtse mor na de ni sa bcu par blta ste/ bdud kyi las la mngon par brtson pa dang / sangs rgyas dang / byang chub sems dpas ma dgongs pa ni ma gtogs so/ /
rdo rjes rab 'joms gzhan yang byang chub sems dpa' gang gis rmi lam na bdag rgyal po'i spyan snga 'am/ rgyal po'i blon po chen po'am/ /skye bo phal po che'i mdun na 'dug par kun tu shes na byang chub sems dpa' de ni sa dang po brgyad po dag tu blta ste/ kun nas nyon 
</page>

 <page>
<ph>461</ph><p>039-231a</p>
mongs pa dang bcas pa yin pas des ni sems can yongs su smin par bya zhing nye du'i mchod pa spang bar bya ba dang / shin tu yongs su dag par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la sbyin pas kun nas 
nyon mongs par gyur na sa dang po par ro/ /tshul khrims kyis ni sa gnyis par ro/ /thos pas ni sa gsum par ro/ /ting nge 'dzin gyis ni sa bzhi par ro/ /gzungs kyis ni sa lnga par ro/ /mngon par shes pa rnams kyis ni sa drug par ro/ /chos ston pas ni sa bdun par ro/ /
g.yog 'khor phun sum tshogs pas ni sa brgyad par ro/ /rdo rjes rab 'joms gzhan yang byang chub sems dpa' gang gis rmi lam na bdag skyed mos tshal du son bar kun tu shes na byang chub sems dpa' de ni sa dang po dgu po dag tu blta ste/ des ni bsam gtan gyi pha rol tu phyin 
pa la mngon par brtson par bya'o/ /byang chub sems dpa' de ni 'jig rten gyi zang zing ni rnyed la/ shes pas ni ma yin pas bdud kyi lcags kyus kun tu drangs pa yin te/ las kyi sgrib pa ni chung ngo/ /des na chos smra ba la nye bar 'tsho ba dag bsgrub par bya zhing nang du yang dag 
'jog kyang bsgrub par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la sa dang po la ni spyod pa'i shes pa med do/ /sa gnyis pa la ni thos pa'i shes pa med do/ /sa gsum pa la ni nges pa'i shes 
pa med do/ /sa bzhi pa la ni bsam gtan gyi shes pa med do/ /sa lnga pa la ni gzungs kyi shes pa med do/ /sa drug pa la ni so so yang dag par rig pa'i shes pa med do/ /sa bdun pa la ni sgrub pa'i shes pa med do/ /sa brgyad pa la ni bkod pa'i shes pa med do/ /
sa dgu pa la ni smon lam gyi shes pa med do/ /rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i gtsug lag khang ngam/ grong ngam/ yul lam/ ljongs mthong na byang chub sems dpa' de ni sa dang po drug po dag tu blta ste/ /de 
</page>

 <page>
<ph>462</ph><p>039-231b</p>
ni bar chad mang ba yin pas des sangs rgyas rjes su dran pa bsgom par bya zhing dad par yang bya/ bya ba thams cad la dad pa'i sbyin pas mos par yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis mtshan ma'i bya ba 
de dag byi dor ma byas par mthong na de ni sa dang por ro/ /gang gis byi dor byas par mthong na de ni sa gnyis par ro/ /gang gis rgyan gyis brgyan par mthong na de ni sa gsum par ro/ /'khor bzhi po dag 'dus na de ni sa lnga par ro/ /lha'i 'khor dag 'dus na de ni sa drug par ro/ /
rdo rjes rab 'joms gzhan yang byang chub sems dpa' gang gis rmi lam na/ gdugs rnyed na de ni sa dang po bdun po dag tu blta ste/ /sangs rgyas kyi byin gyis brlabs kyang yod/ bar chad kyang mang / mi choms pa yang yin no/ /des ni chos smra ba la brnyas par mi bya ste/ des na de'i 
las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /de la lo ma'i gdugs kyis ni sa dang por ro/ /'od ma'i gdugs kyis ni sa gnyis par ro/ /gro ba'i gdugs kyis ni sa gsum par ro/ /ras kyi gdugs kyis ni sa bzhi par ro/ /
khra bos ni sa lnga par ro/ /dril bu g.yer kas yongs su bskor bas ni sa drug par ro/ /rin po che'i dra bas glags pas ni sa bdun par ro/ /bdud kyi las dang / mngon par mi brtson pa ni ma gtogs so/ /rdo rjes rab 'joms gzhan yang byang chub sems dpa' gang gis rmi 
lam na bdag skye bo phal po che'i dbus na 'dug ste chos ston par kun tu shes na/ byang chub sems dpa' de ni sa bcu po thams cad du blta ste/ des sa dag la bdud kyi las dang las kyi sgrib pa yang / ji lta ba bzhin du rtogs par bya zhing / des spobs pa yongs su btsal bar bya ste/ 
spobs pa rnyed nas kyang rnam par nges par sgrub pa'i lung dbog par bya'o/ /dngos po thams cad la yang lhag par zhen pa med par bya zhing / des dngos po rnyed pa la yang yang dag par dga' bar 'gyur ba'i ngang tshul can du bya'o/ /des na de'i las kyi sgrib pa de rnam par dag par 'gyur 
</page>

 <page>
<ph>463</ph><p>039-232a</p>
zhing / byang chub tu nges par 'byung bar yang 'gyur ro/ /sbyin pa'i gtam ston par kun tu shes na sa dang po la gnas par 'gyur ro/ /dge ba bcu'i las kyi lam gyis ni sa gnyis par ro/ /thos pa'i gtam gyis ni sa gsum par ro/ /sbyangs pa'i yon tan dang yo byad 
bsnyungs pa'i gtam gyis ni sa bzhi par ro/ /snyoms par 'jug pa'i gtam gyis ni sa lnga par ro/ /legs par sbyar ba yongs su rjod pa'i gtam gyis ni sa drug par ro/ /bdag med pa'i gtam gyis ni sa bdun par ro/ /ye shes bkod pa'i gtam gyis ni sa brgyad par ro/ /sangs rgyas bkod 
pa'i gtam gyis ni sa dgu par ro/ /lus kyi tshad kyi gtam gyis ni sa bcu par ro/ /sa dang po la ni yo byad la rtsol ba dang bcas pa'o/ /sa gnyis pa la ni tshul khrims la rtsol ba dang bcas pa'o/ /sa gsum pa la ni 'od la rtsol ba dang bcas pa'o/ /sa bzhi pa la ni nor bdun la rtsol ba 
dang bcas pa'o/ /sa lnga pa la ni mi gnas pa la rtsol ba dang bcas pa'o/ /sa drug pa la ni rnam par gtan la dbab pa la rtsol ba dang bcas pa'o/ /sa bdun pa la ni nges pa la rtsol ba dang bcas pa'o/ /sa brgyad pa la ni mngon par shes pa dang so so yang dag par rig pa la rtsol ba dang 
bcas pa'o/ /sa dgu pa la ni spyod pa la rtsol ba dang bcas pa'o/ /sa bcu pa la ni tshad med pa la rtsol ba dang bcas pa'o/ /de'i sa dang po la ni dge ba'i rtsa ba la bar chad yod do/ /sa gnyis pa la ni tshul khrims la bar chad yod do/ /sa gsum pa la ni mngon par brtson pa la bar chad yod do/ /
sa bzhi pa la ni dmigs pa la bar chad yod do/ /sa lnga pa la ni rnam pa la bar chad yod do/ /sa drug pa la ni zab mo'i bzod pa la bar chad yod do/ /sa bdun pa la ni rnam par 'byed pa'i ye shes la bar chad yod do/ /sa brgyad pa la ni sems can yongs su smin par bya ba la bar chad yod do/ /sa dgu pa 
la ni rnam par shes pa'i tshogs la bar chad yod do/ /sa bcu pa la ni zhing yongs su dag par bya ba la bar chad yod do/ /rdo rjes rab 'joms gzhan yang byang chub sems dpa' gang gis rmi lam na bdag grong khyer na gnas par byed par kun tu shes na/ byang chub sems dpa' de ni sa brgyad po dag la phyir 
</page>

 <page>
<ph>464</ph><p>039-232b</p>
mi ldog par lung bstan du nye ba yin te/ des ni zab mo la mos pa'i gang zag la bsten par bya zhing / bsnyen bkur bya/ mchod par bya'o/ /chos la the tsom mang zhing sgrib pa yod pas des chos smra ba la bsten cing bsnyen bkur byed/ mchod par byed na 'gyod pa sel bar 'gyur la/ des na 
de'i las kyi sgrib pa de rnam par dag par 'gyur zhing / byang chub tu nges par 'byung bar yang 'gyur ro/ /de la sa dang po la gnas pa ni sangs rgyas su 'gyur ram/ 'on kyang mi 'gyur snyam du byang chub la the tsom za'o/ /sa gnyis pa la gnas pa ni yang dag par blang ba la the tsom 
za'o/ /sa gsum pa la gnas pa ni ye shes la the tsom za'o/ /sa bzhi pa la gnas pa ni ting nge 'dzin sgrub pa la the tsom za'o/ /sa lnga pa la gnas pa ni yang dag pa ji lta ba bzhin gyi shes pa la the tsom za'o/ /sa drug pa la gnas pa ni lam dang 'bras bu la the tsom za'o/ /
sa bdun pa la gnas pa ni nges pa'i tshig la the tsom za'o/ /sa brgyad pa la gnas pa ni rnam par 'phrul ba la the tsom za'o/ /rdo rjes rab 'joms gzhan yang byang chub sems dpa' gang gis rmi lam na bdag zam pa 'dogs shing chu bo'i dbus su song bar kun tu shes na byang chub sems 
dpa' de ni sa dang po bdun po dag tu blta ste/ de la las kyi sgrib pa shas che zhing bdud kyi las kyang shas che bas des ni 'dun pa drag por bya zhing rten pa med pa dang / dbye ba la mi gnas par bya ba dang / tshogs pa la mngon par brtson par byas na mi skye ba'i chos kyi snang ba rnam par dag 
par 'gyur ro/ /gang gis shes pa'i snang ba la bar chad yod pa de ni sa dang por ro/ /gang gis ji ltar brtson pa'i dge ba'i rtsa ba la lus nyams bde ba med na byang chub sems dpa' de ni sa gnyis par ro/ /sems kyi bar dag la nyams bde ba med na byang chub sems dpa' de ni sa gsum par 
ro/ /gang la snang ba 'ga' zhig yod na byang chub sems dpa' de ni sa bzhi par ro/ /gang la mi 'jigs pa chung ba de ni sa lnga par ro/ /gang la yongs su smin par bya ba la bar chad yod pa de ni sa drug par ro/ /gang gis bstan pa la bar chad yod pa de ni sa bdun par ro/ /rdo rjes rab 'joms 
</page>

 <page>
<ph>465</ph><p>039-233a</p>
gzhan yang byang chub sems dpa' gang gis rmi lam na bdag gru 'dren par kun tu shes na byang chub sems dpa' de ni sa drug po dag tu blta ste/ pha rol tu phyin pa drug po thams cad la cha mnyam par spyod cing bar chad dang bcas pa yin pas des ni mi gnas par 
pha rol tu phyin pa drug po thams cad la bsten par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gru'i shing ma sbyangs pa 'dren par kun tu shes na sa dang por ro/ /sbyangs pas ni sa gnyis par ro// //
gshibs pas ni sa gsum par ro/ /ma gshibs pas ni sa bzhi par ro/ /skye bo zhugs pas ni sa lnga par ro/ /sgrol bas ni sa drug par ro/ /rdo rjes rab 'joms gzhan yang byang chub sems dpa' gang gis rmi lam na sprin las 'brug grag pa'am/ glog 'byung bar 
bdag gis kun tu shes na byang chub sems dpa' de ni sa dang po lnga po dag tu blta ste/ /de la bdud kyi las ni shas che la las kyi sgrib pa ni chung bas des nges par brtag pa mang du bya zhing sdug pa'i dngos po yongs su btang ste/ gzungs yang dag par bsgrub par bya'o/ /des 
na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis sprin nam glog mthong nas skrag na de ni sa dang por ro/ /gang mi skrag na de ni sa gnyis par ro/ /gang chos yid la byed na de ni sa gsum par ro/ /gang sangs rgyas 
yid la byed cing ri'i rtse mo na 'dug na de ni sa bzhi par ro/ /gang nam mkha' la na de ni sa lnga par te/ de la bdud kyi las ni ma gtogs so/ /klu 'ongs shing byi dor ram sgom par byed nas gong ma dag tu'o/ /rdo rjes rab 'joms gzhan yang byang chub sems dpa' gang gis 
rmi lam na mtshon cha'am go cha rnyed na byang chub sems dpa' de ni sa dang po gsum po dag tu blta ste/ de la bdud kyi las dang las kyi sgrib pa che ba yin pas des ni bzod pa'i pha rol tu phyin pa dang / brtson 'grus kyi pha rol tu phyin pa dang / shes rab kyi pha rol tu phyin pa la kun du bsten par bya'o/ /des na de'i las kyi 
</page>

 <page>
<ph>466</ph><p>039-233b</p>
sgrib pa de rnam par dag par 'gyur zhing byang chub tu nges par 'byung bar yang 'gyur ro/ /gang gis mtshon cha'am go cha dri ma can rnyed na de ni sa dang po par blta'o/ /dri ma med pas ni sa gnyis par ro/ /rnon pos ni sa gsum par ro/ /rdo rjes rab 'joms gzhan yang byang chub 
sems dpa' gang gis rmi lam na snod dag rnyed na byang chub sems dpa' de ni sa bdun po dag tu blta ste/ des mtshan ma ji lta ba bzhin du yongs su gdul bar bya'o/ /de la ni bdud kyi las dang / las kyi sgrib pa yang ma nges pa yin pas des bsdu ba'i dngos po bzhi po dag gis 
mngon par brtson par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /sa drug po dag la ni phyir mi ldog pa'i chos rnams spyad par bya'o/ /sa bdun pa la ni nga'o snyam pa'i nga rgyal shes par bya'o/ /rdo rjes 
rab 'joms gzhan yang byang chub sems dpa' gang gis rmi lam na bdag sems can rnams la lam ston par kun tu shes na byang chub sems dpa' de ni sa bcu po thams cad du 'gyur te/ des las kyi sgrib pa dang / nyon mongs pa'i sgrib pa'i dngos po ji lta ba bzhin du 
rtogs par bya zhing chos smra ba la bsnyen bkur bya ba dang / dngos po thams cad yongs su gtang bar bya ba dang / brtson 'grus brtsam par yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /
bzhon pa'i lam gtsang ma ston na sa dang por ro/ /skyed mos tshal gyi lam gyis ni sa gnyis par ro/ /grong khyer gyi lam gyis ni sa gsum par ro/ /lam po ches ni sa bzhi par ro/ /ri'i lam gyis ni sa lnga par ro/ /rgya mtsho'i lam gyis ni sa drug par ro/ /lha'i 
lam gyis ni sa bdun par ro/ /'di ni nyan thos kyi sa'i lam mo zhes bya bas ni sa brgyad par ro/ /byang chub sems dpa'i lam gyis ni sa dgu par ro/ /sangs rgyas kyi lam gyis ni sa bcu par te/ sa dang po drug po dag la bdud kyi las dang / las kyi sgrib 
</page>

 <page>
<ph>467</ph><p>039-234a</p>
pa yang rtogs par bya'o/ /sa gong ma bzhi po dag la ni skyon de dag med do/ /rdo rjes rab 'joms gzhan yang byang chub sems dpa' gang gis rmi lam na bdag skyed mos tshal du zhugs par kun tu shes na byang chub sems dpa' de ni sa dang po brgyad po dag tu blta ste/ 
de'i rmi lam du bdud kyi las dang / las kyi sgrib pa dag rnam par smin par 'gyur zhing rmi lam na skrag par yang 'gyur la/ de sad pa na yid mi bde ba nyams su myong bar yang 'gyur bas/ /des stong pa nyid bsgom par bya zhing chos zab mo yang mnyan par bya/ nang du yang dag 'jog 
kyang gzung bar bya/ rmug pa dang gnyid kyang spang bar bya/ byang chub rnam par gtan la 'bebs pa la mkhas pa'i gang zag la yang bsten par bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /rgyal srid rnam par 
nyams pas 'jigs na sa dang por ro/ /tshul khrims ral pas 'jigs na sa gnyis par ro/ /chos nub pas 'jigs na sa gsum par ro/ /chos smra ba 'chi bas 'jigs na sa bzhi par ro/ /mes tshig pas 'jigs na sa lnga par ro/ /bdag bsad pa dang 'go ba'i nad 
kyis 'jigs na sa drug par ro/ /ri las g.yang du ltung bas 'jigs na sa bdun par ro/ /ston pa yongs su mya ngan las 'da' bas 'jigs na sa brgyad par te/ sa brgyad po dag la mngon par brtson pa la bdud kyi las kyang rtogs par bya'o/ /rdo rjes rab 'joms gzhan yang 
byang chub sems dpa' gang gis rmi lam na lo tog phun sum tshogs par mthong na byang chub sems dpa' de ni sa dang po brgyad po dag tu blta ste/ sa dang po la gnas pas sa gnyis pa la mngon par brtson pas de lta bur mthong na bdud kyi las la yid rton par 'gyur ba'am/ 
sngon gyi rgyal ba la bya ba lhag par byas ba 'am/ bar chad mang ba yin pas des ni 'jig rten thams cad la rten par mi bya zhing mi lta bar yongs su gtong ba dang / /rnam pa gsum legs par bsdam par yang bya'o/ /des na de'i las kyi sgrib pa de rnam par dag par 'gyur zhing /
</page>

 <page>
<ph>468</ph><p>039-234b</p>
byang chub tu nges par 'byung bar yang 'gyur ro/ /gal te byang chub sems dpa' bdag gam yo'i lo tog phun sum tshogs par mthong na de ni sa gsum par ro/ /grong gi lo tog phun sum tshogs par mthong na sa bzhi par ro/ /ljongs kyi lo tog phun sum tshogs par mthong na sa lnga 
par ro/ /'dzam bu'i gling gi lo tog phun sum tshogs par mthong na sa drug par ro/ /gling bzhi pa'i lo tog phun sum tshogs par mthong na sa bdun par ro/ /stong gsum pa'i lo tog phun sum tshogs par mthong na sa brgyad par ro/ /lo tog yongs su 
smin pa phun sum tshogs par mthong na sa dgu par ro/ /de la 'jug par byed na sa bcu par ro/ /rdo rjes rab 'joms gzhan yang byang chub sems dpa' gang gis rmi lam na bdag sems can nad pa rnams gso bar kun tu shes na byang chub sems dpa' de ni sa dang po brgyad 
po dag las sa gang yang rung bar blta ste/ /de la las kyi sgrib pa chung la bdud kyi las shas che bas des snying rje chen pos yongs su sbyang bar bya zhing gzhan la phan pa la brtson pa dang / phyir re ba med par yang bya'o/ /des na de'i las kyi sgrib pa de rnam par dag par 
'gyur zhing byang chub tu nges par 'byung bar yang 'gyur ro/ /gang khye'u gso bar byed na de ni sa dang por ro/ /gang bud med gso bar byed na de ni sa gnyis par ro/ /gang mi chen po gso bar byed na de ni sa gsum par ro/ /gang rims kyis btab pa gso bar byed na de ni sa 
bzhi par ro/ /gang skye rbab kyi nad kyis btab pa gso bar byed na de ni sa lnga par ro/ /gang sha bkra'i nad kyis btab pa gso bar byed na de ni sa drug par ro/ /gang skem nad kyis btab pa gso bar byed na de ni sa bdun par ro/ /gang 'byung pos zin pa gso bar byed 
na de ni sa brgyad par te/ bdud kyi las ni ma gtogs so/ /snying rje chen po dang ldan pa'i byang chub sems dpa' des bzod pa'i pha rol tu phyin pa la spyod cing lhag pa'i bsam pa phun sum tshogs par bya'o/ /rdo rjes rab 'joms gzhan yang byang chub sems 
</page>

 <page>
<ph>469</ph><p>039-235a</p>
dpa' gang gis rmi lam na bdag byang chub tu lung bstan pa'i sgra thos na byang chub sems dpa' de ni sa bcu po dag las sa gang yang rung bar blta ste/ /des ni byang chub sems dpa' rnams kyi lung bstan pa bcu po dag tu ji ltar lung bstan pa la bdud kyi las dang / 
las kyi sgrib pa dag rtogs par bya'o/ /bcu gang zhe na/ sa dang po la byang chub tu lung ston pa dang / sa gnyis pa la byang chub kyi spyod par lung ston pa dang / sa gsum pa la bzod par lung ston pa dang / /sa bzhi pa la smon lam du lung ston pa dang / sa lnga pa la mnyam pa 
nyid du lung ston pa dang / sa drug pa la ye shes su lung ston pa dang / sa bdun pa la thabs la mkhas par lung ston pa dang / /sa brgyad pa la nyan thos dang rang sangs rgyas kyis las yang dag par 'das pa thams cad mkhyen pa nyid du lung ston pa dang / sa dgu pa la skye 
ba gcig gis thogs par lung ston pa dang / sa bcu pa la sangs rgyas su dbang bskur bar lung ston pa'o/ /des ni snying rje chen po dang / shes rab kyi pha rol tu phyin pa dang / thabs la mkhas pa la bsten par bya'o/ /des na byang chub tu nges par 'byung bar yang 'gyur ro/ /rdo 
rjes rab 'joms gzhan yang byang chub sems dpa' gang gis rmi lam na bdag mngon par rdzogs par sangs rgyas par kun tu shes na/ byang chub sems dpa' de ni sa phyi ma gsum po dag tu blta ste/ des ni bdud kyi las rtogs par bya zhing rtag tu mngon par brtson par 
yang bya lhag pa'i bsam pa bsgrub par yang bya'o/ /des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/ /rdo rjes rab 'joms gzhan yang byang chub sems dpa' gang gis rmi lam na bum pa gang ba rnyed na byang chub sems 
dpa' de ni sa bcu po thams cad du blta'o/ /des na yul ji lta ba bzhin rtogs par bya ste/ gal te grong nas rnyed na de ni sa dang po par blta'o/ /gal te sgo nas rnyed na de ni sa gnyis par blta'o/ /gal te lam nas rnyed na de ni sa gsum par blta'o/ /gal te shing drung 
</page>

 <page>
<ph>470</ph><p>039-235b</p>
nas rnyed na de ni sa bzhi par blta'o/ /gal te 'greng ste rnyed na de ni sa lnga par blta'o/ /gal te 'dug te rnyed na de ni sa drug par blta'o/ /gal te ma la nas rnyed na de ni sa bdun par blta'o/ /gal te nam mkha' las rnyed na de ni sa brgyad par blta'o/ /gal te zas za ba'i 
tshe rnyed na de ni sa dgu par blta'o/ /gal te bzhon pa la zhon pa 'am/ /skyed mos tshal na 'dug pa na rgyan gyis brgyan pa rnyed na de ni sa bcu par blta ste/ /bdud kyi las dang las kyi sgrib pa ni rtogs par bya'o/ /des na de'i las kyi sgrib pa de rnam par dag par 'gyur 
zhing byang chub tu nges par 'byung bar yang 'gyur ro/ /rdo rjes rab 'joms gzhan yang byang chub sems dpa'i mtshan ma brgya rtsa brgyad po de dag gis ni gang zag byang chub sems dpa'i theg pa pa yin par rig par bya zhing shes par bya'o/ /de nas de'i tshe bcom ldan 
'das kyis tshigs su bcad pa 'di dag bka' stsal to/ /gang la mtshan ma de dag yod gyur pa/ /de ni bdag nyid che bar the tsom med/ /spyod pa cung zad tsam zhig rtogs gyur kyang / /yon tan shes pas nyes pa ma skyed cig /rgya mtsho chen po las ni me 'bar 
cing / /me yi dbus nas chu ni byung gyur kyang / /gang la mtshan ma gcig tsam yod gyur pa/ /de ni byang chub phyir ldog ngas ma mthong / /sdig sbrul sos ni lhun po bzung gyur cing / /gang gA'i bye snyed zhing du 'gro gyur kyang / /de 'dra'i byed rgyu de dag yod par ni/ /byang chub 
sems las phyir ldog yod ma yin/ /spyod pas sa las log par snang gyur kyang / /'di la byang chub phyir ldog 'ga' yang med/ /gang zag ji tsam yon tan chung bas kyang / /lhag pa'i bsam pas bskyod na byang chub 'thob/ /nam mkha'i khams dang de bzhin sems 
can khams/ /sangs rgyas ye shes de bzhin byang chub sems/ /chos bzhi gang yin de dag tshad med de/ /de dag 'jig rten kun gyis rtogs mi nus/ /gang dag byang chub sems dpa'i spyod rtogs pa/ /de dag smon pa yin par shes par bya/ /sems can spyod pa bsam 
</page>

 <page>
<ph>471</ph><p>039-236a</p>
yas sems byed pa/ /gang zhig rtswa yis rgya mtsho gting dpog bzhin/ /gang zag 'tsho bar 'dod pas lcags bzhun gyi/ /rgya mtsho chen po 'thung bar byed sla yi/ /byang chub sems dpa' tha ba mi skyed de/ /de yi sdug bsngal de la grangs kyang med/ /'ga' 
zhig las kyis bsgribs par gyur pa'am/ /yang na bdud kyis kun tu dkrugs gyur pa/ /de la gang zag phal pa bde 'dod pa/ /sus kyang khong ni khro bar mi bya'o/ /mdog ngan glen nam yang na rnyed med dam/ /brnyas shing smad par bya ba yin na yang / /mi yi khams dang spyod pa 
shes dka' bas/ /de la gya tshom skyon ni gdags mi bya/ /shA ri'i bu dben 'dug ste sgom pa na/ des ni sems kyi skad cig lnga bcu rtogs/ /ston pas skad cig gcig la tshad med sems/ /mkhyen pas de la som nyi ma byed gsungs/ /dgra bcom kun gyis rang khams 
mi shes na/ /sems can spyod pa shes pa smos ci dgos/ /ngas ni skad cig tsam gyis gzhan shes pas/ /gang zag de la brnyas par ma byed cig /'dod chags bral bas gos dmar blangs nas ni/ /gyon par byed cing de bzhin myur du ni/ /skad cig 'jig par 
'gyur ba ngas mthong bas/ /su zhig nyes bden 'ga' zhig smra bar byed/ /ma skyes dgra yis pha ni bsad gyur cing / /de bzhin gshegs pa bgrongs par sbyar byas kyang / /de sems gcig gis ngan 'gro rnam grol na/ /gang zag dam pa gang yin smos ci dgos/ /
sems kyis 'ching bar byed cing grol byed pas/ /lus bems 'di la nyes pa ci yang med/ /lus kyi 'du 'dzi mthong nas gshe ma byed/ /pha rol rgol bar ma byed lus sbyongs shig /gser ni mi gtsang nang du bcug gyur kyang / /'bar ba'i rang bzhin nam yang mi 'bri 
ltar/ /nges pa gang zhig 'jig rten chos spyod kyang / /nam yang bsam pa'i rang bzhin yong mi spong / /rgyal bu tshong dpon bu dang lhan cig tu/ /dga' bar bdag nyid chen po rtse ba ltar/ /de bzhin sems can spyod pa'i dbus na yang / /de yang gzhan la lhar bcas 'gro ba'ang 
</page>

 <page>
<ph>472</ph><p>039-236b</p>
gzhan/ /la las dug zos 'chi bar mi 'gyur la/ /me dag bzung yang 'tshig par mi 'gyur na/ /gang dag ye shes spyod la bslabs de dag /byis pa'i spyod pas mi 'phrogs smos ci dgos/ /byang chub sems dpa' dag la yon phul ltar/ /rang sangs rgyas dang 
de bzhin dgra bcom gyis/ /stong gsum sa 'di thams cad gang gyur pa/ /de dag mchod byas rnam smin dpag med min/ /sems dag gyur na sbyin pa'i gnas 'gyur zhing / /sems dag gyur pa rgyal ba rnams dang 'dra/ /gang dag rgyal 'dra'i byang chub sems dpa' 
de'i/ byang chub gzhol ba'i lhag pa'i bsam la ltos/ /gang dag gang gA'i bye snyed sangs rgyas zhing / /'gron bus bkang ste rgyal la phul bas ni/ /gang gis mdo 'di bris te 'chang ba yi/ /de yi bsod nams dpe dang char mi phod/ /gang dag byang chub sems ni ma brjed pa/ /
de dag rnyed pa rab rnyed legs 'tsho ba/ /nor 'dod pa dag rgya mtsho chen po ltar/ /de bzhin de dag rnyed pa phun sum tshogs/ /gang gis skye mang don du mdo sde kun/ /kun tu chub byas 'chang zhing klog pa bas/ /mi gang mdo sde 'di la mkhas gyur pas/ /sems 
can spyod pa ma rtogs bcom pa yin/ /gal te byang chub mchog la reg 'dod na/ /de phyir bsten bzhin 'di la brtson gyis la/ /bdag bstod gzhan la smad par ma byed par/ /lhag pa'i bsam pas spyod pa rnam par sbyongs/ /dgon par dga' zhing rtag tu dbang bsdams 
la/ /brtson 'grus brtsams shing nye du thag bsrings la/ /byams la gnas shing don dam mkhas gyur pa/ /des ni de 'dra'i byang chub thob par 'gyur/ /bcom ldan 'das kyis chos kyi rnam grangs 'di bshad pa na lha dang mi'i skye dgu drug khri bla na med pa yang dag par rdzogs 
pa'i byang chub las phyir mi ldog par gyur to/ /lha dang mi'i skye dgu sngon sems ma bskyed pa khrag khrig phrag bco brgyad kyis ni byang chub tu sems bskyed de/ de dag gis chos kyi rnam grangs 'di thos ma thag tu bskal pa brgyad cur 'khor ba phyir bsnyil bar gyur 
</page>

 <page>
<ph>473</ph><p>039-237a</p>
to/ /de lta bas na gal te byang chub yongs su mi gtong na chos kyi rnam grangs 'di gzung bar bya/ bcang bar bya/ bklag par bya/ kun chub par bya zhing 'dun pa drag po dang / 'bad pa dang / spro ba dang / rab tu spro ba dang / mngon par brtson par bya'o/ /de 
nas 'khor de gang dag byang chub las phyir ldog par 'dod pa/ skrag pa/ sgyid lug pa/ som nyi dang bcas pa/ the tsom dang bcas pa/ khyim gyi gnas su 'gro 'dod pa/ bdud kyi las dang las kyi sgrib pa mi shes pa'i byang chub sems dpa' khris bcom ldan 
'das kyi spyan snga nas chos kyi rnam grangs 'di thos nas skyon yongs su spangs shing / lhag pa'i bsam pa rnam par sbyangs te/ de dag 'jig rten gyi khams gzhan du skye bar 'gyur zhing de dag thams cad byang chub sems dpa' byams pa dang lhan cig tu mngon par rdzogs 
par 'tshang rgya bar 'gyur te/ de dag gis ni bskal pa nyi shur bdud kyi las rnam par sbyong bar 'gyur ro/ /gang dag 'jig rten gyi khams gzhan du skyes pa skye ba gcig gis thogs pa la gnas pa stan la 'khod pa de dag thams cad kyang byang chub sems dpa' 
byams pa dang lhan cig tu byang chub tu mngon par rdzogs par 'tshang rgya bar 'gyur te/ de dag gis ni bskal pa nyi shur bdud kyi las dang / las kyi sgrib pa rnam par sbyangs so/ /de ltar na chos kyi rnam grangs 'di thos pa yang byang chub sems dpa' 
rnams kyis gces spras byed pa yin na/ 'dzin pa dang / ston pa lta smos kyang ci dgos/ bcom ldan 'das kyis de skad ces bka' stsal nas/ byang chub sems dpa' rdo rjes rab 'joms dang / lha dang / mi dang / lha ma yin dang / dri zar 
bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las rmi lam bstan pa'i le'u zhes bya ba ste bzhi pa rdzogs so// //
</page>


</text>