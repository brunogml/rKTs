
<text>


 <page>
<ph>300</ph><p>077-150b</p>
rgya gar skad du/ shrI sarba bud+d+ha sa ma yo ga DA ki nI dzA la sam+ba ra nA ma ut+ta ra tan+t+ra/ bod skad du/ dpal sangs rgyas thams cad dang mnyam par sbyor ba mkha' 'gro ma sgyu ma bde ba'i mchog ces bya ba'i rgyud phyi ma/ dpal rdo rje sems dpa' la phyag 'tshal lo/ /sems 
dpa' sangs rgyas kun gyi dngos/ /rdo rje sems dpa' bde ba'i mchog /gsang ba mchog gi dgyes pa na/ /thams cad bdag nyid rtag tu bzhugs/ /'di ni rang byung bcom ldan 'das/ /gcig pu rab tu phye ba'i lha/ /sangs rgyas thams cad mnyam sbyor ba/ /mkha' 'gro sgyu ma bde 
ba'i mchog /chags med chags dang bral ba min/ /dbu mar yang ni mi dmigs so/ /bud med kun gyi sgyu ma'i rgya/ /'di ni gnyis med theg pa'i mchog /sgyu ma dag ni thams cad pas/ /bud med sgyu ma khyad par che/ /ngo bo nyid kyi mthu dag gis/ /rang bzhin gyis ni de 'grub pa'o/ /
'jig rten gsum 'dir bud med 'dis/ /gus par byed pa dag tu 'gyur/ /rnyed dang bde dang dga' kun gyis/ /ngan par spyod pa'ang 'grub par 'gyur/ /rang gi ngo bo yongs bsgyur na/ /bud med kun gyi sgyu mas 'grub/ /ngo mtshar sgyu ma'i phyag rgya 'di/ /mkha' 'gro ma zhes brdar 
bstan to/ /DA ni nam mkhar 'gro ba zhes/ /khams las mngon du brtags pa ste/ /nam mkha' kun tu spyod 'grub pa/ /mkha' 'gro ma zhes rab tu grags/ /thams cad ma lus phyag rgya yi/ /thams cad ma lus bde mchog gis/ /sangs rgyas thams cad mnyam sbyor ba/ /mkha' 
'gro ma zhes rab tu grags/ /de ni nam mkha' 'gro ba zhes/ /sangs rgyas khams las rnam par brtags/ /kun tu 'gro bar grub pa ni/ /sangs rgyas kun bdag mkha' 'gro ma'o/ /shaM zhes bya ba bde bar bshad/ /sangs rgyas kun gyi bde chen yin/ /sgyu ma thams cad rab sbyor ba/ /
mchog tu bde bas bde ba'i mchog /kun tu kun nas thams cad ni/ /bdag nyid rtag tu rnam pa kun/ /sangs rgyas la sogs brtan g.yo kun/ /kun gyi dngos por bdag gyur to/ /sems dang sems dpa'i ting 'dzin dang / /byang chub spyod pa sna tshogs nyid/ /de bzhin bdud dang bdud 
</page>

 <page>
<ph>301</ph><p>077-151a</p>
las rgyal/ /de ni byang chub sangs rgyas yin/ /rdo rje rdo rje 'dzin nyid dang / /de bzhin pad+mo pad+mo 'chang / /nor bu nor bu 'dzin nyid dang / /de dag gi yang rigs yin no/ /de nyid 'dod chags 'dod chags bral/ /'dod pa dang ni grol ba'ang yin/ /dus gsum srid 
gsum mchog gsum dang / /'jig rten gsum dang khams gsum dang / /rnam pa sna tshogs tha dad pa'i/ /gnas pa thams cad de nyid do/ /'gro ba dag ni ma lus kun/ /thams cad du ni 'di 'gyur ro/ /de la sogs pa mtha' yas mchog /chos dbyings mnyam dang mi mnyam 
pa/ /nam mkha'i dbyings kyi mtha' klas pa'i/ /dngos po thams cad de yin te/ /nam mkha' kun gyi skabs na dpal/ /rdo rje sems dpa' de bzhin gshegs/ /sangs rgyas thams cad mnyam sbyor ba/ /mkha' 'gro sgyu ma bde mchog go/ /bskal pa bye ba grangs med par/ /
sangs rgyas thams cad ma thob pa/ /phyag rgya'i cho ga gang dag gis/ /tshe 'di nyid kyis thob 'gyur ba/ /de nyid bdag gis brtag par bya/ /sangs rgyas kun bdag bde ba'i mchog /bdag nyid shin tu bsgrubs pa las/ /sangs rgyas kun bdag bde mchog go/ /rnal 'byor yang dag 
ma yin sems/ /lha la dmigs par byed pa dag /rnal 'byor gzugs brnyan rang bzhin te/ /lugs ma la sogs rnal 'byor skye/ /yang dag mchog sems rnal 'byor pa/ /lha la dmigs par byed pa dag /rang gi dam tshig bdag sbyor ba/ /mi 'gyur dam pa 'grub par 'gyur/ /
gzugs brnyan lugs la sogs pa la/ /rnal 'byor skye bar mi 'gyur gyi/ /byang chub sems la rab brtson na/ /de las rnal 'byor lhar 'gyur ro/ /byang chub sems ni rdo rje ste/ /sangs rgyas kun gyi bdag nyid yin/ /de bas thams cad bdag sbyor bas/ /sangs rgyas thams cad thob 
par 'gyur/ /bdag nyid sangs rgyas thams cad dang / /dpa' bo thams cad bdag yin no/ /de bas bdag nyid lhar sbyor bas/ /bdag nyid rab tu bsgrub par bya/ /de yis sangs rgyas thams cad dang / /dpa' bo rnams kyang thams cad dang / /rdo rje 'dzin pa thams cad du/ /tshe 'di 
</page>

 <page>
<ph>302</ph><p>077-151b</p>
nyid la 'grub par 'gyur/ /zhes bcom ldan 'das dpal rdo rje sems dpa' sa de skad gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i mchog las de kho na nyid snang ba dam pa'i yul la 'jug pa ye shes kyi phyag rgya'i rtog pa ste dang po'o// //
'di ni rnal 'byor bcom ldan 'das/ /rdo rje sems dpa' de bzhin gshegs/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /rdo rje sems dpa' bdag sbyor bas/ /dbab pa thams cad rab tu 'grub/ /sangs rgyas thams cad mnyam sbyor ba/ /rnal 
'byor dbang phyug bde ba che/ /de bas bde ba nyid kyis ni/ /sangs rgyas bde ba kun 'thob bo/ /sangs rgyas thams cad mnyam sbyor ba/ /rnal 'byor dbang phyug bde chen po/ /'di la khrus dang sdom mi dgos/ /dka' thub dka' ba spyad mi dgos/ /dka' thub sdom pa med pa dang / /
bde ba dang ni dga' bas 'grub/ /de bas ji ltar 'dod spyod cing / /kun za de bzhin thams cad spyod/ /spyad pa ji ltar 'dod par byed/ /g.yo ba dag kyang ci dgar byed/ /langs pa dang ni 'dug pa'am/ /'chag gam ji ltar gnas kyang rung / /dgod dam rab tu smra yang rung / /
gang na ji ltar spyod kyang rung / /dkyil 'khor du yang ma zhugs pa'am/ /sgrib pa kun dang ldan pa'ang rung / /rang gi lhar ni bdag sbyor na/ /bsod nams chung yang 'grub par 'gyur/ /de nyid rnal 'byor 'di yis ni/ /thams cad sgrub par byed pa na/ /ngan zos ngan spyod thams cad 
kyis/ /nyes pa dag tu yong mi 'gyur/ /bskal pa bye bar mi thob pa/ /sangs rgyas dam pa thams cad de/ /phyag rgya'i cho ga dag gis ni/ /bsgrubs na kun tu thob 'gyur ba/ /bdag nyid grub par byed pa'i mchog /'di ni bdag gis brtag par bya/ /sangs rgyas thams cad 
mnyam sbyor ba/ /mkha' 'gro sgyu ma bde ba'i mchog /rdo rje sems dpar bdag sbyor ba/ /cha lugs ji bzhin bsgyur ba yis/ /thams cad sna tshogs phyag rgya'i bdag /bsod nams chung yang 'grub par 'gyur/ /rgya 'di bsgrub pa tsam gyis ni/ /sangs rgyas thams cad byin 
</page>

 <page>
<ph>303</ph><p>077-152a</p>
gyis rlob/ /shin tu byin gyis brlabs na ni/ /sangs rgyas thams cad 'du bar 'gyur/ /sangs rgyas kun dang mnyam sbyor bas/ /sangs rgyas kun dang mnyam par 'gyur/ /sangs rgyas kun dang mnyam pa'i phyir/ /sangs rgyas thams cad 'grub par 'gyur/ /
gang gis ldan pa 'di mthong zhing / /rnam pa kun tu mchod byed na/ /de yis sangs rgyas thams cad kyang / /mthong zhing mchod pa byas par 'gyur/ /'di dang sangs rgyas thams cad la/ /mthong ba dang ni reg pa yis/ /dkyil 'khor dag tu ma zhugs pa'ang / /bden pa 
dag kyang mthong bar 'gyur/ /mthong ba dang ni reg pa dang / /thos pa dang ni dran pa yis/ /sdig pa kun las rnam grol zhing / /sangs rgyas dngos grub thams cad 'grub/ /'di dang sangs rgyas thams cad la/ /rnal 'byor thams cad mnyam sbyor bas/ /bud med dag kyang 
rnam grol zhing / /sangs rgyas byang chub reg par 'gyur/ /kun tu kun nas thams cad ni/ /bdag nyid rnam pa thams cad du/ /sangs rgyas thams cad dngos grub par/ /de yi bdag nyid mthong bar 'gyur/ /'di ni bdag nyid kun gnas pas/ /mchod pa'i sprin chen thams cad 
kyi/ /bkod pa rab 'byam tshogs dag gis/ /de bzhin gshegs pa mchod pa mdzad/ /thams cad bdag nyid sbyor mchod dpal/ /rdo rje sems dpa' mchog gyur pa/ /sangs rgyas kun gyi rang bzhin te/ /bde ba'i mchog ni thob par 'gyur/ /rnal 'byor kun la nyer sbyor bas/ /
dpal ni gzhir 'gyur 'grub par 'gyur/ /rnal 'byor kun ni bcom ldan 'das/ /rdo rje sems dpa' de bzhin gshegs/ /de yi nye bar sbyor ba ni/ /khams gsum ma lus thams cad do/ /rnal 'byor kun gyi longs spyod kyis/ /ji ltar bde bar sten byed cing //rang gi 
lha yi rnal 'byor gyis/ /bdag nyid rab tu mchog par bya/ /rjes su sbyor bas mchod byed cing / /rnal 'byor kun gyi bde ba dag /bdag nyid kun tu myong byed na/ /shin tu sbyor bas 'grub par 'gyur/ /sangs rgyas kun gyi bdag nyid kyi/ /ra sa ya na bde ba 'dis/ /rdo rje 
</page>

 <page>
<ph>304</ph><p>077-152b</p>
sems dpa'i dpal tshe dang / /lang tsho nad med bde mchog 'grub/ /kun tu kun nas thams cad du/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /rtag tu de ni 'grub par 'gyur/ /zhes bcom ldan 'das dpal rdo rje sems dpas de skad 
gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i mchog las dpal rdo rje sems dpa' kun tu sbyor ba'i rtog pa ste gnyis pa'o// //'di ni rnal 'byor bcom ldan 'das/ /rdo rje sems dpa' de bzhin gshegs/ /sangs rgyas 
thams cad mnyam sbyor ba'i/ /mkha' 'gro sgyu ma bde ba'i mchog /rdo rje sems dpa'i rnal 'byor pa/ /dpal ldan rang gi dam tshig bde/ /sangs rgyas thams cad mnyam sbyor ba'i/ /rnal 'byor dbang phyug bde ba che/ /rdo rje sems dpa' dpal sbyor bas/ /mthu nyid kyis 
ni thams cad du/ /phyag rgya bde ba chen po kun/ /so so rjes su rang 'grub 'gyur/ /rdo rje sems dpa' dpal sbyor bas/ /mthu nyid kyis ni thams cad du/ /rnal 'byor bde ba myos pa kun/ /so so rjes su rang 'grub 'gyur/ /rdo rje sems dpa' dpal sbyor bas/ /mthu nyid kyis 
ni thams cad du/ /bde ba'i myos pa'i dngos grub kun/ /so so'i rjes su rang 'grub 'gyur/ /rdo rje sems dpa' dpal sbyor bas/ /mthu nyid kyis ni thams cad du/ /bde ba myos pa'i dbang phyug kun/ /so so'i rjes su rang 'grub 'gyur/ /rdo rje sems dpa' dpal sbyor bas/ /
mthu nyid kyis ni thams cad du/ /nam mkha'i dbyings kyi mtha' yas pa'i/ /bud med mchog rnams skye bar 'gyur/ /de yi dam tshig de byung ba/ /sdug pa'i dam tshig bdag rjes 'brang / /shin tu sbyor dang sbyor chen po/ /thams cad bdag nyid dam tshig mchog /gcig bzhin du ni 
gcig spyod pa/ /lhan cig spyod pas rjes spyod sdug /sangs rgyas thams cad mnyam sbyor ba/ /mkha' 'gro sgyu ma mchog tu 'bar/ /thams cad dga' ba ma lus pa'i/ /phyag rgya thams cad bde ba che/ /rtag pa dam pa lha mo yi/ /rgyal mos mchod pa thams cad mchog /rdo rje sems 
</page>

 <page>
<ph>305</ph><p>077-153a</p>
dpa' sbyor ba dang / /thams cad lha mo 'dus pas ni/ /ma lus skal ba bzang po kun/ /bde bas so so rjes su 'grub/ /phyag rgya 'di yis btab pa las/ /rdo rje sems dpa' che ba'i lha/ /nam mkha'i dbyings kyi mtha' klas pa'i/ /lha mo bde ba chen mo kun/ /thams 
cad rnal 'byor bde bas myos/ /sdig med stobs kyis ngo 'thon du/ /phan tshun du ni rab dga' bas/ /skyes bu'i tshul gyis dga' bar byed/ /dbang po kun nas byung ba yis/ /mchod pa'i sprin chen thams cad kyi/ /bkod pa rab 'byam tshogs rnams kyis/ /thams cad bdag nyid 
mchod par byed/ /rnal 'byor bde ba thams cad kyi/ /dbang bskur bde chen las byung ba/ /rin chen tshogs rnams thams cad kyis/ /rab tu rmongs pas dbang bskur 'gyur/ /lha mo kun gyi longs spyod la/ /ci bde bar ni bsten bya ba/ /bdag ni che ba'i lhar sbyor bas/ /
bdag la bdag gis rab tu mchod/ /rnal 'byor thams cad bde ba yi/ /rjes su sbyor bas mchod byed cing / /rtag tu myong bar byed pa na/ /shin tu sbyor bas rab 'grub 'gyur/ /sangs rgyas thams cad bdag nyid kyi/ /ra sa ya na bde ba des/ /rdo rje sems dpa'i dpal tshe dang / /
lang tsho nad med bde mchog 'grub/ /sangs rgyas kun gyi sku chen dang / /sangs rgyas kun gyi gsung snyan pa/ /sangs rgyas kun gyi thugs chen po/ /sangs rgyas kun gyi mchod pa che/ /sangs rgyas kun gyi rgyal chen po/ /rdo rje 'dzin pa kun gyi bdag /'jig rten dbang phyug kun 
gyi gtso/ /rin chen dbang phyug kun gyi bdag /de dag dang ni dga' spyod na/ /'dod pa bzhin du 'gro 'ong lding / /lha mo thams cad grub chen po/ /'khor los sgyur ba rab tu 'grub/ /chos dbyings mnyam dang mi mnyam pa/ /nam mkha'i dbyings kyi mthas klas par/ /dngos 
grub kun gyi bde myos pa/ /de las rgya chen mchog gzhan med/ /sangs rgyas thams cad mnyam sbyor ba/ /rnal 'byor dbang phyug bde chen des/ /'di la tshe 'di nyid kyis ni/ /rnam pa kun tu mi 'grub pa'i/ /dngos grub kun gyi bde myos pa/ /chos dbyings mnyam dang mi 
</page>

 <page>
<ph>306</ph><p>077-153b</p>
mnyam pa/ /nam mkha'i dbyings kyi mtha' klas pa'i/ /dbang phyug kun gyi bde myos pa/ /dam pa rgya chen gang yang med/ /sangs rgyas thams cad mnyam sbyor ba/ /mkha' 'gro sgyu ma bde mchog des/ /'di la tshe 'di nyid kyis ni/ /rnam pa kun tu mi 'grub med/ /ces 
bcom ldan 'das dpal rdo rje sems dpas de skad gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i mchog las/ lha mo thams cad dang mnyam par sbyor ba skal ba mchog bzang po dpal rdo rje dam tshig gi rtog pa ste gsum pa'o// //
'di ni rnal 'byor bcom ldan 'das/ /rdo rje sems dpa' de bzhin gshegs/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /lha mo kun dang mnyam sbyor ba/ /skal ba bzang mchog 'dod pa ste/ /yang dag sbyor ba'i bde myong ba/ /'dod chags 
ther zug brtan ba'o/ /sangs rgyas kun gyi gzugs chen dang / /dbyangs dang dri dang ro dag dang / /sangs rgyas kun gyi reg bde mchog /rang gi spyod par rab spyod do/ /sangs rgyas pha rol phyin grub pa/ /gzungs dang sa rnams de bzhin du/ /dga' bar spyod na lha dang 
mi'i/ /skal bzang bud med ci zhig smos/ /lha yi dngos grub dga' ba dang / /sangs rgyas byang chub bde chen po/ /skal ba bzang po bde myong bas/ /so sor rjes su rang 'grub 'gyur/ /dngos grub thams cad las byung ba/ /de bzhin gshegs pa kun gyi dpal/ /skal ba 
bzang po'i longs spyod kun/ /rang gi spyod par de spyod do/ /rdo rje can gyi grub mchog dang / /'jig rten dang po mchog gi dpal/ /sangs rgyas dga' bas bde dam pa/ /phrogs nas nye bar spyod par byed/ /khams gsum dag na ma lus pa'i/ /sangs rgyas rgyal srid chen po 
kun/ /rtsal gyi stobs kyis ngo 'thon du/ /phrogs nas nye bar spyod par byed/ /sangs rgyas kun gyi grub chen po/ /mchog gi dbang phyug dam pa dag /kun nas phrogs nas de spyod na/ /longs spyod gzhan lta ci zhig smos/ /mthu chen las ni bkra shis brtan/ /phrogs las 
</page>

 <page>
<ph>307</ph><p>077-154a</p>
grub dang dran las dga'/ /ngo 'thon stobs kyis phrogs nas kyang / /de ni dad la sbyin par byed/ /ma lus 'jig rten gsum rgyal srid/ /'jig rten dbang phyug kun dang bcas/ /ngo 'thon stobs kyis phrogs nas kyang / /de ni dad la sbyin par byed/ /tshangs 
pa 'jug sel dbang chen gyi/ /mchog gi dbang phyug dam pa dag /kun nas phrogs te myur sbyin na/ /longs spyod gzhan lta ci zhig smos/ /de yis mi sbyin ci yang med/ /sangs rgyas don du bya ba kun/ /mi bya ba ni gang yang med/ /sbyin pa dang ni byed pa'ang yin/ /sangs rgyas 
byang chub sems dpa' yang / /phrogs nas kyang ni sbyin byed na/ /las mchog dang ni rab 'byam dang / /dngos grub gzhan lta ci zhig smos/ /dngos grub mchog ni gdon mi za/ /sde rnams thams cad rab 'joms pa/ /sangs rgyas kun gyi grub chen po/ /'khor los sgyur ba 
rab grub pa/ /sangs rgyas thams cad mnyam sbyor ba/ /mkha' 'gro sgyu ma bde mchog gis/ /sangs rgyas kun gyi rdzu 'phrul che/ /rnam par 'phrul pa rab tu 'jug /la lar byang chub sems chen po/ /la lar spyod pa mthun par 'gro/ /la lar dga' ldan lha dag las/ /dam pa 
shin tu 'pho ba'o/ /la lar skye ba rnam par dag /la lar nges par 'byung bar gsal/ /la lar byang chub chen por gshegs/ /la lar bdud las rab tu rgyal/ /la lar byang chub mngon 'tshang rgya/ /la lar chos kyi 'khor lo bskor/ /la lar pha rol mu stegs rnams/ /
chos dang mthun par tshar gcad do/ /la lar 'jig rten gsum rgyal ba/ /grub pa kun gyi dbang phyug nyid/ /la lar rtog pa thams cad mchog /grub pa'i dbang phyug bla na med/ /de la sogs pa mtha' yas mchog /sangs rgyas kun bdag bde mchog gis/ /'dul 
ba'i thabs su nges pa'i gar/ /rnam par sprul bas dgyes shing rol/ /dngos grub chen po kun gyi mchog /brtan pa dbang phyug chen po'i bdag /gzugs dang tshe dang kha dog stobs/ /dpal ldan rdo rje sems dpa' bzhin/ /'gro ba dag gis bsnyen bya zhing / /de bzhin 
</page>

 <page>
<ph>308</ph><p>077-154b</p>
gshegs pa kun gyis mchod/ /lha mo kun gyi dpal ldan mchog /rdo rje sems dpar rab tu 'grub/ /sems can khams ni du ma dag /ma lus par ni phyag rgyas 'debs/ /lha dang byang chub dka' ba rnams/ /brtan par sems can dag la smin/ /sangs rgyas kun bdag bde mchog 
gis/ /sems can kun gyi don byed cing / /ma lus lus pa med pa yi/ /bskal pa kun tu srid par gnas/ /zhes bcom ldan 'das rdo rje sems dpas de skad gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i mchog las sna tshogs thams 
cad kyi skal ba bzang po mchog gi dngos grub ces bya ste/ dpal dam tshig gi rtog pa ste bzhi pa'o// //'di ni rnal 'byor bcom ldan 'das/ /rdo rje sems dpa' de bzhin gshegs/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /yang dag 
grub pa gcig pu nyid/ /ji ltar 'dod pa bzhin du sbyar/ /rtog pa'i cho ga thams cad la/ /grub pa dam pa mchog gi mchog /sna tshogs las kyi sbyor ba yis/ /cho ga sna tshogs 'dod pa yi/ /sems can rnams ni 'dul ba dang / /bde ba thams cad 'grub pa'i phyir/ /
bcom ldan rnal 'byor de nyid ni/ /sangs rgyas thams cad rnam 'phrul bas/ /sems can kun don rnam 'phrul na/ /myur du shin tu 'grub par 'gyur/ /nyin re'am yang na zla re'am/ /yang na de bzhin lo re ni/ /ci bzhin byin gyis brlabs nas kyang / /sangs rgyas bde mchog 
gar bya'o/ /khams kyi ngo bo thams cad dang / /de bzhin srog dang rtsa las 'byung / /rang gi lha yi cha lugs su/ /bsgrub pa'i phyag rgya rab tu bya/ /dkyil 'khor gang dang gang bsten pa/ /sna tshogs phyag rgya'i mchod pa yis/ /slob ma'i tshogs kun de dang der/ /mchod 
pa byas nas des bsgrub bo/ /de las gzhan yang rtog kun gyi/ /sangs rgyas thams cad rnam sprul pa/ /ci rigs par ni sprul byas pa'i/ /gtam dag rab tu bshad par bya/ /sems dpa' sangs rgyas kun gyi dngos/ /rdo rje sems dpa' bde ba'i mchog /gsang ba mchog 
</page>

 <page>
<ph>309</ph><p>077-155a</p>
gis dgyes pa na/ /thams cad bdag nyid rtag tu bzhugs/ /'di ni rnal 'byor bcom ldan 'das/ /rtag pa dam pa brtan pa ste/ /rtag tu da ltar 'byung ba bzhin/ /ngo bo nyid ni 'da' bar dka'/ /cho ga sna tshogs 'dod rnams la/ /las kyi sbyor ba sna tshogs 
kyis/ /sangs rgyas rdo rje 'dzin la sogs/ /'dul ba'i phyir ni byas pa yin/ /sangs rgyas la sogs brtan g.yo kun/ /kun gyi dngos por 'di 'gyur ro/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /sgyu ma'i sbyor ba 'di yis ni/ /rnam 
pa sna tshogs kun gyi mchog /sems can kun gyi don mchog rnams/ /sangs rgyas la sogs 'dul bas 'grub/ /dpal rdo rje sems dpas dbugs phyung ba'o// //'das pa'i dus na sngon byung ba/ /bdag nyid chen po rtag pa yi/ /de bzhin gshegs pa'i 
gsung rab la/ /'gro ba'i tshul ni sngon byung ba/ /de tshe sems can thams cad ni/ /shin tu stong pa nyid la brtson/ /'gog pa'i chos nyid la sbyor bas/ /'gags shing yongs su mya ngan 'das/ /rnal 'byor de nyid bcom ldan 'das/ /rdo rje sems dpa' de bzhin gshegs/ /
grol ba thams cad rnam sbyang phyir/ /sangs rgyas sprul pa kun tu bskyed/ /stong pa ma yin mi stong min/ /dbu mar yang ni mi dmigs te/ /shes rab pha rol phyin sbyor ba/ /thabs dang snying rje bdag nyid rnams/ /de bas de ni snying rje'i thabs/ /shes rab pha rol phyin par gsal/ /
rtog pa med pa'i chos rnams la/ /sems can don du yongs brtags pa/ /rnam par mi rtog la mos pas/ /thams cad rtog pas brtag par bya/ /brag cha yi ni sgra 'dra ba/ /chos kyi tshig tu de 'gyur te/ /de las theg pa chen po yi/ /yang dag yon tan rgyas pa'i glus/ /dus gsum 
pa yi dam tshig gsum/ /de bzhin gshegs pa thams cad bstod/ /mnyam med mi g.yo mnyam med mchog gi chos nyid can/ /thugs rje'i bdag nyid 'gro ba'i sdug bsngal sel bar mdzad/ /yon tan mtha' yas dngos grub thams cad sbyin mdzad pa/ /dri med mi g.yo mnyam 
</page>

 <page>
<ph>310</ph><p>077-155b</p>
med dam pa'i mchog chos can/ /yon tan shin tu phra ba'i cha la'ang tshad med de/ /dpe ni nam mkha' dang yang bsgrun du yod pa'ang min/ /dngos grub mtha' yas mnyam med dpe dang bral ba rnams/ /sems can khams la dngos grub mchog rnams nges par stsol/ /rtag tu dri ma med pa'i 
thugs rje'i shugs las byung / /smon lam grub pa 'gag pa med pa'i chos nyid can/ /'gro ba'i don sgrub rab tu brtson pa mtha' yas pa/ /thugs rje chen po'i bdag nyid rtag tu rnam par snang / /tshad med tshad dang bral bas shin tu rdzogs pa yi/ /bde bar gshegs pa'i go 'phang dam pa
 brnyes gyur kyang / /khams gsum kun la rtag tu dngos grub mchog stsol mdzad/ /thugs rje spyod pa mi g.yo 'gag par yong mi 'gyur/ /e ma'o shin tu bzang po'i chos nyid mchog dang ldan/ /mchog sbyin rnams kyi nang na go 'phang mchog brnyes pas/ /khams gsum kun 
la rtag tu dngos grub mchog stsol mdzad/ /mgon po dus gsum sgrib pa med par rab mkhyen pa/ /dam tshig mchog gsum dngos grub dam pa bdag la stsol/ /'di ni sangs rgyas thams cad kyi/ /yang dag yon tan rgya chen te/ /lan cig tsam ni brjod pas kyang / /sangs rgyas 
thams cad 'grub par 'gyur/ /sangs rgyas kun bdag nyid sbyor bas/ /bstod pa'i rgyal po 'di nyid kyis/ /dus gsum pa yi rgyal ba kun/ /dam tshig gsum gyis 'grub par 'gyur/ /sku ni lta bas mi ngoms pa/ /thams cad bdag nyid bstan nas kyang / /legs so zhes nas 
dngos grub ni/ /mchog rnams kun ni rab smin mdzad/ /thams cad bdag nyid 'grub dga' dang / /bsam pa thams cad yongs su rdzogs/ /sangs rgyas 'grub pa mchog kun dang / /rnal 'byor dam pa'ang sbyin par mdzad/ /de nas de yis bsgrub pa dang / /shin tu rtag pa'i 
dngos grub dag /gang gis srid pa 'di nyid la/ /dngos grub shin tu rtag thob bshad/ /rdo rje se gol gtogs pa yis/ /sangs rgyas thams cad bsdu bar bya/ /thal mo legs par sbyar ba yis/ /thal mo lan gsum rnam par brdab/ /dbang po gang dang gang lam gyur/ /de dang 
</page>

 <page>
<ph>311</ph><p>077-156a</p>
de yi ngo bor bya/ /shin tu mnyam gzhag sbyor ba yis/ /sangs rgyas kun dang mnyam sbyor zhing / /ji ltar mos pa'i chags pa dang / /Sha Da pa la sogs pa yis/ /ci nas yongs su ma skyo bar/ /rtag tu tshad med bzlas par bya/ /kun tu kun nas thams cad ni/ /bdag 
nyid rtag tu rnam pa kun/ /sangs rgyas kun tu dngos grub pa/ /rab tu mthong zhing mchog grub pa'o/ /'di yis sangs rgyas thams cad dang / /de bzhin dpa' bo thams cad dang / /rdo rje 'dzin pa thams cad du/ /tshe 'di nyid kyis 'grub par 'gyur/ /sangs rgyas kun gyi yon tan 
bsngags pa rgya che ba/ /bstod pa'i rgyal po mchog ni lan cig glur blangs pas/ /kun tu 'gro ba'i rnal 'byor dam pa rtag pa'i mchog /dngos grub mi zad bde ba'i mchog nyid thob par 'gyur/ /bstod pa'i rgyal po 'di yis ni/ /thams cad bdag nyid dbang phyug mchog /
sna tshogs kun gyis rnam 'dul ba/ /de bzhin gshegs pa kun grub ste/ /de bas dam tshig gsum la sogs/ /rtog pa bla med thams cad kyis/ /nam mkha' dbyings kyi mtha' klas pa'i/ /sems can khams ni rnam par grol/ /dpal rnam par snang mdzad kyis dbugs 
phyung ba'o// //'das pa'i dus na sngon byung ba/ /bdag nyid chen po rtag pa yi/ /de bzhin gshegs pa'i gsung rab la/ /'gro ba'i tshul du sngon byung ba/ /de tshe sems can thams cad ni/ /shin tu khro gtum gdug par 'gyur/ /shin tu gdug par khro ba yis/ /'o dod 'bod par 
lhung bar 'gyur/ /de nas 'phos nas sems can de/ /bag chags kyis ni mtshams sbyor bas/ /shin tu gdug pa chen por gyur/ /blo ni bdud kyis byin brlabs nas/ /rims dang dug dang dbyig dug nad/ /phra men ma dang gnod sbyin gdon/ /bdud dang rnam par log 'dren nyid/ /
shin tu gdug pa chen por 'gyur/ /gnas gsum po ni 'jigs byed cing / /sgrub pa po rnams la yang za/ /lha la sogs pa'ang 'pho bar byed/ /bstan pa dag kyang 'jig par byed/ /de nas dbang por bcas pa'i lha/ /tshangs pa'i drung du nye bar dong / /tshangs pa'ang lha dang dbang 
</page>

 <page>
<ph>312</ph><p>077-156b</p>
por bcas/ /'jug sel la yang skyabs su dong / /tshangs dang 'jug sel lha rnams kyang / /lha chen drung du nye bar dong / /tshangs pa 'jug sel dbang chen yang / /rdo rje can la skyabs su dong / /de nas bcom ldan rdo rje can/ /rdo rje sems dpa'i sbyor ba yis/ /rdo rje se gol 
phyag rgyas ni/ /sangs rgyas thams cad bsdu bar mdzad/ /rdo rje sems dpa'i sbyor ba yis/ /dpung pa gnyis ni rdo rjer bcings/ /rdo rje se gol brdabs pa yis/ /sangs rgyas thams cad bsdu mdzad na/ /de yi bka' tsam gyis skrag nas/ /'khor dang 'khor lo'i tshogs bcings 
pa/ /sangs rgyas thams cad gshegs 'gyur na/ /gzhan lta smos kyang ci zhig dgos/ /rdo rje se gol gtogs pa yis/ /'jig rten khams ni ma lus par/ /sangs rgyas rdo rje 'dzin bcas pa/ /kun gyis til 'bru bzhin du rgyas/ /shin tu gdug par gtum po la/ /zhi bas 
phan par mi 'gyur te/ /shes rab thabs kyi ngo bo yi/ /khro bor de bzhin gshegs kun mdzad/ /khro bo'i tshul can khros pas kyang / /'jig rten gsum dag sreg byed na/ /sangs rgyas thams cad khros pa yis/ /khams gsum ma lus smos ci dgos/ /de nas sna yi rtse mo la/ /
yid ni brtan par yang dag gzung / /sna yi dbugs ring dro ba las/ /rgyal bas phyag rgya'i sbyor ba byung / /bcom ldan de nyid rnal 'byor ba/ /rdo rje khro bor gyur nas byung / /dpal chen rdo rje he ru ka /'bar bas thal bas rab tu 'jig /sems dpa' sngon por 'bar ba'i ngang / /
'od kyi dkyil 'khor dmar por 'bar/ /'jig pa chen po'i dus ltar drag /dur khrod kyi ni me dang 'dra/ /'bar ba chen po sgra 'bar ba/ /thod pa mang po'i dbu rgyan can/ /'jig pa chen po'i dus ltar drag /dur khrod bzhin du rab tu 'jigs/ /khro la sogs pa'i tshul ldan pa/ /
zhal rnams sna tshogs 'gyur ba dang / /smin ma khro gnyer bcas par 'gyur/ /'bar ba'i lta bas gar byas pas/ /gu lang dbang chen nye dbang bcas/ /nyi zla gshin rje tshangs par bcas/ /gnas gsum dag ni 'bar byas nas/ /thal ba bzhin du rab tu bshig /rdo rje rdo rje kha T+wA~M ga /
</page>

 <page>
<ph>313</ph><p>077-157a</p>
dril bu'i sgra ni gsil ba yis/ /thams cad phab nas slar yang ni/ /thal bar gyur pa'ang 'tsho bar byed/ /de yi 'bar ba nyi ma las/ /byung ba'i grib ma mi bzad pa/ /bskyed nas ma lus bdud la sogs/ /gdug pa rnams kyi khrag za nus/ /rgyal po de ni de dag dang / /
lhan cig dur khrod rnam par rol/ /thams cad rdo rje mnyam sbyor ba/ /mkha' 'gro dkyil 'khor 'bar ba yis/ /shin tu gdug cing khro drag pa'i/ /sems can khams ni rnam spyangs nas/ /dag pa'i sangs rgyas zhing rnams su/ /sangs rgyas byang chub dag la bkod/ /rdo rje 'dod khro 
la sogs kyi/ /rtog pa bla med thams cad kyis/ /nam mkha'i dbyings kyi mtha' klas pa'i/ /sems can khams ni rnam par sbyangs/ /dpal he ru kas dbugs phyung ba'o// //'das pa'i dus na sngon byung ba/ /bdag nyid chen po rtag pa yi/ /de bzhin gshegs pa'i gsung rab la/ /
'gro ba'i tshul ni sngon byung ba/ /de tshe sems can thams cad ni/ /log par lta la gnas par gyur/ /shin tu lta ba ngan pa yis/ /'o dod 'bod pa chen por lhung / /rnal 'byor de nyid bcom ldan 'das/ /byang chub sems ni rnam sbyang phyir/ /pad+mo chags par sbyor ba yis/ /rdo rje chos 
su gnas par 'gyur/ /ji ltar pad+ma dmar po 'di/ /tshon gyi nyes pas mi gos pa/ /de bzhin bag chags khams gsum gyi/ /nyes pa sna tshogs rnam par dag /'dis ni kun tu gzigs pas na/ /rgyal ba dbang phyug nyid du 'gyur/ /dpal ldan spyan ras gzigs kyi dbang / /rdo rje 
sems dpa' de bzhin gshegs/ /'dod chags thams cad dag pas na/ /mchog sbyin dam pa bcom ldan 'das/ /'dul ba'i thabs ni sna tshogs kyis/ /sna tshogs pa ni 'dul bar spro/ /kun tu spyan ras gzigs dbang rgyal/ /pad+ma gar gyi dbang phyug gyur/ /pad+mo'i rgyal 
po mnyam sbyor ba/ /mkha' 'gro sgyu ma bde mchog des/ /pad+ma gar dbang la sogs kyi/ /rtog pa bla med thams cad kyis/ /nam mkha'i dbyings kyi mtha' klas pa'i/ /sems can khams ni rnam par sbyangs/ /dpal pad+ma gar gyi dbang phyug gis dbugs phyung ba'o// //
</page>

 <page>
<ph>314</ph><p>077-157b</p>
'das pa'i dus na sngon byung pa/ /bdag nyid chen po rtag pa yi/ /de bzhin gshegs pa'i gsung rab la/ /'gro ba'i tshul ni sngon byung ba/ /de tshe sems can thams cad ni/ /shin tu gdug cing brkam par 'gyur/ /shin du 'jungs par gyur pa yis/ /yi dgas rnams dang dmyal 
bar lhung / /de nas 'phos nas slar yang ni/ /shin tu dbul por skyes par gyur/ /bkres dang skom pa'i skyon rnams kyis/ /de dag phan tshun gsod par byed/ /shin tu gdug pa sbyang ba'i phyir/ /rnal 'byor de ni bcom ldan 'das/ /dam pa'i don ni nor chen po/ /rdo rje nyi ma byung 
bar gyur/ /nam mkha'i snying pos thams cad phyogs/ /kun gyi re ba yongs rdzogs mdzad/ /bud med la sogs rin chen mchog /mkha' las rin chen thams cad 'bebs/ /shin tu gdug cing khro ba la/ /zhi bas phan par mi 'gyur te/ /shes rab thabs kyi nyi ma ni/ /
rab tu gdung ba kun bsgrubs pas/ /bya ba dang ni bzlog pa dang / /dbrog pas kyang ni khyad par du/ /rgyal bar byas nas gnas gsum gyi/ /nor gyi tshogs kun sdud par byed/ /'jig rten gsum rgyal la sogs kyi/ /rtog pa bla med thams cad kyis/ /nam mkha'i dbyings 
kyi mtha' klas pa'i/ /sems can khams ni rab tu dgrol/ /dpal rdo rje nyi mas dbugs phyung ba'o// //'das pa'i dus na sngon byung ba/ /bdag nyid chen po rtag pa yi/ /de bzhin gshegs pa'i gsung rab la/ /'gro ba'i tshul ni sngon byung ba/ /de tshe sems can thams cad 
ni/ /brtson 'grus shin tu chung bar gyur/ /shin tu brtson 'grus chung ba yis/ /mnar med pa yi dmyal bar lhung / /rnal 'byor de nyid bcom ldan 'das/ /rdo rje sems dpa' de bzhin gshegs/ /drag shul sbyor ba'i tshul dag tu/ /rtag mchog dpal ni byung bar 'gyur/ /thams 
cad dag par mos pa yis/ /sdig med stobs kyis ngo 'thon du/ /pha rol gnon pa'i rtsal dag gis/ /shin tu gdug cing khro gtum pa'i/ /sems can rnam pa mang po'i khams/ /'jig rten thams cad rab tu 'jig /byi ba rkun po chom po yis/ /thams cad rnam par sbyong 
</page>

 <page>
<ph>315</ph><p>077-158a</p>
bar byed/ /brid pa dang ni sgyu dag dang / /ngo 'thon stobs kyis de bzhin du/ /dgra cha lnga yis brgal nas ni/ /de tshe 'jig rten gsum las rgyal/ /skye 'gro gnas pa 'gro ba rnams/ /mtha' dag btul nas 'grub par 'gyur/ /'dul ba'i thabs rnams sna tshogs 
kyis/ /rang gi rgyal srid rtag tu skyong / /g.yem pa rnams la g.yem par 'gyur/ /khro ba rnams la khro ba'i mchog /zhi ba rnams la zhi ba'i mchog /drag shul can la drag pos gnon/ /sdig med stobs kyis ngo 'thon du/ /dbang phyug dam pa rab mnan nas/ /lha mo b+hi mo 
phrogs nas ni/ /de tshe longs spyod rang gir spyod/ /sdig med stobs kyis ngo 'thon du/ /mthu bo che yang rab mnan nas/ /rug mi ni yang phrogs nas ni/ /de tshe longs spyod rang gir spyod/ /sdig med stobs kyis ngo 'thon du/ /skye dgu'i bdag po rab mnan nas/ /lha mo rab tu 
zhi ba 'phrogs/ /de tshe longs spyod rang gir spyod/ /sdig med stobs kyis ngo 'thon du/ /'dod pa'i lha ni rab mnan nas/ /dga' sdug mi yi dbang phyug ma/ /phrogs nas de tshe nye bar spyod/ /de la sogs pa mtha' yas mchog /chos dbyings mnyam dang mi mnyam pa/ /nam 
mkha'i dbyings kyi mtha' klas par/ /rdo rje las mchog rnam gnon pa/ /nam mkha' kun gyi skabs na dpal/ /rdo rje sems dpa' rab tu gnas/ /thabs dang rtsal gyi grub pa yis/ /drag shul sbyor bas bsgrubs na ni/ /khams gsum rgyal srid ma lus par/ /rdo rje 'dzin pa des 
thob nas/ /byang chub sems dpa' mtha' yas mchog /drag shul sbyor bas grub par byed/ /thams cad dag par mos pa yis/ /sdig med stobs kyis ngo 'thon du/ /rtsal gyis pha rol gnon pa yis/ /sangs rgyas byang chub rab tu 'grel/ /lha yi dngos grub dka' ba 
dang / /sangs rgyas byang chub bde chen po/ /go 'phang mchog gi rtag pa dag /rang gis rnal 'byor gyis thob nas/ /sems can khams ni du ma dag /ma lus par ni rgyas 'debs shing / /'chi med byang chub dka' ba dag /sems can rnams la brtan par sbyin/ /rta 
</page>

 <page>
<ph>316</ph><p>077-158b</p>
mchog rnam par sprul ba yis/ /ma lus lus pa med pa yi/ /bskal pa kun tu srid par gnas/ /sems can kun gyi don kyang byed/ /de ltar rta mchog dpal la sogs/ /rtog pa bla med thams cad kyis/ /nam mkha'i dbyings kyi mtha' klas pa'i/ /sems can khams 
rnams rab tu bsgrubs/ /dpal rta mchog gis dbugs phyung ba'o// //de la sogs pa mtha' yas mchog /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /rang byung rnams kyi gtam gyi rtags/ /nam mkha' kun gyi skabs na dpal/ /
rdo rje sems dpa' rab tu gnas/ /grub pa'i dbang phyug rab grub pas/ /thams cad bdag nyid 'jug par byed/ /zhes bcom ldan 'das dpal rdo rje sems dpas de skad gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i mchog las gtam 
gyi phyag rgya zhes pa rtog pa ste lnga pa'o// //de nas gzhan yang thams cad du/ /rnam pa sna tshogs mchog 'byung ba'i/ /sangs rgyas thams cad mnyam sbyor ba/ /mkha' 'gro sgyu ma'i bde mchog bshad/ /dpal ldan sangs rgyas kun gyi dngos/ /rdo rje sems dpa' bde 'byung 
ba/ /gsang ba mchog gi dgyes pa na/ /thams cad bdag nyid rtag tu bzhugs/ /sangs rgyas kun gyi dam tshig dpal/ /rdo rje sems dpa' snang ba bde/ /de bzhin gshegs pa'i lha rdzas mchog /rin chen rgyan la sogs pas spras/ /dril bu rgyal mtshan mchog ldan pa'i/ /
bla re dam pa bres pa na/ /rdo rje glu dang mchod la sogs/ /glu dang sil snyan rnam par 'phrul/ /me tog bdug pa'i sbyor ba dang / /mar me dri dang sogs ldan pa/ /sangs rgyas thams cad mnyam sbyor ba/ /mkha' 'gro sgyu ma bde mchog bsgrub/ /yang na bdag gi gnas 
dag gam/ /skyed mos tshal la sogs par bsgrub/ /der ni dang por gdan bshams te/ /'jam zhing reg na bde 'gyur ba/ /sna tshogs pad+ma ras kyis g.yogs/ /de ni thams cad dag pa'i gdan/ /sangs rgyas thams cad mnyam sbyor ba/ /sbyor ba'i dbang phyug rnam 'phrul 
</page>

 <page>
<ph>317</ph><p>077-159a</p>
bas/ /rdo rje sems dpa' dpal gyi lha/ /de na rnam par 'phrul ba mdzad/ /stan de dag ni thams cad la/ /ci ltar gnas pa bzhin du dgod/ /gru bzhi pa la sgo bzhi ba/ /rta babs bzhi yis mdzes par byas/ /rdo rje rin chen pad+ma sogs/ /sgo srung dang ni ldan par 
byas/ /rang gi lha dang 'dra ba yi/ /bud med dag ni legs bsgrubs pa/ /skal bzang rang gi phyag rgyas mtshan/ /tshogs kyi dkyil 'khor brtag par bya/ /mi yi mtshal ni grub pa la/ /dmar chen po zhes bya bar bshad/ /ngo bo nyid kyi mthu dag dang / /rang bzhin gyis ni de grub pa'o/ /
rdo rje'i chu dang rdo rjer bcas/ /mtshal chen po dag bsgrub pa ni/ /mthu yis rab tu grub pa ste/ /pad+ma'i snod kyi nang du bzhag /chags pa chen po bcom ldan 'das/ /rdo rje sems dpa' de bzhin gshegs/ /sangs rgyas kun gyi rdo rje'i thugs/ /dam tshig 'di ni 'da' bar dka'/ /
de yi mtshal dang khu ba dang / /mtshal chen po ni bsgrub pa dag /chags pa chen po las byung bas/ /dmar chen po zhes bya bar bshad/ /dmar chen dang ni ga bur bcas/ /tsan+dan dmar por sbyar ba dag /tshogs kyi dbus su bzhag pa ni/ /ra sa ya na kun slong ba/ /rang gi 
lha yi sbyor ldan pas/ /srin lag dang ni mthe bo'i rtses/ /zhi ba'i btung ba bzhin myangs na/ /rtag pa yi ni dngos grub thob/ /sangs rgyas kun gyi bdag nyid kyi/ /ra sa ya na bde ba 'dis/ /rdo rje sems dpa'i tshe dang gzhan/ /nad med pa dang bde mchog 'grub/ /sangs rgyas thams 
cad mnyam sbyor ba/ /mkha' 'gro sgyu ma bde mchog gis/ /'dus pa der ni zhugs pa dag /'dod pa bzhin du 'gro 'ong lding / /kun tu kun nas thams cad ni/ /bdag nyid rtag tu rnam pa kun/ /sangs rgyas la sogs brtan g.yo kun/ /kun gyi dngos por de 'gyur ro/ /'dis ni 
bsrung ba byas pas dpal/ /rdo rje sems dpa' bzhin du 'gyur/ /rnal 'byor mkha' 'gro bde mchog gis/ /sangs rgyas thams cad bdag nyid 'grub/ /de nas khrus byas dri zhim lus/ /ci 'byor pa yi gos dang rgyan/ /sna tshogs gos bzang bgos nas ni/ /me tog phreng ldan 
</page>

 <page>
<ph>318</ph><p>077-159b</p>
kha dri zhim/ /sna tshogs kun gyis skal bzang pos/ /slong bas dal gyis dal gyis su/ /gos dgab pa yi sbyor ba yis/ /bdag gi 'byung ba bskul bar bya/ /rdzogs pa'i sangs rgyas nyi zla rnams/ /shar ba dag ni mthong ba yis/ /sdig pa kun las grol 'gyur zhing / /bsod 
nams thams cad 'grub par 'gyur/ /nges pa'i lam dang kun ldan pa/ /rnam par 'das pas rnam par brgyan/ /brtan zhing grub pa slong byed pa/ /kun nas slong ba'i bde ba ni/ /stong pa shin tu rnal 'byor yod med mthus/ /nam mkha' nyid du dam tshig nye bar gnas/ /bde gshegs 
bde bar gshegs pa bzhengs su gsol/ /rdo rje sems dpa' skal bzang dpal khyod bdag /'di dag nyid kyi glur blangs na/ /shin tu mya ngan yongs 'das pa'i/ /shi ba'ang slar ni slongs 'gyur na/ /yang srid pa lta ci zhig smos/ /lam bzhi dang ni ldan pa/ /rnam par 
'das pas mdzes par byas/ /sna tshogs 'brang bar rab tu 'grub/ /'jig rten gsum ni rab bsgrub pa/ /'jig rten gsum gyis phyag byas pa/ /'jig rten gsum gyi ston pa'o/ /'jig rten gsum la skyid sbyin pa/ /'jig rten gsum po bdag la bsgrubs/ /rdo rje sems 
dpa' dpal sbyor ba/ /lha mo kun dang 'grogs pa yis/ /sna tshogs kun gyi skal bzang po/ /a ra li ni kun 'grub 'gyur/ /nam mkha'i dbyings kyi mtha' klas pa'i/ /lha mo kun dang bde myos pa/ /rdo rje sems dpa' yang dag rdzogs/ /nyi ma zla ba gsal bar 'char/ /
rdo rje sems dpa' yang dag sbyor/ /mkha' 'gro sgyu ma bde mchog 'byung / /lan cig dmigs pa tsam gyis kyang / /bde ba'i dngos grub kun 'byung ba/ /brtan zhing grub pa slong byed pa/ /sna tshogs 'brang bas de bzhin du/ /gan d+harba dang Sha Da ba'i/ /glu dbyangs sna tshogs 
glus bsgrub bo/ /de nas de nyid dam pa yis/ /thar ba thams cad rmongs pa yi/ /rdo rje sems dpa'i bdag nyid dpal/ /glu 'di yis ni bskul bar bya/ /rjes su chags pa'i rnam mang dga' ba'i pad+ma ni/ /rnam dag mchod pas gsal bar rjes su mchod byas nas/ /mchog 
</page>

 <page>
<ph>319</ph><p>077-160a</p>
tu rtag pa'i rnal 'byor bde bas bde grub mdzod/ /kye ma'o mchog tu bde ba'i dam tshig ngo bo nyid/ /mchog tu bde ba shin tu rnal 'byor skal bzang mchog dgyes pa/ /rang gi dam tshig skyon med dag la rol cig rol cig ho/ /kye ma mchog tu gsang ba'i bdag po 
rang gi dam tshig ni/ /yin pa'i phyir na rab tu gsang ba'i lha mo mchog rnams so/ /'gro ba'i rgyud ni rnam pa sna tshogs 'dul ba'i thabs ni gsal bar mkhyen/ /dam tshig thams cad dngos po brtan dang g.yo ba kun gyi ngo bor gyur/ /rgyal ba kun gyi bdag nyid rnal 'byor bde ba mkha' 
'gro sgyu ma ho/ /kye ma dam pa rtag pa'i dngos grub chen po rab tu sgrub pa ston/ /dzaHhUM baM hoHe ma'o bde mchog bde bar drongs/ /rnam par sprul hUM snang bar mdzod/ /a la la ho/ de bzhin gshegs pa thams cad kyi/ /mkha' 'gro sgyu ma sna tshogs kyis/ /slob ma dag ni 
gzhug tu gsol/ /glu yi rgyal po 'di dag ni/ /rdo rje sems dpa' dpal la gnas/ /kun gyi sgyu ma bde ba'i mchog /ma lus lus pa med par 'grub/ /glu 'di dag ni len pa na/ /dkyil 'khor sna tshogs thams cad du/ /sangs rgyas thams cad rnam 'phrul ba/ /ma lus 
lus pa med par snang / /rnam pa mang po'i 'dod chags rgyud kyi sems can ma lus lus pa med par 'dul mkhas pa/ /de bzhin gshegs pa kun gyi sgyu ma'i bde mchog sgyu mas thams cad rab sprul rnam par sprul/ /te na te te hU~M/ rnam pa mang po rab tu dga' ba'i rgyud kyis sems can ma 
lus lus pa med par 'dul mkhas pa/ /de bzhin gshegs pa kun gyi sgyu ma bde mchog sgyu mas thams cad rab sprul rnam rol sprul cig sprul/ hUM hUM hUM/ rnam pa mang po khro bo'i rgyud kyis sems can ma lus lus pa med par 'dul mkhas pa/ /de bzhin gshegs pa kun gyi sgyu ma 
bde mchog sgyu mas thams cad rab sprul rnam par sprul/ /ru lu ru lu hUM b+h+yo hUM/ rnam pa mang po srog gi rgyud kyis sems can ma lus lus pa med par 'dul mkhas pa/ /de bzhin gshegs pa kun gyi sgyu ma bde mchog sgyu mas thams cad rab sprul rnam par sprul/ /hUM shi b+hiSha /
</page>

 <page>
<ph>320</ph><p>077-160b</p>
de la sogs te mtha' yas mchog /chos dbyings mnyam dang mi mnyam pa'i/ /nam mkha'i dbyings kyi mtha' klas pa'i/ /rang byung rnams kyi glu yi rgya/ /nam mkha' kun gyi skabs na dpal/ /rdo rje sems dpa' la ni gnas/ /grub pa'i dbang phyug rab grub pas/ /thams 
cad bdag nyid grub par 'gyur/ /glu 'di dag ni blangs pa dang / /lha mo kun gyis rab bskul nas/ /mkha' 'gro sgyu ma bde mchog gis/ /sangs rgyas kun gyi bdag nyid 'grub/ /dbang po kun las byung ba yi/ /mchod pa'i sprin chen rnam bkod pa/ /rab 'byam tshogs rnams 
thams cad kyis/ /kun gyi bdag nyid mchod par byed/ /sangs rgyas thams cad mnyam sbyor ba/ /mkha' 'gro sgyu ma bde mchog gis/ /dngos po kun gyi bdag nyid lus/ /ma lus lus pa med par 'grub/ /ston pa'i phyag rgya phab pa yis/ /bud med dag kyang bsgrubs nas 
ni/ /rdo rjer bcas pa'i mtshan ma 'dzin/ /rnal 'byor mar ni rab tu 'gyur/ /de dag rang gi lha rnams dang / /'dra bar byin gyis brlabs bsgrubs nas/ /sngon med rol mo'i sil snyan gar/ /rnam par 'phrul bas 'grub par 'gyur/ /lha yi gzugs dang sgra dang dri/ /ro dang reg 
bya bde myos pas/ /bdag nyid rang gi lhar mthong zhing / /mchod pa dag kyang byed par 'gyur/ /lha yi mchod pa mnyam sbyor ba/ /skal bzang mchog gi 'dod chags can/ /rnam pa kun tu skal bzang po'i/ /bde ba yang dag sgrub par byed/ /sangs rgyas sgyu mas byin brlabs pas/ /
rdo rje sems dpa' mnyam sbyor ba'i/ /dngos grub kun gyi bde ba rnams/ /dkyil 'khor mthong dka' myong bar 'gyur/ /rdo rje sems dpa'i mnyam sbyor ba'i/ /mthu nyid kyis ni thams cad du/ /sna tshogs kun gyi skal bzang po/ /rang gi bde ba nyid kyis 'grub/ /sangs rgyas 
kun gyi gzugs chen dang / /dbyangs dang dri dang ro bde bas/ /rdo rje sems dpa'i bdag nyid du/ /de yis rab mthong mchod par byed/ /mchod pa thams cad mnyam sbyor ba/ /skal bzang mchog gis 'dod chags can/ /sangs rgyas thams cad bdag nyid kyi/ /dngos 
</page>

 <page>
<ph>321</ph><p>077-161a</p>
grub ma lus lus med 'grub/ /sangs rgyas thams cad mnyam sbyor ba'i/ /mkha' 'gro sgyu ma bde mchog gis/ /sangs rgyas kun gyi bdag nyid gar/ /rnam par rol pa mchog tu snang / /de nas yang dag rab gsang bas/ /bud med dag ni bzhi rnams dang / /gar 
gyi phyag rgya mchod pa yis/ /mchod pa thams cad dbul bar bya/ /rab tu dga' ba'i lha la phyag 'tshal lo/ /de bzhin gshegs pa'i dam pa grub par mdzod/ /oM hUM/ dam tshig dam pa grub par mdzad du gsol/ /oM hUM/ mchod pa chen po thams cad dag par mdzod/ /
oM hUM/ mchod pa chen po thams cad grub par mdzod/ /glu yi phyag rgya 'di ni dpal/ /rdo rje sems dpa' la gnas te/ /mchod pa ma lus lus med pa'i/ /rab 'byam las la'ang sbyar du rung / /gang dag grub par ma gyur dang / /mchod pa dag ni mi 'byor ba/ /phyag rgya 'di yis 
mchod byas na/ /mchod pa thams cad myur du 'grub/ /mchod pa'i sbyor ba 'di dag dang / /lha mo bzhi po dag gis ni/ /me tog la sogs mchod byas nas/ /slob ma thams cad gzung bar byas/ /dngos grub 'dod pas ci 'dod par/ /snyim pa'i gar ni kun bskyod nas/ /de 
dag gdong ni mdzes pa yi/ /ras kyis g.yogs te gzung par bya/ /dngos grub ji ltar 'thob 'dod par/ /slob ma me tog 'thor du gzhug /lha mo gang la lhung ba ni/ /lha de de la 'grub par 'gyur/ /de nas gdong ni bkrol nas kyang / /yon gyi mchog ni blang bar bya/ /
sangs rgyas rin chen dbang bskur bas/ /ci lta bar ni dbang bskur ro/ /dmar chen po dang ga pur bcas/ /tsan+dan dmar po sbyar ba rnams/ /tshogs kyi dbus su bzhag pa la/ /g.yon pa mtshan 'dzin rdo rje bcas/ /rang gi lha yi rnal 'byor ldan/ /srin lag dang ni mthe 
bong rtses/ /zhi ba'i btung ba bzhin myangs na/ /rtag pa'i dngos grub thob par 'gyur/ /sangs rgyas thams cad mnyam sbyor ba'i/ /mkha' 'gro sgyu ma'i tshogs kyis kyang / /rgyas mi thebs shing mi rmongs te/ /de la gnod par mi 'gyur ro/ /de nas mna' ni bsgags byas nas/ /
</page>

 <page>
<ph>322</ph><p>077-161b</p>
sangs rgyas thams cad mthun pa yis/ /mchog tu rtag pa'i bka' stsal pa/ /dam tshig sdom pa sbyin par bya/ /sangs rgyas thams cad mnyam sbyor ba'i/ /sdom pa nyams par khyed byed pa/ /ji snyed sangs rgyas thams cad dang / /byang chub sems dpa' rdo rje 'dzin/ /lha dag dang 
ni mi rnams dang / /de bzhin rnal 'byor grub pa po/ /de dag la ni snying rings nas/ /snying las khrag chen 'thungs pa bzhin/ /sems can khams ni ma lus don/ /srid pa shin tu dag bya'i phyir/ /mi 'gog chos nyid sbyor ba yis/ /rtag pa nyid du bsgrub par bya/ /bdag gi ngo 
bo yongs spangs shing / /dka' thub gyis ni gzir mi bya/ /ci bde bar ni bde bar spyad/ /'di ni phyi dus sangs rgyas yin/ /rnal 'byor longs spyod thams cad la/ /cis kyang mi 'jigs dga' bar gyis/ /sdig pa med kyis khyed ma 'jigs/ /dam tshig 'da' bar dka' ba'o/ /
grub pa gcig pu gcig la spyod/ /lhan cig spyod dang rjes spyod sdug /sangs rgyas byang chub bla med yin/ /yang dag nyid kyis rtag tu bsten/ /rdo rje sems dpa' de bzhin gshegs/ /de skad bka' stsal dpal ldan gyis/ /yang dag rdzogs pa'i sangs rgyas dang / /rdo rje 
can gyis bka' stsal to/ /rnal 'byor bcas dang gsang bcas pa'i/ /bdag gi ye shes rgya bsgrubs nas/ /ci lta'i tshul bzhin gar byed pas/ /slob ma rnams la bde bar sbyin/ /slob ma dam pas de phyin chad/ /phyag rgya'i ye shes rjes bzung nas/ /rnam par snang mdzad mchog 
bzhin du/ /sangs rgyas kun gyis bdag nyid grub/ /de nas ro dang zas dang gnas/ /glu dang sil snyan la sogs pa/ /de dag mgon po rnams la dbul/ /rdo rje bla ma chen po dang / /bdag dang gzhan la 'dod dgus mchod/ /'dod don 'bras bu phun tshogs 'grub/ /de nas 
bdag nyid rab bsgrubs nas/ /kun gyi slob dpon rab gnas pa/ /ci lta'i tshul bzhin 'jug pa yis/ /bden pa'i chos ni brjod par bya/ /rdo rje sems dpa' dpal gyi tshul/ /rtog pa thams cad rab bsgrubs shing / /rtog pa kun la rab sbyor ba'i/ /ngo bo nyid phyir chen 
</page>

 <page>
<ph>323</ph><p>077-162a</p>
po'i mchog /sna tshogs las kyi sbyor ba dang / /'dul ba'i bdag nyid sna tshogs pas/ /sems can rnams ni 'dul ba'i phyir/ /de las gzhan pa'i tshul du bstan/ /rnal 'byor de nyid bcom ldan 'das/ /rdo rje sems dpa' de bzhin gshegs/ /thar pa thams 
cad rnam sbyang phyir/ /'gro ba'i mkha' 'gro byung bar 'gyur/ /rang gi lha dang 'dra ba yis/ /rang gi byin rlabs bsgrub pa'i rgyas/ /phyag rgya ci bzhin rjes mthun pa'i/ /sangs rgyas sprul pa bsgrub par bya/ /gzhan yang rnal 'byor bcom ldan 'das/ /dam tshig la sdang rnam 
sbyang phyir/ /thams cad rnal 'byor dbang phyug mchog /rdo rje mkha' 'gro 'byung bar 'gyur/ /gzhan yang shin tu rnal 'byor pa/ /ma lus pad+ma rnam sbyang phyir/ /skal bzang dam pa mi 'gyur ba/ /pad+ma sgyu ma 'byung bar 'gyur/ /gzhan yang rnal 'byor bcom ldan 'das/ /
nor gyi mchog gis rnam sbyang phyir/ /nam mkha' kun gyi bdag po che/ /rdo rje nyi ma dpal 'byung 'gyur/ /rnal 'byor de nyid bcom ldan 'das/ /drag shul sbyor ba sbyang ba'i phyir/ /rta mgrin pha rol rab gnon pa/ /rta mchog rab tu 'byung bar 'gyur/ /rang gi lha dang 'dra 
ba yis/ /rang gi byin rlabs bsgrub pa'i phyir/ /gzugs brnyan ngo bor sbyor ba yi/ /phyag rgya'i sbyor bas gar bya'o/ /dam tshig rnam pa sna tshogs kyis/ /de ltar rnam par spyod na ni/ /sangs rgyas thams cad mnyam sbyor ba/ /mkha' 'gro sgyu ma bde mchog 'grub/ /kun 
tu kun nas thams cad ni/ /sangs rgyas 'phrul ba thams cad kyis/ /bdag nyid rtag tu rnam pa kun/ /sangs rgyas la sogs brtan g.yo kun/ /kun gyi dngos por de 'gyur ro/ /kun tu sangs rgyas thams cad kyi/ /sangs rgyas sprul pa thams cad kyis/ /bdag nyid rnam 
par 'phrul pa ston/ /lha mo kun dang 'dus pa yis/ /sangs rgyas zhing ni ma lus par/ /sangs rgyas sprul pa grub par byed/ /sangs rgyas sprul pa sgyu ma yis/ /sangs rgyas rnams kyi mdzad pa ston/ /sangs rgyas thams cad mnyam sbyor ba'i/ /mkha' 'gro sgyu ma gar byed pas/ /
</page>

 <page>
<ph>324</ph><p>077-162b</p>
khams gsum dag ni ma lus par/ /dngos po kun tu de 'gyur ro/ /pad+ma sgyu ma rnam 'phrul pas/ /sangs rgyas rdo rje 'dzin la sogs/ /sna tshogs gzugs byed rim pa yis/ /'gro ba thams cad mgu bar byed/ /khams gsum pa yi rgyal srid che/ /mjal dum g.yul 
'gyed grub pa dag /rgyal srid sgyu ma rnam 'phrul pas/ /bya ba thams cad ston par byed/ /khams gsum pa yi rgyal srid che/ /bdag rtul phod pas mnan nas ni/ /'gro ba thams cad rab 'joms par/ /rta yi gar gyis ston par byed/ /de la sogs pa mtha' yas mchog /
chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /sna tshogs kun gyi bde mchog gis/ /nam mkha' kun gyi skabs na dpal/ /rdo rje sems dpa' de bzhin gshegs/ /dpal dgyes rol pa rnam 'phrul ba/ /sna tshogs kyis ni rnam par rol/ /
rnam pa sna tshogs skal bzang po/ /rnam pa sna tshogs bde mchog gis/ /'dul ba rnam pa sna tshogs kyis/ /sems can khams ni rab tu bsgrub/ /de la sogs pa mtha' yas mchog /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /sangs 
rgyas thams cad 'byung ba'i mchog /nam mkha' kun gyi skabs na dpal/ /rdo rje sems dpa' la gnas te/ /grub pa'i dbang phyug rab bsgrubs pas/ /thams cad bdag nyid grub par byed/ /ces bcom ldan 'das dpal rdo rje sems dpas de skad gsungs so/ /sangs rgyas 
thams cad dang mnyam par sbyor ba mkha' 'gro sgyu ma bde ba'i mchog las sangs rgyas thams cad mnyam par sbyor ba mkha' 'gro sgyu ma'i dkyil 'khor gyi rtog pa ste drug pa'o// //de nas gzhan yang bshad bya ba/ /rdo rje sems dpa' dpal gyi lha/ /rnam pa sna tshogs kun gyi 
mchog /'khor lo thams cad rnam sprul pa'o/ /gsang ba mchog gi dgyes pa na/ /thams cad bdag nyid rjes su bsgrub/ /dben pa yi ni gnas dag gam/ /rang gi skyed mos tshal sogs par/ /kun tu sna tshogs skal bzang po/ /kun tu sna tshogs bde mchog gis/ /
</page>

 <page>
<ph>325</ph><p>077-163a</p>
kun tu sna tshogs dgos pa'i rnams/ /ci bde bar ni bsgrub par bya/ /rten dang dgon pa gtsug lag khang / /ri yi rtse rnams thams cad du/ /rnam pa du ma sna tshogs pa/ /sangs rgyas dgos pa bsgrub par bya/ /dur khrod dang ni lha rten dang / /ma mo'i gnas la sogs 
'dug na/ /rdo rje 'dzin pa'i dgos pa dag /rnam pa du mar 'grub par 'gyur/ /pad+mo'i skyed mos tshal dga' dang / /chu bo dag gi mdo dag tu/ /pad+ma 'dzin pa'i dgos pa rnams/ /yang dag par ni 'grub par 'gyur/ /rgyal po'i pho brang dga' ba dang / /rgyal po'i skyed mos tshal 
dag tu/ /rnam pa sna tshogs du ma yi/ /rgyal po'i dgos pa bsgrub par bya/ /mkhar ni rnam pa sna tshogs dang / /de bzhin chu bo'i 'gram dag gam/ /rgyal khams gzhan las grub pa ru/ /rdo rje rta ni bsgrub par bya/ /cha lugs rnam pa sna tshogs dang / /sgrub pa rnam pa sna tshogs 
kyis/ /rdo rje sems dpa'i dgos pa la/ /dkyil 'khor la sogs rab tu sgrub/ /sangs rgyas rnams kyi pad+ma dmar/ /phyag na rdo rje sna tshogs la/ /'jig rten dbang gi kha dog dkar/ /rdo rje nyi ma dpal gyi gser/ /kha dog kun dang ci 'byor ba/ /bla re rgyal mtshan rgyan gyi 
rnams/ /thams cad rab tu sgrub pa dpal/ /rta mchog rdo rje can gyi'o/ /gnas dang 'khor rnams ci 'dra dang / /bkod dang 'gro ba ci 'dra dang / /'khor rnams bkod pa ci 'dra bar/ /de 'dra'i 'khor lo mchog gis mdzad/ /rdo rje sems dpa'i lha rnams kyi/ /'khor lo mngon sum 
mthong ba las/ /bsod nams brtag pa ci 'dra ba/ /phyis bris pa yang de bzhin no/ /dkyil 'khor thig btab shes rab can/ /phyogs kun mnyam pa nyid bsgrub cing / /shar nub byang gi phyogs dag tu/ /thig bzhi btab pas dkyil 'khor brgyad/ /dkyil 'khor yang dag ci 
'dra bar/ /rab tu rtag par su zhig nus/ /rang gis lha yi rang bzhin gyis/ /dkyil 'khor brtag pa 'grub par 'gyur/ /bdag nyid rang gis lhar sbyor bas/ /dngos grub thams cad bsgrub par bya/ /cho ga lhag gam ma tshang na'ang / /nyes pa med de 'grub par 'gyur/ /
</page>

 <page>
<ph>326</ph><p>077-163b</p>
kun tu sna tshogs skal bzang po/ /kun tu sna tshogs 'khor lo can/ /kun tu sna tshogs grub pa'i phyir/ /dkyil 'khor kun tu sna tshogs pa'o/ /dkyil 'khor zlum po sangs rgyas kyi/ /rdo rje can gyi zla gam bzhin/ /pad+ma'i dbang gi pad+ma'i dbyibs/ /rin chen mchog gi rin 
chen dbyibs/ /ji ltar 'dod pa ci 'byor pa/ /ci lta'i dus dang ci bde bar/ /dkyil 'khor kun tu gnas par dpal/ /rta mchog phyag rgya rdo rje'i 'o/ /dkyil 'khor du ni ma zhugs shing / /dam tshig rnams ni spangs pa dag /gsang ba yang dag mi shes pas/ /bsgrubs kyang 
ci yang mi 'grub po/ /srog chags gsad par mi bya zhing / /dkon mchog gsum ni yong mi spang / /byang chub sems ni mi gtang ste/ /slob dpon skal bzang yong mi gtang / /kun tu sna tshogs skal bzang por/ /bdag rang bsgrubs pas skal ba bzang / /bdag med chos 
nyid dang ldan pa/ /dam tshig la sdang skal ba ngan/ /srid pa shin tu bsgrubs pas na/ /skal bzang sangs rgyas bcom ldan 'das/ /skal ngan nyan thos 'jig rten na/ /shin tu yongs su mya ngan 'das/ /rtog pa thams cad bsgrub pa'i phyir/ /skal bzang phyag na rdo rje 
dpal/ /stong pa nyid la rab sbyor bas/ /rang rgyal rnams ni skal ba ngan/ /'dod chags thams cad rnam dag pas/ /skal bzang spyan ras gzigs kyi dbang / /log par lta dang ldan pas na/ /skal ngan 'jig rten mu stegs na/ /dam pa'i nor mchog sdud pa'i phyir/ /skal bzang 
rdo rje nyi ma dpal/ /bdag gi bu yang ma chags pas/ /skal ngan dka' thub spyod pa kun/ /rgyal srid mchog rnams kun bsdus pas/ /rta mchog dpal ni skal ba bzang / /bdag med yongs su 'dzin med pas/ /thub pa thams cad skal ba ngan/ /bde ba thams cad bdag sgrub 
phyir/ /kun gyi slob dpon skal ba bzang / /lta ngan dam tshig la sdang pa'i/ /slob ma thams cad skal ba ngan/ /gsang ba'i don ni yang dag nyid/ /'di ni gsal bar shes pa yis/ /sangs rgyas kun gyi bka' bzhin du/ /sangs rgyas kun tu 'grub par gyur/ /kun gyi slob 
</page>

 <page>
<ph>327</ph><p>077-164a</p>
dpon la gnas pas/ /'khor lor 'jug par byed pa na/ /dkyil 'khor 'dod pa'i slob ma la/ /gsang ba yang dag mtha' yas mchog /thog ma nyid du gsang brjod pa/ /kye khyod ci la dga' zhes dri/ /skal ba bzang la bdag dga' zhes/ /'jug pa pos kyang smra 
bar bya/ /gsang ba'i yan lag 'dir shes na/ /ci ltar 'dod par rab tu gzhug /gsang ba yang dag mi shes te/ /g.yas pa yis ni gzhug par bya/ /de ltar dkyil 'khor du zhugs nas/ /de bzhin shin tu yon dbul te/ /gsang ba'i cho ga nyid shes pas/ /mi 'gyur pa yi 
mchog 'grub bo/ /kun tu sna tshogs bla ma la/ /yon mchog dag ni dbul bar nges/ /gang la yongs su gtang dka' gang / /de ni mchog tu bshad pa yin/ /gang dang gang ni sdug pa'i mchog /yang na shin tu khyad par can/ /de dang de ni bla ma la/ /de nyid mi zad 'dod 
pas dbul/ /yang na de ni 'dod 'gyur ba'am/ /'on te sems la dgos pa dag /de sbyin yang na dgos pa bya/ /de ni chung yang mchog yin no/ /de la gal te mchog bdog la/ /de yang ngan pa'i yon 'bul na/ /kun gyi slob dpon brnyas pas na/ /de ni rtag tu sdug 
bsngal 'thob/ /bu mo shin tu brgyan pa 'am/ /de bzhin chung ma sdug pa dag /phul nas rin gyis blu ba ni/ /sangs rgyas byang chub mchog gi yon/ /ma chen dag ni phul nas su/ /slar yang rin gyis blu ba ni/ /rdo rje 'dzin dpal sbyor ba yi/ /'on te mchog gi yon yin no/ /
mu tig bzang dang nor bu dang / /shin tu dkar ba'i ras zung dang / /de bzhin rta ni dkar po dag /pad+ma can gyi yon mchog yin/ /rgyal srid longs spyod gter rnams dang / /gos dang rgyan gyi tshogs rnams dang / /de bzhin mchod pa thams cad ni/ /rdo rje nyi ma'i yon yin no/ /
shin tu brgyan pa'i rta dag dang / /glang po shin tu brgyan pa dang / /shing rta rin chen gang ba dag /rta yi rgyal po'i yon yin no/ /khams kyi rang bzhin thams cad dang / /srog dang rtsa ba'i de bzhin te/ /sangs rgyas rin chen dbang bskur ba/ /mkhas pas rnam pa sna tshogs brtag /
</page>

 <page>
<ph>328</ph><p>077-164b</p>
spyi bo dang ni dpral ba dang / /'gram pa gnyis dang ltag pa ru/ /sangs rgyas rin chen thams cad kyi/ /dbu rgyan mi 'gyur dam pa'o/ /khams kyi rang bzhin thams cad dam/ /srog dang rtsa ba'i de bzhin te/ /thod pa rin chen dbu rgyan nam/ /sangs rgyas gtsug gi 
nor bu dag /kun tu sna tshogs bla mar ni/ /kun gyi slob dpon kun la bya/ /rgyal srid thams cad rnam dag la/ /ma lus lus pa med par 'grub/ /rin chen ngo mtshar gcig las byas/ /de bzhin sna tshogs rgyan gyis spras/ /sangs rgyas pad+ma'i dbang bskur bas/ /slob ma 
thams cad dbang bskur ro/ /sangs rgyas rin chen rdo rje byed/ /rdo rje rigs la rdo rje yin/ /spyan ras gzigs kyi sangs rgyas sku/ /nor bu 'dzin gyi nor bu yin/ /sangs rgyas rin chen pad+ma dang / /rdo rje nor bu de bzhin du/ /thams cad mchog ni rta mchog la/ /rang gi dbang 
bskur bsdus pa'o/ /blugs pa dang ni byas pa 'am/ /brdungs pa 'am yang ni bris pa'ang rung / /sna tshogs rab tu legs pa yi/ /mtshan ma'i phyag rgya rab tu brtag /kun tu sna tshogs skal bzang po/ /rang byung rnams kyi mtshan ma'i rgya/ /nam mkha'i dbyings kyi mtha' klas pa'i/ /
lha mo rnams kyi bde ba'i mchog /gzhu dang mda' dang de bzhin du/ /skal ldan de bzhin skal ba bzang / /thod pa dang ni kha T+wAM ga /rdo rje rgya gram de bzhin no/ /pad+ma rgya gram dpag med tshe'i/ /sangs rgyas kun gyi tshe bsgrub pa/ /lha mo tshogs rnams thams cad kyi/ /mtshan ma'i 
phyag rgya tshogs sgrub bzhin/ /mda' dang de bzhin tshangs pa'i mgo /de bzhin 'khor lo'i phyag rgya dang / /rdo rje tri shUl phyag rgya'i mchog /dpag bsam shing dang lcug ma dang / /pad+ma rta mgrin 'phang mtho ba/ /rta mgrin ljang gu de bzhin no/ /phag gi mche ba grub pa dang / /zla ba nyi 
ma de bzhin no/ /rin chen sna tshogs snod chen du/ /sangs rgyas gzugs kyi ra sa ya/ /thams cad bdag nyid myong skal bzang / /mtshan ma'i phyag rgya'i tshogs bzhin no/ /gling bu dang ni pi bang kun/ /ku maN+Da dang mu ra dza/ /me tog bdug pa mar me dang / /sna tshogs dri rnams 
</page>

 <page>
<ph>329</ph><p>077-165a</p>
de bzhin no/ /de la sogs pa mtha' yas mchog /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /mtshan ma'i phyag rgya dam pa'i tshogs/ /nam mkha' kun gyi skabs na dpal/ /rdo rje sems dpa' nyid la gnas/ /grub 
pa'i dbang phyug rab grub pas/ /thams cad bdag nyid grub par 'gyur/ /chos gos dang ni lhung bzed dang / /de bzhin du ni 'khar gsil dang / /dam pa'i chos kyi glegs bam dag /mtshan ma'i phyag rgya'i tshogs gzhan no/ /de bzhin rtse yi phyag rgya dang / /cha lang dang ni rnga dag dang / /
rdo rje dang ni rin chen snod/ /mtshan ma'i phyag rgya'i tshogs gzhan no/ /de bzhin sangs rgyas gzugs brnyan dang / /me long dang ni rlung yab dang / /rdo rje ser ba sprin dang bcas/ /de bzhin mig gi phyag rgya dang / /rdo rje 'bar ba kha T+wAM ga /thod pa kham phor de bzhin no/ /dmar 
chen dang ni snying rje dang / /sha chen po yang de bzhin te/ /rnon po mda' dang de bzhin 'dren/ /chang dang chu dang de bzhin te/ /lcug ma rlung gis bskyod pa dang / /ras dang de bzhin me dang ni/ /rdo rje khro bo rgyal po'i dpal/ /gdug pa thams cad za ba yi/ /mtshan ma'i 
phyag rgya grub pa'i tshogs/ /rnal 'byor dngos grub rab sgrub pa'o/ /pad+ma sna tshogs dmar po dang / /ljang gu de bzhin dkar po dang / /mthing gser po le brgan dag /pad+ma mtshan mchog rnam pa bdun/ /pad+ma smyung po bud med rgya/ /de bzhin chos kyi 'khor lo dang / /gsal 
zhing dpal bskyed rdo rje dang / /pad+ma mtshan ma'i tshogs gzhan no/ /gzhu dang mda' dang ral gri dang / /de bzhin du ni 'bar ba'i me/ /dbang bskur gter dang rgyal mtshan dag /mchod pa'i mtshan ma bsdus pa'o/ /de bzhin sna tshogs pad+ma dang / /rdo rje rgya gram de bzhin te/ /
mtshan ma'i phyag rgya grub pa yis/ /rgyal srid thams cad 'joms pa ste/ /sangs rgyas thams cad la sogs pa/ /dngos po brtan g.yo ma lus kun/ /rang byung rnams kyi mtshan ma'i rgya/ /nam mkha'i dbyings kyi mtha' klas pa'o/ /de skad bcom ldan de bzhin gshegs/ /
</page>

 <page>
<ph>330</ph><p>077-165b</p>
rdo rje sems dpa' dpal gyis gsungs/ /sangs rgyas thams cad dang mnyam par sbyor ba/ /mkha' 'gro sgyu ma bde ba'i mchog las dkyil 'khor thams cad kyi phyag rgya shes pa'i rtog pa ste bdun pa'o// //de nas gzhan dag bshad pa ni/ /rdo rje sems dpa' dpal gyi 
lha'i/ /rnam pa kun tu sna tshogs mchog /mchod pa thams cad rnam sprul pa'o/ /lag pa g.yas g.yon gnyis dag gis/ /mdzub mo mthe'u chung mdzes par bsgyur/ /dpal ldan g.yon pa 'gying ba'i thabs/ /g.yas pa ba dan gsum du bya/ /sri zhur bcas pa'i steg 
pa'i mchog /bdag nyid rdo rje sems dpa' dpal/ /'dzum dang bcas pa'i mig gis blta/ /bsam pa g.yos pa'i phyag rgya'o/ /sangs rgyas rdo rje pad+ma 'dzin/ /rdo rje nyi ma khams gsum pas/ /skad cig gis kyang phyag byed na/ /khengs pa gzhan lta ci zhig smos/ /drag po 
dbang po nye dbang bcas/ /nyi zla gshin rje tshangs par bcas/ /btud de rab tu phyag 'tshal nas/ /las rnams thams cad byed par 'gyur/ /rdo rje dpal gyi thal mo bsgyur/ /bsam pa g.yos pas phyag byas pa'i/ /sangs rgyas mchod pa legs byas na/ /ma lus lus pa med 
par 'grub/ /smin ma g.yon du 'deg tshul gyis/ /ru lu ru lur bcas bgang na/ /tshangs pa nye dbang drag por bcas/ /khams gsum pa rnams phyag byed 'gyur/ /thal mos pad+mo kha 'bus bzhin/ /rang gi sbyor ldan snying gar bcing / /mthe bo mthe'u chung 'dab ma bzhin/ /
rgyas pa btud pa'i phyag kyang bya/ /lus kyi yan lag thams cad ni/ /sa la bsnyal te phyag bya ba/ /snying ga kha dang spyi gtsug tu/ /thal mo sbyar te phyag bya'o/ /dpal ldan rdo rje 'gying ba'i thabs/ /'dzum pa'i mig gis phyag byas na/ /khams gsum pa yang phyag byed na/ /mthu 
bsnyems gzhan lta ci zhig smos/ /phyag 'tshal ba'i phyag rgya shes pa'o/ /gar gyi rgyun rnams ci snyed dang / /de bzhin bya ba'i tshul ston kun/ /de dag rdo rje sems dpa'i rgya/ /rang gi don rnams grub byed pa'o/ /'gying dang bcas pa'i tshul byas nas/ /ci lta'i tshul bzhin gar byed 
</page>

 <page>
<ph>331</ph><p>077-166a</p>
cing / /bskor ba'i gar rnams sna tshogs kyis/ /mchod pa thams cad dbul bar bya/ /lag pa g.yas g.yon gnyis dag gis/ /mdzub mo mthe'u chung mdzes bsgyur te/ /g.yon pa'i mdzub mo khu tshur bcang / /g.yas pa ba dan gsum par byas/ /phyag rgya 'di yis 
btab na ni/ /sangs rgyas kun dang 'grogs pa dang / /dngos grub chen po mchog kun gyi/ /dbang phyug chen po 'grub par 'gyur/ /sangs rgyas thams cad dang 'grogs pa/ /dpal skal ba bzang po zhes bya ba'i phyag rgya'o/ /snyems 'dzin chen por bcas pa yi/ /sbyor bas de nyid bteg 
nas su/ /'gram pa'i phyogs su yongs bsgyur nas/ /spyi bo'i mtshams su gzhag par bya/ /thams cad 'bebs pa'i gar byed pas/ /gar byas de nas phab nas su/ /skal bzang hUM zhes bya ba'i lus/ /mchod pa thams cad dbul bar bya/ /sangs rgyas thams cad dang mnyam par 
sbyor ba skal ba bzang po bde ba chen po zhes bya ba'i phyag rgya'o/ /lag pa g.yas g.yon gnyis dag gis/ /mdzub mo mthe'u chung mdzes bsgyur ba'i/ /rdo rje thal mo sbyar nas su/ /de bzhin g.yon du bsgyur bar bya/ /de ni sbyor bas bteg nas su/ /spyi bo'i mtshams su gzhag par bya/ /skal 
bzang zhes bya ba'i glus/ /mchod pa thams cad dbul bar bya/ /dpal rdo rje thal mo sbyar ba sangs rgyas kyi mchod pa'o/ /lag pa g.yas g.yon gnyis dag gis/ /mdzub mo mthe'u chung mdzes bsgyur te/ /rdo rje thal mo gyen du dgrol/ /mchod pa'i gtor ma kun gyi tshul/ /dur khrod 
cha lugs gar byed pas/ /phyag rgya 'di yis gar byed cing / /skal bzang rdo rje drag por dgod/ /mchod pa thams cad dbul bar bya/ /dpal rdo rje he ru ka'i thod pa'i thal mo ste mchod pa'i gtor ma thams cad kyi cho ga'o/ /lag pa g.yas g.yon gnyis dag gis/ /mdzub mo mthe'u 
chung mdzes bsgyur te/ /g.yas g.yon thal mo brdabs pa yis/ /mchod pa thams cad dbul bar bya/ /dpal pad+ma gar gyi dbang phyug gi thal mo'o/ /lag pa g.yas g.yon gnyis dag gis/ /mdzub mo mthe'u chung mdzes bsgyur te/ /rdo rje rin chen thal sbyar nas/ /mchod pa 
</page>

 <page>
<ph>332</ph><p>077-166b</p>
thams cad dbul bar bya/ /re ba thams cad yongs su rdzogs par byed pa dpal rdo rje rin chen zhes bya ba'i phyag rgya'o/ /gyen du 'thor zhing thur du 'bebs/ /bskor zhing de bzhin nyug pa dang / /me tog bdug pa mar me mchog /dri yi mchod pa 'byung ba'o/ /gang ba'am 'on te stong pa'ang 
rung / /yang na ci 'byor pa yis kyang / /dam tshig mnyam par bsgrub pa yis/ /mchod pa thams cad 'grub par 'gyur/ /phyag rgya 'di rnams bcings nas ni/ /sangs rgyas thams cad mchod par 'gyur/ /dngos grub dbang phyug grub bas kyang / /kun gyi bdag nyid mchod 
par 'gyur/ /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /rang 'byung rnams kyi mchod pa kun/ /gang dag de yis ma byas shing / /spel bar yang ni ma gyur pa'i/ /rlabs chen dam pa gang yang med/ /sangs rgyas thams cad 
mnyam sbyor ba/ /sbyor ba'i dbang phyug bde chen dang / /dngos grub las dang bde ba dag /'di yis mi 'grub gang yang med/ /mchod pa rab 'byam grub pa rnams/ /ma lus lus pa med pa 'grub/ /bcom ldan rdo rje sems dpas gsungs/ /sangs rgyas thams cad dang 
mnyam par sbyor ba'i mkha' 'gro sgyu ma bde ba'i mchog las mchod pa thams cad dang mnyam par sbyor ba dpal skal ba bzang po dam tshig gi rtog pa ste brgyad pa'o// //de nas gzhan yang bshad pa ni/ /rdo rje sems dpa' dpal gyi lha'i/ /kun tu sna tshogs mchog 
rnams kyi/ /phyag rgya thams cad rnam sprul pa'o/ /sems dpa' sangs rgyas kun gyi dngos/ /rdo rje sems dpa' bde ba'i mchog /gsang ba mchog gi dgyes pa na/ /thams cad bdag nyid rtag tu bzhugs/ /bde ba kun la zhen pa dang / /dngos grub thams cad rnam dag phyir/ /
rdo rje sems dpa' bde ba'i mchog /zla ba nya ltar rtsa dmar sku/ /'dod chags kun la chags pa'i phyir/ /chags pa chen po bcom ldan 'das/ /rdo rje sems dpa'i phyag rgya 'di/ /dmar po sna tshogs 'bar ba'i 'od/ /khams gsum dag na rin chen gzhan/ /sangs rgyas rin 
</page>

 <page>
<ph>333</ph><p>077-167a</p>
chen lta bu med/ /sangs rgyas kun gyi rin chen che/ /dbu rgyan can ni bde ba'i mchog /gzhan gyi nor min 'di mi 'phrogs/ /lha yi chu 'dis dag pa ste/ /mthu dang ngo bo nyid dag dang / /rang bzhin gyis ni de 'grub bo/ /thod pa'i phreng ba'i dbu rgyan dang / /sangs 
rgyas gtsug gi nor bu can/ /kun nas nyon mongs 'jig rten dbang / /mi mjed la sogs de 'grub bo/ /rdo rje sems dpa' dpal sbyor ba/ /lha mo kun dang 'dus pa yis/ /kun tu sna tshogs skal bzang po/ /mkha' 'gro ma ni thams cad 'grub/ /sangs rgyas rdo rje pad+ma 
'dzin/ /rdo rje nyi ma khams gsum pa/ /rgyas btab rmongs pas bslang nas ni/ /las rnams kun la sbyor bar byed/ /phyag rgya 'di yis btab pa ni/ /'dod pa bzhin du 'gro 'ong lding / /lha mo kun mchog dpal dang ldan/ /rdo rje sems dpa' rab tu 'grub/ /mchog tu dga' 
ba la rab tu sbyor ba skal ba bzang po dpal rdo rje sems dpa' bde ba'i mchog rol pa zhes bya ba mchog gi phyag rgya'o/ /g.yas dang g.yon gyi sbyor ba yis/ /bde ba'i cha lugs gar byed cing / /sems dpa'i skyil mo krung bcas nas/ /dpung rnams thams cad rab tu 'joms/ /
dpal rdo rje sems dpa'i skyil mo krung ngo / /zla ba'i kha dog 'dzum pa'i zhal/ /dngos grub thams cad dag pa dang / /pad+ma'i 'dod chags rnam dag phyir/ /brla yi dbus ni dmar la dkar/ /phyag mchog lo ma sngon po 'dra/ /de bzhin bde ba'i dbang phyug dang / /bde bar reg 
pa'i dbang phyug pas/ /dkar zhing ser ba'i brla dang ldan/ /lha rdzas sna tshogs kha dog mchog /'bar ba sna tshogs 'khrigs pa'i 'od/ /pad+ma sna tshogs la gnas pa/ /thams cad dag par rab tu gnas/ /sangs rgyas pad+ma la sogs mchog /rin chen sna tshogs 
rgyan dang gos/ /sangs rgyas thams cad 'dus pa yin/ /mi mjed la sogs brgyan pa bzhin/ /bya ba dang ni bzlog pa dang / /'phrog pa dag kyang lhag par mdzod/ /bdag la 'khyud pa'i phyag rgya yis/ /yan lag thams cad 'phrog par 'grub/ /phyag rgya 'di yis btab 
</page>

 <page>
<ph>334</ph><p>077-167b</p>
na ni/ /'dod pa bzhin du 'gro 'ong lding / /dpal ldan 'dod pa kun la dbang / /rdo rje sems dpa' rab tu 'grub/ /mchog tu dga' ba la rab tu sbyor ba skal ba bzang po dpal rdo rje mda' bde ba'i mchog rol pa zhes bya ba'i phyag rgya'o/ /rnam pa sna tshogs dam tshig chags/ /bde 
ba'i 'bebs pa'i gar byed pas/ /bdag la 'khyud pa'i phyag rgya mchog /dbus kyi lha mchog chen po yi/ /phyag rgya 'di yis rnal 'byor pa/ /'dod pa bzhin du 'gro 'ong lding / /bde chen dbang phyug dpal dang ldan/ /rdo rje sems dpa' rab tu 'grub/ /mchog tu dga' 
la rab sbyor ba/ /skal ba bzang po dpal rdo rje sems dpa'i dam tshig bde ba'i mchog rol pa zhes bya ba'i phyag rgya'o/ /se ral kha yi tshul dag tu/ /rdo rje khaT+wAM ga bzung ste/ /bdag la 'khyud pa'i phyag rgya ni/ /pad bcas rdo rje rgya gram mchog /phyag rgya 'di yis btab na ni/ /'dod pa 
bzhin du 'gro 'ong lding / /rnal 'byor kun gyis dbang phyug rgyal/ /rdo rje sems dpa' rab tu 'grub/ /mchog tu dga' ba la rab tu sbyor ba skal ba bzang po dpal rdo rje rnal 'byor bde ba'i mchog rol pa zhes bya ba'i phyag rgya'o/ /rdzogs sangs rgyas kyi kham phor 'grub/ /bdag la 
'khyud pa'i phyag rgya yis/ /rdo rje sems dpa' dpal sbyor ba/ /dbus kyi lha mchog chen po'o/ /phyag rgya 'di yis rnal 'byor pa/ /'dod pa bzhin du 'gro 'ong lding / /dpal ldan tshe dang gzhon 'grub pa/ /rdo rje sems dpa' rab tu 'grub/ /mchog tu dga' ba la rab tu sbyor 
ba skal ba bzang po dpal rdo rje tshe bde ba'i mchog rol pa zhes bya ba'i phyag rgya'o/ /de la sogs pa mtha' yas mchog /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /rang byung phyag rgya sna tshogs rnams/ /nam mkha' kun gyi skabs na dpal/ /
rdo rje sems dpa' la gnas te/ /grub pa'i dbang phyug rab grub pas/ /thams cad bdag nyid 'bab 'grub 'gyur/ /sangs rgyas thams cad dang mnyam par sbyor ba'i mkha' 'gro sgyu ma bde ba'i mchog gi rtsa ba'i phyag rgya'i tshogs so/ /gtsug lag ci lta'i rjes mthun pa'i/ /
</page>

 <page>
<ph>335</ph><p>077-168a</p>
dpal rdzogs rgya chen gar dag gis/ /mda' bzhi yongs su 'phangs na ni/ /bdud bzhi dag las rgyal bar 'gyur/ /tshangs pa chen po'i mgo dpal rdo rje mda' zhes bya ba'i phyag rgya'o/ /rkang pa 'deg cing phab pa dang / /gshibs te mchongs pa'i stabs dag 
gis/ /'khor lo'i phyag rgyas bstod nas ni/ /khams gsum dag las mchongs par 'gyur/ /dpal rdo rje mthu bo che zhes bya ba'i phyag rgya'o/ /bya ba dang ni bzlog pa dang / /phrogs pa dag gi khyad par du/ /sna tshogs phyag rgyas gar byed cing / /khams gsum dag ni 
bsdu bar bya/ /dpal rdo rje gar gyi dbang phyug ces bya ba'i phyag rgya'o/ /lcug ma gang yang rung bzung nas/ /bdag la 'khyud pa'i phyag rgya yis/ /bud med thams cad rtsed na ni/ /dpag bsam shing ltar rtag tu 'grub/ /dpal rdo rje 'dod pa'i lha mo zhes bya ba'i phyag rgya'o/ /myang 
ba btung ba ltar byas pas/ /drag po dbang po nye dbang bcas/ /nyi zla gshin rje tshangs bcas pa'i/ /'jig rten gsum dag skams par byed/ /dpal rdo rje rta gdong zhes bya ba'i phyag rgya'o/ /sna yi myang ba'i rngub pa yis/ /drag po dbang po nye dbang bcas/ /nyi zla gshin rje 
tshangs bcas pa'i/ /khams gsum yang ni sdud par byed/ /dpal rdo rje phag mo zhes bya ba'i phyag rgya'o/ /mig tshugs zhen par blta ba yis/ /drag po dbang po nye dbang bcas/ /nyi zla gshin rje tshangs bcas pa'i/ /'jig rten gsum yang za bar byed/ /dpal rdo rje 
spyan nyi zla zhes bya ba'i phyag rgya'o/ /thams cad bdag nyid myangs pa yis/ /drag po dbang po nye dbang bcas/ /nyi zla gshin rje tshangs bcas pa'i/ /thal bar gyur pa'ang 'tsho bar byed/ /dpal rdo rje kun gyi bdag nyid khams gsum slar 'tsho ba zhes bya ba'i phyag rgya'o/ /gling 
bu len pa'i tshul ston cing / /ji ltar babs pa'i gar byed pas/ /tshangs dang nye dbang drag por bcas/ /'gro ba gsum dag dbang du byed/ /dpal rdo rje gling bu'i dbang byed ces bya ba'i phyag rgya'o/ /pi bang len pa'i tshul ston cing / /ji ltar babs pa'i gar byed pas/ /las 
</page>

 <page>
<ph>336</ph><p>077-168b</p>
rnams grub par rab 'byam dang / /dngos grub ma lus myur du 'grub/ /dpal rdo rje pi bang bde bas rmongs par byed pa zhes bya ba'i phyag rgya'o/ /cang te'u tshul ston rnal 'byor pa/ /ji ltar babs pa'i gar byed pas/ /rims dang gdon dang dug zhen pa'i/ /sdug bsngal thams 
cad myur du sel/ /dpal rdo rje cang te'u sdug bsngal thams cad sel bar byed pa zhes bya ba'i phyag rgya'o/ /rdza rnga'i tshul ston rnal 'byor pa/ /ji ltar babs pa'i gar byed pa/ /gnas gsum dag ni ma lus pa/ /skad cig tsam gyis 'bebs par byed/ /dpal rdo rje rdza 
rngas myos par byed pa zhes bya ba'i phyag rgya'o/ /phyag rgya gar gyi mchod pa yis/ /mchod pa thams cad byas na ni/ /rang byung gar gyi mchod pa rnams/ /ma lus lus pa med par 'grub/ /rims dang dug dang dbyig dug byad/ /phra men gdon gyi gnod pa rnams/ /bskor ba'i gar 
rnams sna tshogs kyis/ /skad cig tsam gyis zhi bar 'gyur/ /drag po dbang po nye dbang bcas/ /nyi zla gshin rje tshangs bcas pa'i/ /rgyas btab rmongs byas zos pa dag /skad cig tsam gyis 'tsho bar byed/ /de la sogs pa mtha' yas mchog /chos dbyings mnyam 
dang mi mnyam pa'i/ /nam mkha'i dbyings kyi mtha' klas pa/ /rang byung lha mo phyag rgya rnams/ /nam mkha' kun gyi skabs na dpal/ /rdo rje sems dpa' la gnas te/ /dngos grub dbang phyug rab grub pas/ /thams cad bdag nyid babs par 'gyur/ /sangs rgyas thams 
cad mnyam sbyor ba/ /mkha' 'gro sgyu ma bde mchog gi/ /rab tu grub pa'i glu rnams kyis/ /bla med pa yi dngos grub 'thob/ /de nas phyag rgya ye shes 'di/ /dpal ldan rdo rje mchog gi glu/ /las rnams thams cad rab grub cing / /srid pa shin tu bsgrub pa ni/ /kye kye rdo rje 
sems dpa' bde chen skal bzang dpal khyod bdag la bsgrub la rtogs par mdzad du gsol/ /kye de bzhin gshegs pa kun gyi bdag nyid bde ba mkha' 'gro sgyu ma sna tshogs bde ba'i mchog /'gro ba'i rgyud rnams rnam pa sna tshogs 'dul mchog sgrub pa bdag la grub par 
</page>

 <page>
<ph>337</ph><p>077-169a</p>
mdzad du gsol/ /a la la ho/ de bzhin gshegs pa'i sbyor ba rnam pa sna tshogs gar rnams bstan du gsol/ /dzaHhU~M ba~M hoH/ /kye bde mchog bde bas zung la rnam par sprul/ /hUM snang bar mdzad du gsol/ a la la ho/ de bzhin gshegs kun sna tshogs 
mkha' 'gro sgyu mas slob ma gzung du gsol/ sangs rgyas thams cad mnyam sbyor ba/ /mkha' 'gro sgyu ma bde ba'i mchog /kun tu kun nas thams cad du/ /'di nyid kyis ni myur du 'grub/ /sangs rgyas thams cad dang mnyam par sbyor ba mkha' 'gro ma'i rnal 'byor gyi dkyil 
'khor gyi phyag rgya zhes bya'o/ /rnal 'byor de nyid bcom ldan 'das/ /rdo rje sems dpa' de bzhin gshegs/ /thar pa thams cad rnam dag phyir/ /sangs rgyas phyag rgya dpal du gnas/ /'dod dam rnam par dag pa'i phyir/ /btso ma gser gyi kha dog bzhin/ /chags 
med la sogs chags chen phyir/ /dkar zhing sna tshogs gsal ba'i mdangs/ /chos kyi rgyal srid rab bsgrubs pas/ /rin chen chos las lhag pa med/ /de bas theg chen byang chub sems/ /rgyal ba rdo rje rin chen dag /g.yas pa'i mthe bo gung mo gnyis/ /g.yon pa'i 
khu tshur bcangs pa yi/ /sor mo kun la reg pa ni/ /rtsa ba'i phyag rgya yin par grags/ /'di ni sangs rgyas thams cad kyi/ /shes rab pha rol phyin gsal yin/ /byang chub sems chen skye ba dang / /chos kyi 'khor lo bskor ba ste/ /phyag rgya 'di yis btab na ni/ /shes rab pha 
rol phyin pa'i tshul/ /nam mkha'i dbyings kyi mtha' klas par/ /rab tu bsgrags par 'gyur ba yin/ /byang chub sems chen bskyed pa dang / /chos kyi 'khor lo bskor ba ste/ /sangs rgyas nyid du rig par bya/ /mchog tu rtag pa'i sangs rgyas so/ /gang gis ldan pa 'di mthong 
zhing / /rnam pa kun tu mchod byed pa/ /de yi sangs rgyas rtag pa'i mchog /mthong zhing mchod pa byed par 'gyur/ /sems ni bskyed ma thag tu yang / /chos kyi 'khor lo legs par bskor/ /dpal dam tshig ces bya ba'i phyag rgya'o/ /g.yas pa'i yan lag gnon pa 
</page>

 <page>
<ph>338</ph><p>077-169b</p>
yis/ /g.yon pa'i yan lag kun las rgyal/ /sems dpa'i skyil mo krung bcas na/ /bdud rnams thams cad rab tu 'joms/ /dpal rdo rje sems dpa'i skyil mo krung ngo / /rdo rje khu tshur bcangs nas su/ /lag pa g.yon pas bkab pa ni/ /sangs rgyas kun blo dngos 
grub rnams/ /ma lus lus pa med par 'grub/ /de bzhin dpal ldan he ru ka'i/ /rdo rje khu tshur chen po dgab/ /dpa' bo 'dod pa'i dngos grub rnams/ /ma lus lus pa med par 'grub/ /pad+mo'i bud med khu tshur ni/ /de bzhin g.yon pas bkab na yang / /byang chub 
spyod rab 'grub pa rnams/ /ma lus lus pa med par 'grub/ /rin chen 'dzin pa'i khur tshur yang / /lag pa g.yon pas bkab na ni/ /sangs rgyas nor kun dngos grub pa/ /ma lus lus pa med par 'grub/ /sangs rgyas khu tshur bcangs nas su/ /lag pa g.yon 
pas bkab na ni/ /sangs rgyas kun gyi tshe 'grub pa/ /ma lus lus pa med par 'grub/ /bud med phyag rgya bcings nas su/ /lag pa g.yon pas bkab na ni/ /dngos grub thams cad myur 'grub pa/ /ma lus lus pa med par 'grub/ /rta gdong dpal gyi khu tshur yang / /
lag pa g.yon pas bkab na ni/ /thams cad 'gugs par rab grub pa/ /ma lus lus pa med par 'grub/ /dpal grub spyan gyi khu tshur yang / /lag pa g.yon pas bkab na ni/ /snang ba thams cad rab grub pa/ /ma lus lus pa med par 'grub/ /dang po sangs rgyas kun 
snod pa/ /gnyis pa de bzhin dpa' bo yin/ /gsum pa kun tu bzang po'i 'o/ /bzhi pa mi zad snod yin no/ /sangs rgyas yan lag kun ldan dpal/ /de bzhin zhal bzang gzungs ma yin/ /sprin chen mo ni bdun pa ste/ /brgyad pa nam mkha'i spyan yin no/ /gzungs ma thams 
cad kyi phyag rgya'o/ /phyag rgya shes pa 'di dag gi/ /sangs rgyas sprul pa'i glu mchog ni/ /'grub par 'gyur ba byed pa'i mchog /las rnams thams cad rab sgrub pa/ /slong bar byed pa brtan sgrub pa/ /de bzhin sna tshogs rgyas pa dag /drug pa'i dbyangs kyi glu blangs 
</page>

 <page>
<ph>339</ph><p>077-170a</p>
nas/ /de ba ta yi glu blang ngo / /'jig rten khams mang rdul phran grangs snyed khyab par 'phros pa yi/ /rgyal ba'i don rnams rab tu phra ba'i rdul gyi grangs snyed pa/ /sprul pa yi ni sku rnams phra ba'i rdul gyi grangs snyed ni/ /srid pa bde chen de bzhin gshegs kun 
rnam 'phrul sna tshogs kyis/ /rdul phran grangs snyed de bzhin gshegs pa'i rnam par sprul mdzod ho/ /rnam snang sbyor ba a la la ho de ring grub par mdzod/ /glu 'di dag ni blangs pa yis/ /nam mkha' thams cad mnyam sbyor ba/ /mkha' 'gro sgyu ma bde ba'i mchog /
grub par 'gyur ba gdon mi za/ /de nas bud med bzhi rnams dang / /rang gi yang dag gsang ba yis/ /cho ga rgyas pa'i tshul bzhin du/ /me tog la sogs mchod pa bya/ /de bzhin gshegs pa'i phyag rgya shes pa'o/ /rnal 'byor de nyid bcom ldan 'das/ /rdo rje sems 
dpa' de bzhin gshegs/ /dam tshig la sdang rnam sbyang phyir/ /dur khrod dpal gyi phyag rgyar gsal/ /shin tu gdug cing gtum po la/ /zhi bas phan par mi 'gyur te/ /shes rab thabs kyi rnal 'byor gyis/ /rnal 'byor bde mchog dam par 'gyur/ /sangs rgyas khros 
byung khro bo ni/ /thal bar 'jig pa mchog yin te/ /sems dpa' sngon po 'bar ba can/ /'bar ba'i dkyil 'khor dmar por snang / /gzhan gyis ma yin mi 'phrogs pa/ /lha rdzas chu yis dgang ba ste/ /'di ni rang bzhin nyid dag dang / /mthu dang ngo bo nyid kyis 'grub/ /
gos chen po dang blugs pa che/ /sha chen po dang sbrang rtsi che/ /dur khrod kun gyi 'byung po yi/ /phyag rgya dpal ldan dbang phyug mchog /shin tu khro gdug gtum po yi/ /sems can khams rnams rnam sbyang phyir/ /'di ni dpal ldan he ru ka'i/ /rdo rje rgyal chen dbang phyug mchog /
thod pa'i phring ba'i dbu rgyan dang / /sangs rgyas gtsug gi nor bu dag /rgyal srid thams cad rab bsgrub pa/ /ma lus lus pa med par 'grub/ /rdo rje kha T+TaM rdo rjer bcas/ /dril bu dkrol ba'i sgrar bcas pa/ /dpal ldan he ru ka babs pa'i/ /phyag rgya sna tshogs rnam 
</page>

 <page>
<ph>340</ph><p>077-170b</p>
sprul pas/ /sangs rgyas rdo rje pad+ma 'dzin/ /rdo rje nyi ma khams gsum pa/ /rgyas btab rmongs byas de zos nas/ /thal bar gyur pa'ang 'tsho bar byed/ /dpal ldan rdo rje he ru ka rdo rje 'bab pa rnam par 'phrul pa/ pad+ma gar gyi dbang phyug ces bya ba'i phyag rgya'o/ /se ral kha yi tshul 
dag tu/ /kha T+wAM ga la rgyab rten byas/ /lag pa g.yon na thod pa thogs/ /g.yas pa ba dan gsum par bya/ /nam mkha'i phyag rgyas rnal 'byor pa/ /nam mkha' kun tu 'gro bar 'gyur/ /bud med la sogs rin chen mchog /dngos po thams cad mkha' las 'byin/ /
phyag rgya 'di yis yongs btab nas/ /bde bar lhag pa'i tshul ston pas/ /nam mkha' las ni kun lhags te/ /bdag gi spyod par de spyod do/ /drag po dbang po nye dbang bcas/ /nyi zla mkha' 'gro mi bzad tshogs/ /mkha' las sgyu ma kun blags nas/ /lus pa med 
par de za'o/ /nam mkha' thams cad mnyam sbyor ba/ /skal ba bzang po dpal rdo rje mkha' 'gro ma'i bde ba'i mchog ces bya ba'i phyag rgya'o/ /g.yas dang g.yon pa'i sbyor ba yis/ /bde bar 'bab pa'i gar byed pas/ /skyil mo krung ni phyed bcas la/ /rkang pa rang gi brla 
bsdams na/ /drag po dbang po nye dbang bcas/ /nyi zla gshin rje tshangs bcas pa/ /rgyas btab rmongs byas bslang nas su/ /gar byed cing ni de za'o/ /de nyid kyi ni sbyor ba yis/ /de nas bde bar brla bsdams pas/ /legs par bsdams te phyer btags nas/ /rab tu 
bkram ste btung bar bya/ /sgyu ma de dag nyid kyis ni/ /de nas brla phrag bskyod pa yis/ /skal bzang lha dang mi rnams kyi/ /bud med kun la de spyod do/ /bde bar reg pa thams cad mnyam par sbyor ba skal ba bzang po dpal rdo rje drag po gnas pa zhes bya ba'i phyag rgya'o/ /de 
nas gzhan yang rab bshad pa/ /sangs rgyas mkha' 'gro'i dkyil 'khor du/ /dpal ldan he ru ka babs pa'i/ /phyag rgya sna tshogs gnas pa'o/ /zhi dang drag po rmongs pa'i mchog /dga' ba'i gar byed 'gyur bar bcas/ /shi ba ldang ba'i sbyor ba yis/ /bde ba'i 
</page>

 <page>
<ph>341</ph><p>077-171a</p>
phyag rgya rab tu gnas/ /zhi dang drag po rmongs byed dang / /gyen du dbugs 'byin gar byed lus/ /lta ba'i phyag rgya grub pa'i mchog /gsang ba'i sbyor ba bde mchog gis/ /me tog bdug pa'i sbyor ba mchog /chang dang chu dang lcug ma dang / /ras dang me gtong grub 
pa yis/ /khyad par du ni rgyas 'debs so/ /rtse gcig mnyam par sbyor ba yis/ /sbyor ba'i gnyer ba bde ba sbyin/ /mngon par gtor zhing se gol rdob/ /dal bus gyen du dbugs 'byin pas/ /g.yon du blta zhing lag pas drangs/ /'o byed 'khyud pa de bzhin te/ /gar 
byed rab tu rmongs pa dang / /zad dang gsang ba'i lus rnams dang / /tshangs pa chen po'i mgo dang ni/ /de bzhin 'jig rten gsum las rgal/ /de bzhin sa las 'dren pa dang / /rang gi phyag rgya'i tshul ston dang / /dur khrod dag gi gar byed dang / /de bzhin rlung gi dkyil 'khor 
dang / /rab tu 'jigs par sreg pa'i me/ /las kyi phyag rgya rab tu gnas/ /dang po rgyas 'debs ma yi rgya/ /snying 'dren ma yi gnyis pa'o/ /gsum pa shin tu rmongs byed ma'o/ /de bzhin bzhi pa 'degs byed ma'o/ /lnga pa gar byed pa yi rgya/ /drug pa gsod ma'i yin 
par bshad/ /bdun pa za ba mo yi rgya/ /brgyad pa las kyi phyag rgya yin/ /de nas phyag rgya 'di kun gyi/ /phyag rgya'i lan rnams bla na med/ /phyag rgya'i bdag nyid kun 'joms pa/ /khyad par du ni bshad par bya/ /dpal ldan rdo rje pad+ma slong / /gar dag byed cing byas na ni/ /rgyas btab 
rmongs byas zos pa dang / /thal bar gyur pa'ang 'tsho bar byed/ /de nas phyag rgya shes pa 'di/ /dpal ldan rdo rje sbyor ba'i glu/ /las rnams thams cad rab bsgrub pa/ /khyad par du ni bshad par bya/ /gzigs pa rnam pa sna tshogs 'gyur ba'i rgyas thob la/ /rnam pa sna tshogs 
'o byed 'khyud pas rmongs mdzad de/ /rnam pa sna tshogs bde ba'i mchog ston kun gsol pa/ /rnam pa sna tshogs bde mchog ngo mtshar bstan du gsol/ /rgyas btab rmongs byas mnabs su gsol/ /bde mchog ngo mtshar bde ba zhugs/ /hUM a la la ho gnang bar mdzod/ /
</page>

 <page>
<ph>342</ph><p>077-171b</p>
rnal 'byor bde mchog sgyu mas sprul/ /dam tshig dag la 'jug tu gsol/ /nyon mongs kun las rgyal bar mdzod/ /ma lus pa dag mnabs su gsol/ /nyon mongs thams cad bsal bar mdzod/ /glu 'di dag ni blangs pa yis/ /rdo rje thams cad mnyam sbyor ba/ /
mkha' 'gro sgyu ma bde ba'i mchog /gdon mi za bar 'grub par 'gyur/ /dpal he ru ka'i rdo rje'i phyag rgya zhes bya'o/ /rnal 'byor de nyid bcom ldan 'das/ /rdo rje sems dpa' de bzhin gshegs/ /'dod chags thams cad rnam dag phyir/ /pad+ma'i phyag rgya dpal 
du gnas/ /mi 'gyur dam pa grub pa'i phyir/ /shel sgong shin tu dag pa 'dra/ /'dod chags thams cad bsal ba'i phyir/ /'bar ba sna tshogs 'khrigs pa'i 'od/ /sangs rgyas tshe ni rin chen spras/ /gos dang sna tshogs rgyan gyis brgyan/ /sangs rgyas thams cad 
'dus pa yis/ /bde ba can bzhin dam par 'gyur/ /gar stabs rnam pa sna tshogs kyis/ /yongs su bsgyur zhing gar byas pas/ /pad+mo'i mtshan mchog pad+mor bcas/ /phyag ni rgya rnams 'khor lo bskor/ /sangs rgyas rdo rje pad+ma 'dzin/ /rdo rje nyi ma khams gsum pa/ /pad+ma 
sgyu mas rnam sbyangs nas/ /sangs rgyas byang chub sgrub par mdzad/ /'dul ba'i thabs ni sna tshogs pa'o/ /skal ba bzang po dpal pad+ma gar gyi dbang phyug ces bya ba'i phyag rgya'o/ /g.yas dang g.yon pa'i sbyor ba yis/ /skyil mo krung ni phyed mar gnas/ /rgyal po'i skyil 
mo krung bcas nas/ /sdug bsngal thams cad sel bar byed/ /dpal pad+ma rgyal po gnas pa zhes bya ba'i phyag rgya'o/ /bsnyems pa'i lag pa g.yon pa yis/ /pad+ma dmar po ci bder bzung / /rang gi snying gar 'dren pa'i tshul/ /pad+ma 'dab ma kha 'byed pa'o/ /bsnyems pa'i 
lag pa g.yon pa yis/ /pad+ma sngon po ci bder bzung / /rang gi snying gar 'dren tshul gyis/ /bud med phyag rgya bcing bar bya/ /bsnyems pa'i lag pa g.yon pa yis/ /pad+mo dkar po ci bder bzung / /'khor lo'i phyag rgya bcings nas ni/ /chos kyi 'khor lo rab tu bskor/ /
</page>

 <page>
<ph>343</ph><p>077-172a</p>
bsnyems pa'i lag pa g.yon pa yis/ /pad+ma mthing ga ci bder bzung / /g.yas pas rab tu gar byed pa/ /dpal gyi phyag rgya ba dan gsum/ /bsnyems pa'i lag pa g.yon pa yis/ /pad+ma ser po ci bder bzung / /g.yas pa rab tu gar byed pas/ /chu 
srin tshul du bsgreng bar bya/ /bsnyems pa'i lag pa g.yon pa yis/ /pad+ma le brgan mchog bzung ste/ /rang gi snying gar 'dren tshul gyis/ /rdo rje'i phyag rgya bcing bar bya/ /rnam par gzigs pa'i rnam dag dpal/ /sgrol ma'i byang chub mchog yin no/ /rgya chen ma yi 'khor 
lo bskor/ /khro gnyer ma ni phyag rgya'i lan/ /pad+ma gnas pa'i dpal chen yin/ /'dod pa'i dbang mo'i 'gro ba gsum/ /dpal pad+ma'i rgyal po'i rig pa'i lha mo chen mo rnams so/ /de nas phyag rgya shes pa 'di/ /pad+ma rgyal po dpal gyi glu/ /las rnams thams cad rab sgrub 
pa/ /khyad par du ni bshad par bya/ /de bzhin gshegs pa kun la sogs pa'i gzugs mchog sna tshogs 'dzin/ /sems can rnam pa sna tshogs 'dul mchog dngos grub mchog mnga' ba/ /kye sems dpa' pad+ma dga' mchog sgyu ma'i dga' ba bstan du gsol/ /a la la la 
ho/ /kye gar dbang thar dga' dga' ba'i gar mdzod cig /sangs rgyas rdo rje 'dzin bdag tshangs pa 'jug sel dbang phyug bdag /nyi zla bdag lags a la la la ho/ /pad+ma sgyu ma sna tshogs 'dul mdzad dag pa'i tshul gyis gar mdzad pa/ /pad+mo dam tshig dbang phyug sangs 
rgyas gar rnams mdzad du gsol/ /'dod chags rnam par sbyong ba thams cad du ni rnam par sbyongs/ /pad+ma 'dzin pa de yi spyan sngar gar mkhan gar mdzod cig /glu 'di dag ni blangs pa yis/ /sna tshogs pad+ma mnyam sbyor ba/ /mkha' 'gro sgyu ma bde ba'i mchog /gdon 
mi za bar 'grub par 'gyur/ /dpal pad+ma gar gyi dbang phyug gi phyag rgya'o/ /rnal 'byor de nyid bcom ldan 'das/ /rdo rje sems dpa' de bzhin gshegs/ /nor mchog rnam par sbyang ba'i phyir/ /dpal ldan nyi ma phyag rgyar gnas/ /nam mkha'i snying po thams cad 
</page>

 <page>
<ph>344</ph><p>077-172b</p>
phyogs/ /re ba thams cad rdzogs mdzad pa/ /bud med la sogs rin chen mchog /rin chen thams cad mkha' las 'bebs/ /shin tu gdug cing gtum po la/ /zhi bas phan par mi 'gyur te/ /shes rab thabs kyi nyi ma ni/ /dam pa'i don du drag por gyur/ /drag pos 
'dul ba'i 'jig rten rnams/ /drag po nyid kyis sgrub par byed/ /nyi ma'i gzugs dang spyod lam dang / /tshul dang gzi brjid chen pos ston/ /rdo rje gzhu dang mda' mchog dag /shin tu legs par 'gengs pa ste/ /mdangs gsal 'dzum dang bcas pa'i spyan/ /g.yon 
pa 'byed cing gyen du 'deg /drag po dbang po nye dbang bcas/ /nyi zla gshin rje tshangs pa yi/ /'jig rten gsum po ma lus par/ /drag shul nyid kyis 'dul bar mdzad/ /dpal khams gsum las rnam par rgyal ba zhes bya ba'i phyag rgya'o/ /rdo rje pus mo gnyis 
bcings te/ /rdo rje skyil mo krung bcas nas/ /bdag ni stan la 'dug nas ni/ /bgegs rnams thams cad gzhig par bya/ /dpal rdo rje skyil mo krung ngo / /dbang bskur pa dang gter bdag dang / /rgyal mtshan mchog ldan mchod pa che/ /ci lta'i tshul dag ston pa dag /
rang gi don rnams 'grub pa'o/ /de nas phyag rgya shes pa 'di/ /rgyal po'i sgyu ma mchog gi glu/ /las rnams thams cad rab bsgrub pa/ /khyad par du ni bshad par bya/ /khams gsum kun gyi rgyal srid sna tshogs mchog gi nor ldan pas/ /mjal dum g.yul 'gyed 
rnam mang khyad par sangs rgyas 'dul ba ste/ /rnam pa sna tshogs mjal dum rnam par rgyal ba'i rgyal mtshan can/ /rdo rje nyi ma rgyal po bde mchog sgyu ma bstan du gsol/ /sems can sprin la byang chub mchog sbyin sna tshogs char 'bebs pa/ /bdag gi re ba kun sgrubs 
myur ston a la la la ho/ /mi zad gter gyi dbang bskur khyad par bdag la stsal du gsol/ /khyad par rin chen 'di dag thams cad bud med rin chen rnams kyi phyir/ /rin chen tshogs kun nang na bud med rin chen gcig pu mchog /bud med rin chen dag pa dam 
</page>

 <page>
<ph>345</ph><p>077-173a</p>
pa'i don du thams cad 'gro/ /glu 'di dag ni blangs pa yis/ /rgyal srid thams cad mnyam sbyor ba/ /mkha' 'gro sgyu ma bde ba'i mchog /gdon mi za bar 'grub par 'gyur/ /dpal rdo rje nyi ma'i phyag rgya shes pa'o/ /rnal 'byor de nyid bcom ldan 'das/ /
rdo rje sems dpa' de bzhin gshegs/ /drag shul sbyor bas rnal 'byor dpal/ /rta yi phyag rgya rab tu gnas/ /thams cad dag par mos pa yis/ /sdig med stobs kyis ngo 'thon du/ /rab tu gdon pa'i rtsal dag gis/ /'jig rten thams cad rab tu 'joms/ /
'dod chags can la g.yen par ston/ /gdug pa rnams la gdug par ston/ /zhi ba rnams la zhi bar 'gyur/ /drag shul can la drag shul sbyor/ /zhal bzhi pa la phyag bzhi pa/ /zhabs bzhi pa la rmig pa bzhi/ /rta mgrin rgyal po chen po ste/ /dbang phyug dam pa grub 
par 'gyur/ /g.yon pa'i mdzub mo khu tshur gyis/ /dpal ldan pad+ma sna tshogs 'dzin/ /rdo rjer bcas shing slong ba sgrub/ /g.yas pa ba dan gsum par bya/ /phyag rgya 'di yis btab na ni/ /shin tu lhung bar gyur pa yang / /de ma thag tu kun bslangs nas/ /ldang ba thams cad 
rab tu 'grub/ /thams cad dag pa mnyam par sbyor ba skal ba bzang po/ /dpal rdo rje slong ba zhes bya ba'i phyag rgya'o/ /g.yas dang g.yon pa'i sbyor ba yis/ /brkyang bskum pa yi tshul byas nas/ /khro bo'i skyil mo krung bcas te/ /'jig rten thams cad rab tu bshig /dpal 
rdo rje khro bo gnas pa'o/ /de nas phyag rgya shes pa 'di'i/ /rta mchog dpal dang ldan pa'i glu/ /las rnams thams cad rab sgrub pa/ /khyad par du ni bshad par bya/ /myos byed stong las lhag par bde ba 'dod pa'i gzugs ston pa/ /'dul ba'i dbang gis gshin rje stong las 
lhag par rab tu 'jigs/ /zhi ba'i sku yang tshangs pa stong pas shin tu lhag par ston/ /dkyil 'khor kun gyi mchog tu de bzhin gshegs kun 'grub par mdzod/ /thams cad rnam par dag pas ngo 'thon stobs kyis gnon pas non/ /hi he he he he dbang phyug thams cad rab 
</page>

 <page>
<ph>346</ph><p>077-173b</p>
shig rab tu shig /rab kyi rtsal gyis gnon pa'i stobs kyis ngo 'thon dbang phyug non/ /sbyor chen hu lu hu lu mig gsum pa las gsum grub drongs/ /rab kyi rtsal gyis gnon pa'i stobs kyis ngo 'thon mthu chen non/ /mnyam sbyor ru Ta ma Ta snying las dpal mo drongs shig rab drongs 
shig /rab kyi rtsal gyis gnon pa'i stobs kyis ngo 'thon tshangs pa non/ /sbyor chen tshangs las grol ma drongs shig sma ra Ta/ /rab kyi rtsal gyis gnon pa'i stobs kyis ngo 'thon dga' dbang non/ /mnyam sbyor kun gyi bdag la dga' drongs a la la 
la ho/ /gdug cing khro la rab tu gtum pa'i sems can bsgral ba'i phyir/ sgrub zhugs a la la la ho/ /oM sum+b+ha ni sum+b+ha hU~M phaT phaT/ /mdza' bo mi la bya'am mi bya yongs rtog de dag med kyang sla/ /de 'dra'i mdza' bo sgyu ma yin pas de la mdza' bshes su zhig zer/ /rgol 
ba la yang bya 'am mi bya yongs su rtog pa med kyang sla/ /de 'dra'i rgol ba sgyu ma yin pas de la dpa' zhes su zhig zer/ /glu 'di blangs pa tsam gyis ni/ /rta mchog mnyam par sbyor ba yi/ /mkha' 'gro sgyu ma bde ba'i mchog /gdon mi za bar 'grub par 'gyur/ /thams cad 
'byung ba'i phyag rgya shes pa'o/ /mdzub mos mthe bo mnan nas ni/ /rang gi mthe bos mdzub mo mnan/ /dpal grub spyan gyi phyag rgya ste/ /mdzub mo mig gi 'bras bur bya/ /rdo rje thal mo mnyam sbyar nas/ /rdo rje spyan ni gnyis dag tu/ /khong stong du ni sbyor bar bya/ /dpal grub 
rdo rje'i spyan yin no/ /'dis ni sangs rgyas thams cad dang / /de bzhin dpa' bo thams cad dang / /rdo rje 'dzin pa thams cad du/ /tshe 'di nyid la 'grub par 'gyur/ /dpal grub spyan ni grub pa ste/ /sems can thams cad dbang byed pa/ /las kyi dngos grub rab 'byam 
rnams/ /ma lus dngos grub myur du 'grub/ /rdo rje thal mo mnyam sbyar te/ /mdzub mo gnyis kyi rtse mo dgug /mthe bo'i rtse mo mnyam par gzhag /khong stong mi 'gyur dam pa'o/ /spyi bo'i mtshams su rab bzhag nas/ /'di yis bsrung ba byas na ni/ /sangs 
</page>

 <page>
<ph>347</ph><p>077-174a</p>
rgyas dngos grub ma lus pa/ /lus pa med par 'grub par 'gyur/ /sems dpa'i gtsug tor gyi phyag rgya'o/ /rdo rje thal mo gyen du dbye/ /mdzub mo gnyis kyi rtse mo dgug /mthe bo gnyis kyi mche ba gtsigs/ /'jigs pa'i rdo rje gnod sbyin ma/ /'grub pa 
bdud la sogs pa za/ /de bzhin du ni rmongs par byed/ /dbab pa thams cad rab tu 'grub/ /de bzhin rnam par shes pa sgrub/ /gter rnams 'byin par byed pa dang / /de bzhin nor kun 'phrog par byed/ /ngal bso po ni dpal mnan te/ /dpal mo dag kyang phrogs 
nas ni/ /mngag gzhug mar ni byed pa dang / /gnod sbyin ma dang dga' ba spyod/ /gnod sbyin dag gi sde dpon du/ /'dis ni myur du 'grub par 'gyur/ /dpal rdo rje gnod sbyin gyi phyag rgya'o/ /rdo rje thal mo mnyam sbyar nas/ /gung mo mnyam par rab tu bsgrub/ /mthe 
bo mthe'u chung 'dab ma bzhi/ /pad+ma dri med rab tu rgyas/ /'dis ni sdig rnams 'byang bar 'gyur/ /sdig pa byang na rab tu 'grub/ /sangs rgyas byang chub mngon sangs rgyas//rdo rje sems dpa' nyid du 'gyur/ /dpal ldan pad+ma'i phyag rgya'o/ /rdo rje thal mo mnyam sbyar la/ /
mdzub mo mnyam par phyir bkug ste/ /mthe bo rdo rje g.yogs pa ni/ /rdo rje dpal gyi nor bu ste/ /phyag rgya 'di yis btab na ni/ /nam mkha' thams cad rab 'grub ste/ /bud med la sogs rin chen mchog /mkha' las dngos rnams thams cad spyod/ /rdo rje thal 
mo mnyam sbyar nas/ /mthe'u chung srin lag mnyam par brkyang / /mdzub mo rtse mnyam bkug pa ni/ /dpal mchog rta zhes grags pa ste/ /phyag rgya 'di yis btab na ni/ /sangs rgyas byang chub rab 'brel na/ /thams cad dga' bar byed pa'i dpal/ /lha yi skal bzang 
smos ci dgos/ /dam tshig gi phyag rgya shes pa'o/ /lus dang ngag sems rdo rje yi/ /mtshan pa'i phyag rgyar ldan byas te/ /thams cad 'byung ba'i sbyor ba yis/ /bdag gi lhar ni bdag nyid bya/ /'dis ni sangs rgyas thams cad dpal/ /de bzhin dpa' bo thams cad dang / /
</page>

 <page>
<ph>348</ph><p>077-174b</p>
rdo rje 'dzin pa thams cad du/ /tshe 'di nyid la 'grub par 'gyur/ /sangs rgyas kun bdag dngos grub ni/ /chos dbyings mnyam dang mi mnyam pa/ /nam mkha'i dbyings kyi mtha' klas pa'i/ /sangs rgyas thams cad mnyam sbyor ba'i/ /mkha' 'gro sgyu ma bde mchog 'dis/ /
mi 'grub 'byor pa mi 'gyur ba'i/ /dam pa rgya chen gang yang med/ /dam tshig chen po'i phyag rgya shes pa'o/ /rdo rje sems dpa' dpal sbyor ba'i/ /ji lta'i gzugs dang dbyibs su ldan/ /bde ba nyid kyis kun gyi bdag/ kun gyi bdag la zhugs par bya/ /phyag rgya 
'di yis rnal 'byor pa/ /'dod pa bzhin du 'gro 'ong lding / /rgyal po'i sangs rgyas kun dang 'dra/ /rdo rje sems dpa' rab tu 'grub/ /sangs rgyas thams cad dang mnyam par sbyor ba skal pa bzang po'i dpal rdo rje sems dpa' zhes bya ba'i phyag rgya'o/ /chags pa med cing ma 
chags med/ /dbu mar yang ni dmigs su med/ /bud med kun gyi sgyu sbyor 'di/ /gnyis su med pa'i theg pa'i mchog /phyag rgya 'di yis btab na ni/ /'dod pa bzhin du 'gro 'ong lding / /dpal ldan sgyu ma kun gyi bdag /rdo rje sems dpa' rab tu 'grub/ /sgyu ma thams cad 
kyi lha mo'i phyag rgya shes pa'o/ /yod pa ma yin med pa'ang min/ /dbu mar yang ni dmigs su med/ /shes rab pha rol phyin sbyor ba/ /sangs rgyas byang chub rab 'grub pa'o/ /thams cad nam mkha'i mtshan nyid de/ /nam mkha' la yang mtshan nyid med/ /khams gsum dag 
ni ma lus pa/ /thams cad sgyu ma lta bu ste/ /ji ltar sgyu ma thams cad du/ /mthong ba dang ni reg par 'gyur/ /dmigs su yod pa'ang ma yin te/ /de bzhin 'gro ba kun gyi tshul/ /phyag rgya 'di yis rnal 'byor pa/ /'dod pa bzhin du 'gro 'ong lding / /bud med la sogs 
rin chen mchog /mkha' las dngos rnams thams cad spyod/ /dngos po med par bdag sbyor bas/ /nam mkha' kun dang mnyam sbyor ba/ /mkha' 'gro sgyu ma bde ba'i mchog /shin tu rtag par 'grub par 'gyur/ /ji ltar pad+ma dmar po 'di/ /chags pa'i nyes pas mi 
</page>

 <page>
<ph>349</ph><p>077-175a</p>
gos pa/ /rnal 'byor ldan pa'ang de bzhin du/ /gnas kyi nyes pas yong mi gos/ /shin tu gdug cing drag po la/ /zhi bas phan par mi 'gyur te/ /shes rab thabs kyi sbyor ba ni/ /rnam par rgyal phyir rab tu drag /thams cad dag par mos pa yis/ /
sdig med stobs kyi ngo 'thon du/ /drag shul sbyor bas mnyam sbyor ba/ /'jig rten thams cad gzhom par bya/ /sbyor ba'i phyag rgya shes pa'o/ /sbyor ba ji snyed yod kun dang / /byed pa rnam pa sna tshogs la/ /rdo rje sems dpa' dpal gyi rgya/ /dngos grub thams cad 
rab sgrub pa'o/ /byed pa'i phyag rgya 'di rnams kyis/ /'dod pa bzhin du 'gro 'ong lding / /chags pa chen po dbang phyug dpal/ /rdo rje sems dpa' rab tu 'grub/ /kun tu sna tshogs skal pa bzang po dpal dam tshig ces bya ba'i phyag rgya'o/ /bya ba dang ni bzlog pa dang / /
khyad par du ni 'phrog pa dang / /yan lag kun tu byed pa yis/ /de ni nor rnams kun kyang phrogs/ /'o byed 'khyud la sogs pa yis/ /khams gsum pa yang rgyas 'debs so/ /thar bar byed cing gsod par byed/ /shi yang mod la sos par byed/ /sbyor ba'i longs spyod 
thams cad kyis/ /gnas gsum po ni ma lus par/ /rgyas btab rmongs byas bslang nas su/ /gar byas nas ni za bar byed/ /sbyor ba kun gyi bde myong bas/ /khams gsum pa ni ma lus pa/ /rgyas btab rmongs byas zos pa dang / /thal bar gyur pa'ang 'tsho bar byed/ /sbyor 
ba thams cad kyi phyag rgya shes pa'o/ /lha mo kun gyi bde ba'i mchog /mdzes pa'i zhal ni rnam bsgyur zhing / /bde ba myong ba rab sbyor ba/ /mdzes par lta ba'i gar byed pas/ /sangs rgyas rdo rje pad+ma 'dzin/ /rdo rje nyi ma khams gsum pa/ /rgyas btab rmongs byas zos pa dang / /thal 
bar gyur pa'ang 'tsho bar byed/ /bud med mkhas pa sgyu ma che/ /mdzes pa'i bzhin ni rnam bsgyur ba/ /rim gror bcas shing steg pa'i mchog /mdzes par lta bas gar byas pa/ /sangs rgyas pad+ma rdo rje 'dzin/ /rdo rje nyi ma khams gsum pa/ /rgyas btab rmongs byas bslang nas 
</page>

 <page>
<ph>350</ph><p>077-175b</p>
ni/ /zos nas slar yang 'tsho bar byed/ /sangs rgyas byang chub mnyam sbyor ba/ /rab tu dga' bar lta zhing 'dzum/ /shin tu srid pa yang dag sgrub/ /gsang bar lta la gnas na ni/ /drag po dbang po nye dbang bcas/ /nyi zla gshin rje tshangs bcas pa'i/ /srid pa kun tu kun bsgrubs nas/ /
rigs gsum dag ni sgrub par byed/ /steg la sogs pa'i nyams dang ldan/ /mdzes pa'i bzhin ni rnam bsgyur zhing / /rim gror bcas shing steg pa'i mchog /steg pa'i lta bas gar byed cing / /mdzes pa'i tshul dang thabs rnams kyis/ /drag po dbang po nye dbang bcas/ /nyi zla 
gshin rje tshangs bcas pa'i/ /'jig rten gsum dag sgrub par byed/ /mche ba cung zad gtsigs pa'i kha/ /khro zhing 'dzum dang bcas pa'i bzhin/ /khro la 'gyur bar bcas shing 'dzum/ /gsal bar blta zhing legs par gnas/ /drag po dbang po nye dbang bcas/ /nyi zla 
gshin rje tshangs bcas pa/ /rgyal po sgyu mas rnam rgyal nas/ /khams gsum dag ni sgrub par byed/ /'dod chags myos pas g.yem spyo ba/ /mdzes pa'i bzhin ni rnam par bsgyur/ /'di ni bzhin gyi phyag rgya mchog /khams gsum dag kyang dga' bar byed/ /drag po mche 
ba rnon po gtsigs/ /gdug pa za ba 'jigs 'jigs lta/ /g.yas pa'i bzhin gyi phyag rgya yis/ /khams gsum dag kyang za bar byed/ /dngos grub kun gyi bde ba'i mchog /rab tu dga' bar lta zhing 'dzum/ /g.yon pa'i bzhin gyi phyag rgya yis/ /khams gsum 
dag kyang thar bar byed/ /spyi bor rta mgrin gsang mtho ba/ /rta gdong ljang ser kha dog gsal/ /so gtsigs pas ni mchu mnan na/ /'jig rten thams cad 'jigs par byed/ /bzhin gyi phyag rgya shes pa'o/ /lha mo kun gyi bde ba'i mchog /mdzes pa'i ma mchu sos mnan 
te/ /'dzum pa'i phyag rgya mchog 'di ni/ /sangs rgyas thams cad dgyes par byed/ /'dod chags bde bas g.yem spyo ba/ /steg pa'i ma mchu sos mnan pa'i/ /'dzum pa'i phyag rgya mchog 'di ni/ /khams gsum dag kyang dga' bar byed/ /sbyor ba kun gyi bde ba mchog /
</page>

 <page>
<ph>351</ph><p>077-176a</p>
mdzes pa'i ma mchu g.yo bar byed/ /'dzum pa'i phyag rgya mchog 'di ni/ /khams gsum dag kyang dga' bar byed/ /sha chen gyi ni ro myong zhing / /ma mchu so yis mnan pa yis/ /'dzum pa'i phyag rgya mchog 'di ni/ /khams gsum dag kyang za bar byed/ /
bde ba kun gyi ro myong zhing / /ma mchu rnam par mdzes byas pa/ /'dzum pa'i phyag rgya mchog 'di ni/ /thal bar gyur pa'ang 'tsho bar byed/ /'dzum pa'i phyag rgya mchog shes pa'o/ /bde ba myong bar rab sbyor ba/ /zam zim lta ba rnams bsgyur bas/ /rgyas btab rmongs byas 
zos pa yis/ /khams gsum dag kyang 'tsho bar byed/ /bud med mkhas pa sgyu ma'i mchog /mdzes par blta ba'i gar byas pas/ /rgyas btab rmongs byas bslang nas ni/ /khams gsum dag kyang sgrub par byed/ /sangs rgyas gsang ba'i mnyam sbyor ba/ /lta ba 
rab zhi bde bar gnas/ /lta ba'i phyag rgya mchog 'di ni/ /bud med thams cad dbang du byed/ /smin mtshams khro gnyer 'gyur bcas pas/ /lta ba rab 'bar rnam par bsgyur/ /lta ba'i phyag rgya mchog 'di ni/ /khams gsum dag kyang 'bar bar byed/ /khro zhing 
'gyur bar bcas pas 'dzum/ /lta ba gsal la bde ba gnas/ /lta ba'i phyag rgya'i mchog 'di ni/ /khros pa thams cad rab tu sgrub/ /steg la sogs pa'i ro dang ldan/ /steg bcas lta ba'i gar byed pa/ /lta ba'i phyag rgya mchog 'di ni/ /khams gsum dag kyang 
gar byed 'jug /lta ba'i phyag rgya shes pa'o/ /na ma stu sar+b+ba bu ng+d+heb+h+yoH zhes pa'i phyag rgya la gnas na/ /las dang mchod pa ma lus pa/ /lus pa med pa thams cad 'grub/ /rang byung rnams kyi mchod pa kun/ /chos dbyings mnyam dang mi mnyam pa/ /nam mkha' dbyings 
kyi mtha' klas pa/ /lan cig brjod pas 'grub pa'i phyir/ /dam pa'i chos kyi phyag rgya 'dis/ /gang dag byas par ma gyur cing / /spel ba dag tu ma gyur pa'i/ /dam pa rgya chen de dag med/ /oM ru ru s+phu ru dz+wa la tiSh+Tha sid+d+ha lo tsa ni sarbAr+tha sA d+ha ni swA hA/ chos kyi phyag rgya mchog 
</page>

 <page>
<ph>352</ph><p>077-176b</p>
'di ni/ /sems can thams cad dbang byed pa/ /stobs kyis myur du bkug nas ni/ /bran bzhin du ni byed du 'jug /su b+ha gA sta~M ma hA na de bi hi ri/ mi ri/ ri ti/ ni ri shri ye swA hA/ chos kyi phyag rgya dam pa 'di/ /'dod pa'i bde ba kun sbyin pa'o/ /o~M tAre tu t+tA re tu re swA hA/ chos 
kyi phyag rgya la gnas pa/ /sangs rgyas byang chub rab bsgrubs na/ /bud med gzhan lta ci zhig smos/ /trI b+ha ba TA TA/ tra Ta tra Ta/ re ba thams cad kun nas rdzogs/ /chos kyi phyag rgya dam pa 'di/ /re ba thams cad rdzogs byed pa'o/ /shrI badzra pad+ma b+haD+Da b+ha mu kha yo gI shwa ra hi hi hi hi hi/ 
chos kyi phyag rgya dam pa 'di/ /'jig rten thams cad rab tu 'jig /chos kyi phyag rgya shes pa'o/ /skad kyi gsang ni mthon dman dang / /gre sgyur bcos shing bzlas pa dang / /dus rab zhi ba mchog rnams kyis/ /hU~M la sogs pa'i glu blang zhing / /tshig rnams kun gyis ci 'dod 
par/ /ji ltar spro bar glu kun gyis/ /hU~M gi glu yi phyag rgya dpal/ /rdo rje sems dpa' rab sgrub pa'o/ /lha mo kun gyi lha mo mchog /cha lugs bzhin du gar bya zhing / /ka ka la shang b+ha la sogs/ /glu rnams thams cad rjes su blang / /oM gyi glu yi phyag rgya ni/ /tshangs pa'i 
dbyangs kyis ci dgar blangs/ /ma lus lus pa med pa yi/ /sems can thams cad thar bar byed/ /rdo rje drag po gad mo che/ /mkhur ba'i dbugs kyis rlung 'byin cing / /'brug gi sgra ltar zab pa yi/ /ru lu ru lu'i sgra byung na/ /phyag rgya 'di yis rnal 'byor pa/ /khams gsum 
dag kyang rgyas 'debs shing / /thar par byed cing gsod par byed/ /shi ba mod la 'tsho bar byed/ /rdo rje drag tu bzhad pa zhes bya ba'i phyag rgya'o/ /Te zhes bya ba'i glu yi rgya/ /thams cad dag par sgrub pa'o/ /hi zhes bya ba'i glu yi rgya/ /khams gsum rnam par rgyal bar byed/ /ka 
ka la l+ye dang tso ra'i dbyangs/ /de bzhin rab tu gdangs snyan dang / /ka ha sha yi glu yi rgya/ /'joms pa thams cad grub pa'o/ /glu yi phyag rgya shes pa'o/ /gling bu dang ni rgyud gcig dang / /de bzhin rgyud mangs rgyud stug dang / /sil snyan phyag rgya bshad pa rnams/ /las 
</page>

 <page>
<ph>353</ph><p>077-177a</p>
rnams thams cad rab sgrub pa'o/ /cha lugs bzhin du gar byed pas/ /ma brdungs par yang rab tu 'grub/ /las rnams kun la mchog tu ni/ /brdungs na dpal ni bzhi 'gyur 'grub/ /snying po phyag rgya sngags rig dang / /bya ba rnam pa sna tshogs dang / /rnam par 
sel la sogs pa'i thabs/ /dngos grub thams cad rab sgrub pa'o/ dzaHhU~M ba~M hoH/ /ruT+Taman+Ta/ /smarAraT/ hu lu hu lu/ pra sid+d+h+ya/ Tak+kihU~MdzaH kI ni d+hu ni hU~M truM/ Tak+ki hU~M dzaH/ hu lu hu lu/ a la la la ho/ /shud+d+h+ya sid+d+h+ya/ da riShA ya sar+b+banaT g+hai g+hai/ TaT g+haig+haig+hai/ Ta g+hai Ta 
ke gai gai gai Ta ta kai/ Ta ge/ /hoM ToN/ Tak+ki hU~M dzaH/ ge te ge d+ho na/ Tak+ki hU~M truM/ a la la la ho/ /ruT+Ta maT+Ta/thal mo brdab pa brtag pa'o/ /Ta g+he Ta g+he/ Ta g+he g+he/ Ta ke na Ta/ g+heM g+heM g+heM/ Ta g+heMg+heM Ta g+heM/ rgyun gyi rnga'o/ A~M A~M A~M/ hA~M hA~M hA~M/ bA~M bA~M bA~M/ d+ha~M d+ha~M d+ha~M/ dam 
tshig gsum gyi rnga'o/ /d+he k+hoM k+hoM k+hoM k+hoM/ d+he badzra badzra N+yang / kong kong kong / hUM b+h+yo hUM b+h+yo hUM b+h+yo hUM b+h+yo/ ru lu ru lu hU~M b+h+yo d+ha~M/ k+hong k+hong k+hong / D+ho/ k+hoM k+hoM k+hoM k+hoM/ D+NoM kauM kauM kauM/ dpal rdo rje he ru ka'i rdo rje rnga'i phyag rgya'o/ /pad+ma pad+ma hri/ pad+ma pad+ma shI/ pad+ma pad+ma hrang / dpal pad+mo 
brdabs pa'i rnga'o/ /trAM trAM trAM/ b+ha b+ha b+ha b+ha b+ha b+ha b+ha/ ta Ta tA TA TA TA TA TA/ tAM tA tA tA/ trA trA trA trA trA/ traM Ta~M ke tad+kung tra/ tuT+Ta t+t+ra/ rgyal po'i rnga'o/ /Tak+ki hU~M dzaH/ Tak+ki hU~M dzaH Tak+ki hU~M dzaH snyems pa'i 'gros so//trA T+Ta trA trA trA trA trA/ myur zhing rab tu myur ba'o/ /ta Ta b+ha ta/ 
ba trun/ ta thA ga te/ ba hUM/ ta TA b+ha ta ta b+ha hi na dpal rta mchog rnam par rol pa'o/ /ta tA b+ha Ta Ta b+ha tAng t+t+ra/ shin tu myur ba'i rnga'i phyag rgya ste/ /sil snyan gyi phyag rgya shes pa'o/ /rdo rje sems dpa' bdag sbyor bas/ /lag gnyis rdo rjer bcings pa yi/ /rdo rje se gol 
brdabs pa yis/ /sangs rgyas thams cad bsdu bar bya/ /de yi bka' tsam gyis skrag nas/ /'khor gyi dkyil 'khor dang bcas pa'i/ /sangs rgyas kun kyang 'du 'gyur na/ /gzhan lta smos kyang ci zhig smos/ /g.yon pa'i se gol brdabs pa dang / /thal mo dal bus 
</page>

 <page>
<ph>354</ph><p>077-177b</p>
brdabs pas 'grub/ /g.yas pa'i thal mo yin par gsungs/ /gnyi ga kun tu sdud pa yin/ /thal mo'i sbyor ba rab sbyor bas/ /las kyi tshul bzhin 'brang ba dang / /thal mo dal bus bsdu ba dang / /glu dang sil snyan gar byed pas/ /steg dang dpa' dang snying rje dang / /rgod 
dang khro dang 'jigs pa dang / /mi sdug ngo mtshar zhi ba yi/ /nyams kyis phyag rgya dang don sgrub/ /steg la sogs pa'i nyams dang ldan/ /sna tshogs phyag rgya'i gar byas pas/ /thams cad bdag nyid rgyar sbyor bas/ /dbab pa thams cad rab tu 'grub/ /rdo rje sems dpa' steg pa 
la/ /dpa' la dpa' bo de bzhin gshegs/ /rdo rje 'dzin pa snying rje la/ /rgod pa 'jig rten dbang phyug mchog /rdo rje nyi ma khro ba la/ /rdo rje drag po 'jigs pa la/ /shAkya thub pa mi sdug pa/ /ngo mtshar la ni a ra li/ /rab tu zhi la sangs rgyas rtag /sdug bsngal thams cad 
zhi ba'i phyir/ /dngos po kun gyi rang bzhin gyis/ /nye bar gnas shing byin gyis rlobs/ /lta bas mi ngoms pa yi gzugs/ /thams cad bdag nyid ston par mdzad/ /legs so zhes bya 'grub pa yi/ /mchog tu gyur pa rab tu stsol/ /thams cad bdag nyid grub pa'i mchog /
re ba thams cad yongs rdzogs pa/ /sangs rgyas kun tu 'gyur ba'i mchog /rnal 'byor dam pa ster bar 'gyur/ /phyag rgya sbyor ba 'di dag gis/ /rang gi mchod pa rab tu sbyar/ /rdo rje sems dpa' dpal gyi lha'i/ /sbyor ba thams cad rnam 'khrul dang / /phyag rgya phyag 
rgya'i lan rnams dang / /sna tshogs phyag rgya rnam sprul pas/ /yid la bsams pa kun rdzogs phyir/ /mchod pa dam pa sbyar bar bya/ /kun tu sna tshogs skal bzang po/ /kun gyi slob dpon bdag nyid bsgyur/ /kun 'byung la sogs sbyor ba yis/ /rgol ba bdag dang 
gar byas te/ /de nas rgol ba ci rigs pa/ /sangs rgyas thams cad 'byung bar 'gyur/ /de nas slar ni rgol ba yang / /rdo rje 'dzin pa chen por bsgyur/ /rgol ba'ang de nas tshul bzhin du/ /pad+ma gar 'byung mchog tu bsgyur/ /de nas slad du rgol ba yang / /
</page>

 <page>
<ph>355</ph><p>077-178a</p>
rdo rje nyi ma mchog tu bsgyur/ /de nas phyir yang rgol ba ni/ /rta mchog 'byung bar bsgyur bar bya/ /de nas slar ni rgol ba yang / /bdag nyid 'byung bas rab tu 'grub/ /de nas phyag rgya shes pa 'di/ /sdom pa thams cad rab ston pa/ /rdo rje sems dpa' dpal gyi glu/ /
khyad par du ni bshad par bya/ /la lar dri med zla ba'i dkyil 'khor stong las mdzes pa'i gzugs su rnam par snang / /la lar rab tu 'jigs pa'i nyi ma bye ba phrag dgu'i 'od zer mchog pas 'jigs/ /la lar mdangs bzang gzi che bde dang zhi bar ldan pa rgyal ba'i gzugs 
su snang / /la lar 'gro ba thams cad mnyam par 'jog pa'i gzugs ldan gsung mchog ldan par ston/ /rdo rje sems dpa' 'grub phyir 'dul la mkhas pa ma lus bde ba'i mchog rnams las/ /a ra li rnams mnyam sbyor grub mdzod ru Ta ma Te a la la la ho/ /
rnam pa mang po 'dul bar mdzad pa'i tshul la gar mkhan mchog gis gar mdzad pa/ /dam tshig gar gyi dbang phyug sangs rgyas gar mdzod a la la la ho/ /rnam mang bde mchog rab tu gar mdzad pa yis thar pa'i bde ba'ang thob par mdzod/ /'di dag glur ni blangs 
pa yis/ /sangs rgyas thams cad mnyam sbyor ba'i/ /mkha' 'gro sgyu ma bde ba'i mchog /'grub par 'gyur bar gdon mi za/ /de ltar rab tu gar byas te/ /de las gang zhig pham gyur pa/ /tshogs la de yis tshogs kyi zas/ /yon dang bcas par dbul 
bar bya/ /mchod pa'i cho ga 'di dag gis/ /sdig pa kun las thar bar 'gyur/ /bsod nams thams cad 'phel bar 'gyur/ /de bzhin rtag par bsrung bar 'gyur/ /rims dang dug dang dbyig dug dang / /mkha' 'gros gtse dang gdon rnams dang / /bdud dang sems 
can dmyal ba'i rnams/ /'di yis rab tu zhi bar 'gyur/ /dngos grub rnams dang phun sum tshogs/ /dga' dang de bzhin bdag po dang / /sangs rgyas dam pa thams cad dang / /phyag rgya'i mchog rnams 'grub par 'gyur/ /gar gyi phyag rgya shes pa'o/ /rab tu 
</page>

 <page>
<ph>356</ph><p>077-178b</p>
dga' ba rjes su rab chags dga' ba'i mda' gzhu rab tu phra ba'i rgyas btab pas/ /rab tu dga' bar sbyor ba'i bde bas myos pa bde ba thams cad bdag la grub par mdzod/ /rab tu bde mchog rnam pa sna tshogs rnam par rgyal ba'i rgyal mtshan bsgreng ba'i longs spyod dang / /rab tu 
dga' ba'i dbang phyug tshe mchog grub pas de bzhin gshegs pa zhugs ho rta mchog ho/ /rab tu sna tshogs bde ba'i mchog la rol cig ho/ /bde bas slong la rnam par rol hU~M snang bar mdzod/ /a la la la ho/ de bzhin gshegs pa kun gyi mkha' 'gro sgyu ma sna tshogs kyis/ /
slob ma rab tu gzung du gsol/ /kye ma'o bde mchog grub par mdzod/ /kye ma'o bde ba bde ba stsol/ /dam par rab tu zhugs par mdzod/ /bdag la rab tu dgyes par gyur/ /a la la la ho/ e ma'o/ /shi shi zhugs shig zhugs shig /mkha' 'gro bde mchog yongs 
bskor kun tu zhugs/ /'di dag glur ni blangs pa yis/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /grub par 'gyur bar gdon mi za/ /rdo rje sems dpa' sdud pa dang / /rdo rje rin chen bla med pa/ /rdo rje chos ni gsungs pa dang / /rdo rje 
las ni byed par 'gyur/ /hU~M rdo rje las kyi mda' gzhu la phyag 'tshal lo/ /dpal rdo rje chags pa'i dam tshig la phyag 'tshal lo/ /rdo rje kha T+wA~M ga rab tu 'jigs pa la phyag 'tshal lo/ /dpal rdo rje dril bu rab tu 'khrol ba la phyag 'tshal lo/ /la lar rab tu drag cing skye 
bor drag la drag pa'i bud med sku ltar rab tu snang / /'gro ba mtha' yas 'dul phyir la lar rab tu rno ba'i 'khor lo phyag na bsnams pa'i sku/ /la lar rab tu des zhing zhi ba mi 'gyur sbyin pa tshangs pa'i skur yang ston par mdzad/ /la lar rab tu 'bar ba'i chags pa pad+ma 
rgyal po'i dam tshig bdag la grub par mdzod/ /thams cad dbang bskur dbang phyug dam pa mi zad gter mchog bdag la grub pa mdzad du gsol/ /kun mchog rgyal mtshan rnam rgyal bsgreng ba'i rdo rje rin chen shin tu che ba bdag la grub par mdzod/ /la lar mkhas 
</page>

 <page>
<ph>357</ph><p>077-179a</p>
pa'i gzugs kyang 'dzin/ /la lar dus mtha'i dus ltar drag /la lar rgyal ba'i dbang po bzhin du zhi/ /la lar rta mchog sbyor bas 'dod pa sgrub/ /rdo rje glu'i mchod pa'i phyag rgya shes pa'o/ /me tog dkar dang dmar ba dang / /mthing ga ser po kun bsdus pa/ /
me tog phyag rgya mchog 'di ni/ /'dod pa'i yon tan lnga la spro/ /rgya skegs mthing ga ljang khu'i mdog /tshon sna bzhi yis btsos pa dang / /dkar po lnga yi phyag rgya dag /snga ma bzhin du mnyam par sgrub/ /khams las byung ba thams cad dang / /srog dang rtsa ba'i de bzhin 
te/ /rnam par mdzes shing dri zhim pa/ /snga ma bzhin du mnyam par bsgrub/ /tsan+dan gnyis dang gla rtsi dang / /ga pur na ga sha la ki/ /bdug pa bu ram dang sbyar ba/ /las rnams thams cad rab sgrub pa'o/ /gan dar dri dang gu gul dang / /sa rdza ga bur gla rtsi dang / /rdzas 'di dag 
las btsos pa'i mar/ /me mar byas na snang ba skye/ /tsan+dan gur gum spr-i ka dang / /ga bur dang ni gla rtsi dang / /bcas pa bdug pa grub pa ste/ /spos kyi phyag rgya spos mchog 'gyur/ /kak+ko la dang sug smel dang / /gla sgang ga bur gla rtsi dang / /'di rnams zhib tu 
btags pa ni/ /seng ldeng bu ram dag kyang sbyar/ /shing tsha pa twa lo drA dang / /na le sham dang ga bur sbyar/ /sa ha ka re shing mngar gyis/ /sprus pa kha yi spos yin no/ /dpal rdo rje sems dpa'i phyag rgya sbyor ba'o/ /me tog dmar po sangs rgyas la/ /rdo rje can la 
sna tshogs pa/ /'jig rten dbang la me tog dkar/ /ser po mkha' las byung ba la/ /tsan+dan bdug pa sangs rgyas la/ /rdo rje can la du ru ska/ /spyan ras gzigs dbang ka pi ta/ /ce pog rdo rje nyi ma la/ /mar me phreng ba sangs rgyas la/ /rdo rje can la mar me mdun/ /
spyan ras gzigs la mar me brgya/ /stong ni rdo rje nyi ma la/ /sangs rgyas rnams la tsan+dan spos/ /rdo rje can la gur gum yin/ /spyan ras gzigs la tsan+dan dmar/ /ga bur rdo rje nyi ma la/ /me tog kun dang bdug pa kun/ /de bzhin mar me thams cad dang / /spos 
</page>

 <page>
<ph>358</ph><p>077-179b</p>
rnams thams cad ji snyed pa/ /rdo rje rta la dbul du rung / /mchod pa thams cad kyi phyag rgya shes pa'o/ /sgeg mo dang ni na chung dang / /myos dang de bzhin bdud rtsi dang / /gcig tu dpa' dang 'dod chags sra/ /g.yon can bran mo de bzhin te/ /lan tshwa la sogs ro kun dang / /
kha ra la sogs bdud rtsi bzhin/ /bdag nyid kyi ni ro sgrub pa/ /ma lus lus pa med par 'grub/ /sha dang chang du ldan pa yi/ /bza' ba sna tshogs grub pa ni/ /dga' ba'i longs spyod skal mchog ste/ /tshe yi dam pa rab tu 'grub/ /a mra smin dang rgun 'brum dang / /pa na 
sa dang ni ke ra/ /ar ka la sogs 'bras bu yi/ /phyag rgya'i mchog ni 'di rnams te/ /dngos grub 'bras bu thams cad 'thob/ /kha ra sbrang rtsi byugs pa yis/ /a mra la sogs tshig gus byug /sa ha ka ra'i mar la sogs/ /mnyam pa'i dri yis bsku bar bya/ /yungs 
dang rgya skegs la sogs pa'i/ /tshon gyis mthun par kha bsgyur nas/ /shun pa gro ba la sogs byas/ /mchod pa'i tshe na dbul bar bya/ /'bras bur bcas pa'i phyag rgya shes pa'o/ /sangs rgyas rnams la bshos dbul bar/ /sha dang chang ni rnam par spangs/ /glu dang 
sil snyan grub pa dang / /gdugs dang rgyal mtshan ba dan dang / /sha dang chang du bcas pa ni/ /gtor ma'i mchog ste sna tshogs pa'o/ /bdag gi phyugs chen skal bzang po/ /rdo rje'i las ni dpal grub pa'o/ /bshos dang gtor ma dkar po dang / /pad+ma'i me tog 
ldan pa ni/ /spyan ras gzigs dbang gtso bo la/ /phul na dgos pa thams cad 'grub/ /rgyal po'i kha zas sna tshogs pa/ /sha dang chang du ldan pa dang / /glu dang sil snyan skal bzang dag /rdo rje nyi ma'i 'khor la dbul/ /kha zas kun gyi ro rnams dang / /
sha dang sha yi mchog rnams dang / /sha yi sbyor dang sha skam dang / /bshos dag rdo rje rta la dbul/ /mchod pa dang gtor ma thams cad kyi cho ga'i phyag rgya'o/ /mthe bo sems dpa'i skyil mo krung / /mdzub mo gnyis kyi rtse mo dgug /gung mo gnyis ni mnyam par sbyar/ /
</page>

 <page>
<ph>359</ph><p>077-180a</p>
lhag ma rdo rje thal mor sbyar/ /sangs rgyas rin chen phyag rgya 'di/ /rang byung rnams kyi dbang bskur ba/ /rgyal srid thams cad ma lus pa/ /lus pa med par myur du 'grub/ /spyi bo dang ni dpral ba dang / /'gram pa gnyis dang ltag par ni/ /sangs rgyas kun 
gyi rin chen mchog /dbu rgyan kun tu brgyan par bya/ /dbu rgyan bcings pas bcings nas ni/ /'gying zhing mtha' mas dgrol bar bya/ /dar gyi mtha' ma dpyangs pa ltar/ /byas nas thal mo brdab par bya/ /sangs rgyas pad+mo rdo rje 'dzin/ /rdo rje nyi ma khams gsum pa/ /
de yis dgra med sdig med par/ /bdag gi longs spyod nyid du spyod/ /'di yis bsrung ba byas nas ni/ /rdo rje sems dpa' dpal dang 'dra/ /sangs rgyas kun gyi dngos grub che/ /'khor los sgyur ba rab tu 'grub/ /de bzhin gshegs pa thams cad kyi/ /nor bu rin po 
che'i dbu rgyan mnyam par sbyor ba skal ba bzang po dpal gyi phreng ba zhes bya ba'i phyag rgya'o/ /sor mo thams cad nang du bsnol/ /sor mo rtse mo kun sprad nas/ /mthe bo rdo rjes mnan pa ni/ /sna dang mig phugs lta bu ste/ /pad+mo'i rin chen phyag rgya 'di/ /bdag nyid chen por dbang 
bskur ba/ /rgyal srid thams cad ma lus pa/ /lus pa med par myur du 'grub/ /spyi bo dang ni dpral pa dang / /'gram pa gnyis dang ltag par sbyar/ /thod pa'i phreng ba'i dbu rgyan te/ /sangs rgyas gtsug gi nor bu 'bar/ /dbu rgyan bcings pas bcings nas ni/ /
'gying ba'i mtha' nas dgrol bar bya/ /dar gyi mtha' ma dpyangs pa ltar/ /byas nas thal mo brdab par bya/ /'di yis bsrung ba byas na ni/ /rdo rje sems dpa' dpal dang 'dra/ /khams gsum dag ni rgyal srid che/ /'khor los sgyur ba rab tu 'grub/ /dpal rdo 
rje he ru ka pad+ma nor bu rin po che'i dbu rgyan mnyam par sbyor ba skal ba bzang po dpal gyi phreng ba zhes bya ba'i phyag rgya'o/ /rdo rje thal mo mnyam sbyar te/ /lag gnyis nor bu rin chen du/ /ji ltar rigs par mnyam sbyar nas/ /mdzub mo mthe bo rtse mo bzhi/ /yongs su bsgyur te 
</page>

 <page>
<ph>360</ph><p>077-180b</p>
bteg nas su/ /dpral bar legs par gzhag na ni/ /khams gsum bdag po rgyal ba dag /ma lus lus pa med par 'grub/ /dpal rdo rje rin chen gyi phyag rgya'o/ /lag pa shin tu brkyang ba yi/ /mdzub mo gnyis pa'i mdud par bcing / /gung mo mthe bo'i rtse mo can/ /
rdo rje'i phyag rgya yongs su bsgyur/ /yongs su bsgyur te bteg nas kyang / /khro gnyer du ni legs bzhag na/ /rgyal srid thams cad legs 'grub pa/ /ma lus lus pa med par 'grub/ /'di yis bsrung ba byas na ni/ /rdo rje las kyi dpal dang 'dra/ /rnal 'byor dbang phyug rab 
bsgrubs pa/ /ma lus lus pa med par 'gyur/ /ma mo dang ni byad ma dang / /mkha' 'gro ma yang lhag par 'grub/ /dur khrod dngos grub thams cad dang / /las rnams thams cad byed par 'gyur/ /dpal rdo rje he ru ka'i phyag rgya'o/ /mthe bo dpa' bo'i skyil mo krung / /
mdzub mo gnyis kyi rtse mo dgug /gung mo gnyis ni mnyam par sbyar/ /lhag ma rdo rje thal mo'i 'od/ /rdo rje rin chen phyag rgya 'di/ /rang byung rnams kyi dbang bskur ba'o/ /'jig rten dbang po dam pa kun/ /ma lus lus pa med par 'grub/ /'di yis bsrung ba byas 
na ni/ /rnam par snang mdzad dpal dang 'dra/ /sangs rgyas kun gyi tshe 'grub pa/ /ma lus lus pa med par 'grub/ /tshe dang ye shes dpag tu med pa rnam par nges pa zhes bya ba'i phyag rgya'o/ /rdo rje thal mo mnyam sbyar la/ /mdzub mo bsnyams te phyi rol dgug /
mthe bo gnyis ni rab tu brkyang / /rdo rje nor bu zhes kyang bya/ /dpral bar myur du bzhag pa ni/ /bsam pa thams cad yongs rdzogs shing / /rgyal srid thams cad rab sgrub pa/ /ma lus lus pa med par 'grub/ /dpal nor bu rin po che dbang bskur ba'i phyag rgya'o/ /sangs 
rgyas rin chen pad+mo dang / /de bzhin rdo rje rin chen dang / /yid bzhin nor bu rin chen mchog /rta mchog rab tu 'grub par 'gyur/ /phyag rgyas rab tu dbang bskur ba'i phyag rgya shes pa'o/ /sor mo phan tshun bsnol ba ni/ /rdo rje thal mo yin par bshad/ /sor mo 
</page>

 <page>
<ph>361</ph><p>077-181a</p>
thams cad bsdams pa ni/ /rdo rje bsdams pa yin par bshad/ /rdo rje bsdams pa byas na ni/ /mdzub mo mthe bo'i nang dag tu/ /g.yas pa'i mthe bo'i mtshan ma 'di/ /rtse mo bcug la bsdam par bya/ /dga' chen dpal gyi phyag rgya ste/ /phyag rgya thams 
cad rang byung ba/ /rab 'byam las rnams dngos grub ni/ /ma lus lus pa med par 'grub/ /dga' ba'i rdo rje bcings nas ni/ /gung mo bcings pa'i nang du gzhug /mthe bo mthe'u chung rtse mo can/ /rdo rje'i phyag rgya yongs su bsgyur/ /'di yis sangs rgyas thams cad 
dang / /de bzhin dpa' bo thams cad dang / /rdo rje 'dzin pa thams cad ni/ /tshe 'di nyid la 'grub par 'gyur/ /dpal bde ba chen po rdo rje'i phyag rgya'o/ /de las gung mo lcags kyu ni/ /bdag gi snying gar sbyar bar bya/ /'di ni thams cad 'gugs pa'i rgya/ /de ma thag 
tu phyag rgya 'dis/ /sangs rgyas pad+mo rdo rje 'dzin/ /rdo rje nyi ma khams gsum pa/ /bkug ste dbang du byas nas ni/ /las rnams kun la sbyor bar byed/ /dpal bde ba chen po rdo rje lcags kyu zhes bya ba'i phyag rgya'o/ /rdo rje bsdams pa byas nas ni/ /gung mo bcings pa'i nang 
du gzhug /mthe'u chung mthe bo rtse mo can/ /rdo rje'i phyag rgyar yongs bsgyur na/ /sangs rgyas byang chub sems dpar yang / /sbyor ba 'di yis mi dka' na/ /dngos grub gzhan dang las kyi mchog /rab 'byam gzhan lta ci zhig smos/ /de bzhin gshegs pa thams 
cad kyi dpal rdo rje'i phyag rgya'o/ /rdo rje'i phyag rgya bcings pa las/ /sbyor ldan thal mo khong stong sbyar/ /khams gsum dag ni ma lus pa/ /de ma thag tu 'bebs par byed/ /dpal rdo rje dbab pa'i phyag rgya'o/ /rdo rje'i phyag rgya bcings pa las/ /gung mo de bzhin bkug nas 
ni/ /rdo rje rdo rje zhes brjod de/ /gung mo nam mkha'i rdo rje mchog /phyag rgya 'di yis btab na ni/ /'dod pa bzhin du 'gro 'ong lding / /dpal ldan 'dod pa kun gyi bdag /rdo rje sems dpa' rab tu 'grub/ /dpal rdo rje snying po'i phyag rgya'o/ /rdo rje bsdams pa la gnas 
</page>

 <page>
<ph>362</ph><p>077-181b</p>
te/ /mthe bo'i rtse mo de bzhin mnyam/ /mdzub mo gnyis kyi rtse mo dgug /rdo rje'i phyag rgya bcing bar bya/ /phyag rgya 'di yis rnal 'byor pa/ /dag pa kun la rab tu gnas/ /byang chub sems ni mtha' yas mchog /dngos grub thams cad rab tu 'grub/ /dpal rdo rje rab tu 
gnas pa rdo rje'i phyag rgya'o/ /rdo rje'i pad+mor byas pa las/ /gung mo bcings pa'i dbus na gnas/ /mthe'u chung mnyam pa'i rtse mo mde'u/ /rdo rje mda' ni yongs su 'phang / /phyag rgya 'di yis btab na ni/ /tshangs pa nye dbang dga' byed bcas/ /mthu yis myur du brgyal byas nas/ /
khams gsum dag ni sgrub par byed/ /dpal rdo rje mda'i phyag rgya'o/ /rdo rje'i phyag rgya yongs bcings nas/ /gung mo bcings pa'i phyi rol gzhag /rdo rje sna tshogs dpal gyi rgya/ /ldang ba thams cad rab grub pa'o/ /rdo rje'i phyag rgya thams cad shes pa'o/ /A li kA li mnyam 
byas nas/ /mkha' yi thad kar bsdu bar bya/ /de yi 'og tu ri mo rnams/ /yi ge thams cad dgod par bya/ /gug skyed dag gis lcug mar bya/ /yi ge ra ni myu gur bya/ /klad kor zla ba kham pa dang / /tsheg gnyis zla ba gnyis su bya/ /'di ni sangs rgyas thams cad kyi/ /
phyag rgya mi 'gyur dam pa ste/ /sangs rgyas dpal gyi ri mor bshad/ /yi ge dag kyang mi 'gyur mchog /rdo rje sems dpa' dpal gyi lha'i/ /bstod dang bcas pa'i mtshan bris na/ /sdig pa kun las thar bar 'gyur/ /bsod nams thams cad rab tu 'grub/ /rdo rje sems 
dpa' dpal sbyor zhes/ /rab tu chags pa'i mtshan bris na/ /sdug bsngal kun las thar bar 'gyur/ /bde ba thams cad rab tu 'grub/ /chags chen grol ba dpal zhes bya'i/ /chags pa'i mtshan dag bris na ni/ /sdig pa kun las thar bar 'gyur/ /grol ba kun la rab 
tu gnas/ /snying rje dri med khro dpal zhes/ /bstod dang bcas pa'i mtshan bris na/ /sdig pa kun las thar bar 'gyur/ /dngos grub kun gyi mchog kyang 'grub/ /pad+mo chags pa dpal dag ces/ /chags pa'i mtshan dag bris na ni/ /sdig pa kun las thar bar 'gyur/ /
</page>

 <page>
<ph>363</ph><p>077-182a</p>
dag pa thams cad rnam par dag /rdo rje nyi ma'i dpal mdangs zhes/ /bstod dang bcas pa'i mtshan bris na/ /sdig pa kun las thar bar 'gyur/ /longs spyod kun la rab tu gnas/ /rta mchog pha rol gnon dpal zhes/ /chags pa'i mtshan dag bris na ni/ /
sdig pa kun las thar bar 'gyur/ /dbang phyug thams cad rab tu 'grub/ /brjod pa dag kyang de bzhin te/ /las kyi dngos grub rab 'byam dag /ma lus par ni myur du 'grub/ /lhag pa'i lha ni gang gang gi/ /slob dpon gang dang gang yin pas/ /de dang de yi mtshan dag ni/ /
dpal gyi tshig dang ldan par brjod/ /slob ma dkyil 'khor btsud nas kyang / /yon gyi mchog dag blangs nas ni/ /rdo rje ming gi dbang bskur bas/ /de bzhin gshegs par de lung bstan/ /phyag rgya'i sbyor ba 'di dag gis/ /byang chub snying po'i bar du ni/ /rdo rje'i ming du rab 
tu gnas/ /de nas sangs rgyas su yang 'gyur/ /bstod pa dang bcas pa'i ming gi phyag rgya shes pa'o/ /spyi bor nyug pa gang yin pa/ /phyag 'tshal bar ni ston pa yin/ /dpral bar reg par byed pa ni/ /phyag lan yin par shes par bya/ /smin ma bskul ba gang yin pa/ /
sangs rgyas thams cad gnas pa'i brda/ /g.yas pas nam mkhar 'gro ba 'grub/ /g.yon pa rnam par rgyal ba yi/ /rang byung rnams kyi brda yi rgya/ /mig gnyis g.yo bar 'grub pa ste/ /g.yon pa bud med bzang mo yin/ /g.yas pa skyes pa bzang po'o/ /rna ba dag la 
reg pa'i brda/ /g.yas g.yon gnyis ka de bzhin te/ /g.yon pa legs par blangs pa'i glu/ /g.yas pa legs par smras pa'o/ /sna yi bu ga gnyis kyi brda/ /sangs rgyas thams cad gnas pa ste/ /g.yas pa bdag la bdug pa slong / /g.yon pa bdag la dri slong 
ba'o/ /lce ni ldag pa ltar byed pa/ /brda yi phyag rgyar gnas pa ste/ /g.yas pa sha yi phyag rgya yin/ /g.yon pa chang gi phyag rgya yin/ /mche ba g.yas dang g.yon pa yi/ /bar du ma mchu mnan pa ni/ /g.yon pa bud med reg na bde/ /g.yas pa de bzhin skyes pa'o/ /
</page>

 <page>
<ph>364</ph><p>077-182b</p>
lkog mar reg pa'ang de bzhin te/ /brda yi phyag rgyar gnas pa ste/ /theg pa chen po bla med pa'i/ /rtog pa thams cad smra ba'i mchog /snying gar gyen du 'dren pa ni/ /rang byung phyag rgya'i brda grub pa/ /rdo rje thams cad 'dren pa ste/ /'khor ba shin tu sdud pa'o/ /lte ba'i dkyil 
du reg pa ni/ /brda yi phyag rgyar gnas pa ste/ /dbu ma'i nan tan bsgrubs pa yis/ /chos kyi 'khor lo chen po'i dkyil/ /rang gi dbang po bsgreng pa ni/ /rang byung rnams kyi brda yi rgya/ /de las de bzhin bde ba yis/ /sangs rgyas thams cad thob par 'gyur/ /
phrag pa gnyis ni kun bstod pa/ /brda yi phyag rgyar gnas pa ste/ /g.yas pa 'gugs pa'i phyag rgya yin/ /g.yon pa slad du gtong ba'o/ /dpung pa g.yas g.yon gnyis ka yis/ /bdag la shes rab 'khyud pa yi/ /g.yas pa thams cad 'grub pa yin/ /g.yon 
pa dbang phyug thams cad 'grub/ /khu tshur g.yas g.yon gnyis ka yis/ /khu tshur bcangs dang dgrol ba dag /g.yas pa rgyas 'debs phyag rgya yin/ /g.yon pa mi rnams thong shig pa'o/ /brla gnyis rab tu bsdams pa ni/ /g.yas dang g.yon pa de bzhin te/ /
g.yon pa 'dod la rab tu brtson/ /g.yas pa chos la brtson pa'o/ /pus mo lha nga'i brda dag kyang / /g.yas dang g.yon pa de bzhin te/ /g.yon pa 'dud pa'i phyag rgya ste/ /g.yas pa rab tu phyag 'tshal ba'o/ /pus mo g.yas g.yon gnyis dag gis/ /brda yi phyag 
rgyar rab tu gnas/ /g.yas pa bcing ba'i phyag rgya ste/ /g.yon pa thams cad rnam par dgrol/ /rkang pa gnyis kyis sa gnon pa/ /g.yas dang g.yon pa de bzhin te/ /g.yon pa thams cad gnod par byed/ /g.yas pa thams cad rab tu 'joms/ /dngos grub 
las dang bde ba dag /'di yis mi 'grub gang yang med/ /rang don las rnams rab grub pa/ /ma lus lus pa med par 'grub/ /brda yi phyag rgya shes pa'o/ /a ti b+hu zhes bya ba'i brda/ /'di ni phyag 'tshal ba zhes pa'o/ /pra ti o~Md+hi b+hu zhes pa/ /phyag lan yin 
</page>

 <page>
<ph>365</ph><p>077-183a</p>
par shes par bya'o/ /sems dpa' sngon dang mtha' med pa/ /rdo rje sems dpa' bde ba'i mchog /sangs rgyas phyag rgya bde ba yis/ /e ma'o bde ba yin par bshad/ /e ma'o bde ba dpal gyi mtshan/ /rdo rje sems dpa' gang brjod pa/ /sdig pa kun las 
thar bar 'gyur/ /bde ba thams cad rab tu 'grub/ /bde mchog e ma'o bde ba dang / /sgron ma de bzhin shi shi dag /rgyas 'debs ma dang rmongs byed dang / /za ba mo dang tshe 'phel ma/ /sangs rgyas byang chub chos 'khor lo/ /de bzhin khams gsum rnam par rgyal/ /
'dod pa'i lcug ma thams cad kyang / /phyag rgya brda yi phyag rgya'o/ /rta dang rdo rje'i zhal dag dang / /de bzhin rdo rje snang ba dang / /thal bar rlog pa'i ro langs ma/ /sangs rgyas kun gyi brda yin no/ /gling bu dang ni rgyud rnams dang / /de bzhin du ni rgyud gcig dang / /stug 
po dang ni rdza rnga dag /sangs rgyas brda yi phyag rgya'o/ /me tog mchod dang bdug pa'i mchod/ /de bzhin mar me'i mchod pa dang / /sbos yi mchod pa gla rtsi dag /longs spyod phyag rgya'i brda yin no/ /de la sogs pa mtha' yas mchog /chos dbyings mnyam dang mi mnyam 
pa/ /nam mkha'i dbyings kyi mtha' klas pa'i/ /lha mo kun gyi brda yin no/ /smin ma bskyod pa mda' bzhi yin/ /b+ha ga ling ga e ma'o bde/ /thod pa pad+ma yin par bshad/ /kha T+wAM ga yang rgyal mtshan che/ /sangs rgyas phyag rgya pad+mar gnas/ /bde ba kun gyi 
bdud rtsi yin/ /sangs rgyas brda yi phyag rgya yis/ /shi shi sangs rgyas kun tu bshad/ /dkyil 'khor la ni 'khor lor bshad/ /de nyid dam tshig yin par bshad/ /lha rnams thams cad tshogs pas na/ /skye bo dam pa kun tshogs pa/ /tshogs kyi 'khor lo dam pa ni/ /
mdza' ba thams cad 'dus pa ste/ /sangs rgyas kun gyi brda dag gis/ /de bzhin mdza' bar 'dus par gsungs/ /rdo rje sems dpa' dpal sbyor bas/ /dkyil 'khor thams cad yin par bshad/ /lha mo thams cad kun 'dus pas/ /thams cad sna tshogs skal ba bzang / /
</page>

 <page>
<ph>366</ph><p>077-183b</p>
rdo rje sems dpa' dpal sbyor ba/ /sangs rgyas kun tu bdag sbyor bas/ /rnam pa kun mkhyen shes pa'i phyir/ /kun gyi slob dpon yin par bshad/ /kun gyi slob dpon rab gnas pa/ /lha mo thams cad 'dus pas na/ /sangs rgyas kun gyi mchog dag gis/ /kun tu 
sna tshogs skal bzang po'o/ /de yi slob ma grub pa ni/ /grub pa'i rjes su grub pas na/ /sangs rgyas brda yi gsang ba yis/ /rgyal mtshan yin par rnam par bshad/ /de las gzhan pa'i slob ma kun/ /mchog dang 'bring dang tha ma'i rnams/ /sangs rgyas kun gyi brda 
dag gis/ /byang chub sems dpa' yin par bshad/ /sangs rgyas thams cad rin chen mchog /dbu rgyan mi 'gyur dam pa yin/ /sangs rgyas kun gyi rgyal srid mchog /yin par rang byung rnams kyis gsungs/ /thod pa'i phreng ba'i dbu rgyan dang / /sangs rgyas gtsug 
gi nor bu dag /sangs rgyas brda yi phyag rgya yis/ /dpal gyi pad+ma'i tshul du bshad/ /sangs rgyas rang bzhin grub gcig dang / /de bzhin pad+ma'i rang bzhin gcig /thams cad dbang bskur dbang bskur che/ /yin par don kun grub pas gsungs/ /yon gyi dam 
pa grub pa ni/ /nor gyi dbyig tu bshad pa ste/ /snying yang nor gyi mchog yin par/ /sangs rgyas brda yi phyag rgyar bshad/ /ga pur tsan+dan dmar po dang / /sbyar ba khrag chen yin par bshad/ /tshogs kyi dbus su bzhag pa dpal/ /thams cad ldang ba'i ra sa 
yin/ /bag zan las ni byas pa'i phyugs/ /tsan+dan dmar pos bskus pa dang / /bag phye'i zan las byas pa'i sha/ /rgyal po'i zan zhes gang bshad pa'o/ /de nas grub pa'i mna' bsgag pa/ /dam tshig ces par gnas pa'o/ /bde mchog bde mchog ces gsungs 
pa/ /sangs rgyas bde mchog thams cad kyis/ /phyag rgya'i bde ba mchog tu gsungs//de bzhin e ma'o bde ba dang / /snang ba shes pa'ang rab tu gnas/ /shi shi srid pa'ang srid pa'o/ /de bzhin gshegs pa kun gyis kyang / /'da' bar bya ba'ang ma 
</page>

 <page>
<ph>367</ph><p>077-184a</p>
yin pas/ /sangs rgyas brda yi phyag rgya yis/ /phyag rgya dam tshig yin par bshad/ /phyag rgya'ang sbyor ba yin par bshad/ /sbyor ba'ang phyag rgya yin par bshad/ /rdo rje sems dpa' dpal sbyor ba/ /sbyor ba thams cad yin par bshad/ /nga ni sna tshogs 
dam tshig ste/ /rdo rje sems dpa' bde ba che/ /sangs rgyas brda yi phyag rgya yis/ /sbyor ba thams cad yin par bshad/ /de yi nye ba'i longs spyod ni/ /khams gsum thams cad ma lus pa'o/ /de yi gzugs dang sgra dang dri/ /ro dang reg pa bde myos pa'o/ /
gzugs ni ri mo yin par gsungs/ /sgra ni glu yin zhes bshad do/ /dri ni rab tu tshim par gsungs/ /ro ni ra sa ya na yin/ /reg pa bde ba yin par bshad/ /rab tu reg pa dga' ba'i bde/ /sangs rgyas brda yi phyag rgya yis/ /chos ni sbyor ba yin par bshad/ /
sbyor ba'i longs spyod thams cad kyis/ /ji ltar bde bar sten byed cing / /bdag gi lhag pa'i lhar sbyar ba/ /rang gi mchod pa'i dam tshig yin/ /rjes su sbyor bas mchod na ni/ /sbyor ba kun gyi bde ba'i mchog /sangs rgyas brda yi phyag rgya yis/ /bde ba 
chen po yin par bshad/ /lha mo kun dang mnyam sbyor ba/ /sangs rgyas thams cad 'dus pa'o/ /ye shes tsam la snyoms 'jug pa/ /rnal 'byor zhes ni bshad pa yin/ /sangs rgyas brda yi phyag rgya yis/ /ting 'dzin rab tu sbyor ba'ang bshad/ /lha mo kun dang mnyam 
sbyor ba/ /sangs rgyas thams cad 'dus pa'o/ /sangs rgyas thams cad mnyam sbyor ba/ /sangs rgyas kun gyis byin brlab bo/ /dga' bar spyod pa grub par bshad/ /rjes su sbyor ba rjes su grub/ /skyes pa ltar byed dga' spyod pa/ /slar yang rjes su grub par mdzad/ /
lha mo kun la bde 'jug pa/ /sbyor ba kun la mos pa ni/ /kun tu sangs rgyas kun gyi bdag /ra sa ya na bde bar bshad/ /thams cad ldang ba kun 'gro ba/ /dngos grub dam par rab tu bshad/ /dngos grub chen po ldang ba cher/ /sangs rgyas brda yi phyag rgyar bshad/ /dngos 
</page>

 <page>
<ph>368</ph><p>077-184b</p>
grub chen po kun gyi mchog /dbang phyug chen po bla na med/ /sangs rgyas dam pa kun gyi mchog /sangs rgyas kun gyi brda yis bshad/ /dngos grub chen po kun gyi mchog /dbang phyug chen po bde ba'i mchog /sangs rgyas thams cad mnyam sbyor ba/ /sbyor ba'i dbang phyug bde 
chen po/ /khrag ni me tog yin par bshad/ /mdangs ni bdug pa yin par bshad/ /sha chen dag ni mar me ste/ /thal mo dag ni spos su bshad/ /chang ni sgeg mo yin par bshad/ /rab tu myos pa sbrang rtsi'o/ /bu ram chang ni myos byed gsungs/ /rgun chang dag ni bdud 
rtsi yin/ /bdud rtsi lam gyi yan lag brgyad/ /sangs rgyas kun gyi brda yin no/ /rgun dang sbrang rtsi mchog tu dpa'/ /tshwa ni 'dod chags sra ba yin/ /skyur po'i khu ba g.yon can yin/ /kam+b+hi la ni bran mor bshad/ /chur ba zla ba nya ba yin/ /sha ni sman gyi mchog 
yin te/ /dbang phyug dam pa kun gyi mchog /sangs rgyas kun gyi brda yis bshad/ /dngos grub chen po kun gyi mchog /chang ni ra sa ya nar bshad/ /zas ni tshe zhes bya bar bshad/ /bza' ba sna tshogs grub pa ni/ /sha dang chang du ldan pa dag /dga' ba'i longs 
spyod skal bzang po/ /tshe yi dam pa yin par bshad/ /a mra rgun 'brum pa na sa/ /na li ke ra a ru ka /'bras bu chen po'i khyad par dag /bdud rtsi'i 'bras bu yin par bshad/ /a mra smin pa grol bar bshad/ /de bzhin bde bar nyal ba dang / /bde bas rab 
tu rmongs pa dag /sangs rgyas kun gyi brda yin no/ /'bras bu chen po pa na sa/ /rgun 'bru'i khu ba khu ba'i mchog /na li ke ra'i dngos grub che/ /dam chos 'bras bu a ru ka /glu yi tshig tu brjod par bshad/ /dar dir dag ni sil snyan yin/ /sangs 
rgyas brda yi phyag rgya yis/ /gar ni rnam par rol par bshad/ /rdo rje sems dpa' dpal sbyor ba'i/ /glu dang sil snyan gar byed pa/ /brda yi dam par bshad pa ni/ /sangs rgyas kun gyi rnam sprul pa'o/ /rab tu zhi ba'i sil snyan glu/ /dur khrod glu dang sil snyan 
</page>

 <page>
<ph>369</ph><p>077-185a</p>
dang / /gar ni shin tu rnam sprul pa'o/ /chags bcas glu dang sil snyan dang / /gar ni shin tu rnam sprul pa'o/ /mi yi dbang po'i sil snyan glu/ /gar ni shin tu rnam sprul pa'o/ /rab tu dga' ba'i sil snyan glu/ /rang gi rtsal gyi gar byas pa/ /rta mchog 
rnam par sprul pa ni/ /brda yi dam pa rab tu bshad/ /DI zhes bya ba mkha' 'gro yi/ /khams gsum 'dir ni rnam par brtags/ /nam mkhar 'gro ba'i phyag rgya dag /mkha' 'gro zhes ni rab tu grags/ /kun tu sna tshogs phyag rgya ni/ /thams cad nam mkha' 'gro 
ba ste/ /sangs rgyas thams cad mnyam sbyor ba/ /mkha' 'gro ma zhes rab tu grags/ /sgyu ma'i gar dbang grub pa ni/ /a ra li zhes ming du btags/ /mkha' 'gro ma yang a ra li/ /sangs rgyas brda yi phyag rgya'o/ /sangs rgyas thams cad mnyam sbyor ba/ /
sgyu ma kun gyi gar byed pa/ /sangs rgyas thams cad mnyam sbyor ba'i/ /mkha' 'gro ma yi dam tshig mchog /bcom ldan rdo rje sems dpa' dpal/ /rdo rje a ra li zhes bshad/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /
sems dpa' sngon dang mtha' med pa/ /rdo rje sems dpa' dga' ba'i mchog /sangs rgyas brda yi phyag rgya yis/ /de ni skal ba bzang por bshad/ /gang zhig rdo rje sems dpa'i mtshan/ /skal ba bzang po zhes brjod na/ /shin tu srid pa kun 'grub cing / /de ni dbang 
phyug chen po 'grub/ /Tak+ki 'dod pa yin par bshad/ /dga' ba ki li ki la yin/ /byams pa chu srin yin par bshad/ /'dod pa'i dbang po dbang phyug mchog /rdo rje dril bu phyag rgya dag /dam tshig gsum gyi dam pa yin/ oM dang b+hu khaM kun bshad pa/ /sangs 
rgyas brda yi phyag rgya yin/ /drangs te bcug nas bcings pa dang / /zhugs nas dbang du gyur pa ni/ /dzaHhU~M ba~M hoHbshad pa ste/ /sangs rgyas kun gyi brda yin no/ /e hi ya hi zhes bshad pa/ /tshur spyon phar bzhud ces bsgrags pa'o/ /ti ha ha zhes gsungs pa ni/ /
</page>

 <page>
<ph>370</ph><p>077-185b</p>
longs la drongs shig drongs shig pa'o/ /kha kha khA hi zo shig pa'o/ /a pi zhes pa 'thung zhig pa'o/ /da ra da ra byin zhes pa'o/ /ru ta ma ta rol cig pa'o/ /hu lu hu lu zhugs shig pa'o/ /a ra ra rar skul cig pa'o/ /e ma'o bde mchog ngo mtshar ni/ /a la la 
ho zhes bshad pa'o/ /bde mchog rgyas 'debs phyag rgya yin/ /e ma'o bde ba rmongs byed ma'o/ /snang ba zhes pa za ba mo/ /hUM shi shi ni tshe 'phel ma'o/ /shin tu brtan dang rab tu brtan/ /kun tu brtan dang cher brtan pa/ /sangs rgyas rdo rje 'dzin pa dang / /'jig rten 
dbang dang mkha' las skyes/ /shes 'gyur dag 'gyur grub par 'gyur/ /zhugs la dbang du 'gyur bar mdzod/ /oM oM a a kun bshad pa/ /sangs rgyas brda yi phyag rgya yin/ /thams cad mkhyen par gyur pa dang / /de bzhin bde bar mkhyen pa ni/ /oM sarba 
bid ces bshad pa ste/ /sangs rgyas brda yi phyag rgya yin/ /oM ru ru s+phu ru dz+wa la tiSh+Tha sid d+ha lo tsa ni sar+b+ba ar+b+ba sA d+ha ni swA hA/ 'khor lo dngos grub mkhyen pa dang / /don dam nye bar zhi ba'i phyir/ /sangs rgyas rang byung bcom ldan 'das/ /rnam snang mdzad chen gtso bo ni/ /
sangs rgyas brda yi phyag rgya yin/ /skal ba bzang po zhes bshad pa'o/ /ko Ta k+Sha/ ko Ta ba/ ko Ta bash+tsa/ ko TA ri ka /ko la gak+Sha/ ko la ba/ ko la/ ko la bash+tsa/ /ko la b+ha sta thA/ phyag na rdo rje rang don gyi/ /mtshan 'di rnams ni gang brjod pa/ /de la rgyal po rdo rje 'dzin/ /
bran bzhin dngos grub ster bar 'gyur/ /rgyal srid dang ni longs spyod dang / /gter gyi rnams kyang lhag par ster/ /dgos pa thams cad byed par 'gyur/ /de bzhin dgra yang med par byed//mig dang rna ba sna dag dang / /lce dang lus kyang de bzhin te/ /gzugs dang 
sgra dang dri dag dang / /ro dang reg kyang bdag gi don/ /rdo rje mtshon cha be di dang / /dgra bo dag tu rab grags pa/ /de yis phyag na rdo rjer 'gyur/ /lag na rdo rje zhes kyang bya/ /nyon mongs thams cad gang zad dang / /dgra rnams kyang ni gang zad pa/ /phyag na rdo rjes 
</page>

 <page>
<ph>371</ph><p>077-186a</p>
'dul ba'i phyir/ /de ni yak+Sha yin par bshad/ /he ru dpal ni rdo rje che/ /thal bar 'jig pa'i mchog yin te/ /sangs rgyas kun gyi khro bo che/ /brda yis rab tu bshad pa yin/ /rdo rje 'bar ba rab tu 'jigs/ /kha T+wAM ga ni rgyal mtshan che/ /thod pa 
kham phor pad+ma'i snod/ /khrag chen dang ni sbrang rtsi che/ /dkar mo rku byed rab rmongs dang / /ro langs dang ni sbos byed dang / /gtum mo dang ni sme ma dang / /lha mo bdun ni brda yin no/ /srungs shig myur du rnam rgyal dpal/ /thal ba bzhin du rab tu lhogs/ /ha~M ha~M hri hU~M kun 
bshad pa/ /sangs rgyas brda yi phyag rgya yin/ /rol cig dgongs shig de bzhin du/ /rol du chug cig gsod du chug /mAr Ta phaT phaT ces bshad pa/ /sangs rgyas kun gyi brda yin te/ /rgyal po chen po rdo rje 'dzin/ /dbang phyug dam pa'i rig pa ni/ /sangs 
rgyas brda yi phyag rgya yis/ /skal ba bzang po yin par bshad/ /rgyal po spyan ras gzigs dbang phyug /'jig rten dbang phyug ces bshad de/ /sangs rgyas kun gyi brda dag gis/ /de yang skal ba bzang zhes bshad/ /dag dang grub dang de bzhin blo/ /rdzu 'phrul 
'phel dang 'byor pa dang / /rnam par lta dang sgrol ma dang / /rgya chen ma dang khro gnyer ma/ /pad+mar gnas zhes bya ba dang / /rdo rje pad+ma'i dbang phyug ma/ /pad+ma lha mo rigs chen te/ /sangs rgyas brda yi phyag rgyas bshad/ /nam mkha'i snying po thams cad phyogs/ /re ba 
thams cad rdzogs mdzad pa/ /skal ba bzang zhes rnam par grags/ /rdo rje nyi ma nor bu che/ /T+wA~M dang ba ba Ta Ta dang / /tra Ta tra Ta kun grags pa/ /sangs rgyas kun gyi brda yin te/ /dbang bskur ba dang gter dag dang / /rgyal mtshan rtse mo mchod chen po/ /sna tshogs 
pad+ma thams cad spyan/ /de bzhin 'jig rten thams cad pa/ /byang chub kun gyi sems chen po/ /sna tshogs rdo rje bla na med/ /thams cad dag par mos pa yis/ /'jig rten thams cad rab 'jigs pa/ /rta mchog pad+ma dpal dang ldan/ /skal ba bzang zhes brda 
</page>

 <page>
<ph>372</ph><p>077-186b</p>
yis bstan/ /brda yi phyag rgya 'di rnams kyis/ /dkyil 'khor sbyor bas nges pa ni/ /grogs po mkhas par bcas pa yis/ /dngos grub thams cad 'grub par 'gyur/ /brda yi phyag rgya shes pa'o/ /rjes su chags par bya'o zhes/ /cha lugs shes pa bzhin 
byed cing / /dngos grub kun la rjes chags pa/ /mi 'gyur dam pa 'grub par 'gyur/ /kun tu kun nas thams cad ni/ /bdag nyid rtag tu rnam pa kun/ /las kyi dngos grub rab 'byam dag /ma lus par ni myur du 'grub/ /rjes su chud par bya'o zhes/ /cha lugs 
shes pa bzhin byed pas/ /sku gsung thugs kyi rdo rje mchog /cho 'phrul dag ni ston par byed/ /rjes su chud par bya'o zhes/ /cha lugs shes pa bzhin byed pas/ /mkha' 'gro sgyu ma bde ba'i mchog /ma lus lus pa med par 'grub/ /rjes su sbyang bar bya'o zhes/ /
cha lugs shes pa bzhin byed pas/ /sgrib sbyang thams cad dngos grub rnams/ /ma lus lus pa med par 'grub/ /rjes su yi rang bya'o zhes/ /cha lugs shes pa bzhin byed pas/ /bud med la sogs rin chen mchog /mchod pa'i las kun myur du 'grub/ /rjes 
su gzhom par bya'o zhes/ /cha lugs shes pa bzhin byed pas/ /rtul phod las rnams thams cad ni/ /ma lus lus pa med par 'grub/ /ye shes kyi phyag rgya shes pa'o/ /rdo rje sems dpa' dpal sbyor ba/ /dbyibs dang gzugs ni ci 'drar ldan/ /thams cad 
bdag nyid rgyar sbyor bas/ /mi 'gyur dam pa 'grub par 'gyur/ /kun tu kun nas thams cad ni/ /bdag nyid rtag tu rnam pa kun/ /pra se na yi dngos grub mchog /ma lus lus pa med par 'grub/ /sangs rgyas thams cad mnyam sbyor ba/ /mkha' 'gro sgyu ma bde 
mchog gis/ /yang dag bden pa tshul bzhin du/ /mthong ba dang ni thos par byed/ /sa chu me rlung nam mkha' dang / /khams rnams kun ni thams cad las/ /thams cad mthong zhing thos par byed/ /rnam par shes pa kun 'grub cing / /kun tu thams cad kun gyi bdag /
</page>

 <page>
<ph>373</ph><p>077-187a</p>
'dod pa'i yon tan thams cad dang / /rnam par shes pa'i las kun la/ /thams cad mthong zhing shes par byed/ /pad+mar chags par rjes chags shing / /sna tshogs pad+mar kha 'byed pas/ /pra se na ni sna tshogs pa/ /mthong ba dang ni thos par byed/ /me tog bdug 
pa mar me mchog /spos dang mchod pa thams cad la/ /rnam par shes pa kun grub pa/ /thams cad mthong zhing thos par byed/ /reg dang ma reg rdo rje che/ /ral gri me long mda' gzhu dang / /shing dang chu dang 'bab chu brag /gzugs brnyan byung ba'i khyim bdag las/ /
bya dang de bzhin mi bya dang / /stor ba dang ni ma stor dang / /phrogs pa dang ni ma phrogs dang / /de bzhin rnyed dang ma rnyed dang / /gson pa dang ni shi ba dang / /de bzhin rgyal dang pham pa dang / /don yod dang ni don med dang / /de bzhin grub dang mi grub dang / /bde dang mi 
bde cho ga bzhin/ /lha yul dag gi don rnams dang / /sangs rgyas zhing gi don rnams kyang / /kun tu kun nas thams cad ni/ /bsams pa mthong zhing thos par byed/ /rnam par shes pa'i phyag rgya shes pa'o/ /rdo rje sems dpa' dpal sbyor ba/ /ci lta'i dbyibs dang gzugs 
ldan pas/ /dur khrod lha yi gnas rnams dang / /ma mo gnas kyi thal ba mchog /thams cad dpral ba'i bsrung ba ni/ /thig le sor ris gsum du bya/ /phyogs mtshams nam mkha' sa bcings na/ /bsrung ba kun gyi bla med pa'o/ /dpal rdo rje thal ba'i dam tshig ces bya ba'i 
bsrung ba'o/ /rdo rje sems dpa' dpal sbyor ba/ /ci lta'i dbyibs dang gzugs ldan pas/ /rgya mtshor 'bab pa'i gzugs chu'i 'gram/ /lha rdzas zhi ba'i chu mchog gis/ /gtor ba dang ni blugs pa dang / /khrus byas pa dang 'bogs pa yis/ /phyogs mtshams 
nam mkha' sa bcings na/ /bsrung ba kun gyi bla med pa'o/ /dpal rdo rje bdud rtsi dri ma med pa'i rgya mtsho zhes bya ba'i phyag rgya'o/ /rdo rje sems dpa' dpal sbyor ba/ /ci lta'i gzugs dang dbyibs ldan pas/ /mi yi thod pa'i nang du ni/ /yungs kar bskyed nas blang 
</page>

 <page>
<ph>374</ph><p>077-187b</p>
bar bya/ /lo ma yungs mar zas su bza'/ /mgo bskus de bzhin 'bras bu yis/ /phyogs mtshams nam mkha' sa bcings na/ /bsrung ba kun gyi bla med pa'o/ /dpal don thams cad grub pa zhes bya ba'i phyag rgya'o/ /rdo rje sems dpa' dpal sbyor ba/ /ma mchu 
so yis legs mnan nas/ /dpal ldan g.yon du 'gying dang bcas/ /gsal bar phyogs su 'khor lo'i tshul/ /bla 'og tu ni byin brlabs na/ /gnas gsum dag ni rgyas 'debs so/ /gzhug dka' bdag nyid ngan pa'i rnams/ /sangs rgyas kun gyi ngo bor 
'grub/ /thams cad kyi mchog gnas kyi dbang phyug byin gyis brlabs pa dpal skal ba bzang po zhes bya ba'i phyag rgya'o/ /rdo rje sems dpa' dpal sbyor ba/ /lha mo kun dang 'dus pa yis/ /kun tu sna tshogs skal bzang po/ /bde bar rab tu 'grub par 'gyur/ /rgya 
'dis btab ma thag tu ni/ /sangs rgyas kun gyis byin brlabs 'gyur/ /shin tu byin gyis brlabs 'gyur las/ /sangs rgyas kun dang phrad par 'gyur/ /sangs rgyas kun dang mnyam sbyor bas/ /sangs rgyas kun dang mnyam par 'gyur/ /sangs rgyas kun dang 
mnyam pas na/ /sangs rgyas thams cad rab tu 'grub/ /sangs rgyas thams cad mnyam sbyor ba/ /dpal skal ba bzang po'i dam tshig ces bya ba'i bsrung ba'o/ /rdo rje sems dpa' dpal sbyor ba/ /sangs rgyas kun bdag sbyor ldan pas/ /phyogs su legs par 
'khor lo'i tshul/ /bla dang 'og tu byin brlabs nas/ /'di yis bsrung ba byas na ni/ /khams gsum dag ni ma lus par/ /gzhug dka' bdag nyid ngan pa rnams/ /sangs rgyas kun gyis byin brlabs 'gyur/ /thams cad kyi mchog gnas kyi dbang phyug dpal zhes bya 
ba'i phyag rgya'o/ /rdo rje sems dpa' dpal sbyor ba/ /he ru dpal gyis rnam sprul pas/ /thams cad kun tu kun gyi bdag /thams cad bsrung ba mi 'gyur che/ /rims dang dug dang dbyig dug nad/ /mkha' 'gros gtse dang gdon rnams dang / /bdud dang ngan khrid thams 
</page>

 <page>
<ph>375</ph><p>077-188a</p>
cad ni/ /mod la rab tu zhi bar 'gyur/ /dpal rdo rje he ru ka dbab pa rnam par sprul pa zhes bya ba'i phyag rgya'o/ /rdo rje sems dpa' dpal sbyor ba/ /ci lta'i dbyibs dang gzugs ldan zhing / /sna tshogs pad+ma kha 'byed pas/ /sgrib pa med par 'grub par 'gyur/ /
sgrib pa kun las rnam par grol/ /dag pa thams cad thob par 'gyur/ /dag pa thams cad rnam dag na/ /mi 'gyur dam pa 'grub par 'gyur/ /chos thams cad la sgrib pa med pa'i ye shes rdo rje'i pad+ma zhes bya ba'i bsrung ba'o/ /rdo rje sems dpa' dpal sbyor ba/ /'bar ba 
blta ba'i tshul zhugs na/ /rdo rje rab tu 'bar ba'i me/ /rab tu 'jigs pa mi bzod 'gyur/ /'di yis bsrung ba byas na ni/ /bskal pa yi ni me ltar 'bar/ /'di yis ngan 'gro rnams gsum dang / /khams gsum dag kyang thal bar rlog /rdo rje chen po'i me rab tu 
'jigs pa 'bar ba mi bzad pa'i dam tshig chen po'i dpal zhes bya ba'i phyag rgya'o/ /rdo rje sems dpa' dpal sbyor ba/ /ci lta'i tshul bzhin byed pa yis/ /rdo rje khu tshur gnyis bcings nas/ /go cha bgo ba'i thabs su bya/ /spyi bo dang ni dpral bar gnyis/ /glo gnyis 
dang ni rgyab tu gnyis/ /rdo rje phreng ba bcing ba dang / /sangs rgyas gtsug gi nor bu dag /dar dpyangs thabs su bcings nas ni/ /'gyid dang bcas par mtha' nas dgrol/ /dar dpyangs pa yi thabs byas nas/ /thal mo brdabs pas brtan par bya/ /'di yis bsrung ba 
byas na ni/ /rdo rje sems dpa' dpal dang 'dra/ /mi chod pa dang mi phyed pa'i/ /rdo rje'i sku ni rab tu 'grub/ /rims nad dug dang dbyig dug nad/ /mkha' 'gros gtse dang gdon rnams dang / /yan lag ma rung byed pa kun/ /'di yis bsrungs na yong mi tshugs/ /dpal 
rdo rje go cha zhes bya ba'i phyag rgya'o/ /bsrung ba thams cad kyi phyag rgya shes pa'o/ /chos sems dpa' yi tshul ston cing / /rdo rje khu tshur gnyis dag dang / /zhi ba'i lta bas bltas nas ni/ /rims dang dug rnams thams cad sel/ /rdo rje khu tshur gnyis bcings nas/ /mthe'u 
</page>

 <page>
<ph>376</ph><p>077-188b</p>
chung lcags kyu lta bur bcing / /mdzub mo mnyam pa'i rtse mos mnan/ /nad rnams thams cad zlog par byed/ /yongs su bsgyur te bteg nas ni/ /dpral bar bde bar gzhag par bya/ /ma lus lus pa med pa yis/ /sdug bsngal thams cad sel bar byed/ /dpal rdo rje 
smin mtshams lus kyi nad gso ba'o/ /rdo rje bsdam pa byas pa las/ /mdzub mo phan tshun mngon phyogs pa/ /ma lus lus pa med pa yi/ /zug rngu kun las grol bar 'gyur/ /bu nad lhog rgal skran dag dang / /dmu rdzings la sogs kun las thar/ /'di nyid grub par 
gyur nas ni/ /nad rnams kun gyis gnod pa med/ /zug rngu thams cad med par byed pa'o/ /grub pa dpal gyi spyan bcings te/ /'di yis mig gnyis phyis na ni/ /phyag rgya grub pa mchog 'di yis/ /long ba dag kyang mthong bar 'gyur/ /bdag nyid sbyor bas ldan 
byas la/ /rdo rje khu tshur dam po yis/ /drang ba'i tshul du klad pa nas/ /kha phyogs drang zhing btung bar bya/ /rims dang dug dang gdon rnams kun/ /rdo rje khu tshur dpal gyis bzung / /bdag gi lhar ni sbyor ldan pas/ /'thungs na thams cad med par 'gyur/ /klad 
pa'i sman no/ /ta thA ga ta gar+b+ha s+t+wa si ho/ /'di na rna bar bzlas pa'i mchog /zug rngu med cing myur du thar/ /zug rngu thams cad sbyin pa po'o/ /g.yas pa yi ni lag pa yis/ /sems pa'i gtsug tor bcings na ni/ /byis pa nad med 'tsho bar 'gyur/ /thams cad bsrungs 
shing bde ba thob/ /gzhon nu gso ba'o/ /g.yas pa yi ni lag pa yi/ /klu yi gdengs ka lta bur bya/ /'bar ba'i tshul ston 'bebs bcas na/ /dug gi las rnams bsgrub par bya/ /'bar dang 'dul dang bcings pa dang / /za ba'i dug rnams med par byed/ /gdug 
pas zin dang lu ta dang / /shi ba sos par byed pa'i mchog /gdengs ka'i phyag rgya'o/ /g.yas pa'i mthe bo gung mo gnyis/ /g.yon pa'i khu tshur bcangs pa yi/ /gung mo la ni reg byas na/ /gdon rnams kun las thar bar 'gyur/ /dug gso ba dang gdon gyi cho ga'o/ /
</page>

 <page>
<ph>377</ph><p>077-189a</p>
ba dan gsum po gnyis bcings nas/ /gung mo gnyis ni mdud par bcing / /mdzub mo mthe'u chung rtse mo can/ /rdo rje'i phyag rgya yongs bcings la/ /yongs su bsgyur te bteg nas su/ /smin ma'i mtshams su bzhag pa ni/ /mkha' 'gro'i las rnams ma lus pa/ /
lus pa med pa thams cad 'grub/ /phyag rgya 'di yis btab na ni/ /gnas gsum po ni ma lus pa/ /rgyas btab rmongs byas zos pa dang / /thal bar gyur pa'ang 'tsho bar byed/ /dpal rdo rje he ru ka'i khro gnyer zhes bya ba'i phyag rgya ste ma mo shes pa'o/ /rdo rje sems 
dpa' dpal sbyor bas/ /rta rnams thams cad zhon na ni/ /rta rnams nad med sos pa dang / /nyam skye mthar zhing mgyogs par 'gyur/ /dpal rta mchog gi phyag rgya'o/ /rdo rje sems dpa' dpal sbyor bas/ /glang po kun la zhon na ni/ /glang po thams cad nad 
med sos/ /nyam skye spro ldan mos par 'gyur/ /shrI badzra satwa s+t+waM si ho/ /'di ni rna bar bzlas pa'i mchog /bya rnams nad med 'tsho bar 'gyur/ /mi yi skad du smra bar 'gyur/ /bya gso ba'i phyag rgya'o/ /rdo rje sems dpa' dpal sbyor bas/ /'byor pa kun la rjes chags 
na/ /shing rnams nad med mi bskams shing / /rtag tu me tog 'bras bur ldan/ /shing rnams bskyed pa'i gtsug lag las/ /sbyor ba'i cho ga gang bshad pa/ /phyag rgya 'di yis thams cad ni/ /yid la bsams pa bzhin du 'grub/ /shing bskyed pa'i phyag rgya shes pa'o/ /
'khrul 'khor gyis 'phangs ma 'phangs dang / /de bzhin lag pas 'phangs pa dang / /'phangs nas slad du bzung ba dang / /stobs su 'gyed pa lnga yin te/ /rang byung rnams kyi dgra cha'i dpyad/ /phyag rgya lnga lnga rab tu gnas/ /rdo rje sems dpa' dpal gyis bshad/ /dam 
pa de dag bshad par bya/ /dbyibs dang bde blag sbyor ba dang / /kun tu sbyor dang 'dren mar gyur/ /'gengs dang 'phen dang gsal ba'o/ /rkang pa gshibs pas sa mnan cing / /rkang pa 'gyed pas sa gnon to/ /dkyil 'khor dag kyang mnan par bya/ /brkyang bskum gyis 
</page>

 <page>
<ph>378</ph><p>077-189b</p>
kyang gnas gsum gnon/ /dbyibs kyi phyag rgya'o/ /mi lhod pa dang sran gzugs dang / /mnyen zhing yan lag bstan pa dang / /rgya cher 'gengs shing rnam par dag /lus kyi phyag rgya bde blag can/ /'di yis lus la gnon pa dang / /rims dang dug dang dbyig 
dug dang / /mkha' 'gros gtse dang gdon rnams kyis/ /nams kyang tshugs par yong mi 'gyur/ /rgya cher 'gengs pa'i phyag rgya'o/ /rang gi snying gar 'dren tshul du/ /bde blag can gyis gzhu bzung nas/ /g.yas pa rab tu gar byed cing / /mda' 'phangs na ni 'grub 
par 'gyur/ /dpal khams gsum rnam par rgyal ba'i'o/ /lag pa g.yon pa legs bsrang la/ /skyon med pa yis g.yas pa dgug /gzhu rgyud dal bus drangs nas ni/ /'gro ba thams cad dgug par bya/ /thams cad dgug pa'i phyag rgya'o/ /rna drung bar du zlum 
por ni/ /ji ltar rigs par legs bkang la/ /yi ge o~M tsam rang gi khar/ /bzung na 'gro ba 'dzin par 'gyur/ /'dzin pa'i phyag rgya'o/ /ji ltar rigs pas drangs nas ni/ /cho ga bzhin du bzung nas kyang / /der ni cung zad dbye bar bya/ /'gengs pas thams 
cad 'grub par 'gyur/ /'gengs pa'i phyag rgya'o/ /chang pas 'ben ni 'grib par bya/ /'dzum dang bcas pa'i mig gis blta/ /lta ba chang pa la gtad nas/ /myur du 'phangs na dam pa 'grub/ /mda' gzhus rgyal bar bya ba'i phyag rgya'o/ /gru bzhi pa la rno ba dang / /
de bzhin kun nas bskor bar bya/ /g.yas phyogs nas ni mnga' bskor nas/ /snad de de bzhin bstod pa dang / /rkang pas mnan cing rmig pas gnon/ /'bigs pa bcu yi rgya mchog gis/ /khams gsum rgyal srid chen po dag /bde bar thub nas nye bar spyod/ /
dpal khams gsum rnam par rgyal ba'o/ /rab tu 'phangs dang mnyam par 'phangs/ /de bzhin glog ltar 'phangs pa dang / /glog ltar 'khrug pa de bzhin te/ /phyag rgya thabs rnams sgrub pa'o/ /thabs thams cad kyi phyag rgya'o/ /nyam nga lag dang bde phyogs dang / /
</page>

 <page>
<ph>379</ph><p>077-190a</p>
thad ka de bzhin gyen du 'debs/ /'di dag bzlog pa'i phyag rgya ste/ /gnas gsum dag ni bzlog par bya/ /nges par bzlog pa thams cad kyi phyag rgya'o/ /thams cad 'debs dang nges par 'debs/ /kun 'debs gyen du 'debs pa'i gar/ /'di dag 
'phrog pa'i phyag rgya ste/ /gnas gsum dag kyang 'phrog par byed/ /'phrog pa thams cad kyi phyag rgya'o/ /kun tu kun nas thams cad kyi/ /rtag tu bdag nyid rnam pa kun/ /mda' gzhu'i dpyad kyi phyag rgya'i mchog /mi 'gyur dam pa 'grub par 'gyur/ /dgra cha 
thams cad kyi phyag rgya shes pa'o/ /srin lag gnyis kyi nang du ni/ /mthe bo legs par gzhag par bya/ /de nas khu tshur bcangs nas ni/ /mdzub mo legs par dgug par bya/ /rdo rje khu tshur dpal gyi rgya/ /rdo rje sems dpa' dpal la gnas/ /las kyi dngos grub 
rab 'byam rnams/ /ma lus par ni myur du 'grub/ /dpal rdo rje khu tshur gyi phyag rgya'o/ /rdo rje khu tshur legs bcangs la/ /bdag gis mthe bo'i nang du gzhug /zhi ba'i las rnams rab grub pas/ /ma lus lus pa med par 'grub/ /de bzhin gshegs pa thams cad kyi 
khu tshur ro/ /rdo rje khu tshur legs bcangs la/ /mthe'u chung gnyis ni rab brkyang nas/ /mkha' 'gro'i las rnams thams cad ni/ /ma lus lus pa med par 'grub/ /dpal rdo rje he ru ka'i khu tshur gyi phyag rgya'o/ /brdeg pa'i khu tshur bcangs pa las/ /mthe bo dag la gung 
mo bzhag /dpal pad+mo'i khu tshur grub pa ste/ /thams cad dag pa'i las la sbyar/ /dpal pad+mo'i khu tshur ro/ /khu tshur rdo rje rin chen mchog /'bebs pa thams cad yongs rdzogs pa/ /rang don las rnams grub pa ni/ /ma lus lus pa med par 'grub/ /dpal rdo rje rin 
po che'i khu tshur gyi phyag rgya'o/ /rdo rje khu tshur dpal bcangs la/ /sor mo thams cad yongs su bzung / /rtul phod las rnams thams cad ni/ /ma lus lus pa med par 'grub/ /las thams cad kyi phyag rgya shes pa'o/ /rkang pa brkyang dang gnon pa dang / /bskum nas 
</page>

 <page>
<ph>380</ph><p>077-190b</p>
bteg pa'i stabs dag dang / /g.yas dang g.yon gyi sbyor ba yis/ /gzugs rnams thams cad gnon par bya/ /sdig med stobs kyis ngo 'thon du/ /rnam par snang mdzad dpal mnan nas/ /kun tu byang chub yongs bkug ste/ /bdag gi spyad par de spyod do/ /
sdig med stobs kyis ngo 'thon du/ /rdo rje 'dzin pa dpal mnan nas/ /kun tu grub pa yongs bkug ste/ /bdag gi spyad par de spyod do/ /sdig med stobs kyis ngo 'thon du/ /spyan ras gzigs dbang dpal mnan nas/ /kun tu dpal mo yongs bkug ste/ /bdag 
gi spyad par de spyod do/ /sdig med stobs kyis ngo 'thon du/ /rdo rje nyi ma dpal mnan nas/ /kun tu longs spyod yongs bkug ste/ /bdag gi spyad par de spyod do/ /sdig med stobs kyis ngo 'thon du/ /rta mchog dam pa dpal mnan nas/ /thams cad dbang phyug yongs 
bkug ste/ /bdag gi spyad par de spyod do/ /byang chub pha rol phyin pa dang / /grub dang gzungs dang sa rnams dang / /rig dang phyag rgya rnams mnan nas/ /bdag gi spyad par de spyod do/ /sdig med stobs kyis ngo 'thon du/ /dbang phyug dam pa mnan nas ni/ /mig 
gsum pa las gsum grub bkug /bdag gi spyad par de spyod do/ /sdig med stobs kyis ngo 'thon du/ /mthu bo che yang mnan nas ni/ /snying las dpa' mo yongs bkug ste/ /bdag gi spyad par de spyod do/ /sdig med stobs kyis ngo 'thon du/ /skye dgu'i bdag po mnan 
nas ni/ /mos las grol ma yongs bkug nas/ /bdag gi spyad par de spyod do/ /sdig med stobs kyis ngo 'thon du/ /rab dga'i dbang phyug mnan nas ni/ /kun gyi bdag las dga' bar bkug /bdag gi spyad par de spyod do/ /'jigs la sogs pa'i lha mo 
dang / /ma mo byad ma'i ma mo dang / /mkha' 'gro ma rnams mnan nas ni/ /bdag gi spyad par de spyod do/ /de bzhin ku be ra la sogs/ /rig pa 'grub pa spyod pa dang / /mi yi rgyal po la sogs kyang / /mnan nas bdag gi spyad pa spyod/ /'gro ba dang ni mi 'gro 
</page>

 <page>
<ph>381</ph><p>077-191a</p>
ba'i/ /dngos po thams cad ma lus pa'ang / /rnal 'byor bdag nyid des mnan nas/ /bdag gi spyad par de spyod do/ /dpal rdo rje gnon pa'i phyag rgya shes pa'o/ /khu tshur snying gar bcangs pa ni/ /bud med phyag rgyar de bshad de/ /bud med sbyor ba ma lus pa/ /
lus pa med pa'ang thams cad 'grub/ /g.yon pa 'gying ba'i tshul byas nas/ /lag g.yas bdag gi snying gar ni/ /gyen du drang ba'i tshul byas nas/ /bud med thams cad dbang du 'gyur/ /dpal rdo rje 'gying ba'o/ /dpal ldan sna tshogs pad+mo 'dzin/ /g.yon pa brdeg 
pa'i khu tshur dang / /g.yas par ldang bar gyur pa dang / /sangs rgyas dbang phyug ting 'dzin bya/ /sangs rgyas thams cad du 'phar ba'o/ /g.yon pa dril bu'i sgra sgrogs shing / /g.yas pa yi ni lag pa yis/ /rdo rje gyen du gsor zhing bskor/ /sgyu ma thams cad 'byung 
bar bya/ /dpal rdo rje sgyu ma'i dbang phyug ma'o/ /g.yon pa g.yon pa'i brla la bzhag /lag pa g.yas pa'i mdzub mo yi/ /rtse mos pad+ma dam pa 'dzin/ /g.yas pa'i brla la lag ngar bzhag /mi dge ba thams cad sel ba'i phyag rgya'o/ /bdag gi snying gar 'dren 
tshul du/ /g.yon pa nor bu rin chen 'dzin/ /g.yas pa re ba kun rdzogs pa'i/ /bud med la sogs rin chen 'dzin/ /bsam pa thams cad yongs su rdzogs par byed pa'o/ /bdag gi snying gar 'dren tshul du/ /pad+ma sna tshogs dam pa 'dzin/ /g.yas pa rdo rje 'gying ba 
yis/ /dbang phyug dam pa thob par 'gyur/ /dngos grub kun gyi dbang phyug gi phyag rgya shes pa'o/ /zhes bcom ldan 'das rdo rje sems dpas de skad gsungs so/ /sangs rgyas thams cad dang mnyam par sbyor ba mkha' 'gro ma sgyu ma bde ba'i mchog las kun tu rnam pa sna 
tshogs kyi dam tshig gi phyag rgya'i rtog pa ste dgu pa'o// //de nas kun tu sna tshogs 'di/ /phyag rgya shes pa'ang grub pa ni/ /kun tu sna tshogs sbyor ba yis/ /kun tu sna tshogs bshad par bya/ /smin ma mig dang so dang mchu/ /kha dang lus dang rkang lag gis/ /cha lugs 
</page>

 <page>
<ph>382</ph><p>077-191b</p>
bzhin du gar byed pas/ /phyag rgya thams cad yongs su dgrol/ /rdo rje sems dpa' dpal sbyor bas/ /lha mo kun dang 'dus pa ni/ /kun tu sna tshogs skal bzang po/ /rab tu bde bar 'grub par 'gyur/ /phyag rgya 'di yis btab na ni/ /sangs rgyas thams cad byin gyis 
rlob/ /legs par byin gyis brlabs na ni/ /sangs rgyas thams cad 'dus par 'gyur/ /sangs rgyas kun dang mnyam sbyor bas/ /sangs rgyas kun dang mnyam par 'gyur/ /sangs rgyas kun dang mnyam pas na/ /sangs rgyas thams cad rab tu 'grub/ /rdo rje sems 
dpa' dpal sbyor ba'i/ /mthu nyid kyis ni thams cad du/ /mdor na phyag rgya thams cad ni/ /so so dag nas grub pa ste/ /blta bas mi ngoms pa yi sku/ /thams cad bdag nyid ston par mdzad/ /legs so legs so zhes grub pa'i/ /dam pa dag kyang rab tu stsol/ /
bsam pa thams cad yongs rdzogs pa'i/ /grub pa kun mchog nyams dga' ba/ /ji ltar 'dod pa'i longs spyod du/ /thams cad kyi ni bdag nyid stsol/ /dang po kun las byung ba yi/ /mchod pa'i sprin chen thams cad kyi/ /bkod pa rab 'byam tshogs rnams kyis/ /
thams cad bdag nyid mchod pa mdzad/ /dpal ldan g.yon pa 'gying dang bcas/ /dpal ldan lag pa g.yas pa yi/ /pad+mo khu tshur dpral bar bzhag /bdag gi mig ni gyen du blta/ /'di ni rdo rje sems dpa' yi/ /phyag rgya thams cad rab sgrub pa'o/ /gyen du 'phar 
ba'i dngos grub dang / /rab 'byam las rnams myur du 'grub/ /phyag rgya 'di yis btab na ni/ /khams gsum pa dag ma lus pa/ /rgyas btab rmongs byas zos pa dang / /thal bar gyur pa'ang 'tsho bar byed/ /bcom ldan 'das rdo rje sems dpas de skad gsungs so/ /
kun tu sna tshogs skal bzang po/ /dpal rdo rje pad+ma gyen du 'phar ba'i spyan zhes bya ba'i phyag rgya ste/ rnam pa sna tshogs thams cad kyi phyag rgya dang phyag rgya'i lan zhes bya'o/ /sangs rgyas thams cad 'dus pa yis/ /rtag tu dpag med tshe dang ldan/ /nam mkha'i dbyings 
</page>

 <page>
<ph>383</ph><p>077-192a</p>
kyi mtha' klas pa'i/ /bden pa'i tshig ni rab tu smra/ /mtha' yas pa dang mu med pa'i/ /rtog pa kun dang 'di yi ni/ /mthu dang yon tan bsngags pa'i mtha'/ /brjod pa dag tu yongs mi nus/ /mthu dang rang bzhin dag gis grub/ /ngo bo nyid kyis rtag tu 
'grub/ /so sor rjes grub bde ba ster/ /'di ni gsang mchog mchog gi mchog /sems can don phyir las rnams sbyong ba dang / /rnam par dag par rgyal ba yong mi mdzad/ /'di la bgegs med bdud kyang yod ma yin/ /rtog pas mi 'grub thar bar yong mi nus/ /
mi brtan pa dang bdud du nga mi 'gyur/ /brtan par bya ba'i phyir yang nga mi 'doms/ /gang zhig rang gi bde bas nga sgrub na/ /dngos grub mchog gis nga yi bstan par byed/ /kun tu sna tshogs pas ni de skad gsungs/ /bcom ldan de bzhin gshegs pa rtag tu dgyes/ /rdo rje
 sems dpa' dpal gyis legs gsungs la/ /mngon par bstod cing rab tu dgyes par gyur/ /le'u bcu pa'o// //rnam mang rjes chags dga' ba'i pad+mo rnam dag mchod pa dang / /rta mchog rnal 'byor bde bas gsal bar rjes su mchod na ni/ /rab tu 
bde ba'i rnal 'byor dam pa skal bzang dga' ba'i mchog /rab mchog bde ba'i rang bzhin dam tshig bde bas rjes grub 'gyur/ /bcom ldan 'das dpal rdo rje sems dpas de skad gsungs so/ /sangs rgyas thams cad dang mnyam par sbyor ba mkha' 'gro sgyu ma bde ba'i 
mchog ces bya ba'i rtog pa/ rtog pa thams cad kyi 'khor lo bskor ba chen po bde ba chen po rdzogs so// </page>


</text>