
<text>


 <page>
<ph>446</ph><p>099-223b</p>
@##/ /rgya gar skad du/ DA ki nI ag+ni dzi hwa dz+wa lA tan+t+ra/ bod skad du/ mkha' 'gro ma me lce 'bar ba'i rgyud/ srid gsum 'jigs byed 
drag po rdo rje'i sku/ /bdag dang gzhan gyi dpal gyur snying rje can/ /bdud las rnam rgyal ye shes lnga dang ldan/ /phyag na rdo rje che la phyag 'tshal bstod/ /'di skad bdag gis thos pa dus gcig na/ ri rab ri'i rtse mo gshin rje 'bar ba'i pho brang /
</page>

 <page>
<ph>447</ph><p>099-224a</p>
gnod sbyin ut+pa la'i gdong gnas pa'i dur khrod/ srin po ma tang+ka ru tra ka'i 'chag sa/ bdud gtsug phud nag po'i khang pa/ rtsub 'gyur gyi tshal chen po/ lha dang lha ma yin g.yul 'gyed pa'i gnas/ 'byung po dge ba kha T+wA~M ga'i shing nag po ti 
sha ka skyes/ srin mo kang+kA la zangs kyi gshog pa me ltar 'bar ba'i zhing khams mi ro gsar rnying mang po yod pa/ nam mkha' las tri shUl dang 'khor lo dang lce 'bab pa/ sa gzhi las ral gri dang / spu gri dang mdung rtse lnga pa skyes pa/ ri bo thams cad keng 
rus su snang ba/ chu klung thams cad rnag khrag tu 'bab pa/ sa phyogs thams cad ni mi ro ut+pa la sngon po'i dri mnam pa/ nye 'khor na rngam pa dang / ngu ba'i nga ro rab tu 'jigs pa drag ste/ shin tu 'jigs pa rab tu skyi g.ya' ba'i gnas de na/ bcom 
ldan 'das dpal 'jigs byed kyi rgyal po/ rigs sngags dang gsang sngags kyi bdag po/ thabs dang shes rab kyi dbang phyug /sku dang ye shes kyi rang bzhin/ drag po chen po dpal phyag na rdo rje snying rje chen po gtum zhing khro ba/ lus bskal 
pa'i me chen po ltar 'bar ba/ srid pa gsum dang bdud bzhi dang / nyon mongs pa brgyad khri dang / sgrib pa rnam pa gnyis las rab tu rgyal ba/ sangs rgyas stong rtsa brgyad kyi thugs yang dag pa'i ye shes las grub pa/ lha ma srin sde brgyad 
kyis mchod cing phyag byas pa/ nyi ma stong gi gzi dang ldan pa/ dbu skra kham pa gyen la brdzes pa/ spyan sdang mig me ltar 'bar ba/ shangs kyi rlung sgrom nas bskal pa'i rlung 'byung ba/ zhal gyi mche ba rdo rje zla tshes su gtsigs pa/ rin 
po che margat+tas dbu brgyan pa/ rigs lnga'i rgyal ba mi bskyod pa bzhugs pa/ thod pa skam rlon gyi dbu rgyan dang mgur chu can/ mchog dang glang gi ko bas brgyan pa/ lag na ye shes kyi rdo rje rtse lnga pa 'dzin pa/ klu'i rgyal po gzi can gyis 
</page>

 <page>
<ph>448</ph><p>099-224b</p>
thod du bcings pa/ klu tak+Sha kas rked chings byas pa/ klu kun nas gdugs dang / sog ma med kyis gdan khri byas te/ khro bo chen po'i cha byad du byas nas bzhugs so/ /de'i 'khor ni tshangs pa dang / 'jug sred dang / brgya byin dang / ma hA kA li dang / 
drang srong me bzhi 'jug dang / thang la gnas dang / gshin rje rtel pa nag po dang / srin po rA ma Na dang / chu'i lha dang / rlung gi lha dang / gnod sbyin chen po ku be ra dang / 'byung po dbang ldan dang / nyi ma dang / zla ba dang / skar ma dang / sa bdag 
lag chen dang / ma mo nag mo ral gcig ma dang / lto 'phye rab brtan dang / grul bum dang / dri za dang / mi'am ci dang / rnam thos kyi bu dang / lha ma yin dang / nam mkha' lding dang / 'byung po pho mo dang / gcan gzan gyi tshogs ni seng ge dang / 
stag dang / khwa dang / spyang gi dang / dom dang / chu srin dang / gung dang / gzig dang / ce spyang dang / sre mo dang / khyi li 'du dang / 'phar ba dang / sram dang / bya'i tshogs kyang bya rgod dang / chu klag dang / dur bya kang+ka dang / bzhad dang / khyung 
dang / bya rog dang / so bya dang / 'ug pa dang / khra dang / skye ga dang / srin bya dang / shang shang te'u dang / ne tso yang yod do/ /gzhan yang glang po dang / sha sbrang dang / sbrul gdug pa can dang / rus sbal dang / rnga mo dang / bse dang / phag rgod 
dang / ba men dang / khyi snya dang / sha ba dang / gla ba la sogs pas bskor te bzhugs so/ /de'i tshe 'khor 'dus pa de rnams kyi nang nas glang po che rab tu brtan pa gtsug na gser gyi dra bas brgyan pa/ mgo bo sum cu rtsa gsum yod pa'i steng na/ 
nye dbang sum cu rtsa gnyis kyi dbus nas/ lha rnams kyi dbang po brgya byin zhes bya ba/ spyi bo'i gtsug na yid bzhin gyi nor bu rin po che 'bar ba/ lus la gser dang / bai DUr+yas brgyan pa/ des 'khor los sgyur ba'i cha byad du byas nas/ glang po che'i stan 
</page>

 <page>
<ph>449</ph><p>099-225a</p>
las langs te/ dpal phyag na rdo rje la bskor ba lan gsum byas nas/ rgyal srid rin po che sna bdun gyis mchod pa byas so/ /de nas brgya byin gyis 'di skad ces gsol to/ /rdo rje 'dzin pa gsang dbang po/ /yid bzhin nor bu rab 'dra zhing / /dngos grub 
tshogs la mnga' brnyes khyod/ /snying rje bdag po yin pas na/ /ma 'ongs sems can skal ldan gyi/ /rdo rje mkha' 'gro go 'phang mchog /nag mo me lce 'bar ba'i rgyud/ /bdag ni khyod la dri bar 'tshal/ /deng 'dir ston pas skabs 'byed zhu/ /zhes gsol pa 
dang / dpal hU~M mdzad chen po des me 'bar ba'i gdan las bzhengs te/ rdo rje rnam par bsgyings pa'i ting nge 'dzin la snyoms par zhugs nas/ brgya byin la seng ge'i lta stangs kyis gzigs nas/ glang po che'i 'gying bag tu gom pa gsum bor te/ hU~M hU~M hU~M gi sngags bzlas 
te/ ye shes kyi phyag gis rdo rje lan gsum nam mkha' la dril te/ 'jig rten gyi khams 'di rnam pa drug tu g.yos so/ /de nas dpal phyag na rdo rjes 'di skad ces bka' stsal to/ /snying rje'i yid kyis brgya byin nyon/ /skal ldan dus mtha'i sems can rnams/ /mi nub 
chos kyi rgyal mtshan dang / /rdo rje mkha' 'gro me lce'i rgyud/ /bdag gzhan don la 'jigs med pa/ /ngas bshad khyod kyi yid kyis zung / zhes bka' stsal pa dang / brgya byin la sogs pa'i 'khor shin tu dga' ba dang / spro ba skyes nas/ la las ni me tog man+dA ra ba dang / 
puN+Da ri ka dang / pad+ma dang / ut+pa la dang / tsam pa ka dang / bu ram dang / bdug spos dang / mar me dang / byug pa dang / kha zas dang / gdugs dang / ba dan dang / bsil yab dang / bla re dang / rgyal mtshan dang / 'phan la sogs pa phyi'i mchodapas mchod do/ /
'khor la las ni bdud rtsi rnam pa lnga dang / lcags kyu la sogs pa nang gi mchod pas mchod do/ /'khor la las lha mo dang gnod sbyin mo'i cha byad du byas nas gsang ba'i mchod pas phul lo/ /de nas dpal phyag na rdo rje la lha'i dbang po brgya byin gyis 'di skad ces 
</page>

 <page>
<ph>450</ph><p>099-225b</p>
gsol to/ /khro chen dus mtha'i me ltar 'bar/ /drag po hU~M mdzad rdo rje 'dzin/ /da ltar 'dod pa'i khams 'di na/ /lha mo nag mo zhes bya ba/ /gtum zhing khro la lus kyang 'jigs/ /srid gsum skrag pa'i nus mthu can/ /dngos grub dam pa'i gzhir gyur 'di/ /dang po gleng 
gzhi rgyu yi rgyud/ /slob dpon slob ma gang gi rgyud/ /don dam kun rdzob lta ba'i rgyud/ /dkyil 'khor dam pa gsum gyi rgyud/ /thang ka lha rten sku gzugs rgyud/ /dpon dang g.yog ni dam rdzas rgyud/ /bskyed dang rdzogs ni ting 'dzin rgyud/ /rje dang khol gyi sngags 
kyi rgyud/ /bca' ba phyag rgya bcu gnyis rgyud/ /mchod pa gtor ma sbyin sreg rgyud/ /'da' bar dka' ba dam tshig rgyud/ /grub pa'i drod tshad mtshan ma'i rgyud/ /spogs dang gnad la dbab pa'i rgyud/ /mi 'bral 'grogs pa gzungs kyi rgyud/ /pra dang mtshan ma 
dbab pa'i rgyud/ /dbang bskur gnang ba sbyin pa'i rgyud/ /so so las kyi bye brag rgyud/ /mar me dang ni bdud rtsi rgyud/ /thig le ye shes man ngag rgyud/ /lha srin sde brgyad bstod pa'i rgyud/ /'khor la yongs su gtad pa'i rgyud/ /tha ma lung du bstan pa'i rgyud/ /
dgos 'brel nyi shu rtsa gnyis gang / /ston pas bka' stsol bdag nyan 'tshal/ /de skad ces gsol pa dang / dpal phyag na rdo rjes bka' stsal pa/ brgya byin la sogs pa khyed rnams kyis/ rdo rje mkha' 'gro ma'i dngos grub 'byung ba'i rgyud 
chen po zhu ba zhus pa legs so legs so/ /khyed kyang rab tu nyon la yid la zung shig /ngas rnam par phye ba bstan par bya'o/ /sngon 'dod pa'i khams 'di nyid na/ ri rab kyi rtse byang shar gyi mtshams/ shing yongs 'dus brtol zhes bya ba/ 
rtse mo na bya khyung ga ru Na gnas pa/ lo ma la 'dod pa'i yon tan lnga rang 'byung ba/ 'bras bu la rin po che sna bdun lo tog ltar smin pa/ yal ga'i rtse g.yu'i ze ba'i bar bar na/ lha dang lha mo dang / gza' dang skar ma dang / nyi ma dang zla 
</page>

 <page>
<ph>451</ph><p>099-226a</p>
ba'i tshogs kyis brgyan pa/ rtsa ba'i ngos la khrus kyi rdzing bu bdun la/ re re la shing rta re re/ shing rta re re la bu mo bdun bdun/ bu mo re re la g.yog mo bdun bdun/ g.yog mo re re la rma bya bdun bdun yod do/ /shing rta de'i sa phyogs 
na/ sman gyi rnam pa sna tshogs dang / lo tog gi rigs khri phrag bzhi rang skye ba tsan+dan dang / ga bur dang / go shiR+Sha dang / sbrul gyi snying po rdzing bu lnga brgyas bskor te/ de lta bu'i shing de thun mong gi bsod nams kyis skyes so/ /de'i dus la 'dod pa'i 
shing de ni lha rnams kyis dbang byed pa'i tshe/ ri rab kyi rtsa ba na 'od mi snang ba zhes bya ba'i gnas na/ lha ma yin gyi rgyal po sum brtsegs dang / thags zangs ris dang / he ran+na ke shun dang / rnam par snang byed dang / rab sim dang / sgra gcan 'dzin 
la sogs pa bye ba dung phyur tsam/ shin tu mi sdug pa'i cha byad du byas nas/ rab tu rngam pa'i nga ro dang / 'jigs shing skrag pa'i mtshon cha thogs nas/ ri rab kyi kha chos bzangs zhes bya bar lhags so/ /de nas ri rab kyi kha la lha ba su de ba 
dang / lha ma hA de ba dang / brgya byin nyid la sogs pa/ lha bye ba dung phyur la lha ma yin rnams kyis 'di skad ces smras so/ /ri rab rtse gnas sum cu rtsa gsum lha/ /shing 'di'i lha dang lha min thun mong las/ /da lta 'dod pa'i khyed cag lha 
dbang na/ /da ni nged cag lha min bdud la blang / /zhes smras pa dang / lha rnams kyis slar smras pa/ dpag bsam shing la 'dod yon bsam yas kyang / /bsod nams dbang gis lha la yongs su grub/ /gzhan la yod na skams shing med par 
'gyur/ /de bas khyed la ljon shing nged mi ster/ /zhes smras pa dang / slar lha la smras pa/ thun mong las grub bde ldan ljon pa'i shing / /lha yis dbang byas nged la mi ster na/ /'jig rten sreg pa'i mtshon gyi char phab la/ /lha dang lha min g.yul 
</page>

 <page>
<ph>452</ph><p>099-226b</p>
chen 'gyed ces zer/ /ces smras te/ slar yang song nas lha ma yin gyis dmag drangs so/ /glang po che sa srung gi mgo sum cu rtsa gnyis la gnod sbyin sum cu rtsa gnyis zhon te/ dbus kyi mgo la dbang po thags zangs ris zhon te/ glang po che'i sna 
la ka ma la nag po btags te/ lha ma yin gyi dmag bye ba dung phyur gyis bskor te/ rdzu 'phrul gyis nam mkha' la mtshon gyi char chen po me lce 'bar ba 'dra ba'i char 'bebs te dmag drangs so/ /de nas chos bzangs zhes bya ba'i gdan sar lha rnams 
'tshogs te/ 'thab par brtsams pa dang / dang po lha rnams kyis khro ma shes nas rtsub 'gyur gyi khang pa na/ khro bo lang+ka nag po khros pa'i kha chu khro chu'i rdzing bu bdun pa'i 'khyil pa las 'thungs so/ /der lha rnams zhe sdang skyes te shin tu khro bar gyur nas/ 
bzo'i lha bi sho kar mas nub gcig la gser khrab bye ba phrag dgu 'bum rang brdungs so/ /lha ma hA kro d+ha sa nub gcig la mtshon ral gri dang / 'khor lo dang / thod pa dang / lcags kyu dang / dgra sta dang / mdung rtse gsum pa bye ba phrag dgu khri dgu 
'bum rang brdungs so/ /dus de tsam na lha rnams go mtshon thogs te/ glang po che rab tu brtan pa'i mgo sum cu rtsa gnyis la nye dbang sum cu rtsa gnyis zhon/ dbus kyi mgo bo la lha'i dbang po brgya byin zhon/ lha dmag bye ba dung phyur gyis mtha' 
brten te/ glang po che'i sna la ral gri btags nas lha dang lha ma yin gnyis g.yul bkye'o/ /dus de tsam na lhas mtshon brgyab pa rnams ni/ khrag gar phog pa la bdud kyi dmag mi khri khri tsam du 'phel lo/ /lha ma yin gyis mtshon brgyab pa la ni khrag 
la dmag ma 'phel bar shi'o/ /der lha thams cad gting 'pham ste/ lha ma yin rab tu rgyal ba'i dus su/ phyag na rdo rje nyid kyis lha rnams rgyal bar bya ba'i phyir/ dpal be'u dbus nas hU~M mthing nag 'bar ba gcig sprul te/ lha biTh+Nu rA dza'i 
</page>

 <page>
<ph>453</ph><p>099-227a</p>
dpral ba'i dbyings su lcags kyi mdzer pa cig tu gyur to/ /mdzer pa brtol ba'i nang nas bud med sngon mo dbu skra bai DUr+ya'i chun 'phyangs can/ mig ut+pa la'i 'dab ma 'dra ba/ mtshan dang dpe byad du ldan pa cig byung ngo / /de la lha rnams kyis 
ming btags pa/ lha mo u ma de ba bya bar btags/ lha'i bu mo de kun gyi chung mar 'dod pa la/ nam mkha' la phyag na rdo rjes nga'i sprul pa'i tshigs bcad 'di bsgrags so/ /lha yi rgyal srid mtho zhing brtan pa dang / /ris drug sems can 
dge la dgod pa dang / /lha min bdud kyi g.yul chen bzlog pa'i phyir/ /dbang phyug lha la u ma chung mar byin/ /zhes bsgrags so/ /dus de'i tshe na 'dzam bu'i gling gi nub byang mtshams/ yak+Sha ka ma la 'bar ba'i dur khrod na/ lha ma hwA de ba dge 
slong gi cha lugs su 'gog pa'i brtul zhugs drag po la zhugs pa'i drung du u ma de ba khrid nas zhag bdun phrag bdun drod la btsas pas/ 'dod pa'i 'khrig pa spyad do/ /'khrig pa spyad pa'i dbang gis bar snang la gza' dang skar ma byung ngo / /der lha mo 
u ma de ba la bu tsha ming sring gnyis skyes so/ /ming po ni gshin rje ma hA kA la zhes grags so/ /sring mo ni lha mo dmar mo tsa muN+Di zhes bya bar grags so/ /gshin rje ming sring de gnyis chos bzangs lha'i 'dun sar khrid nas phyin to/ /de nas phyag na 
rdo rje nyid kyis/ /gshin rje'i ming sring la/ ma hA yak+Sha bdud las rnam par rgyal ba'i dbang bskur te/ sngar bzhin du lha dang lha ma yin gnyis g.yul chen po bkye'o/ /de nas gshin rje ma hA kA las/ lag na gsal shing ri rab tsam gcig gis/ 
lha ma yin gyi g.yul ngor dril bas g.yul bzlog go/ /tsa muN+Di'i ral gri me lce phreng ba zhes bya bas/ lha ma yin he ra Na ke shu'i mgo bcad do/ /de nas lha dmag mang pos kyang lha ma yin la mtshon cha'i char phab nas/ khrag rnams 
</page>

 <page>
<ph>454</ph><p>099-227b</p>
dmag mir sprul pa 'dra ste/ lha mo tsa muN+Dis he ra Na ke shu'i thod pas/ khrag bcus shing rol pas 'phel ma nus par byed kyin mtshon gyi char phab nas/ tsa muN+Di'i lte ba la lha bye ba dung phyur rnams kyi rdzong byas pas 'thabs so/ /lha dmag dkar po rgyal 
bar byas shing dpag bsam shing gi mnga' bdag tu gyur te/ rnam par rgyal ba'i khang bzangs kyang rang byung du yod do/ /lha ma yin 'pham par gyur to/ /brgya byin nyon cig /de nas lha'i bu mo tsa muN+Di des/ ri khrod chen po mdangs dga' 
zhes bya bar/ shing ri khrod zhes bya ba'i lo ma gyon nas/ lo bdun du 'phags pa mi pham pa'i gzungs bzlas pas/ lha mo par+N+Na sha ba ri ri khrod lo ma can zhes bya bar gyur to/ /de nas lha mo des klu dung gi mdzer ba can zhes bya ba'i byang 
chub sems dpa' de bya khyung ka ru Na zhes bya bas 'tshe ba la/ lha mo par+N+Na sha ba ri des bya khyung btul bas klu bskyangs te/ lha mo dkar mo dung skyong ma zhes bya bar gyur to/ /lha mo dung skyong ma de ni ri rab rtse mo rnam par rgyal ba'i khang bzangs rtsa/ 
byang shar gyi mtshams byang chub kyi shing drung na/ rin po che'i khang pa bdun brtsegs kyi gzhal yas kyi khang na/ rin po che'i khri stengs na/ gser dngul bai DUr+ya'i dbu rgyan dang mgur chus brgyan te/ lus 'gying bag tu bzhugs so/ /lha'i bu 
dang bu mo mang pos kyang longs spyod dang / glu dang dbyangs dang / rol mo bsam gyis mi khyab pa'i mchod pa byed do/ /brgya byin nyon cig /de nas yul lang+ka pu ri ru srin po'i grong khyer bdun 'bum yod pa la/ lha rnams kyis skyon phab ste/ srin 
po da sha ba dang / de'i sring mo rna la rtse gnyis lus so/ /de nas srin po da sha grI bas/ lha dang mi 'dul 'dod pa'i don ched du/ sring mo lha ma hA de ba la btsun mor phul lo/ /de nas lha dbang phyug ma hA de ba dang / sring mo rna la rtse gnyis tshogs 
</page>

 <page>
<ph>455</ph><p>099-228a</p>
pa las/ phas ni khye 'ur smon lam btab/ mas ni bu mor smon lam btab/ ma'i smon lam mthu btsan pas/ ya mtshan can gyi bu mo gcig byung / pha khros phas thal khung du bor ro/ /mas slar blangs nas lus kyi drod la 
btsas nas/ A u b+h+rU~M zhes tshe drangs gsos te/ phas ming btags pa sbas pa'i thal mdog mar ming btags/ mas ming mi pham khro gnyer ro langs mar ming btags/ gnod sbyin lag na rdo rjes dmod btsugs nas ming btags pa/ 
dus thams cad du nag mo re ma ti zhes bya bar grags par gyur nas/ sangs rgyas kyi bstan pa bsrung ba'i nus mthu dang ldan par gyur cig ces ming du btags pa'i tshe/ bar snang gi lha ma srin sde brgyad po yongs kyis kyang de ltar 
gyur cig ces bzlas so/ /de nas skye ba thams cad du nag mo re ma ti zhes bya bar grags so/ /lha mo dung skyong mas ming btags pa ni/ srin mo dmar 'dab phur pa'i lha gser can zhes bya bar ming btags so/ /dus der srin po 
da sha grI ba des/ nga ni lceb bo lceb bo'i sgras 'jig rten du grags so/ /sring mo dang rna la rtse gnyis kyis ming po ma lceb par ci 'dod pa nga la smros shig ces gsol to/ /da sha grI bas gsol pa/ nga ni lha mo dung skyong 'dod do zhes gsol to/ /
sring mos smras pa/ nga'i bu mo phur pa'i lha 'di ni lha mo dung skyong gi khol mo byed du gsol te/ de nas gdod bslu'o zhes smras so/ /de nas rna la rtse yis bu mo khrid nas dkar mo dungaskyong gi g.yog du phul lo/ /de nas re ma tis dkar mo dung 
skyong la 'di skad ces gsol to/ /kye che zhe chen mo rigs kyi yum/ /bdag nyid chen mo ga gar ma/ /dbu bzang rin chen thor tshugs la/ /bai DUr sngon mo 'od lam lam/ /zhal bzang pad+ma'i dkyil 'khor du/ /nyi zla phyugs gcig rgyan bkod de/ /
</page>

 <page>
<ph>456</ph><p>099-228b</p>
tshaims bzang dung la ljags bzang me/ /khyod 'dra 'jig rten khams na med/ /bdag ni khyod kyi gtan 'bangs bgyi/ /khyod kyis bdag la thugs brtser dgongs/ /bdag kyang glo ba nye bar bgyi/ /ces gsol to/ /de nas lha mo'i 
g.yog mo byas nas glo ba nye bar byas te lha mo'i yid la ci 'dod pa dgos pa byas so/ /de nas lha mo yang khol mo de la dgyes nas gces par byed de/ de'i tshe de'i dus na yul lang ka pu ri ru/ spre'u 'bal le dang mgrin 
bzangs 'thabs pa la lha thams cad ltad mo la 'gro bas/ lha mo u mas bu mo dung skyong ma la 'di skad ces smras so/ /de ring khyod kyi gan du su 'ongs pas khyod bslu ste 'ong bas/ de la ma lta cig ces bstan tsam na/ khol 
mos skabs der da sha grI ba la sbran no/ /der srin po da sha grI bas/ srin gyi bong bu dmar gwa la zhon nas/ lha mo'i pho brang sgor phyin te srin po kho bdag ni mi'i cha byad la shin tu gzugs bzang la mdzes pa cig tu sprul/ bong bu ni ri dgas gwa dor 
smug po cig tu sprul te/ lha mo dung skyong ma'i spyan sngar phyin nas/ rol mo'i sil snyan dang glu dbyangs sna tshogs byas pas bslus so/ /lha mo rol mo la dga' bas 'dzum cig shor ro/ /de nas srin pos glags rnyed de/ lcags kyi lham sgrog sngon 
po bkrol nas bzung ste glu 'di skad blangs so/ /kye yongs 'du shing gi gnas mchog na/ /rin chen mdzes pa'i pho brang nas/ /bde ldan 'phrul gyi lding khang na/ /'gying bag tshul du gar mdzad pa/ /dbang phyug sras mo ma lags sam/ /dga' byed 
dung skyong ma lags sam/ /lha mo mang po'i tshogs dang rol/ /dbu yi snyan cha gdub 'khor ni/ /rin chen mdzes pas kun nas spras/ /spyan ni ut+pal 'dab ma 'dra/ /shangs ni bil ba'i 'bras bu 'dra/ /zhal nas ut+pal ngad kyang bro/ /sku ni 'khril 
</page>

 <page>
<ph>457</ph><p>099-229a</p>
ldem gzhon tshul 'dra/ /gsung ni tshangs pa'i dbyangs snyan mchog /nu 'bur stod smad phyed pas 'gying / /khyod 'dra'i sku ni gzhan na dkon/ /lha yi longs spyod mdzes pas mi brel yang / /zhabs kyi chas su lcags sgrog 'di 'bul zhes/ /
ci mdzad ci sdug ci yang gsung ba snyan/ /khams gsum dag na khyod 'dra shin tu dkon/ /sems can kun gyis lta bas mi ngoms khyod/ /bdag gis dbul 'di bzhes par gnang bar mdzod/ /ces phul ba la/ lha mos lcags sgrog blangs so/ /
de nas rang gi rkang pa g.yas pa la dkris te rgyan byas so/ /de nas khol mo des/ jo mo dung skyong ma la zhus pa/ kye jo mo bde mchog dung skyong ma/ bdag zhu ba gcig mchis na gnang ngam byas pa la/ jo mo na re khyod glo ba nye bas ci zhus pa 
gnang ngo zer ro/ /de nas lha ni ngag bden pa'i sdom pa yod pas/ ji skad smras pa ltar byed pa yin no/ /de nas khol mos gsol pa/ kye bdag gi yun gyi rjer gyur dung skyong ma/ /khyod 'dra 'jig rten gzhan na med/ /'grogs pas zla 
med skar ma gcig shar 'dra/ /deng 'dir mchis pas lcags sgrog 'bul mkhan de/ /gtan gyi grogs zlar mdzad par zhu ba 'bul/ /bdag kyang rtag tu khyod kyi bran mo byed/ /zhes zhus pa la/ lha mo des sngar khas blangs pa des mi 
bya ba'i dbang med nas/ lha mo na re khyor bya'i mi de gang na 'dug /su yin byas pa la/ khol mos smras pa/ de ni bdag gi zhang po srin po da sha grI pa yin/ yul lang+ka pu ra na 'dug ces smras pa dang / de nas dung skyong ma dbang med du srin 
po'i chung mar song ngo / /de nas lha mo u mas bu mo dung skyong ma la dmod pa bor ba nga'i bu mo rab tu gces par byas te/ lha'i longs spyod mdzes pas mi brel yang / nga la gsangs la srin po'i chung mar song / /phyin cad bu mo khyod 
</page>

 <page>
<ph>458</ph><p>099-229b</p>
kyang srin dang 'grogs/ mi sha za yi mi lpags gyon par gyur/ srog gcod byed cing mi yi thod khrag thogs/ /bong bu zhon la lha yi kha dog nyams/ /srin gyi kha dog nag la 'jigs par shog /de yi khol mo re ma ti khyod kyang / /nga yi bu mo 
bslus te srin la byin/ /khyod kyang mi sdug 'jigs pa'i gdong du gyur/ /tshe rabs kun du khyo dang ma phrad cig /ces dmod pa bcu gnyis pa bor ro/ /de nas bu mo la ma'i dmod pas bsdigs nas lha'i kha dog dkar po nyams te mthing nag tu gyur/ 
mi sha za mi khrag 'thung / mi lpags gyon bong bu zhon/ gcer bur bud nas 'dug go/ /bu ni srin po phru gu seng ge zla dang / me tog cod pan dang / gangs can dang / mche ba bdun la sogs pa lnga brgya skyes tsam na/ khyo srin po da sha grI ba 
shi'o/ /de nas bu mo dung skyong ma yang yugs sa'i cha lugs byas te/ skra mdun skra lan bu gcig la blas so/ /bran mo phur pa'i lha yang dmod pas bsdigs pas/ srin gyi phag rdzi byed tsam na/ phag rdzi dun bu srin bya bas mo la dbang med 
du chags pa spyad do/ /de nas phur pa lha yang nal bu sbrum mo/ /de nas dpon g.yog gnyis kyis srin po'i bong bu brkus pa zhon nas/ da sha grI ba'i ral gri sdig pa can brkus pa g.yas na thogs/ srin po'i nor bu rin po che brkus nas ne'u le'i 
rkyal bur sbas nas/ lag pa g.yon du thogs nas bros so/ /phyi nas srin po'i dmag gis bsad kyis dogs nas/ bong bu bskyod nas kha phyir bstan te/ phyi na srin po bya ra byed cing phyin no/ /tha mar dur khrod gcig tu phyin na skyes pa 
g.yul du bsad pa'i ro gcig dang phrad do/ /de nas khong gnyis sha de bsregs nas za 'dod pa la gtsub shing med nas/ rgya mtsho'i 'gram na rdo sol gyi ri la char bab nas me 'bar ba mthong nas rdo sol me blangs nas sha bsregs nas 
</page>

 <page>
<ph>459</ph><p>099-230a</p>
zos so/ /phyi na khyi dkar po gcig 'brang ba yang bsad nas zos so/ /pags pa la rgyal mtshan byas so/ /de nas khol mo re ma ti la nal phrug skyes so/ /khong gnyis kyis na la phrug gi sha yang zos so/ /de nas jo mos bong bu la 
zhon khol mos kha khrid byas nas rgya mtsho'i khar phyin nas/ gshin rje rlung gi 'khor lo can zhag bdun bsgoms pas/ rlung nag tshub ma nag po gcig drung der grub bo/ /de nas lha mo dpon g.yog gnyis kyis/ snang srid kyi lha 'dre mthu bo che 
bos nas smon lam btab pa/ nga yang tshe 'di 'phos ma thag tu gsang sngags kyi grub pa thob nas rgyal ba'i zhal mthong ste/ 'dod pa'i khams kyi dbang phyug mar shog shig /nga'i bran mo phur pa'i lha 'di yang dus thams cad du nga'i 'bangs ka ma 
lar shog shig /nor du mi mgo la longs spyod par shog shig /zhon pa bong bu la byed la/ lag cha ral gri la byed par shog shig ces smras so/ /rgya mtsho bskor zhing rlung tshub ma la bA ya be bA ya be zhes bos tsam na/ tshub ma byung bas dpon g.yog 
gnyis ka rgya mtsho'i nang du bskyur te btang ngo / /de nas lha mo dung skyong ma des mi sha zos pa'i mthu dang / rang gi smon lam gyi dbang gis/ rgya mtsho'i 'gram du dur khrod chen po ro'i tshal zhes bya bar/ gshin rje'i lha mthu can gyi bu mor skyes te/ gnod sbyin ma 
chen mo la kha dog mthing nag la rab tu 'jigs pa/ mig rtsa dmar ba mche ba zang yag la ral pa ting za pang du 'dug pa cig tu gyur te/ gshin rje ma ru rtse dang sbyor ba byas pa la bu bdud khram nag po bya ba byung / bong bu yang dmar gwa la g.yu'i 
rna ba can rlung gi gshog pa can/ mig mjug mar yod pa cig tu byung nas nor skal byed do/ /de nas khol mo re ma ti ro langs ma 'di ni skye ba gang blangs zhe na/ rgya mtsho'i nang du bud med lus po phyed skams la chu srin gyi mgo can gcig tu skyes 
</page>

 <page>
<ph>460</ph><p>099-230b</p>
te/ ming yang klu mo gzhogs skams chu srin mgo klu mo re ma ti zhes bya bar btags nas/ zhag dgu bcu na tshe 'phos nas/ skye ba blangs pa ni yul dri za'i grong khyer gser sdings skyed mos tshal zhes bya ba na/ dug shing nag po 'gyur med kyi rtsa ba na 
bdud ri ti 'gong nyag dang / dran pa dbang byed gnyis byi byas pa la zhag drug cu rtsa gcig na bu mo gcig skyes te/ phas ni srid pa gsum gyi blo 'phrog mar btags/ mas ming btags pa ni ya mtshan 'phrul gyi gshog pa can du btags/ bdud pho mo 
gnyis kyis rang gi bu mo la skra nyag re la gser dang / bai DUr+ya'i chun 'phyang dang / rin po che'i dbu rgyan dang / nyi zla'i thod gdengs dang / thod pa'i mgur chu dang / sbrul gyi gdu bus brgyan te/ byi byas pa'i nal phrug yin pas/ bdud kyis rin po che sna 
lnga'i khang pa'i dbus su thod pa'i gzhal yas khang byas/ thod pa'i nang du yang thod 'phrul gyi lding khang grub/ de'i nang du khang pa bdun brtsegs kyi bdun tshogs kyi nang du/ mi ro 'bum gyi khri stengs su bu mo de sus ma mthong sus kyang ma tshor bar sbas te/ 
sgo smra bo lag rings dang / nam gru khrab thogs kyis bcad do/ /bdud kyi dmag gi rgyal mo dang / gling bzhi'i rgyal mo dang / sa bdag gi rgyal mo dang / de rnams kyis khang pa de rab tu srung zhing 'khod do/ /brgya byin nyon cig /de'i tshe na lha mo dung skyong 
ma ni/ sngon gyi khol mo re ma ti ro langs ma bdud kyi bu mor skyes pa bkug nas khol 'dod pa las/ phyag na rdo rje nga'i gsang sngags bye ba phrag bcwa brgyad bzlas pas/ gsang sngags de'i byin gyi brlabs las/ mkha' 'gro'i ting nge 'dzin 
grub pa mo/ lag na pad+ma he ru ka thogs pa gcig rang byung bas/ ma bdud kyi yul dang pho brang kun byin gyis brlabs pa'i tshe na/ bdud kyi rgyal po dang / blon po dang / 'khor rnams dran pa med par myos par gyur to/ /bdud kyi bu mo re ma 
</page>

 <page>
<ph>461</ph><p>099-231a</p>
ti des sngon gyi jo mo lha mo dung skyong ma dran pas/ yid phyogs te dung skyong ma'i spyan sngar 'gro 'dod pa'i bsam pa drag po byung nas/ bdud ri ti 'gong nyag gi mtshon bdud kyi khram bam nag po de/ bu mo re ma tis brkus nas/ lag 
pa g.yas su thogs/ ma'i tshon gyi gru gu sngon dmar de brkus nas lag pa g.yon na thogs nas/ nam phar phyed tshur phyed na jo mo dung skyong ma'i gan du bros te phyin nas/ lus gcer bur 'dug pa la/ khyim bdag rab sbyin gsal gyi 
ba rdzi mo dmangs rigs mo bya ha mu zhes bya ba de re lde nag po gyon nas 'dug pa dang phrad/ mos dmangs rigs mo bsad nas sha zos/ pags pa rked la dkris/ de'i gos re lde bshus nas bdud mo nyid gyon nas phyin tsam na/ lam khar 
srin mo purna shi ba'i gsur khrag /nad kyi rdzing bu cig yod pa'i khar phyin pa las/ bdud mo re ma tis skom nas thog cig 'thungs tsam na/ kha rlangs las nad du song bas/ mo'i kha rlangs gar phog pas rims nad byung ngo / /der mo rang 
yang ngo tsha skyes nas/ sngar gyi dmangs rigs mo bsad pa'i rlud bu rked las bkrol te/ nang nad kyi rdzing bus bkang nas/ kha sbrul gyis bcings te/ mchan khung du sbas nas/ sems can la gdug par bya bar bsams te/ phyin tsam 
na/ btsan skya rdo rje zla ba dang phrad pa na re bdud mo chen mo chags pa spyad dgos/ rngan pa yang sbyin zer nas/ mo bzung nas chags pa spyad pa'i khu ba thigs pa gcig 'dzam bu'i gling du bo ba ni jong ji dkar por song / der btsan skya rdo rje 
zla ba'i lag na shod rde'u dkar nag gang la bor ba phung bar byed pa bdun yod pa la/ mo la byi rngan du byin pa de blangs te/ lag pa g.yon du bzung nas/ grong khyer sbrang ldan zhes bya bar phyin tsam na/ rgyal po seng ge rtsal la bsod snyoms 
</page>

 <page>
<ph>462</ph><p>099-231b</p>
byas te/ sbrang rtsi lhung bzed gang phul nas/ sbrang rtsi lag tu len khar phyag tshang bas hub byas nas mo la sbyin/ mos blangs tsam na/ bar snang gi lha rnams kyis bdud mo/ rgyal po'i khol mo'i lhag ma dang kha 'phro 'thung ngam/ che ba nyams 
so zhes zer tsam na/ bdud mo re ma ti khros pas yid 'khrugs te/ rgyal rigs la der rims nad btang ngo / /der rgyal po'i dkor zangs kyi dra ba dgu phul nas rims bcad do/ /de nas nag mo re ma ti des/ rgya mtsho'i 'gram du dur khrod chen po 
ro'i tshal du sngon gyi jo mo dung skyong ma'i spyan sngar phyin to/ /de nas dpon g.yog gnyis 'grogs nas/ srid pa gsum gyi sems can zad cing stongs par byed pa'i dus de tsam na/ jo mo dung skyong ma'i zhon pa srin gyi bong bu dmar gwa dang / 
srin mo rna la dun rtse'i rgod ma zangs kyi so can gnyis chags pa spyad pa las/ dre'u mo sngon mo rlung gi gshog pa can gcig byung ba de/ rgyu ma'i mthur la zangs kyi sga bstad nas/ lha mo dung skyong mas khol mo re ma ti la zhon par byin/ 
der jo mo ni bong bu dmar gwa la zhon/ khol mos dre'u sngon mo la zhon/ rje mos mi pags gon thod pa dang ral gri lag na thogs/ khol mos re lde nag po gyon/ lag na khram bam dang / shod rde'u thogs/ de nas shin tu mthu 
rtsal che ste skye ba rnam bzhi'i sems can yo zad cing stongs pa tsam du zos so/ /'jig rten gyi mkha' 'gro ma/ dkar mo'i tshogs dang / sngon mo dang dmar mo dang / ser mo'i tshogs dang / lha mo dang / bdud 
mo dang / srin mo dang / bsam gyis mi khyab pa mang po yang lha mo rje khol gyi 'bangs bgyi zer zhing bran du 'ongs so/ /brgya byin nyon cig dus de tsam na lha mo dpon g.yog gnyis/ bud med kyi rang bzhin du gyur pa nyid kyis/ rtag par 'dod 
</page>

 <page>
<ph>463</ph><p>099-232a</p>
pa'i 'khrig pa spyad pa'i ched du khyo dgu dang sbyor ba byed de/ jo mo la khyo lnga khol mo la khyo bzhi yod de/ rje mo'i khyo lnga ni/ gza' rA hu la/ srin po sgra ldan/ gshin rje mA ru rtse/ bdud char ka nag po/ klu kun la dang lnga/ 
khol mo'i khyo bzhi ni/ 'byung po dge ba dang / bgegs bI na ya ka dang / gnod sbyin yak+sha ka pa la dang / rlung bA ya be dang bzhi'o/ /de ltar dpon g.yog gnyis kyi khyo dgu ni/ nyin par ni mchan khung g.yon du bskungs shing sbed 
la/ mtshan mo dur khrod du bskung zhing sbyor ba byed do/ /brgya byin nyon cig de nas lha'i bu mo la sngon gyi las 'phros 'brel zhing dge ba spyad pa'i shugs kyis/ byang chub kyi shing drung na/ bcom ldan 'das bzhugs pa'i spyan sngar 
phyin nas/ lha mo des byang chub mchog tu sems bskyed de/ bcom ldan 'das kyi zhabs la phyag 'tshal nas rang gi snying po 'di phul lo/ /tad+ya thA/ o~M ru ru be ti sta ba do si/ ru ru ro ru be sti sta ba do si/ tsa pa la a shug+me hU~M b+h+yo dzaH/ zhes 
phul lo/ /khol mos rang gi snying po phul ba/ tad+ya thA/ o~M ru ru be ro ru hU~M ti snga to si/ rag+mo tsit+ta kha rag+ma dun b+h+yo/ ma ma trag+Ra k+sha kha mun+t+ra ba tra rak+sha tsit+ta kha rag+ma duM hU~M b+h+yo/ ru lu sa ma ya phra ma ma hA sti phra b+h+yo zhes phul lo/ /de nas byang chub mchog 
tu sems bskyed nas lha mo dpon g.yog gnyis kyis a su ra'i brag phug tu phyin pa las bram ze mchog sred sgrub pa byed pa dang phrad do/ /lha mos khyod 'di na ci byed byas pa la/ bram ze mchog sred kyis smras pa/ sngon khams 'di nyid 
na dge slong brtan pa'i sde dang / dge slong ma dar ri sde gnyis khrims nyams te rgyal po'i chad pas bsad do/ /de skye ba 'phos pa ni/ bdud laM nga 'ge'u ri dang / ro sha kha 'dar gnyis su gyur te/ yul mi ci yod zad par zos nas/ 
</page>

 <page>
<ph>464</ph><p>099-232b</p>
de nas nga la za res bab pas/ nga ni bdud 'dul ba'i phyir/ yum e ka dza Ti ral gcig ma/ bsgrub bo zhes zer ro/ /dung skyong ma na re 'o na nged dpon g.yog kyang bsgrub par bya na/ yon tan de lta bu yod dam byas pa na/ bram ze na re khyed 
gnyis dngos grub ci 'dod pa yin/ lha mo na re nged gnyis 'dod pa'i khams kyi dbang mo cher gyur nas/ sangs rgyas kyi bstan pa bsrung ba'i grub pa 'dod byas pa la/ 'o na grub par bya'o zhes zer nas/ bram ze dang lha mo dpon g.yog 
bsgrub pa byas pas yum e ka dza Ti zhal mthong nas grub pa thob bo/ /yum e ka dza Tis/ lha mo dung skyong ma'i ming ni/ dpal lha mo nag mo ma hA kA li zhes btags so/ /khol mo'i ming ni yak+sha re ma ti zhes bya bar btags so/ /
'dod khams 'dul ba'i dbang mo cher dbang bskur ro/ /ma hA kA lis kyang chos bskyang zhing bstan pa bsrung bar khas blangs so/ /rang gi snying po 'di phul lo/ /o~M ru ru be ti sta ba do si/ ru ru ro ru be tista ba do si/ tsa pa la a shug me b+h+yo dzaH 
re ma tis kyang / o~M ru ru ro ru be tista ba do si/ rag mo tsit+ta kha rag ma hU~M b+h+yo/ ma ma trag rag+sha kha mun tra ba tra trag rag+sha/ tsit+ta kha rag me re ma ti sa ma ya phra ma ya phra ma ma hA te phra dun b+h+yo/ /dzaHdzaHru lu b+h+yo zhes phul lo/ /bdud laM 
nga 'ge'u ri dang ro sha kha 'dar bsgral lo/ /de nas sa'i lha mo brtan mas kyang nam gru mched brgyad kyang 'bangs su phul lo/ /srin yul du dmag drangs pas/ srin po yag+sha ko re bsgral lo/ /brgya byin nyon cig /de nas 'phags 
pa spyan ras gzigs kyis/ dpal rta mgrin du sprul pa'i bsgrub pa byas te/ rta mgrin gyi zhal mthong zhing gsang ba'i gzungs ma byas te/ rje mo'i ming dpal lha mo nag mor btags so/ /khol mo'i ming ni rdo rje glog ma srin du 
</page>

 <page>
<ph>465</ph><p>099-233a</p>
ming btags so/ /des phyag rgya chen po'i dbang bskur ro/ /las kyi lhar byin gyis brlabs so/ /de'i tshe na dpal lha mo nag mos/ dpal rta mgrin la snying po mdongs gsol du phul lo/ /bstan pa bsrung bar 
khas blangs so/ /de nas sngon gyi u ma de ba dang rna la rtse gnyis kyang / sngon gyi bu mo gnyis la srin lag rtse la nu zho blugs pas bros nas/ dred mo'i ral pas g.yab mos 'bod de/ bu mo gnyis ma'i drung du phyin tsam na/ 
dbang bskur zhing dam bsgrags/ /bstan pa bsrung bar dbang byin to/ /'khor los sgyur ba'i rgyal pos kyang rang gi rtsa dang khrag dang khu ba'i mchod pa byas nas/ lha dang mi'i rgyal srid phul nas/ rma bya rin po che'i 
gshog pa can spyi bo na nor bu rin po che yod pa/ jo mo la nor skal du byin no/ /bya de mo nag mo spyi bo na nor bu rin po che yod pa cig khol mo la nor skal du byin nas/ lha mo rje khol gnyis 'khor los sgyur ba'i rgyal pos byin 
pa'i rma bya dang / de mo nag mo gnyis gtan gyi nor skal byed cing chags/ de nas dpal lha mo ni gsang ba'i gnas dur khrod ro khang nag po'i dbus mA ru rtse'i sgo 'gram du/ dpal phyag na rdo rje'i he ru ka'i dngos grub sgrub 
pa'i tshe/ dpal phyag na rdo rje'i dngos grub grub ste/ dpal phyag na rdo rjes lha mo dpon g.yog la spyi bo gtsug tu dpal rta mgrin gsang ba'i dbang bskur/ lus ngag yid gsum la khrag 'thung he ru ka'i dbang bskur/ 
thugs kyi dpal be'u rigs lnga sangs rgyas kyi dbang bskur/ sku stod kyi rgyan du phra men ma bcu drug gi dbang bskur/ ljags kyi dkar dmar la lcags kyu gsang ba'i dbang bskur ro/ /gnad mdo chen drug tu tshom bu gsang ba'i 
</page>

 <page>
<ph>466</ph><p>099-233b</p>
dbang bskur ro/ /gsang ba pad+ma la thig le ye shes shar ba'i dbang bskur/ rdo rje pho nya mo drug cu rtsa bzhi 'khor du dbang bskur/ pad+ma gar gyi dbang phyug ni sprul pa dang yang sprul du dbang bskur/ de'i tshe 'jig rten gyi khams 
'di rnam pa drug tu g.yos so/ /de nas dpal phyag na rdo rjes jo mo'i ming ni dpal ma hA kA li zhes btags so/ /khol mo'i ming ni gnod sbyin shan pa nag mo re ma ti zhes btags so/ /sangs rgyas kyi bstan pa bsrung bar 
gnyer gtad do/ /de nas dpal phyag na rdo rje nyid la/ dpal lha mos rang gi snying po phul te/ sangs rgyas kyi bstan pa dus rtag tu bsrung bar khas blangs so/ /de nas dpal lha mo de mthu dang rdzu 'phrul bsam gyis mi khyab 
par gyur to/ /'dod pa'i khams kyi dbang phyug mar gyur pa'i tshe/ lha tshangs pas nyi ma'i rgyan phul/ /khyab 'jug gis zla ba'i rgyan phul/ rnam thos sras kyis seng ge'i rna cha phul/ nam mkha'i lha bran rnams kyis gser gyi dril 
bu'i rgyan phul/ srin po dang sha za rnams kyis thod phreng dang khrag dang zhag gi thig le phul lo/ /klu dga' bos sbrul gyi gdengs ka phul/ lha mo de srid pa gsum na 'gran pa'i zla med par gyur to/ /de nas brgya byin gyis gsol 
pa/ kye bcom ldan 'das gsang ba'i bdag po/ /'dod pa'i khams kyi dbang phyug ma 'di/ dang por lha'i bu mor gyur ba dang / bar du srin po'i chung mar gyur pa dang / da ltar 'dod pa'i khams kyi dbang phyug mar gyur pa 'di/ 
sngon gyi rkyen ci las grub pa lags zhes gsol pa dang / gsang ba'i bdag pos bka' stsal pa/ brgya byin nyon cig /da ltar lha mo nag mo 'di sngon sangs rgyas 'khor ba 'jig gi bstan pa la lha mo 'od zer can du gyur te dge ba bcu sha stag 
</page>

 <page>
<ph>467</ph><p>099-234a</p>
spyad do/ /de nas sangs rgyas gser thub kyi bstan pa la lha mo dpa' brtan ma zhes bya bar gyur te zhe sdang rang kha mar spyad do/ /de nas sangs rgyas 'od srung gi bstan pa la lha mo many+dzu zhes bya bar gyur te/ dus de tsam na 
shAkya thub pa ni dge slong dbang phyug dpa' bo zhes bya bar grags so/ /dge slong de la lha mo many+dzus mchod gnas byas shing smon lam gcig tu btab bo/ /brgya byin nyon cig /de da lta na ni lha mo 'di la sangs rgyas gsum 
gyi ring gi rnam par smin pa shAkya thub pa'i bstan pa la dus gcig tu smin no/ /lha mo 'di dang por ma hA de ba'i bu mor skyes pa ni/ dang por dge ba spyad pa'i mthu'o/ /bar du srin po'i chung mar gyur nas rang lceb pa ni zhe sdang spyad pa'o/ /tha mar da ltar 
'dod pa'i khams kyi dbang phyug mar gyur pa ni/ sangs rgyas thams cad kyis dbang bskur nas shAkya thub pa'i bstan pa srung ba ni sngon shAkya thub pa la sdig bshags byas kyi smon lam btab bo/ /khol mo re ma ti sngags kyi bsod nams las grub 
pa'o/ /mkha' 'gro ma me lce 'bar ba'i rgyud las gleng gzhi'i le'u ste dang po'o// //de nas lha'i dbang po brgya byin gyis/ gsang ba'i bdag po dpal phyag na rdo rje la 'di skad ces gsol to/ /kye bcom ldan mgon po gsang ba'i 
bdag /ma 'ongs phyi ma'i sems can rnams/ /mkha' 'gro rnal 'byor rab bsgrub pa'i/ /slob dpon slob ma'i mtshan ma'i rgyud/ /gang yin bdag gis nyan par 'tshal/ /zhes zhus pa'i tshe/ gsang ba'i bdag pos bka' stsal pa/ /
dpal ldan lha mo rdo rje mkha' 'gro ma/ /thun mong ma yin kun gyis bya ba min/ /de yang slob dpon mtshan nyid bshad/ /slob dpon chos la rab 'dud pa/ /tshad med bzhir ldan snying rje can/ /phyi nang gsang ba'i dbang thob nas/ /
</page>

 <page>
<ph>468</ph><p>099-234b</p>
dam tshig srog bzhin 'dzin byed cing / /bden pa gnyis rtogs lta ba can/ /sngags dang phyag rgya mi spong zhing / /rtag tu phyag rgya che la gnas/ /sems can don byed man ngag ldan/ /de ni slob dpon mtshan nyid de/ /slob 
ma dul la dad pa can/ /bla ma'i zhabs la rab 'dud cing / /dad dang gtong phod snying rje can/ /'dul dang sdom pa dam tshig 'dzin/ /lha dang slob dpon rtag tu bcang / /gsang sngags 'dzin pa'i snod ldan la/ /slob mar bya ba 
nga yis bshad/ /dpal mkha' 'gro ma me lce 'bar ba'i rgyud las slob dpon dang slob ma'i mtshan nyid bstan pa'i le'u ste gnyis pa'o// //de nas lha'i dbang po brgya byin gyis/ dpal phyag na rdo rje la 'di skad ces 
gsol to/ /rdo rje sems dpa' dpa' bo che/ /dus mtha'i rnal 'byor bskyang slad du/ /rdo rje gsang ba'i mkha' 'gro ma'i/ /lta ba dam pa bdag nyan 'tshal/ /zhes zhus pa'i tshe/ dpal phyag na rdo rjes bka' stsal pa/ bdag 
dang rdo rje mkha' 'gro ma'i/ /gdod nas ma skyes gzung 'dzin yul dang bral/ /nga dang bdag 'dzin mtshan ma'i rtog pa bcom/ /don dam kun rdzob skye ba med pa'i gzhi/ /gnyis med chos kyi dbyings su dbyer med cing / /stong nyid 
chos sku nam mkha' ye shes lnga/ /sprul pa'i phyag rgya lha dang lha mo'i mtshan mar snang / /mkha' la 'ja' 'dra rang bzhin ga la yod/ /snying rje'i dbang gis 'gro don byed pa na/ /mdor na sangs rgyas sprul pa yin pa ste/ /khol mo byang 
chub sems dpa'i sprul pa'o/ /mtshan ma'i srin mo bdud mor blta mi bya/ /mkha' 'gro ma me lce 'bar ba'i rgyud las lta ba bstan pa'i le'u ste gsum pa'o// //de nas lha'i dbang po brgya byin gyis 'di skad ces gsol 
</page>

 <page>
<ph>469</ph><p>099-235a</p>
to/ /gsang ba'i bdag po ye nas thugs rje can/ /rdo rje mkha' 'gro'i dngos grub bsgrub pa'i phyir/ /dkyil 'khor rnam pa gsum gyi rgyud bshad 'tshal/ /zhes zhus pa'i tshe/ phyag na rdo rjes bka' stsal pa/ brgya 
byin la sogs 'khor rnams rab tu nyon/ /dkyil 'khor rnam gsum mtshan ma'i phyag rgya ni/ /rang bzhin dkyil 'khor byang shar ri rab rtse/ /ting 'dzin dkyil 'khor rnal 'byor sems kyi yul/ /gzugs brnyan dkyil 'khor 
gnas bzhi'i sa la bya/ /tshon rtsi mi rus ldong ros rams dang skyegs/ /mthing nag gru bzhi'i dbus ni e gru gsum/ /dbus su gtso bo phyag na rdo rje ste/ /de yi g.yas su lha mo nag mo ste/ /g.yon du ma mo'i 
ting 'dzin grub pa mo/ /gtso bo'i mdun du khol mo re ma ti/ /de yi phyi rim srid pa'i ma mo dang / /stag spyang bya rgod seng ge khyung gis bskor/ /phyi rim thod phreng me ri keng rus bri/ /tsa ka li 'am yig 'bru phyag mtshan 
bri/ /mkha' 'gro ma me lce 'bar ba'i rgyud las dkyil 'khor bstan pa'i le'u ste bzhi pa'o// //de nas lha'i dbang po brgya byin gyis dpal phyag na rdo rje la 'di skad ces gsol to/ /kye 'jigs byed che mchog 'gro 
kun 'dul ba'i gtso/ /rdo rje mkha' 'gro nag mo dam pa yi/ /dngos grub bsgrub pa'i rdzas rnams gang lags pa'i/ /gsang ba'i bdag po bdag la bshad du gsol/ /zhes zhus pa dang / phyag na rdo rjes bka' 
stsal pa/ /rdo rje mkha' 'gro'i dngos grub 'dod pa'i mis/ /rdzas rnams med na dngos grub mi thob ste/ /rmongs pas sa bon gtsub shing gtsub stan 'dra/ /kun ka tshang na dngos grub mtshan ma ster/ /mkha' 'gro ma la rdzas 
</page>

 <page>
<ph>470</ph><p>099-235b</p>
ni rnam pa bdun/ /bod pa'i rdzas dang ma mo bsten rdzas dang / /mchod pa'i rdzas dang dam tshig bsre ba'i rdzas/ /bskul ba'i rdzas dang mtshan ma dbab pa'i rdzas/ /tha mar gnad la 'bebs shing bzlog pa'i rdzas/ /bdun po 'di tshang grub pa'i mtshan ma 
'byung / /gtso bo phyag na rdo rje'i dam rdzas ni/ /go ro tsa na gtso bo bod pa'i rdzas/ /gtso bo'i rten ni seng ldeng mi rus phur/ /gsal ba lnga dang bdud rtsis gtso bo mchod/ /dam tshig bcu yis rdo rje sa ni mchod/ /gu gul nag po yungs nag 
til gyis bsku/ /spos dang lce bog mi tshil mtshan ma 'bebs/ /gtso bo gnad la 'bebs pa a mr-i ta/ /dpal ldan lha mo nag mo'i bod rdzas ni/ /g.yab dar dang ni ha sta mi tshil dang / /cong zhun spos lngas bsregs la bod/ /lha 
mo'i rten ni bu mo gtsang ma dang / /rgya mtshor shi ba'i bud med thod pa gnyis/ /mkhar du brtsigs la dkyil 'khor dbus su kha sprad la/ /mi gsod mtshon gyi ral gri sor brgyad pa/ /yu ba ma bris dkyil 'khor dbus su gzugs/ /
rma bya seng ge g.yang gzhi go zung nag pa'o/ /rje mo lha mo nag mo'i dam rdzas ni/ /dge slong sha dang mi ro seng ge'i snying / /gri rgod sha dang dbang po rnam pa lnga/ /ru tra nag po'i snying dang bdud rtsi lnga/ /sman ma'i khrag dang sha khrag 
sna tshogs dang / /phye ma lnga yis gtong bas gur kum brdzi/ /pad+ma'i rak+tas byugs la rgyun gtor bya/ /lha mo nag mo 'di dang dam tshig bsre ba'i rdzas/ /ru hi rdo rje pad+ma mi de sngags/ /bskul rdzas mi yi tshil dang gu gul bsreg /mtshan 
ma 'bebs pa bu mo gtsang ma'o/ /gnad la 'bebs shing bzlog pa yugs sa'i rkang / /khol mo re ma ti yi bod rdzas ni/ /dred mo'i ral pas g.yab cing srin lag bstan/ /gu gul dang ni mi tshil gsur gyis bod/ /re ma ti yi rten du lug nag gam/ /de mo nag mo dri mo'i thod pa'o/ /
</page>

 <page>
<ph>471</ph><p>099-236a</p>
khol mo re ma ti yi mchod rdzas ni/ /bum pa gang ba'i khrag dang a mr-i ta/ /nal bu'i sha dang mi sha chang phud do/ /dam tshig bsre zhing rtag tu mchod pa'i rdzas/ /ru hi rdo rje pad+ma dag gis shis/ /bskul rdzas gu gul 
nag dang cong zi'o/ /mtshan ma 'bebs pa bu mo gtsang ma'o/ /gnad la 'bebs shing bzlog rdzas dre'u yi rkang / /'di rnams gtsang zhing ma nyams tshogs 'gyur na/ /rdo rje mkha' 'gro ma yi tshogs rnams ni/ /bung bas 
u dum bA ra mthong ba ltar/ /dga' ba skyes nas mi la dngos grub ster/ /de bas nan tan bskyed la brtson par bya/ /mkha' 'gro ma me lce 'bar ba'i rgyud las dpon g.yog gi dam rdzas bstan pa'i le'u ste lnga pa'o// //
de nas lha'i dbang po brgya byin gyis/ dpal phyag na rdo rje la 'di skad ces gsol to/ /kye gsang bdag phyag na rdo rje 'dul ba'i gtso/ /bsgrub pa'i rten gyi rdo rje mkha' 'gro sku/ /thang ka 'dri ba'i nan tan 'dri bar 'tshal/ /zhes zhus 
pa'i tshe/ gsang ba'i bdag pos bka' stsal pa/ mkha' 'gro'i rten gyi sku gzugs ni/ /mis ma 'phrigs par dur khrod 'gro/ /dang po phyag na rdo rje dang / lha mo'i bsnyen pa 'bum 'bum bzlas/ /de la sbyin sreg gtor ma 'bul/ /ri mo 
mkhan la dbang bskur ro/ /dam tshig rab tu sbyin par bya/ /de nas bud med zhabs ma dang / /ro dkris dag gi ras dag ni/ /ro bsregs mgal ba'i shing gis kyang / /bri ba'i tshon rtsi rnam pa lnga/ /dpa' bo 'bru lnga'i 'phro 'du las/ /rgyal ba 
rigs lngar byin brlabs la/ /dbus su phyag na rdo rje bri/ /mdun du lha mo nag mo ni/ /bong zhon ral gri thogs par bri/ /g.yon du khol mo re ma ti/ /dre'u zhon khram bam thogs pa'o/ /g.yas su bram ze mchog sred ni/ /mgrin pa sma ra dkar 
</page>

 <page>
<ph>472</ph><p>099-236b</p>
la ring / /kr-iSh+Na'i stan la long phreng 'dzin/ /rma bya ne'u le thogs pa'o/ /de yi g.yon du bdag nyid ni/ /kriSh+Na'i stan la long phreng 'dzin/ /rma bya'i spu dang ne'u le thogs/ /de nas rang gi srin khrag gis/ /sku gzugs rnams kyi spyan 
phye la/ /mdun du gtor ma'i sbyin sreg dbul/ /zhabs la btud de phyag byas la/ /dngos grub gang 'dod gsol ba gdab/ /dkyil 'khor dbus su bzhugs su gsol/ /lha yi sku yi thugs kar ni/ /srin lag khrag gis 
zla kham bri/ /de yi dbus su snying po bri/ /de'i dbus rgyus chen sum sgril gdags/ /rtse mo bdag bzung bzlas pa bya/ /yang na lugs ma dag la bya/ /de ltar byas na dngos grub rgyu/ /mkha' 'gro ma me lce 'bar ba'i rgyud 
las sku gzugs bstan pa'i le'u ste drug pa'o// //de nas lha'i dbang po brgya byin gyis/ gsang ba'i bdag po dpal phyag na rdo rje la 'di skad ces gsol to/ /kye gsang mdzad drag po hU~M mdzad che/ /dpal ldan 
rdo rje mkha' 'gro ma'i/ /ting 'dzin bsgom thabs bdag la shod/ /ces gsol pa dang / phyag na rdo rjes bka' stsal pa/ lha'i dbang po brgya byin nyon cig /skye ba med pa'i ngang las sprul pa'i cho 'phrul ni/ /hU~M las 
rdo rje rtse ni lnga pa ste/ /de nas bdag nyid phyag na rdo rje yin/ /mdog ljang sngo la khro bo'i cha byad de/ /lus 'gying bag can/ /dbu skra ral pa gyen la brdzes pa la/ rigs lnga'i dbu rgyan can/ phyag na ye shes kyi rdo rje rtse lnga pa 
'bar ba/ lus la glang chen gyi ko ba dang / mchog gi g.yang gzhi dang / stag gi sham thabs dang / thod pa'i phreng ba dang / sbrul gyi chun pos lus brgyan pa/ spyan mig dmar ba/ mche ba gtsigs pa/ 
</page>

 <page>
<ph>473</ph><p>099-237a</p>
bskal pa'i me dpung ltar 'bar ba'o/ /de'i mdun du dpal lha mo nag mo bskyed de/ ma hA kA li bA ya be s+pha ra Na yang / de ni rlung nag tshub ma'i dkyil 'khor bskyed pa'o/ /ma hA kA li dz+wa la ra~M/ de ni me'i 
dkyil 'khor bskyed pa'o/ /de'i dbus su b+h+rU~M bi shwa bi shud+d+he ka pA la hU~M/ de ni thod pa'i gzhal yas khang ngo / /gar+b+ha pa hU~M/ de ni bong bu dmar gwa la mig mjug ma na yod pa/ rlung gi gshog pa can no/ /ti ra ba~M/ bong bu'i 
thog tu zhing bsnol ba'o/ /ma sU r+ya maN+Da la a/ nyi zla'i gdan no/ /b+h+yo nag mo'i 'phro 'du las/ lha mo'i ting nge 'dzin/ o~M de bI shrI ma hA kA lI hU~M zhes pa la/ rang gi byang chub kyi sems la/ /lha mo nag mo ni kha dog nag 
mo la/ ral ba gting za pang du 'dug pa/ mig rtsa dmar ba kha gdangs pa/ mche ba gtsigs pa/ lus la sbrul dang / thod pas brgyan pa/ lag na ral gri dang / ne'u le thogs pa'o/ /thal ba dang khrag dang zhag 
gis mtshon pa'o/ /rna rgyan dril bu dang seng ge la byas pa/ nyi ma dang zla bas lus brgyan pa'o/ /sku smad glang gi ko bas brgyan pa'o/ /rkang pa la lcags sgrog gis brgyan pa'o/ /lha mo de'i spyan sngar re ma ti khol mo bskyed de/ /ya~M bA 
ya be rlung gi tshub ma'o/ /b+h+rU~M bi ha ra Na hU~M/ rin po che'i gzhal yas khang ngo / /de'i nang du ka pA la b+h+rU~M las thod pa'i gzhal yas khang ngo / /de'i nang rti r+hi sti bru~M las 'phrul gyi lding khang ngo / /de'i nang du khang pa bdun bskyed do/ /de'i nang du 
dre'u rlung gi gshog pa can bskyed do/ /de'i steng du bse'i gdan no/ /de'i steng du ma nag mo'i 'phro 'du las/ /rak+sha re ma ti hU~M zhes pa las/ bdud kyi bu mo re ma ti de nag mo ral pa kham pa la/ me stag dang rin po ches brgyan pa'o/ /mig dmar 
</page>

 <page>
<ph>474</ph><p>099-237b</p>
ba mche ba gtsigs pa/ /re lde nag po dang mi lpags gyon pa/ lag pa na khram bam dang / shod rde'u thogs pa'i sbrul gyi gdengs ka dang / nyi zla'i thod gdengs dang / nad kyi kha rlangs can/ stag gi sham bu dang / zangs kyi dra ba 
dang / mtshon gyi gru gu dang ldan pa rnams bskyed do/ /b+h+yo b+h+yo b+h+yo b+h+yo zhes brjod pa las/ 'khor nag mo 'bum bskyed do/ /dpal me lce 'bar ba'i rgyud las ting nge 'dzin bstan pa'i le'u ste bdun pa'o// //de nas lta'i dbang 
po brgya byin gyis/ dpal phyag na rdo rje la 'di skad ces gsol to/ /mnyam nyid rdo rje'i sku bsnyems gsang ba'i lha/ /mtshan ma 'joms pa'i dpa' brtan drag shul can/ /rdo rje mkha' 'gro me lce phreng ba yi/ /srog snying bsgrub pa'i sngags rnams bshad 
par zhu/ /zhes gsol pa dang / dpal phyag na rdo rjes bka' stsal pa/ sngags zhes bya ba mkha' 'gro'i srog rtsa yin/ /grangs kyang mang la zur yang ma chag ste/ /gug skyed tsheg drag dag kyang ma nor na/ /lha mo nag mo sngon du 'gugs pa yin/ /zhes bka' stsal 
pa dang / dpal phyag na rdo rje de/ rdo rje lta bu'i ting nge 'dzin la zhugs te/ dpal phyag na rdo rjes rang gi snying po 'di thugs ka nas phyung ngo / /o~M badzra tsaN+Da ma hA ro Sha Na hU~M/ gtso bo phyag na rdo rje'i bsnyen pa 'di sngon du 'bum tsho bdun du bzlas pa byas la/ gtor 
ma dang ni sbyin sreg gis mchod de/ /des ni phyag na rdo rje'i grub pa thob/ /lha mo bkug cing dbang du byed par nus/ /de nas gdod cig lha mo'i sngags la 'jug /sngags ni dpon mo'i snying dang g.yog mo'i srog /mngon du 'gugs 
pa srog gi snying po'i sngags/ /gtso bo'i spyan 'dren g.yog mo 'gugs pa'i sngags/ /mi g.yo brtan pa rdo rje gdan gyi sngags/ /mnyes par bya phyir gtor ma dbul ba'i sngags/ /ging du dbang bskur dam la gdags pa'i sngags/ /
</page>

 <page>
<ph>475</ph><p>099-238a</p>
mngag zhugs phan gnod las la bskul ba'i sngags/ /mi bya dbang med gnad la 'bebs pa'i sngags/ /sku gsung thugs kyi dngos grub blang ba'i sngags/ /zhabs la 'dud pa'i slob ma dbang bskur sngags/ /lha dang bgegs kyi nyams len brtag 
pa'i sngags/ /brda dang mchod pa rdo rje gsang ba'i sngags/ /bar chod mtshan ma ngan pa bzlog pa'i sngags/ /bcu gnyis rdo rje'i gsang sngags bstan par bya/ /dpal lha mo nag mo'i srog snying la/ /o~M ru ru be ti sta ba do si/ ru ru ro ru be tiSh+Ta ba do si/ pa tsa la a shug me 
hU~M b+h+yo dzaH/ khol mo re ma ti'i srog snying la/ o~M ru ru ro ru/ hu tiSh+Ta ba to si/ rag mo tsit+ta kha rag mo hU~M b+h+yo/ ma ma trag rak+Sha/ kha mun+t+ra ba tra ba trag rak+Sha tsit+ta kha rag ma/ re ma ti sam ya/ pra ma ma hA ste pra dun b+h+yo ru lu ru lu b+h+yo dzA dzA/ de ni srog las 'dren pa'i sngags yin te/ 
sa ya bzlas na ma mo mngon du yong / /bye ba bzlas na phyag rgya ston par byed/ /'bum phrag gis kyang dngos grub mtshan ma ster/ /khol mo'i snying po bzlas ma thog nas 'ong / /sa ma ya du ling rak+sha si/ he rak+Sha/ b+h+yo rak+Sha/ du~M rak+Sha mA rAk+Sha si/ mA mA mA mA/ ru lu ru lu/ 
ru lu ru lu/ b+h+yo b+h+yo b+h+yo b+h+yo/ ru ru ru ru/ de ni 'khor ma mo 'bum gyi spyi'i snying po'o/ /o~M ma hA kA li maN+Da la ma tre/ A gats+tsha ya/ A gats+tsha ya/ pra be sha ya/ pra be sha ya/ tiSh+Tha tiSh+Tha/ a ba lo ka/ a ba lo ka ye/ hU~M dzaH/ de ni spyan drang ba'i sngags so/ /o~M ma hA kA 
li ma ma sa ma ya/ shi ti tiSh+Tha s+t+wa~M/ ma hA kA li A be sha ya/ re ma ti sa ma ya be sa/ de ni gdan gding ba'i sngags so/ /a maN+Ta bi ma hA kA li re ma ti ba liM kha kha khA hi khA hi/ ma hA pU dza hoH/ a mr-i ta kha kha le le/ de ni gtor ma 'bul ba'i sngags so/ /ma ma sa ma 
ya ma hA kA li sa ma ya/ ma hA kA li kA ya sa ma ya/ ma hA kA li bA ga sa ma ya/ ma hA kA li tsit+ta sa ma ya/ ma hA mu tra ka pA la hU~M/ de ni dam tshig bstan pa'i sngags so/ /o~M badzra dzo gi ni ti bi ma hA kA li sa ma ya/ badzra kro d+ha karma rak+Sha hU~M/ de ni las la bskul ba'i 
</page>

 <page>
<ph>476</ph><p>099-238b</p>
sngags so/ /o~M ru ru ru tsa hU~M/ a shug me ba tri ru tra kha sha la nag mo hU~M/ rak+Sha tsit+ta ma hA sa mA d+hi/ ma ru kha tsit+ta nan/ rag mo ti ki ma dzaH/ ma ma ti ti hU~M b+h+yo/ de ni dpon g.yog gnad nas bskul ba'i sngags so/ /o~M badzra DA ki ni de ba ma hA kA la re ma ti/ kA la wA ka tsid+d+hi sa ma ya 
pha la A be sha ya a/ de ni dngos grub blang ba'i sngags so/ /o~M ma hA kA li ye hU~M phaT/ ru ru tsa pa la a shug me hU~M ma hA kA li a b+hi Shiny+tsa/ ka bA la tri ni/ ma hA dz+nyA na/ kA ya wA ka tsit+ta sid+d+hi hU~M/ de ni dbang bskur ba'i sngags so/ /hring hring tsa miN+Di gurtse hU~M/ de ni nyams len brtag 
pa'i sngags so/ /hU~M phaT/ ma hA de bi kA li duSh+TAn+ta ka ha na da ha pa tsa hu lu nan/ da ha pa tsa mA ra ya hU~M phaT/ de ni mtshan ma ngan pa bzlog pa'i sngags so/ /hU~M hU~M hU~M hU~M hU~M hU~M hU~M hU~M/ hring hring hring hring hring hring hring hring / ta ki ta ki ta ki ta ki ta ki ta ki ta ki ta ki/ bru~M gem bru~M gem 
bru~M gem bru~M gem bru~M gem bru~M gem bru~M gem/ hU~M du~M hU~M du~M hU~M du~M hU~M du~M hU~M du~M hU~M du~M hU~M du~M/ phaT ta ka phaT ta ka phaT ka phaT ka phaT ka phaT ka phaT ka/ de ni rdo rje ma hA mkha' 'gro ma'i rnga sgra'o/ /mkha' 'gro ma me lce 'bar ba'i rgyud las sngags bstan pa'i le'u ste brgyad pa'o// //de nas 
lha'i dbang po brgya byin gyis/ dpal phyag na rdo rje la 'di skad ces gsol to/ /bcom ldan mgon po rgyal tshab las kyi lha/ /rdo rje mkha' 'gro'i rnal 'byor ma'i/ /gsang ba'i phyag rgya bdag la bstan par 'tshal/ /zhes zhus pa dang / phyag na rdo rjes bka' stsal pa/ rnal 'byor 
gsang ba'i phyag rgya dam pa ni/ /spang bar mi bya rtag tu bcang bar bya'o/ /dang po gtso bo rdo rje rgyal la gnas/ /rlung gis me sbar bong zhon dbang phyug ma/ /lcags kyus bzung nas gshog pas zil gyis gnon/ /bong bus gdan 'dings thod pas dbang bskur te/ /thod rlon 
dam brtan gnyis med dngos grub blang / /rtag tu mtshan ma ngan pa phyag rgyas bzlog /dang po gtso bo rdo rje rtse lnga ni/ /lag gnyis sor mo rgyab tu bsnol bcangs la/ /mthe bong gung mo mthe'u chung gshibs la bsgreng / /rdo rje rtse lnga phyag na rdo rje'i rgya'o/ /dang po rlung nag tshub 
</page>

 <page>
<ph>477</ph><p>099-239a</p>
ma'i phyag rgya ni/ /lag na thal sbyar gung sprod bsgreng ba dang / /mthe chung srin lag tshigs bsnol bgrad pa dang / /de brkyang mthe bong gung gtad mdzub mo gnyis bsgreng rdzong / /rtse mo bkug pa rlung gi phyag rgya'o/ /me ri smug nag 'bar ba'i phyag rgya ni/ /
mdzub mo gnyis ni sor mo dgug byas te/ /mthe bong bkug ste de la gtad byas la/ /gung mo mthe'u chung bsgreng ste phyar ba'o/ /lha mo nag mo'i ral gri'i phyag rgya ni/ /lag g.yas mthe'u chung bkug ste mthe bos mnan/ /gung mdzub srin lag gshibs te bsgreng ba'o/ /
khol mo re ma ti yi phyag rgya ni/ /lag pa g.yas bkug mthe bos mnan byas te/ /lhag ma gsum brkyang bas ni khram bam phyag rgya yin/ /ma mo dgug pa lcags kyu'i phyag rgya ni/ /lag gnyis rgyab sprad mthe'u chung bsgreng nas ni/ /mdzub mo gnyis bkug gung srin mthe bos 
bsdu/ /brkyang ste phral nas snying gar lcags kyu gnyis/ /zil gyis mnan pa khyung gshog phyag rgya ni/ /mthe bong gnyis gshibs sor mo gshog ltar brkyang / /gdan mchog bong bu dag gi phyag rgya ni/ /mthe'u chung bsnol bas srin lag mnan byas te/ /srin lag thor 
to mthe bos mnan pa'o/ /de bzhin gung mo gnyis kyang nang du bstan/ /byin brlabs dbang bskur thod phreng phyag rgya ni/ /lag pa g.yas g.yon khu tshur bcangs pa la/ /mtheb mdzub bzhi po lcags sgrog lta bur sbrel/ /lag gnyis thod rlon dam tshig phyag rgya ni/ /mthe 
bong mdzub mo bkug nas bzlum byas te/ bkug nas srin lag gnyis bcug mig 'bras 'dra/ /gung mo mthe'u chung gnyis ni thod rlon kha/ /dngos grub blang ba'i bdud rtsi bum pa ni/ /lag gnyis sor bcu rtse bsdus bkug la zlum/ /mtshan ngan bzlog pa tri shUl phyag 
rgya ni/ /lag g.yas mtheb mdzub srin lag mthil du dgug /mthe bo gung mo mthe'u chung phyar la bsgreng / /mkha' 'gro ma me lce 'bar ba'i rgyud las phyag rgya bstan pa'i le'u ste dgu pa'o// //de nas lha'i dbang po brgya byin gyis/ dpal phyag na rdo rje la 'di 
</page>

 <page>
<ph>478</ph><p>099-239b</p>
skad ces gsol to/ /kye stobs po che la gnod sbyin grags pa can/ /rig sngags gsang sngags tshogs kyi mnga' bdag gis/ /rdo rje mkha' 'gro mnyes par bya ba'i phyir/ /mchod pa'i rim pa bdag la bshad du gsol/ /zhes zhus pa la/ gsang ba'i bdag pos bka' 
stsal pa/ /rdo rje mkha' 'gro'i dngos grub myur bya'i phyir/ /mnyes par byas te mchod pa rtag tu 'bul/ /dang por mchod pa'i rdzas kyi gtor ma 'bul/ /gnyis pa la ni sbyin sreg dbul ba'o/ /de bzhin gsum pa gsang ba'i mchod pa dbul/ /dang por gtor ma 
sha lnga bdud rtsi lnga/ /mchod pa'i rdzas dang dza gad rak+ta rnams/ /pad+ma mdzes pa'i snod du bkang byas nas/ /rlung gis me sbar a yis thod pa bskol/ /hU~M gi rdo rjes rab tu dkrugs nas kyang / /a dkar 'bar bas kha zas dug bcom la/ /dpa' bo 'bru lngas bdud rtsir 
byin gyis brlabs/ /dang pos gtso bo phyag na rdo rje mchod/ /gnyis pas lha mos 'thungs par bsam/ /tha ma re ma ti yis rngubs par bsgom/ /o~M badzra pA Ni hU~M/ DA ki nI ma hA kA li/ yak+sha re ma ti/ ma ma sha tru~M a mu ka/ ma tsa me ta ba sam sa/ ru ti dzi ba~M/ prI ya beg+shi ni/ 
i da~M ba liM gr-ih+Na gr-ih+Na/ kha kha kha kha/ khA hi khA hi/ gsang sngags des ni rtag tu gtor ma dbul ba'o/ /de nas sbyin sreg dbul ba bstab par bya/ /sku gzugs mdun du me thab bskor byas te/ /'o ma tsher ma yod pa'i shing brtsigs la/ /bram ze khyim nas me blangs me sbar 
la/ /bsreg rdzas mi sha mar nag sbrang rtsi chang / /khrag la sbyar la khri phrag gcig tu dbul/ /bsgom thabs me nyid me lhar skyes zhon pa la/ /phyag bzhi g.yas na dbyug pa dang ni mchod sbyin no/ /g.yon na g+hun+d+he dang ni bgrang phreng rab tu 'dzin/ /de yi snying gar phyag 
na rdo rje dang / /lha mo nyid dang khol mo re ma ti/ /gsal bar bskyed la sbyin sreg dbul bar bya'o/ /gnyis pa gtso bo phyag na rdo rje mchod/ /gsum pas lha mo nag mo de la dbul/ /de bzhin tha mas re ma ti la mchod/ /so so'i snying po bzlas shing dbul 
</page>

 <page>
<ph>479</ph><p>099-240a</p>
bar bya'o/ /o~M badzra tsaN+Da ma hA ro Sha Na hU~M/ ma hA de bi kA li hU~M/ yak+Sha re ma ti hU~M/ ag+na ye ha bya ka bya/ ma hA ti ba ti ba ti bya/ sarba duSh+TA na bak+sha ni kha ra~M khA hi swA hA/ de nas thal ba dur khrod du bskyal/ /de nas gsang ba'i mchod pas rab bshad bya/ /dngos la 
mkha' 'gro gsal lam ting 'dzin la/ /gsang ba ye shes hU~M dang a~M gnyis la/ /rdo rje pad+mas rab tu dkrugs nas kyang / /zla bas mkha' 'gro rab tu mnyes 'gyur te/ /thugs kyi thig les bdag gi gzi byin bskyed/ /thugs kyi dngos grub dam pa'i man ngag go/ /ma hA 
kA li sa ma ya bo d+hi tsit+ta/ ma hA pu dza gu h+ya s+t+wa~M spro ba'o/ /ma hA kA li sa ma ya/ ma hA rak+ta gu h+ya s+t+wa~M/ A pe sha a/ bsdu ba'o/ /mkha' 'gro ma me lce 'bar ba'i rgyud las mchod pa'i le'u ste bcu pa'o// //de nas lha'i dbang po brgya byin des/ /dpal phyag na rdo rje la 
'di skad ces gsol to/ /ye shes lngar ldan dpa' brtan thugs rje can/ /dpal ldan mi bskyod rdo rje sems dpa' khyod/ /rdo rje mkha' 'gro ma yi dngos grub ni/ /srog dang 'dra ba'i dam tshig bdag nyan 'tshal/ /zhes gsol pa dang / dpal phyag na rdo rjes bka' 
stsal ba/ mkha' 'gro ma yi dam tshig ni/ /gsang ba'i phyag rgya 'da' dka' ba/ /mi shigs rgyal pos dbang bskur te/ /rdo rje mtshan ma 'joms pa'i rgyu/ /dam tshig de nyid rab bshad bya/ /'das na rdo rje dmyal ba'o/ /ma 'das dngos grub dam pa'i rgyu/ /gtso 
bo phyag na rdo rje dang / /lha mo nag mo dpon g.yog la/ /sku gsung thugs kyi dam tshig ni/ /gtso bo'i sku yi dam tshig ni/ /sku yi phyag rgya mi spong zhing / /lha dang slob dpon mnyes par bya/ /rdo rje spun la gdung ba bskyed/ /gtso bo'i gsung gi dam tshig ni/ /bzlas brjod 
snying po rgyun mi gcod/ /mi yengs rdzun spangs gsang sngags 'dzin/ /gtso bo'i thugs kyi dam tshig ni/ /gsang ba gzhan la mi spel zhing / /stan gan 'bras bu lnga la spyod/ /de nas gtso mo'i dam tshig bshad/ /lha mo'i sku yi dam tshig ni/ /bong bu la ni byams 
</page>

 <page>
<ph>480</ph><p>099-240b</p>
par bya/ /khal gyis mi mnan dbyug mi brdeg /rma bya'i mdongs ni rtag tu bcang / /me yi dkyil 'khor mthong ba na/ /me tog skyes ltar dga' bar bya/ /rtag tu yi dam mi 'da' ba'i/ /zhag re phyag rgya gnyis gnyis bstan/ /lha mo gsung gi dam tshig ni/ /rgyun du 
bzlas pa byed pa dang / /ne'u le mthong na bstod pa bya/ /phyag rgya bstan zhing dga' bar bya/ /zhing pags rdzas kyi snod du bya/ /tshub ma dag dang phrad gyur na/ /rked par mi gcod rgyab mi bstan/ /tshes grangs shis dang nam gung la/ /phyag rgya bya zhing bstod pa bya/ /lha mo'i 
thugs kyi dam tshig ni/ /'jig rten gang dang gang dag na/ /bud med yugs sa yod pa la/ /byams par bya zhing chags pa spyad/ /rtag tu bu mo gtsang ma bsten/ /lha mo zla mtshan rgyu dus su/ /gsang ba'i mchod bas dam bsre'o/ /lha mo'i khol mo re ma ti'i/ /de yi sku 
yi dam tshig ni/ /byis pa dag gi nal phrug la/ /gos dang kha zas mgron du sbyin/ /rtag par de la byams par bya/ /shing lo sor bzhi rked par gcad/ /phyed la ma mo'i sku bris te/ /phyed la dngos grub gsol bar bri/ /de ni rtag tu bcang ba'o/ /khol mo gsung gi dam tshig 
ni/ /ma phebs bar du srog snying dang / /nub re gtor ma 'dar mi rung / /kha 'phro dag kyang bsre ba min/ /phreng ba la yang reg pa bsrung / /bdag gis dgra la byad byas te/ /phyis ni bcos par ma bshad do/ /khas blangs yol du ga la rung / /phud kyang nyams par bya ba 
min/ /rdo sol chur ni bskyur mi bya/ /khol mo thugs kyi dam tshig ni/ /nal bu yod pa'i sbrum ma la/ /me tog gtor zhing byams par bya/ /kha zas sbyin zhing dang na mi bgrang / /sna khrag zla mtshan blang bar bya/ /dam tshig yod rung med rung ste/ /bdag ma yin pa'i rnal 
'byor la/ /rang gi lha dang snying po dang / /rdzas dang phyag rgya mi bstan no/ /mtshan ma rdo sol zhu bas bsku/ /bya nag lug nag rtag tu bcang / /the tshom zar ni mi rung ngo / /dpon g.yog spyi yi dam tshig ni/ /ru hi rdo rje pad+ma'i mi/ /rtag tu bcangs la bstan cing mchod/ /
</page>

 <page>
<ph>481</ph><p>099-241a</p>
de dang bral du mi rung ngo / /rnal 'byor dngos grub thob bya'i phyir/ /sku gsung thugs kyi dam tshig bstan/ /brgya byin dag gis rab zhus pa/ /dam tshig nyams pa'i skyon ni gang / /dam tshig bsrungs pa'i yon tan gang / /'byung po'i gtso bos bshad 
du gsol/ /phyag na rdo rjes bka' stsal pa/ /rab tu bshad kyis brgya byin nyon/ /gtso bo phyag na rdo rje yi/ /sku yi dam tshig nyams pa na/ /mtho ris go 'phang rgyud lam 'chad/ /gsung gi dam tshig nyams pa na/ /bsgrubs kyang dngos grub mi 'thob cing / /sngags la nus 
mthu med par ro/ /thugs kyi dam tshig nyams pa na/ /mkha' 'gro'i chad pas rab bcad nas/ /nges par rdo rje dmyal bar skye/ /dngos grub med par bar chod 'byung / /dpal ldan lha mo nag mo yi/ /sku yi dam tshig nyams pa na/ /rgyal po'i chad dang sbrul gdug dang / /
me dang chu yi bar du chod/ /gsung gi dam tshig nyams pa na/ /bsgrub la g.yel zhing nus mthu med/ /bsgrub pa rtsom res bar chod 'ong / /thugs kyi dam tshig nyams pa na/ /nyams len 'ong zhing rims nad 'ong / /khol mo bdud mo re ma ti'i/ /sku yi dam tshig 
nyams gyur na/ /'khor la rims nad smyo 'bog 'ong / /dgra rnams tshe dang bsod nams 'phel/ /gsung gi dam tshig nyams pa na/ /bu dang chung ma 'chi ba dang / /snying mi dga' zhing kha yang yo/ /nor dang longs spyod zad par 'gyur/ /thugs kyi dam tshig nyams pa 
na/ /rang gi tshe la bar chod 'ong / /mdze dang rgyu gzer na zhing 'bog /spyi yi dam tshig nyams pa na/ /rtag par bsgrubs kyang 'grub dus med/ /rtag par dgra dang mi 'bral lo/ /yang ni lha dbang brgya byin nyon/ /dam tshig bsrung ba'i yon tan la/ /gtso bo phyag na rdo rje yi/ /
sku yi dam tshig ma nyams na/ /bla med byang chub go 'phang 'thob/ /gsung gi dam tshig ma nyams na/ /phyag na rdo rje'i zhal mthong nas/ /rdo rje'i ngag la dbang thob 'gyur/ /thugs kyi dam tshig ma nyams na/ /phrin las rnam bzhi mngon du 'grub/ /mkha' 'gro ma 
</page>

 <page>
<ph>482</ph><p>099-241b</p>
rnams mngon du 'khol/ /mthu dang rdzu 'phrul bsams pas 'grub/ /dpal ldan lha mo nag mo yi/ /sku yi dam tshig ma nyams na/ /lha srin pho mos phyag byed de/ /'dod pa'i khams kyi rgyal srid thob/ /gsung gi dam tshig ma nyams na/ /sngags bzlas 
mkha' 'gro mngon du 'ong / /bar chad med par dngos grub ster/ /thugs kyi dam tshig ma nyams na/ /bdud dang dgra yis mi tshugs shing / /rtag tu rims nad mi 'byung zhing / /dgra rnams the tshom med par 'chi/ /lha mi yongs kyis bkur bar 'gyur/ /tshe 
ring nor dang ldan par 'gyur/ /de nas nag mo re ma ti'i/ /sku yi dam tshig ma nyams na/ /'khor ni bkra shis dar zhing rgyas/ /dgra dang bgegs rnams phung bar byed/ /gsung gi dam tshig ma nyams na/ /bu dang chung ma dar ba dang / /nor dang longs spyod rgyas par 
'gyur/ /mig rnon rkang mgyogs ro langs 'grub/ /thugs kyi dam tshig ma nyams na/ /tshe ring grags pa thob pa dang / /lus la chad kyis mi thebs shing / /sems la sdug bsngal med par 'gyur/ /mthu rtsal chen po thob par 'gyur/ /spyi yi dam 
tshig ma nyams na/ /gtso bo phyag na rdo rje dang / /lha mo nag mo dpon g.yog kun/ /rtag tu bdag dang mi 'bral lo/ /ji ltar 'dod pa'i don de 'grub/ /gang ltar mngag pa'i las de byed/ /mkha' 'gro me lce 'bar ba'i rgyud las/ dam tshig gi 
le'u ste bcu gcig pa'o// //de nas lha'i dbang po brgya byin gyis/ dpal phyag na rdo rje la 'di skad ces gsol to/ /hU~M mdzad hU~M gi rgyal po rdo rje che/ /rdo rje mkha' 'gro'i drod tshad mtshan ma shod/ /ces zhus pa dang / dpal phyag na rdo 
rjes bka' stsal pa/ /skyes bu blo ldan man ngag rtsal can gyis/ /gsang sngags ting 'dzin phyag rgyar rab ldan na/ /rdo rje mkha' 'gro'i grub rtags 'di ltar 'byung / /grub rtags phyi nang gsang ba gsum du bshad/ /nang gi grub rtags mig 
</page>

 <page>
<ph>483</ph><p>099-242a</p>
dang rna ba dang / /sna dang lce dang lus dang snying la 'byung / /gal te mig gis srid pa gsum mthong na/ /gtso bo phyag na rdo rje'i mtshan ma yin/ /mig gis lha mo mthong na lha mo yin/ /mig ni 'dar zhing 'gul na re ma ti/ /rna bas srid pa gsum po thos na 
rdo rje 'dzin/ /mkha' 'gros gtam zer thos na lha mos bstan/ /bud med 'brug sgra sgrogs na re ma ti/ /sna la ga bur dri ni rdo rje 'dzin/ /ku mu da yi dri ni lha mo nyid/ /spos sam gur gum bro na re ma ti/ /lce la dam chos 'chad na rdo rje 'dzin/ /lce la gsang sngags 
zlos na lha mo yin/ /legs nyes mtshan ma smra na re ma ti/ /lus ni 'phro na phyag na rdo rje yin/ /lus las 'od 'byung ba ni lha mo'i rtags/ /lus po 'dar ram skyi sha bung ba dang / /sha rtsa 'gul na re ma ti yi rtags/ /glal lam skyugs shing mchi ma 'ong ba na/ /lha mo dpon 
g.yog yo ga phebs pa yin/ /gal te snying gis skye ba dran pa na/ /phyag na rdo rje'i dngos grub mtshan ma'o/ /snying ni dga' la 'tshig na rje mo yin/ /snying 'di khri la 'tshig na khol mo yin/ /da ni gsang ba grub rtags bstan par bya/ /sngags dang ting 'dzin nus pa skyed 
tsam na/ /rdo rje dbus kyi rtsa yi nam mkha' la/ /byang chub sems kyi dga' bde skye ba na/ /mkha' 'gro rang la shar bar bshad/ /da ni phyi yi grub rtags bstan par bya/ /phyi yi rtags ni rab 'bring tha ma gsum/ /rab ni lha mo nyid kyi sku mthong ste/ /nam mkha'i dbus 
su phyag na rdo rje mthong / /bud med dkar mo bzhad cing byung ba na/ /gsang ba'i ye shes dngos grub ster ba'o/ /nag mo ral pa can du byung ba na/ /'dod khams 'dus pa'i mthu rtsal dngos grub bdag la ster/ /dmar mo bse yi ral pa can du byung ba na/ /'jig rten dbang 
du sdud pa'i dngos grub ster/ /ser mo thod pa'i phreng ba can du byung ba na/ /tshe dang longs spyod rgyas pa'i grub pa ster/ /mkha' 'gro grub rtags 'bring po ni/ /rdo rje nam mkha' las dbab gtso bo yin/ /rje mo lha mo dung skyong grub rtags la/ /rdzas lud dang ni mun pa 
</page>

 <page>
<ph>484</ph><p>099-242b</p>
shin tu nag /me tog char 'bab 'brug dang rlung dmar dang / /bud med gzugs dang gzha' tshon ston pa'o/ /khol mo re ma ti yi grub rtags ni/ /'brug dang rlung dmar sgo rdung khang thog 'tsheg /thibs thibs mnan dang th+wal th+wal smra ba'o/ /grub rtags tha ma rmi lam 
dag tu ston/ /byang chub sems dpa' rmis na gtso bo yin/ /ma dang sring mo rmis na jo mo yin/ /chung ma khol mo rmis na g.yog mo yin/ /bong bu sha ba rmis na rje mo yin/ /dre'u dang bya nag rmis na khol mo yin/ /ma mo grub nas dbang du 'dus pa na/ /bud med dag 
gis bdag la phyag 'tshal na/ /'dzum zhing 'khrig go byed pa spyod pa yin/ /ma mo grub nas dbang du ma 'dus na/ /mi sdug gzugs su ston zhing rje mor rdzu/ /gcan gzan zar 'ong ma mo phyag sgugs so/ /dam tshig nyams nas ma mo 'khrugs gyur na/ /ma mo nang 'thabs 
mtshon gyi char pa 'bab/ /bya nag nang 'thabs khrag gi na bun 'khrigs/ /ltas de mthong na bka' chad 'ong ba'i rtags/ /gal te lte phur nag mo la sogs pa'i/ /dam sri rnams kyis bsgrub par bar gcod na/ /grang la 'khrigs shing khyim du 'gro snying 'dod/ /kha 
bla smra snying 'dod la khro zhing 'tshig /bud med rkub dang mo mtshan ston pa rmi/ /gal te gtor ma dus las yol ba na/ /mo mtshan dang ni sngon gyi dbang rtags ston/ /du ba 'khrigs nas bud med glal ba mthong / /bud med ngu ba mthong na nyams pa gnod/ /mig ni btsums 
pa ting 'dzin g.yel ba'i rtags/ /thal mo rdeb na dam tshig ma tshang zer/ /lce rtse ston na snying bo chad pa yin/ /so sgra 'khrigs na gzhan dang 'thab mo 'ong / /rgod pa thos na dgra bgegs bsgral ba'i rtags/ /khro na bar chad 'ong ba spron pa yin/ /sbyor bar byed na dngos grub 
ster ba yin/ /rgyang glu len pa mthong na grub thag ring / /mchi ris ngo la yod na rims nad 'ong / /gar thabs byed cing byung na ci bsams 'grub/ /gling bu 'bud pa mthong na gtor ma 'dod pa yin/ /phreng ba bgrang ba mthong na sbyin sreg 'dod pa yin/ /kha la 'o byed 
</page>

 <page>
<ph>485</ph><p>099-243a</p>
sbyor ba 'dod pa yin/ /bong bu zhon pa rmis na rje mo yin/ /dre'u zhon pa rmis na khol mo yin/ /snyi sbams thogs pa mthong na rang la chags/ /g.yab dar thogs pa mthong na rang la chags pa'o/ /me long thogs pa mthong na chung ma'i lus la chags/ /
stang stabs byed pa slob ma'i lus la chags/ /bya dang gcan gzan gtor ma za ba bzang / /kha rog 'dug na snying po phyag rgya nor/ /'dzum pa mthong na bdag nyid tshe ring rtags/ /gos la me rag yod na slob ma nyams/ /sha ba zhon na nor rnams 'phel ba'i rtags/ /ma mo 
grub pa'i rtags rnams gang byung yang / /de nas grub rtags bzang po mthong ba na/ /bdud rtsi bum pa'i phyag rgya bcas la ni/ /dngos grub blang ba'i sngags ni bzlas byas la/ /snying la ci 'dod pa yi dngos grub blang / /ma dang sring mo khol mo dam la gdags/ /mtshan ma 
ngan pa dag ni mthong ba na/ /mtshan ma ngan pa bzlog pa'i tri shUl phyag rgya bca'/ /mtshan ma ngan pa bzlog pa sngags kyis bzlog /gal te bdag ni gzhan du don gnyer na/ /bud med lag na rdzas ni gang ba thogs/ /bya dang gcan gzan mngon du 'gro na bzang / /de tshe 
gtor ma phul la don la 'gro/ /spyad stong thogs pa mthong na don mi gnyer/ /grub pa'i drod tshad rnal 'byor spyi la gces/ /mkha' 'gro ma me lce 'bar ba'i rgyud las drod tshad bstan pa'i le'u ste bcu gnyis pa'o// //de nas dpal phyag na rdo rje la/ lha'i 
dbang po brgya byin gyis 'di skad ces gsol to/ /thabs dang shes rab mnga' mdzad rdo rje 'dzin/ /rdo rje mkha' 'gro bsgrubs kyang ma grub na/ /spobs shing gnad la dbab par zhu/ /zhes gsol pa dang / dpal ldan phyag na rdo rjes bka' stsal pa/ /skyes bu ting 
'dzin blo ldan rtsal can gyis/ /rdo rje mkha' 'gro ma yi gsang sngags gtsor blangs te/ /gang 'dod dngos grub mi thob mi srid do/ /'on kyang bsgrub thag ring ba na/ /de la nyes dmigs rnam pa bzhi/ /sngon gyi las 'phros ma 'brel dang / /bsnyen pa zhag grangs nyung ba 
</page>

 <page>
<ph>486</ph><p>099-243b</p>
dang / /bgegs kyis bar du gcod pa dang / /rnal 'byor dam tshig nyams pa bzhi/ /bsgrub thag ring ba'i rgyu bzhi yin/ /de bzhin mtshan ma ngos bzung ste/ /sngon gyi las 'phros ma 'brel na/ /bsgrubs kyang dngos grub mtshan ma med/ /bzlas brjod bsnyen pa grangs nyung 
na/ /grub rtags 'ong zhing las mi nyan/ /bgegs kyis bar du gcod pa na/ /snying mi dga' la 'gro zhing 'jigs/ /rnal 'byor dam tshig nyams pa na/ /bar chod rkyen dbang drag po 'byung / /'on kyang mi gzhag bskyar zhing bsgrub/ /sngon gyi las 'phros ma 'brel na/ /
dang po bsnyen pa yun rings la/ /de nas gnad la dbab pa ni/ /bsgrub pa'i dkyil 'khor byang shar du/ /dur khrod sa la gru gsum dkyil/ /'phang du khru gang yod pa brtsigs/ /mi yi khrag gis chag chag gdab/ /de nas zhing sogs g.yas pa la/ /lha mo nyid kyi sku bris 
la/ /rgyus pa'i gzungs thag snying gar gdags/ /gru gsum steng du gan rkyal mnan/ /gzungs thag rtse mo sos bzung la/ /hU~M mdzad chen por gsal bsgoms la/ /ma mo gsod pa'i snying po bzlas/ /rag mo tsit+ta rak+ta sti ra ti ti mA ra ya hU~M/ dzaH/ de skad gsang 
sngags bzlas nas ni/ /ma mo'i snying khrag rngub par bsgom/ /ma mo bong bur bcas pa rnams/ /ma trang bzhin du 'gyel bar bsam/ /de nas snying gar rdog pas mnan/ /tsit+ta dz+wa la ra~M zhes pas/ /bdag gi zhal nas me byung bas/ /ma mo thul gyis bsregs par 
bsam/ /ma mo'i sa bon ma~M nag mo/ /bdag gi zhabs 'og rgyud pa las/ /ma ma ru lu zhes brjod pa las/ /bdag nyid dpal gyi zhabs 'og nas/ /lha mo nus pa'i thod phreng can/ /thal mo sbyar nas 'dug par bsgom/ /rta mgrin phyag rgyas dbang du bsdu/ /khyung 
gshog phyag rgyas zil gyis mnan/ /gnad la gdab pa'i dam rdzas bsreg /de ltar lan cig bsad pa des/ /gzugs ni rdog pa'i 'og nas dbyung / /byang shar mtshams su bzhugs su gsol/ /smre bshags bya zhing gdung glu blang / /bdud rtsi rnam pa 
</page>

 <page>
<ph>487</ph><p>099-244a</p>
lnga yis gso/ /mtshang nas bru zhing gnad nas bskul/ /de nas bsgrub pa bskyar la brtsam/ /the tshom med par 'grub par 'gyur/ /bsnyen pa zhag grangs nyung ba na/ /mi rus sam ni ru rag sha/ /lung thang dag gi phreng ba la/ /ma yengs grangs kyi bsnyen 
pa ni/ /'bum tsho bdun du bzlas kyang rung / /yang na mtshan ma'i bzlas pa shis/ /bgegs kyis bar du gcod pa na/ /gru gsum e dong nag po brko/ /mi khyi phag gi chag chag gdab/ /kham sa rdza yi ling+ga la/ /snying gar dam sri'i ming bris la/ /rabs chad nag 
po'i thod par gzhug /thod pa dong gi nang du gzhug /'bar ba'i dkyil 'khor gsal bar bsgom/ /dam sri bkug cing bstim byas la/ /mi rus sor brgyad phur pa yis/ /mi g.yo mgon por gsal bsgoms gdab/ /mtshan ma ngan pa bzlog sngags bzlas/ /de steng 
rdo ba nag po la/ /ri rab rdo rje rgya gram bri/ /'brub khung de yi kha bcad la/ /de steng sku gdung nag po brtsig /de ni dam sri mnan par bshad/ /rnal 'byor dam tshig nyams pa la/ /mkha' 'gro ma yi chad pa 'byung / /nyams tshad che na bka' chad che/ /bsgrub pa grub rtags 
med pa dang / /rang nyid srog la bab pa'o/ /nyams pa 'bring gi bka' chad ni/ /'khor la rkyen dang rims nad 'byung / /nyams pa tha ma'i bka' chad ni/ /dgra dang nor la god ka 'byung / /de nas nyams pa bskang ba bstan/ /nyams pa chen po bskang ba ni/ /gtor ma 
khri dang sbyin sreg khri/ /de bzhin ra tsa gsum gyis bskang / /des kyang skongs par mi 'gyur na/ /dang po mkha' lding gsum gyis bskang / /de nas shel nag gsum gyis bskang / /bka' chad 'bring po byung ba na/ /gtor ma stong dang sbyin sreg stong / /mkha' lding gnyis 
dang spyi nag gnyis/ /de bzhin ra tsa gnyis kyis bskang / /mdangs kyi mar me bcwa brgyad dbul/ /bka' chad tha ma byung ba na/ /gtor ma brgya dang sbyin sreg brgya/ /mkha' lding gcig dang shel nag gcig / ra tsa gcig gis skongs par bshad/ /mkha' 'gro ma 
</page>

 <page>
<ph>488</ph><p>099-244b</p>
me lce 'bar ba'i rgyud las spogs shing thugs dam skong ba'i le'u ste bcu gsum pa'o// //de nas lha'i dbang po brgya byin gyis dpal phyag na rdo rje la 'di skad ces gsol to/ /drag po dpal 'bar gnod sbyin khros pa'i gtso/ /rdo rje mkha' 'gro'i dngos grub bsgrub 
'dod pas/ /rtag tu bsten pa rdo rje 'dzin pas shod/ /ces gsol pa dang / dpal phyag na rdo rjes bka' stsal pa/ nyon cig mkha' 'gro rtag tu bsten pa ni/ /dang po grub cing mtshan ma thob pa gces/ /de nas phyi nang gsang ba gsum du bstan/ /dpon mo'i phyi yi rten ni rma 
bya'o/ /rma bya'i snying gar b+h+yo las lha mo bskyed/ /khol mo'i phyi yi rten ni bya nag mo/ /snying gar b+h+yo las re ma ti bskyed la/ /rma bya de mo nag gam shel nag la/ /sna la ma mo dpon g.yog legs par dbab/ /de nas phyi nang gsang ba'i dbang bskur la/ /dus su gtor 
mas mchod cing rten du bzung / /nang gi rten ni sku dang gsang mtshan no/ /rang gi gzugs dang gsang mtshan kha sprad la/ /bar du ru ti rdo rje pad+ma mi/ /gsang ba ga bur stsal te lus la bsrel/ /gsang ba'i rten ni lhan cig grub pa'i lha/ /gsang ba ye shes thig le ma mor 
blta'o/ /de nas rtag tu sngags dang phyag rgya dang / /ting 'dzin rdzas dang dam tshig mi spong ngo / /rtag tu zas kyi phud kyis bsten par bshad/ /mkha' 'gro ma me lce 'bar ba'i rgyud las ma mo rtag tu bsten pa'i le'u ste bcu bzhi pa'o// //de nas dpal phyag na 
rdo rje la/ lha'i dbang po brgya byin gyis 'di skad ces gsol to/ /kye dpal 'bar chen mo nyi ma stong gi gzi/ /rdo rje lha mo mkha' 'gro ma dpal gyi lha mo'i/ /bra rtags dbab dang slob ma dbang bskur ba'i/ /ma mo dbab pa'i gsang sngags bdag la shod/ /ces gsol 
pa dang / dpal phyag na rdo rjes bka' stsal pa/ lha mo 'bebs shing slob ma dbang bskur ba'i/ /slob dpon nyid kyis ma mo grub pa gces/ /de nas ma mo grub pa'i slob dpon des/ /dur khrod chen por zhag bdun bsnyen pa bya/ /sngags dang man ngag rdzas su ldan par bya/ /
</page>

 <page>
<ph>489</ph><p>099-245a</p>
dang po rang la ma mo phebs par dbab/ /de nas slob ma dkyil 'khor 'jug pa dang / /me tog dor dang lha ngo bstan bya dang / /dpal phyag na rdo rje'i dbang bzhi bskur/ /dang po rdo rje rtse lnga 'bar ba'i dbang / /gnyis pa shes rab dril bu dag gi dbang / /de 
bzhin gsum pa la ni dbu rgyan te/ /bzhi pa rigs lnga ye shes lnga yi dbang / /de nas lha mo nag mo'i dbang bzhi bskur/ /dang po la ni thod pa'i dbang / /gnyis pas shes rab ral gri'i dbang bskur te/ /gsum pa la ni ne'u le'i rkyal bu'o/ /de bzhin bzhi pa dpa' bo 
ha sta sbyin/ /de nas re ma ti yi dbang bzhi bskur/ /dang po dur khrod g.yang gzhi'i dbang / /gnyis pa rdo rje Da ma ru yi dbang / /gsum pa kha T+wAM bdud kyi khram bam dbang / /de bzhin bzhi pa chu gri 'dod pa'i dbang / /dbang ni bskur ba'i sngags kyang bzlas par bya/ /bcu gnyis 
rim pa sngon du rjes pa dang / /sku dang gsung gi dam tshig dpog par bya'o/ /de nas gsang ba'i dbang la 'jug par bya ste/ dbang po bram ze rgyal rigs rje'u rigs kyi/ /bu mo brgyad dang bcu drug nyi shu ma/ /mig gi dkyus rings sngo bsangs nu ma rgyas/ /skra bzang so 
dkar ut+pal bro/ /de la khrus byas me tog gser gyis brgyan/ /dbang po lnga la bdud rtsi dag gis gdab/ /dpral bar phyag na rdo rje'i gsang sngags bri/ /de yi snying gar lha mo'i snying po la/ /lte bar re ma ti yi snying po bri/ /sman lnga bdud rtsi lnga yi zas byin la/ /gsang 
ba'i pad+mar ru hi rdo rje stsal/ /de nas bsgrub pa'i dkyil 'khor nub phyogs su/ /dbang bskur stegs bu zlum po dmar po brtsig /de yi steng du bu mo de bzhag la/ /phyogs mtshams kun du tshil dang cong zi bsreg /steng 'og kun du zhing gi bla re gdan/ /mdun dang rgyab 
tu gtor ma sbyin/ /de nas ma mo'i snying po 'bum du gdon/ /de nas rdo rje slob dpon gu ru yis/ /Da ma ru rdung ma mo drag tu bod/ /srog snying drang zhing g.yab dar g.yab/ /de nas bu mo de la sems gtad la/ /sngags 'di bzlas shing gdong du rtag tu blta/ /bu mo ma yengs 
</page>

 <page>
<ph>490</ph><p>099-245b</p>
sa le bsgom du gzhug /o~M tsaN+Da ma hA ro Sha Na hU~M sa ma ya pra thA ru ru ro ru tsa pa la a shug me sa ma ya pra thA/ kha mun+t+ra pra ma ya ma tis+Ti pra yo ga sid+d+hi sa ma ya pra thA/ A be sha a/ drag tu ma mo bskul zhing dbab par bya'o/ /phebs par dka' na gnad la 'bebs rdzas 
bsreg /lan gsum ma mo 'bum gyis nges par phebs/ /bzang ngan legs nyes mtshan ma th+wal th+wal smra'o/ /yang na mi smra bar yang phebs par byed/ /de nas bu mo de yi lus po la/ /spos dang me tog mar me dri chab kyis/ /dang po la ni phyi yi mchod pa bya/ /sha lnga 
bdud rtsi lnga dang bza' btung gis/ /de nas gnyis pa nang gi mchod pa dbul/ /gsang ba'i mchod pa khu ba'i thig le des/ /dang pos gtso bo rdo rje 'dzin pa mchod/ /gnyis pas lha mo dpon g.yog mchod par bya/ /gsum pas khu ba bdag btung dngos grub blang / /
gzungs ma mkha' 'gro yin par nges bskyed la/ /gzungs ma'i lce la gzhag la dam tshig bsre/ /de nas thig le slob ma'i lce la gzhag /de nas ma mo thugs kyi dbang sbyin no/ /de nas bu mo de yi mdun du ni/ /dbang gi rtags su zla gam dmar po brtsig /de nas 
slob ma stegs bu'i kha la gzhag /mkha' 'gro kun la sbyin sreg gtor ma dbul/ /de nas bu mo shes rab ma de yis/ /ma mo 'dod kyi slob ma de la dbab/ /ma mo bskul ba'i rdzas rnams bsreg par bya/ /phyi dang nang gi drod tshad mtshan ma dbab/ /mtshan ma 
phebs nas thugs kyi dam tshig dbab/ /dam tshig bsre ba'i gsang ba'i dbang bskur ro/ /des ni mkha' 'gro mngon du 'grub par bshad/ /ma mo mkha' 'gro thugs kyi gsang rgyud 'di/ /dbang dang dam tshig med pa'i slob ma la/ /tshig gcig bstan 
yang tshe yi 'du byed bskul/ /myur du shi nas rdo rje dmyal bar skye/ /de bas dbang bskur gnang ba thob la sbyin par bshad/ /mkha' 'gro ma me lce 'bar ba'i rgyud las dbang bskur ba'i le'u ste bcwa lnga pa'o// //de nas lha'i dbang po brgya byin des/ 
</page>

 <page>
<ph>491</ph><p>099-246a</p>
dpal phyag na rdo rje la 'di skad ces gsol to/ /kye ma phyag na rdo rje che/ /ngo mtshar byin brlabs rnams kyi mchog /lha mo grub pa'i rnal 'byor pa'i/ /las kyi rim pa bshad du gsol/ /ces gsol pa dang / dpal rdo rje 'dzin pas bka' 
stsal pa/ nyon cig lha yi dbang po brgya byin nyon/ /lha mo'i grub pa thob pa'i rnal 'byor pas/ /so so'i las la ched du ma brtsams kyang / /yid la ci 'dod bsams pa tsam gyis 'grub/ /'on kyang ched du sgrub pa rtsom pa na/ /las kyi bye brag dam pa ngas bshad 
do/ /ma mo grub pa rnams kyis bya ba yin/ /dang po'i las can rnams kyis mi brtsam mo/ /brgya byin nyon cig /zhi ba'i las kyi khyad par ni/ /bu ram sbrang rtsi gi'u wang dang / /gu gul spos dang 'o ma dang / /mar khu til dang 'bras chan dang / /a ga ru dang 
du ru ska/ /gang la bya ba'i ming dang bcas/ /ril bu khri tsho gcig byas la/ /zhi ba'i thab khung zlum po dang / /'o ma yod pa'i shing brtsigs la/ /mkha' 'gro ma rnams dkar po la/ /bdud rtsi'i bum pa thogs nas kyang / /gang la bya ba'i spyi bo nas/ /dbang bskur 
lus po zhi bar bsgom/ /me sbar ril bu rim gyis bsreg /gong ma'i srog snying bzlas shing dbul/ /srog gi snying po'i gzhug rgyan du/ /shAn+tiM ku ru swA hA bzlas/ /'bum tsho bzhi ru bzlas byas la/ /bdud dang bgegs rnams zhi ba dang / /dgra dang nad yams 
zhi bar byed/ /rgyas pa'i las su bya ba ni/ /gur gum sta rga'i rgun 'brum dang / /ut+pal mar khu gi'u wang dang / /bdud rtsi lnga dang dpag bsam shing / /gang la bya ba'i ming dang bcas/ /khri tsho gnyis kyi ril bu bya/ /rgyas pa'i thab khung gru bzhi pa/ /'bras bu 
yod pa'i shing brtsigs la/ /gtso bo phyag na rdo rje dang / /mkha' 'gro ma kun ser po la/ /rin chen mdzod dang bum pa thogs/ /gang la bya ba'i snying ga ru/ /dbang bskur phung po rgyas par shog /me sbar ril bu rim gyis dbul/ /o~M tsaN+Da ma hA ro Sha Na hU~M/ kha 
</page>

 <page>
<ph>492</ph><p>099-246b</p>
mun+t+ra ba tra ba trag rag mo puk+Ting+ku ru swA hA/ /'bum tsho brgyad du bzlas pa bya/ /tshe dang rigs rgyud 'phel bar byed/ /nor dang longs spyod 'phel bar 'gyur/ /dbang gi las su bya ba ni/ /sbrang rgod ra khrag chang dang chab tshan dang / /khug chos lug mig pa dang 
ni/ /yung dang gla rtsi cong zhun dang / /nya sha mar khu rgya skyegs ni/ /ril bu khri tsho gsum byas la/ /dbang gi thab khung zla gam la/ /tsher ma can gyi shing brtsigs la/ /gtso dang 'khor gyi ma mo kun/ /mdog dmar lcags kyu thogs pa yis/ /gang la bya ba 
bkug par bsgom/ /mi sbar ril bu rim gyis bsreg /o~M tsaN+Da ma hA ro Sha Na hU~M/ pa tsa la a shug me/ pra ma ma hA sti pra che ge mo A kaR+Sha ma nA ya hrIHdzaH/ 'bum tsho bcu drug bzlas pa na/ /'khor los sgyur ba'i rgyal po dang / /stag dang glang po nor bu dang / /'gro ba bzang 
dang blon po dang / /dmag mi dang ni lha mi dang / /klu dang gnod sbyin bu mo dang / /kun kyang bdag gi dbang du 'gyur/ /bskrad pa'i las su bstan pa ni/ /drag po'i me thab gru gsum du/ /dug shing tsher ma'i me bus la/ /rta dang mgrin ring sha dang tshil/ /khwa yi sgro 
dang thar nu'i chang / /gang la bya ba'i ming dang bcas/ /'bum tsho ru ni bzlas pa bya/ /rlung gi dkyil 'khor steng du ni/ /rlung gi rnga mo sngon mo bskyon/ /de steng gang la bya ba bskyon/ /re ma ti yis sna nas khrid/ /lha mo nag mos phyi nas ded/ /phyag na rdo rjes rgyab nas 
phul/ /dpag tshad brgyad khrir bskrad par bsam/ /snying po bzlas shing ya stags bsreg /snying po tha ma skrod ces bskul/ /yul nas dbyung zhing 'khyams par nus/ /phaT tsa pa la a shug me/ /s+phA ra Na ma ya~M phaT phaT skrod cig /dbye ba'i las su 
bstan pa ni/ /rta g.yag bya rog 'ug pa'i sha /btsan dug skye tshe spyang ki'i tshil/ /mdza' bo gnyis kyi ming bcas la/ /tsher ma'i shing la me bus la/ /'bum tsho gcig tu bstabs pa bya/ /srog gi snying po'i tha mar ni/ /ma ma trag rag sha ru tra mA ra 
</page>

 <page>
<ph>493</ph><p>099-247a</p>
ya hU~M phaT/ gats+tsha phaT zhes ni bzlas pa bya/ /the tshom med par dbye bar nus/ /bud med 'gugs pa'i sbyor ba ni/ /lan tshwa rgya skyegs rdo sol dang / /cong zi bu ram nya sha dang / /sbrang rtsi mngal khrag khu ba dang / /gang la bya ba'i ming ngam skra/ /ril 
bu brgya rtsa brgyad byas la/ /seng ldeng me la bsreg par bya/ /du ba byung na 'dod chags langs/ /me lce 'bar nas khugs par byed/ /sngags ni mkha' 'gro'i snying pos bya/ /tha ma bud med 'di khug bya/ /des ni the tshom med par nus/ /lkugs par bya ba 
bstan pa ni/ /kham pa'i rdzas la dgra gzugs bya/ /lug gi rkan la ming bris la/ /de yi snying gar gzhug par bya/ /kha yi nang du nya mgo gzhug /kha ni tsher mas rab tu gtur/ /gzugs ni khyi mgo'i khar gzhag la/ /khyi mgo spyang ki'i rgyus pas 
dkris/ /gsang sngags brgya rtsa brgyad du bzlas/ /o~M badzra tsaN+Da ro Sha Na hU~M/ re ma ti che ge mo bag+sha hU~M/ sos par bya na slar la bshig /gal te ma bshig mnan na ni/ /ma shi'i bar du kha 'thams so/ /smyo ba'i las su bya ba ni/ /btsan dug ldong ros sbrul nag 
go/ /sdig pa'i rwa dang bye'u chung ro/ /gang la bya ba'i ming dang bcas/ /de nyid kyi ni gnas su bsreg /che ge mo sha trU na nA/ sha pra ma ya hU~M phaT/ the tshom med par 'bog cing smyo/ /rengs par bya ba bstan pa ni/ /gri rgod ro bsregs rus pa dang / /a bra nag po'i 
'bras bu dang / /dmangs rigs khyim gyi dud pa dang / /byi la'i sha dang btsan dug dang / /phabs dang sug pa gu gul nag po dang / /phye ma dag tu rab sbyar la/ /sngags ni 'bum du bzlas pa bya/ /o~M mA Ni badzra ma hA ka li tsa pa la hU~M/ spo ta grum sngo sreng hU~M hU~M hU~M/ 
de rnams kyis ni phye ma de/ /gang la gtor bas rengs par nus/ /rang lus sba ba'i sbyor ba ni/ /khwa ta nag po'i tshang shing la/ /ut+pal nag po'i khu bas byug /bram ze'i go ro tsa nas bsku/ /bsgrub pa'i dkyil 'khor dbus su gzugs/ /phyag na rdo rje'i 
</page>

 <page>
<ph>494</ph><p>099-247b</p>
snying po bzlas/ /de nas na bun bu mo bdun/ /srin bal nang du dril la gzhag /lha mo dpon g.yog snying po bzlas/ /srin bal thul po shing la gdags/ /mis ma mthong bar lus la bcang / /bdag ni sus kyang mi mthong ngo / /nyon cig lha dbang brgya 
byin nyon/ /bstan pa gnyan po bshig pa dang / /rdo rje slob dpon brnyas pa dang / /gsad pa'i sbyor ba rab tu bshad/ /rje mos gsad pa'i las bzhi dang / /khol mo nag mo'i thun drug ni/ /ngas gsungs pa la the tshom med/ /gsad pa'i las bzhi bstan 
pa ni/ /dang por khrag nad dbab pa dang / /gnyis pa rims nad dbab pa dang / /gsum pa tsha ba 'brum nag 'bar/ /bzhi pa snying gzer 'bar ba'o/ /nad bzhi gang 'dod 'bar bas bsad/ /khrag nad dag gis dgra gsad na/ /ro tshas ras la ling+ga 
bri/ /tsha ba gsum gyi khu bas bsku/ /bzlas pa bya zhing gtor ma gtang / /phebs par dbab cing bskul bar bya/ /o~M badzra tsaN+Da ma hA ro Sha Na hU~M/ o~M ru ru tiSh+Ta pa to si/ ru ru be ro ru be tiSh+Ta pa to si/ tsa pa la a shug me/ che ge mo rak+ta ro ge na ga mA ra ya hU~M 
phaT/ khri tsho gcig tu bzlas byas la/ /ling+ga gtor mar dbul bar bya/ /khrag nad kyis ni 'chi bar 'gyur/ /da ni rims nad dbab pa bshad/ /btsan dug mda' dug rgyu gzer khrag /chang dang lo dug khrag dang bzhi/ /thod pa dum bu brgyad par stsal/ /
zhing ras dag gis kha bcad la/ /sngags 'di sum 'bum bzlas pa bya/ /o~M badzra tsaN+Da ma hA ro Sha Na hU~M/ ru ru be tiSh+Ta ba to si/ ru ru ro ru ho ruSh+Ta ba to si/ tsa ba la a shug me hU~M bya ha di ma ro ge na ga A be sha ya/ mA ra ya phaT/ rang nyid khros pa'i cha 
lugs bya/ /dgra yi phyogs su mtshan mo gtor/ /rims nad dag gis phung bar nus/ /tsha ba'i nad kyis gsad pa ni/ /rabs chad nag po'i sha khrag dang / /bya rog 'ug pa'i sha tshil dang / /seng stag bya rgod skyung ka'i snying / /rta nag ra rog 
</page>

 <page>
<ph>495</ph><p>099-248a</p>
phag gi snying / /spyang mo'i snying dang rme gri'i sha /cong zhun dang ni gi'u wang sbyar/ /dug dang khrag kyang bsres byas la/ /ril bu khri tsho bzhi byas la/ /ma trang nag po'i zhal bcas la/ /ma trang de yi kha nang du/ /dug shing nag po'i hom sbar te/ /
rdo rje mkha' 'gro dpon g.yog kyang / /nag mo ral pa rngam bag can/ /lag na ral gri thogs pa yi/ /dgra sha bcad cing za bar bsgom/ /ril bu re dang dgra ming re/ /bsdebs shing bsregs pa'i las bya'o/ /ma mo bskul ba'i rdzas re bsreg /nag mo chen mo'i 
dmod pa ni/ /o~M badzra tsaN+Da ma hA ro Sha Na hU~M/ ru ru be tiSh+Ta ba to si ru ru ro ru be tiSh+Ta pa to si/ tsa pa la a shug me/ ma ma sarba sha tru~M a mu ka shI g+h+ra~M mA ra Na/ dz+wa la ra~M tsit+ta dz+wa la dzi pa~M ru d+hi ra~M mA ra ya nA sha ya hU~M phaT/ de nas thal ba hoM khung mnan/ /tsha ba'i nad la the tshom med/ /
snying gzer 'bar bas dgra bsad na/ /lcags sam dug shing phur bu la/ /lus la bcangs la bsnyen pa dbul/ /spyi bor phyag na rdo rje bsgom/ /rked par lha mo nag mo bsgom/ /rtse mor re ma ti yang bsgom/ /logs la 'khor gyi ma mo bsgom/ /kI la ya la 
bsgom pa rnams/ /sku stod rgyan dang lag char ldan/ /rked par zhe sdang sbrul gyis dkris/ /sku smad gdug pa'i phur bu 'bar/ /lus la bcangs la bsnyen pa dbul/ /o~M badzra tsaN+Da ma hA ro Sha Na hU~M/ ru ru be tiSh+Ta ba to si/ ru ru ro ru be tiSh+Ta ba to si/ tsa pa la a 
shug me/ re ma ti badzra kI li ki la ya hU~M mA ra Na hU~M phaT/ rtag tu bsnyen pa dbul byas la/ /gtor ma sbyin sreg dag gis mchod/ /de nas dgra yi gzugs byas la/ /rkang lag dag la btab pa na/ /snying la btab na 'chi bar byed/ /snying gzer 'bar ba'i cho ga'o/ /
khol mo nag mo'i thun drug ni/ /'gu li nag mo'i thod pa'i thun/ /nir ti nag mo mda' yi thun/ /rak+ta nag mo khrag gi thun/ /tsa ra~M nag mo sgo nga'i thun/ /byi sha nag mo dug gi thun/ /tsit+ta nag mo snying gi thun/ /nag mo'i thun drug rab bshad bya/ /'gu li nag mo'i 
</page>

 <page>
<ph>496</ph><p>099-248b</p>
thod mda' ni/ /mi ro dkris pa'i dkris ma la/ /dug dang khrag gi snag tsha yis/ /dbus nas bskor la yi ge bri/ /o~M tsaN+Da ma hA ro Sha Na hU~M/ zhes bya ba dbus su bri/ /de yi phyi rim du ru ru pe tiSh+Ta ba do si/ ru ru ro ru be tiSh+Ta ba do si/ tsa pa la a shug me hU~M b+h+yo zhes bri/ 
de'i phyi rim du ru ru be ro ro ru hU~M tiSh+Ta ba do si/ rag mo tsit+ta kha rag ma hU~M b+h+yo/ ma ma trag rak+sha kha mun tra ba tra ba trag rag+sha tsi tra kha rag ma/ re ma ti sa ma ya ma hA pra ma sti pra dun b+h+yo dzaH dzaH/ ru lu b+h+yo b+h+yo zhes bri/ de'i phyi rim du ma nag mos bskor/ /de'i phyi rim du b+h+yos bskor/ /de 
nas sngags kyi 'khor lo de/ /nal thod dum bu brgyad par stsal/ /thod pa de yi nang du ni/ /ba~M dang khyi rgya ra rog snying / /yugs sa mo yi mngal khrag dang / /nad gang 'dod pa'i sha rus khrag /dug sna tshogs dang khrag sna tshogs/ /chang dang sbyar la thod par blug /thod pa 
g.yang gzhi'i steng du gzhag /de rag dza ti ta ba~M dang / /mkha' 'gro ma la phul nas ni/ /ske tshe yungs nag thal chen la/ /sngags 'di bzlas la thod par blug /o~M ru ru be ro ru hU~M tiSh+Ta ba to si/ hU~M hU~M/ tsa pa la a shug me karma de byi mu di rA ga ba~M hU~M hU~M tsa pa la a 
shug me/ mu yaM rak+Sha thum du na nan/ kha rag tsa mun ti hU~M hU~M tsa pa la a shug me/ a ka ma mA ra Na hU~M phaT/ sngags de khri tsho thon pa'i tshe/ /go ro tsa nas kha bcad la/ /dur khrod dag tu gnas dag ste/ /nam phyed thod mda' dgra la 'phang / /ma mo bskul ba'i dam rdzas 
bsreg /de ni phung zhing rlag par byed/ /nir ti nag mo'i mda' thun ni/ /mda' sgro bya skyung ka yis sgron/ /dug shing nag po'i mde'u btsugs la/ /bam gyi snying khrag yugs sa'i khrag /btsan dug yungs kar skye tshe dang / /mi rigs dgu yi so sen dang / /bya dang gcan 
dgu'i sder mo dang / /tsher ma dgu dang mtshon dbal dgu/ /gri rgod khrag dang g.yul sprad sa/ /de rnams bsres pa'i phye ma la/ /ma mo las la bskul ba dang / /gnad la dbab pa'i sngags kyis gdab/ /de yi gting la thun gyi mthu/ /dme gri nag mo'i zor sngags 
</page>

 <page>
<ph>497</ph><p>099-249a</p>
bzlas/ /rag mo tsit+ta mo tsa tsa mo b+h+yo/ hi li hi li ma ma b+h+yo/ badzra a li ga sri ga si hU~M b+h+yo/ badzra ma ma ti b+h+yo/ de skad sngags ni bzlas nas ni/ /rdzas dang phur thun mda' sbubs blug /mda' nyid dug dang khrag gis byug /dur khrod mgal pa'i pha zhu 
bdungs la/ /mde'u yi rtse mo bsreg byas la/ /mda' de nam phyed dgra la 'phang / /gang la bya ba gri ru 'chi/ /rag+ta nag mo'i khrag thun ni/ /mi rta ra khyi phag khrag dang / /rims nad khrag dang gu gul dang / /tsher ma dgu dang mche sder dgu/ /klu yi chu dang btsan dug 
dang / /rngar gri 'bum tri nang du stsal/ /yungs kar dag la thun sngags 'di/ /bdun khri bzlas la khrag gi nang du blug /ru ru tsa dug a shug me pa ti ru tra kha shal mo/ che ge mo a mu ka rak+ta tsa ra nan/ mA ra ya mA ra ya ru ti ra~M/ A kaR+Sha ya a hU~M phaT/ de skad 
khrag la sngags bzlas la/ /ma mo las la bskul sngags gdab/ /de nas khrag gi zor mda' de/ /ro dkris dag gi 'ur rdor stsal/ /nam phyed dgra la 'phang bar bya'o/ /des ni gang la bya ba 'chi/ /tsa ra nag mo'i sgong thun ni/ /bya mo nag mo'i sgo nga yi/ /spyi bo 
brtol ba'i sgong stong du/ /rims kyi khrag dang btsan dug stsal/ /yungs kar thal chen mtshon dpal la/ /srog gi snying po 'bum du bzlas/ /tha mar sgong thun gdab sngags bzlas/ /kha mun tra ba tra ba trag sha rag mo te ke ma dzA dzA/ kha rag te kem b+h+yo b+h+yoH/ de 
nas sgo nga kha bcad la/ /ha sta lag par bcug la 'phang / /mkhar la brgyab kyang 'jig par nus/ /dgra la 'phang na the tshom med/ /byi sha nag mo'i dug thun ni/ /ma he'i rwa 'am ba men ru/ /mda' dug btsan dug lo dug dang / /rims nad khrag dang 
chang blugs la/ /rwa ru nang nyid khar bcug la/ /dang la mkha' 'gro'i snying po dang / /las la bskul sngags ming dang bcas/ /de nas dug gi dbal sngags bzlas/ /hU~M re ma ti ma ma ru lu rag Sha b+h+yo/ /re ma ti byi shi ma ya sta yak+sha kro d+ha che ge mo mA ra ya phaT/ 
</page>

 <page>
<ph>498</ph><p>099-249b</p>
rwa rtse phra mo bcad par ni/ /dug gi khu ba mi mgos gting / /mi mgo dug gis khengs tsam na/ /ma mo bskul ba'i rdzas bsregs la/ /khram bam phyag rgya bcas la ni/ /nam phyed khros te dgra la 'phang / /the tshom med par dgra brlag go/ /tsit+ta nag mo'i snying thun 
ni/ /spyang ki stag dang sre mong snying / /khyi dang 'ug pa wa yi snying / /pho rog khrag dang sbrul gyi snying / /thod pa'i nang du stsal la ni/ /dang po ma mo dpon g.yog gi/ /gnad la bskul ba'i sngags bzlas shing / /ma mo bskul ba'i dam rdzas bsreg /de nas snying gi thun 
sngags ni/ /trag rak+sha tsi ta dung ro ta ma ta sma ra ra ta b+h+yo/ /de skad bzlas pa'i snying thun des/ /grong la brgyab kyang phung bar byed/ /nag mo 'bar ba'i thun drug 'dis/ /mkhar la brgyab kyang 'jig pa la/ /g.yul ngo chen por brgyab kyang bzlog /gzhan gyi byad 
dang sngags kyang bzlog /dgra dang bgegs la the tshom med/ /yang ni bshad kyis brgya byin nyon/ /bstan pa gnyan po'i sku dgra la/ /ltas ngan bya nag dbab pa ste/ /dang po bya nag bzung byas la/ /bcu gnyis dbang gi rim pa bskur/ /de nas bya la ma mo dbab/ /
bya de mig rtsa rgod pa dang / /skad 'byin gshog pa gdeng ba na/ /ma mo phebs pa'i rtags yin pas/ /phyi dang nang gi mchod pa bya/ /phyag rgya dgu ni rab bstan la/ /dbang bskur dam tshig sbyin par bya/ /de nas ma mo bskul sngags bzlas/ /las la 
bskul ba'i dam rdzas bsreg /sngags 'dis bya de spar la gtang / /o~M k+Sha rag sha tsi ta kha rag ma tsit+ta tung tung dza sha yu ta ti b+h+yo/ re ma ti rAk+Sha si ru lu ru lu pra ma ma hA sti pra dung b+h+yo/ kar ma sam ya b+h+yo b+h+yo b+h+yo zhes gtang ngo / /des ni bya nag gang du smos par 
'gro'o/ /mkha' 'gro ma me lce 'bar ba'i las kyi rgyud las las so so ma mo'i bye brag bstan pa'i le'u ste bcu drug pa'o// //de nas lha'i dbang po brgya byin des/ dpal phyag na rdo rje la 'di skad ces gsol to/ /kye rig sngags gsang sngags 
</page>

 <page>
<ph>499</ph><p>099-250a</p>
bdag po gsang dbang po/ /phyag na rdo rje thig le bstan pa bsrung ba yi don du/ /bdud rtsi 'chang bzhin mar me gsod pa yi/ /skyes bu chen po mnga' bdag bshad du gsol/ /zhes zhus pa la/ dpal phyag na rdo rjes bka' stsal pa/ lnga brgya tha ma 
me ltar 'bar ba'i tshe/ /nyams pa gsod pa'i sbyor ba bshad kyis nyon/ /dang bo mkha' 'gro me lce bsgrub pa'i rnal 'byor pas/ /skabs su gsad pa'i las la 'jug pa ni/ /dang la mtshan ma phebs pa'i bsnyen pa bya/ /gtor ma sbyin sreg sti ras bu tsa bya/ /
kham sa rkang rjes dri chu skra shad la/ /gang la bya ba'i snying gar ming / /dug dang bdud rtsi'i gtor ma'i nang du stsal/ /de nas ma mo zhag bdun dbab cing bstab/ /bskul ba gnad la dbab pa'i dam rdzas bsreg /gnad la dbab cing las la bskul sngags 
bzlas/ /ting 'dzin khrag 'thung bdud mo'i bar du ni/ /snying gi 'od zer dag gis drangs byas te/ /bdud rtsi drangs pa'i sbyor ba ston pa ni/ /gsal ba dngos grub spyi ste log pa yis/ /gsang sbugs bdud rtsi bdud mo'i zhal du drang / /thugs kyi dkar dmar pad+ma'i sbu 
gur spro/ /bdag gi sbubs na thugs kyi dpal be'u rgyas/ /de nas mar me gsad pa'i ting 'dzin ni/ /bzhis bsdus dbus nas nr-i las 'od 'bar ba/ /bdag nyid bdud mo'i rang bzhin gsal ba la/ /spro ba'i rlung gis mar me gting nas sbar/ /bud pa'i rlung 
gis mar me khad kyis gsad/ /'dren pa'i rlung gis thig le'i rtse mor drang / /dang bos bkrag shor gnyis pas sum cha nyams/ /gsum pas phyed la bzhi pas sum gnyis med/ /lnga pas mun khang ltar gyur bdag la gsal/ /mar me bdud rtsi lo grangs du 
lon thub/ /de nas dgra gzugs 'gu ling nag por gzhug /hom khung nang du rtsang nang phur bus bskor/ /nag mo ro zan kha la me 'bar ma/ /ma bdud rgyal po lhag pa'i snying rje can/ /khrag 'thung re ma ti yi dmod pa ni/ /tra ga rag sha re ma ti'i hU~M a mu ka sri 
</page>

 <page>
<ph>500</ph><p>099-250b</p>
kra ma ma ra na ya ma rag mo Ar+ya tsa tsa thi gi ma kha la b+h+yo b+h+yo/ /rag mo tsi ta kha rag ma b+h+yo/ rag mo ti ki ma dzaHdzaH/ kha le dun b+h+yo/ kha rag ti ki ma dza kha le dun b+h+yo/ ma rag thun ma b+h+yo/ che ge mo mA ra ya hU~M phaT/ gsang sngags de ni khri tsho gnyis su gdab/ /yungs kar thal 
chen dag la sngags la gdab/ /'gu ling dur khrod rnying pa'i gting du mnan/ /gang la bya ba de ni zhag bdun len/ /mkha' 'gro ma me lce 'bar ba'i rgyud las mar me bstan pa'i le'u ste bcu bdun pa'o// //de nas lha'i dbang po brgya byin gyis dpal phyag na 
rdo rje la 'di skad ces gsol to/ /kye bde ba chen po rdo rje 'chang / /'khor ba'i rgyun lam bcad pa dang / /ye shes nus pa bskyed pa'i phyir/ /thig le ye shes man ngag 'di/ /snying rje can gyis bshad du gsol/ /zhes zhus pa'i tshe/ dpal phyag na rdo rje des 
gsang ba'i thugs ka nas/ ye shes 'byung ba zhes bya ba'i 'od zer bkye nas 'dzum pa'i mdangs kyis 'di skad cas bka' stsal to/ /ye shes rdo rje thig le ni/ /thun mong ma yin shes par dka'/ /don dam kun rdzob gnyis su bshad/ /don dam sems kyi spyod 
yul lo/ /kun rdzob las kyi phyag rgya dngos/ /rgyal rigs bu mo de la bsten/ /rang rig rtsal gyis rlung g.yos te/ /rlung gi thig le ye shes me/ /rdo rje gsang bas sa bon bskul/ /rtog med gsang ba'i thig le la/ /mi bskyod mnyam par sems gtad na/ /mar 
me'i rtse mo lta bur brtan/ /gnas pa'i rtsa yi nam mkha' la/ /srog 'dren thig le bsgom pa'i tshe/ /brtan dang g.yo ba'i dngos po kun/ /bden gnyis byang chub don gsal nas/ /dang ba'i chu la gzugs brnyan bzhin/ /rgyal ba'i go 'phang rang la 'cher/ /
mkha' 'gro ma yi rang bzhin 'grub/ /lhan cig skyes pa'i lha mo'i don/ /mkha' 'gro ma me lce 'bar ba'i rgyud las ye shes kyi thig le bshad pa'i le'u ste bcwa brgyad pa'o// //de nas lha'i dbang po brgya byin des/ dpal phyag na rdo rje la 'di skad 
</page>

 <page>
<ph>501</ph><p>099-251a</p>
ces gsol to/ /bgegs kyi gtso bo dbang phyug rje/ /'gro ba thugs rjes bskyang ba'i phyir/ /bcu drug rdo rje 'phrul gyi rgyud/ /dpa' bo chen pos bshad du gsol/ /zhes zhus pa dang / dpal phyag na rdo rjes bka' stsal pa/ ma 'ongs phyi ma'i 
sems can rnams/ /dad dang spro ba bskyed pa'i phyir/ /rdzu 'phrul bcu drug bshad kyis nyon/ /dang po lha yi rnal 'byor la/ /drod dang mtshan ma thob par bya/ /de nas 'phrul la 'jug pa ni/ /a nu sa ti'i ril bu sbyar/ /rma bya khrung khrung ne tso sha/ /nya dang spre'u dang byi la'i sha/ /
rnga mo khwa ta ngang pa'i sha/ /ne'u le go bya mthing ril sha /de rnams skams pa'i phye ma dang / /bil ba'i shing dang a ru ra/ /shing tsha sug smel rus sbal rus/ /ka ka ru dang me khyer srin/ /mi rus dang ni phag rgod khrag /mi rgod skra dang chu klag sgro/ /de rnams bsres la ril bu 
bya/ /sbrang rgod dag gis mgo bsdus la/ /dur khrod thod pa'i ga 'ur stsal/ /phyag na rdo rje'i snying po dang / /ma mo'i srog snying bdun 'bum bzlas/ /bar bar bram ze'i me la bsro/ /de nas sna yi ril bu la/ /'od dang me stag 'phros tsam na/ /zangs sam lcags kyi 
ga 'ur stsal/ /de nas rdo rje mkha' 'gro la/ /dug dang khrag gi sbyin sreg dbul/ /a bu si ti'i ril bu de/ /rang gi lce la myangs pa na/ /rtag tu btsan dug 'thung bar nus/ /yang na ma mo mkha' 'gro la/ /so bya rog mo'i sbyin sreg dbul/ /a bu si ti'i ril bu de/ /rkang 
pa'i mthil du bskus pa des/ /chu yi steng du 'gro bar byed/ /ma mo mkha' 'gro dpon g.yog la/ /chang dang bya rgod sbyin sreg dbul/ /ril bu yan lag bzhi la bsku/ /bdag ni nam mkha' dag la 'phur/ /rdo rje mkha' 'gro ma dag la/ /mi sha'i mar khu sbyin sreg 
dbul/ /ril bu lce la myangs pa na/ /skye ba snga phyi dran par nus/ /ma mo dag dang mkha' 'gro la/ /mar dang ra khrag sbyin sreg dbul/ /a bu si ti'i ril bu de/ /bud med gang gi dpral bar bskus/ /de ni bdag gi dbang du 'gyur/ /rdo rje nag mo chen mo la/ /chang dang 
</page>

 <page>
<ph>502</ph><p>099-251b</p>
sbrang rgod sbyin sreg dbul/ /de nas ril bu mig la bsku/ /srid pa gsum ka dus gcig mthong / /rdo rje mkha' 'gro chen mo la/ /ma ra dang khwa ta'i sbyin sreg dbul/ /ril bu rkang pa'i mthil la bsku/ /nyin gcig dpag tshad brgyad khrir phyin/ /rdo rje lha mo nag mo la/ /khrag 
dang mar khu'i sbyin sreg dbul/ /ril bu mchan khung gnyis bskus na/ /rang lus sus kyang mi mthong ngo / /dpal ldan lha mo dpon g.yog la/ /'bras dang bu ram sbyin sreg dbul/ /ril bu khong par 'thungs pa na/ /tshe lo stong ni thub par nges/ /dpal ldan rdo rje lha mo 
la/ /'bru dang mar khu'i sbyin sreg dbul/ /ril bu lus la bsrel ba na/ /nor gyi gter la spyod par 'gyur/ /de nas mkha' 'gro ma la ni/ /til dang mi sha'i sbyin sreg dbul/ /a bu si ti'i ril bu de/ /mi ro sar pa'i khar bcug nas/ /ma mo'i snying po 'bum bzlas 
na/ /mi ro langs nas dngos grub ster/ /gser dang dngul du 'gyur yang rung / /yang na de la ral gri sbyin/ /ci 'dod pho nya'i mngag gzhug byed/ /phrin las rnam bzhi gang bcol 'grub/ /rdo rje dpal ldan lha mo la/ /go ro tsa na'i sbyin sreg dbul/ /ril bu nad pa'i lus
 la bsku/ /nad pa rnams ni 'tsho bar byed/ /yang ni rdo rje lha mo la/ /chang dang gi wang sbyin sreg dbul/ /ril bu bgyis pa lte bar bsku/ /sri bu dag ni 'tsho ba'o/ /rdo rje dpal ldan nag mo la/ /til mar ske tshe'i sbyin sreg dbul/ /ril bu me ru bsregs pa na/ /dgra la 
thog dang ser ba 'bebs/ /rdo rje lha mo nag mo la/ /mar dang mu tig sbyin sreg dbul/ /ril bu dpral ba'i dbyings su bsku/ /rgyal po'i chad pa mi 'byung zhing / /me dang chus kyang mi tshugs so/ /rdo rje mkha' 'gro ma kun la/ /me tog bu ram sbyin sreg dbul/ /
ril bu lte bar bskus pa na/ /sbrul dang btsan gyis mi tshugs so/ /byad stems kyang ni bzlogs par 'gyur/ /mkha' 'gro ma me lce 'bar ba'i rgyud las rdzu 'phrul bcu drug gi le'u ste bcu dgu pa'o// //de'i tshe 'khor 'dus pa'i nang nas/ lha'i dbang 
</page>

 <page>
<ph>503</ph><p>099-252a</p>
po brgya byin stan las langs te/ dpal ldan phyag na rdo rje la bstod pa/ bcom ldan mgon po rdo rje 'dzin/ /sku gsung ye shes lngar ldan lha/ /thabs dang shes rab bdag nyid can/ /rig sngags gsang sngags dngos po 'dzin/ /srid pa gsum 
gyis bskur ba'i gnas/ /lha srin brgyad kyis mchod cing bstod/ /nyon mongs bdud las rnam par rgyal/ /phyag na rdo rje che la phyag 'tshal bstod/ /dpal lha mo la dge bcu'i sgo nas bstod pa/ brgya byin gyis bstod pa/ de nas dpal lha mo la lha ma srin sde 
brgyad kyis so so nas dpal lha mo bstod pa/ de nas g.yog mo re ma ti la/ bdud ri ti 'gong nyag gis/ 'dul thabs kyi dbang gi sgo nas bstod pa/ lha la dbang sgyur lha mo dpal 'bar ma/ /dbang phyug sras mo lha mo gzi ldan ma/ /sum cu rtsa gsum 
gnas kyi gtso mo ste/ /lha mo re ma ti la phyag 'tshal bstod/ /bdud la dbang sgyur bdud mo dpal 'bar ma/ /ri ti 'gong nyag bu mo re ma ti/ /nag mo rtse dgu gnas kyi gtso mo ste/ /bdud mo re ma ti la phyag 'tshal bstod/ /klu la dbang sgyur klu mo 
dpal 'bar ma/ /gtsug na rin chen bu mo yid 'ong ma/ /rol mtsho bdun gyi gnas kyi gtso mo ste/ /klu mo re ma ti la phyag 'tshal bstod/ /gnod sbyin dbang sgyur gnod sbyin dpal 'bar ma/ /gang ba bzang po'i bu mo shang ka na/ /nags tshal dra ba 
can gyi gtso mo ste/ /gnod sbyin re ma ti la phyag 'tshal bstod/ /bstod pa'i le'u ste nyi shu pa'o// //de nas dpal phyag na rdo rje des/ pad+ma'i gdan las sku bzhengs te 'di skad ces bka' stsal to/ /sras mchog 'khor gyi dam pa brgya byin nyon/ /
lha dang lha min mi dang nam mkha' lding / /bgegs dang gshin rje ma mo dang / /sha za lto 'phye dri za dang / /srin po grul bum bdud dam mi/ /sngags 'chang rnal 'byor gnod sbyin dang / /nga yi 'khor rnams rab tu nyan par gyis/ /ngas ni rdo rje ting 'dzin lhun 
</page>

 <page>
<ph>504</ph><p>099-252b</p>
gyis grub/ /ngas ni mtshan ma 'joms pa'i phyag rgya rnyed/ /ngas ni thun mong ston pa'i bdud las rgyal/ /ngas ni snying rjes 'gro kun dge la bkod/ /ngas ni thabs dang shes rab kun la byed/ /ngas ni rdo rje mkha' 'gro'i gsang rgyud 'di/ /thun mong ma yin me lce 
'bar ma 'di/ /ngo mtshar thabs mchog dngos grub dam pa'i gzhi/ /ngas ni bshad zin khyod la rab tu gtad/ /skal ldan dad dang brtson 'grus yod la gtad/ /snying rje gzhol zhing brtul zhugs che la gtad/ /bden gnyis don rtogs yi rangs brtan 
la gtad/ /brnag pa'i gzungs thub snod ldan yongs la gtad/ /zung shig chongs shig snod ldan rnams la shod/ /'di yi don rnams rtse gcig yid kyis nyon/ /'dis ni mi nub chos kyi rgyal mtshan chen po thob/ /'dis ni chos kyi dbang phyug go 'phang thob/ /
'dis ni yid bzhin rin chen 'bar ba thob/ /'dis ni ci 'dod thogs med dngos grub thob/ /blo dman shes chung nyan thos rnams la gsang / /log pa'i mthar 'khyams mu stegs can la gsang / /dmu rgod mi mkhas skur pa mkhan la gsang / /dad med 
snying rje spangs pa rnams la gsang / /ma rig rmongs pa'i le lo can la gsang / /zhes bka' stsal nas/ brgya byin gyis spyi bos blangs so/ /'khor la gtad pa'i le'u ste nyi shu rtsa gcig pa'o// //de nas lha'i dbang po brgya byin des/ /dpal phyag na rdo rje la 
'di skad ces gsol to/ /kye bcom ldan 'das lung bstan du gsol/ bde bar gshegs pa mkha' 'gro ma lung bstan du gsol zhes zhus pa dang / dpal phyag na rdo rjes bka' stsal pa/ mkha' 'gro ma lha mo nag mo 'dis/ bskal pa mang po'i sngon 
rol nas/ /dus gsum rgyal ba'i zhal mthong ste/ /dman pa'i zhing 'dir sprul sku yis/ /lha mo'i tshul du sku bstan nas/ /'gro ba'i don la rab tu brtson/ /nyon mongs sgrib pa rab tu spangs/ /da ltar shes bya'i sgrib pa sbyong / /de yi khol mo re ma ti/ /
</page>

 <page>
<ph>505</ph><p>099-253a</p>
smon lam dbang gis 'gro don byed/ /bsgom pa'i lam la rab gnas nas/ /da ltar nyon mongs sgrib pa sbyong / /'di nas dus 'di phyi ma'i tshe/ /mkha' 'gro lha mo nag mo 'di/ /byang shar mtshams kyi 'jig rten khams/ /pad+mo rnam par 
rol pa der/ /yang dag rdzogs pa'i sangs rgyas su/ /pad+ma'i dpal zhes bya bar ni/ /ngas ni lha mo lung bstan to/ /de yi g.yog mo re ma ti/ /pad+ma can gyi zhing khams de/ /bde ba'i byang chub sems dpa' ni/ /blo gros bshes gnyen bya bar ni/ /de 'dir 
ngas ni lung bstan no/ /mkha' 'gro ma me lce 'bar ba'i rgyud las yongs su lung bstan pa'i le'u ste nyi shu rtsa gnyis pa rdzogs so// //mchod na rgyal ba rigs lnga rtag tu mchod/ /srung na dam tshig nyi shu rtsa brgyad srungs/ /dgra byung lha mo 
nag mo mtshon char phyung / /nyes chung kha 'thab tsam la mtshon mi dbyung / /nga yi dkor khang 'jig na mtshon char phyung / /dkon mchog dbu 'phang smod na mtshon char phyung / /sangs rgyas bstan pa 'jig na mtshon char phyung / /dkon mchog sku dgra dar na mtshon char 
phyung / /zhes slob dpon pad+mas slob bu glang dpal gyi seng ge la de skad ces bka' stsal zhing gdams so// </page>




</text>
