
<text>


 <page>
<ph>251</ph><p>062-126a</p>
@##/ /rgya gar skad du/ Ar+ya ang gu li mA lI yaM nA ma ma hA yA na sU tra/ bod skad du/ 'phags pa sor mo'i phreng ba la phan pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di 
skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das byang chub sems dpa' sha stag mang po dang / 'khor bzhi dang / lha dang / klu dang / 
gnod sbyin dang / nam mkha' lding dang mi'am ci dang / lto 'phye chen po'i tshogs mang po dang / sha za dang / 'byung po'i tshogs dang / lha'i bu mo dang / lha ma yin gyi dbang po dang / nyi ma dang / lha ma yin dang / srin po dang / 'jig rten skyong ba dang / bdud 
la sogs pa la sems can thams cad nges par sgrol ba/ shin tu rgyas pa chen po'i mdo sde chen po mtshon cha thogs pa zhes bya ba ston te/ thog mar yang dge /bar du yang dge /tha mar yang dge /don bzang po/ tshig 'bru bzang po/ ma 'dres pa/ 
yongs su rdzogs pa/ yongs su dag pa/ yongs su dkar ba/ tshangs par spyod pa yang dag par rab tu ston to/ /gang gi tshe mdo sde chen po mtshon cha thogs pa mthar phyin par gyur pa de'i tshe de'i dus na mnyan du yod pa'i grong khyer chen po nas byang phyogs logs 
su rgyang mi ring ba zhig na/ bram ze'i bu 'jig rten thams cad kyis blta na sdug pa zhes bya ba/ ri sding zhes bya ba'i grong khyer nas skyes pa/ shin tu dbul po bram ze mo bzang mo zhes bya ba'i bu phas bor ba/ lo bcu gnyis lon pa/ gzugs dang / mdog 
dang / stobs dang / khong dpa' la phun sum tshogs pa/ shin tu blta na sdug pa/ tshig 'jam pa zhig yod de/ slob dpon nor bu bzang po/ rig byed bzhi'i pha rol tu song ba/ ha la ha se zhes bya ba'i grong na gnas pa de'i drung na/ bram ze'i bu 
</page>

 <page>
<ph>252</ph><p>062-126b</p>
'jig rten thams cad kyis blta na sdug pa zhes bya ba/ shin tu yid gzhungs shing / bla ma la mchod pa byed pa/ dbang po thul ba/ brtul zhugs dang mi 'gyur ba la spyod pa de srid srung gi rig byed slob bo/ /de'i tshe slob dpon nor bu bzang po de rgyal pos 
bos nas/ mnyan du yod par 'gro ba na/ rang gi slob ma bram ze'i bu 'jig rten thams cad kyis blta na sdug pa khyim srung du bcug ste/ mnyan du yod par song ngo / /de nas de'i tshe mkhan po'i chung ma gzhon nu gzugs bzang zhing phun sum tshogs pa des 
bram ze'i bu 'jig rten thams cad kyis blta na sdug pa mthong ba dang / sems chags nas rab tu mi bzod par gyur pa dang / gos dang rgyan rnams kyang lhod cing 'phyang ste/ 'dod chags kyis non nas/ mgyogs pa mgyogs par bram ze'i bu 'jig rten thams 
cad kyis blta na sdug pa'i gos las bzung ste/ 'dod pa la gzhol zhing bsod nams ma yin pa skyed do/ /de nas bram ze'i bu 'jig rten thams cad kyis blta na sdug pa de rang bzhin gyis bla ma la gus pa/ dbang po dul ba/ brtul zhugs dang mi 'gyur ba 
la spyod pa sems can gyi mchog des mkhan po'i chung ma la 'di skad du bla ma'i btsun mo khyod ni bdag gi ma dang 'dra ste/ de ltar ma mdzad cig ces smras so/ /de gtong ba lta mi byed nas gos gcig bor te/ ngo tsha nas gos gcig dang gud du song ngo / /de nas mkhan 
po'i chung mas 'jig rten thams cad kyis blta na sdug pa'i sems la rnam par brtags nas/ mig mchi mas gang zhing 'dod pa'i 'dod chags kyis non nas rnam par sems par gyur te/ de nas de sdug bsngal zhing 'di snyam sems so/ /'jig rten thams 
cad kyis blta na sdug pa bde ba'i bar chad byed pa de shi'ang slas bud med gang gi khyor yang ma gyur par thal bar gyur cig snyam ste/ lus kun rang gi sen mos dral nas na zhing mi bde ste/ lus mi sdug par bcos nas bud med des g.yo sbyar te/ khyim gnyis kyi 
</page>

 <page>
<ph>253</ph><p>062-127a</p>
bar gyi gdung ma la gyen du bcings nas btags so/ /de nas de'i tshe slob dpon nor bu bzang po rgyal pos mchod nas slar rang gi khyim du 'ongs pa dang / des mthong ngo / /mthong nas de'i thag pa bcad de kye ma'o zhes skad drag tu phyung nas rang gi chung 
ma la 'di skad ces smras so/ /bzang mo 'di ci sus khyod 'di lta bur byas/ bzang mos smras pa/ khyod kyi slob ma 'jig rten thams cad kyis blta na sdug pas nan gyis kho mo la nyal po byas nas 'di ltar byas so/ /de nas slob dpon nor bu bzang pos 'jig rten 
thams cad kyis blta na sdug pa de'i mthu chen po shes te/ de thog ma btsas ma thag tu rgyal rigs thams cad kyi mtshon rnams shubs nas phyung ste/ mda' ste'u kha ma bzhin du thams cad du lhung nas/ de'i tshe rgyal rigs thams cad skrag cing rab tu 'jigs par 
gyur te/ 'jig rten thams cad kyis blta na sdug pa sems can gyi mchog de'i mthu chen po de lta bu shes nas/ de la cung zad bsgo ba tsam zhig nus te/ 'jig rten thams cad kyis blta na sdug pa de la 'di skad ces smras so/ /bdag nyid ngan pa bla ma'i chung ma ma rung 
bar byed pa khyod nyes pa chen po byas pas bram zer mi 'gyur gyis mi stong sod cig dang de nas byang bar 'gyur ro/ /de skad ces rang gi slob ma bram ze'i bu 'jig rten thams cad kyis blta na sdug pa la bsgo ba dang / bram ze'i bu 'jig rten thams cad kyis blta na sdug 
pa de rang bzhin gyis bla ma la gus pas rang gi slob dpon la 'di skad ces smras so/ /kye mkhan po bdag la 'os pa ma lags so/ /yang slob dpon gyis smras pa/ ji bdag nyid ngan pa khyod mtho ris su 'gro ba'am/ bram zer 'gyur bar mi 'dod dam/ yang slob 
mas smras pa/ legs so legs so/ /mkhan po de ltar bgyi'o zhes smras te/ mi stong bsad de 'ongs nas rang gi slob dpon la gus par smra ba byas pa dang / slob dpon gyis de mthong nas gtum po 'di da rung ma shi ba lta zhes ngo mtshar du gyur te/ 'o na da shi bar 
</page>

 <page>
<ph>254</ph><p>062-127b</p>
bya'o snyam nas/ de skad ma zer bar bsad pa re re'i sor mo rnams long shig /mi stong sod la sor mo rnams phreng bar byas te 'ongs dang / gdod bram zer 'gyur ro zhes zer nas de'i phyir sor mo'i phreng ba zhes bya'o/ /yang sor mo'i phreng ba des legs so zhes smras nas/ 
mi nyis stong du gcig gis ma tshang ba bsad do/ /de'i tshe sor mo'i phreng ba'i ma zas kyi mchog dang mngar sna bzhi thogs nas bdag gi bu 'di ltar gyur pa lta zhig na nyon mongs blud do snyam ste 'ongs pa dang / sor mo'i phreng bas rang gi ma 'ongs par mthong nas bdag gi ma mtho ris 
su 'gro bar bya'o snyam ste ral gri thogs nas 'ongs so/ /de nas de'i tshe bcom ldan 'das kyis yul dang dus mkhyen nas mnyan du yod pa nas gnag pa'i dgongs su 'dom bzhi bcus ma tshang ba'i bar du shing a sho ka'i drung na thams cad mkhyen pa'i ye shes thams cad dang 
ldan pa de ngang pa'i rgyal po bzhin du mdun na bzhugs par gyur to/ /de nas sor mo'i phreng bas bcom ldan 'das mthong nas 'o na dge sbyong gau ta ma gsad do snyam ste/ ral gri thogs nas mgyogs pa mgyogs par 'ongs so/ /de nas bcom ldan 'das ye shes thams 
cad dang ldan pas bdag nyid gshegs pa lta bur bstan pa dang / sor mo'i phreng bas ma la mdun gyis bltas te/ gnyis kyi bar du tshigs su bcad pa 'di dag smras so/ /bzhugs shig dge sbyong khyod bzhugs shig /zas gtsang sras po bzhugs su gsol/ /bdag ni 
sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /tshon gos mnabs pa bzhugs su gsol/ /bdag ni sor mo'i phreng ba ste/ /sor mo'i sho gom bdag stsol cig /bzhugs shig dge sbyong khyod bzhugs 
shig /mkhas pa'i gtso bo bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /lhung bzed thogs pa bzhugs su gsol/ /bdag ni sor mo'i phreng ba ste/ /
</page>

 <page>
<ph>255</ph><p>062-128a</p>
sor mo'i sho gam bdag stsol cig /bzhugs shig dge sbyong khyod bzhugs shig /seng ge'i rtsal mnga' bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs 
shig /stag gi rtsal mnga' bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /ngang stabs legs bzhud bzhugs su gsol/ /bdag ni sor mo'i phreng ba ste/ /
sor mo'i sho gam bdag stsol cig /bzhugs shig dge sbyong khyod bzhugs shig /lha yi glang po stabs mdzes bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /nyi rtse mchog 
gzi brtson pa bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /zla ba nya zhal spyan bzangs bzhugs/ /bdag ni sor mo'i phreng ba ste/ /sor mo'i sho gam bdag stsol cig /
bzhugs shig dge sbyong khyod bzhugs shig /gser gyi ri 'dra bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /pad mo 'dab stong spyan bzhugs shig /bdag ni 
sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /shangs kyi shugs drang bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong 
khyod bzhugs shig /ku mu da 'dra tshems mchog bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /gsung mchog ljags mnga' bzhugs su gsol/ /bdag ni sor mo'i phreng 
</page>

 <page>
<ph>256</ph><p>062-128b</p>
ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /mdzod spu'i thig le mchog mnga' bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /
dbu skra mthon snum mchog mnga' bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /snyan dang phyag ring mchog mnga' bzhugs/ /bdag ni sor mo'i phreng ba ste/ /sor mo'i sho gam 
bdag stsol cig /bzhugs shig dge sbyong khyod bzhugs shig /phyag mchog glang po'i sna 'dra bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /gsang ba sbubs su sbas pa 
bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /pus mo bzang po mnga' ba bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig 
dge sbyong khyod bzhugs shig /zangs kyi sen mo mchog mnga' bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /'gro ba mchog gis spos byugs bzhugs/ /bdag ni sor 
mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /ka la ping ka'i sgra dbyangs bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs 
shig /khu byug sgra dbyangs snyan sgrogs bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /gnyi 'od bye ba brgya 'das bzhugs/ /bdag ni sor mo'i phreng ba ste/ /sor mo'i 
</page>

 <page>
<ph>257</ph><p>062-129a</p>
sho gam bdag stsol cig /bzhugs shig dge sbyong khyod bzhugs shig /dus rab bstabs la phyag 'tshal bstod/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /de ltar 
dul 'gros rab mgyogs bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /stobs bcu'i stobs mnga' bzhugs su gsol/ /bdag ni sor mo'i phreng ba ste/ /sor mo'i sho gam 
bdag stsol cig /bzhugs shig dge sbyong khyod bzhugs shig /bden bzhi mchog mnga' bzhugs su gsol/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /phan mdzad lam brgyad ston 
pa bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /mtshan mchog sum cu gnyis mnga' bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs 
shig dge sbyong khyod bzhugs shig /dpe bzang brgyad cu mnga' ba bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /na chung mchog la 'dod spangs bzhugs/ /bdag ni sor mo'i 
phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /ji srid bdag ma khros par bzhugs/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod ni bzhugs 
su gsol/ /lha min dbang dang srin po rgyags bcas bcom/ /bdag ni 'di 'dra'i ngo mtshar yong ma mthong / /shin tu mgyogs pa'i shugs ldan khyod su zhig /ral gris ma btab bar du dge sbyong bzhugs/ /bdag gi ming yang khyod kyis ma gsan tam/ /
</page>

 <page>
<ph>258</ph><p>062-129b</p>
bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod ni bzhugs su gsol/ /bdag ming gang gis thos pa tsam gyis 'gum 'gyur na/ /mngon sum bdag mthong gson par gyur pa ni/ /shin tu mthu ldan sems can dag lta 
ga la mchis/ /bzhugs shig dge sbyong khyod ni bzhugs su gsol/ /bdag nyid mngon sum du ni mchis gyur kyang / /rta yi bang ltar shin tu mgyogs bzhud pa/ /lha 'am klu 'am khyod su myur du gsungs/ /bzhugs shig dge sbyong khyod bzhugs shig /
da ni bdag kyang mthu dang mi ldan gyur/ /brtan pa khyod ni slebs par mi nus so/ /bdag ni sor mo'i phreng ba ste/ /sor mo'i sho gam bdag stsol cig /bzhugs shig dge sbyong khyod bzhugs shig /dge sbyong brtul zhugs khrims 'dzin na/ /sho gam 
gnas las ma 'da' zhig /bdag ni sor mo'i phreng ba ste/ /sor mo'i sho gam bdag stsol cig /de nas bcom ldan 'das ngang pa'i rgyal po bzhin du gom pa bdun gshegs te/ seng ge'i lta bas kun du gzigs nas sor mo'i phreng ba la tshigs su bcad pa 
'di dag gsungs so/ /yang dag nyid kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims 
brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /ma byas yang dag mtha' la nga gnas te/ /de yang sor phreng khyod kyis mi rig go /nga ni yang dag rdzogs pa'i sangs rgyas te/ /
sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /zhi ba ma skyes mtha' la nga 
</page>

 <page>
<ph>259</ph><p>062-130a</p>
gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 
'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /'dus ma byas kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos 
khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rga ba med pa'i mtha' la nga gnas te/ /
de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs 
pa'i sangs rgyas te/ /khyod la mtshon rnon sho gam sbyin par bya/ /nad med pa yi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i 
phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /'chi ba med pa'i mtha' la nga gnas te/ /de yang sor phreng khyod kyis mi rig 
go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /
</page>

 <page>
<ph>260</ph><p>062-130b</p>
khyod la mtshon rnon sho gam sbyin par bya/ /kun nas nyon mongs med par nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug 
cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /zag pa med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs 
pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin 
par bya/ /gnod med pa yi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul 
zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni bden pa'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /
sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni chos kyi mtha' la 
rab gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang 
</page>

 <page>
<ph>261</ph><p>062-131a</p>
dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni shes pa'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /
'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni bden pa'i mtha' la gnas pa ste/ /de yang sor phreng khyod kyis mi rig 
go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la 
mtshon rnon sho gam sbyin par bya/ /mya ngan med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul 
khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /mya ngan bral ba'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas 
te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rdul med pa yi 
mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /
</page>

 <page>
<ph>262</ph><p>062-131b</p>
nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rdul dang bral ba'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug 
cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /shag shig med pa'i mtha' la nga gnas te/ /de yang sor phreng khyod kyis mi 
rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la 
mtshon rnon sho gam sbyin par bya/ /yams kyi nad med mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /
tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /gtse ba med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs 
rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nad 'go 
med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs 
</page>

 <page>
<ph>263</ph><p>062-132a</p>
la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /ci yang med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos 
khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /dpag tu med pa'i mtha' la nga gnas te/ /de yang sor 
phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /
khyod la mtshon rnon sho gam sbyin par bya/ /tshad med pa yi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /
tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /gtso bo mchog gi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs 
rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni 
rab kyi mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs 
</page>

 <page>
<ph>264</ph><p>062-132b</p>
la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni dam pa'i chos la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim 
po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /bla na med pa'i mtha' la nga gnas te/ /de yang sor 
phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /
khyod la mtshon rnon sho gam sbyin par bya/ /nga ni ther zug mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul 
khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /gzhom du med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /
sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /'jigs med chos kyi 
mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni 
</page>

 <page>
<ph>265</ph><p>062-133a</p>
yang dag rdzogs pa'i sangs rgyas te/ /khyod la mtshon rnon sho gam sbyin par bya/ /mtha' yas chos kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /
'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /bstan med chos kyi mtha' la nga gnas te/ /de yang sor phreng khyod kyis mi rig go/ /nga ni 
yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin 
par bya/ /zab mo'i chos kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon 
tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /blta dka'i chos kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis 
chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /phra ba'i chos kyi mtha' la nga gnas te/ /de yang 
sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas 
</page>

 <page>
<ph>266</ph><p>062-133b</p>
te/ /khyod la mtshon rnon sho gam sbyin par bya/ /mkhas pa'i chos kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba 
khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /mthong bar dka' ba'i mtha' la nga gnas te/ /de yang sor phreng khyod kyis mi rig go/ /nga ni yang dag 
rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par 
bya/ /kun gzhi med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon 
tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /tha ba med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis 
chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nyon mongs med pa'i mtha' la nga gnas 
te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs 
</page>

 <page>
<ph>267</ph><p>062-134a</p>
pa'i sangs rgyas te/ /khyod la mtshon rnon sho gam sbyin par bya/ /nga ni dag pa'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor 
mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rnam par grol ba'i mtha' la nga gnas te/ /de yang sor phreng khyod kyis mi rig go/ /nga ni 
yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam 
sbyin par bya/ /nga ni zhi ba'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims 
brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni zhi gnas mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs 
rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nye bar 
zhi ba'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon 
</page>

 <page>
<ph>268</ph><p>062-134b</p>
tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nye bar chad pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos 
khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nye bar zhi ba'i mtha' la nga gnas te/ /
de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs 
pa'i sangs rgyas te/ /khyod la mtshon rnon sho gam sbyin par bya/ /nga ni gya nom mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i 
phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /spros pa med pa'i mtha' la nga gnas te/ /de yang sor phreng khyod kyis mi rig go/ /nga ni 
yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam 
sbyin par bya/ /nga ni gnas med mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs 
</page>

 <page>
<ph>269</ph><p>062-135a</p>
yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga rgyal 'dul ba'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam 
sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /sgyu ma 'dul ba'i mtha' la nga gnas te/ /
de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i 
sangs rgyas te/ /khyod la mtshon rnon sho gam sbyin par bya/ /ma rig 'dul ba'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i 
phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rnam par btang ba'i mtha' la nga gnas te/ /de yang sor phreng khyod kyis mi rig go/ /
nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon 
rnon sho gam sbyin par bya/ /nges par spangs pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug 
</page>

 <page>
<ph>270</ph><p>062-135b</p>
cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /chos kyi dbyings kyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs 
pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni 
skye mched mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan 
rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni dge ba'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin 
gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /'jig rten 'das pa'i 
mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs 
la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /mi g.yo ba yi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu 
</page>

 <page>
<ph>271</ph><p>062-136a</p>
zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /gnas dang khang pa'i mtha' la nga 
gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang 
dag rdzogs pa'i sangs rgyas te/ /khyod la mtshon rnon sho gam sbyin par bya/ /'gyod pa med pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /
'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /rab tu sbyangs pa'i mtha' la nga gnas te/ /de yang sor phreng khyod 
kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /
khyod la mtshon rnon sho gam sbyin par bya/ /nga ni mthar gtugs mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug 
cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /khro glen 'dod spangs mtha' la nga gnas te/ /de yang sor phreng khyod kyis mi rig go/ /nga ni yang dag 
</page>

 <page>
<ph>272</ph><p>062-136b</p>
rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin 
par bya/ /nyon mongs spangs pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul 
zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /phung po spangs pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho 
gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /khro glen 'dod zad 
mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /
nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni 'gog pa'i mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /
'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni rten gyi mtha' la gnas pa ste/ /de yang sor phreng 
</page>

 <page>
<ph>273</ph><p>062-137a</p>
khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i 
sangs rgyas te/ /khyod la mtshon rnon sho gam sbyin par bya/ /nga ni mgon gyi mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 
'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni skyabs kyi mtha' la gnas pa ste/ /de yang sor phreng khyod kyis mi rig go/ /nga ni yang dag 
rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin 
par bya/ /nga ni dpung gnyen mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims 
brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /nga ni gling gi mtha' la gnas pa ste/ /de yang sor phreng khyod kyis mi rig go/ /nga ni yang dag rdzogs pa'i sangs rgyas 
te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /
</page>

 <page>
<ph>274</ph><p>062-137b</p>
go skabs rig pa'i mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan 
rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /ser sna phrag dog 'dul mthar nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis 
chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /skom pa 'dul ba'i mtha' la nga gnas te/ /
de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i 
sangs rgyas te/ /khyod la mtshon rnon sho gam sbyin par bya/ /nga dang nga med mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng 
ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /phung po nges spangs mtha' la nga gnas te/ /de yang sor phreng khyod kyis mi rig go/ /nga ni 
yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho 
</page>

 <page>
<ph>275</ph><p>062-138a</p>
gam sbyin par bya/ /zhi gnas kun gyi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul 
khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /lam gcod pa yi mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /
sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /stong chen sgo yi mtha' la nga 
gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang 
dag rdzogs pa'i sangs rgyas te/ /khyod la mtshon rnon sho gam sbyin par bya/ /nyon mongs kun spangs byang mthar nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /
'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /sred pa zad pa'i mtha' la nga gnas te/ /de yang sor phreng khyod 
kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas 
</page>

 <page>
<ph>276</ph><p>062-138b</p>
te/ /khyod la mtshon rnon sho gam sbyin par bya/ /'dod chags bral 'gog mtha' la nga gnas te/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 
'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin par bya/ /bde mchog mya ngan 'das mthar nga gnas te/ /de yang sor phreng khyod kyis mi rig go/ /nga ni yang 
dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul zhugs yon tan rdzogs la 'dug /nga ni yang dag rdzogs pa'i sangs rgyas te/ /khyod la mtshon rnon sho gam sbyin 
par bya/ /rtag brtan mchog shis rab bsil mthar nga gnas/ /de yang sor phreng khyod kyis mi rig go/ /nga ni yang dag rdzogs pa'i sangs rgyas te/ /sho gam sbyin gyis chos khu zhim po 'thung / /'dug cig sor mo'i phreng ba khyod 'dug cig /tshul khrims brtul 
zhugs yon tan rdzogs la 'dug /nga ni yang dag rdzogs pa'i sangs rgyas te/ /sho gam mtshon rnon khyod la sbyin par bya/ /shin tu rno ba'i mtshon 'di myur 'or la/ /rig pa'i ye shes skyabs su myur du shog /tshur shog slob dpon ngan 'gro'i dbang song bas/ /
chos ma yin pa'i phung po chos su sems/ /de nas bdag nyid khong du chud par 'gyur/ /kun kyang chad pas rab 'jigs shing / /thams cad la ni srog phangs te/ /bdag nyid kho na dper byas la/ /mi bsad gsod du mi gzhug go/ /pha rol ji ltar de 
bzhin bdag /bdag nyid ji lta de bzhin gzhan/ /bdag rang nyid ni dper byas la/ /mi bsad gsod du mi gzhug go/ /srin po'i byad gzugs de ltar ma byed cig /yan lag lus la shin tu khrag chags shing / /bsad pa'i mtshon cha rnon po khrag 
</page>

 <page>
<ph>277</ph><p>062-139a</p>
byugs pa/ /khyod kyis phrag la thogs pa mi mdzes so/ /sor mo'i phreng ba mgo las myur du 'or/ /kye ma bram ze'i bu'i las 'di 'dra zhing / /chos 'dod bram ze'i bu yang 'di 'dra na/ /srin po ma rungs pa dag ji 'dra ge/ /phyugs 
rnams la yang ma ni mchod yin na/ /kye ma brtse med sdig grogs dbang song mi/ /shin tu rno ba'i mtshon cha gdangs brtsams te/ /rang gi ma yi drung du nye bar 'ong / /gang yang sor mo'i phreng ba khyod lta bu/ /sdig byed mi yi nang na gcan gzan yin/ /
srin po'i nang na shin tu sdig can te/ /lha min nang na'ang ma rungs las byed pa/ /sor phreng khyod ni shin tu cher dkris shing / /sdig pa sems pa mi yis spangs pa ste/ /ma ni 'jig rten dag na dka' mchog byed/ /nyon mongs des ni zla bcu rum na 
bsrel/ /de nas phyis ni btsas par gyur nas kyang / /bshang gci mang reg sdug bsngal myong bas gsos/ /ltos shig sor phreng khyod kyi gtso mo ni/ /mig ni khrag gi mchi mas rab tu gang / /bud med bu la byams shing sdug pa yis/ /mngar 
gyi bum pa phrag la thogs te 'ongs/ /rgan mo nyon mongs rlung gis skra yang bshig /gos ngan ral po rlung gis bskyod cing 'brul/ /lus la rdul gos rkang pa ser ka byung / /rgan mo nyon mongs sdug bsngal chen po myong / /lus skams yun ring rlung dang 
lhags pas nyen/ /sdug bsngal mang pos shin tu gdungs par gyur/ /bud med de ni rnam par snying myos te/ /bsam yas sdug bsngal ldan zhing kyi hud 'bod/ /de nas sor mo'i phreng ba'i mas de bzhin gshegs pa dang / bdag gi bu sor mo'i phreng ba gnyis phan 
tshun lan dang yang lan gyis rgya zhing cher rtsod pa las bdag gi bu pham ste/ lag cha bor bar mthong nas/ sdug pa'i sdug bsngal chen pos reg ste/ bcom ldan 'das la tshigs su bcad pa 'di skad ces gsol to/ /bcom ldan rin chen gter stor ba/ /bdag 
</page>

 <page>
<ph>278</ph><p>062-139b</p>
gis nyon mongs myong bas rnyed/ /bdag gis mig tu gyur pa thob/ /mig gi rdul rnams bdag gis bsal/ /bdag gi bu ni mi khrag gis/ /kye ma lus dang zas la reg /kun du 'khyam zhing mtshon rnon thogs/ /'gro ba mang po'i phung po gsod/ /bdag 
gi bu yang mgu bya zhing / /sangs rgyas phyag bya'am ji ltar bya/ /khyod kyi bu ngan 'di 'dra zhes/ /'gro mangs tshig rtsub mnyan mi nus/ /de la sogs pa rnam pa du mar smre'o/ /de nas bcom ldan 'das kyis sor mo'i phreng ba la 'di skad ces bka' stsal to/ /
sor mo'i phreng ba khyod kyi gtso mo ni shing drung na 'dug ste/ de lta bu shin tu dka' ba byed pa'i bud med 'di la khyod ral gri thogs te/ bdag gi ma mtho ris su 'gro bar 'gyur ro snyam nas gsad par 'dod pa ni sor mo'i phreng ba chos ma yin pa'i phung po la chos su 
nor to/ /'di lta ste dper na/ sos ka'i dbyar zla ra ba'i dus la smig rgyu ba la chu yin snyam nas ri dgas rnams kun du 'khyam pa de bzhin du/ sor mo'i phreng ba khyod kyang slob dpon ngan pa'i man ngag gis rmongs par gyur te/ chos ma yin pa la chos su sems 
pa'i sems can ni mnar med pa zhes bya ba'i mi zad pa chen por 'gro'o/ /sor mo'i phreng ba de bzhin gshegs pa'i skyabs su myur du song shig song shig /zhugs shig /sor mo'i phreng ba khyod ma 'jigs shig /de bzhin gshegs pa ni 'jigs pa med pa'i 'byung 
gnas te/ sangs rgyas ni sems can thams cad la sgra gcan zin dang mtshungs par gzigs pa/ na ba rnams gso ba dang / skyabs med pa rnams kyi skyabs so/ /sangs rgyas ni dbye gnas na bzhugs pa/ rtsa lag med pa rnams kyi rtsa lag go/ /sangs 
rgyas ni dbul po rnams kyi mi zad pa'i gter ro/ /sangs rgyas ni lam stor ba rnams la lam bzang po ston pa'o/ /sangs rgyas ni 'jigs pas gzir ba rnams kyi skyabs su gyur pa'o/ /de bzhin gshegs pa ni gru zhig pa rnams kyi grur gyur pa'o/ /
</page>

 <page>
<ph>279</ph><p>062-140a</p>
mtshon rnon po myur du 'or la/ rab tu 'byung ba dang / bsnyen par rdzogs pa long shig /song la bla ma'i rkang pa la gtugs te bzod pa gsol cig /rgan mo nyon mongs ma la rab tu 'byung bar thong shig ces gsol ba thob la srid pa mi zad pa las sems 
can rnams sgrol cig dang / sho gam bzang po rab tu 'byung ba dang bsnyen par rdzogs pa sbyin no/ /sor mo'i phreng ba khyod yun ring por lam ngan par 'khyams shing ngal bar gyur gyis chos kyi ro'i chu 'thung shig /sor mo'i phreng ba khyod kyang sho gam len pa yin/ de bzhin 
gshegs pa yang sho gam len pa yin te/ sor mo'i phreng ba de bzhin gshegs pa ni sems can thams cad kyi sho gam len pa lam bsel gyi rgyal po yin te/ sems can thams cad srid pa'i rgya mtsho las bsgral cing lam bsel/ rtag tu sho gam len 
to/ /de nas sor mo'i phreng bas de nyid du srin po ltar shin tu rno zhing mi zad pa'i mtshon rnon po bor nas/ /byis pa lo gcig lon pas me mdag blangs pa dang / me mdag de bor nas rang gi lag la nyug cing / ngus te cho nges 'debs pa de bzhin du sor mo'i phreng ba 
yang mtshon shin tu rno ba de bor nas ngu zhing cho nges btab ste/ mi nyis stong du gcig gis ma tshang ba'i sor mo'i phreng ba thogs pa yang rang gi lus las phud nas kyi hud ces zer te/ dper na mi zhig nyal ba las rang gi rkang pa la sbrul gyis zin ma thag tu myur du sad nas/ 
lag pa bskum pa las sprugs te/ shin tu mi zad pa'i sbrul bzung nas 'dor ba de bzhin du sor mo'i phreng ba yang rang gi mgo las sor mo'i phreng ba myur du bor ro/ /ji ltar bdag nyid gdon dang bral bar gyur par shes nas ngo tsha ba de bzhin du/ de nas sor mo'i phreng bas kyang / 
bdag nyid mngon par rig nas me tog rtsa lag 'tsho zhes bya ba'i kha dog ltar khrag gis lus thams cad yog cing / sprin chen po ltar mig mchi mas gang nas rab tu ngu zhing bdag la rdeg ste/ ji ltar sbrul gyis zin nas smyos pa'i mi sbrul ltar ltos 'phye zhing 'gro 
</page>

 <page>
<ph>280</ph><p>062-140b</p>
'gro ba de bzhin du sor mo'i phreng ba yang tshad shing sum cu rtsa dgu kho ra khor yug gi sa la ltos 'phye zhing song nas/ bcom ldan 'das kyi zhabs mgo la bzhag ste/ tshig 'di skad ces smras so/ /kye ma sangs rgyas byams pa'i mchog mnga' zhing / /skyes 'dul kha sgyur bdag 
gi slad gshegs pas/ /gti mug chos kyi rlabs chen mi shes chu/ /rgya mtsho che las bdag deng nges par bsgral/ /kye ma sangs rgyas thugs rje mchog mnga' zhing / /skyes 'dul kha sgyur bdag gi slad gshegs pas/ /shing rtsa 'bras bu lo ma mang ba yi/ /
dgon pa las ni deng bdag nges par bsgral/ /kye ma sangs rgyas dga' ba mchog mnga' zhing / /skyes 'dul kha sgyur bdag gi slad gshegs pas/ /lta ba sna tshogs ri mor bris pa yis/ /stag gi lag nas bdag deng nges par bsgral/ /kye ma sangs rgyas 
btang snyoms mchog mnga' yang dag gzigs/ /skyes 'dul kha lo sgyur ba bdag gi slad gshegs pas/ /'o dod 'bod dang cher 'bod mnar med pa'i/ /sems can dmyal chen gting nas deng bdag bsgral/ /'di ni skyabs med pa yi skyabs lags 
te/ /rtsa lag med pa rnams kyi rtsa lag go/ /bdag gis ya nga tsha ba'i las bgyis na/ /bdag ni 'di 'drar gyur la skyabs mdzad gsol/ /de nas bcom ldan 'das kyis sor mo'i phreng ba la slar bka' stsal pa/ sor mo'i phreng ba khyod longs la myur du song 
ste/ ma'i rkang pa la gtugs la bzod pa gsol cig /bzod pa gsol nas/ rab tu 'byung ba dang / bsnyen par rdzogs par gsol cig ces gsol ba thob cig /de nas sor mo'i phreng ba bcom ldan 'das kyi zhabs kyi drung nas langs nas/ rang gi ma ga 
la ba der song ste phyin pa dang / rang gi ma la lan mang du bskor ba byas te/ chu srin byis pa gsod ces bya ba bzhin du 'gre zhing ngus nas cho nges btab ste/ rang gi ma la tshigs su bcad pa 'di skad ces smras so/ /slob dpon ngan pa'i dbang song bas/ /
</page>

 <page>
<ph>281</ph><p>062-141a</p>
mi stong dgu brgya bkum lags te/ /kye ma bdag gis mi zad bgyis/ /bdag gis sdig phung mang po rnyed/ /ma khyod bdag gi rten lags te/ /sangs rgyas shin tu skyabs su gda'/ /khyod kyi zhabs ni mgor bzhag ste/ /rab 'byung 
bsnyen par rdzogs par gsol/ /de nas mas rang gi bu la tshigs su bcad pas phyir smras pa/ ngas ni bu khyod btang zin gyis/ /rab byung 'jig rten pha rol spyod/ /bdag kyang rdzogs pa'i sangs rgyas la/ /de bzhin rab tu 'byung bar gsol/ /
kye ma bcom ldan bsam mi khyab/ /de bzhin gshegs pa dpe med de/ /sangs rgyas bdag gi bu sgrol ba/ /'jig rten kun la thugs kyang brtse/ /mgon po khyod kyi gzugs rnams dang / /yon tan dpe yang 'gro la med/ /bdag gis chung 
zad brjod nus te/ /de bzhin gshegs pa lha yi lha/ /de nas bcom ldan 'das kyis rgan mo la tshigs su bcad pa 'di skad gsungs so/ /khyod kyi bu ni nga mdun du/ /rab tu 'byung bar gnang ba ni/ /legs so bud med nyon mongs ma/ /rgyun mi chad 
par bde bar shog /khyod ni rab tu byung ba yi/ /dus las shin tu yol zin gyis/ /dge bsnyen ma yi chos rnams kyis/ /rgan mo bdag nyid dbugs phyung shig /skad cig tsam du 'dir sdod de/ /rgyal po gsal rgyal ji srid na/ /'di dag tu ni 
mthong gyur pa/ /de tsam du yang bde bar 'dug/ //bam po gnyis pa/ /de nas lha'i dbang po brgya byin sum cu rtsa gsum pa'i lha rnams dang / lha'i bu mo'i tshogs dang bcas pas bskor cing mdun du bdar te/ snang ba chen pos mnyan du yod pa'i yul 
thams cad snang bar byas nas/ de bzhin gshegs pa dang / sor mo'i phreng ba gnyis mi ltar 'thab pa dang / cang shes ltar 'thab pa mthong ste/ rab tu dga' nas bcom ldan 'das dang sor mo'i phreng ba gnyis la tshigs su bcad pa 'di skad ces smras so/ /kye ma mi 
</page>

 <page>
<ph>282</ph><p>062-141b</p>
'dul kha lo sgyur/ /sangs rgyas nor la bzang po mdzes/ /kye ma 'di ltar sangs rgyas kyis/ /sor mo'i phreng ba rab tu btul/ /rtag tu mi yi khrag gis lus byugs te/ /lha min dbang dang lha dang srin po dang / /gnod sbyin stobs dang ldan pa rtsal chen dang / /klu dang 
sha za lto 'phye mi 'am ci/ /stobs ldan rtsal chen nam mkha' lding dag dang / /sems can gtum po stobs ldan gzhan dag kyang / /sor phreng ming thos nyal bzhin mig btsums 'dug /de 'dra gtum po'i las byed sor phreng de/ /mi yi rgyal po tsam gyis ga la sod/ /
de ni btsas ma thag tu de yi tshe/ /lha dang lha ma yin pa kun skrag na/ /mi yi rgyal po tsam lta ci zhig smos/ /ming gis go cha mtshon kun rdol cing snang / /de ltar drag cing stobs ldan rtsal che ba/ /kye ma de bzhin gshegs kyis btul ba legs/ /mthu dang 
rtsal kyang bsam gyis mi khyab mnga'/ /sangs rgyas bsam gyis mi khyab sangs rgyas ni/ /yul dang ye shes spyod yul bsam mi khyab/ /sor mo'i phreng ba de ring mdzes par snang / /shin tu gzugs bzang btso ma'i gser ltar gyur/ /nyi ma'i zer shar kha 
dog lta bur mdzes/ /sor phreng byad sdug tshul khrims gnas pa mdzes/ /tshul khrims bral ba'i mi ni yong mi mdzes/ /kye ma bdag deng khyim chos mang thob snyam/ /sor mo'i phreng ba chos gos stsal bar bgyi/ /sangs rgyas bcom ldan bdag la thugs 
brtse bzhes/ /sor mo'i phreng ba dge sbyong tshul 'dra stsal/ /slong ba kun gyi rgyal po chen po la/ /de bzhin gshegs pas legs par gzigs su gsol/ /de nas lha'i dbang po brgya byin gyis sor mo'i phreng ba la 'di skad ces smras so/ /skyes bu dam pa nga'i 
lha'i gos mchog 'di khyod kyi chos gos gyis shig /de nas sor mo'i phreng bas lha'i dbang po brgya byin la 'di skad ces smras so/ /sbrang ma lta bu khyod su zhig /brgya byin ma dad pa yi sbyin pa nga len tam/ brgya byin khyod ni 'dod pa'i gong bu ste/ khyod kyis da dung chu klung mang po 
</page>

 <page>
<ph>283</ph><p>062-142a</p>
ma rgal te/ rang bzhin gyis gcer bus gzhan la ji ltar gos sbyin/ khyod ni rang bzhin gyis gcer bu na/ chos gos kyi phyir ji ltar rin thang med pa'i gos gzhan la sbyin/ dper na rgyal po'i gyad stong thub bdag nyid lus thams cad thog mar 'gyel na/ ba 
lang rgan po 'dam du song ba bzhin/ ma rgal ba nyid du 'gyel bas rgan po gzhan gyi gyad stong thub la ji ltar brgal bar bya/ de bzhin du ngas kyang khyod kyi rin thang med pa'i gos gyon na brgya byin mig stong can nyon mongs pa'i bdud bye ba dang / rang bzhin gyi bdud la sogs pa 
dang ji ltar 'gyed/ ngas ni bdud mtha' yas pa dang / 'thab cing nyon mongs pa mang po zad par bya ste/ dge sbyong gi chos de bzhin gshegs pas bsngags pa'i sbyangs pa'i yon tan bcu gnyis la spyad par bya'i/ khyod kyi mal cha ni de ltar gnas par mi bya'o/ /brgya byin 
mig stong can khyod ni lha rnams kyi dbang phyug ma yin te/ khyod ni dmus long du gyur pa dang khyad par med do/ /brgya byin khyod kyis gtum po'i las kyi sdig pa ci 'dra ba'i bye brag mi shes so/ /sor mo'i phreng ba gtum po yin par sbrang ma lta bu khyod kyis ji ltar shes/ kye ma brgya 
byin gyis gsal bar gtum po'i las mi shes so/ /bstan pa'i tshul shes na rab tu 'byung bar 'dod pa'i thog mar rin thang med pa'i chos gos gyon na/ dge sbyong ci 'dra ba zhig tu 'gyur/ brgya byin khyod ni rab tu 'byung ba'i dben pa tsam yang mi shes te/ kye ma brgya byin khyod ni 
bstan pa las phyi rol du gyur pa'o/ /'di lta ste/ nor bu dang / mu tig dang / bai dUr+ya dang / gser dang / nor bu zla mdzes la sogs pa'i rin po ches gang ba'i bum pa brgyad khri dang / sa le sbram dang / rin po che'i bum pa gzhan yang dpag tu med pa spangs te/ mchil ma'i 
thal ba bzhin du rin thang med pa'i gos bor te/ gang dge sbyong gi chos la nges par byung ba de bzhin gshegs pa'i sras thu bo/ gnas brtan 'od srung chen po gnas mal nags khrod du 'cha' zhing / sbyangs pa'i yon tan bcu gnyis kyis bsdams te/ lus kyis brtul 
</page>

 <page>
<ph>284</ph><p>062-142b</p>
zhugs spyod pa yang ci'i phyir rin thang med pa'i gos mi gyon/ ci'i phyir khang pa'i gnas mal spangs shing gnas brtan 'od srung chen po bdud rtsi lta bu'i kha zas sna tshogs dang / sha'i ro'i kha zas spangs te/ sha med par brtul zhugs kyi spyod pa la yang dag par spyod/ khyim nas 
khyim du rgyu zhing lkugs pa ma yin par lkugs par 'du shes pas mdun dang / rgyab dang / glo nas med ces zer ram gshe na yang bde bar gyur cig ces brtan par phyir 'byung ngo / /yod ces zer na yang gnas brtan chags par mi 'gyur te/ bde bar gyur cig ces brtan par 
phyir 'byung la bum pa re res kyang ma 'ongs pa'i dge sbyong rnams nam 'tsho'i bar du bza' ba dang / bca' ba dang / bldag pa spyad par 'gyur na/ ci'i phyir de lta bu'i longs spyod kyi phung po chen po dge 'dun gyi nor du ma bzhag ste/ bdag gir bya ba spangs shing btang nas yi 
dgas dang / dbul po dang / bkren pa dang / slong ba la sogs pa'i gter zad mi shes par byas pa de lta bu ni brgya byin dge sbyong gi chos te/ til tsam gyi bag sogs pa de yang dge sbyong gi chos ma yin no/ /bran pho dang / bran mo dang / nor rnam pa mang po dang / 
zhing gi dngos po dang / de bzhin du nyo ba dang / 'tshong ba de ni dge sbyong gi chos dang 'thun pa ma yin te/ de dag ni khyim na gnas pa rnams kyi nor lta bu yin no/ /sngar smos pa'i nor de dag len pa gang yin pa dang / rung ba ma yin pa'i nor sbyin par byed pa gang yin pa de dag 
ni blun por mtshungs te/ 'bras ma rung bar byed pa'i zhing gi ngo dang 'dra bar skyon chags pa'i ya mtshan can de dag nga chad pas gcad par bya'o/ /gang ngas bsad nas sor mo'i phreng bar byas pa de dag thams cad kyang bstan pa la sun 'byin pa sha stag ste/ dge bsnyen nam/ 
dge bsnyen ma'am/ dge sbyong ngam/ dge sbyong ma gcig kyang med do/ /de nas lha'i dbang po brgya byin gyis sor mo'i phreng ba la 'di skad ces smras so/ /chos ni bsad pa med pa'i mtshan nyid de/ de bzhin gshegs pa yang sras gcig po sgra gcan zin bzhin du 
</page>

 <page>
<ph>285</ph><p>062-143a</p>
sems can thams cad la gzigs na/ ji ltar skyon chags pa'i ya mtshan can rnams kyi yan lag gcad par bka' stsol bar 'gyur/ de nas sor mo'i phreng bas/ brgya byin lha'i dbang po la 'di skad ces smras so/ /gsad pa dang / mi gsad pa'i bye 
brag brgya byin khyod kyis ga la shes/ sgyu ma byed pa'i sgyu ma ji ltar zhing pas mi shes pa de bzhin du byang chub sems dpa'i yul sgyu ma yang / brgya byin bstan pa'i phyi rol du gyur pa zhing pa lta bus ga la shes/ mi gsad pa dang / gsad pa la yang rnam pa gnyis yod de/ 
byang chub sems dpa'i gsod pa dang / nyan thos kyi gsod pa ste/ rnam pa de gnyis kyang sbrang bu lta bu khyod kyis ga la shes/ byang chub sems dpa'i yul dang / khyod kyi yul gyi khyad par ni nam mkha' la sbrang bu'i 'phur stabs bzhin no/ /'di lta ste dper na/ 
dge sbyong 'dres zin pa la dge sbyong rnams 'gog par zhugs na/ skye bo mang pos ci'i phyir 'gog pa la zhugs zhes dris na brgya byin khyod la dri ste/ de'i tshe de ltar 'gog pa'i zlog pa de mchog yin nam/ bsgo ba de'i tshe gal te 'gog pa des shi na su la sdig par 'gyur 
te/ gal te gsod pa'i sems sbyangs na/ su la yang sdig par mi 'gyur ro/ /de bzhin du skyon chags pa'i ya mtshan can rnams chad pas bcad pa las gal te shi na su la'ang sdig par mi 'gyur gyi/ bsod nams kyi phung po mang du skyed do/ /de ltar gsod pa dang / 
mi gsod pa'i bye brag ni shes par dka' ste/ de ni byang chub sems dpa' rnams la gsod pa'i chos su mi 'gyur ro/ /dper na/ sman pas nad pa'i lce'i drung du gtsags bus btab ste/ khrag phyung ba las de'i 'og tu de gal te shi na ci sman pa la sdig tu 'gyur ram/ sman pa 
ni mi mang po la phan par byed pas sman pa la sdig tu mi 'gyur te/ gsod pa'i sems ni ma gtogs so/ /de bzhin du skyon chags pa'i ya mtshan can rnams chad pas bcad pa las gal te shi na su la yang sdig par mi 'gyur gyi/ bsod nams kyi phung po mang du 'phel te/ 
</page>

 <page>
<ph>286</ph><p>062-143b</p>
gsod pa'i sems ni ma gtogs so/ /dper na bu'i slob dpon mthong ma thag tu byis pa shi na bu'i slob dpon la sdig par 'gyur ram/ de bzhin du khong nas dpa' ba'i gzi brjid mthong nas/ mthong ba tsam gyis skyon chags pa'i ya mtshan can shi na ci zlog pa la sdig par 
'gyur ram/ zlog pa la sdig par mi 'gyur gyi/ bsod nams mang du 'phel te/ gsod pa'i sems ni ma gtogs so/ /de'i phyir brgya byin khyod sdig pa'i las dang / bsod nams rnams kyi las kyi bye brag mi shes so/ /dge sbyong dang / dge sbyong ma yin pa'i bye brag 
mi shes kyis dam pa'i chos la sdang ba'i ya mtshan can rnams ni chad pas gcad do/ /gnas brtan 'od srung chen po la sogs pa nyan thos chen po brgyad cu dang / sa ya gro zhin skyes dang / thug pa med la sogs pa de dag thams cad kyang nor gyi bum pa mang po bor nas yo byad 
bsnyungs shing chog shes pas dam pa'i chos la gnas pa dag ci rin thang med pa'i gos gyon tam/ dge slong gi lus mgo bregs shing rgyags pa thams cad bcom pa mgon med pa bzhin du/ lag na lhung bzed thogs pa gos la sogs pa yang kha dog bsgyur cing 
kha dog ngan par byas pa'i dge slong de dag la bag med pa ji ltar rung / rtag tu grang ba dang / tsha ba dang / bru ba dang / skom pas nyen cing ri dgas bzhin du rtag par rkang lag rdul gyis reg kyang tshul khrims las cung zad 'das pa'i dri ma yang med pa khwa'i sgo nga bzhin 
du tshul khrims srung ba de dag la 'du 'dzi dang / smra ba la dga' bas ci zhig bya/ bal glang mche ba bcad pa bzhin du 'jigs shing gzugs mi sdug pa de dag la rin thang med pa'i gos gyon pas ci zhig bya/ lan gnyis su de skad ma zer cig /brgya byin khyod ni 
bstan pa'i phyi rol pa yin te/ mu stegs rnams su bram ze'i dam tshig la gdol pa mi chud pa de bzhin du/ khyod kyang phyi rol gyi gdol pa yin gyis sbrang bu khyod cang ma smra shig /de nas tshangs pa mi mjed kyi bdag pos snang ba chen po phyung nas/ bcom ldan 
</page>

 <page>
<ph>287</ph><p>062-144a</p>
'das ga la ba de logs su thal mo sbyar ba btud nas/ de bzhin gshegs pa dang / sor mo'i phreng ba la lha'i mchod pa chen po byas nas/ bcom ldan 'das dang / sor mo'i phreng ba la tshig 'di skad ces smras so/ /kye ma bdag gis g.yul chen 
rab mthong ste/ /seng ge gnyis ni drag tu 'thab pa bzhin/ /kye ma sangs rgyas mi 'dul kha lo sgyur/ /de bzhin gshegs pas sor phreng dge bar btul/ /sbrul gyis sman pa mthong nas shin tu sgra 'byin cing / /mi 'jigs kha rlangs 'byin pa zhi bar myur 
btul ltar/ /de bzhin 'jig rten gsum gyi sman pa mthong nas ni/ /sor phreng gtum rab las bgyid shin tu dul bar gyur/ /khams gsum sman pa khyod la phyag 'tshal lo/ /gyad mchog rgyal po khyod la phyag 'tshal lo/ /de bzhin gshegs pa 
thabs kyi sku mnga' ba/ /bsam yas stobs 'chang khyod la phyag 'tshal lo/ /chos nyid la yang sor phreng bzhag pa ni/ /de ring lha khyod shin tu rnam par mdzes/ /de ltar shin tu mdzes pa dpe mi rnyed/ /de phyir de bzhin gshegs pa dpe ma mchis/ /sor 
phreng tshul khrims deng gnas shin tu mdzes/ /dul zhing byang la 'jigs pa ma mchis shing / /gzugs ni rang bzhin gyis kyang gser 'dra ste/ /'dzam bu'i chu bo'i gser 'bar mdog ltar mdzes/ /de bzhin gshegs la bdag gsol bdag la thugs 
brtse bas/ /bdag gi 'phrul gos de bzhin gshegs pas deng bzhes te/ /sor mo'i phreng ba'i lha yi chos gos bgyi bar gsol/ /de yi 'bras bus bdag kyang byang chub mchog thob shog /sor phreng chos gos bdag gi gos bgos nas/ /tshangs 
pa'i spyod pa sems brtan rdzogs par shog /bcom ldan 'das la sor mo'i phreng ba yang / /tshangs par spyod pa phun sum tshogs par srungs/ /de nas sor mo'i phreng bas tshangs pa mi mjed kyi bdag po la slar 'di skad ces smras so/ /phra ma can cal col 
</page>

 <page>
<ph>288</ph><p>062-144b</p>
smra ba khyod su zhig /sor mo'i phreng bas bdag gi gos bgos nas/ sor mo'i phreng ba tshul khrims dang brtul zhugs srungs shig /sor mo'i phreng ba yun ring du tshul khrims srungs shig ces nga la brnyas shing smra ba/ tshangs pa ngan pa tshangs pa ma yin par tshangs 
pa'i gzugs su 'dir 'ongs na tshangs pa tshangs pa zhes bya ba'i don ci/ 'jig rten na tshangs pa'i las gang yin/ ngas sbrang bu lta bu las gos blangs te bgos la tshul khrims dang / brtul zhugs yun ring por bsrung ngam/ nga ni su'i khol po yang ma yin te/ 
nga ni su'i dad pa la yang mi 'jug go/ /nga la su'i bu lon yang ma chags te/ ngas ni sngon sems can dbul po rnams la nor byin to/ /dper na dpyid zla ra ba la 'phyang mo nyug pa'i thag pas btags te/ ring du song yang slar myur du rang gi gnas su 'khor ba de 
bzhin du tshangs pa sbrang bu khyod kyang dpyid zla ra ba la 'phyang thag btags pa ltar tshangs pa'i 'jig rten gyi bde ba myong nas phyir ltung ba'i chos can du ltung bar 'gyur ro/ /byang chub sems dpa'i yang dag pa'i don yon tan gyi 'thad pa mi shes par gang sdig pa dang / sdig 
pa ma yin par rtog pa khyod 'dra ba sbrang bu lta bu de dag srid pa dag na/ mi mkhas shing mi ldan pa 'khor ba'i sdug bsngal gyi nang na kun du 'khyam mo/ /kye ma tshangs pa sdig pa dang sdig pa ma yin pa nges par shes na/ sor mo'i phreng bas gtum po'i las byas so 
zhes smros shig /tshangs pa ngan pa sbrang bu lta bu khyod mi shes kyis/ byang chub sems dpa'i spyod pa la slobs shig /de nas tshangs pa mi mjed kyi bdag pos/ sor mo'i phreng ba la slar 'di skad ces smras so/ /sor mo'i phreng ba mi nyis stong du gcig 
ma tshang ba bsad de/ mi bzad pa byas pa ni mngon sum du da dung yang snang ngo / /khyod kyi drag shul gyi las ni bya rog dang khras kyang byed mi nus te/ 'di lta bu drag shul gyi las ma yin na/ drag shul gyi las ci lta bu yin/ gal te 'di lta bu bdud ma 
</page>

 <page>
<ph>289</ph><p>062-145a</p>
yin na/ srin po mi bzad pa yang ji lta bu zhig yod de/ sor mo'i phreng ba bag yod par gyis la/ khyod kyis las byas pa rnams ji nas byang bar 'gyur ba de ltar brtson par gyis shig /kye ma sangs rgyas ni thugs rje can te/ sor mo'i 
phreng ba la sogs pa gtum po'i las byed pa rnams nges par sgrol ba'o/ /de nas sor mo'i phreng bas tshangs pa mi mjed kyi bdag po la slar 'di skad ces smras so/ /tshangs pa khyod srin bu phra mo bzhin du mchong zhing 'khyam du gar 'gro /sdig pa dang mi sdig pa 
mi shes pa'i sems can rnams ngan 'gror 'gro'o/ /blun po la la zhig nags kyi nang du song nas mtshan mo mun pa'i nang na shing gi rtsa ba'i steng na srin bu me khyer gyi phung po mthong ba dang / ngan pa de skrag nas grong dang tshong dus su 'ongs te/ 'brog tshig go zhes zer 
ba dang / 'gro ba mang po der dong ba dang / mtshan mo mun nag gi nang na srin bu me khyer mthong nas/ 'di me ma yin no zhes mthar gyis slar log ste dong ba de bzhin du/ tshangs pa ngan pa khyod kyang sor mo'i phreng ba blun po'o zhes ston cing bdag nyid dang / skye bo mang po 
yang shin tu bslus te/ phyis sgyu ma'i phung po de sbrang bu lta bus kyang shes/ sems can mang pos kyang shes par 'gyur ro/ /blo gros 'chal pa blun po la la zhig nags khrod du song nas/ shing mya ngan med pa'i nags me tog rgyas pa mthong ba dang / 
me yin pa snyam du bsams te/ skrag nas grong dang tshong 'dus su song ste/ 'gro ba mang po yang de bzhin du phyin pa dang / rim gyis me dang / shing mya ngan med pa'i bye brag shes pa de bzhin du sbrang bu lta bu khyod kyis sdig pa dang / sdig pa ma yin pa rim gyis 
shes par 'gyur ro/ /de nas phyis skye bo mang pos kyang sgyu ma'i phung po lta bu 'di shes par 'gyur gyis tshangs pa ngan pa khyod lan gnyis su de skad ma zer cig /de ltar brdzun smra ba ma slob par khyod lta bu blo zhan pa/ sbrang ma lta bu rnams ni cang ma zer bar 
</page>

 <page>
<ph>290</ph><p>062-145b</p>
'dug cig /de nas 'jig rten skyong ba bzhis snang ba chen po phyung ste/ de bzhin gshegs pa dang / sor mo'i phreng ba la mchod pa chen po byas nas/ bcom ldan 'das dang sor mo'i phreng ba la 'di skad ces smras so/ /kye ma skyes bu stag gi 'thab mo mchog /
don dam rgal zhing lan ldon shin tu mdzes/ /kye ma ston pa mi 'dul kha lo sgyur/ /de phyir mtha' yas stobs 'dzin sangs rgyas lags/ /zhabs mchog pad ma lta bur mnyen zhing 'jam/ /rdul gyis mi reg pa la phyag 'tshal te/ /lan mang skyabs mchis 
de bzhin gshegs pa la/ /gsol ba bdag gi lhung bzed sor phreng stsol/ /sor mo'i phreng ba deng mdzes te/ /nam mkha' la ni zla ltar mdzes/ /sor phreng tshul khrims yon tan dang / /brtul zhugs gzi brjid rdzogs pa mdzes/ /de nas sor mo'i phreng bas 
'jig rten skyong ba bzhi la slar smras pa/ sbrul lta bu'i 'jig rten skyong ba phra mo khyod su dag cig /'jig rten skyong ba 'jig rten skyong ba snyam ste/ nga rgyal gyis khengs pas bdag gi lha'i lhung bzed sbyin no zhes nga la 'drid cing / yi dgas ltar 'jungs pa dag yud tsam 
gzhan gyi tshe nga'i ya nga ba dag ltos shig /gyo mo'i snod ni su la yang mi dgos na/ 'jig rten gyi mgon po snyam du sems pas bdag gi lha'i kha phyis nga la sbyin nam/ gang 'jig rten na ma rungs pa'i ya mtshan can rnams thal bar byed pa na 'jig rten skyong ba zhes 
grags te/ /chos yang dag par bskyang bar bya'i/ 'jig rten bskyang bar mi bya'o/ /yang dper na la las khu byug gi sgra thos sam/ kha dog phun sum tshogs pa mthong ba dang de nas yud tsam na/ bya rog skad 'byin pa mthong nas khu byug khu byug ces nor 
ba de bzhin du khyod kyang chos su sems shing chos ma yin pa srung ngo / /nags khrod na 'dug pa'i bya rog skad 'byin pa mthong nas/ khu byug snyam du sems pa bzhin du 'jig rten skyong ba khyed bzhis chos skyongs la 'jig rten ma skyong shig /'jig rten skyong ba 
</page>

 <page>
<ph>291</ph><p>062-146a</p>
skye bo mi shes pa sbrang bu lta bu khyed bzhi zung thub par gyis la cang ma smra shig /de nas bdud sdig can sor mo'i phreng ba'i thad du 'ongs te/ de bzhin gshegs pa la mchod pa cher byas nas/ sor mo'i phreng ba la 'di skad ces smras so/ /
sor mo'i phreng ba myur du rab tu byung / /nga yi tshong 'dus grong zhugs bslus pa ni/ /sor mo'i phreng ba nga ni mi dga' ste/ /sems can dmyal ba'i gting nas khyod brgal to/ /de nas sor mo'i phreng bas bdud sdig can la slar 'di skad ces smras so/ /sdig can 
khyi rkun sbrang bu lta bu phar song / khyod ci shin tu spobs par smra'am/ bdud sdig can khyod deng myur du byung ste song shig /ji srid du khyi ltar bcing ba lngas bcings te/ rkang pa g.yon pas ma brdabs pa de'i bar du ni bdud khyod rab tu rtsen to/ /grong dang / tshong 'dus 
dang / lung pa'i sgo thams cad kyang ngas stong par byas te/ dper na nam mkha' lding ri rab kyi steng du 'dug nas rgya mtsho dpag tshad kyi bar mang po na/ klu phrug mthong na len pa de bzhin du sems can dmyal ba pa thams cad la yang nga nam mkha' lding ltar rnam 
par rtse zhing thar pa'i khu bas ngoms so/ /rtag tu bdud sdig can khyod kyi mgo bcad de/ byang chub sems dpa' skyes bu'i glang po che rnams rol to/ /bdud khyi rkun lta bu khyod cang ma zer bar chos bdud rtsi'i tshig nyon la yud tsam gyi bar du sdod de/ chos thos 
nas rang gi grong khyer du song shig dang / tshong 'dus dang / grong khyer rnams shes par 'gyur ro/ /de nas lha'i bu dbang phyug chen pos de bzhin gshegs pa dang / sor mo'i phreng ba la lha'i mchod pa chen po byas nas/ tshigs su bcad pa 'di dag gsol to/ /
de bzhin gshegs pa'i zhabs mchog bdag gis mgos gtugs te/ /pad mo mchog dang 'dra ba'i bsngags brjod bstod par bgyi/ /bde gshegs pad mo 'dab stong spyan mnga' 'dab stong ldan/ /zhabs mchog 'jam pa pad mo 'dab ma stong can 
</page>

 <page>
<ph>292</ph><p>062-146b</p>
'dra/ /zhabs ni pad mo dmar skya 'dra zhing rdul mi chags/ /zhabs mchog ud pal 'dab 'dra phyag mthil shin tu 'jam/ /ud pal 'dab ma mchog gi zhal gyi dri bda' ste/ /'jig rten dag na ud pal 'dab ma bzhin du bsil/ /bde gshegs kun du 
blta sdug ud pal 'dab mchog bzhin/ /dbu skra 'jam zhing snum la ud pal mthing ga 'dra/ /dbu skra ud pal mthing ga dri mchog bsil ba 'dra/ /ud pal mthing ga snum pa'i mdog 'dra yid du 'ong / /dbu skra nyag ma phra zhing lcang lo'i phreng ba mnga'/ /khyod 
kyi tshems mchog ku mu da dang zla ba 'dra/ /ku mu da dang zla ba pad mo'i snying po ltar/ /chu dang nya lcibs dag gi skyon gyis yong mi gos/ /tshems ni ku mud zla ba lta bur dri ma med/ /nyes pas mi gos tshems mchog ku mud kha dog 'dra/ /tshems kyang nyon 
mongs bsal cing thabs mchog tshems mnga' ba/ /pun da rI ka bzhin du dri med gsal ba'i blo/ /pun da rI ka bzhin du sems mchog dag pa ste/ /sems ni pun da rI ka lta bur mi gos pa/ /'dod khro glen pa'i nyes spangs sangs rgyas pun da rI/ /sangs 
rgyas pad mo dkar po lta bu'i blo gros mnga'/ /pad mo'i drung na ud pal dri mchog mdzes pa ltar/ /sangs rgyas deng mdzes ud pal gnyis ltar sor phreng mdzes/ /sor phreng deng mdzes 'di ltar sdig can bdud kyang ni/ /gos dkar gyon pas thog mar 
btul cing pham byas te/ /lan dang yang lan dag gis de bzhin gshegs dang rol/ /'di ni 'jig rten du yang mgon po myur du 'gyur/ /kye ma ral gri phyar nas bde gshegs bkrongs bsam nas/ /sor mo'i phreng ba 'dir 'ongs ma yang gsad par 
sems/ /deng zhi so so'i skye bo skal ba yod pa 'dra/ /bden par smra ba'i tshig ni gzhan du yong mi 'gyur/ /khyod kyi sdig byas ci nas lus 'dir byang 'gyur ba/ /de ltar sor phreng khyod kyis rtsoms shing nan tan gyis/ /kye ma dpa' bo khyod kyis gtum 
</page>

 <page>
<ph>293</ph><p>062-147a</p>
pa'i las byas na/ /de ring chos kyi rje bor gyur nas bdag dga'o/ /de nas sor mo'i phreng bas lha'i bu dbang phyug chen po la slar 'di skad ces smras so/ /stabs mi sdug pa gtum po khyod su zhig /khyod ni rang la dbang phyug snyam pa ste/ khyod ni ming 
gi dbang phyug yin gyi/ dbang phyug ji lta ba bzhin ma yin no/ /so so'i skye bo'am/ dgra bcom pa gang yin pa ji ltar shes myur du smros shig /dbang phyug khyod sha za ltar mche ba rno na da rung yang gzugs phun sum tshogs pa ma thob bam/ 'di lta ste/ skyes bu mdze 
tshabs chen pos btab pas/ mdze rab tu zhi ba bstan na/ 'jig rten pa rnams 'di snyam du sems so/ /gang bdag nyid kyi nad zhi bar mi nus pa des gzhan gyi nad ji ltar gso snyam mo/ /de bzhin du gtum po sbrang bu lta bu khyod kyang bdag rtogs pas bdag gi khams 
kyang da dung mi shes te/ gtum po mdze tshabs chen pos btab pa lta bus sor mo'i phreng ba so so'i skye bo'am/ dgra bcom pa'o zhes pha rol gyi sems shes par ga la 'gyur/ sbrang bu lta bu khyod cang ma zer cig /khyod ni sa'i dbang phyug tu dbang bskur ba dang / sa'i 
dbang phyug gi rgyal tshab tu 'os pa ma yin gyis/ dmus long lta bu khyod yud tsam sdod cig /de nas de bzhin gshegs pa shing gang la rten te/ bzhugs pa'i shing de'i lha mos sor mo'i phreng ba la tshigs su bcad pa 'di skad ces smras so/ /dpa' bo sor mo'i 
phreng ba myur bar du/ /khyod ni ngur smrig rgyal mtshan gyon cig dang / /bde gshegs thabs cig thog mar bsod snyoms gsol/ /dpa' bo 'bras bu dam pa thob par bgyi/ /de nas sor mo'i phreng bas lha mo la tshigs su bcad pas smras pa/ de bzhin gshegs 
pa bshos mi gsol/ /nyan thos rnams kyang de bzhin na/ /khyod kyi sbyin pa su la sbyin/ /myur smros bzang mo yangs pa'i mig /nga yi the tsom la gor chod/ /de nas lha mo yangs pa'i mig gis slar sor mo'i phreng ba la tshigs su bcad pas smras pa/ 
</page>

 <page>
<ph>294</ph><p>062-147b</p>
sangs rgyas rtag tu bshos gsol te/ /nyan thos rnams kyang de bzhin na/ /brtan pa rab tu 'byung 'dod la/ /brdzun du smra ba mi cha'o/ /brdzun gyi tshig ni rnam spongs shig /g.yo yi bsam pa sdig can yin/ /chos gcig las ni 'das pa yi/ /skye bo 
brdzun gyi tshig smra ba/ /'jig rten pha rol btang ba dag /mi byed pa ni ci yang med/ /de nas sor mo'i phreng bas lha mo de la 'di skad ces smras so/ /bud med khyod ci zhig 'khyam/ khyod kyang dman pa'i rigs su skyes kyis/ sbrang bu lta bu sangs rgyas kyis 
smad pa'i bud med kyi dngos po'i bdag nyid la shin tu rtogs shig /'jig rten na brdzun du smra ba gang / 'jig rten na bden pa 'dzin pa gang / 'jig rten na zang zing la chags pa gang / 'jig rten na na zhing shi ba gang yin sbrang bu lta bus mi shes so/ /sems can gang 
de bzhin gshegs pa'i yon tan gyi bdag nyid chen po mi shes pa'i sems can de dag ni brdzun smra ba'o/ /sems can gang zang zing la chags pas/ de bzhin gshegs pa la yang zang zing gis bkur ba'i sems can de dag ni brdzun du smra ba ste/ de dag la rab tu 'byung ba 
yang med na/ bsnyen par rdzogs par lta ga la 'gyur/ /sems can gang de bzhin gshegs pa'i ldem po ngag mi shes pa'i sems can de dag ni brdzun du smra ba ste/ de dag la rab tu 'byung ba yang med na/ bsnyen par rdzogs par lta ga la 'gyur/ nga ni chos gcig 
las kyang mi 'da'o/ /lha mo khyod kyis ni chos thams cad las 'das kyis/ de bzhin gshegs pa lha'i lha yang dag par rdzogs pa'i sangs rgyas la myur du bzod par gsol cig /de nas sor mo'i phreng ba la lha mos slar 'di skad ces smras so/ /bud med kyi dngos po 
rigs dma' ba'o zhes zer ba ci la ldem po ngag tu smra/ sor mo'i phreng ba bud med dam/ skyes pa yin par ji ltar shes/ sor mo'i phreng ba khyod myur du smros shig /khyod sha za'i dngos po da dung ma zhi'o/ /de nas sor mo'i phreng bas lha mo de la slar 'di skad 
</page>

 <page>
<ph>295</ph><p>062-148a</p>
ces smras so/ /rgyal po'i mal du khyi song nas ri mo byed pa'i sems can gyis mi gtsang bar byas pa de bzhin du lha mo khyod kyang thabs kyi chos kyis rtse bas bud med kyi dngos por bsgyur te/ 'dod pa'i yul la sems shing ri mo byed do/ /de bas na lha mo khyod 
bud med kyi dngos po spongs la skyes pa dang / bud med ces bya ba rab tu stong par sgoms shig /rab tu stong pa la goms na skyes pa'i dngos po myur du 'thob po/ /de nas de'i tshe shA ri'i bu dang / maung gal gyi bu gnyis rdzu 'phrul gyi stobs kyis ngang pa'i rgyal po bzhin 
du nam mkha' las 'ongs te/ bcom ldan 'das ga la ba der phyin pa dang / bcom ldan 'das kyi zhabs la mgo bos phyag 'tshal te/ phyogs gcig tu 'dug nas/ /sor mo'i phreng ba la 'di skad ces smras so/ /rigs kyi bu legs so legs so/ /khyod 
kyis 'thun zhing rjes su dgongs pa'i bsod nams byas pa shes par gyis shig /de bzhin gshegs pa dang thabs cig tu dong la tshangs pa mtshungs par spyad pa rnams ltar bcug ste/ rgyal bu rgyal byed kyi tshal mgon med zas sbyin gyi kun dga' ra bar 'dong 
ngo / /bcom ldan 'das kyis rab tu phyung nas/ 'jig rten skye bo'i phung po mang po ltar nam mkha' las zla ba dri ma med pa dang / ngang pa'i rgyal po ltar chas te 'dong ngo / /de nas sor mo'i phreng bas/ tshe dang ldan pa maung gal gyi bu chen po la slar tshigs su 
bcad pa smras pa/ rdzu 'phrul ldan pa gang yin 'jig rten na/ /rdzu 'phrul rtsa ba las ni ci zhig skye/ /rdzu 'phrul ldan thob 'gyur ba myur smros la/ /khyod kyis nga yi the tsom myur du sol/ /de nas tshe dang ldan pa maung gal gyi bu chen pos sor mo'i phreng ba la 
tshigs su bcad pas slar smras pa/ gal te 'jig rten dag na sbyin bdag rnams/ /rtag tu lham yang rab tu sbyin par byed/ /gal te dge slong tshul khrims rdzogs pa la/ /lham gyi rnam pa shin tu phul ba ste/ /rnam pa gnyis po de dag gis/ 
</page>

 <page>
<ph>296</ph><p>062-148b</p>
rdzu 'phrul 'dod pa rdzu 'phrul 'thob/ /sor phreng de ltar shes par gyis/ /rdzu 'phrul 'dod na de ltar spyod/ /de nas tshe dang ldan pa maung gal gyi bu chen po la/ sor mo'i phreng bas slar 'di skad ces smras so/ /kye ma btsun pa maung gal gyi bu sbrang bu'i spyad pa spyod de/ 
rdzu 'phrul kun bzung ba mi shes so/ /sbrang bu yang nam mkha' la 'gro/ sbrang bu'i rdzu 'phrul gyi stobs can khyod cang ma zer cig /bdag grol nas dgrol bar bya'o snyam ste/ phan pa'i sems des ni rdzu 'phrul dang ldan pa myur du 'grub bo/ /dam pa'i 
chos phan par ston pa nyam thag pa'i tshe/ de'i mdun du bdag gi srog bor na/ des rdzu 'phrul dang ldan pa 'grub bo/ /sems can bye ba mang po bsgral ba las lhag pa rgyal ba'i tshal na rdzu 'phrul ga la yod kyis nga mi 'gro'o/ /de ltar theg pa chen po dpag tu 
med pas na/ de bzhin gshegs pa'ang dpag tu med do/ /de nas tshe dang ldan pa shA ri'i bu la sor mo'i phreng bas tshigs su bcad pa 'di skad ces smras so/ /'jig rten dag na shes rab che ba gang / /ji lta bur na blo gros skye bar 'gyur/ /ye shes 
chen po khyod kyis myur bar yang / /myur du smros te nga yi the tsom chod/ /de nas tshe dang ldan pa shA ri'i bus sor mo'i phreng ba la tshigs su bcad pa slar smras pa/ tshul khrims lnga rnams rab tu bsrungs pas na/ /blo mchog shes rab chen po 'thob par 
'gyur/ /lus 'di bor nas rang gi blor bcas te/ /gang dang gang du 'dod pa der skye ste/ /de dang der ni shes rab chen por 'gyur/ /phyogs su snyan pa rnams grags sor mo'i phreng / /dpa' chen blo ldan de ltar shes par gyis/ /de nas sor mo'i phreng 
bas/ tshe dang ldan pa shA ri'i bu la slar 'di skad ces smras so/ /de bzhin gshegs pa rtag pa'o zhes bstan pa mi 'chi ba'i tshig 'di las shes rab chen po skye ste/ de ltar ston pa shes rab dang ldan pa de ni sangs rgyas yin te/ kye ma btsun pa shes rab chen 
</page>

 <page>
<ph>297</ph><p>062-149a</p>
po shA ri'i bu ni sbrang bu'i spyad pa spyod de/ sbrang bu lta bur 'gro ba khyod ni shes rab dang ldan pa mi shes so/ /sbrang bu lta bu'i shes rab can khyod cang ma zer cig /btsun pa ni sbrang bu lta bu'i shes rab can no/ /de nas de'i tshe kun dga' bo der 'ongs nas/ 
bcom ldan 'das kyi zhabs la mgo bos phyag 'tshal te/ sor mo'i phreng ba la 'di skad ces smras so/ /legs so legs so/ /sor mo'i phreng ba khyod kyis 'thun zhing rjes su dgongs pa'i bsod nams byas pa nga dga'o/ /sor mo'i phreng ba myur du gsung rab yan 
lag dgu pa lhogs shig /de nas gnas brtan kun dga' bo la/ sor mo'i phreng bas slar 'di skad ces smras so/ /khyod mang du thos pa'i mchog tu de bzhin gshegs pas gsungs na/ btsun pa kun dga' bo khyod la dri yis smros shig /'jig 
rten na mang du thos pa gang / ji ltar na mang du thos par 'byung / btsun pa kun dga' bo ngas de skad dris pa myur du smros shig /de nas tshe dang ldan pa kun dga' bos/ sor mo'i phreng ba la slar 'di skad ces smras so/ /mdo sde yan lag dgu pa 
klog pa dang / gzhan la yang ser sna med par rab tu ston pa de las mang du thos shing bsam gyis mi khyab pa'i gzungs phun sum tshogs pa thos par 'gyur ro/ /de nas sor mo'i phreng bas gnas brtan kun dga' bo la slar 'di skad ces smras so/ /'jig 
rten na de bzhin gshegs pa ni ther zug g.yung drung ngo zhes bstan pa ston pa/ bstan pa de ni 'jig rten na mang du thos pa yin te/ mang du thos pa de lta bur shes par gyis shig /kye ma btsun pa kun dga' bo ni sbrang bu'i spyad pa spyod de/ mang du thos pa 'byung 
ba'i sgo mi shes so/ /sbrang bu la yang mang du thos pa yod kyis/ sbrang bu lta bu'i mang du thos pa khyod cang ma zer cig /de nas gnas brtan sgra gcan zin/ bcom ldan 'das ga la ba der song ste phyin nas/ sor mo'i phreng ba la 'di skad ces smras so/ 
</page>

 <page>
<ph>298</ph><p>062-149b</p>
rigs kyi bu legs so legs so/ /khyod kyis 'thun zhing rjes su dgongs pa'i bsod nams byas pa nga dga'o/ /sor mo'i phreng ba myur du gus par bslab pa zung shig /de nas sor mo'i phreng bas/ sgra gcan zin la slar smras pa/ btsun pa sgra gcan zin khyod 
bslab pa la dga' zhing gus pa'i mchog tu de bzhin gshegs pas gsungs na/ 'jig rten na bslab pa la gus pa gang yin/ de bzhin gshegs pa'i sras phangs pa myur du smros la nga'i the tsom chod cig /de nas gnas brtan sgra gcan zin gyis sor mo'i 
phreng ba la tshigs su bcad pas smras pa/ sangs rgyas gsung rnams shin tu gus par gzung / /de nas bslab la gus shing tshul khrims ldan/ /khong dpa' dbang gyur khong dpa' mchog 'dzin pa/ /sor mo'i phreng ba de ltar shes par gyis/ /sor mo'i phreng 
bas sgra gcan zin la slar 'di skad ces smras so/ /'jig rten na de bzhin gshegs pa ni mchog tu rtag pa'o zhes gus pas bstan pa ni gus pa'i mchog ces bya ste/ btsun pa sgra gcan zin ston pa de ni 'jig rten na bslab pa la gus pa'i mchog tu shes par 
gyis shig /kye btsun pa sgra gcan zin ni sbrang bu'i spyad pa spyod de/ sbrang bu lta bu khyod bslab pa la gus par mi shes so/ /sbrang bu la yang gus pa yod kyis/ sbrang bu lta bu khyod cang ma zer cig /de nas gnas brtan ma 'gags pa/ bcom ldan 
'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ sor mo'i phreng ba la 'di skad ces smras so/ /legs so legs so/ /sor mo'i phreng ba khyod kyis 'thun zhing rjes su dgongs pa'i bsod nams byas 
pa nga dga'o/ /sor mo'i phreng ba da ring por mi thogs par lha'i mig can du gyis shig /de nas tshe dang ldan pa ma 'gags pa la sor mo'i phreng bas slar 'di skad ces smras so/ /btsun pa ma 'gags pa khyod de bzhin gshegs pas lha'i mig can gyi 
</page>

 <page>
<ph>299</ph><p>062-150a</p>
mchog tu gsungs na/ 'jig rten na lha'i mig can gang / lha'i mig ji ltar skye/ myur du smros la nga'i the tsom chod cig /de nas sor mo'i phreng ba la tshe dang ldan pa ma 'gags pas slar tshigs su bcad pa 'di skad ces smras so/ /mar mes rtag 
tu mig 'thob 'gyur/ /yang na gzhan la nan tan du/ /chos bshad pas kyang shes par bya/ /gzugs can nang na gzugs mchog can/ /de ltar sor phreng shes par gyis/ /de nas sor mo'i phreng bas tshe dang ldan pa ma 'gags pa la 'di skad ces smras so/ /
de bzhin gshegs pa'i snying po rab tu nan tan du mi 'chab cing / sems can thams cad la phan par bstan pa ston na/ des lha'i mig 'thob par 'gyur te/ de ni 'jig rten na lha'i mig can no/ /kye ma btsun pa ma 'gags pa khyod ni sbrang bu'i spyad pa spyod de/ lha'i 
mig bskyed pa mi shes so/ /sbrang bu yang rang gi yul mthong gis sbrang bu lta bu khyod cang ma zer cig /de nas gnas brtan dge sbyong gi khol po bcom ldan 'das kyi zhabs la mgo bos phyag 'tshal nas/ sor mo'i phreng ba la 'di skad ces smras so/ /legs 
so legs so/ /sor mo'i phreng ba khyod kyis 'thun zhing rjes su dgongs pa'i bsod nams byas pa nga dga'o/ /sor mo'i phreng ba da ni bzod pa la mang du bsgom par bya'o/ /de nas sor mo'i phreng bas/ gnas brtan dge sbyong gi khol po la 'di skad ces smras so/ /
'jig rten dag na bzod pa rdzogs pa su/ /bzod pa 'dod pas ji ltar bzod par 'gyur/ /ji lta bur na bzod par 'gyur ba yang / /myur du smros la nga yi the tsom chod/ /de nas gnas brtan dge sbyong gi khol pos/ sor mo'i phreng ba la slar smras pa/ 
dge slong bzod pa 'dod pa yis/ /ste'u dang tsan dan 'dra bar bya/ /de nas bzod pa thob par 'gyur/ /de ni 'jig rten rdul bzod yin/ /sor phreng de ltar shes par gyis/ /de nas sor mo'i phreng bas gnas brtan dge sbyong gi khol po la 'di skad ces 
</page>

 <page>
<ph>300</ph><p>062-150b</p>
slar smras so/ /'jig rten na de bzhin gshegs pa'i snying po rab tu ston pa la mi mkhas pa/ log par lta ba'i mi dag zhe sdang zhing bstan pa ni bdag med pa'o zhes bdag nyid de ltar 'jog ste/ de dag ni tshig la goms par mi byed cing / mtshungs pa med do snyam 
nas/ rang gi srog kyang btang ste/ de bzhin gshegs pa'i snying po rab tu ston pa de ni bzod pa'i dam pa ste/ 'jig rten na phan par ston pa'o/ /'jig rten na bzod pa dul ba zhi ba 'jigs pa med pa'o/ /kye ma gnas brtan dge sbyong gi khol po khyod ni sbrang bu'i spyad 
pa spyod de/ bzod pa bskyed par mi shes so/ /sbrang bu yang bkres pa dang / skom pa bzod kyis/ sbrang bu lta bu khyod cang ma zer cig/ //bam po gsum pa/ de nas gang po byams ma'i bus bcom ldan 'das kyi zhabs la mgo bos phyag 'tshal nas/ 
sor mo'i phreng ba la 'di skad ces smras so/ /legs so legs so/ /sor mo'i phreng ba khyod kyis 'thun pa dang rjes su dgongs pa'i bsod nams byas pa nga yang dga'o/ /sor mo'i phreng ba sems can thams cad la phan par bstan pa'i chos kyi gtam ston cig /de nas 
sor mo'i phreng bas/ gang po byams ma'i bu la slar 'di skad ces smras so/ /gang po khyod sangs rgyas kyis chos smra ba'i mchog tu gsungs na/ btsun pa 'jig rten na chos smra ba gang yin/ ji ltar na dge slong don shes pa yin/ btsun pa chos smra ba'i 
mchog gis shod cig /de nas sor mo'i phreng bas gang po byams ma'i bu la 'di skad ces smras so/ /sangs rgyas kun dang nyan thos kyis/ /gang de kun du ma brnyes pa/ /chos de mngon par sangs rgyas nas/ /srog chags rnams la bstan par bya/ /
de skad gsungs pa'i don ci gang pos smras pa/ 'das pa'i sangs rgyas bcom ldan 'das rnams kyis kyang chos thams cad la sems can gyi dbyings dang / bdag dang / srog dang / gang zag dang / shed las skyes pa dang / shed bu shin tu nan tan du btsal 
</page>

 <page>
<ph>301</ph><p>062-151a</p>
kyang ma rnyed nas/ bdag med pa ni sangs rgyas kyi tshig go snyam ste 'das so/ /da ltar gyi sangs rgyas bcom ldan 'das rnams kyis kyang chos thams cad la sems can gyi dbyings dang / srog dang / gang zag dang / shed las skyes pa dang / shed bu shin 
tu nan tan du btsal kyang mi brnyes so/ /ma byon pa'i sangs rgyas bcom ldan 'das rnams kyis kyang chos thams cad la sems can gyi dbyings dang / srog dang / gang zag dang / shed las skyes pa dang / shed bu dag nan tan du byas te btsal kyang rnyed par mi 'gyur ro/ /
de bzhin du nyan thos dang / rang sangs rgyas thams cad kyis kyang dus gsum du chos thams cad la srog dang / gang zag dang / shed can dang / shed bu dang / sems can gyi khams dang / bdag nan tan du btsal kyang ma rnyed mi rnyed rnyed par mi 'gyur te/ de ltar 
srog dang / gang zag dang / shed can dang / shed bu dang / sems can dang / bdag gi dbyings med par ston to/ /de ltar bdag med par ston/ de ltar stong par ston te/ de lta bu'i chos kyi gtam ston to/ /sor mo'i phreng bas gang po byams ma'i bu la slar 'di skad 
ces smras so/ /kye ma btsun pa gang po khyod ni sbrang bu'i spyad pa spyod de/ chos kyi gtam ston mi shes so/ /sbrang bu yang zi zi zhes sgra 'byin shes kyis/ sbrang bu ltar blun po khyod cang ma zer cig /gang po de bzhin gshegs pa'i ldem po ngag mi shes pas bdag med pa la 
chos su sems pa ni gti mug gi chos kyi mar me'i nang du phye ma leb ltar lhung ngo / /gang der sangs rgyas kyis ma brnyes zhes bya ba ni 'das pa'i sangs rgyas bcom ldan 'das rnams kyis sems can thams cad la de bzhin gshegs pa'i snying po med pa ma brnyes nas 'das so/ /
da ltar gyi sangs rgyas bcom ldan 'das rnams kyis kyang sems can thams cad la bdag gi khams med pa mi brnyes so/ /ma byon pa'i sangs rgyas bcom ldan 'das rnams kyis kyang sems can thams cad la sems can gyi khams med pa brnyes par mi 'gyur ro/ /
</page>

 <page>
<ph>302</ph><p>062-151b</p>
rang sangs rgyas dang / nyan thos rnams kyis kyang dus gsum du sems can thams cad la de bzhin gshegs pa'i snying po med pa ma brnyes mi brnyes brnyes par mi 'gyur te/ tshigs su bcad pa de'i don ni 'di'o/ /yang sangs rgyas kun gyis gang ma brnyes zhes bya ba ni 'das pa'i 
sangs rgyas bcom ldan 'das rnams kyis kyang chos thams cad la nan tan du btsal kyang 'jig rten pa'i bdag the bo tsam dang / ci tse'i 'bru dang / 'bras dang / yungs 'bru dang / til gyi ril bu tsam dmar po dang / sngon po dang / ser po dang / dkar po dang / thung ngu dang / 
ring po dang / shin tu ring po la sogs pa snying ga na 'bar zhing 'dug ces bya ba dang / lte ba'i drung dang / mgo dang / mig dang / rna ba la me mar gyi snying po dmar po snum gyi rkyen gyis 'bar ba lta bu 'dug go zhes bya ba la sogs te/ rtog pa rnam pa mang po ni ji ltar 
'jig rten pa rnams bdag la sgom pa/ gang de dag gi rtag pa brten pa ther zug ste/ bdag ni 'di 'dra'o zhes bya sangs rgyas thams cad dang / nyan thos thams cad kyis ma brnyes nas mngon par sangs rgyas nas srog chags rnams la bshad do zhes bya ste/ tshigs 
su bcad pa de'i don ni 'di yin gyi/ gang po ni phyin ci log tu rnam par brtags pas na de'i don ma yin no/ /sangs rgyas rnams kyis gang ma brnyes zhes bya ba de ni 'das pa'i sangs rgyas bcom ldan 'das rnams kyis kyang de bzhin gshegs pa'i snying po byas pa ma 
brnyes nas 'das te/ ma byas pa'i sangs rgyas kyi khams mtshan dang dpe byad bzang po mtha' yas pas brgyan pa sems can thams cad la yod do/ /da ltar gyi sangs rgyas bcom ldan 'das rnams kyis kyang de bzhin gshegs pa'i snying po byas pa ni nan tan du btsal 
kyang ma brnyes te/ sems can thams cad la ma byas pa'i sangs rgyas kyi dbyings sems can thams cad la mtha' yas pa'i mtshan dang dpe byad kyis brgyan pa yod do/ /dus gsum du nyan thos dang / rang sangs rgyas sbrang ma lta bu rnams de bzhin 
</page>

 <page>
<ph>303</ph><p>062-152a</p>
gshegs pa'i snying po yod ces grag ste/ mig gis ni blta mi nus so zhes 'dri ba de la byed pa'i rgyu ni bstan to/ /'di lta ste/ sgra gcan zin dpal gyi bslab pa dang / tshul khrims lhur byed pas srog chags can gyi chu la shin tu nan tan du blta ste/ srog 
chags yin nam ma yin/ 'on te rdul 'dra ba zhig ste/ thams cad ma yin no snyam pa las rim gyis brtags na srog chags phra mo yin par mthong ba de bzhin dus bcu thob pa'i byang chub sems dpa' stag rnams kyis rang gi lus la bdag gi dbyings yod par bdag nyid 
kyis kyang mthong ste/ 'di 'dra ba de lta bu mtha' yas pa'i dbyings su mthong ngo / /de ltar de bzhin gshegs pa'i snying po la 'jug pa ni shin tu dka' ba byed pa yin te/ gang dag kun tu 'bar ba dang / rab tu 'bar ba lta bu'i 'jig rten du rang gi srog kyang btang ste 
ston par 'gyur ba ni rab tu dka' ba byed pa phan par ston pa yin no/ /byang chub sems dpa' stag de dag la nga de bzhin gshegs pa'i snying po ston gyi/ gzhan la mi ston to/ /sems can de dag ni bdag nyid de bzhin gshegs pa yin no/ /dper na/ 'phrul 
gyi mig dang ldan pa'i nang na ma 'gags pa bzhin te/ ma 'gags pa dang lhan cig tu byis pa sha'i mig can song nas nam mkha' la bya song ba'i rjes la bltas na/ byis pa sha'i mig can gyis ci nam mkha'i bya rjes mthong ngam/ gnas brtan ma 'gags pas ni 
gsal bar mthong ste/ skyes bu sha'i mig can yang gnas brtan gyi dring la rab tu yid ches nas 'gro ba de bzhin du/ byis pa sha'i mig can dang 'dra ba nyan thos dang / rang sangs rgyas thams cad kyis mdo sde thams cad kyi tshul la yid ches nas de bzhin gshegs 
pa'i snying po yod par shes kyi/ de bzhin gshegs pa'i yul gyi dbyings lta yang dag par ga la mthong / de ste nyan thos dang / rang sangs rgyas gzhan gyi dring la 'jog na/ mi dmus long tsam lta ga la yid ches/ sngon byung bas 'di mngar sna bzhi can du 
</page>

 <page>
<ph>304</ph><p>062-152b</p>
gyur to zhes sngon gyi yang dag par rdzogs pa'i sangs rgyas gzhan du mi gsung ba rnams las kho bos thos te/ sems can gang dag gis mngar sna bzhi myong ba'i sems can de dag da dung yang byis pa'i tshe sa za ste/ gang gis yun ring po nas bsnyen pa ro zhim po de 
sems can rnams da dung yang gtong mi nus so/ /de bzhin du sngon gyi yang dag par rdzogs pa'i sangs rgyas mang po'i drung du gang gis de bzhin gshegs pa'i snying po la bsgoms shing mang du byas pa'i sems can de dag ni da dung yang de bzhin gshegs pa'i snying po la 
yid ches te/ sems can de dag ni yun ring po nas bsgoms shing de bzhin gshegs pa la byas pa gzo ba ste gzhan ma yin no/ /ma 'ongs pa'i dus na yang sems can gang de bzhin gshegs pa'i snying po ston pa dang / thos nas yid ches par 'gyur ba'i sems can 
de dag ni gzhan ma yin te/ de bzhin gshegs pa'i sras sa la za ba lta bu de bzhin gshegs pa la byas pa gzo ba'o/ /gang sngon phyugs su gyur te/ rang gi ma la rgal zhing ma rnam par myos pa'i sems can de dag ni da dung yang nyal ba'i tshe so sgra khrig khrig zer 
zhing de bzhin gshegs pa'i snying po chos de kho na nyid la yid mi ches so/ /ma 'ongs pa'i dus na'ang sems can gang so sgra khrig khrig zer zhing de bzhin gshegs pa'i snying po la yid mi ches pa'i sems can de dag ni gzhan ma yin te/ btsun pa gang po de 
dag ni phyugs su gyur pa chos nyid mi shes pa'o/ /sngon phug ron du gyur pa'i sems can de dag ni shin tu gzugs 'dod cing g.yem pa'i dbang du song ste/ phal cher de bzhin gshegs pa'i snying po la yid mi ches shing drag shul gyi las byed do/ /ma 'ongs 
pa na yang sems can gang g.yem pa'i dbang du song ba dag phal cher de bzhin gshegs pa'i snying po la yid mi ches te/ sems can de dag ni gzhan ma yin gyi phug ron du gyur pa yun ring po nas nyon mongs pa la goms pa gang yin pa'o/ /gang sngon ngo tsha med pa'i 
</page>

 <page>
<ph>305</ph><p>062-153a</p>
khwar gyur pa/ shin tu byas pa mi gzo ba mi gtsang ba za ba'i sems can de dag ni da dung yang dbul zhing ngo tsha ba med de/ de bzhin gshegs pa'i snying po la yid mi ches so/ /ma 'ongs pa na yang sems can gang phan par ston pa'i drung nas/ de bzhin 
gshegs pa'i snying po thos na dgod de 'gro'o/ /bdag gi dbyings la yid mi ches pa'i sems can de dag ni gzhan ma yin gyi/ btsun pa gang po de ni ngo tsha med pa mi gtsang ba za ba'i khwa yin no/ /sngon spre'u mi sdug par gyur te/ yid rgya mtsho sna tshogs rnam par bkra 
ba'i rlabs lta bur g.yo ba'i sems can de dag ni da dung yang de bzhin gshegs pa'i snying po thos na sems 'khrug par 'gyur te/ de bzhin gshegs pa'i snying po la yid mi ches so/ /ma 'ongs pa na yang sems can gang de bzhin gshegs pa'i snying po thos na 
sems 'khrug cing de bzhin gshegs pa'i snying po la yid mi ches pa'i sems can de dag ni gzhan ma yin te/ btsun pa gang po spre'u lta bur dgod pa dman pa yin no/ /sems can gang sngon 'ug par gyur pa nyin par shin tu mi mthong zhing mtshan mo mthong ba de bzhin 
gshegs pa'i snying po la yid mi ches pa'i sems can de dag da dung yang 'jig rten na bla ma mthong nas lta'ang mi 'dod do/ /ma 'ongs pa'i dus na yang sems can gang dag phan par ston pa'i drung du de bzhin gshegs pa'i snying po thos la sangs rgyas kyis lung 
bstan pa la yid mi ches pa'i sems can de dag ni btsun pa gang po gang 'ug par gyur pa yid mi ches pa yin te/ mo mkhan gyi tshig bzhin no/ /btsun pa gang po sngon gram khrod du skyes pa shin tu don med pa'i gzhung gis gos pa/ de bzhin gshegs pa'i snying po la yid mi 
ches pa'i sems can de dag ni da dung yang bdag med pa zhes bya ba dgongs pa'i tshig tu mi shes pas/ sems can gram khrod pa rnams de bzhin gshegs pa'i snying po la yid mi ches so/ /ma 'ongs pa'i dus na yang shin tu don med pa'i gzhung la chags pa'i ldem po dag tu 
</page>

 <page>
<ph>306</ph><p>062-153b</p>
gsungs pa mi shes pa/ gram khrod pa de bzhin gshegs pa'i snying po la yid mi ches pa de dag ni gzhan ma yin te/ btsun pa gang po nges par gram khrod pa de bzhin gshegs pa'i snying po la yid mi ches pa yin no/ /gang sngon sgo gang yang rung ba na 'dug cing rkun po dma' 
ba'i sems can de dag ni khyi lta bu zhes bya ste/ ma 'ongs pa'i dus na yang sems can gang gzhan gyi khyim du rgyu zhing / de bzhin gshegs pa'i snying po la yid mi ches pa'i sems can de dag ni gzhan ma yin te/ btsun pa gang po de dag ni khyi dang 'dra bar dma' ba yin 
no/ /sngon byi lar gyur pa'i sems can gang rtag tu sha za ba la chags shing / de bzhin gshegs pa'i snying po la yid mi ches pa'i sems can de dag ni da dung yang sha la chags shing / srog gcod pa byi la'i gzugs su bsgyur ba'i srin por 'gyur ro/ /ma 'ongs pa 
na yang sems can gang byi la'i gzugs su bsgyur ba'i srin po gzhan gyi srog gcod cing sha za ba mi bzad pa de bzhin gshegs pa'i snying po las phyir phyogs pa de dag ni gzhan ma yin te/ gzhan gyi srog gcod cing sha za ba byi la'i gzugs su bsgyur ba'i srin po'o/ /gang 
byi ba dang / ma ning du gyur pa de bzhin gshegs pa'i snying po las phyir phyogs pa'i sems can de dag ni da dung yang chang 'thung zhing byi ba dang / ma ning du gyur te/ shin tu mi gtsang ba 'thung ba yin no/ /ma 'ongs pa na yang sems can gang chang 'thung zhing ma ning lta bu dma' 
ba de dag ni 'jig rten pa'i ros ngoms pas de bzhin gshegs pa'i snying po mi 'dod de/ de dag ni gzhan ma yin gyi ma ning dang byi ba gang yin pa de dag tu blta'o/ /gang ce spyang du gyur pa'i sems can khrel med cing g.yo ngan pa de bzhin gshegs pa'i snying po las 
phyir phyogs pa de dag ni da dung yang de bzhin gshegs pa'i snying po ldem po ngag tu bshad pa mi shes shing sems can g.yon can ce spyang lta bur gyur to/ /ma 'ongs pa na yang sems can gang de bzhin gshegs pa'i snying po ldem po ngag tu bshad pa mi shes pa 'di 
</page>

 <page>
<ph>307</ph><p>062-154a</p>
ltar gnang ngo zhes log par rtog pa de dag ni nges par ce spyang du gyur pa'o/ /sngon sems can gang srin bu mi sdug pa sdig par gyur pa de bzhin gshegs pa'i snying po las phyir phyogs pa'i sems can de dag ni da dung yang de bzhin gshegs pa'i snying 
po thos nas rab tu 'bar te/ snying zhe sdang bar gyur pa de ni nges par sdig pa dang mtshungs pa yin no/ /ma 'ongs pa na yang sems can gang de bzhin gshegs pa'i snying po thos na sangs rgyas kyis bshad pa ma yin no zhes yid mi ches pa de dag ni gzhan ma yin te/ 
btsun pa gang po nges par sdig pa lta bu tsha ba'i las byed pa'o/ /gang sngon sbrul gdug pa mi zad par gyur pa/ de bzhin gshegs pa'i snying po la mi bsngags par smra ba'i sems can de dag ni da dung yang nga rgyal che zhing 'jigs pa'i gzugs sbrul gdug pa mi zad par 
'gyur ro/ /ma 'ongs pa na yang sems can gang de bzhin gshegs pa'i snying po phan par bstan pa la mi bsngags par smra zhing sdig pa spyod pa'i sems can de dag ni gzhan ma yin te/ btsun pa gang po nges par sbrul gdug pa mi zad pa'o/ /sngon sems can 
gang lug tu gyur pa glen zhing kho re chung ba mi'i yon tan mi shes pa de bzhin gshegs pa'i snying po btsun par mi byed cing / mdo sde la smod pa de dag da dung yang mdo sde la smod de/ sems can de dag ni nges par lug tu gyur pa glen zhing kho re chung ba yin te/ ma 'ongs 
pa na yang sems can gang gnyid che zhing de bzhin gshegs pa'i snying po thos na smod pa de dag ni gzhan ma yin te/ nges par kho re chung zhing zhan pa'o/ /sngon ma he kho re chung bar gyur pa de bzhin gshegs pa'i snying po las phyir phyogs pa'i sems can de dag ni da dung yang nges 
par zhen cing brkam ste/ lta ba gsum gyis 'jungs pa'i ma he lta bu'o/ /ma 'ongs pa na yang brkam zhing khro la zhen cing kho re chung ste/ de bzhin gshegs pa'i snying po las phyir phyogs pa'i sems can de dag ni gzhan ma yin te/ nges par lta ba gsum gyis 
</page>

 <page>
<ph>308</ph><p>062-154b</p>
'jungs pa'i ma he'o/ /sems can gang sngon dom du gyur pa de dag ni de bzhin gshegs pa'i snying po las phyir phyogs shing yid mi ches te/ sems can de dag ni da dung yang yid du mi 'ong ba sgrogs te/ nges par dom dang ce spyang lta bu'o/ /ma 'ongs pa na yang sems 
can gang de bzhin gshegs pa'i snying po las phyir phyogs shing yid du mi 'ong bar sgrogs pa de dag ni gzhan ma yin te/ btsun pa gang po dom dang ce spyang lta bu'o/ /gang sngon bya ka lan da kar gyur pa/ de bzhin gshegs pa'i snying po las phyir phyogs shing yid mi ches 
te/ da dung yang sems can gang mig rtul ba de dag ni nges par bya ka lan da kar gyur pa'o/ /ma 'ongs pa na yang sems can gang de bzhin gshegs pa'i snying po shes pa 'chab cing ma rungs pa sdig pa'i las byed pa de dag ni gzhan ma yin te/ de bzhin gshegs 
pa'i snying po mi ston pa de ni nges par mig rtul ba'i bya ka lan da ka yin no/ /gang sngon bong bur gyur pa de bzhin gshegs pa'i snying po la mi dgos par sems bskyed pa de dag ni da dung yang dbul zhing bong bu lta bur zas rtsub po za bar 'gyur ro/ /ma 'ongs pa na yang 
dbul po gzhan gyis mngag pa'i rigs ngan par skye'o/ /gang de bzhin gshegs pa'i snying po la yid mi ches shing bdag med pa la sgom pa de dag ni gzhan ma yin te/ btsun pa gang po 'dod ldan dang / gdol pa dang / bya pa dang / bong bu lta bu'o/ /gang sngon 
lha ma yin lus thung ngur gyur cing mche ba ring ba mi sdug pa khog pa lta bu de bzhin gshegs pa'i snying po la kha zer ba de dag ni da dung yang lus thung zhing khog pa lta bur gyur te/ de dag ni nges par lha ma yin no/ /ma 'ongs pa na yang sems can gang khog pa lta bu thung zhing 
mche ba ring ba gtum po de bzhin gshegs pa'i snying po la kha zer ba de dag ni gzhan ma yin te/ btsun pa gang po lha ma yin gyi ris su gtogs pa'i sems can yin no/ /gang sngon yi dgas kha nas me lce 'byung bar 'gyur ba de bzhin gshegs pa'i snying po la 
</page>

 <page>
<ph>309</ph><p>062-155a</p>
smod cing 'phya ba'i sems can de dag ni da dung mchu dang rkan skams shing / yi dgas rid pa kha nas me lce 'byung ba'i srog chags su 'gyur ro/ /ma 'ongs pa na yang sems can gang lus shin tu rid pa de bzhin gshegs pa'i snying po la smod cing 'phya 
ba de dag ni btsun pa gang po gzhan ma yin te/ nges par yi dgas kha nas me lce 'byung ba nyam chung ba yin no/ /de dag sngon yang sems can gang de bzhin gshegs pa'i sku rtag pa la mi rtag par lta ba rnams mdze na bar 'gyur te/ da dung yang sems can 
gang zhan cing mdze na bar 'gyur ba de dag ni nges par de bzhin gshegs pa'i sku rtag pa la smod pa yin no/ /ma 'ongs pa na yang sems can gang dag de bzhin gshegs pa'i sku rtag pa la mi rtag par lta ba mdzen bar 'gyur ba de dag ni gzhan ma yin te/ btsun pa 
gang po de bzhin gshegs pa'i sku rtag pa la smod pa yin no/ /sngon gang de bzhin gshegs pa zhi ba'i sku la ma zhi bar lta ba rnams ni bong chen por gyur te/ da dung yang bong che zhing zhan pa de dag ni nges par de bzhin gshegs pa zhi ba'i sku la ma zhi bar lta ba'o/ /ma 
'ongs pa na yang sems can gang de bzhin gshegs pa zhi ba'i sku la ma zhi bar lta ba de dag ni gzhan ma yin te/ btsun pa gang po bong chen po de dag ni nges par de bzhin gshegs pa zhi ba'i sku la sun 'byin pa'o/ /gang sngon phun sum tshogs pa'i dus na rgud 
par gyur te/ nad mang ba'i sems can rnam pa mang po de dag ni de bzhin gshegs pa'i g.yung drung gi sku la g.yung drung ma yin par lta ba yin no/ /da dung yang phun sum tshogs pa'i dus na rgud par gyur pa'i sems can de dag ni de bzhin gshegs pa'i g.yung drung gi sku la 
g.yung drung ma yin par lta ba yin no/ /ma 'ongs pa na yang sems can gang phun sum tshogs pa'i dus na rgud par 'gyur ba de dag ni de bzhin gshegs pa'i g.yung drung gi sku la g.yung drung ma yin par lta ba ste/ btsun pa gang po de dag ni nges par gzhan ma yin gyi de bzhin 
</page>

 <page>
<ph>310</ph><p>062-155b</p>
gshegs pa gsal ba'i sku mi gsal ba'o zhes sun 'byin pa'o/ /sngon gang de bzhin gshegs pa'i sku ther zug la ther zug ma yin par lta ba'i sems can de dag ni rgyal po'i btsun mo dam pa'i mngal du skyes nas shi ste mi rtag par gyur to/ /da dung yang sems can gang la la 
rgyal po'i btsun mo dam pa'i mngal du skyes nas shi ba de dag ni nges par de bzhin gshegs pa'i sku ther zug dang / gsal ba la smod pa'o/ ma 'ongs pa na yang sems can gang mi rtag cing tshe thung bar 'gyur ba de dag ni ther zug gi sku la smod pa yin te/ btsun pa gang po de 
dag ni gzhan ma yin gyi nges par de bzhin gshegs pa ther zug gi sku la smod pa'o/ /sngon sems can gang bu med par gyur pa de dag kyang de bzhin gshegs pa shing zad pa'i me bzhin du yongs su mya ngan las 'das so zhes mi rtag par 'dzin pa rnams te/ da dung yang 
sems can gang bu med par gyur pa de dag ni mya ngan las 'das pa la zhig par lta ba'o/ /ma 'ongs pa na yang sems can gang bu med pa ma rungs pa de dag ni de bzhin gshegs pa yongs su mya ngan las 'das pa zhig par lta ba rnams te/ gzhan ma yin gyi btsun 
pa gang po de dag ni nges par de bzhin gshegs pa yongs su mya ngan las 'das pa zhig par lta ba rnams so/ /sngon sems can gang de bzhin gshegs pa pha ma phrad pa las skyes par rtog pa'i sems can de dag ni pha ma dang bral bar 'gyur ro/ /da dung yang sems 
can gang pha ma dang bral ba de dag ni nges par de bzhin gshegs pa la kha zer ba'o/ /ma 'ongs pa na yang sems can gang sangs rgyas la pha ma phrad pa las skyes par lta ba de dag pha ma med par 'gyur te/ de dag ni gzhan ma yin gyi/ btsun pa gang po de bzhin 
gshegs pa la kha zer ba pha ma dang bral ba'o/ /sngon sems can gang de bzhin gshegs pa'i sku rus pa dang / rgyus pa dang / rkang dang / khrag can gyi mi'i lus so zhes brdzun zer zhing / 'jig rten dang 'thun par 'jug pa las phyir phyogs pa'i sems 
</page>

 <page>
<ph>311</ph><p>062-156a</p>
can de dag ni 'jig rten na mi sdug pa'i skyon can du 'gyur ro/ /da dung yang sems can de dag ni yan lag thams cad ma tshang zhing kha mnam pa 'jig rten dang 'thun par 'jug pa las thams cad phyir phyogs par 'gyur ro/ /ma 'ongs pa na 
yang sems can gang kha mi gtsang ba'i dri mi zhim par mnam pa zha bo gzhogs nyams pa yan lag thams cad ma tshang ba 'jig rten dang 'thun par 'jug pa las phyir phyogs pa'i sems can de dag ni gzhan ma yin te/ btsun pa gang po 'jig rten thams cad kyis 
spangs pa'o/ /sems can thams cad kyi las sngar bshad pa rnams shin tu ya nga ba yin te/ gal te mi'i skye gnas su skye ba thob na yang 'jig rten gyi sdug bsngal bsam gyis mi khyab pa thams cad 'thob par 'gyur ro/ /dud 'gro'i skye gnas dang / 
gshin rje'i 'jig rten gyi sdug bsngal gyi skal ba can du 'gyur ro/ /rang gis byas pas ma rig pa yun ring por myong zhing gnas te/ de bzhin gshegs pa'i yon tan gyi bdag nyid chen po las phyir phyogs pa de dag la dge ba yungs 'bru tsam yang rnyed par 
dka'o/ /sngon gang de bzhin gshegs pa mang po la mnyes par byas pas de bzhin gshegs pa'i che ba thos nas/ se gol gtogs pa'i srid du 'dzin na yang dge ba'i rtsa ba des sems can de dag dbang po thul ba dang / phyug cing rigs chen por 'gyur ro/ /
da ltar yang sems can gang dbang po thul cing bran bza' mang po'i khyim bdag shing sA la chen po lta bu dang / bram ze'i rigs chen por gyur pa'i sems can de dag ni de bzhin gshegs pa'i snying po rna ba la reg pa tsam gyis mnyes par byed cing bsod nams kyi 
las shin du byed do/ /ma 'ongs pa na yang sems can gang de bzhin gshegs pa'i snying po thos nas/ de bzhin nyid du bsgrub pa dang / mi gang bran bza' mang zhing rigs che ba'i sems can de dag ni gzhan ma yin te/ bsod nams byas pa'i sems can 
</page>

 <page>
<ph>312</ph><p>062-156b</p>
don dang ldan pa/ yid dang 'thad pa/ gzugs dang / mdog dang / stobs dang / snyems pa phun sum tshogs pa/ blo gros dang / dran pa dang / yid rno bar ldan pa/ dbyangs yid du 'ong zhing mthong na dga' ba/ rgyal po dang / blon po dang / rgyal bu dang / 'khor 
los sgyur ba dang / de bzhin du dge zhing nga rgyal med pa'i sems can mig gnyid thul ba/ bshor ba bag yod pa/ de la sogs pa mtho ris dang / sa'i steng gi phun sum tshogs pa lha'i dbang po dang / tshangs pa'i dbang po dang / 'jig rten skyong ba la sogs 
par 'gyur ro/ /de bzhin gshegs pa'i snying po thos pa'i bsod nams kyi rgyus nad med pa dang / gtse ba med pa dang / tshe ring ba dang / 'gro ba thams cad dga' bar 'gyur ro/ /de bzhin gshegs pa rtag pa g.yung drung ther zug ste/ yongs su mya ngan las 
'das pa yang 'chi ba med par thos pas thams cad 'byor cing yun ring du sra ba dang / rtag par 'gyur ro/ /sangs rgyas ni 'jig rten thams cad dang rjes su 'thun par 'jug pas rol pa yin par shes shing / gang de bzhin gshegs pa 'khrig pa las byung ba 
ma yin no zhes ston pa de dag ni ye shes dang yon tan rnyed pa'i bsod nams kyis bu mang zhing pha ma ring du 'tsho ba rnyed par 'gyur ro/ /de bzhin gshegs pa'i snying po rtag pa sems can thams cad la yod par shes pa'i rgyus 'jig rten na bde ba'i rnam pa'i mchog 
rnams dang / phun sum tshogs pa ji snyed yod pa thams cad rnyed par 'gyur ro/ /de bzhin gshegs pa'i snying po rtag par thos pas sngon byung ba dang / da ltar dang / ma 'ongs pa dang / dus gsum du yang phun sum tshogs pa thams cad dang mtho ris dang / 
sa'i steng gi bde ba thams cad rtag tu thob par 'gyur ro/ /de bzhin gshegs pa'i snying po la brnyas pa'i rgyus ni 'gro ba lnga'i gnas thams cad na yan lag ma tshang bar 'gyur ro/ /'khor ba sdug bsngal bar 'khyam pa na sdug bsngal ba myong bar 'gyur ro/ /
</page>

 <page>
<ph>313</ph><p>062-157a</p>
sems can gang sangs rgyas la bsnyen bkur byas pa dang / sems can gang phan par ston cing bdag nyid de bzhin gshegs pa'i snying po la sems pa de dag ni de bzhin gshegs pa'i snying po thos pa rnyed par 'gyur ro/ /btsun pa gang po sangs 
rgyas mang po las phyir phyogs pa'i sems can gang de bzhin gshegs pa'i snying po thos na smod pa'i sems can de dag ni bdag nyid kyi sa bon bsregs shing kye ma dus gsum du bsam gyis mi khyab par mya ngan du bya ba yin no/ /chos ston par 'dod pas 'di ltar bstan 
te/ de bzhin gshegs pa rtag pa dang / yang dag pa nyid du shin tu bsngags par bya'o/ /de ltar mi ston te/ de bzhin gshegs pa'i snying po 'dor ba de dag ni dper na/ gdol pa la rgyal po'i bal glang lta bur de la seng ge'i khri yang mi 'os so/ /sangs rgyas 
thams cad kyis shin tu nan tan du btsal kyang de bzhin gshegs pa'i snying po skyes pa ma brnyes te/ sems can thams cad la sangs rgyas kyi dbyings ma skyes pa mtshan dang dpe byad bzang pos brgyan pa yod do/ /sangs rgyas thams cad kyis shin tu nan tan du bdag 
nyid kyis btsal kyang dbyings ma byung ba ma brnyes te/ sems can thams cad la ma byung ba'i dbyings sangs rgyas kyi dbyings mtshan dang / dpe byad bzang po mtha' yas pas brgyan pa'i dbyings yod do/ /sangs rgyas thams cad kyis shin tu nan tan du bdag nyid 
kyis btsal kyang dbyings mi rtag pa ma brnyes te/ sems can thams cad la rtag pa'i dbyings sangs rgyas kyi dbyings mtshan dang dpe byad bzang po mtha' yas pas brgyan pa'i dbyings yod do/ /sangs rgyas thams cad kyis shin tu nan tan du btsal kyang de 
bzhin gshegs pa'i snying po ther zug ma yin pa ma brnyes te/ sems can thams cad la ther zug gi dbyings sangs rgyas kyi dbyings mtshan dang / dpe byad bzang po mtha' yas pas brgyan pa'i dbyings yod do/ /sangs rgyas thams cad kyis shin tu 
</page>

 <page>
<ph>314</ph><p>062-157b</p>
nan tan du btsal kyang / de bzhin gshegs pa'i snying po g.yung drung ma yin pa ma brnyes te/ sems can thams cad la g.yung drung gi dbyings sangs rgyas kyi dbyings mtshan dang / dpe byad bzang po mtha' yas pas brgyan pa'i dbyings yod do/ /sangs rgyas thams 
cad kyis shin tu nan tan du btsal kyang de bzhin gshegs pa'i snying po la nad ma brnyes te/ sems can thams cad la nad med pa'i dbyings sangs rgyas kyi dbyings mtshan dang dpe byad bzang po mtha' yas pas brgyan pa'i dbyings yod do/ /sangs rgyas thams cad kyis 
shin tu nan tan du btsal kyang de bzhin gshegs pa'i snying po la rga shi ma brnyes te/ sems can thams cad la rga shi med pa'i dbyings sangs rgyas kyi dbyings mtshan dang dpe byad bzang po mtha' yas pas brgyan pa'i dbyings yod do/ /sangs rgyas thams cad kyis 
shin tu nan tan du btsal kyang de bzhin gshegs pa'i snying po 'jigs pa ma brnyes te/ mi 'jigs pa'i dbyings sangs rgyas kyi dbyings sems can thams cad la mtshan dang / dpe byad bzang po mtha' yas pas brgyan pa'i dbyings yod do/ /sangs rgyas thams cad 
kyis shin tu nan tan du btsal kyang / de bzhin gshegs pa'i snying po gzhig tu rung ba ma brnyes te/ mi shigs pa'i dbyings sangs rgyas kyi dbyings sems can thams cad la mtshan dang dpe byad bzang po mtha' yas pas brgyan pa'i dbyings yod do/ /sangs rgyas 
thams cad kyis shin tu nan tan du btsal kyang de bzhin gshegs pa'i snying po la dri ma ma brnyes te/ sems can thams cad la dri ma med pa'i dbyings sangs rgyas kyi dbyings mtshan dang dpe byad bzang po mtha' yas pas brgyan pa'i dbyings yod do/ /dper na chu dang 
'bru mar 'dres pa mi dmigs pa de bzhin du sangs rgyas kyi dbyings kyang nyon mongs pa bye bas g.yogs mod kyi/ nyon mongs pa dang sangs rgyas kyi dbyings 'dres par gyur pa'i gnas med do/ /dbyings kyang nyon mongs pa bye ba'i nang na 'dug mod kyi/ bum pa'i 
</page>

 <page>
<ph>315</ph><p>062-158a</p>
nang na mar me 'dug pa bzhin du bum pa bcag na mar me rab tu 'bar zhing mdzes te/ de bzhin gshegs pa'i snying po ston par byed pa ni rdzogs pa'i sangs rgyas so/ /yang na rdzogs pa'i sangs rgyas kyi nyan thos ni bum pa lta bu/ nyon mongs 
pa med pa ni mar me lta bu/ de bzhin gshegs pa'i snying po ston par byed pa ni nyon mongs pa dang bcas pa'am/ nyon mongs pa med pa'am/ su yang rung ste de nyid rdzogs pa'i sangs rgyas zhes bya'o/ /btsun pa gang po sgrol ba lam du zhugs pas nyon mongs pa 
bye ba bum pa ltar bcag na/ phyis gdod dbyings thams cad lag mthil na skyu ru ra'i 'bru bzhin du mthong ngo / /dper na zla ba dang / nyi ma sprin gyis g.yogs na sa'i steng du mi snang zhing sprin las grol na/ zla ba dang / nyi ma sa'i steng du snang ba de bzhin du/ de bzhin 
gshegs pa'i snying po nyon mongs pa bye bas khebs na mi snang ngo / /zla ba dang / nyi ma bzhin du nyon mongs pa las grol na/ sangs rgyas kyi dbyings kyi nyi ma dang zla ba yang snang ngo / /kye ma btsun pa gang po khyod ni sbrang bu'i spyad pa lta bu la spyod de/ chos kyi 
gtam ston mi shes so/ /sbrang bu yang sgra 'byin na de yang shes pa yin nam/ lan gnyis su ma smra bar sbrang bu khyod myur du song shig/ /de nas gnas brtan mdzes dga'as bcom ldan 'das kyi zhabs la mgo bos phyag 'tshal te/ sor mo'i phreng ba la 
'di skad ces smras so/ /legs so legs so/ /sor mo'i phreng ba khyod kyis 'thun pa dang rjes su dgongs pa'i bsod nams byas pa nga yang dga'o/ /da sangs rgyas kyi gzugs 'dod par gyis la bram ze khyod de ltar shes par gyis shig /de nas sor 
mo'i phreng bas/ mdzes dga' la slar 'di skad ces smras so/ /btsun pa mdzes dga' khyod ni byad bzhin bzang ba'i mchog yin na/ 'jig rten na rab tu byad bzhin bzang ba gang ji ltar na mi rnams kyi gzugs mdzes pa bzang por 'gyur/ myur du smros 
</page>

 <page>
<ph>316</ph><p>062-158b</p>
te nga'i the tsom chod cig /de nas sor mo'i phreng ba la mdzes dga'as smras pa/ lag pa rab bkrus sor bcu thal sbyar te/ /de bzhin gshegs kyi zhabs la phyag 'tshal zhing / /rtag tu nad pa'i rim gro byed pa ni/ /de las skyes bu byad bzhin bzang por 'gyur/ /
sor mo'i phreng bas mdzes dga' la slar smras pa/ de bzhin gshegs pa la rus pa'ang med/ rgyus pa yang med na/ sku gdung dang ring bsrel lta ga la yod de/ ring bsrel med pa thabs kyi mchog chos kyi sku ni sangs rgyas bsam gyis mi khyab pa ste/ de 
bzhin gshegs pa ni bsam gyis mi khyab pa'o/ /ma dad pa rnams dad pa bskyed pa'i phyir ring bsrel bzhag pa'i thabs mdzad de/ sangs rgyas kyi mchod rten bya ba'i phyir ring bsrel bzhag go/ /de ni sangs rgyas kyi chos nyid de/ 'jig rten gyi tshangs pa 
dang / dbang phyug dang / kA t+yA ya'i bu mo dang / 'gro skems gzhon nu'i gzugs khang pa dang / so phag gi khyim gyi gnas su cha byad bcos pa'i gzugs rnam pa mang po byas te gzhag pa de dag skyabs ma yin par byas pa yin no/ /de bzhin gshegs pa'i 
sku gdung de ltar thabs yin pa shes pa de ni/ 'jig rten na byad bzhin bzang ba'i mi yin te/ thabs kyi ye shes rtsa ba des gzugs mdzes par 'gyur gyi/ rtog pa gzhan ni byis pa ltar 'khyam pa yin no/ /mdzes dga' khyod gzugs bzang por 'gyur ba'i 
sgo yang mi shes so/ /kye ma btsun pa mdzes dga' khyod ni sbrang bu'i spyad pa spyod de/ gzugs 'byung ba'i sgo yang mi shes so/ /sbrang bu yang gzugs phun sum tshogs pa yod kyis sbrang bu lta bu khyod cang ma zer cig /de nas gnas brtan nye sbyor gyis/ 
bcom ldan 'das kyi zhabs la phyag 'tshal nas sor mo'i phreng ba la 'di skad ces smras so/ /legs so legs so/ /sor mo'i phreng ba khyod kyis 'thun pa dang / rjes su dgongs pa'i bsod nams byas pa nga yang dga'o/ /sor mo'i phreng ba da 'dul ba la 
</page>

 <page>
<ph>317</ph><p>062-159a</p>
brtson par gyis shig /de nas sor mo'i phreng bas/ gnas brtan nye sbyor la slar smras pa/ btsun pa nye sbyor khyod 'dul ba 'dzin pa'i mchog na/ 'jig rten na 'dul ba 'dzin pa gang / ji ltar na 'dul ba bca' ba la mkhas pa yin/ myur du 
smros te nga'i the tsom chod cig /de nas gnas brtan nye sbyor gyis/ sor mo'i phreng ba la 'di skad ces smras so/ /sdig pa thams cad mi bya ste/ /dge ba rnams ni rdzogs par bya/ /rang gi sems kyang yongs su gdul/ /de ni sangs rgyas rnams kyi yang / /'dul 
ba bsdus pa'i snying po'o/ /de nas sor mo'i phreng bas/ gnas brtan nye sbyor la slar 'di skad ces smras so/ /skyon chags pa ya mtshan can rnams kyi nor dang / chos gos la sogs pa dang / glegs bam dang / lhung bzed dang / chu tshags dang / ska rags dang / 
khab rnams thams cad du thams cad dgag cing blang bar bya ste/ mi bgrungs pa tshar gcad cing nan tur bya ba yin no/ /de thams cad ni tshul khrims dang ldan pa'i nor te/ skyon chags pa'i ya mtshan can gyi nor ma yin no/ /dper na rgyal po'i ral gri gdol 
pa'i khyim na 'dug na ral gri de'i mthus phrogs kyang nyes pa med de/ de ni gdol pa'i nor ma yin gyi rgyal po'i dkor ro/ /de bzhin du de ni tshul khrims dang ldan pa'i nor te/ bzung nas nan gyis khyer ba de ni/ 'jig rten na 'dul ba 'dzin pa ste/ de la nyes 
byas tsam gyi ltung ba yang med do/ /cho ga dang mi ldan pa yang ma yin te/ de ni de bzhin gshegs pa'i bka' rdzogs pa'o/ /de bzhin gshegs pa ni rtag tu sems can thams cad la sgra gcan zin dang mtshungs par gzigs pa'o/ /kye ma btsun pa 
nye sbyor ni sbrang bu'i spyad pa lta bu spyod de/ 'dul ba bsdus pa'i snying po mi shes so/ /sbrang bu yang bya ba shes kyis sbrang bu lta bu khyod cang ma zer cig /de nas 'jam dpal gzhon nur gyur pas/ bcom ldan 'das kyi zhabs la mgo bos phyag 'tshal nas/ 
</page>

 <page>
<ph>318</ph><p>062-159b</p>
sor mo'i phreng ba la 'di skad ces smras so/ /legs so legs so/ /sor mo'i phreng ba khyod kyis 'thun pa dang rjes su dgongs pa'i bsod nams byas pa nga yang dga'o/ /da ni chos la stong pa chen po ci yang med pa bsgom par bya'o/ /de nas sor mo'i phreng 
bas/ 'jam dpal gzhon nur gyur pa la slar 'di skad ces smras so/ /'jam dpal khyod stong pa chen po mthong ba'i mchog na/ 'jig rten na stong pa mthong ba gang yin/ stong pa stong pa zhes bya ba'i don ci/ shes pa chen po dang ldan pa myur du smros te nga'i the tsom 
myur du chod cig /de nas 'jam dpal gzhon nur gyur pas/ sor mo'i phreng ba la tshigs su bcad pas smras pa/ /sangs rgyas nam mkha' lta bu ste/ /nam mkha' mtshan nyid med pa'o/ /sangs rgyas nam mkha' lta bu ste/ /nam mkha' mtshan ma med 
las skyes/ /sangs rgyas nam mkha' lta bu ste/ /nam mkha' gzugs med gyur pa'o/ /chos rnams nam mkha' lta bu ste/ /de bzhin gshegs pa chos kyi sku/ /ye shes nam mkha' lta bu ste/ /de bzhin gshegs pa ye shes sku/ /gzung du 
med cing reg tu med/ /chags med ye shes de bzhin gshegs/ /thar pa nam mkha' lta bu ste/ /nam mkha' la yang mtshan nyid med/ /thar pa sangs rgyas de bzhin gshegs/ /stong pa ci yang med pa dag /sor phreng khyod kyis ga la shes/ /
de nas sor mo'i phreng bas/ 'jam dpal gzhon nur gyur pa la slar 'di skad ces smras so/ /'di lta ste dper na/ sprin chen po las char rab tu bab pa dang / skyes bu byis pa'i rang bzhin can gyis/ ser ba'i 'bru blangs te/ nor bu rin po che 
bai dUr+yar bsams nas/ khyim du khyer ba dang / ha cang grang ches nas gzung ma nus te gter du bya'o snyam nas/ bum pa'i nang du legs par bcug pa dang / ser ba'i ril bu de zhu bar mthong nas/ stong pa'o snyam ste cang mi zer bar gyur pa de bzhin 
</page>

 <page>
<ph>319</ph><p>062-160a</p>
du btsun pa 'jam dpal shin tu stong pa nyid la bsgoms shing / stong par zab tu bsams pas chos thams cad zhig pa mi zad par mthong ngo / /thar pa stong pa ma yin pa la yang stong par mthong zhing rtog go/ /'di lta ste dper na/ ser 
ba'i ril bu la nor bu snyam du bsams nas/ nor bu yang stong par bsgom pa de bzhin du/ khyod kyang stong pa ma yin pa'i chos la stong par sems te/ chos stong pa mthong nas stong pa ma yin pa'i chos la yang stong par 'jig par byed do/ /stong pa'i chos kyang 
gzhan/ stong pa ma yin pa'i chos rnams kyang gzhan te/ ser ba'i ril bu lta bur nyon mongs pa bye ba ni stong pa'o/ /ser ba'i ril bu lta bur mi dge ba'i phyogs kyi chos rnams ni myur du 'jig go/ /nor bu bai dUr+ya bzhin du sangs rgyas ni rtag pa ste/ thar pa'i 
mtha' yang nor bu bai dUr+ya bzhin no/ /nam mkha' yang sangs rgyas rnams kyi gzugs yin te/ nyan thos dang / rang sangs rgyas thams cad kyi gzugs med pa yin no/ /sangs rgyas kyi thar pa yang gzugs yin te/ nyan thos dang / rang sangs rgyas rnams 
kyi thar pa gzugs med pa yin na/ ji ltar thar pa'i mtshan nyid stong pa zhes bya/ dbye ba med pa'i 'du shes su ma byed cig /'jam dpal gang grong khyer brtsigs pa'i khyim stong pa ni mi med pas stong ngo / /bum pa ni chu med pas stong ngo / /klung ni chu mi 'bab 
pas stong ngo / /ci grong gi bar skabs khyim med pa la stong pa stong pa zhes bya'am/ ci khyim thams cad stong pa yin nam/ thams cad stong pa ma yin gyi/ mi med pas stong pa zhes bya'o/ /ci bum pa thams cad stong pa yin nam/ thams cad stong pa ma 
yin gyi/ chu med pas stong pa zhes bya'o/ /ci klung thams cad stong pa yin nam/ thams cad stong pa ma yin gyi/ chu mi 'bab pa'i phyir stong pa zhes bya ste/ de bzhin du thar pa thams cad kyis stong pa ma yin gyi/ nyes pa thams cad dang bral ba'i phyir thar 
</page>

 <page>
<ph>320</ph><p>062-160b</p>
pa stong pa zhes bya'o/ /sangs rgyas bcom ldan 'das ni stong pa ma yin te/ nyes pa thams cad dang bral zhing nyon mongs pa bye ba'i mi dang / lha med pa'i phyir stong pa zhes bya'o/ /kye ma btsun pa 'jam dpal ni sbrang bu'i spyad pa spyod de/ stong pa dang mi stong pa'i don de 
kho na mi shes so/ /gcer bu pa yang thams cad stong par sgom ste/ gcer bu pa'i sbrang ma khyod cang ma zer cig /de nas 'jam dpal gzhon nur gyur pas/ sor mo'i phreng ba la slar 'di skad ces smras so/ /sor mo'i phreng ba khyod 'brog dgon pa na stag bzhin du 
nyan thos thams cad gsod na/ de ltar de bzhin gshegs pa'i sras rnams la ma brnyas shig /sbrang bu khyod su zhig de nas sor mo'i phreng bas/ 'jam dpal gzhon nur gyur pa la slar 'di skad ces smras so/ /dper na/ 'byam po yi dgas lta bur bkren 
pa dag lam du zhugs na/ stag gi dri mnam pa tsam gyis kun du 'bros pa de bzhin du nyan thos rnams kyang theg pa chen po mi shes pas 'byam po lta bur byang chub sems dpa'i dri mnam na kun du 'bros so/ /dper na/ seng ge'i rgyal pos ri khrod nas seng ge'i 
mthu rtsal gyis sgra bsgrags na/ seng ge'i sgra thos pas ri dgas dang wa la sogs pa thams cad mi 'tsho zhing 'chi bar 'gyur ba de bzhin du/ byang chub sems dpa' seng ge'i sgra bsgrags te/ seng ge'i mthu rtsal gyis rnam par gnon pa na/ byang chub 
sems dpa'i sgra thos na/ nyan thos dang / rang sangs rgyas thams cad ldem po ngag la kun du rmongs so/ /ngas kyang re zhig wa'i sgra phyung na yang nyan thos thams cad lan ldon mi nus na/ gal te seng ge'i sgra phyung na nyan thos rnams ji ltar 'gyur/ de nas 
'jam dpal gzhon nur gyur pas sor mo'i phreng ba la slar 'di skad ces smras so/ /sbrang bu lta bu khyod su zhig /sor mo'i phreng bas shin tu gtum pa'i las byas so/ /khyod lta bu yang byang chub sems dpa' yin du zin na/ bdud sdig can dag ci 'dra/ 
</page>

 <page>
<ph>321</ph><p>062-161a</p>
kye ma 'jig rten rnams ni bdag nyid mi shes te/ bdag gi nyes pa mi mthong gi /gzhan gyi nyes pa mthong ngo / /sor mo'i phreng bas sdig pa ji snyed cig byas/ de nas sor mo'i phreng bas/ 'jam dpal gzhon nur gyur pa la 'di skad ces smras 
so/ /kye ma 'jig rten na dam pa'i chos 'jig pa'i skyes bu gnyis yod de/ gang shin tu stong pa nyid du lta ba dang / gang 'jig rten na bdag tu smra ba 'di gnyis ni dam pa'i chos 'jig pa dang / dam pa'i chos khas 'bub pa'o/ /kye ma btsun pa 'jam dpal ni sdig 
pa dang / mi sdig pa mi shes so/ /kye ma byang chub sems dpa'i spyod pa yang mi shes so/ /kye ma byang chub sems dpa' stag rnams 'jigs pa med pa'o snyam du sems na/ kye ma btsun pa 'jam dpal ni sbrang bu dang / /seng ge'i bye brag kyang mi shes so/ /
btsun pa 'jam dpal de bzhin gshegs pas bsngags pa'i byang chub sems dpa'i spyod pa nyon cig /dper na/ sgyu ma'i rgyal pos sgyu ma la 'dus pa'i dbung du ji ltar gcod pa dang / gtub pa ston te sgyu ma byed pas bza' ba dang / rnyis pa yang ston/ sgyu ma byed 
pa rnam pa mang po sgyu ma'i mchog sgyu ma byed pa'i sgyu ma ji lta ba de bzhin du/ sangs rgyas rnams kyi bstan pa yang de bzhin te/ byang chub sems dpa' stag rnams kyang bdag nyid skye ba dang / yongs su mya ngan las 'da' ba lta bur sgyu ma rnam pa mang po ston to/ /
nad kyi bskal pa bar ma la bdag la nad med do zhes sems can rnams na ba'i phyir zas kyi mchog tu 'gyur ro/ /me'i bskal pa bar ma la sa rnams sreg cing rtag par 'du shes pa'i sems can rnams la mi rtag par ston to/ /mtshon gyi bskal pa bar ma la sems can 
rnams kyi phyir bdag gis bstan to snyam ste/ thams cad mtshon dang / lcags su byas nas/ sangs rgyas kyis phan tshun du gsod pa bstan kyang sems can gcig la yang gnod par mi 'gyur te/ de dag ni sgyu ma sprul pa bzhin no/ /sangs rgyas ni stong gsum 
</page>

 <page>
<ph>322</ph><p>062-161b</p>
gyi stong chen po'i 'jig rten gyi khams thams cad kyang yungs 'bru'i sbu gur 'jug ste/ sems can gang la yang gnod par mi 'gyur ro/ /yang de nas phyung ste/ gnas ji lta ba bzhin du 'jog par yang ston to/ /rgya mtsho'i chu dang / chu'i phung po dang / ri'i phung po dang / 
ri rab la sogs pa sangs rgyas kyi spu'i khung bu gcig tu 'jug kyang sems can gcig la yang gtses par mi 'gyur zhing phyis so so'i phyogs su 'god do/ /rkang pa'i mthe bos phyogs bcu'i 'jig rten gyi khams g.yo bar byas kyang sems can gcig la yang gtse ba byas 
par mi 'gyur te/ de ni sangs rgyas rnams kyi chos nyid kyi mdzad pa'o/ /rnam pa gang dang gang gis sems can la phan par 'gyur ba bran dang slob mar yang 'gyur ro/ /de bzhin du grong mi dang / ded dpon dang / mdun na 'don du'ang 'gyur ro/ /rgyal po dang / blon po 
dang / gzhon nu dang / grong dpon dang / tshogs thams cad kyi nang du yang sems can rnams la phan par bya ba'i phyir/ bdag nyid 'dum par sbyar ba dang 'thun par byed do/ /lha thams cad du'ang 'gyur te/ de dag gi lta ba bzlog pa'i phyir thams cad du skye ba ston 
pas/ de'i phyir skyes pa'i rabs zhes bya'o/ /sgyu ma byed pa'i sgyu ma mthong na/ kye ma sgyu ma byed pa ni sdig pa ste/ gcad pa dang / gtub pa byed cing gzhan la gsod do zhes tshogs thams cad la mi brjod pa de bzhin du sangs rgyas kyang 'jig rten na sgyu ma byed pa'i 
rang bzhin yin par blta ste/ de bzhin du ngas sems can rnams bsad pa yang shes par bya'o/ /sgyu ma byed pas sgyu ma byed pa'i skyes bu ji lta ba de bzhin du sgyu ma sprul pa nyis stong du gcig ma tshang ba yang de lta bus 'dul ba'i dbang gis sgyu ma sprul to/ /'jam dpal 
ji ltar mtshon gyi bskal pa bar ma la ngas kyang byang chub sems dpa'i spyod pa'i sgyu ma 'di dag sprul to/ /kye ma btsun pa 'jam dpal ni sbrang bu lta bu'i spyad pa spyod de/ mi'i glang po che shes kyang mi 'dod do/ /shes kyang mi 'dod pa de ni sbrang bu lta bu ste smad pa zhes bya'o/ /
</page>

 <page>
<ph>323</ph><p>062-162a</p>
de nas bcom ldan 'das thams cad mkhyen pa thams cad gzigs pas/ 'jam dpal gzhon nur gyur pa la 'di skad ces bka' stsal to/ /'jam dpal sor mo'i phreng bas ji skad zer ba de bzhin te/ byang chub sems dpa'i spyod pa ni de lta'o/ /'jam 
dpal sor mo'i phreng ba 'di ni tha mal pa ma yin te/ de lta bus 'dul ba'i dbang gis byang chub sems dpa' mi'i glang po ches bdag nyid de ltar sprul to/ /'jam dpal yud tsam zhig sdod cig dang / sor mo'i phreng ba yang khyod dang 'dra ste/ sor mo'i phreng ba'i bdag 
nyid chen po shin tu rgyas par bstan gyis/ de'i gtam brjod pa las sor mo'i phreng ba'i che ba shes par gyis shig /de nas bcom ldan 'das kyis sor mo'i phreng ba la 'di skad ces bka' stsal to/ /mi'i glang po che sems can thams cad la phan pa'i don du brtson 
'grus bstan pa legs so legs so/ /bdag nyid myur du dgra bcom pa thob par gyis shig dang / de'i yon tan 'di 'dra'o/ /de'i las 'di 'dra'o/ /brtson 'grus 'di 'dra'o zhes sems can thams cad la phan pa dang / bde ba'i phyir brjod par 
bya'o// //bam po bzhi pa/ de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das sems can thams cad la phan pa dang thugs brtse ba'i slad du dgra bcom pa rang gi lus 'di nyid kyis thob par 
'tshal ba'i yon tan 'di 'dra/ las 'di 'dra/ brtson 'grus 'di 'dra'o zhes sems can thams cad la phan pa dang bde ba'i slad du bshad du gsol/ bcom ldan 'das kyis bka' stsal pa/ nam pha ma phrad de/ dus su ma'i rum du bu chags ma thag tu pha ma 
dag dga' bar 'gyur ro/ /bdag gis myong ba'i yon tan gyis thob pas brtson 'grus dang / gzi brjid gzhan du 'gyur ro/ /'jig rten kyang 'byor pa dang / mod par 'gyur/ 'jig rten khrag khrug med par 'gyur/ rgyal po yang shin tu bde bar 'gyur/ 
</page>

 <page>
<ph>324</ph><p>062-162b</p>
mas bsod nams dam pa'i rmi lam yang rnyed de/ nam khye'u btsas pa de'i tshe/ rigs 'phel bar 'gyur ro zhes mi mdza' ba rnams kyang shin tu byams par 'gyur ro/ /nam khye'u de lo bdun nam/ brgyad dam/ dgu lon nas/ yi ge'i grar zhugs pa'i tshe khyim na 
'thab pa dang / rtsod pa mi 'byung / bran po dang bran mo rnams kyang dga' mgu rangs par gyur nas/ yang dag pa'i las kyis khyim du 'phel bar byed do/ /nam khye'u de lo nyi shu lon pa de'i tshe khyim de'i ba lang dang / ma he dang / lug la sogs pa rkang pa bzhi pa 
rnams kyang 'thab pa med de/ pha ma lta bur sdug par 'gyur ro/ /ba yang zho bdam mo/ /khye'u de la 'dod chags dang / phrag dog dang / 'tshig pa dang / g.yo dang / sgyu dang / brdzun smra ba dang / tshig rtsub po dang / byis pa'i tshul dang / cho ga ma yin pa 
med cing mi dge ba'i phyogs kyi bya ba thams cad mi 'byung ste/ pha ma la mchod pa dang / slob dpon dang / mkhan po la mchod pa'i sems skye'o/ /rgan rabs mthong na lag pa thal mo sbyor ro/ /bar ma mthong na pang gis mkhyud de dam du 'ju'o/ /khye'u dang 
bu mo bdag dang 'dra ba dang lhan cig tu bus pa'i rtsed mo rtse na sbyin pa dang / ri mor bya ba dang / gtong ba sems so/ /phongs pa la bu bzhin du byed do/ /bya ba kun la ngo tsha shes te/ 'jigs shing skrag pa yin/ dam pa'i chos kyi bya ba la mos kyi/ gar dang sgyu ma 
byed pa la mos pa ma yin/ gnyid dang snyom las byed pa ma yin/ sangs rgyas mthong bar 'dod cing rtag tu glegs bam klog /bslab pa la sogs pa bzo rnam pa mang po la dga'i/ rgyan po dang / rtsed mo dang / chang 'thung ba la dga' ba ma yin/ lha las lhur 
byed pa'i skye bo dge ba rnams kyis bkur ba/ mig gnyid thul ba/ zas mang du mi za/ gtsang sbra chung ba ma yin/ phyi rol gyi 'gro ba thams cad kyang dga' ba/ chos kyi bya ba la snying stobs che zhing blo gros che ba la sogs pa de lta bu'i yon tan shin tu mang bas 
</page>

 <page>
<ph>325</ph><p>062-163a</p>
rang gi lus de nyid kyis dgra bcom pa thob par 'gyur te/ yon tan de 'dra/ las de 'dra/ brtson 'grus kyi rnam pa de 'dra ste/ sha ri'i bu sor mo'i phreng ba yang myur du dgra bcom pa thob par 'gyur bas/ sor mo'i phreng ba la sdig par ga la 'gyur/ 
sha ra dwa ti'i bu sor mo'i phreng ba la ngo mtshar dang / yon tan gzhan yang yod de/ 'jam dpal ji lta ba de bzhin du sor mo'i phreng ba byang chub sems dpa' mi'i glang po yang de bzhin no/ /sor mo'i phreng ba ni sems can thams cad la bu gcig pa bzhin du blta'o/ /
byang chub sems dpa' sems dpa' chen po sor mo'i phreng ba ni/ bdag grol nas 'jig rten thams cad dgrol lo/ /rgal nas bsgral bar bya'o zhes bdag dang 'jig rten gyi phyir skyes bu 'di rtag tu smon lam 'debs te/ 'jig rten thams cad la phan zhing snying 
brtse ba sdig pa byed pa de ni gnas med do/ /de lta bu'i sems can dag gi phyir/ byang chub sems dpa' mi'i glang po che rnams ni nyi ma dang / zla ba dang / tshangs pa lta bu dang / skye dgu'i bdag por 'gyur ro/ /sa dang / rlung dang / nam mkha' dang / chu dang / me lnga pa 
dang / de lta bu rnam pa mang por 'gyur ro/ /de nas bcom ldan 'das la tshe dang ldan pa maud gal gyi bu chen pos 'di skad ces gsol to/ /bcom ldan 'das sor mo'i phreng ba ni gang zag ya rabs lags te/ bcom ldan 'das mthong ma thag tu bdag nyid srid pa 
thams cad las nges par brgal to/ /de nas sor mo'i phreng bas/ gnas brtan maud gal gyi bu chen po la 'di skad ces smras so/ /btsun pa maud gal gyi bu chen pos de bzhin gshegs pa ma rnyed na/ 'jig rten na chos la bdag po byed pa'i sems can su dag 
yod/ smras pa/ rigs kyi bu chos mngon pa'i lung las bcom ldan 'das kyis rab tu bstan te/ dge slong rnams na ba dang na ba lta bu gsum ste/ na ba gsum gang zhe na/ log par nges pa zhes bya ba dang / yang dag pa nyid du nges pa zhes bya ba dang / ma 
</page>

 <page>
<ph>326</ph><p>062-163b</p>
nges pa'i gang zag ces bstan to/ /de la log par nges pa gang zhe na/ log par nges pa zhes bya ba ni/ skyes bu gang de bzhin gshegs pas kyang gdul mi nus pa'o/ /yang dag pa nyid du nges pa zhes bya ba ni dper na/ btsun pa 'jam dpal dang / 'od srung chen po 
lta bu de bzhin gshegs pa ma byung bzhin du de bzhin gshegs pa'i phyir de kho na'i chos la rab tu zhugs pa'o/ /smras pa/ btsun pa maud gal gyi bu chen po de ltar de bzhin gshegs pa ma skyes par btsun pa gnas brtan 'od srung chen po bdag nyid de kho na'i chos la 
rab tu zhugs so zhes ma zer cig /de ci'i phyir zhe na/ de bzhin gshegs pa ni rtag pa ste/ gang chos la gnas pa de dag gi khyim na de bzhin gshegs pa de bzhugs so/ /dper na/ 'bab chu thams cad ni char las byung ste/ char med kyang gal te chu 'bab pa 
de la mkhas pas 'di ltar bsam mo/ /char med par chu 'bab pa de ni gnas med kyis gzhan du char 'bab par rig par bya ste/ de las 'bab chu 'bab par rig par bya'o/ /de bzhin du maung gal gyi bu 'jig rten gyi dang / 'jig rten las 'das pa'i mchog 
gi chos thams cad kyang sangs rgyas las 'bab ste/ de bas na btsun pa 'od srung chen po yang de bzhin gshegs pa'i zhabs kyi drung du rab tu byung bar rig par bya'o/ /ji ltar skye bo thams cad kyis sgyu ma mi mthong zhe na/ btsun pa bcom ldan 'das nyag gcig 
gis mkhyen pa ma yin gyi/ gzhan du char bab pa bzhin te/ de'i phyir sangs rgyas med pa'i dus kyi sems can rnams kyang bdag nyid nges par mi sgrol gyi rtag tu sangs rgyas kyi mngon sum du nges par sgrol bar rig par bya'o/ /gzhan yang btsun pa skyes bu 
la la zhig zla ba dang / nyi ma mthong nas khyim gyi nang du zhugs te de gnyis kyis mi mthong ngo snyam du sems na/ ci zla ba dang nyi mas mi mthong ngam/ mthong mod kyi mi mi mkhas pa khyim gyi nang du zhugs ma thag tu zla ba dang / nyi mas mi mthong ngo snyam 
</page>

 <page>
<ph>327</ph><p>062-164a</p>
du sems te/ de bzhin du btsun pa maung gal gyi bu yang mi mkhas pa bzhin ma zer cig /de bzhin gshegs pa ni rtag tu sems can rnams nges par sgrol te/ rtag tu sems can rnams rab tu 'byung ba dang / bsnyen par rdzogs par 'dzin 
du 'jug go/ /de'i phyir gang zag log par nges pa dang / yang dag pa nyid du nges pa ste/ ma nges pa zhes bya ba gsum pa med do/ /smras pa/ 'jig rten pa la yang tshul khrims lnga yod do/ /sangs rgyas 'byung ba'i dus na yang yod do/ /smras pa/ btsun 
pa maud gal gyi bu de skad ma zer cig /ji tsam chos dang 'thun pa'i tshul khrims dang / cho ga dang yon tan 'jig rten na/ 'jig rten pa dang / 'jig rten las 'das pa dag yod pa de dag thams cad du thams cad sangs rgyas kyi tshig tu rig par bya'o/ /smras pa/ nad pa lta bu'i gtam 
rnam pa gsum ste/ nad pa kha cig sman pa rnyed na 'tsho ba yod do/ /nad pa kha cig sman pa ma rnyed kyang 'tsho ba yod do/ /nad pa kha cig sman pa rnyed kyang mi 'tsho ba yod do/ /smras pa/ na ba gsum du med de/ na ba kha cig sman pa ma rnyed kyang 'tsho'o/ /na ba kha 
cig ni sman pa rnyed kyang mi 'tsho ste/ gsor rung ba dang / gsor mi rung ba dang / rnam pa gnyis so/ /smras pa/ gsum ma yin te/ nad pa kha cig ni sman pa ma rnyed kyang 'tsho ba yod do/ /nad pa kha cig ni sman pa dang g.yog rnyed kyang mi 'tsho ba yod de/ gal te 
sman med na/ sman pas kyang ci zhig bya/ nad pa gang sman pa ma rnyed kyang 'tsho ba de/ sman pa rnyed na ci ltar 'tsho bar mi 'gyur te/ rgyu gcig gis sman pa bya ba shes pa ma yin gyi/ zas mi bza' ba'i cho ga dang / btang ba yang mi shes so/ /gal te thams 
cad mi shes na/ dus ma yin par 'chi bas 'chi bar 'gyur ro/ /de'i phyir nad pa gsor rung ba dang / gsor mi rung ba ste/ sman pa yang rnyed/ sman dang g.yog rnyed kyang / gal te 'chi na ni de don med pa'i gnas su 'gyur ro/ /de ci'i phyir zhe na/ gal 
</page>

 <page>
<ph>328</ph><p>062-164b</p>
te sman dang / /g.yog dang / sman pa yang ma rnyed/ sman pa rnyed la/ sman ma rnyed pa ste/ de'i phyir sman pa dang / sman rnyed kyang mi 'tsho na/ sman dang sman pa'i bye brag kyang med do/ /ci'i phyir tshe'i rig byed las lus lci ba dang / yang ba'i bya ba thams cad 'byung 
ste/ de'i phyir btsun pa maud gal gyi bu chen po gsor rung yang rung la/ mi rung yang mi rung zhes bya bar rnam pa gsum du rtog pa rnam pa gsum med do/ /de ni nyan thos kyi shes pa ste/ sbrang bu lta bu'i shes pa'o zhes mkhas pa rnams 'dzer to/ /mi mkhas 
pa rnams kyi phyir rnam pa gnyis su brtags te/ de la log par nges pa zhes bya ba ni 'dod chen pa'o/ /yang dag par nges pa zhes bya ba ni nyan thos dang / rang sangs rgyas so/ /btsun pa maud gal gyi bu ngo mtshar rnam pa gnyis te/ rnam pa gnyis gang zhe na/ 
de bzhin gshegs pa dang / 'dod chen pa'o/ /de bzhin gshegs pa ni mchog gi gnas su ngo mtshar du gyur pa yin te/ de bzhin gshegs pa las mtho ba'i gnas gzhan mi snang ste ngo mtshar to/ /dma' ba'i gnas su yang 'dod mangs las gzhan mi snang ngo / /
dper na/ de bzhin gshegs pa'i nyan thos rnams pha rol tu phyin pa bcu yongs su rdzogs par byed cing 'gro ba de bzhin du 'dod chen pa yang pha rol tu phyin pa bcu yongs su rdzogs par byed cing 'gro'o/ /dper na/ de bzhin gshegs pa'i nyan thos rnams kyi sbyin 
pa'i pha rol tu phyin pa la bdag gi bu dang / mig dang sha bye ba'i phung po'i ri rab bas che ba de bas lhag par gtong ba de bzhin du 'dod chen pa'ang 'dod chen gyi sbyin pa'i pha rol tu phyin pa bcu yongs su rdzogs par byed do/ /'dod chen pa'ang nam yi dgas 
kyi 'jig rten du song ba de'i tshe der g.yem pa'i sems skye ste/ de'i tshe myur du bud med mang po 'byung ste/ bu mang po yang 'byung ste/ sems tsam gyis bde ba lta 'thob par ga la 'gyur/ de nas myur du bdag gi bu bza' ba'i sems skyes nas za'o/ /
</page>

 <page>
<ph>329</ph><p>062-165a</p>
yang las kyis bram ze'i gzugs su 'gyur te/ des slong ba rnams la yang bu rnams byin te byin pa de dag za'o/ /yang bdag nyid kyang thams cad za ste/ de ltar 'dod chen pa'ang 'dod chen gyi sbyin pa'i pha rol tu phyin pa rdzogs par 'gyur te/ 
de bzhin du pha rol tu phyin pa bcu yongs su rdzogs par byed do/ /de'i phyir mthon po'i gnas kyi mchog ni sangs rgyas bcom ldan 'das rnams so/ /dma' ba'i gnas na ni 'dod chen pa rnams so/ /btsun pa maung gal gyi bu de ltar ngo mtshar rnam pa gnyis te/ 
log par nges pa'i gang zag ni 'dod chen pa yin par soms shig /yang dag par nges pa'i gang zag ni de bzhin gshegs pa dang / de bzhin gshegs pa'i nyan thos yin par soms shig /de nas bcom ldan 'das kyis sor mo'i phreng ba la bka' stsal pa/ sor 
mo'i phreng ba tshur shog /myur du rab tu byung la skyabs gsum du 'gro ba zung shig /de nas sor mo'i phreng bas/ bcom ldan 'das la tshigs su bcad pas slar gsol pa/ theg pa 'di ni theg chen te/ /chags med ye shes zhes kyang bgyi/ /theg pa gcig 
po skyabs gcig ste/ /de bzhin gshegs pa don dam skyabs/ /chos dang sangs rgyas don gcig ste/ /de bzhin gshegs pa chos kyi sku/ /dge 'dun de bzhin gshegs kyi ming / /dge 'dun nyid ni de bzhin gshegs/ /chos dang dge 'dun 
gnyis ni thabs kyi skyabs lags te/ /de bzhin gshegs ni thabs med skyabs dang don dam skyabs/ /de bzhin gshegs pa skyabs med rnams kyi skyabs lags te/ /de yi slad du de bzhin gshegs la skyabs su mchi/ /ji ltar shing kun za 'dod pas ni 
shing kun bza' bya zhes/ /shing kun yang dag bor nas shing kun bcos ma za ba ni/ /'jig rten dag na bdag la mi phan nad kyang sos mi 'gyur/ /'jig rten de 'dra'i phyugs med sman pa stong gis gso mi nus/ /de bzhin du ni skyabs gcig yongs 
</page>

 <page>
<ph>330</ph><p>062-165b</p>
btang ste/ /thabs kyi skyabs su gang dag 'jug pa yang / /de lta bu yi sbrang bu gzhan med de/ /de ni sangs rgyas stong gis gso mi nus/ /bcom ldan 'das kyis bka' stsal pa/ 'o na sor mo'i phreng ba khyod gzhon nu'i tshul khrims srungs shig /de nas sor 
mo'i phreng bas/ bcom ldan 'das la slar 'di skad ces gsol to/ /'jig rten na gzhon nu gang lags/ bsnyen par rdzogs pa gang lags/ 'jig rten na dge sbyong gsal ba gang lags/ 'jig rten na sbyin gnas gang lags/ de nas bcom 
ldan 'das cang mi gsung bar gyur pa dang / sor mo'i phreng bas bcom ldan 'das la 'di skad ces gsol to/ /bcom ldan 'das gang 'jig rten na skyabs gcig po don dam pa'i skyabs su ma 'tshal ba de dag thabs gnyis po la bkod do/ /de gnyis 
'jig rten na skyabs lags te/ gzhon nur gyur nas bsnyen par rdzogs pa mi gsal ba de dge sbyong lags sam/ gang skyabs gcig po ma 'tshal ba de dag skyabs sbyor ba lta ga la 'gyur/ gang bcom ldan 'das la don dam pa'i skyabs su ma 'tshal 
ba de dag thog ma nas skyabs su 'gro ba yang ma sbyangs na dge sbyong du lta ga la 'gyur/ de ltar skyabs su mchi ba yang gsal bar ma 'tshal na/ sbyin gnas su lta ga la 'gyur/ gang skyabs dang thabs kyi skyabs kyi bye brag ma 'tshal ba de ni 'jig rten na gzhon 
nu mi mkhas pa'o/ /bcom ldan 'das kyis bka' stsal pa/ 'o na sor mo'i phreng ba khyod srog gcod pa spangs pa'i tshul khrims srungs shig /de nas sor mo'i phreng bas/ bcom ldan 'das la 'di skad ces gsol to/ /bdag ni srog gcod pa 
spangs pa'i tshul khrims mi 'dzin gyi/ nya pa ltar srog gcod pa'i tshul khrims 'dzin to/ /srog ces bgyi ba ni nyon mongs pa bye ba ste/ de dag bzung nas gang gsod pa de ni 'jig rten na srog gcod pa spangs pa 'dzin pa'o/ /de yang gsad pa 'am/ 
</page>

 <page>
<ph>331</ph><p>062-166a</p>
yang na rgyags pa bcom ste/ bdag gi slob mar bgyi'o/ /bcom ldan 'das kyis bka' stsal pa/ 'o na sor mo'i phreng ba khyod brdzun smra ba spangs pa'i tshul khrims zung shig /bcom ldan 'das la sor mo'i phreng bas slar 'di skad ces gsol 
to/ /bdag ni brdzun smra ba spangs pa'i tshul khrims mi 'dzin to/ /chos thams cad ni mi bden pa ste/ bdag ni mi bden par smra ba'i chos ston to/ /de ni sangs rgyas kyi chos nyid de mi bden pa zhes bgyi'o/ /chos thams cad ni stong pa ste/ dgra bcom pa zhes 
bgyi ba'i chos thams cad kyang brdzun zhes bgyi'o/ /nyan thos dang / rang sangs rgyas dang / byang chub sems dpa'i spyod pa 'jig rten dang 'thun pa'i rjes su 'jug pa rnams kyang mi bden pa'i chos zhes bgyi'o/ /bdag 'jig rten du skyes te rab tu byung zhing bsnyen par 
rdzogs nas/ bdag gis dgra bcom pa thob po/ /gzhan gyi sbyin pa'i dngos po la spyad do/ /bdag 'jig rten na 'chag go/ /bdag gis ni rma dgu nas de'i bgyi ba bgyi'o/ /bdag lha ma 'tshal lo/ /bdag gis so shing blang ngo / /bdag gis 
mig rtsi byug go/ /bdag sgom mo/ /bdag gnyid gcag go/ /bdag gi mgo bo breg go/ /bdag mal du zhugs te nyal lo/ /rked pa na ba zhig byung ngo / /bad kan dang mkhris pa dang / rlung dang / 'dus pa zhig byung ste/ bdag gis sman btung ngo / /
bdag ni shing zad pa'i me bzhin du yongs su mya ngan las 'da'o zhes bya ba la sogs pa'i chos thams cad ni mi bden pa ste/ ji tsam du thabs kyis bya ba dang / 'jig rten na thabs kyis bya ba la bdag yongs su spyod pa'i bar du brdzun smra ba'i tshul khrims mi spyod do/ /
de kho na'i chos bden pa'i chos rab tu bshad kyis nga las nyon cig /btsun pa maud gal gyi bu chen po gang de bzhin gshegs pa'i snying po bden pa yang dag pa nyid/ don dam pa'i sku rtag pa'i sku/ de bzhin gshegs pa'i bsam gyis mi khyab pa'i sku/ don 
</page>

 <page>
<ph>332</ph><p>062-166b</p>
dam pa'i sku/ ther zug gi sku rtag pa'i sku/ don dam pa'i sku/ chos kyi sku/ zhi ba'i sku/ don dam pa'i sku/ chos kyi sku/ de kho na las skyes pa'i sku/ de ji ltar ston/ de bas na mi bden pa'i chos kyis 'byung ngo / /bcom ldan 'das kyi bstan pa thams cad ni mi bden pa 
dang bral ba ste/ de bas na sangs rgyas zhes bya'o/ /dper na/ ba lang rdzi dag be'u shi ba'i pags pas be'u ltar byas te brid nas/ be'u gzhan len du 'jug pa de bzhin du/ 'jig rten gyi rjes su 'brang zhing spyod pa na/ sangs rgyas ni 'on pa lta bur gyur nas chos ston te/ 
ba lang rdzi dang ba ltar 'on pa rnams kyang bdag cag gi de bzhin gshegs pa dgra bcom pa yang dag par rdzogs pa'i sangs rgyas 'on pa yang 'jig rten du byung ste/ bdag cag kyang 'on pa'o snyam ste shin tu dga'o/ /bcom ldan 'das kyang 'on pa snyam du sems shing 
bdag cag kyang 'jig rten gyi gtso bor 'gyur ro snyam du sems so/ /chos de kho na'i gnas la des bdag nyid bskul te/ de bzhin gshegs pa 'jig rten gyi chos thams cad chos la 'god pa de bzhin gshegs pa mdzes so/ /gal te be'u dngos po slar bstan na 
bzhor yang mi rung / len du yang mi rung ste/ ba lang rdzis be'u gso ba bstan te/ rtswa spar gang byin nas mi bden pa'i chos la dul bar byed do/ /de bzhin du gal te sangs rgyas kyis ngo bo nyid don dam pa'i sku 'jig rten du bstan du zin na/ sku de sus mthong bar nus 
te/ ji ltar ba la rtswa'i chang pa ltar 'jig rten thams cad kyi rjes su 'brang bar byed pas chos rnams bden pa ma yin no/ /de bas na sangs rgyas rnams 'jig rten du yan lag gang dang gang gis sems can rnams chos la rtsom par sems can mang po yongs su smin par mdzad 
de/ de ni sangs rgyas rnams kyi chos nyid do/ /de'i phyir bdag kyang mi bden pa'i chos la spyod de/ ji tsam du sems can thams cad mi bden pa yin pa de tsam du bdag kyang brdzun smra ba spang ba'i chos mi 'dzin to/ /de'i tshe bdag gi tshul khrims yongs su dag par 
</page>

 <page>
<ph>333</ph><p>062-167a</p>
'gyur ro/ /bcom ldan 'das kyis bka' stsal pa/ 'o na sor mo'i phreng ba khyod chang 'thung ba spangs pa'i tshul khrims zung shig /de nas sor mo'i phreng bas bcom ldan 'das la slar tshigs su bcad pas gsol pa/ chang spong ba yi tshul khrims bdag 
mi 'dzin/ /chang las myos pa skyes pa'i tshul khrims 'dzin/ /chang 'thungs pa ni nga rgyal skye bar brjod/ /'gro 'chag rtag tu rab bde chang zhes bgyi/ /bde gshegs snying po theg pa che las skyes/ /khu ba 'thungs nas skyes bu ngoms par 'gyur/ /de bzhin 
gshegs pa rtag brtan ther zug ces/ /rab tu dga' ngoms ha ha legs brjod pa/ /phun sum tshogs pa de ni bdag thob shog /bcom ldan 'das kyis bka' stsal pa/ 'o na sor mo'i phreng ba khyod 'khrig pa'i chos spangs pa'i tshul khrims zung shig /
de nas sor mo'i phreng bas bcom ldan 'das la tshigs su bcad pas slar 'di skad ces gsol to/ /bdag ni 'khrig pa spangs pa'i khrims mi 'dzin/ /rtag tu gzhan gyi bud med g.yem chags 'dzin/ /ba dan lta bur smad tshong khyim na spyod/ /bud med kun 
gyi drung du'ang rab tu chags/ /ting 'dzin ro ni bdag gi chung ma ste/ /chos gzhan dga' ba gzhan gyi bud med chags/ /dpa' zhing bden la dga' ba bdag gi bu/ /snying rje byams pa bu mo mang po ste/ /stong pa 'di ni bdag gi khyim lags 
so/ /mtha' yas pha rol phyin pa bdag gi mal/ /nyon mongs rnams ni bdag gi g.yog lags te/ /zas ni ldem ngag gsang ba bstan pa lags/ /bdag gi skyed mos tshal ni gzungs rnams te/ /byang chub yan lag me tog dag gis brgyan/ /
rnam par grol ba'i ye shes 'bras bu ste/ /bdag gi chos kyi tshig ni sdong po lags/ /de la sogs pa khyim gnas rtse dga' mchog /byis pa rnams kyi spyod yul 'di ma lags/ /'di ni mkhas pa rnams kyi rang bzhin chos/ /bcom ldan 'das kyis 
</page>

 <page>
<ph>334</ph><p>062-167b</p>
bka' stsal pa/ 'o na sor mo'i phreng ba khyod ma byin par len pa spangs pa'i tshul khrims zung shig /de nas sor mo'i phreng bas/ bcom ldan 'das la tshigs su bcad pas slar gsol pa/ bdag ni ma byin len spong khrims mi 'dzin/ /gzhan nor rku ba'i tshul ni 
rtag tu 'dzin/ /ma byin pa ni byang chub lags zhes bgyi/ /de ni sus kyang su la'ang ma stsal te/ /byang chub shing drung bcom ldan bzhugs nas kyang / /khyod kyis rnyed pa med cing bshig pa'ang med/ /de ni chos rnams kun gyi rang bzhin te/ /de ni bla na med 
pa'i chos lags so/ /bcom ldan 'das kyis bka' stsal pa/ 'o na sor mo'i phreng ba khyod gar dang / rol mo spangs pa'i tshul khrims zung shig /de nas bcom ldan 'das la sor mo'i phreng bas tshigs su bcad pas slar 'di skad ces gsol to/ /bdag 
ni gar mkhan bzhin du rtag tu gar bgyid de/ /dri za'i dbyangs snyan sgrog cing glu blangs bro brdungs te/ /legs so legs so de bzhin gshegs pa'i snying po ston/ /legs brjod gar bgyid de bzhin gshegs pa'i snying po thos/ /mi sbyin lta bur sgra snyan theg 
chen mdo sde bklag /mi 'am ci dang dri za'i rnga dang rnga bran dang / /sil snyan dag gis glegs bam la yang mchod par bgyi/ /sems can gang rnams de ltar rtag tu mchod bgyid pa/ /de dag 'jig rten du ni khor mor ming gcig par/ /phyi dus sangs rgyas 
'gyur zhes de bzhin gshegs pas gsung / /de nas bcom ldan 'das kyis bka' stsal pa/ 'o na sor mo'i phreng ba khyod ci gcig ci zhes slobs shig /sor mo'i phreng bas bcom ldan 'das la slar 'di skad ces gsol to/ /ci gcig ce na/ sems can 
thams cad ni zas la gnas so zhes nyan thos kyi theg pa las 'byung ba'i tshig ste/ theg pa chen po la de lta bu'i rnam pa ma mchis so/ /theg pa chen po pa rnams ni rtag tu mig mi 'dzums shing brtan pa'o/ /ci gcig ce na/ sems can thams cad ni de 
</page>

 <page>
<ph>335</ph><p>062-168a</p>
bzhin gshegs pa'i snying po la gnas pa'o/ /ci gnyis zhe na/ ming dang gzugs kyi tshig nyan thos kyi theg pa las 'byung ba ste/ theg pa chen po la ma lags so/ /ming dang gzugs ni de lta lags te/ ming dang gzugs rnam pa gzhan ma lags 
so/ /nyan thos dang / rang sangs rgyas rnams kyi thar pa ni ming tsam ste/ gzugs dang dbyibs mi rig go/ /sangs rgyas bcom ldan 'das rnams kyi thar pa ni lag mthil na skyu ru ra'i gzugs bzhin no/ /ci gsum zhe na/ tshor ba gsum nyan thos kyi theg 
pa las 'byung ste/ theg pa chen po pa rnams kyi ma lags so/ /tshor ba 'di gsum ste/ gang de bzhin gshegs pa rtag pa'i mchog la mi rtag par 'gyur ro zhes bgyi ba'i don thos pa ni tshor ba'o/ /dam pa'i chos nub par 'gyur ro zhes bgyi ba'i don thos pa 
ni tshor ba'o/ /dge 'dun mi snang bar 'gyur ro zhes bgyi ba'i don thos pa ni tshor ba ste/ de gsum theg pa chen po'i tshor ba'o/ /ci bzhi zhe na/ 'phags pa'i bden pa bzhi zhes nyan thos kyi theg pa la grags pa'i tshig ste/ theg pa chen po la de lta bu'i 
rnam pa ma mchis so/ /'di lta bu'i rang bzhin dang byed pa rnams ni bden pa bzhi ste/ de bzhin gshegs pa rtag ces bgyi ba de ni theg pa chen po la shin tu bden pa ste/ sdug bsngal ni bden pa ma lags so/ /de bzhin gshegs pa ther zug go zhes 
bgyi ba de ni shin tu bden te/ kun 'byung ba ni ma lags so/ /de bzhin gshegs pa ni ther zug gi mchog go zhes bgyi ba ni shin tu bden gyi 'gog pa ni ma lags so/ /de bzhin gshegs pa zhi ba'o zhes bgyi ba de ni shin tu bden gyi lam ni ma yin te/ 
theg pa chen po la 'phags pa'i bden pa de bzhi'o/ /sdug bsngal gyi bya ba bden pa ma lags so/ /sdug bsngal gyi bya ba bden du lags na/ sdug bsngal rnam bzhi bden par 'gyur te/ dud 'gro dang / yi dgas dang / lha ma yin dang / gshin 
</page>

 <page>
<ph>336</ph><p>062-168b</p>
rje'i 'jig rten pa rnams kyi de dag kyang 'phags pa'i bden pa bzhir 'gyur ro/ /ci lnga zhe na/ dbang po lnga zhes nyan thos kyi theg pa la grags pa'i tshig ste/ theg pa chen po la ni ma lags so/ /dbang po lnga ni de bzhin gshegs pa rtag pa gsal bar blta'o/ 
zhes ma tshang ba med par sgom pa de ni mig go/ /de bzhin gshegs pa rtag pa'o zhes thos nas ma tshang ba med par sgom pa de ni rna ba'o/ /de bzhin gshegs pa rtag pa'i dri mnams nas ma tshang ba med par sgom pa de ni sna'o/ /de bzhin gshegs pa'i snying po'i ro 
myangs nas ma tshang ba med par sgom pa de ni lce'o/ /de bzhin gshegs pa chos kyi sku'o zhes sku de'i ro mchog thos shing reg nas ma tshang ba med par sgom pa de ni lus so/ /ci drug ce na/ skye mched drug ces nyan thos kyi theg pa la grags pa'i tshig ste/ theg pa 
chen po la skye mched drug gi rnam pa 'di med do/ /skye mched drug ces bya ba ni gang de bzhin gshegs pa rtag pa gsal bar blta ba'o zhes 'ong ba'i sgo nas rdzogs par sgom pa de ni mig gi skye mched do/ /de bzhin gshegs pa rtag go zhes thos pa 'ong ba'i sgo nas rdzogs 
par sgom pa de ni rna ba'i skye mched do/ /de bzhin gshegs pa'i snying po rtag pa'i dri thos pa 'ong ba'i sgo nas rdzogs par sgom pa de ni sna'i skye mched do/ /de bzhin gshegs pa'i snying po bstan pa thos pa 'ong ba'i sgo nas rdzogs par sgom pa de ni lce'i skye mched do/ /
gang de bzhin gshegs pa ni chos kyi sku'o zhes sku de'i bro dam pa nyan pa dang / reg pa 'ong ba'i sgo nas rdzogs par sgom pa de ni lus kyi skye mched do/ /gang de bzhin gshegs pa gsal ba gsal bar stan pa la 'khrugs pa med pa'i sems kyis rdzogs par dang 
ba 'ong ba'i sgo'i skye mched de ni yid kyi skye mched do/ /ci bdun zhe na/ byang chub kyi yan lag bdun zhes nyan thos kyi theg pa la grags pa'i tshig ste/ theg pa chen po la yang bdun po de dag u dum bA ra'i me tog rgyas pa bzhin du rnyed par dka' ba'i tshig 
</page>

 <page>
<ph>337</ph><p>062-169a</p>
byang chub kyi yan lag bdun po dag ste/ de bzhin gshegs pa rtag pas shin tu me tog rgyas pa bdun no/ /ci brgyad ce na/ 'phags pa'i lam yan lag brgyad ces nyan thos kyi theg pa la grags pa'i tshig ste/ theg pa chen po 'di las kyang 'phags 
pa'i lam yan lag brgyad po yang dag pa'i lta ba la sogs pa'o/ /gzhan yang de bzhin gshegs pa rtag pa'i mchog go zhes rab tu ston pa ni 'phags pa'i lam yan lag brgyad pa yin te/ de bzhin gshegs pa'i che ba thos shing rnam par reg pa tsam gyis mya ngan las 
'da' bar 'gro ba'i lam yang dag par 'thob bo/ /de bzhin gshegs pa'i rtag pa ther zug g.yung drung gi mchog bsil bar gyur pa/ shis pa ni sangs rgyas te/ de bzhin gshegs pa ni chos kyi sku'o/ /de bzhin gshegs pa'i snying po rga ba med pa'o zhes bya ba 'di ni 
'phags pa'i lam yan lag brgyad pa yin par rig par bya'o/ /ci dgu zhe na/ mdo sde yan lag dgu zhes nyan thos kyi theg pa la grags pa'i tshig ste/ theg pa chen po 'di la ni thogs pa med pa'i ye shes la theg pa gcig ces bya'o/ /ci bcu zhe na/ de bzhin 
gshegs pa'i stobs bcu zhes nyan thos kyi theg pa las grags pa'i tshig ste/ theg pa chen po 'di la ni de bzhin gshegs pa'i stobs bcu ma yin gyi mtha' yas pa'i stobs zhes bya'o/ /de bas na sangs rgyas bcom ldan 'das ni bsam gyis mi khyab cing 
bsam du med pa ste/ stobs mtha' yas par mnga' ba'o/ /sangs rgyas bcom ldan 'das ni mdo sde mtha' yas pa ldem po ngag tu ston pa'o/ /'di ni lam gcig po ste/ de bzhin gshegs pa ni theg pa gcig /skyabs gcig /bden pa 
gcig gi phyir 'brang ba/ khams gcig pa/ 'gro ba gcig pa/ kha dog gcig pa ste/ de bas na theg pa gcig ces bya'o/ /gzhan ni thabs kyi bya ba'o/ /de nas bcom ldan 'das kyis sor mo'i phreng ba la legs so zhes bya ba byin te/ legs 
</page>

 <page>
<ph>338</ph><p>062-169b</p>
so legs so/ /sor mo'i phreng ba legs so/ /sor mo'i phreng ba khyod de bzhin gshegs pas dge slong sor mo'i phreng ba khyod tshur shog /dge slong sor mo'i phreng ba khyod tshur shog ces bka' stsal pa dang / sor mo'i phreng ba dge slong lo mang du lon pa bzhin du 
thams cad dge sbyong dang 'thun par spyod lam mdzes par gyur to/ /de nas sor mo'i phreng bas bcom ldan 'das kyi zhabs la mgo bos phyag 'tshal te/ bcom ldan 'das de bzhin du mchi'o zhes kha'i sgo nas tshig byung ma thag tu der 'bras bu'i mchog dgra bcom pa thob bo/ /
bcom ldan 'das kyis bka' stsal pa/ sor mo'i phreng ba tshur shog /dze ta'i tshal du sems can bye ba mang po sgrol zhing ngang pa'i rgyal po bzhin du 'dong ngo / /de nas de bzhin gshegs pa sor mo'i phreng ba dang thabs cig tu shA ri'i bu dang / maung gal gyi bu dang / 
'jam dpal gzhon nur gyur pa la sogs pas mdun du bdar cing bskor te/ nam mkha' la zla ba nya la gzas bskor ba bzhin du/ de bzhin gshegs pa shing mya ngan med pa'i drung nas nam mkha' la ta la bdun srid du 'phags te/ gang du de bzhin gshegs pa 
dang / sor mo'i phreng bar rtsod pa'i sa nas dze ta'i tshal gyi bar du gnag pa'i dgongs bzhi bcur 'dom gang med pa'i bar du gshegs so/ /de nas sor mo'i phreng ba'i ma dang / lha dang / klu dang / gnod sbyin dang / nam mkha' lding dang / mi'am ci dang / lto 'phye chen 
pos mchod pa cher byas te/ dze ta'i tshal du 'ongs so/ /de nas bcom ldan 'das ngang pa'i rgyal po bzhin du rgyal bu rgyal byed kyi tshal mgon med zas sbyin gyi kun dga' ra bar gshegs te/ de bzhin gshegs pa seng ge'i khri la bzhugs so/ /de nas stong gsum 
gyi stong chen po'i 'jig rten gyi khams lag mthil bzhin du gyur cing / gos ka tsa lin di ka ltar reg na bde ba 'jig rten gyi khams bde ba can bzhin du gyur to/ /de nas phyogs thams cad kyi byang chub sems dpa' so so'i de bzhin gshegs pas/ deng de bzhin 
</page>

 <page>
<ph>339</ph><p>062-170a</p>
gshegs pa shAkya thub pa seng ge stag chen po dang / thab mo chen po bkye nas sems can bye ba mang po sgrol zhing chos kyi gtam ston te/ sor mo'i phreng ba'i bdag nyid chen po mthong bar 'gyur gyis/ tshe dang ldan pa dag deng shig /tshe dang ldan pa dag deng shig 
ces bkye ste/ sor mo'i phreng ba bltar lhags so/ /byang chub sems dpa' de dag phyogs cha gang nas 'ong ba'i phyogs cha de dang de nas me tog sil ma shing rta'i 'khor lo tsam gyi char bab po/ /sems can gang dang gang gis pad mo'i dri la reg par gyur pa'i sems can de 
dag thams cad nyon mongs pa med par gyur to/ /de nas lha dang / klu dang / gnod sbyin dang / nam mkha' lding dang / dri za dang / mi 'am ci dang / lto 'phye chen po dang / lha'i bu mo mang pos lha'i mchod pa mang po byas te/ rin po che sna tshogs kyi char yang dag par bsgrubs nas 
mgrin gcig tu tshigs su bcad pas tshig 'di skad ces smras so/ /brgyad bzhi mtshan 'chang yon tan rgya chen mnga'/ /pad mo mchog rgyas bzhin du zhal yang mdzes/ /nam mkha' la ni zla ba mdzes pa ltar/ /mdzod spu thig le mdzes la phyag 'tshal lo/ /thub 
pa dam pa bdun mtho gzugs mchog mnga'/ /byams mchog phan pa'i yon tan mang po 'chang / /pad mo mchog rgyas bzhin du mdzes pa'i zhal/ /nam mkha' la ni zla ba mchog 'dra bar/ /mdzod spu thig le mdzes la phyag 'tshal lo/ /rtag dge mtshungs med 
mchog yangs yon tan mnga'/ /thub pa dam pa lha mi mchog gis mchod/ /pad mo mchog rgyas bzhin du mdzes pa'i zhal/ /nam mkha' la ni zla ba mchog 'dra bar/ /mdzod spu thig le mdzes la phyag 'tshal lo/ /brtan dge mtshungs med mchog yangs 
yon tan mnga'/ /thub pa dam pa lha mi mchog gis mchod/ /pad mo mchog rgyas bzhin du mdzes pa'i zhal/ /nam mkha' la ni zla ba mchog 'dra bar/ /mdzod spu thig le mdzes la phyag 'tshal lo/ /ther zug dge mchog yon tan rgya chen mnga'/ /thub 
</page>

 <page>
<ph>340</ph><p>062-170b</p>
pa dam pa lha mi mchog gis mchod/ /pad mo mchog rgyas bzhin du mdzes pa'i zhal/ /nam mkha' la ni zla ba mchog 'dra bar/ /mdzod spu thig le mdzes la phyag 'tshal lo/ /zhi dge mtshungs med mchog yangs yon tan mnga'/ /thub pa dam pa lha mi mchog gis 
mchod/ /pad mo rgyas pa bzhin du mdzes pa'i zhal/ /nam mkha' la ni zla ba mchog 'dra bar/ /mdzod spu thig le mdzes la phyag 'tshal lo/ /bzod 'chang tshul khrims yon tan mtha' yas 'chang / /sor mo'i phreng thogs khyod la phyag 'tshal lo/ /theg pa gcig 
'dzin theg pa chen po ston/ /byams 'chang sor phreng thogs la phyag 'tshal lo/ /mtha' yas lus 'dzin dag kyang mtha' yas 'dzin/ /mtha' yas gsung 'dzin mtha' yas blo gros 'chang / /sor mo'i phreng thogs khyod la phyag 'tshal lo/ /mtha' yas 'od 
'chang mtha' yas ldem ngag ston/ /sor mo'i phreng thogs khyod la phyag 'tshal lo/ /mtha' yas sgyu 'chang mtha' yas bdud rnams 'dul/ /nyon mongs bye ba rnam par smin byed 'chang / /sor phreng thogs pa khyod la phyag 'tshal lo/ /mtha' yas yongs su mya ngan 
'da' byed cing / /mtha' yas skye ston 'jig rten rjes su 'jug /dpa' bo mchog 'chang khyod la phyag 'tshal lo/ /de nas bcom ldan 'das la sor mo'i phreng bas 'di skad ces gsol to/ /bcom ldan 'das nga ni yang dag pa'i mtha' la gnas so zhes gsungs 
na/ de'i don ji lta bu lags/ bcom ldan 'das khyod yang dag pa'i mtha' la gnas te bzhugs pa ji lta bu lags/ nga ni thar pa'i sa la gnas so zhes bka' stsal pa/ tshig de la dad par bgyir mi rung na/ 'di la de'i gtan tshigs bshad du gsol/ bcom 
ldan 'das kyis bka' stsal pa/ sor mo'i phreng ba khyod 'jam dpal gzhon nur gyur pa dang lhan cig tu deng la/ 'di nas byang phyogs su sangs rgyas kyi zhing gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams dga' ba bskyed du med pa zhes 
</page>

 <page>
<ph>341</ph><p>062-171a</p>
bya ba de na/ de bzhin gshegs pa dgra bcom pa yang dag par rdzogs pa'i sangs rgyas blo gros bskyed du med pa'i yon tan 'byung gnas sa'i dbang phyug rgyal po da ltar bzhugs te/ 'tsho zhing gzhes pa'i de bzhin gshegs pa de la bcom ldan 'das mi mjed kyi 
'jig rten gyi khams na/ de bzhin gshegs pa shAkya thub pa bzhugs bzhin mi skye ba'i mtha' la gnas so zhes gsungs na ji lta bu lags zhes zhus shig /de nas 'jam dpal gzhon nur gyur pa dang / sor mo'i phreng bas legs so legs so zhes gsol nas/ rdzu 'phrul 
gyi rkang pa'i stobs kyis ngang pa'i rgyal po ltar dga' ba bskyed du med pa'i 'jig rten gyi khams der dong nas/ bcom ldan 'das blo gros bskyed du med pa'i yon tan 'byung gnas sa'i dbang phyug rgyal po de bzhin gshegs pa ga la ba der dong ste nye bar phyin nas/ de bzhin 
gshegs pa'i zhabs la mgo bos phyag byas te/ bcom ldan 'das la gsol pa/ bcom ldan 'das bdag cag gnyis 'dir mchis pa de bzhin gshegs pa shAkya thub pas mi mjed kyi 'jig rten gyi khams nas bkye ste 'dir mchis so/ /bcom ldan 'das de bzhin 
gshegs pa shAkya thub pa yongs su mya ngan las ma 'das par de nyid na bzhugs bzhin du ma skyes pa'i mtha' thar pa la ji ltar gnas zhes gsol pa dang / bcom ldan 'das des 'jam dpal gzhon nur gyur pa dang / sor mo'i phreng ba la 'di skad ces bka' stsal to/ /rigs 
kyi bu de bzhin gshegs pa shAkya thub pa gang yin pa nga nyid de bzhin gshegs pa de yin te/ de bzhin gshegs pa de nyid ston gyis/ rigs kyi bu khyed deng la/ bcom ldan 'das de bzhin gshegs pa des bdag cag 'di ltar bkye'o zhes smros shig /de nas 'jam 
dpal gzhon nur gyur pa dang / sor mo'i phreng ba gnyis langs te/ bcom ldan 'das de'i zhabs la mgo bos phyag 'tshal nas/ dge'o zhes smras te/ ngang pa'i rgyal po bzhin du slar 'ongs so/ /bcom ldan 'das ga la ba de logs su thal mo sbyar ba btud 
</page>

 <page>
<ph>342</ph><p>062-171b</p>
nas/ bcom ldan 'das la 'di skad ces gsol to/ /kye ma de bzhin gshegs pa ni dpag tu ma mchis so/ /de bzhin gshegs pa'i sku ni mtha' yas so/ /kye ma de bzhin gshegs pa'i che ba nyid bdag cag gis mthong ste/ bcom ldan 'das de bzhin gshegs pa 
blo gros bskyed du med pa'i yon tan 'byung gnas sa'i dbang phyug rgyal po de ni de bzhin gshegs pa shAkya thub pa de yin te/ /de bzhin gshegs pa de nyid ston to zhes tshig brjod nas bdag cag slar bkye na/ sangs rgyas bcom ldan 'das 'di na bzhugs bzhin du ji ltar ma skyes 
pa'i mtha' la gnas pa bstan du gsol/ bcom ldan 'das kyis bka' stsal pa/ nga ji ltar blo gros bskyed du med pa'i yon tan gyi 'byung gnas sa'i dbang phyug rgyal por gyur cing dga' ba bskyed du med pa'i 'jig rten gyi khams na ji ltar gnas 'di na 'dug 
bzhin du de na ji ltar gnas 'di na 'dug la ma skyes pa'i mtha' la ji ltar gnas zhes ma zer cig /sangs rgyas kyi sku ni mtha' yas so/ /de bzhin gshegs pa ni mtha' yas par rgyu ba'o/ /sangs rgyas bcom ldan 'das ni mtshungs pa med pa'o/ /de bzhin gshegs 
pa ni mtshungs pa med par rgyu ba'o/ /sangs rgyas bcom ldan 'das ni dpag tu med de/ de bzhin gshegs pa ni dpag tu med par rgyu ba'o/ /sor mo'i phreng ba ji ltar na bcom ldan 'das kyi sku ma skyes par gyur pa de'i don de bzhin gshegs pa la dris shig dang / sangs 
rgyas ston par 'gyur ro/ /de nas sor mo'i phreng bas bcom ldan 'das la 'di skad ces gsol to/ /bcom ldan 'das sems can thams cad la thugs brtse ba dang / phan pa dang bde ba'i slad du legs par bshad du gsol/ bcom ldan 'das kyis 
bka' stsal pa/ sor mo'i phreng ba ngas bskal pa brgya stong phrag bcur pha rol tu phyin pa spyad pas sems can yang dag par bsdus te sems can byang chub kyi sems ma skyes pa'i sems can bye ba mang po byang chub la bkod de/ dge ba'i rtsa ba des nga'i lus bskal pa 
</page>

 <page>
<ph>343</ph><p>062-172a</p>
bye ba mang po grangs med par pha rol tu phyin pa dang / de'i dge ba'i rtsa bas ma skyes pa'i skur gyur to/ /sor mo'i phreng bas gsol pa/ bcom ldan 'das ji ltar na de bzhin gshegs pa ma byung ba'i skur gyur/ bcom ldan 'das kyis bka' stsal 
pa/ sangs rgyas kyi zhing 'di nas byang phyogs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams ma byung ba'i glog gi phreng ba zhes bya ba de na rnam par snang mdzad ces bya ba de bzhin gshegs pa dgra bcom pa yang dag par 
rdzogs pa'i sangs rgyas da ltar bzhugs te/ 'tsho zhing gzhes so/ /sor mo'i phreng ba khyod 'jam dpal gzhon nur gyur pa dang lhan cig tu ma byung ba'i glog gi phreng ba zhes bya ba'i 'jig rten gyi khams na/ de bzhin gshegs pa dgra bcom pa yang dag par rdzogs 
pa'i sangs rgyas rnam par snang mdzad bzhugs par deng la/ bcom ldan 'das shAkya thub pa de bzhin gshegs pa mi mjed kyi 'jig rten gyi khams na bzhugs te/ yang dag pa'i mtha' la ji ltar gnas pa dris shig /de nas 'jam dpal gzhon nur gyur pa dang 
sor mo'i phreng bas legs so zhes gsol nas/ ngang pa'i rgyal po ltar rdzu 'phrul gyi stobs kyi rkang pas ma byung ba'i glog gi phreng ba'i 'jig rten gyi khams der dong nas/ bcom ldan 'das rnam par snang mdzad de bzhin gshegs pa dgra bcom pa yang dag par rdzogs pa'i 
sangs rgyas ga la ba der song ste phyin nas/ de bzhin gshegs pa la de bzhin du zhus pa dang / snga ma bzhin du 'dir lhags nas/ sor mo'i phreng ba dang / 'jam dpal gzhon nur gyur pas de bzhin gshegs pa la gsol pa/ bcom ldan 'das de bzhin 
gshegs pa ji ltar na ma byung ba'i mtha' la gnas pa bshad du gsol/ bcom ldan 'das kyis bka' stsal pa/ sor mo'i phreng ba ngas bskal pa brgya stong mang por pha rol tu phyin pa bcus sems can yang dag par bsdus te/ sngon ma byung ba'i bde ba la rab 
</page>

 <page>
<ph>344</ph><p>062-172b</p>
tu bkod pas nga'i lus bskal pa bye ba mang por tshad med grangs med pa'i pha rol tu phyin pa las ma byung ba'i lus su gyur to/ /sor mo'i phreng bas gsol pa/ bcom ldan 'das ji ltar na 'dus ma bgyis kyi mtha' la gnas/ bka' stsal pa/ sangs rgyas kyi zhing 'di 
nas byang phyogs logs su gang gA'i klung gsum gyi bye ma snyed kyi 'jig rten gyi khams 'das pa na 'jig rten gyi khams yid 'phrog ces bya ba de na de bzhin gshegs pa dgra bcom pa yang dag par rdzogs pa'i sangs rgyas blo gros mi zad pa zhes bya ba da ltar 
bzhugs te/ 'tsho zhing gzhes kyis de bzhin gshegs pa de la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas byang phyogs logs su gang gA'i klung bzhi'i bye ma snyed kyi 'jig rten gyi khams 
'das pa na/ 'jig rten gyi khams sna tshogs zhes bya ba na rnam par rgyal ba'i dpal zhes bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs te/ 'tsho zhing gzhes kyis de bzhin gshegs pa de la bcom ldan 'das 
shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas byang phyogs logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams zab mo'i rgyal po zhes bya ba de na/ zab mo'i 
mchog ces bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs te/ 'tsho zhing gzhes kyis de bzhin gshegs pa de la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs 
rgyas kyi zhing 'di nas byang phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams rlung zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas spos kyi 'tsho ba 'byung ba zhes bya 
</page>

 <page>
<ph>345</ph><p>062-173a</p>
ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas byang phyogs logs su gang gA'i klung gi bye ma bdun snyed kyi 
'jig rten gyi khams 'das pa na/ 'jig rten gyi khams rdo rje'i blo gros zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rdo rje mchog ces bya ba da ltar bzhugs te 'tsho zhing gzhes kyis/ de bzhin gshegs pa de la bcom 
ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas byang phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams dri ma med pa'i 'od ces bya ba de na/ de bzhin 
gshegs pa dgra bcom pa yang dag par rdzogs pa'i sangs rgyas dri ma med pa'i mchog ces bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs 
rgyas kyi zhing 'di nas byang phyogs logs su gang gA'i klung gi bye ma dgu snyed kyi 'jig rten gyi khams 'das pa na/ 'jig rten gyi khams zla ba can zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas zla ba mchog ces bya ba da ltar 
bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas byang phyogs logs su gang gA'i klung bcu'i bye ma snyed kyi 'jig rten gyi 
khams 'das pa na/ 'jig rten gyi khams nyi ma shar ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas gdugs bdal ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das 
</page>

 <page>
<ph>346</ph><p>062-173b</p>
shAkya thub pa ji ltar gnas pa dris shig pa'ang gong ma bzhin du bsdu'o// //bam po lnga pa/ sangs rgyas kyi zhing 'di nas shar phyogs logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams bro dam pa zhes bya 
ba de na/ de bzhin gshegs pa dgra bcom pa yang dag par rdzogs pa'i sangs rgyas bro mchog dam pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 
'di nas shar phyogs logs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams rtsa lag 'tsho zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rtsa lag 'tsho ba'i 'od ces 
bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas shar phyogs logs su gang gA'i klung gsum gyi bye ma snyed kyi 'jig rten gyi khams 'das 
pa na/ 'jig rten gyi khams phreng bas bsgos pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas phreng ba'i dri mchog ces bya ba da ltar bzhugs te 'tsho zhing gzhes kyis/ de bzhin gshegs pa de la bcom 
ldan 'das shAkya thub pa ji ltar gnas pa dris shig /sangs rgyas kyi zhing 'di nas shar phyogs logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams ta ma la'i 'dab ma zhes bya ba de na/ de bzhin gshegs 
pa dgra bcom pa yang dag par rdzogs pa'i sangs rgyas ta ma la'i 'dab ma'i dri zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas shar 
</page>

 <page>
<ph>347</ph><p>062-174a</p>
phyogs logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams zla ba dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas zla ba'i snying po zhes bya ba da ltar bzhugs 
te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas shar phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams a ga ru dang 
ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas a ga ru'i dri zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi 
zhing 'di nas shar phyogs logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams phye mas bsgos pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas phye ma'i spos zhes bya ba 
da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas shar phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/
'jig rten gyi khams skar ma zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas skar ma'i 'od ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris 
shig /sangs rgyas kyi zhing 'di nas shar phyogs logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams rgya mtsho'i blo gros zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rgya 
</page>

 <page>
<ph>348</ph><p>062-174b</p>
mtshos byin pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas shar phyogs logs su gang gA'i klung bcu'i bye ma snyed kyi 'jig rten gyi khams 'das 
pa na/ 'jig rten gyi khams klu dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas klu'i snying po zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas 
pa dris shig /sangs rgyas kyi zhing 'di nas lho phyogs logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams mtshan can zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mtshan gyi 
'od ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas lho phyogs logs su gang gA'i klung gnyis kyi bye ma snyed kyi 'jig rten gyi khams 
'das pa na/ 'jig rten gyi khams sprin chen po zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas sprin chen po'i snying po zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom 
ldan 'das shAkya thub pa ji ltar gnas pa dris shig /sangs rgyas kyi zhing 'di nas lho phyogs logs su gang gA'i klung gsum gyi bye ma snyed kyi 'jig rten gyi khams 'das pa na/ 'jig rten gyi khams glog gi phreng ba can zhes bya ba de na/ de bzhin gshegs pa dgra 
bcom pa yang dag par rdzogs pa'i sangs rgyas glog sbyin zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas lho phyogs logs su gang gA'i 
</page>

 <page>
<ph>349</ph><p>062-175a</p>
klung bzhi'i bye ma snyed kyi 'jig rten gyi khams 'das pa na/ 'jig rten gyi khams rdo rje'i blo gros zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rdo rje'i snying po zhes bya ba da ltar bzhugs te 'tsho zhing gzhes 
kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas lho phyogs logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams 'gro ba dang ldan pa zhes bya ba de na/ de 
bzhin gshegs pa dgra bcom pa yang dag par rdzogs pa'i sangs rgyas 'gro ba 'dzin pa'i dbang po zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas 
lho phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams nor bu 'dzin ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas nor bu 'dzin 'chang zhes bya ba da ltar bzhugs te 'tsho zhing 
gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas/ lho phyogs logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams nam mkha' 
dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas nam mkha' dang mtshungs pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /
sangs rgyas kyi zhing 'di nas lho phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams 'dul ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 'dul ba'i mchog ces 
</page>

 <page>
<ph>350</ph><p>062-175b</p>
bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas lho phyogs logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi 
khams dpal gyi phreng ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas dpal gyi snying po zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /
sangs rgyas kyi zhing 'di nas lho phyogs logs su gang gA'i klung bcu'i bye ma snyed kyi 'jig rten gyi khams 'das pa na/ 'jig rten gyi khams seng ge'i blo gros zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas seng ge'i snying po zhes 
bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub phyogs logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams 
'jam pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas snyan pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 
'di nas nub phyogs logs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams gang gA'i phreng ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas gang gAs byin zhes bya ba da ltar bzhugs te 
'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub phyogs logs su gang gA'i klung gsum gyi bye ma snyed kyi 'jig rten gyi khams 'das pa na/ 'jig rten gyi khams kun 
</page>

 <page>
<ph>351</ph><p>062-176a</p>
du bzang po zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas kun tu blo gros zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /
sangs rgyas kyi zhing 'di nas nub phyogs logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams me tog rgyas pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas me tog dam pa zhes bya ba 
da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub phyogs logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams 
mtha' yas zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas me tog mtha' yas pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs 
rgyas kyi zhing 'di nas nub phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams bzang po can zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas bzang po'i snying po zhes bya ba da ltar 
bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub phyogs logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams 
mig gi bdag po zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mig gi rgyal po zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs 
</page>

 <page>
<ph>352</ph><p>062-176b</p>
rgyas kyi zhing 'di nas nub phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams me tog dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas ke'i la sa'i snying po zhes bya ba da 
ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub phyogs logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams rnga sgra 
zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rnga dbyangs zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di 
nas nub phyogs logs su gang gA'i klung bcu'i bye ma snyed kyi 'jig rten gyi khams 'das pa na/ 'jig rten gyi khams blta na sdug pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas sdug pa'i mchog ces bya ba da ltar bzhugs 
te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung gi bye ma snyed kyi 'jig rten gyi khams 'das pa na/ 'jig rten 
gyi khams dga' ba 'phel ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas dga' ba 'phel ba zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa 
ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams mdzes sdug ces bya ba de na/ de bzhin gshegs pa dgra bcom 
</page>

 <page>
<ph>353</ph><p>062-177a</p>
pa yang dag par rdzogs pa'i sangs rgyas mdzes pa zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs 
mtshams logs su gang gA'i klung gsum gyi bye ma snyed kyi 'jig rten gyi khams 'das pa na/ 'jig rten gyi khams rgyu dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rgyu'i snying po zhes bya ba da ltar bzhugs te 'tsho zhing 
gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams spyod 
pa yid 'phrog ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas spyod pa'i mchog ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /
sangs rgyas kyi zhing 'di nas nub byang gi phyogs mtshams logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams sems can dang 'dra ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 
sems can gyi mchog ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung drug gi bye ma snyed 
kyi 'jig rten gyi khams 'das pa na/ 'jig rten gyi khams glog ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas glog gi bla ma zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 
</page>

 <page>
<ph>354</ph><p>062-177b</p>
'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams yid du 'ong ba zhes bya ba de na/ de bzhin gshegs pa dgra 
bcom pa yang dag par rdzogs pa'i sangs rgyas yid du 'ong ba'i dbyangs zhes bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams 
logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams tshad med pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas tshad med pa zhes bya ba da ltar bzhugs te 'tsho zhing gzhes kyis/ de 
bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas nub byang gi phyogs mtshams logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams brtan pa zhes bya ba de 
na/ de bzhin gshegs pa dgra bcom pa yang dag par rdzogs pa'i sangs rgyas brtan pa'i mchog ces bya ba da ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di 
nas nub byang gi phyogs mtshams logs su gang gA'i klung bcu'i bye ma snyed kyi 'jig rten gyi khams 'das pa na/ 'jig rten gyi khams chu'i ro zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas chu'i mchog ces bya ba da 
ltar bzhugs te 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas byang shar gyi phyogs mtshams logs su gang gA'i klung gi bye ma snyed kyi 'jig rten gyi khams 'das pa na/ 
</page>

 <page>
<ph>355</ph><p>062-178a</p>
'jig rten gyi khams tog can zhes bya ba de na/ de bzhin gshegs pa rin po che'i tog la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung gnyis kyi bye ma snyed kyi 'jig rten gyi khams 
'das pa na/ 'jig rten gyi khams nor bu'i 'od ces bya ba de na/ de bzhin gshegs pa nor bu bsil ba zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung gsum gyi bye ma snyed kyi 
'jig rten gyi khams 'das pa na/ 'jig rten gyi khams rin po che dang ldan pa zhes bya ba de na/ de bzhin gshegs pa rin po che'i mchog ces bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang 
gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams gser 'od ces bya ba de na/ de bzhin gshegs pa gser mchog dpal zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs 
mtshams logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams gser mdog ces bya ba de na/ de bzhin gshegs pa gser 'od dpal zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di 
nas byang shar gyi phyogs mtshams logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams gser can zhes bya ba de na/ de bzhin gshegs pa 'dzam bu'i chu bo gser mchog ces bya ba la dris shig pa'ang gong ma bzhin du 
bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams dra ba can zhes bya ba de na/ de bzhin gshegs pa dra ba can gyi 'od ces bya ba la dris shig pa'ang 
</page>

 <page>
<ph>356</ph><p>062-178b</p>
gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams dri ma med pa'i chu zhes bya ba de na/ de bzhin gshegs pa chu'i rgyal po zhes bya 
ba la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams tshul khrims dang ldan pa zhes bya ba de na/ de bzhin 
gshegs pa tshul khrims kyi snying po zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas byang shar gyi phyogs mtshams logs su gang gA'i klung bcu'i bye ma snyed kyi 'jig rten gyi khams 'das pa na/ 'jig rten gyi khams 
rin po che'i gling zhes bya ba de na/ de bzhin gshegs pa rin chen 'byung zhes bya ba la bcom ldan 'das shAkya thub pa ji ltar gnas pa dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung 
gi bye ma snyed kyi 'jig rten gyi khams 'das pa na/ 'jig rten gyi khams rdo rje'i 'byung gnas zhes bya ba de na/ de bzhin gshegs pa rdo rje'i blo gros zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams 
logs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams sangs rgyas thams cad ces bya ba de na/ de bzhin gshegs pa sangs rgyas thams cad kyi blo gros tog ces bya ba la dris shig pa'ang gong ma bzhin du bsdu'o/ /
sangs rgyas kyi zhing 'di nas shar lho'i phyogs mtshams logs su gang gA'i klung gsum gyi bye ma snyed kyi 'jig rten gyi khams 'das pa na/ 'jig rten gyi khams blo gros grub pa zhes bya ba de na/ de bzhin gshegs pa don grub dpal zhes bya ba la dris shig pa'ang 
</page>

 <page>
<ph>357</ph><p>062-179a</p>
gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams dri ma med pa'i chu zhes bya ba de na/ de bzhin gshegs pa dri ma med 
pa'i bai dUr+ya zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams skyes bu klu la dga' ba zhes bya ba de na/ de bzhin 
gshegs pa skyes bu klu'i snying po la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams spos kyi ro zhes bya ba de na/ 
de bzhin gshegs pa spos brtsegs zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams spos ldan 
zhes bya ba de na/ de bzhin gshegs pa spos kyi snying po zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten 
gyi khams drang po'i 'od ces bya ba de na/ de bzhin gshegs pa drang po'i dpal zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung dgu'i bye ma snyed kyi 'jig rten gyi khams 'das pa 
na/ 'jig rten gyi khams rin thang med pa zhes bya ba de na/ de bzhin gshegs pa rin thang med pa zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas shar lho'i phyogs mtshams logs su gang gA'i klung bcu'i bye ma snyed kyi 'jig rten 
</page>

 <page>
<ph>358</ph><p>062-179b</p>
gyi khams 'das pa na/ 'jig rten gyi khams mtha' yas gtsug phud can zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mtha' yas pa'i rgyal po la dris shig pa'ang gong ma bzhin du bsdu'o/ /sangs rgyas kyi zhing 'di 
nas lho nub kyi phyogs mtshams logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams 'od dpag tu med pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa 
zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung gnyis kyi bye ma snyed kyi 'jig rten gyi khams 'das pa na/ 'jig rten gyi khams tshad med pa'i mig ces bya ba de na/ de bzhin 
gshegs pa dgra bcom pa yang dag par rdzogs pa'i sangs rgyas tshad med pa'i dbang phyug ces bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung gsum gyi bye ma snyed kyi 'jig rten gyi 
khams 'das pa na/ 'jig rten gyi khams me'i gzi brjid ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas me'i 'od ces bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs 
mtshams logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams mun pa sel ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mun pa sel ldan zhes bya ba la dris shig pa'ang 
gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams byin pa dang ldan pa zhes bya ba de na/ de bzhin gshegs pa dgra bcom pa yang 
</page>

 <page>
<ph>359</ph><p>062-180a</p>
dag par rdzogs pa'i sangs rgyas byin pa'i snying po zhes bya ba la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung drug gi bye ma snyed kyi 'jig rten gyi khams 'das pa na/ 'jig 
rten gyi khams mi skye ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mi skye ba'i dbang phyug la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i 
klung bdun gyi bye ma snyed kyi 'jig rten gyi khams 'das pa na/ 'jig rten gyi khams spos kyi glang po che zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas spos kyi glang po che'i rnam par gnon pa la dris shig pa'ang gong ma 
bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi khams spos kyi snod ces bya ba de na/ de bzhin gshegs pa dgra bcom pa yang dag 
par rdzogs pa'i sangs rgyas spos kyi snod kyi rgyal po la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams 
dga' ba'i dbyangs zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas dga' ba la dris shig pa'ang gong ma bzhin du bsdu'o/ /sangs rgyas kyi zhing 'di nas lho nub kyi phyogs mtshams logs su gang gA'i klung bcu'i bye 
ma snyed kyi 'jig rten gyi khams 'das pa na/ 'jig rten gyi khams dpal gyi phreng ba zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rnam par rgyal ba'i dpal dam pa zhes bya ba da ltar bzhugs te/ 'tsho zhing gzhes 
</page>

 <page>
<ph>360</ph><p>062-180b</p>
kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams 'jig rten mthong ba dang 
bcas pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad mthong na dga' ba cher 'phags pa'i rgyal po'i 'od 'phro ba rnam par sprul pa'i bkod pa go cha chen po bgos pa/ sa'i dbang phyug rgyal po 
thams cad la 'od byed snang ba'i sgo zhes bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung gnyis kyi bye ma snyed 
kyi 'jig rten gyi khams 'das pa na/ 'jig rten gyi khams pad ma dkar po zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas dam pa'i chos pad ma dkar po zhes bya ba da ltar bzhugs te/ 'tsho zhing gzhes kyis/ de 
bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung gsum gyi bye ma snyed kyi 'jig rten gyi khams 'das pa na/ 'jig rten gyi khams chus me tog kha 'bye ba zhes bya 
ba de na/ de bzhin gshegs pa dgra bcom pa yang dag par rdzogs pa'i sangs rgyas me tog kha 'byed pa zhes bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 
'di nas steng gi phyogs logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams mya ngan med pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mya ngan thams cad med pa zhes bya 
</page>

 <page>
<ph>361</ph><p>062-181a</p>
ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung lnga'i bye ma snyed kyi 'jig rten gyi khams 
'das pa na/ 'jig rten gyi khams ud pa la mthing ka zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rin po che'i ud pa la'i dpal zhes bya ba da ltar bzhugs te/ 'tsho zhing gzhes kyis/ de bzhin gshegs pa de la 
bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams pad ma can zhes bya ba de na/ de bzhin gshegs pa 
dgra bcom pa yang dag par rdzogs pa'i sangs rgyas pad ma'i snying po zhes bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs 
logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams ku mu da dang ldan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas ku mu da'i snying po zhes bya ba da ltar bzhugs te 
'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig rten gyi 
khams sa ki'i spos zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas sa ki'i spos zhes bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas 
</page>

 <page>
<ph>362</ph><p>062-181b</p>
pa dris shig /sangs rgyas kyi zhing 'di nas steng gi phyogs logs su gang gA'i klung dgu'i bye ma snyed kyi 'jig rten gyi khams 'das pa na/ 'jig rten gyi khams ko kang si ka zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 
bkra shis thams cad kyi rgyal po zhes bya ba da ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas steng gi phyogs logs su gang gA'i klung bcu'i bye ma snyed kyi 
'jig rten gyi khams 'das pa na/ 'jig rten gyi khams bsod nams kyi stegs can zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas bsod nams kyi stegs kyi dbang phyug ces bya ba da ltar bzhugs te/ 'tsho zhing 
gzhes kyis/ de bzhin gshegs pa de la bcom ldan 'das shAkya thub pa ji ltar gnas pa dris shig /sangs rgyas kyi zhing 'di nas 'og gi phyogs logs su gang gA'i klung gi bye ma snyed kyi 'jig rten gyi khams 'das pa na/ 'jig rten gyi khams seng ge'i tshul 
zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas seng ge'i rnam par rol pa zhes bya ba dang / sangs rgyas kyi zhing 'di nas 'og gi phyogs logs su gang gA'i klung gnyis kyi bye ma snyed kyi 'jig rten gyi khams 'das pa na/ 
'jig rten gyi khams stag gi phug ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas stag sgra sgrogs zhes bya ba dang / sangs rgyas kyi zhing 'di nas 'og gi phyogs logs su gang gA'i klung gsum gyi bye ma snyed kyi 
'jig rten gyi khams 'das pa na/ 'jig rten gyi khams shing sa ha ka ra zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas sa ha ka ra'i me tog klung zhes bya ba dang / sangs rgyas kyi zhing 'di nas 'og gi phyogs 
</page>

 <page>
<ph>363</ph><p>062-182a</p>
logs su gang gA'i klung bzhi'i bye ma snyed kyi 'jig rten gyi khams 'das pa na/ 'jig rten gyi khams rgyal ldan zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas thams cad las rgyal bar 'dul ba zhes bya ba dang / 
sangs rgyas kyi zhing 'di nas 'og gi phyogs logs su gang gA'i klung lnga'i bye ma snyed kyi 'jig rten gyi khams 'das pa na/ 'jig rten gyi khams ye shes mi chags pa'i 'byung gnas zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas 
theg pa chen po rnam par sgrogs pa'i rgyal po zhes bya ba dang / sangs rgyas kyi zhing 'di nas 'og gi phyogs logs su gang gA'i klung drug gi bye ma snyed kyi 'jig rten gyi khams 'das pa na/ 'jig rten gyi khams mkha' 'bigs 'byung gnas zhes bya ba de na/ de bzhin gshegs 
pa dgra bcom pa yang dag par rdzogs pa'i sangs rgyas mkha' 'bigs rtse mo zhes bya ba dang / sangs rgyas kyi zhing 'di nas 'og gi phyogs logs su gang gA'i klung bdun gyi bye ma snyed kyi 'jig rten gyi khams 'das pa na/ 'jig rten gyi khams ltad mo che ba zhes bya 
ba de na/ de bzhin gshegs pa dgra bcom pa yang dag par rdzogs pa'i sangs rgyas ri mo thams cad kyi rgyal po zhes bya ba dang / sangs rgyas kyi zhing 'di nas 'og gi phyogs logs su gang gA'i klung brgyad kyi bye ma snyed kyi 'jig rten gyi khams 'das pa na/ 'jig 
rten gyi khams blo gros 'dzin pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas gzungs kyi dbang phyug rgyal po zhes bya ba dang / sangs rgyas kyi zhing 'di nas 'og gi phyogs logs su gang gA'i klung dgu'i bye ma snyed kyi 'jig 
rten gyi khams 'das pa na/ 'jig rten gyi khams sa'i blo gros zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas sa'i rgyal po zhes bya ba dang / sangs rgyas kyi zhing 'di nas 'og gi phyogs logs su gang gA'i klung bcu'i bye ma 
</page>

 <page>
<ph>364</ph><p>062-182b</p>
snyed kyi 'jig rten gyi khams 'das pa na/ 'jig rten gyi khams rtag tu dga' ba'i rgyal po zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas the tsom dang yid gnyis thams cad gcod pa'i 'byung gnas rgyal po zhes bya ba da 
ltar bzhugs te/ 'tsho zhing gzhes kyis/ de bzhin gshegs pa de la bcom ldan 'das shAkya thub pa mi mjed kyi 'jig rten gyi khams na yongs su mya ngan las ma 'das par bzhugs shing / de bzhin gshegs pa thams cad kyi tshig gi dpes brgyan pa'i thar pa'i 
mtha' la ji ltar gnas pa/ 'jam dpal gzhon nur gyur pa dang / sor mo'i phreng ba khyod deng la bcom ldan 'das de bzhin gshegs pa de la dris shig /khyod kyi the tsom dang yid gnyis thams cad gcod par 'gyur te/ de bas na de bzhin gshegs pa de'i mtshan the tsom 
dang / yid gnyis thams cad gcod pa zhes bya'o/ /de nas 'jam dpal gzhon nur gyur pa dang / sor mo'i phreng bas bcom ldan 'das la legs so legs so zhes gsol nas/ de bzhin gshegs pa'i zhabs la mgo bos phyag 'tshal nas/ rdzu 'phrul 
gyi rkang pa'i stobs kyis ngang pa'i rgyal po ltar dong ste/ rtag tu dga' ba'i rgyal po zhes bya ba'i 'jig rten gyi khams der phyin nas/ de bzhin gshegs pa the tsom dang yid gnyis thams cad gcod pa zhes bya ba'i zhabs la mgo bos phyag 'tshal te/ phyogs 
gcig tu 'khod nas gsol pa/ bcom ldan 'das bdag cag gnyis mi mjed kyi 'jig rten gyi khams nas/ de bzhin gshegs pa shAkya thub pa'i zhabs kyi drung nas 'dir mchis so/ /phyogs bcu'i sangs rgyas bcu'i zhabs kyi drung du'ang phyin te/ bcom 
ldan 'das shAkya thub pa de bzhin gshegs pa mi mjed kyi 'jig rten gyi khams na bzhugs te/ mya ngan las ma 'das bzhin du thar pa'i mtha' la ji ltar gnas pa de dag thams cad la zhus na/ de bzhin gshegs pa de dag gis 'di skad du bka' stsal te/ de bzhin 
</page>

 <page>
<ph>365</ph><p>062-183a</p>
gshegs pa shAkya thub pa de/ de bzhin gshegs pa nged dang gcig gis de bzhin gshegs pa de la zhus shig ces gsungs nas/ bcom ldan 'das shAkya thub pa de bzhin gshegs pas kyang rigs kyi bu khyed gnyis nged la the tsom dang / yid gnyis thams cad 
gcod pa'i rnam pa de bzhin gshegs pa la dris shig ces bdag cag 'dir bkye ste mchis so/ /bcom ldan 'das shAkya thub pa de bzhin gshegs pa mi mjed kyi 'jig rten gyi khams na bzhugs shing mya ngan las ma 'das par ji ltar na thar pa'i mtha' la gnas zhes zhus 
pa dang / de gnyis kyi tshig gsan nas/ de bzhin gshegs pa des 'di skad ces bka' stsal to/ /rigs kyi bu myur du slar log shig /de bzhin gshegs pa des the tsom dang yid gnyis thams cad gcod par 'gyur ro/ /de bzhin gshegs pa de nyid nga yin te/ tha 
dad pa ni ma yin no/ /de ltar shAkya thub pa ni tshad med do zhes gsungs nas slar bkye'o/ /de nas 'jam dpal gzhon nur gyur pas/ bcom ldan 'das la legs so legs so zhes gsol te/ sor mo'i phreng ba dang lhan cig tu de bzhin gshegs pa de'i zhabs la mgo bos 
phyag 'tshal te/ dong nas bcom ldan 'das kyi drung du phyin te/ bcom ldan 'das kyi zhabs la mgo bos phyag 'tshal nas/ 'di skad ces gsol to/ /kye ma de bzhin gshegs pa'i sku ni tshad med grangs med par 'dzin pa ste/ de bzhin gshegs pa de nyid nga yin te/ shAkya 
thub pa de bzhin gshegs pa des khyod kyi the tsom thams cad gcod par 'gyur gyis/ khyed deng shig ces de dag gis kyang bdag cag slar bkye'o/ /bcom ldan 'das kyis bka' stsal pa/ nga nyid de bzhin gshegs pa de yin no zhes de bzhin gshegs pa de gsung ngam/ 
de dag gis gsol pa/ de gcig gsung ba bzhin de bzhin gshegs pa de dag thams cad gsung ste/ tha mar bdag cag gis zhus na/ de bzhin gshegs pa thams cad nga nyid de bzhin gshegs pa de yin te/ gcig go zhes gsung ngo / /bka' stsal pa/ 
</page>

 <page>
<ph>366</ph><p>062-183b</p>
de bzhin gshegs pa sangs rgyas bcom ldan 'das de dag gi 'jig rten gyi khams de dag ci 'dra/ de gnyis kyis gsol pa/ de bzhin gshegs pa thams cad kyi 'jig rten gyi khams su/ bdag cag gis phyin pa thams cad ni gram pa dang / gyo mo thams 
cad ma mchis pa/ lag mthil bzhin du mnyam pa/ ka tsa lin di ka bzhin du reg na bde ba/ bde ba can gyi 'jig rten gyi khams ltar snyigs ma lnga dang bral ba/ nyan thos dang / rang sangs rgyas dang / bud med ma mchis pa theg pa dam pa gcig ste/ theg pa gzhan 
la mi 'jug go/ /bka' stsal pa/ de bzhin gshegs pa de rnams kyi mtshan rigs kyi bu'am/ rigs kyi bu mo gang kha ton legs par byed dam/ 'dri'am/ nyan kyang rung ste/ bsting ngam/ brjod dam/ gzhan gyi phyir 'phya'am/ bdag gis brjod na/ bdag 
'jigs pa thams cad med par 'gyur ro/ /lha thams cad kyang de la gnod par mi byed do/ /de bzhin du klu dang / gnod sbyin dang / nam mkha' lding dang / mi 'am ci dang / lto 'phye chen po dang / dri za la sogs pas kyang mi tshugs so/ /thos nas la la srung bar 
'gyur/ des 'gro ba bzhi bcad pa yin/ byang chub kyi sems ma skyes pa de dag kyang byang chub kyi rgyu thob par 'gyur ro zhes gsung ngo / /sor mo'i phreng ba gzhan yang de bzhin gshegs pa'i che ba nyid ngo mtshar ni gzungs mtshungs pa med pa'i mdo sde chen po las 
sangs rgyas bye ba phrag brgyad cu rtsa gcig ste/ nga nyid de bzhin gshegs pa de nyid yin no zhes rgya cher bshad do/ /de bzhin du sangs rgyas kyi zhing bsngags pa yang bsam gyis mi khyab bo/ /de ltar de bzhin gshegs pa'ang tshad med pa ste/ de ltar de bzhin 
gshegs pa'i gzugs kyi sku yang mtha' yas grangs med de/ de lta bu'i yon tan gyi mtshan nyid dang ldan pa la mi rtag pa dang / nad lta ga la 'byung / da de bzhin gshegs pa'i sku rtag pa dang / mtha' yas pa rtsa ba dang bcas/ rgyu dang rkyen du 
</page>

 <page>
<ph>367</ph><p>062-184a</p>
bcas pa'i gtan tshigs thams cad khyed la rgya cher bstan to/ /'jig rten gyi khams 'di na skye bo rnams mi dge bas na/ sangs rgyas thams cad kyang 'jig rten gyi khams 'di'i rgyal po mi bzhed do/ /mi dge ba dge ba la bkod pa'i phyir lus yang dang 
yang btang bas na/ nga'i lus ma skyes pa'i skur gyur to/ /nga'i lus bskal pa bye ba grangs med pa mang por dam pa'i chos bsrung ba'i phyir/ nga'i lus gang gA'i klung gi bye ma snyed kyi lus re re yang bcad gtubs bcom nas byin pas nga'i lus mi shigs pa 'dus ma 
byas kyi lus mtshungs pa med par gyur to/ /bskal pa bye ba mang por dpa' bo ltar 'dug ste/ gnas mang por gang gA'i klung gi bye ma snyed kyi lus mang po btang ste/ lus re re yang bskal pa bye ba mang por dpa' bo ltar 'dug cing dka' ba spyad pas nga'i lus rga ba med pa'i skur 
gyur to/ /bskal pa bye ba mang po grangs med par nga nad kyi bskal pa bar mar skyes te/ nga'i lus re re yang sman dam par gyur nas/ gang gA'i klung gi bye ma snyed kyi sems can rnams la phan btags pas na/ nga'i lus nad med pa'i skur gyur to/ /nga tshe rabs mang po 
gang gA'i klung gi bye ma snyed kyi bskal pa bye ba mang po grangs med par sems can bye ba mang po ltogs pa'i nad zhi bar byas te/ theg pa gcig pa'i khu ba blud pas na/ nga'i lus mi 'chi ba'i skur gyur to/ /ngas bskal pa bye ba mang po grangs med par sems can bye ba mang 
po nyon mongs pa bye ba mang po'i dri ma bsal nas/ shin tu dka' ba bstan te de bzhin gshegs pa'i snying po bstan pas na/ nga'i lus nyon mongs pa med pa'i skur gyur to/ /nga tshe rabs gang gA'i klung gi bye ma snyed du bskal pa bye ba mang po grangs med par sems can yi 
dgas bye ba mang po skom zhing ltogs pa'i sdug bsngal rab tu zhi bar byas te/ theg pa gcig pa'i chos tshim par byas pas na/ gang gA'i klung mang po'i bye ma snyed du nga'i lus zag pa med pa'i skur gyur to/ /nga tshe rabs mang po gang gA'i klung gi bye ma snyed du bskal pa bye ba 
</page>

 <page>
<ph>368</ph><p>062-184b</p>
mang po grangs med par lha dang lha ma yin du bcas pa'i sems can bye ba mang po la ma dang / sring mo dang / bu bzhin du sdug par byas pas na/ nga'i lus gnod pa med pa'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha 
dang / mir bcas pa'i sems can bye ba mang po la mi bden par smra ba rnams theg pa chen po'i bden pa la bkod pas na/ nga'i lus bden pa rtag pa'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha dang / mir bcas 
pa'i sems can bye ba mang po chos ma yin pa byed pa rnams 'jig rten las 'das pa'i chos kyi rnam pa la bkod pas na/ nga'i lus chos kyi skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha dang / mir bcas 
pa'i sems can bye ba mang po log par lta ba'i dbang du gyur pa rnams yang dag par lta ba la bkod pas na/ nga'i lus shin tu bde ba'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems 
can bye ba mang po 'jigs skrag par gyur pa rnams 'jigs pa med pa la bkod pas na/ nga'i lus dge ba'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems can bye ba mang po mya ngan 
chen por gyur pa rnams mya ngan med pa'i chos la bkod pas na/ nga'i lus mya ngan med pa'i mya ngan dang bral ba'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems can mang po gzhan gyi 
chung ma la chags pa rnams tshul khrims chen po'i go cha la bkod pas na/ nga'i lus rdul med cing rdul dang bral ba'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med par sems can bye ba mang po skyon chags pa'i ya 
</page>

 <page>
<ph>369</ph><p>062-185a</p>
mtshan can rnams bsdus te/ rab tu sbyangs pas dam pa'i chos la bkod pas na/ nga'i lus shag shig med de/ shag shig med pa'i chos kyi skur gyur to// //bam po drug pa/ /nga tshe rabs mang po gang gA'i klung gi bye ma snyed du bskal pa 
bye ba mang po grangs med par lha dang mir bcas pa'i sems can bye ba mang po dbul por gyur pa rnams chos kyi nor dang gter byin pas na/ nga'i lus tshul med pa las tshul gyi chos kyi skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs med 
par lha dang mir bcas pa'i sems can bye ba mang po 'dod pa'i dbang du gyur pa rnams nyon mongs pa med pa la bkod pas na/ nga'i lus gtse ba dang bral zhing gtse ba med pa'i chos kyi skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po grangs 
med par lha dang mir bcas pa'i sems can bye ba mang po nyon mongs pa sprugs shing / sbrul gdug pa'i dug med par byas pas na/ nga'i lus nad 'go ba med cing nad 'go ba dang bral ba'i chos kyi skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po 
grangs med par lha dang mir bcas pa'i sems can bye ba mang po 'jig rten na rtsa lag med pa la pha rol du phyin pa'i chos kyis rtsa lag tu byas pas/ nga'i lus ma byas pa'i chos gsal ba'i skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po 
grangs med par lha dang mir bcas pa'i sems can bye ba mang po rnams la/ de bzhin gshegs pa'i snying po shin tu rnam par dag pa'i chos kyi gtam bsnyad pas na/ nga'i lus ci yang med pa'i skur gyur to/ /nga tshe rabs mang po gang gA'i klung gi bye ma snyed du bskal pa bye ba 
mang po grangs med par lha dang mir bcas pa'i sems can bye ba mang po rnams/ de bzhin gshegs pa'i gsal ba dang ngo mtshar la bkod pas na/ nga'i lus ngo mtshar gyi skur gyur to/ /nga tshe rabs mang po gang gA'i klung gi bye ma snyed du bskal pa bye ba mang po 
</page>

 <page>
<ph>370</ph><p>062-185b</p>
grangs med par lha dang mir bcas pa'i sems can bye ba mang po rnams sangs rgyas su sbyor du btsud pas/ nga'i lus tshad med dpag tu med pa'i mchog dam pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha dang 
mir bcas pa'i sems can bye ba mang po rnams bsgral ba'i phyir rigs de dang der skye ba bstan te/ rab tu bsgral bas na/ nga'i lus mchog dam pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas 
pa'i sems can bye ba mang po rnams 'jigs pa thams cad las bsgral te/ byang chub pa la bkod pas na/ nga'i lus bla na med pa'i chos kyi skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par sems can bye ba mang 
po rnams yan lag ma tshang ba'i lus kyis 'jig rten gyi phyir 'gro bar byas te/ sems can mang po byang chub la bkod pas na/ nga'i lus bla na med pa'i chos kyi skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par ngas 
'jig rten rnams la/ de bzhin gshegs pa'i snying po rtag pa'i dbyings ma bcabs te/ sems can thams cad la phan par bstan pas na/ nga'i lus rtag pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med 
par ngas tshul khrims srung ba na/ lha'i bu mo dang / bdud kyi bu mo dang / 'jig rten pa bzang mo mthong yang sems ma btang bas nga'i lus mi 'jig pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par sems can 
bye ba mang po thams cad kyi bla ma'i chung ma dang / phu nu bo'i chung ma dang / bud med thams cad la chags par ma byas pas na/ nga'i lus mi 'jig pa'i chos kyi skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha 
</page>

 <page>
<ph>371</ph><p>062-186a</p>
dang mir bcas pa'i sems can bye ba mang po rnams kyi nyes pa mtha' yas pa zad par byas pas na/ nga'i lus mtshungs pa med pa mtha' yas pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par 
sems can bye ba mang po dud 'gro'i skye gnas su song ba rnams chos zab mo la bkod pas na/ nga'i lus zab mo'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par de bzhin gshegs pa'i snying po nam mkha'i bya rjes 
bzhin du bstan te/ sangs rgyas kyi dbyings gsal bar byas pas na/ nga'i lus bltar mi mthong ba'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par sems can bye ba mang po bdag med par 'dzin pa las bzlog ste/ 
de bzhin gshegs pa'i snying po blta dka' ba bstan pas na/ nga'i lus sems can thams cad kyis blta dka' ba'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems can rnams srog 
gcod pa las bzlog ste/ dam pa'i chos la bkod pas na/ nga'i sku shin tu phra ba'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems can bye ba mang po chos kyi dga' ba bskyed pas na/ nga'i 
lus mkhas pa'i skur gyur to/ /ngas tshe rabs mang po gang gA'i klung gi bye ma snyed du bskal pa bye ba mang po grangs med par lha dang mir bcas pa'i sems can bye ba mang po rnams la de bzhin gshegs pa'i snying po 'jam dpal lta bur dbyings bstan pas na/ nga'i lus blta 
dka' ba'i skur gyur to/ /bskal pa grangs med pa mang por ngas sems can bye ba mang po rnams bcings pa thams cad dang bral bar byas te/ thar pa'i gnas su rab tu bkod pas/ de las nga'i lus blta dka' ba'i skur gyur to/ /grangs med pa mang por ngas lha 
</page>

 <page>
<ph>372</ph><p>062-186b</p>
dang mi dang / sems can dmyal ba pa rnams la sems can bye ba mang po dag srid pa thams cad du gnas su ma bcug ste/ thar pa de kho na nyid la bkod pas/ de las nga'i lus thams cad du kun gzhi med pa'i skur gyur to/ /grangs med pa mang por ngas sems can 
bye ba mang po la bdag dang 'jig rten snyam du ma bsams te/ sems can thams cad sgra gcan zin bzhin du bltas pas/ de las nga'i lus nyon mongs pa med pa'i skur gyur to/ /grangs med pa mang por ngas lha dang mir bcas pa'i sems can bye ba mang po bslab 
pa'i gnas lnga la rnam par dag par byas pas nga'i lus rus pa dang / rgyus pa dang / yan lag rnam par dag pa'i skur gyur to/ /grangs med pa mang por ngas sems can thams cad dgrol lo zhes dam bcas te/ legs par bya ba'i smon lam btab pas sems 
can rnams bsgral te/ de'i phyir nga'i lus thams cad las grol ba'i skur gyur to/ /grangs med pa mang por ngas sems can bye ba mang po rnams ngan par lta ba'i nad zug rngu rnam pa mang po phyung ste/ de kho na'i chos la rab tu bkod pas/ de las nga'i lus zhi ba rtag pa'i skur 
gyur to/ /grangs med pa mang po tshe rabs mang por sems can thams cad la bu gcig pa sgra gcan 'dzin ltar nges par lta zhing / de bzhin du gzhan yang btsud pas de las nga'i lus zhi gnas kyi skur gyur to/ /grangs med pa mang por ngas sems can bye ba mang po 
rnams rtog pa thams cad spangs nas rab tu bzung ste/ dgra mthong na yang bsten cing chog shes pa dang / yo byad bsnyungs shing gzhan yang de la btsud pas de'i phyir nga'i lus nye bar zhi ba'i skur gyur to/ /tshe rabs grangs med pa mang por ngas sems can bye ba mang 
po zang zing spangs nas nyan thos kyi chog shes pa tsam bstan pas de las nga'i lus nem nur gyi tshul thams cad bcad pa pha rol du phyin pa'i skur gyur to/ /ngas tshe rabs grangs med pa mang por sems can bye ba mang po nya dang / sha dang / tshil dang / gsod pa'i 
</page>

 <page>
<ph>373</ph><p>062-187a</p>
zas rnams spangs te/ sems can rnams kyang de bzhin du spong du bcug pas/ de las nga'i lus bzang po'i skur gyur to/ /tshe rabs grangs med pa mang por ngas lha dang mir bcas pa'i sems can bye ba mang po nyon mongs pa bye ba mang po thams cad sbyong du 
bcug pas/ de las nga'i lus spros pa med pa'i skur gyur to/ /tshe rabs grangs med pa mang por ngas sems can skyon chags pa'i ya mtshan can bye ba mang po rnams la lce 'bab pa lta bur de dag gi go skabs bcom ste/ skye bo med par byas pas de las nga'i lus 
kun gzhi bcom pa'i skur gyur to/ /grangs med pa mang por ngas phyin ci log bzhis 'khyams pa'i sems can bye ba mang po chos kyi khu ba zhim po blud pas/ de las nga'i lus sprul pa'i tshangs pa ltar lha'i lus su gyur to/ /grangs med pa mang por ngas sems can bye ba mang 
po rnams la de bzhin gshegs pa'i snying po dben pa dang / rtag pa'i tshol ba la nyes pa dang ma bsre shig ces drang por byas pas/ de las nga'i lus dben zhing rnam par grol ba'i skur gyur to/ /tshe rabs mang po grangs med pa gang gA'i klung gi bye ma snyed du/ ngas sems 
can bye ba mang po rnams la sangs rgyas kyi tshig go zhes sor mo'i rtse mos zla ba bstan pa bzhin du bkod pas/ de las nga'i lus so sor bral ba'i skur gyur to/ /tshe rabs grangs med pa mang por yongs su mya ngan las bzla bas yongs su mya ngan las zlo zhing shin tu 
yongs su mya ngan las 'da' bas kyang / yongs su mya ngan las ma bzlas te/ de'i phyir nga'i lus chos nyid kyis chos kyi skur gyur to/ /tshe rabs grangs med pa gang gA'i klung gi bye ma mang po snyed du/ ngas sems can bye ba mang po rnams la de bzhin gshegs 
pa'i snying po la shin tu nan tan du btsal kyang dri ma med do zhes bstan pas/ de las nga'i lus dbyings kyi skur gyur to/ /dbyings de yang sems can thams cad la yod de/ grangs med pa mang por ngas theg pa chen po chags pa med pa'i ye shes bdag med pa bdag 
</page>

 <page>
<ph>374</ph><p>062-187b</p>
dang bral ba'i sgo bstan pas/ de'i 'bras bus nga'i lus skye mched med pa'i skur gyur to/ /ngas tshe rabs grangs med pa gang gA'i klung gi bye ma mang po snyed du/ sems can bye ba mang po dag rtag par rab tu nyon mongs pa mang po btul ba la btsud pas/ de las 
nga'i lus dge ba 'jig rten las 'das pa bla ma'i skur gyur to/ /nga tshe rabs grangs med pa mang por sems can thams cad kyi rten du gyur te/ skyabs med pa rnams kyi skyabs/ gnyen med pa rnams kyi gnyen du gyur pas/ de las nga'i lus chu bo sin d+hu rgya mtsho la 
'bab pa lta bu'i skur gyur to/ /nga tshe rabs grangs med pa gang gA'i klung gi bye ma mang po snyed du/ mdo sde 'chad pa na de bzhin gshegs pa'i snying po ston pa la 'jigs pa'am/ skrag pa'i sems ma bskyed pas/ de las nga'i lus brtan pa'i skur gyur to/ /
nga tshe rabs grangs med pa gang gA'i klung gi bye ma mang po snyed du/ ngang pa ltar dkar ba'i khang pa yang thog nas 'khor los sgyur ba'i rgyal po'i srid dang / bde ba mang po spangs te/ nags khrod du zhugs pas de las nga'i lus gnas lta bu'i skur gyur to/ /ngas tshe rabs 
grangs med pa gang gA'i klung gi bye ma mang po snyed du lhod pa rnams kyi spyod pa rtag tu gdol pa ltar ring du spangs te/ tshul khrims dang ldan pa dam pa rnams dang / gnas cig na 'khod pa'i tshe chu phor gang tsam yang blangs par mi dran te/ de'i phyir de las ngas 'gyod pa 
med pa'i sku thob po/ /ngas tshe rabs grangs med pa gang gA'i klung gi bye ma mang po snyed du/ nyon mongs pa'i khur yang bar byas pas/ de las nga'i lus rab tu sbyangs pa dang gsal ba'i skur gyur to/ /ngas tshe rabs grangs med pa gang gA'i klung gi bye ma mang po snyed 
du/ rgyal po'i bu dper byas te/ khyim na gnas pa'i nyes pa spangs pas/ de las nga'i lus mi tshol ba'i skur gyur to/ /ngas tshe rabs grangs med pa gang gA'i klung gi bye ma mang po snyed du/ 'dod chags dang zhe sdang dang / gti mug spangs shing nyon mongs pa'i 
</page>

 <page>
<ph>375</ph><p>062-188a</p>
phung po zad par byas pas/ de las nga'i lus nad med pa dang / 'jigs pa med pa dang / nga rgyal med pa'i skur gyur to/ /ngas tshe rabs grangs med pa'i gang gA'i klung gi bye ma snyed du/ sems can lha mi mang po rnams la bud med dang rtse ba'i nyon mongs pa bye 
ba ni sbrul gdug pa'i dug lta bur smad pas/ de las nga'i lus 'gog pa'i skur gyur to/ /ngas tshe rabs grangs med pa gang gA'i klung gi bye ma mang po snyed du/ de bzhin gshegs pa mar me mdzad kyi zhabs kyi drung nas byis pa'i spyod pa lta bu bdag nyid lung bstan pa thos nas/ 
de bzhin nyid du nan tan byas te/ mdo sde la smod pa rnams la theg pa chen po bshad pas/ de las nga'i lus gnas med pa'i skur gyur to/ /ngas tshe rabs grangs med pa gang gA'i klung gi bye ma mang po snyed du/ de bzhin gshegs pa'i snying po thos nas/ bskal pa bye ba mang 
por sems can rnams kyis nyon mongs pa gzhig par byas nas sangs rgyas su 'gyur bar yid ches pa'i phyir/ sems can bye ba kun gyi skyabs su 'gyur bar spyad pa brtsams te/ de'i 'bras bus nga'i lus skyabs kyi skur gyur to/ /ngas tshe rabs grangs med pa gang gA'i 
klung gi bye ma mang po snyed du/ byang chub sems dpa'i bzod par smra ba'i drang srong du gyur pa'i tshe/ tshad med pa bzhi la bsgoms pas/ de'i 'bras bus nga'i lus da dung yang sems can thams cad kyi skyabs kyi skur gyur to/ /theg pa chen po/ theg pa gcig pa/ bla na 
med pa'i ye shes/ chags pa med pa'i ye shes 'od chen po sems can thams cad kyi dpung gnyen gyi ye shes ngas bstan pas/ sdig pa grangs med par byas pa yang theg pa chen po thos nas 'byang bar 'gyur te/ de'i phyir nga'i lus ni dpung gnyen gyi skur gyur to/ /ngas 
tshe rabs grangs med pa gang gA'i klung gi bye ma mang po snyed du dbyings dang / bde ba'i dbyings sems can thams cad kyi dbyings dri ma med pa'i snying po gnod pa med pa rab tu bsngags so/ /rab tu bsngags pa'i 'bras bu des nga'i lus gnod pa med pa'i skur gyur to/ /
</page>

 <page>
<ph>376</ph><p>062-188b</p>
ngas tshe rabs grangs med pa gang gA'i klung gi bye ma mang po snyed du/ sems can lha mi bye ba mang po rnams gnas med pa'i thar pa'i go 'phang la bkod pas/ de las nga'i lus go skabs med cing gtso bo'i skur gyur to/ /ngas tshe rabs grangs med pa gang gA'i klung gi 
bye ma snyed du/ sems can skyes pa dang / bud med mang po rnams pha ma dang / sring mo lta bur 'du shes pa'i sems la bkod pas/ nga'i lus thams cad du pha bzhin du bla ma'i skur gyur to/ /ngas tshe rabs grangs med pa gang gA'i klung gi bye ma snyed du/ mu ge chen 
po'i bskal pa bar ma la bdag gzhan gyi longs spyod rnam pa mang po byas pas/ de las nga'i lus thams cad du skom pa med cing dang ba'i rnam pa lha'i skur gyur to/ /ngas tshe rabs grangs med pa gang gA'i klung gi bye ma mang po snyed du/ sems can bye ba rnam pa mang po 
gsod par 'dod cing smra ba tshe rabs mang por smad pas de las nga'i lus phung po thams cad dang bral ba'i skur gyur to/ /ngas tshe rabs mang por thabs dam pa'i sku chos kyi sku sman pa'i mchog gis brtan pa'i sku mtha' yas pa bstan pa ltar dge ba'i rgyu rnam par spel ba 
de las nga'i sku 'du byed zhi ba'i skur gyur to/ /ngas tshe rabs grangs med pa gang gA'i klung gi bye ma mang po snyed du/ sems can bye ba mang po rnams bsgral cing / rang gi nyon mongs pa rnams zad par byas te/ bdag nyid kyi dbyings skyu ru ra'i 'bru bzhin du bstan pas/ 
de las nga'i lus chos ma yin pa bcad pa'i skur gyur to/ /ngas tshe rabs grangs med pa gang gA'i klung gi bye ma mang po snyed du/ sems can bye ba mang po thams cad la khams bzhi po ni sbrul gdug pa'i dug bzhin du ste/ rtag tu snod stong pa bzhin du stong ngo zhes 
rab tu smad pas de las nga'i lus thos pa'i rgyu 'dra bar skyes pa sha dang / rgyus pa med pa'i skur gyur to/ /ngas tshe rabs grangs med pa gang gA'i klung gi bye ma mang po snyed du/ srid pa'i sems can bye ba mang po thams cad nyon mongs pa bye ba las 'dod chags dang 
</page>

 <page>
<ph>377</ph><p>062-189a</p>
bral ba 'gog pa mya ngan las bzla bar yongs su mya ngan las bzlas so/ /yongs su mya ngan las 'das pas/ de las nga'i lus mya ngan las 'das pa mi g.yo ba bde ba'i skur gyur to/ /sor mo'i phreng ba bskal pa grangs med pa bye ba mang por 'di nyid na 
'dug bzhin du nga ni thams cad na gnas te/ mya ngan las 'das pa gang yin pa de ni thar pa'o/ /thar pa gang yin pa de ni de bzhin gshegs pa nyid do/ /de nas sor mo'i phreng bas/ bcom ldan 'das la 'di skad ces gsol to/ /kye ma'o sangs rgyas bcom ldan 
'das ni dka' ba mdzad pa ste/ sems can thams cad la rjes su thugs brtse ba'o/ /bcom ldan 'das kyis bka' stsal pa/ sor mo'i phreng ba de bzhin gshegs pa yang shin tu dka' ba mdzad pa yin te/ nam ma 'ongs pa'i dus na dam pa'i chos lo brgyad cu'i 
bar du gnas par 'gyur ba de'i tshe/ theg pa chen po'i mdo sde de bzhin gshegs pa'i snying po ston pa de ni sems can thams cad la phan par ston cing shin tu bya dka' ba byed pa'o/ /sems can gang dag de'i phyogs 'dzin pa de dag kyang shin tu bya dka' ba byed par bstan 
to/ /sems can gang rnams de bzhin gshegs pa'i snying po thos nas/ de bzhin nyid du nan tan byed pa'i sems can de dag kyang shin tu bya dka' ba byed pa'o/ /sor mo'i phreng bas gsol pa/ shin tu dka' ba bgyid pa de ji lta bu lags/ bcom ldan 'das 
kyis bka' stsal pa/ 'di lta ste dper na/ sa chen po ni khur chen po bzhi khyer te/ khur bzhi gang zhe na/ chu'i phung po chen po'i khur dang / ri'i khur dang / phyi rol gyi rtswa dang / shing gel pa dang / shing gi khur dang / sems can thams cad khur du khyer ba ste/ 
de ltar na sa ni khur chen po bzhi khyer ba'o/ /sor mo'i phreng bas gsol pa/ lci'o/ /bcom ldan 'das kyis bka' stsal pa/ sa ni khur chen po khyer ba ma yin te/ de ci'i phyir zhe na/ sa bas gzhan lhag par khur khyer ba yod do/ /gsol pa/ bcom ldan 
</page>

 <page>
<ph>378</ph><p>062-189b</p>
'das skyes bu dam pa de gang lags/ bka' stsal pa/ nam dam pa'i chos lo brgyad cu'i bar du gnas par 'gyur ba de'i tshe/ sems can thams cad la phan par ston pa'i byang chub sems dpa' sems dpa' chen po de bzhin gshegs pa'i snying po ston na/ khur bzhi khyer 
bar 'gyur te/ bzhi gang zhe na/ skyon chags pa'i ya mtshan can rnams gsad do zhes rab tu rgyu spyod de/ 'jigs pa khyad du bsad nas rang gi srog kyang btang ste/ de bzhin gshegs pa'i snying po ston pa de ni ri'i phung po bas ches lci ba'i khur dang po'o/ /de dag la sogs 
pa'i skyon chags pa'i ya mtshan can mang po rjes su ston pa la khro ba dang / 'dod chen po'i tshig thos nas de dag la bzod pa ni chu'i phung po las lhag pa'i khur de ni gnyis pa'o/ /rgyal po dang / blon po dang / dmag dpon dang / dbang phyug rnams chos mnyan pa dang / chos 
kyi gtam mnyan pa mi rnyed pa la de bzhin gshegs pa'i snying po rgyas par ston cing gang de'i phyogs 'dzin pa dbang phyug dang / dmag dpon dang / blon po chos mi thos pa de dag la yang 'chi ba'i chos ston cing 'gro ba ngan pa 'chal pa'i blo can dang 'on pa dang / long ba thos pa 
mi rnyed pa la chos rnams ston pa ni sems can thams cad kyi khur bas lci ba'i khur gsum pa'o/ /kla klo'i yul gnas par dka' ba mal stan rnyed par dka' zhing kha zas ngan pa/ gos ngan pa/ mal cha ngan pa/ mu ge dang / 'khrug pa mang po dang / 'gro ba rnams 
rtsod pa dang / nyon mongs pa dang / bud med la bag med pa tsam gyi yul la sbyor ba'i nyon mongs pa la bzod pa byed par byed pa la sogs te/ sdug bsngal thams cad kyis reg cing / grong dang / ri brags kyi grong dang / lung pa'i nang dang / tshong dus dang / rtsed mo'i sa 
dang / bu ram shing dang / 'bras thub po che dang / sA lu dang / gro dang / nas dang / ka ra sa dang / bya ra dza dang / bram ze'i gnas na 'dug pa mi rnyed pa'i gnas la dam pa'i chos ston pa de ni rtswa dang / shing gel pa dang / shing dang / rdo bas lhag par khur lci ba'i khur chen po bzhi 
</page>

 <page>
<ph>379</ph><p>062-190a</p>
pa'o/ /khur chen po de bzhi gang ston pa de ni khur chen po khyer ba'i byang chub sems dpa' yin te/ dam pa'i chos lo brgyad cu'i bar du gnas par 'gyur ba de'i tshe rang gi srog kyang bor te/ de bzhin gshegs pa'i snying po rab tu ston pa dang / gang de'i phyogs 'dzin 
pa'i 'gro ba de dag kyang shin tu dka' ba byed pa'o/ /'gro ba gang rnams de bzhin gshegs pa'i snying po thos nas yid ches pa de dag kyang shin tu dka' ba byed pa'o/ /gzhan yang sor mo'i phreng ba de bzhin gshegs pa ni dka' ba byed pa ma yin gyi/ yang rab tu dka' ba byed pa yod 
de bstan to/ /'di lta ste dper na/ skyes bu la la zhig tshe dpag tu med par gyur te/ lo bye ba tshad med pa snyed du skra'i rtse mo tsam gyis rgya mtsho'i chu phyags te 'dug nas/ yang lo bye ba dpag tu med pa 'das shing skra'i rtse mos rgya mtsho'i chu phyags te/ de lta bu'i rgya mtsho thams 
cad phyags te/ ba lang gi rjes kyi chu tsam du byas na de dka' ba byed pa yin nam/ 'on te ma yin/ gsol pa/ de ni shin tu dka' ba bgyid pa'i mthar phyin pa ste/ dka' ba bgyid pa'o zhes mchi mi nus so/ /bka' stsal pa/ de ni dka' ba byed pa ma yin te/ de ci'i 
phyir zhe na/ gzhan yang shin tu dka' ba byed pa yod do/ /de gang lags/ bka' stsal pa/ nam dam pa'i chos lo brgyad cu'i bar du gnas par 'gyur ba de'i tshe/ gang bdag gi srog kyang btang nas/ de bzhin gshegs pa'i snying po ston pa de ni shin tu dka' ba byed 
pa'i byang chub sems dpa' sems dpa' chen po'o/ /gzhan yang sor mo'i phreng ba de bzhin gshegs pa ni dka' ba byed pa ma yin te/ shin tu dka' ba byed pa gzhan yang yod do/ /'di lta ste dper na/ skyes bu la la zhig gis ri rab ri'i rgyal po dang / sa dang rgya 
mtsho chen por bcas te/ bdag gi phrag pa la thogs nas lo bye ba'i bar du 'dug na skyes bu de ci 'dra/ stobs dang ldan pa yin nam/ 'on te ma yin/ de shin tu dka' ba byed pa ci 'dra/ gsol pa/ de ni de bzhin gshegs pa'i yul te/ nyan thos dang / rang 
</page>

 <page>
<ph>380</ph><p>062-190b</p>
sangs rgyas kyi yul ma lags so/ /bka' stsal pa/ de ni stobs dang ldan pa'ang ma yin/ dka' ba byed pa'ang ma yin te/ rgya mtsho'i chu thams cad rdul phra mo'i rtse mo'i cha shas kyis/ lo bye ba dang / bskal pa mang por phyags te/ ba lang gi rjes kyi chu tsam du byed 
nus shing / sa dang / ri rab dang / chu bo dang / rgya mtshor bcas te/ bskal pa mang por khur khyer nus kyang / ma 'ongs pa'i dus na/ nam dam pa'i chos lo brgyad cu'i bar du gnas par 'gyur ba de'i tshe skye bo phal pas kyang dam pa'i chos ston mi nus/ de bzhin gshegs 
pa'i snying po yang 'chad mi nus pa de'i tshe/ byang chub sems dpa' mi'i glang po sems can thams cad la phan par ston pa rnams de bzhin gshegs pa'i snying po ston cing / dam pa'i chos 'dzin par 'gyur te/ de ni shin tu dka' ba byed par bstan to/ /gzhan yang 
sor mo'i phreng ba stong gsum gyi stong chen po'i 'jig rten gyi khams me'i phung po rab tu 'bar ba la khyor ba'i chus zhi bar nus sam/ gsol pa/ ma lags so/ /bcom ldan 'das ci'i slad du zhe na/ rgya mtsho'i chab kyis kyang me de zhi bar mi nus te/ khyor ba'i chab 
kyis ni khyim rab tu 'bar ba la yang zhi bar mi nus na/ stong gsum gyi stong chen po lta ga la nus/ bka' stsal pa/ sor mo'i phreng ba de bzhin du ma 'ongs pa'i dus na/ tshul khrims dang ldan pa'i phyogs bri/ ngang tshul ngan pa'i phyogs 'phel ba'i dus 
na/ nam dam pa'i chos lo brgyad cu'i bar du gnas par 'gyur ba de'i tshe/ byang chub sems dpa' sems dpa' chen pos rang gi srog kyang btang / bran pho dang / bran mo dang / ba lang dang / ma he la sogs pa'i nor ngan pa rnam pa mang po yang byin nas 
dam pa'i chos phyung ste/ de bzhin gshegs pa'i snying po ston pa'i skyes bu dam pa de ci 'dra/ gsol pa/ bcom ldan 'das nyid mkhyen te/ nyan thos dang / rang sangs rgyas kyis mi rig go/ /de'i dus na 'jig rten gyi chos rnam par dag pa yang bshad 
</page>

 <page>
<ph>381</ph><p>062-191a</p>
dka' na/ 'jig rten las 'das pa'i chos rnam par dag pa de bzhin gshegs pa'i snying po bstan pa lta ci smos/ de ltar skyes bu dam pa de stong gsum gyi stong chen po'i me'i phung po rab tu 'bar ba khyor ba'i chus zhi bar bgyi ba'i slad du der mchi 
zhing / shin tu dka' ba bgyid pa de ni skyes bu de gzhan ma lags kyi/ de bzhin gshegs pa nyid lags pa snyam bgyid do/ /bcom ldan 'das kyis bka' stsal pa/ rigs kyi bu legs so legs so/ /ngas kyang tshig de skad smras so/ /skyes bu de shin tu 
dka' ba byed pa ni sangs rgyas thams cad kyis bskal pa bye ba snyed du yon tan bshad kyang de'i mtha' mi rnyed do/ /gzhan yang rigs kyi bu 'di lta ste/ rgya mtsho chen po'i chu'i phung por chu bo thams cad 'bab pa mi mngon pa de bzhin du skyes bu de'i blo'i nang du 
'jig rten thams cad kyi blo de'i nang du zhugs par mi snang ngo / /gzhan yang rigs kyi bu rgya mtsho chen po ni sems can gyi ro thams cad mthar 'byin pa de bzhin du skyes bu dam pa de yang mig zur yang mi lta/ khyim la chags pa yang med/ chos dang mi ldan pa 
rnams dang rigs 'dres pa yang med/ de bzhin gshegs pa'i snying po la smod pa byed pa rnams kyang spangs te/ skyes bu dam pa de lta bu ni shin tu dka' ba byed pa'o/ /gang de'i phyogs 'dzin cing nyan pa de dag kyang / nga'i nyan thos shin tu dka' ba byed pa yin no/ /
gsol pa/ bcom ldan 'das mtshan nyid du dang ldan na/ byang chub sems dpa' sems dpa' chen po gsar lags/ bcom ldan 'das kyis bka' stsal pa/ rigs kyi bu mtshan nyid brgyad dang ldan na/ byang chub sems dpa' sems dpa' chen po gsar yin 
no/ /brgyad gang zhe na/ chos la sems pa dang / rtog cing gzhig pa dang / len cing 'dzin pa dang / pha ma la sri zhu che ba dang / rang gi slob dpon la byas pa gzo ba dang / lta ba thams cad dang mi 'thun pa dang / mtshan ma thams cad la khyad du gsod cing 'dul 
</page>

 <page>
<ph>382</ph><p>062-191b</p>
ba la mkhas pa dang / mi rung ba thams cad spong ba dang / 'dod pa med pa'i sems 'di lta ste/ rmi lam na yang khu ba mi 'byung zhing tshul khrims la gus par byed pa'i mtshan nyid de dag dang ldan na/ byang chub sems dpa' gsar yin no/ /yang mtshan nyid brgyad 
dang ldan na/ byang chub sems dpa' gsar yin te/ brgyad gang zhe na/ theg pa chen po ston pa dang / de bzhin gshegs pa'i snying po gsal bar ston cing gtong ba dang ldan pa dang / zang zing la mi brkam pa dang / byams pa dang / snying rje dang / dga' ba dang / 
btang snyoms su ldan pa dang / sems can thams cad la bu gcig pa bzhin du lta ba dang / de dge ba'i bshes gnyen la sten pa dang / sdig pa'i grogs po yongs su spong ba dang / rnyed pa dang bkur sti la chog shes pa ste/ mtshan nyid brgyad po de dag dang ldan 
na/ byang chub sems dpa' gsar yin no/ /yang mtshan nyid brgyad dang ldan na/ byang chub sems dpa' gsar yin te/ brgyad gang zhe na/ phan pa dang / ran pa dang / 'jam par smra ba dga' ba dang / nyon mongs pa chung ba dang / bzod pa dang ldan pa dang / 
mdo sde'i mtha' thams cad nyan pa la bzod pa dang / mig gnyid thul ba dang / snyom las med de ldang zhing bag yod pa dang / bslab pa la mos pa ste/ mtshan nyid brgyad po de dag dang ldan na/ byang chub sems dpa' gsar yin no/ /yang mtshan nyid 
brgyad dang ldan na/ byang chub sems dpa' gsar yin te/ brgyad gang zhe na/ bden pa dang gtsang ba dang / gtsang sbra byed pa dang / mkhas pa dang / 'od dang ldan zhing gzugs bzang ba dang / bud med dang 'grogs pa spong ba dang / gnyen gyi khyim nas 
ring du lta ba dang / gtse ba de dang des sdig pa'i dge sbyong thams cad la 'jigs pa dang / thos ma thag tu lus kyi spu langs par 'gyur ba dang / srog chags thams cad la byams shing snying brtse ba ste/ mtshan nyid brgyad po de dag dang ldan na/ byang chub 
</page>

 <page>
<ph>383</ph><p>062-192a</p>
sems dpa' gsar yin no/ /yang mtshan nyid brgyad dang ldan na/ byang chub sems dpa' gsar yin te/ brgyad gang zhe na/ bdud kyis bshad pa dang / sangs rgyas kyis bka' stsal pa'i bye brag shes pa dang / mdo sde shes pa la bkur 
sti byed pa dang / 'dul ba dang / 'dul ba ma yin pa'i bye brag shes te mi 'chab pa dang / de bzhin gshegs pas dgongs te gsungs pa la mkhas pa yin/ de bzhin gshegs pas gsungs pa shes/ 'jig rten gyi phyir 'brang bar bya ba shes/ de bzhin 
gshegs pa rtag pa nyid du shes pa/ sdig pa dang / sdig pa med pa dang / byang chub sems dpa'i bya ba la mkhas pa/ yul dang / dus dang / ye shes dang / bdag gi nus pa dang / rab tu shes pa ste/ mtshan nyid brgyad po de dag dang ldan na/ byang chub sems 
dpa' gsar yin no/ /mtshan nyid bzhi bcu po de dag dang ldan te/ lus dran pa'i chos dang ldan pa de gang yin pa de ni byang chub sems dpa' gsar zhes bya'o/ /gang la yon tan bzhi bcu med de phyed dam/ phyed kyi yang phyed yod pa de ni theg pa chen po la yang dag 
par zhugs pa'i rigs kyi bu dang / rigs kyi bu mor rig par bya ste/ byang chub sems dpar brtse bar mi gtogs so/ /de bas na byang chub sems dpa'i spyod pa ni shin tu dka' ba byed pa'o/ /de la yon tan gyi mchog gang zhe na/ g.yem pa'i 'du shes med cing 
rmi lam na yang khu ba mi 'byung ba de ni rgyu dang bcas pa'i mir rig par bya ste/ byang chub kyi yan lag thams cad kyi yon tan gyi mchog go/ /'jam dpal gzhon nur gyur pas/ sor mo'i phreng ba la 'di skad ces smras so/ /de bzhin gshegs pa'i snying po de bzhin 
gshegs pa'i snying po zhes bshad pa de'i don ci/ gal te sems can thams cad la de bzhin gshegs pa'i snying po yod na/ sems can thams cad sangs rgyas su 'gyur te/ sems can thams cad kyis srog gcod pa dang / brdzun smra ba dang / chang 'thung 
</page>

 <page>
<ph>384</ph><p>062-192b</p>
ba dang / 'khrig pa dang / ma byin par len pa dang / mi dge ba'i las kyi lam thams cad byar rung ngam/ gal te sangs rgyas kyi dbyings sems can thams cad la yod na gang gi tshe bsgral zhing rab tu 'jug par 'gyur/ gal te sangs rgyas kyi dbyings yod na/ thams cad 
kyis kyang mtshams med pa dang / 'dod chen pa'i las bya bar 'gyur ro/ /gal te sems can thams cad la bdag gi dbyings yod na/ bdag nyid sgrol bar 'gyur te/ las kyi rnam par smin pa la bdag gi dbyings med pas na/ de'i phyir 'jig rten dang bdag la dbyings 
med de/ thams cad la bdag med pa de ni sangs rgyas kyi bstan pa'o/ /bcom ldan 'das kyis bka' stsal pa/ sems can thams cad la de bzhin gshegs pa'i snying po yod de/ nyon mongs pa bye bas g.yogs nas bum pa'i nang gi mar me bzhin du 
'dug go/ /gzhan yang 'jam dpal 'dul sbyong byed pa'i bu gcig bcom ldan 'das 'od srung de bzhin gshegs pa dgra bcom pa yang dag par rdzogs pa'i sangs rgyas kyis de ring nas lo bdun na/ 'khor los sgyur ba'i rgyal po chos dang ldan pa chos kyi rgyal 
por 'gyur ro/ /nga yang zhag bdun na yongs su mya ngan las 'da'o zhes lung bstan nas/ 'dul sbyong byed pa'i bu de rab tu dga' ba skyes nas/ bdag ni thams cad mkhyen pas 'khor los sgyur ba'i rgyal por lung bstan te/ gdon mi za bar 'gyur snyam nas dga' 
ches te/ rang gi ma la smras pa/ ma nya dang / sha dang / 'o ma dang / til gyi la du dang / zho dang / do ba dang / khu ba dang / 'bru drus pa dag stsol cig /stobs chen por bya'o zhes thams cad bsres te zos nas/ dus ma yin pa tsam gyis shi nas bdag nyid shi ba/ bdag 
nyid kyis nyams par byas na/ ci bcom ldan 'das de bzhin gshegs pa brdzun gsung ngam/ de ste thams cad mkhyen pa ma yin/ 'on tam de la 'khor los sgyur ba'i dge ba'i rtsa ba dang / bsod nams rnam par smin pa med dam/ gsol pa/ de sngon las ngan pa 
</page>

 <page>
<ph>385</ph><p>062-193a</p>
bgyis pas gum mo/ /bcom ldan 'das kyis bka' stsal pa/ 'jam dpal de skad ma zer cig /de ni dus ma yin pa tsam bab pa ste/ sngon las ngan pa byas pa ma yin no/ /bcom ldan 'das de bzhin gshegs pa lung ston pa na/ des sngon las 
byas pa mi mkhyen par lung bstan re skan/ de ni sngon las ngan pa byas pas shi ba ma yin gyi/ bdag nyid kyis nyes te/ bdag gis bsad do/ /'jam dpal de bzhin du skyes pa'am bud med kyang rung ste/ gal te de bzhin gshegs pa'i snying po bdag la yod pas 
de nyid sgrol bar 'gyur gyis sdig pa bya'o snyam ste sdig pa byas na de ci bdag gi dbyings sgrol bar 'gyur ram/ sngar bshad pa bzhin te/ 'dul sbyong byed pa'i bu ltar dbyings yod kyang mi sgrol lo/ /de ci'i phyir zhe na/ de nyid bag med pa mang ba dag bag med pa'i phyir chos 
kyi dbyings kyis mi sgrol lo/ /ci sems can rnams la sangs rgyas kyi dbyings med dam/ sangs rgyas kyi dbyings ni rgyal thabs kyi rnam par smin pa bzhin du sems can thams cad la yod do/ /sangs rgyas brdzun gsung ba yin nam/ sangs rgyas ni brdzun 
gsung ba ma yin te/ sems can brdzun smra ba rnams bag med par myos shing bstan pa thos nas kyang de dag rang gi nyes pas sangs rgyas thob par mi 'gyur ro/ /gsol pa/ sems can thams cad la sngon bgyis pa'i las ma mchis zhes bgyi'am/ bka' stsal pa/ 
mdo sde las yod ces 'byung mod kyi/ thos pa tsam gyis grangs med pa'i yang grangs med par byas pa'i las rnams zad par 'gyur ro/ /de ci'i phyir zhe na/ de bzhin gshegs pa bskal pa bye ba grangs med pa mang po nas/ 'jig rten gyi phyir dam bcas te bdag 
grol nas sems can thams cad dgrol lo/ /bdag brgal nas sems can thams cad bsgral lo zhes de ltar dam bcas pa'i dge ba'i rtsa bas/ de bzhin gshegs pa nyi ma'i 'od kyi gzi brjid kyis las byas pa ma lus par zad par 'gyur ro/ /gzhan 
</page>

 <page>
<ph>386</ph><p>062-193b</p>
yang 'di lta ste dper na/ 'jam dpal sprin dang / khug rna dang / ba mo'i dri ma dang / nyes pa rnams ni ji tsam du nyi ma ma shar ba de tsam du 'jig rten la sgrib kyi/ nyi ma shar ma thag tu se gol gtogs pa srid kyis zad par 'gyur ro/ /de bzhin du sdig 
pa'i phung po grangs med par byas pa yang mdo sde 'di'i nyi ma ma shar ba de tsam du sems can thams cad 'khor ba bye bar kun du 'khor gyi mdo sde 'di'i nyi ma shar ma thag tu sdig pa'i phung po grangs med par byas pa yang se gol gtogs pa srid kyis zad par 'gyur 
ro/ /de bzhin gshegs pa'i snying po la 'phyas pa'am/ sting ba'am/ kha gcus pa'am/ gzhan gyi phyir 'brang ba'am/ 'di las phyi rol par gyur pa'am/ phas pham pa'am/ mtshams med pa byas par gyur pa/ grangs med par sdig pa byas pa de 
yang thang cig tsam gyis zad par 'gyur ro/ /de ci'i phyir zhe na/ gang de bzhin gshegs pa shAkya thub pa'i mtshan thos pa tsam gyis kyang sems ma bskyed pa yang byang chub sems dpar 'gyur ro/ /de bas na de bzhin gshegs pa de'i smon lam gyi bye 
brag gis bdag dang 'jig rten gyi phyir bdag grol nas dgrol lo/ /'khor ba bye ba na gnyid kyis log pa'i sems can rnams dam pa'i chos bye bas sad par byas te/ 'jam dpal de'i phyir de bzhin gshegs pa'i mtshan thos pas/ byang chub sems dpar 
'gyur te/ bdag nyid kyis nyon mongs pa bye ba gcad pa'i phyir rings par bya'o/ /de las nga'i lus 'dzin par 'gyur ro/ /'jam dpal ngas bshad pa/ ngas ni mya ngan gyi zug rngu bcad pa'i lam bstan te/ de bzhin gshegs pa ston pa yin gyis da khyed kyis 
nan tan gyis shig ces ngas lam bstan to/ /lam bstan pa rnam pa gnyis te/ rnam pa gnyis gang zhe na/ nyan thos kyi theg pa'i lam dang / byang chub sems dpa'i lam mo/ /de la nyan thos kyi theg pa'i lam zhes bya ba ni 'phags pa'i lam yan lag brgyad pa'o/ /
</page>

 <page>
<ph>387</ph><p>062-194a</p>
byang chub sems dpa'i lam zhes bya ba ni sems can thams cad la de bzhin gshegs pa'i snying po yod de/ nga'i dbyings su ngas mi g.yo ba thob pa ltar/ bde bar gshegs pas dgongs pa'i tshul gyis/ nyon mongs pa bye ba gcad par bya'o/ /gal te 
ma bcad na nges par 'khor ba'i 'khor lor yongs su 'phyan to zhes mya ngan gyi zug rngu gcad pa'i lam ngas bstan to/ /mya ngan ces bya ba ni nyon mongs pa'i don to/ /zug rngu 'byin pa zhes bya ba ni de bzhin gshegs pa'i tshig bla dgas so/ /bdag gis nyon mongs pa 
bye ba gzhom pa ni sman pa ltar skyug pa dang / bkru ba dang / brtol ba'i don byed pa ste/ khyed kyang rang bzhin gyis nga la bsnyen bkur gyis shig dang ngas de bzhin gshegs pa'i snying po bshad do zhes bya ba'i don to/ /da khyed kyis nan tan gyis shig ces bya ba de ni dgongs 
te gsungs pa'i don to/ /de bzhin gshegs pa ni ston pa'o zhes bya ba yang skye ba 'di chod cig chod cig /sangs rgyas 'byung ba ni u dum bA ra'i me tog bzhin no/ /dad pa phun sum tshogs pa ni gser gyi gram bu bzhin no/ /de bzhin gshegs pa dgra bcom pa 
yang dag par rdzogs pa'i sangs rgyas la mnyes par byed pa ni rus sbal zhar ba gnya' shing gi bu gar 'jug pa bzhin no/ /de bzhin gshegs pa'i snying po mdo sde 'di don med par ma byed cig /tshe dang 'tsho ba'i 'bras bu yod par gyis shig /bdag nyid srid 
pa thams cad dang / nyon mongs pa'i nad thams cad las sgrol cig /de bas na de bzhin gshegs pa ni ston pa ste/ bsod nams la g.yel bar byed kyang sdig pa la yid mi dga'o/ /ngas nyan thos kyi theg pa las bstan te/ de bzhin gshegs pa'i snying 
po ni shin tu rnyed par dka'o/ /'jig rten na dpe med de de ltar shin tu rnyed par dka'o/ /'jig rten na dpe med kyis de bzhin gshegs pa'i snying po la myur du ltos te/ de ltar gyis shig pa'i don to/ /sdig pa la yid mi dga' zhes bshad pa de'i don ci/ de'i 
</page>

 <page>
<ph>388</ph><p>062-194b</p>
don bshad par bya'o/ /sems ni rang bzhin gyis yongs su dag pa ste/ dge slong rnams mi dge ba'i grogs po'i sten gyi nyes pas dri ma lnga la sogs pa dri ma mang pos mdun du byas shing bskor to/ /dri ma lnga la sogs pa gang zhe na/ 'dod pa dang / sred pa dang / gnod 
sems mang ba dang / rmugs pa dang / gnyid dang gsum ste/ rgod pa dang / the tsom de lnga ni sems sun 'byin pa'o/ /dri ma lnga la sogs te/ dri ma mang po rnam par dag par bya ba'i phyir brtson par bya'o/ /sems rang bzhin gyis rnam par dag pa'i dbang du 
brtson par bya'o/ /rings par rings par zhes bya ba ni ji tsam du mdo sde spong bar ma gyur pa dang / ji tsam du 'dod chen par ma gyur pa de tsam du bdag nyid bsgral ba'i phyir brtson par gyis shig /tshig de'i don ni 'di yin te/ sems bzhin du nyon mongs pa blo bur gyi 
dri ma bye ba rtsa ba nas brko ba ni rings par rings par zhes bya ba'i tshig gi don to/ /yid ni chos kyi sngon du 'gro/ /yid gtso yid kyi rang bzhin te/ /yid ni rab tu dang ba yis/ /byed pa dang ni smra ba dag /de dag bde dang ldan par 'gyur/ /grib ma bzhin du rjes 
su 'gro/ /nyan thos kyi theg pa las yid ces bya ba bstan pa yang de bzhin gshegs pa'i snying po zhes bya ba'i don te/ yid rang bzhin gyis dag pa zhes bya ba de gang yin pa de ni de bzhin gshegs pa'i snying po'o/ /de ni chos thams cad kyi gtso bo ste/ chos 
thams cad ni de bzhin gshegs pa'i snying po'i rang bzhin no/ /yang yid rab tu dang bas byed pa zhes bya ba ni nyon mongs pa bye ba thams cad bcad de bdag gi dbyings bstan nas gang rab tu dang ba ni de bzhin gshegs pa'i snying po nyid do/ /de nas phyis smra ba dang 
byed pa zhes bya ba ni sangs rgyas thob nas gang smra ba dang / gang byed pa de thams cad 'jig rten rab tu sgrol ba ste/ de'i tshe ji ltar mis grib ma mthong ba bzhin du/ de bzhin gshegs pa'i snying po mthong ngo / /de bas na grib ma bzhin du rjes su 'brang zhes 
</page>

 <page>
<ph>389</ph><p>062-195a</p>
bya ste/ tshigs su bcad pa de'i don ni 'di'o/ /yid ni chos kyi sngon du 'gro/ /yid gtso yid kyi rang bzhin te/ /yid ni rab tu 'khrugs pa yis/ /smras pa dang ni byas pa dag /de ni sdug bsngal ldan par 'gyur/ /shing rta rab tu drangs 
pa bzhin/ /tshigs su bcad pa de'i don ni nyon mongs pa bye ba'i don to/ /yid kyang rab tu 'khrugs zhes bya ba ni nyon mongs pa bye bas g.yogs pas 'khrugs zhes bya'o/ /sems gang gyur pa ni de bzhin gshegs pa'i snying po nyon mongs pa bye ba'i nang du zhugs pa'i 
don to/ /de nas smra ba dang byed pa thams cad sdug bsngal gyi phyir 'gro ste/ shing rta rab tu drangs pa zhes bya ba ni ji ltar 'khor lo ba lang gi rjes su 'gro ba de bzhin du/ sdig pa'i phung pos 'khor ba'i 'phang lo sems can dmyal ba dang / dud 'gro'i skye gnas su 
sems can rnams rab tu 'khyam mo/ /de bas na bsod nams la g.yel bar byed kyang sdig pa la yid mi dga' ba zhes bya bar grub bo/ /gzhan yang 'jam dpal ba'i 'o ma la mar yod par rtogs pas mi rnams srub la/ ci'i phyir chu la mi rnams mi 
srub ce na rdzas med pa'i phyir te/ de bzhin du 'jam dpal de bzhin gshegs pa'i snying po yod pa'i phyir mi rnams tshul khrims srung zhing tshangs par spyad pa spyod do/ /gzhan yang 'jam dpal mi gser 'dod pa rtog pa dang ldan pa brag la rko la/ ci'i phyir 
shing la mi rko/ rdo ba gser gyi dbyings yod pa la ni rko'i/ shing gser med pa la mi rko'o/ /de bzhin du 'jam dpal dbyings yod pa la rtog pa'i mi rnams bdag sangs rgyas su 'gyur ro snyam ste/ tshul khrims srung zhing tshangs par spyod do/ /gzhan 
yang 'jam dpal dbyings med na ni tshangs par spyod pa don med par 'gyur ro/ /lo bye bar chu la bsrubs kyang snum mi 'byung ba de bzhin du/ gal te bdag gi dbyings med na/ bdag la chags pas tshangs pa dang / tshul khrims spyod pa rnams don med 
</page>

 <page>
<ph>390</ph><p>062-195b</p>
par 'gyur ro/ /'jam dpal gyis gsol pa/ tshangs par spyod pa tshangs par spyod pa zhes bgyi ba de'i don ci lags/ ci'i phyir de bzhin gshegs pas 'dod pa'i yon tan la rol pa spangs/ sor mo'i phreng bas kyang gsol pa/ lha dang mi mang po nges par 
des ltung ba'i chos su mkhyen nas 'dod pa'i 'du shes spangs so/ /bcom ldan 'das kyis bka' stsal pa/ sor mo'i phreng ba de skad ma zer cig /sems can thams cad la de bzhin gshegs pa'i snying po yod pas/ sems can thams cad chos kyi spun 
yin no/ /bud med thams cad ni sring mo yin no/ /sor mo'i phreng bas gsol pa/ rgyal po zas gtsang ma dang / lha mo sgyu ma yang lcam dral na/ ji ltar yab yum du 'gyur/ /bcom ldan 'das kyis bka' stsal pa/ de ni 'jig rten gzhan bsgral ba'i phyir sgyu 
ma'i bya bas bstan to/ /'di lta ste/ rgyal po'i gyad gnyis skugs stong btsugs te/ dam bcas pas gcig la gcig brdeg cing mi btsam pa'i tshul gyis skugs stong phrog par ston pas rgyal po dang / 'khor thams cad dga' bar byed na 'gro ba rnams kyis de'i bye brag 
mi shes so/ /de bzhin du sangs rgyas bcom ldan 'das rnams kyis thabs byas te yab yum dang bdag nyid skyes bu brtan por ston te/ de nas phyis 'gro ba mang po yang srid pa'i rgya mtsho mi zad pa las sgrol na/ sems can rnams kyis de'i bye brag mi shes so/ /'di 
lta ste/ rol mo la 'dus pa'i nang du skyes bu gar mkhan gar byed cing gar dang gtam gyi tshigs su skyes pa dang / bud med dang / ma ning du 'gyur te/ 'gro ba mang po myur du mgu bar byed pa de bzhin du/ sangs rgyas bcom ldan 'das kyis kyang bdag gi 
lus gar mkhan chen po lta bur lus bstan te/ sems can bye ba mang po sgrol ba/ sems can rnams kyis skyes bu'i thabs su mi shes so/ /'di lta ste/ rol mo la 'dus pa'i dbus su sgyu ma byed pas/ bdag nyid rnam pa mang por gcod cing rtse bas 'gro ba 
</page>

 <page>
<ph>391</ph><p>062-196a</p>
mang po dga' bar byas pa yang snad pa'am/ phog pa yang med do/ /de bzhin du sgyu ma byed pa ltar bdag nyid sems can mang po la phan par bya ba'i phyir bdag nyid sgyu ma sprul pa ston to/ /yang 'jam dpal de bzhin gshegs pa ni thams cad 
mkhyen pa'i ye shes thams cad dang ldan pas/ 'jig rten kun la legs par rab tu gzigs na/ thog ma med pa tshun chad 'khor bar 'pho zhing 'khyam pa na/ mar ma gyur pa med/ sring mor ma gyur pa med de/ ma yang chung mar gyur/ bran yang phar gyur/ 
pha yang bran du gyur te/ tshe rabs bye ba mang por 'tsho ba'i 'jig rten ni gar mkhan bzhin pas na/ de bzhin gshegs pas tshangs par spyod pa mdzad do// //bam po bdun pa ste tha ma'o/ /gzhan yang 'jam dpal rang gi dbyings dang lhan cig 
tu 'dod chen pa'i rtsed mo byas pa gang chung zad bde ba rang gis bzung ste/ smra ba bzhin du 'gyur ro/ /bdag nyid ma ning du skyes na/ bde ba de dang sdug bsngal gyi phung po 'byung ngo / /bud med la'ang de bzhin gshegs pa'i snying po yod de/ skyes pa yang de 
bzhin no/ /bdag nyid kyis bzung nas smra ba bzhin du ci rung bar 'gyur ram/ de'i phyir sems can thams cad kyi dbyings ni dbyings gcig go/ /tshangs par spyod pa brtsams te/ bdag nyid gzhag par mi 'gyur ba'i gan du de bzhin gshegs pa 
phyin to/ /'jam dpal gyis gsol pa/ ci'i slad du de bzhin gshegs pas dge bsnyen pha dang / dge bsnyen ma thams cad tshangs par spyod pa la rab tu ma bkod/ ci'i slad du dge bsnyen dang / dge bsnyen ma dang / dge slong dang / dge slong ma rnams 
ni ka ba bzhi pa'i khang ba lta bus dam pa'i chos kyi rgyur dpe bstan na/ sdig pa chen po yang rab tu 'byung bar gda' ste/ ci'i slad du dge bsnyen dang / dge bsnyen ma dag de ltar sdig pa rab tu gda' bar gyur/ ci'i slad du yang dge bsnyen dang / dge bsnyen ma rnams 
</page>

 <page>
<ph>392</ph><p>062-196b</p>
kyi 'dul ba'i chos bcas/ bcom ldan 'das kyis bka' stsal pa/ 'jam dpal de ni 'du shes gzhan te/ 'jig rten gyi 'du shes kyi ming du btags so/ /de bzhin gshegs pas sems can thams cad sangs rgyas kyi gnas la bkod kyang sgra gcan 'dzin gyi 
tshul du 'dzin par mi 'gyur ro/ /sangs rgyas kyi 'du shes dang / 'jig rten gyi 'du shes kyang tha dad pa de dri ba 'di ni mi dri ba zhes bya'o/ /'jam dpal sems can thams cad kyi dbyings yin pas na/ srog gcod pa spangs pa ni sangs rgyas so/ /rigs kyi bu ji ltar 
bdag gsod pa ltar 'jig rten na srog gcod pa yang de bzhin te/ bdag nyid kyi dbyings 'joms pa'o/ /'jam dpal gyis gsol pa/ bcom ldan 'das ci'i slad du sgra gcan 'dzin bzhin du mtshungs par gzigs la/ bdag nyid kyi dbyings 'chang ba skyon chags pa 
ya mtshan can rnams chad pas bcad cing bsad par bstan/ bcom ldan 'das kyis bka' stsal pa/ rigs kyi bu de skad ma zer cig /de bzhin gshegs pa ni sgra gcan 'dzin dang mtshungs par gzigs so/ /'di lta ste/ 'jam dpal skyes bu chos 'dod pa 
zhig bdag nyid dus gnyis su za ba las la la zhig gis bstan te/ zas lan cig par gyur na/ srin bu'i rigs brgyad cu gsod par 'gyur ro/ /ji ste de ltar gyur na de dag la srog gcod pa dag par mi 'gyur ro/ /gzhan yang 'jam dpal shin tu bde ba 'dod 
pa'i bde ba de las phyir phyogs pa'i 'phags pa 'dod pa 'joms pa ni bdag gsod pa'o/ /gal te 'phags pa rnams de ltar gyur na/ bdag gsod pa'i sdig par 'gyur ro/ /gal te 'dod pa'i sems skyed cing gzhan gyi drung du gnas te/ bdag 'dod pa'i 
sems skyes na ji ltar bya zhes ma zer cig /de las ngo tsha ba skye bar 'gyur ro/ /nga'i lus gcig yod kyang rung / med kyang rung dpa' bo ltar 'dug pas bdag gsod pa ni bdag gi khams 'joms par 'gyur ram/ de ma lags so/ /bcom ldan 'das 
</page>

 <page>
<ph>393</ph><p>062-197a</p>
de ni bsod nams kyi phung po'o/ /de bzhin du 'jam dpal 'phags pa yang 'di ltar bdag gsod de/ de ci'i phyir zhe na/ nyon mongs pa'i dug gi phyir te/ gzhan gsod par ni mi 'gyur ro/ /sangs rgyas kyi chos kyi tshig ni skyon chags pa'i ya 
mtshan can dam pa'i chos 'jig pa rnams bdag gi nyon mongs pa mi zad pa ltar de dag med par byed cing / tshul ma yin par gnod pa'ang byed du 'jug ste/ de dag ni bdag la mchod pa yin no/ /ji ltar bdag sdug par 'dod pa dang / bde ba dang / zas 
dang / srog 'dor ba de bzhin du/ bdag spong bar 'dod pas skyon chags pa'i ya mtshan rnams chad pas gcod pa de ni de bzhin gshegs pa'i snying po rig pa yin no/ /'jam dpal gyis gsol pa/ ci de bzhin gshegs pa'i snying po'i slad du sangs rgyas rnams 
sha mi gsol lam/ bcom ldan 'das kyis bka' stsal pa/ 'jam dpal shin tu de bzhin te/ thog ma dang tha ma med pa'i 'khor bar 'khor ba'i tshe rabs de dag la sems can thams cad mar ma gyur pa dang / sring mor ma gyur pa gang yang med do/ /khyir gyur 
pa yang phar gyur te/ 'tsho ba'i 'jig rten ni bro mkhan bzhin no/ /de bas na bdag gi sha dang / gzhan gyi sha yang sha gcig pa yin pas/ sangs rgyas rnams sha mi gsol lo/ /gzhan yang 'jam dpal sems can thams cad kyi dbyings ni chos kyi 
dbyings te/ dbyings gcig tu gyur pa'i sha za bar 'gyur bas/ sangs rgyas rnams sha mi gsol lo/ /'jam dpal gyis gsol pa/ sbrang rtsi dang / dung dang / lham dang / dar gyi srin bu la sogs pa rang gi dbyings kyi sha ma lags sam/ bcom ldan 'das 
kyis bka' stsal pa/ 'jam dpal de skad ma zer cig /sangs rgyas ni 'jig rten pa thams cad kyi lus spangs pa yin te/ sangs rgyas ni zang zing med pa yin na chags pa'i rdzas ci la'ang sten pa de ni gnas ma yin te/ zang zing la bsnyen pa ni thabs kyi chos nyid 
</page>

 <page>
<ph>394</ph><p>062-197b</p>
do/ /'di rdzas gcig nas gcig tu 'ongs pa la bsnyen par byed de/ rdzas gang nas 'byung ba de dang der bsnyen par mi bya'o/ /gsod pa'i lag ma yin par gcig nas gcig tu 'ongs pa ni bsnyen du rung ngo / /'jam dpal gyis gsol pa/ tshong 'dus gcig na lham 
mkhan gyis ko ba las lham drubs te/ de bzhin gshegs pa dgra bcom pa yang dag par rdzogs pa'i sangs rgyas la phul na/ gcig nas gcig tu mchis pa de bzhes sam/ 'jam dpal gyis gsol pa/ gal te ma he rang chos bzhin du gum nas ma he bdag 
po gdol pa las ko ba blangs te/ lham mkhan btsal nas lham du drubs te/ tshul khrims dang ldan pa la stsal na/ de gcig nas gcig tu mchis pa lags sam/ bcom ldan 'das kyis bka' stsal pa/ ma he chos bzhin du shi bar gyur la/ ma he'i bdag pos 
lham 'drub tu bcug nas tshul khrims dang ldan pa la byin na blang bar bya'am/ 'on te ma blangs na dge slong dang 'thun nam/ snying rje med pa yin te/ tshul khrims ral bar mi 'gyur ba ma yin no/ /'jam dpal gyis gsol pa/ rmo brko yang bgyir mi rung ngo / /
chu mi gtsang bas btsos pa'i zas kyang mi blang ngo / /de lta lags na dge slong dag la de lta bu gda'o/ /bcom ldan 'das kyis bka' stsal pa/ de ni 'jig rten gyi 'du shes zhes bya ste/ gal te dge bsnyen yod na ni zas dang skom chu gtsang ma dang sbyor cig /gang 
na dge bsnyen yod par rmo brko mi bya'o/ /gang na dge bsnyen med pa der sangs rgyas kyis kyang ji ltar bya/ thang la yang srog chags yod/ chu'i nang na yang srog chags yod/ nam mkha' la yang srog chags yod do/ /gal te de ltar rnam par dag pa 
grub pa rnams la sdig par mi 'gyur ram/ rnam par dag pa grub pa de dag ji ltar rgyu/ de ni 'jig rten na mi 'dri ba zhes bya ba'i dri ba'o/ /'jam dpal gyis gsol pa/ bcom ldan 'das 'jig rten pa'ang ring zhig tshun chad bdag nyid sha za ba 
</page>

 <page>
<ph>395</ph><p>062-198a</p>
la mi gnas so/ /bcom ldan 'das kyis bka' stsal pa/ gang 'jig rten pa la sangs rgyas kyi tshig dang 'thun pa yod pa de yang thams cad du thams cad sangs rgyas kyi tshig tu rig par bya'o/ /'jam dpal 'jig rten pa rnams kyang thar pa brjod 
de/ de dag la thar pa med kyi/ bcom ldan 'das kyi bstan pa la thar pa yod do/ /de dag la yang rab tu 'byung ba yod de/ de dag gi rab tu 'byung ba ma yin no/ /bcom ldan 'das kyi bstan pa la ni rab tu 'byung ba yod do/ /'jig rten pa la yang sha za ba 
ni bdag nyid za ba'o zhes brjod de/ de yang bdag nyid bdag nyid kyi sha la mi za ste/ bcom ldan 'das kyi bstan pa la ni bdag nyid kyi sha za bar nges so/ /'jam dpal 'jig rten du ya mtshan can thams cad byung ba mdo sde 'di las bstan pa nyan 'dod dam/ 
gsol pa/ bcom ldan 'das 'tshal lo/ /bcom ldan 'das kyis bka' stsal pa/ 'jam dpal sngon 'das pa'i dus na byung ba grangs med pa'i bskal pa bas kyang ches grangs med pa bskal pa yangs pa bas kyang ches yangs pa/ dpag tu med pa 
bas kyang ches dpag tu med pa de'i tshe de'i dus na/ de bzhin gshegs pa ko san ta bzang po zhes bya ba 'jig rten du grong 'dir byung ste/ /de'i tshe ya mtshan can med cing ya mtshan can gyi ming yang med do/ /sems can theg pa chen po par gyur te/ sems 
can rnams shin tu bde ba dang ldan par gyur to/ /de'i tshe de bzhin gshegs pa de 'jig rten gyi khams 'dir lo mang du bzhugs nas yongs su mya ngan las 'das so/ /yongs su mya ngan las 'das pa'i bstan pa yang lo mang du gnas nas/ dam pa'i chos 
nub par gyur pa'i tshe/ dge slong tshul khrims dang ldan pa bri ba'i dus na/ chos ma yin pa'i phyogs 'phel ba'i tshe/ dge slong sangs rgyas kyi blo gros zhes bya ba zhig dgon pa na gnas te/ dge slong de la sems can dge ba'i rtsa ba dang ldan pa gcig gis/ rin 
</page>

 <page>
<ph>396</ph><p>062-198b</p>
thang med pa'i gos byin nas/ dge slong des rjes su gzung ba'i phyir blangs te/ i shin 'da'i ra ba'i drung nas phar bstan te song ba dang / i shin 'da'i mis gos de mthong nas sems bzlog ste/ nub mo mun khung na dge slong de'i thad du song ste/ gos de phrogs 
nas ri khrod du khrid de/ gcer bur phyung nas/ shing la lag pa gyen du dam por bcings te song ngo / /de'i nub mo mun khung na me tog thu ba'i bram ze skon pa thogs te/ 'brog dgon par 'ongs nas nam langs te/ tsam pa ka zhig gi drung na stag 'dug pas skrag 
ste/ stag des bsad la thug pa dang / ci thar du bros te/ bdag nyid rab tu mi dga' zhing song song na dge sbyong gcer bur bcings pa mthong nas/ /kye ma dge sbyong dgon pa pa ngur smrig can 'dir 'ongs na/ ngur smrig gi rgyal mtshan gyis ni thar bar mi 'gyur ba lta 
zhig snyam ste/ lag pa bsgreng nas lus gcer bur byung la dka' thub spyad par bya'o snyam nas/ lam 'di nges par thar ba'i lam du legs par bsgrub pa yin nam zhes dam pa'i chos gzhig pa'i phyir bdag gi gos ngan pa bor te/ skra btogs nas mgo reg gcer 
bu pa'i dge sbyong du gyur te/ de las dge sbyong gcer bu pa byung ngo / /dge slong de bdag nyid bcings pa khrol nas shing shun blangs te sa ser pos byugs nas/ thang la 'gro ba bram ze zhig gis mthong nas/ sngar bshad pa bzhin du mthong ba dang / 'di ni ngur 
smrig gyon pa'i dge slong ste/ ngur smrig bor la/ btsag gis byugs te song na/ thar pa'i lam ni 'di yin pa snyam ste/ /'di ni dge bar 'gro ba'am/ ci zhes de kun du rgyu bar gyur te/ /de las mur 'dug kun du rgyu ba byung ngo / /dge slong phye ma red tshur zhugs 
te/ rang gi klad pa'i rma chus bkrus nas skra 'jam pos klad pa'i rma g.yogs te/ sbrul bsad pa'i ras ba lang rdzis bor ba gyon te/ khrus byed pa de skyes bu shing thu ba gzhan zhig gis mthong ste/ snga ma ltar dge slong de nyon mongs pa mthong nas/ dge sbyong 'di ni 
</page>

 <page>
<ph>397</ph><p>062-199a</p>
ngur smrig gyon te/ rgyal mtshan ngur smrig gis ni thar par mi 'gyur ba snyam du bsams nas/ ral pa ring por byas te/ rtswa gos gyon nas dus gsum du khrus byed pa'i dka' thub spyod pa yin du bzung nas/ de dge ba yin nam zhes 'di nyid thar 
pa'i lam ste/ gzhan ma yin no zhes dka' thub can du gyur te/ de tshun chad ya mtshan can dka' thub byed pa byung ngo / /dge slong de tshur zhugs te rma mang po thams cad la rnag gis yog ste/ rang gi lus rdul gyis gang zhing sbrang ma 'du zhing dge slong de skra 'jam 
pos g.yogs pa mthong nas/ mur 'dug spyod pa dang / phyugs bdag pa rnams de ltar byung ngo / /dge slong de ba lang gi lci ba yar ke ma'i me bus te bsro ba skyes bu nyon mongs pa gzhan zhig gis mthong nas/ ba lang gi lci ba'i ril bu can thog ma de nas 
byung ngo / /dge slong de rma la sdug bsngal reg par shes nas/ dpa' bo ltar 'dug pa skyes bu nyon mongs pa gzhan zhig gis snga ma bzhin du mthong ste/ ngur smrig gyon pa ni thar par mi 'gyur ro snyam nas ci legs par 'gro'am snyam ste/ mi g.yo ba'i sar 
'gro ba thar pa yin snyam du bsams nas/ mi g.yo ba'i sa mya ngan du 'gro bar gyur to/ /de ltar ya mtshan can dgu bcu rtsa drug gi bar du gyur pa rnams kyang so so nas der lhags te/ dge slong de ci dang ci lta ba mthong nas log pa'i lta bas gzhan dang gzhan 
du brtags so/ /'di lta ste dper na/ phan tshun du ri dgas su mthong nas/ ri dgas gsad snyam du bsams te/ gcig la gcig gsod pa de bzhin du ya mtshan can dgu bcu rtsa drug kyang de ltar byung ngo / /dper na dbyar zla ra ba ri dgas rnams smig 
rgyu ba la chu yin snyam du bsams te/ mchi bar 'gyur ba de bzhin du dam pa'i chos nub par 'gyur ba'i dus na dge slong gi gzhi las gzhan du gyur te/ 'jam dpal de ltar 'jig rten pa'i tshul khrims dang / spyod pa dang / bya ba'i mchog thams cad kyang sangs 
</page>

 <page>
<ph>398</ph><p>062-199b</p>
rgyas kyis sprul pa'o/ /dam pa'i chos nub par 'gyur ba'i dus na de lta bu byung na chos nub par 'gyur ro/ /'jam dpal de bzhin du bdag gi de kho na ni 'di 'dra de 'dra'o zhes log par lta ba bzhin du 'di lta ste/ thar pa dang bdag dang 'jig rten las 'das pa la ldem 
po ngag mi shes pas bdag med pa sangs rgyas kyi tshig go zhes mur 'dug byung ba ltar rnam par rtog go/ /rjes su dpag pas tshugs pa'i 'jig rten pa la yang gti mug gi chos kyi dbang du song ngo / /'jig rten las 'das pa la yang ldem po ngag tu bshad pa mi 
shes pas shes pa nyams te/ de'i phyir phyogs gnyis spangs te/ bdag tu gtogs pa'i chos kyi de kho na nyid dang / de bzhin gshegs pa dang / dge 'dun gyi de bzhin nyid ni de bzhin gshegs pa'i theg pa dbu ma'i lam du bstan to/ /dbu ma'i lam zhes bya 
ba ni theg pa chen po'i bla dgas so/ /sor mo'i phreng bas smras pa/ dbu ma'i lam mi shes pas sems can rnams dbu ma'i lam gzhan du rtog go/ /bcom ldan 'das kyis bka' stsal pa/ sor mo'i phreng ba mdo sde 'di bshad pa thos nas sems can mang 
du mdo sde 'di la yid ches par 'gyur ro/ /ma 'ongs pa'i dus na sems can mang du mdo sde 'di la smod par 'gyur ro/ /sor mo'i phreng bas gsol pa/ bcom ldan 'das phyogs gang du mdo sde la smod pa ji snyed 'byung ba dang / 'dod chen pa ji snyed 'byung 
ba bshad du gsol/ phyogs gang du sems can thams cad la phan par 'gyur ba ston pa yang de bzhin gshegs pas bshad du gsol/ bcom ldan 'das kyis bka' stsal pa/ ma 'ongs pa'i dus na yul gyi dbus 'dir mdo sde la smod pa'i sems can bye ba 
brgya stong phrag dgu bcu rtsa brgyad 'byung ngo / /'dod chen pa bye ba phrag bdun 'byung ngo / /shar phyogs su mdo sde la smod pa stong phrag dgu bcu rtsa brgyad 'byung ngo / /'dod chen pa bye ba phrag bdun 'byung ngo / /lho phyogs su mdo sde la smod pa stong phrag dgu 
</page>

 <page>
<ph>399</ph><p>062-200a</p>
bcu rtsam brgyad 'byung ngo / /'dod chen pa bye ba phrag drug cu 'byung ngo / /nub phyogs su mdo sde la smod pa bye ba phrag dgu bcu rtsa dgu 'byung ngo / /'dod chen pa bye ba phrag lnga bcu 'byung ngo / /byang phyogs su mdo sde la smod pa bye ba phrag dgu bcu rtsa 
brgyad 'byung ngo / /'dod chen pa bye ba phrag bzhi bcu 'byung ngo / /kha che ba'i yul du yang nga'i bstan pa glegs bam lhag ma'i mdzod dang gter mi stor to/ /b+ha ru ka tsar yang nga'i glegs bam lhag ma'i mdzod du 'gyur ro/ /ri b+hin d+h+ya la yang de bzhin no/ /
kha che'i yul gyi dge slong rnams bsgrub pa'i don mi shes nas theg pa chen po thams cad la smod pa 'byung ste/ nga la skur pa de ji lta bya zhes nga yang ngo tsha ba skye'o/ /lho phyogs pa'i rgyud du theg pa chen po ston par 'gyur te/ /nan tan snying por byed pa de bzhin 
gshegs pa'i spyad pa spyod pa dngos po chen po brgyad dang bral ba/ de bzhin gshegs pa rtag pa dang / ther zug dang / zhi ba dang / de bzhin gshegs pa'i snying po brtan pa'o zhes ston par 'gyur ro/ /nga'i nyan thos dge slong dang / dge slong ma dang / 
dge bsnyen dang / dge bsnyen ma rnams nan tan snying por byed par 'gyur ro/ /nga'i bstan pa khur du thogs par 'gyur ro/ /'jam dpal gyis gsol pa/ kye ma bcom ldan 'das lho phyogs su bcom ldan 'das kyi bstan pa gnas par 'gyur ram/ 
bcom ldan 'das kyis bka' stsal pa/ 'jam dpal de bzhin te/ lho phyogs pa'i rgyud du nga'i bstan pa lo du ma zhig gnas par 'gyur ro/ /khyod lta bu shin tu dka' ba byed pa'i byang chub sems dpa' rnams rang gi srog btang nas/ de bzhin gshegs pa rtag pa 
dang / /de bzhin gshegs pa ther zug dang / de bzhin gshegs pa g.yung drung ngo zhes sems can thams cad la phan par bya ba'i phyir de bzhin gshegs pa'i snying po ston par 'gyur te/ dper na de bzhin gshegs pa thams cad 'jig rten gyi khams 'dir 
</page>

 <page>
<ph>400</ph><p>062-200b</p>
rgyal po'i srid chen po mi bzhed cing khur chen po thogs te/ stong gsum pa rnams bsgral lo zhes bskal pa bye ba mang por bsgral ba de bzhin du nga'i nyan thos thams cad kyang bskal pa bye ba mang por nga'i dam pa'i chos nub par 'gyur ba'i dus na/ nam dam pa'i chos lo brgyad cu'i 
bar du gnas par 'gyur ba'i tshe/ dam pa'i chos kyi khur khyer bar mi 'dod do/ /yang 'jam dpal khyod lta bu'i dam pa'i chos lo brgyad cu'i bar du gnas par 'gyur ba'i tshe/ dam pa'i chos kyi khur chen po khyer te/ bdag gis dam pa'i chos phrag la bskur ro 
snyam nas/ 'dzam bu'i gling dang / gling phran thams cad kyi sems can rnams la de bzhin gshegs pa'i snying po rtag pa ther zug zhi ba/ g.yung drung yin no zhes rang gi srog kyang btang ste rab tu bstan par bya'o/ /sems can rnams yid ches kyang rung / mi ches 
kyang rung / nga'i lus bsad dam/ dum bur byas kyang rung / gdod bdag gi lus rtag pa'i skur 'gyur te/ khur khyer ba rab tu dka' ba byed pa'i byang chub sems dpa' rnams lho phyogs kyi rgyud nas 'byung ngo / /nga'i nyan thos de lta bu dang / khyod la sogs 
pa sems can bye ba mang po yod de de'i phyir lho phyogs kyi rgyud rab tu bsngags so/ /nga'i chos tha ma der ston par 'gyur te/ byang chub sems dpa' de dag gi mthu dang / gzi brjid kyis 'dzam bu'i gling gi skye bo ma lus par 'dzem pa dang / 'jigs pa dang / 
nga rgyal gyi rgyus nan tan du byed par 'gyur ro/ /'di lta ste dper na/ rgyal po dag rgyal po gzhan gyi khrims byas pa thos nas/ bdag nyid kyang skye dgu skyong ba de bzhin du kha che'i yul gyi 'khor dang / yul b+ha ru ka tsa ba rnams kyang ngo tsha ba dang / nga rgyal bskyed nas 
theg pa chen pos 'jigs shing skrag pas gsangs te ston par 'gyur gyi/ de dag de bzhin gshegs pa'i snying po ston par mi 'gyur ro/ /'jam dpal 'di lta ste dper na/ sog bur gyi phung po'i nang du me bcug na/ sog ma'i phung po'i dbus tshig 
</page>

 <page>
<ph>401</ph><p>062-201a</p>
pa'i lhag ma lus te/ mtha' 'khor mi tshig pa de bzhin du 'jam dpal dang po nga skyes pa'i sa na nan tan lhur byed pa zhig ste/ tshig pa las lho phyogs kyi rgyud du lhag ma lus te/ mtha' 'khor na gnas pa'i sa der byang chub sems dpa' skyes nas dam 
pa'i chos 'byin par 'gyur ba der rdzogs pa'i sangs rgyas snang bar grags pa yin no/ /de nas lha'i dbang po brgya byin sum cu rtsa gsum pa'i g.yog mang po dang bcas te/ de bzhin gshegs pa dgra bcom pa yang dag par rdzogs pa'i sangs rgyas kyi zhabs la mgo bos 
phyag 'tshal nas/ lha'i mchod pa chen po byas te/ bcom ldan 'das la 'di skad ces gsol to/ /bcom ldan 'das bdag gis mdo sde 'di bsrung zhing rjes su gtad par bgyi'o/ /sems can thams cad la thugs brtse ba'i slad du/ de bzhin gshegs pas mdo 
sde 'di'i ming bstan du gsol/ bcom ldan 'das kyis bka' stsal pa/ kau shi ka mdo sde 'di'i ming sor mo'i phreng ba la phan pa zhes bya bar zung shig /kau shi ka mdo sde 'di ni 'jig rten na shin tu rnyed par dka' ste/ u dum bA ra'i me tog bzhin no/ /de nas dbang 
po'i bu thu bo mngon du khro zhes bya ba sdug pa dga' ba yid du 'ong ba des/ bcom ldan 'das kyi zhabs la mgo bos phyag 'tshal nas/ 'di skad ces gsol to/ /bcom ldan 'das ji ltar bdag gi pha nam lha ma yin dang 'thab pa'i tshe/ kha lo sgyur ba bsam 'dzin 
zhes bgyi ba la/ lha rnams 'phel ba dang / lha ma yin bas par 'gyur ba de ltar shing rta drongs shig ces bgyis pa dang / lha gzhan du ma dgongs shig /bdag ni sngar gum ste/ khyod ni slad kyis so/ /grub kyang rung / ma grub kyang rung ste/ bdag gi 
srog kyang bor/ gzhan dang mdza' ba'ang spangs nas go cha chen po bgos pa de bzhin du/ bcom ldan 'das bdag kyang ma mchis pa'i dus na/ dam pa'i chos lo brgyad cu'i bar du gnas par 'gyur ba de'i tshe/ bdag kyang byang chub sems dpa' gang de bzhin 
</page>

 <page>
<ph>402</ph><p>062-201b</p>
gshegs pa rtag pa nyid dang / ther zug nyid dang / g.yung drung nyid du de bzhin gshegs pa'i snying po ston pa las de slad kyis 'di snyam du sems skyes te/ de bzhin gshegs pa'i snying po bstan par bya ba'i bstan pa'i sems can mang por mi 'dug gis/ /da ni mi bstan to snyam ste/ 
de'i thabs byas pa thos nas/ bdag kyang skyes bu bsam 'dzin ces bgyi ba de 'dra bar chos kyi shing rta sbyar te/ ci nas kyang de bzhin gshegs pa'i snying po rtag pa nyid dang / ther zug pa nyid dang / g.yung drung nyid dang / zhi ba nyid du 'jig rten du rgyas par 'gyur ba de 
ltar bdag gi srog kyang btang ste/ bdag gi dge slong gi tshul gyis bstan cing bskal pa thams cad du rnam par dag par bgyis par gyur cig /de nas dbang po'i bu mang po dang / bud med dang / bu mo dang / lha gzhan dag gis bcom ldan 'das kyi zhabs la mgo bos 
phyag 'tshal nas/ bcom ldan 'das bdag cag kyang srog kyang btang ste/ dge slong gi tshul dang / dge slong ma'i tshul dang / dge bsnyen gyi tshul dang / dge bsnyen ma'i tshul gyis skyes bu dam pa de'i g.yog 'tshal lo/ /bcom ldan 'das kyis bka' stsal pa/ legs 
so legs so/ /rigs kyi bu dam pa'i chos 'dod pa khyed thams cad de bzhin gyis shig /ngas kyang dam pa'i chos 'dod pa de dag bsrung bar bya'o/ /de dag gi thad du nga rtag tu 'chag cing gnas so/ /khyed rnams ci nas kyang kha lo sgyur ba dang / nga'i byas pa 
shes shing brtan par gyis la/ de nas khyed thams cad kyis rtag pa'i gnas ni de bzhin gshegs pa'i gnas yin no zhes ston cig /de nas yul mdzod 'dzin gyi rgyal po gsal rgyal gyis blon po dang / dmag dpon la bsgo ba/ dpung gi tshogs yan lag bzhi dang lhan cig dong la/ 
mi'i gzugs su srin po mi nyis stong du gcig gis ma tshang ba bsad de/ sor mo'i phreng ba byas nas byang khrag gis bskus shing stobs dang rtsal chen po rab tu 'khyam zhing grong khyer 'di nas gnag pa'i dgongs bzhi bcu tsam na 'dug cing / bdag gi ma yang deng gsad de 
</page>

 <page>
<ph>403</ph><p>062-202a</p>
mi nyis stong du tshang bar bya'o snyam nas/ de rab tu dga'o zhes grag gis ma rungs pa sdig can gtum po 'di bsad na/ gdod bdag cag grong dang / grong khyer dang / ri khrod kyi grong dang / lung pa'i gnas na dmag mi thams cad kyang rang gi khyim nas 'byung ngo / /
de bas na bya khras bya rog dang / bya bran skrag pa bzhin du bdag cag gi skye bo thams cad dang / shing thun dang / rtswa rnga ba dang / yul gzhan gyi mi dang / skye bo 'dron pa'i rnams kyang de'i ming tsam gyis mi rgyu zhing mi smra bar gyur cing 'dug gis myur du sbron pa khyer te/ yul mdzod 
'dzin gyi rgyal po gsal rgyal yan lag bzhi pa'i dpung gi tshogs dang lhan cig tu chas te/ srin po ma rungs pa gtum po sor mo'i phreng ba bsad par byin gyis bkrabs pa thams cad kyang ral gri dang / gzhu dang / rdo rje rtse gcig pa dang / mdung thung dang / phub lag na thogs te/ 
mtshon cha dang / lag cha thams cad rnon por byos te/ legs par chos la gshegs shig /gang gis srin po ma rungs pa sor mo'i phreng ba bsad dam/ mtshon gyis btab bam/ bal glang zhon pa dag smas sam/ gang dag smas kyang g.yul las phyir mi ldog na bal 
glang 'dod na yang bal glang gi mchog sbyin no/ /rta 'dod na yang rta bzhon pa sbyin no/ /gser 'dod na yang gser dang gser gyi dong tse dang nam sa ya sbyin no/ /dngul 'dod na yang dngul sa ya sbyin no/ /rdo rje dang / nor bu dang / dung dang / man shel dang / byi ru dang / rin 
po che sna bdun sa ya snyed sbyin no/ /gos 'dod pa la yang lha'i gos dang / dar dang / ras phran ko tam pa dang / yul bang gi ras dang / yul ma tu ra dang / ba ru ka tsa dang / ba ring dra dang / lho phyogs pa dang / sang ka shi ka dang / ku ru pan tsa la'i ras bam rnam pa mang po 
sbyin no/ /zhing dor dang / grong dang / ma he dang / bud med 'dod pa'ang thams cad kyi mchog sbyin no zhes bsgrags so/ /de nas sor mo'i phreng ba'i ming tsam gyis zham ring ba la gtogs so cog skrag ste/ gcig kyang phyir ma byung ngo / /btsun mo'i 'khor dang / zham ring pa yang 
</page>

 <page>
<ph>404</ph><p>062-202b</p>
khyi dang 'dra bar gzhan gyi dbang du gyur pas 'tsho ba 'chi ba la thug par gyur te/ rang rang gi lag cha thogs nas/ bal glang pa dang / rta pa dang / dpung bu chung ba rnams rab tu brgyan te/ rgyal po ga la ba der 'ongs so/ /de nas btsun mo yang kyi hud 'bod cing sdig can 
de'i gan du ma bzhud cig /skye bo thams cad dang gzhan gyi yul 'khor rnams ni ma mchis kyang mi mdo'i/ lha la chung zad nongs pa byung nga re/ de nas mo 'debs pa dang / lo rtsi ba dang / mdun na 'don pa dang / rig pa dang / ltas 'debs pa rnams la sor mo'i phreng ba de 
ring sod dam mi sod dris na/ mo 'debs pa dang / lo rtsi ba rnams kyis de ring sor mo'i phreng ba thal bar 'gyur ro zhes smras so/ /de nas rgyal po de dag gi tshig la yid ma ches nas/ bcom ldan 'das ga la ba der yan lag bzhi'i dpung gi tshogs kyi dmag dang lhan cig 
tu song ste phyin nas/ bcom ldan 'das kyi zhabs la mgo bos phyag 'tshal te/ rgyal po 'jigs shing skrag pas gdong dang dpral ba rdul nas phyogs gcig tu 'dug go/ /de nas bcom ldan 'das thams cad mkhyen pa'i ye shes thams cad dang ldan pas/ yul mdzod 
'dzin gyi rgyal po gsal rgyal la 'di skad ces bka' stsal to/ /rgyal po chen po khyed kyi gdong dang dpral ba rab tu rdul na ci/ rgyal pos gsol pa/ lag pa 'di rkang pa 'di lags na/ bcom ldan 'das sor mo'i phreng ba zhes bgyi ba srin po mi stong dgu brgya bkum 
nas/ sor mo'i phreng ba brgyus te phreng ba thogs nas/ bdag dang 'thab ces sdod cing mchis so/ /bdag la 'du ba thams cad kyi sgo yang bcad de shing a sho ka'i drung na gcig pu mchis pa bya rog dang / khra 'khor ba de'i ming tsam gyis skrag ste/ bdag gi gsol pa de 
lags so/ /bcom ldan 'das kyis mdzod 'dzin gyi rgyal po gsal rgyal la 'di skad ces bka' stsal to/ /rgyal po chen po ci thab mo byed par 'dod dam/ rgyal pos gsol pa/ bcom ldan 'das kyi zhal snga nas tshad ma lags so/ /bcom ldan 'das kyis bka' stsal pa/ rgyal 
</page>

 <page>
<ph>405</ph><p>062-203a</p>
po chen po nga'ang 'gro'am/ rgyal pos gsol pa/ bcom ldan 'das gshegs so zhes bka' stsal pa ni sems can mang po la skal ba mchis pa lta ste/ da ni sor mo'i phreng ba de yang gum lags so/ /bcom ldan 'das kyis bka' stsal pa/ rgyal po chen po gal te 
sor mo'i phreng ba 'dir 'ongs na ji ltar bya/ de nas yan lag bzhi pa'i dpung gi tshogs snying rab tu dngangs skrag nas rgyal pos de bzhin gshegs pa'i che ba'i bdag nyid shes pas snying dga' ste/ mi 'jigs nas rgyal pos gsol pa/ sor mo'i phreng ba gal te 'dir mchis na/ 
gcig pu lus par 'gyur lags grang / de nas bcom ldan 'das kyis mdzod 'dzin gyi rgyal po gsal rgyal la bka' stsal pa/ rgyal po chen po sor mo'i phreng ba 'di'i dpal la ltos/ de nas mdzod 'dzin gyi rgyal po gsal rgyal gyis sor mo'i phreng ba la ring zhig tu mig mi 
'dzums par bltas na/ sor mo'i phreng ba mig dmar la bdag nyid che ba'i gzugs mthong nas/ mdzod 'dzin gyi rgyal po gsal rgyal shin tu 'jigs shing skrag ste ba spu yang langs nas/ yi dgas 'dul ba ltar go cha rnams zhig cing mtshon thams cad shubs nas byung 
ste/ mda' ste'u ka ltar thams cad du ltung ba yang byi la ltar de bzhin gshegs pa'i seng ge'i khri'i drung du mchis so/ /de bzhin gshegs pa sgra gcan 'dzin bzhin du snyoms par gzigs pa la skyabs su mchi'o/ /de nas yan lag bzhi pa'i dpung gi tshogs thams cad 
sgra de thos nas/ glang po dang / rta dang / bal glang dang / rkang thang pa'i dmag de rnams sde gyes pa bzhin du nyams te/ la la ni brgyal/ la la ni 'gyel/ la la ni 'chi la thug par gyur to/ /de nas bcom ldan 'das kyis mdzod 'dzin gyi rgyal po gsal rgyal la bka' stsal 
pa/ rgyal po chen po tshigs su bcad pa 'di nyon cig dang / gnod pa med par 'gyur gyis ma skrag cig /gang zhig snga na bag med pa/ /bag yod par ni phyis gyur na/ /sprin las byung ba'i zla ba bzhin/ /'jig rten 'di na snang bar byed/ /de nas bcom ldan 'das kyis 
</page>

 <page>
<ph>406</ph><p>062-203b</p>
skye bo thams cad dbugs dbyung ba'i phyir 'jigs pa med pa'i rnam pa zhes bya ba'i 'od zer btang ste/ sems can gang 'od zer des reg pa'i sems can de dag thams cad bde bar gyur te/ mdzod 'dzin gyi rgyal po gsal rgyal gyi btsun mo'i 'khor dang / bu dang / grong gi skye bo sems can 
thams cad de bzhin gshegs pas sor mo'i phreng ba btul lo snyam ste thams cad der lhags so/ /de nas rgyal po gsal rgyal gyis bcom ldan 'das la 'di skad ces gsol to/ /kye ma 'o bcom ldan 'das ni mi 'dul zhing kha lo sgyur ba lha dang mir bcas pa rnams ston pas sdig pa'i chos 
can 'di lta bu yang dam pa'i chos la bzhag pas na/ kye ma bcom ldan 'das ni 'jig rten thams cad la phan par mdzad pa'o/ /bcom ldan 'das kyis bka' stsal pa/ byang chub sems dpa' sems dpa' chen po brtan pas/ sngar bag med pa lta bur bstan la/ phyis bdag gi che ba 
nyid kyang ston pas de 'jig rten na sprin las grol ba'i zla ba lta bur mdzes par gyur te/ sems can bye ba mang po bsgral nas/ de bzhin gshegs pa'i che ba nyid kyang ston to/ /rgyal po chen po sor mo'i phreng ba ni sdig can ma yin te/ thabs 'chang ba'i byang chub sems dpa' sems 
dpa' chen po zhes bya'o/ /rgyal po chen pos gsol pa/ mkhan po'i mchis brang dang lhan cig tu las ngan pa spyod cing mkhan po'i dmod pa'i chos kyi 'drer gyur na ci'i slad du sdig par mi 'gyur/ bcom ldan 'das kyis bka' stsal pa/ sor mo'i phreng ba mkhan po'i chung ma dang 
lhan cig tu las ngan pa spyod pa ma yin gyi/ mkhan po'i chung mas gzugs mthong nas sems gyur te/ sdig pa rab tu byed pa ltar mkhan po'i chos kyis rtse bar thams cad rtog par 'gyur ro/ /rgyal po chen po de'i phyir byang chub sems dpa' ni 'di lta ste dper na/ glang po 
che brdeg pa ni bong bus mi bzod do/ /de bzhin du rgyal po chen po de bzhin gshegs pa mi mchog glang po che'i dgongs te gsungs pa'i gsang ba'i sos phog pa'ang nyan thos dang / rang sangs rgyas rnams kyis mi bzod do/ /de ltar na de bzhin gshegs pas dgongs te gsungs pa'i 
</page>

 <page>
<ph>407</ph><p>062-204a</p>
gsang bas phog pa'ang de bzhin gshegs pa nyid kyis bzod do/ /rgyal po chen po sangs rgyas kyi zhing 'di nas lho phyogs logs su gang gA'i klung drug cu rtsa gnyis kyi bye ma snyed kyi sangs rgyas kyi zhing 'das pa na/ 'jig rten gyi khams rin po che thams cad kyis 
brgyan pa zhes bya ba'i 'jig rten gyi khams de na/ de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad mthong na dga' ba mngon par 'phags pa brtson pa chen po zhes bya ba da ltar bzhugs pa 'tsho zhing gzhes te/ de na nyan thos dang rang 
sangs rgyas thams cad kyang med/ theg pa gcig las theg pa gzhan gyi ming yang med/ rga ba dang / na ba dang / sdug bsngal yang med/ yid mi bde ba yang med/ rab tu bde ba thams cad dang ldan te/ sems can de dag tshe dpag tu med/ sems can de dag thams cad 
gzi brjid dang / kha dog tshad med de/ 'gro ba de dag gi dpe dang rgyu dang / byed pa med pa dang / 'jig rten gyi khams rin po che thams cad kyis brgyan pa lta bu dpe med de/ de bzhin gshegs pa dgra bcom pa yang dag par rdzogs pa'i sangs rgyas 'jig rten thams 
cad mthong na dga' ba mngon par 'phags pa brtson pa chen po de la rgyal po chen po thal mo sbyor la rjes su yi rang bar gyis shig /de bzhin gshegs pa de ni sor mo'i phreng ba 'di nyid yin te/ de ltar na sangs rgyas kyi che ba de 'dra ste/ sangs rgyas kyi yul ni bsam gyis 
mi khyab bo/ /de nas lha dang mi dang / lha ma yin du bcas pa rnams dang / nyan thos dang / byang chub sems dpa' rnams dang / mdzod 'dzin gyi rgyal po gsal rgyal dang / yan lag bzhi pa'i dpung gi tshogs dang bcas pas mo 'debs pa dang / lo rtsi ba rnams 
la/ kye ma brdzun smra ba khyed nga'i drung na ma gnas shig ces brgyad cing smad nas bskrad do/ /de nas lha dang mi dang lha ma yin du bcas pa'i 'jig rten gyi khams dang / nyan thos dang / rang sangs rgyas dang / mdzod 'dzin gyi rgyal po gsal rgyal dang / grong dang 
</page>

 <page>
<ph>408</ph><p>062-204b</p>
grong khyer dang / tshong 'dus dang / lung pa'i mi rnams dang / ri khrod pa dang / mnyan du yod pa'i yul na gnas pa'i sems can thams cad de bzhin gshegs pa'i mthus lhags te/ sor mo'i phreng ba'i rkang pa la mgo bos phyag 'tshal nas/ mgrin gcig tu tshigs 
su bcad pa 'di dag gsol to/ /mtha' yas sku mnga' khyod la phyag 'tshal lo/ /thabs kyi sku mnga' khyod la phyag 'tshal lo/ /sor phreng khyod kyi zhabs la mgos gtugs nas/ khyod kyi 'jam pa'i zhabs la bzod par gsol/ /de bzhin gshegs pa sor phreng 
mtshan 'dzin pa/ /bram ze'i gzugs kyis bdag cag don phyir gshegs/ /sangs rgyas sku mdog dpal 'bar deng 'dir gshegs/ /dpal ldan gzi brjid mthu mnga' bzod par gsol/ /tshig gis mngon du gsung ba mtha' yas sku/ /khyod ni yang dang 
yang bying mang po yi/ /yang dag sangs rgyas skyabs byed skyabs su gyur/ /gnyen med rnams kyi gnyen du gyur pa khyod/ /sangs rgyas 'jig rten 'das pa gnyis mdzes te/ /'di na chos spyod shin tu ngo mtshar rmad/ /me las pad mo skye ba ngo mtshar bzhin/ /'jig 
rten sangs rgyas gnyis ston mchog de 'dra/ /de nas bcom ldan 'das kyis mdzod 'dzin gyi rgyal po gsal rgyal la bka' stsal pa/ ltos rgyal po chen po sangs rgyas kyi zhing 'di nas/ byang phyogs logs su gang gA'i klung bzhi bcu rtsa gnyis kyi bye ma snyed kyi 'jig rten gyi 
khams 'das pa na/ 'jig rten gyi khams rtag par rab tu dga' ba sdug cing mos pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas mos pa rab tu dga' ba'i snying po nor bu rin po che brtsegs pa'i rgyal po da ltar bzhugs te/ 'tsho zhing 
gzhes pa de na nyan thos dang / rang sangs rgyas thams cad med/ theg pa gcig las theg pa gzhan gyi ming yang med/ rga ba dang / na ba dang / sdug bsngal yang med/ bde ba thams cad dang rab tu ldan par gyur te/ sems can de dag tshe dpag tu med/ gzi brjid 
</page>

 <page>
<ph>409</ph><p>062-205a</p>
dang / kha dog dpag tu med/ 'jig rten na dpe dang / rgyu dang byed pa med de/ rtag tu dga' zhing mos pa dang / dpe med pa de na/ de bzhin gshegs pa dgra bcom pa yang dag par rdzogs pa'i sangs rgyas mos pa rab tu dga' ba'i snying po nor bu rin po che brtsegs 
pa'i rgyal po da ltar bzhugs te/ 'tsho zhing gzhes pa de la rgyal po chen po thal mo sbyor te rjes su yi rang bar byos shig /de bzhin gshegs pa de gzhan ma yin gyi/ 'jam dpal gzhon nur gyur pa 'di nyid yin no/ /'jam dpal gzhon nur gyur pa dang / sor mo'i phreng ba gnyis kyi ming 
gang gis thos sam/ de la rtag tu phyag 'tshal na/ sems can de dag gi khyim nyid du dga' ba can gyi 'jig rten mthong ste/ ngan 'gro rnam pa bzhi'i sgo gcad par 'gyur ro/ /de gnyis kyi ming thos nas phyi rol pa rnams dang / phas pham pa dang / mtshams med par gyur 
pas 'phya ba'am/ sting ba'am/ 'dran tor ram/ gzhan gyis bzlas sam/ rnyed pa dang / bkur sti dang / tshigs bcad kyi phyir yang rung ste/ de dag gis ngan 'gro bzhi'i sgo gcad par 'gyur ro/ /rigs kyi bu'am/ rigs kyi bu mo gang gis 'di gnyis kyi ming 
gis bsrung bar byas na dgon pa thams cad dang / 'jigs pa'i dus thams cad du'ang bsrung bar 'gyur ro/ /phyis 'jigs pa thams cad kyang bsrung bar 'gyur/ 'jigs pa byung ba thams cad kyang zhi bar 'gyur ro/ /lha dang / klu dang / gnod sbyin dang / dri 
za dang / mi 'am ci dang / lto 'phye chen po dang / sha zas kyang mi tshugs so/ /yang bcom ldan 'das kyis mdzod 'dzin gyi rgyal po gsal rgyal la bka' stsal pa/ sangs rgyas kyi tshig ni che ba'i bdag nyid do/ /byang chub sems dpa'i spyod pa'i che ba'i bdag nyid ni de lta'o/ /
sor mo'i phreng ba dang / 'jam dpal gzhon nur gyur pa'i che ba'i bdag nyid glang po che 'di gnyis la rjes su yi rang bar gyis la/ byang chub sems dpa'i spyod pa yang skyed cig /sor mo'i phreng ba'i ma yang ma brjed par gsos shig /ngas sor mo'i phreng ba'i lag nas de'i 
</page>

 <page>
<ph>410</ph><p>062-205b</p>
ma rgan mo thar bar byas te sor mo'i phreng ba khyod kyis ma ma bsad cig /bsad pas mtho ris su mi 'gro'o zhes byas pa dang / ral gri thogs te 'ongs nas skad cig de nyid la de'i bar du 'dug pa ni chos la gzhug pa'i thabs so/ /de nas sor mo'i phreng ba'i ma ta la bdun tsam gyi 
nam mkha' la 'dug nas tshigs su bcad pa 'di zhes smras so/ /de bzhin gshegs kyi sgyu ma sprul pa ni/ /sems can mang po dag gis mi shes te/ /sangs rgyas sgyu ma'i rgyal po'i sku che zhing / /de bzhin gshegs pa thabs kyi sku mnga'o/ /de 'di skad ces smras 
nas/ de nyid du mi snang bar gyur to/ /de nas mdzod 'dzin gyi rgyal po gsal rgyal gyis bcom ldan 'das la 'di skad ces gsol to/ /bcom ldan 'das de ci sgyu ma lags sam/ bcom ldan 'das kyis bka' stsal pa/ rgyal po chen po ma 'di ni sprul pa yin no/ /sprul 
pa'i mas ji ltar smras pa bzhin te/ byang chub sems dpa'i spyod pa sgyu ma yang de bzhin no/ /de nas sor mo'i phreng ba'i mkhan po nor bu bzang po zhes bya ba ta la bdun tsam gyi nam mkha' la 'dug nas tshig 'di zhes smras so/ /seng ge dang wa 'dre yun ring zhig tu mdza' bor byas 
kyang / des seng ge'i nga ro'i sgra 'dzin par mi nus te/ wa 'dre yang thos pa tsam gyis mchi'o/ /yang ci wa 'dre de dom gyi skad du 'byin na/ seng ge'i rgyal po chen po sgra skad 'byin pa yin nam/ seng ge yang wa dang dom gyi sgra skad du'ang nga ro mi 'byin gyi/ seng ge'i sgrar sgrogs 
so/ /de bzhin du wa 'dre lta bu bdag gis byang chub sems dpa' seng ge lta bu'i mkhan po byas te/ yun ring mo zhig tu lhan cig 'khod kyang byang chub sems dpa'i sgra skad 'dzin lta ga la nus te/ gal te 'di thabs ma yin na de'i rtsal gyis 'chi bar 'gyur te/ yi dgas lta bu 
bdag gi glen pa'i chos la spyod pa dang / nyan du gzhug pa lta ci smos/ byang chub sems dpa' ni glen pa'i chos mi spyod pa ste/ spyod pa yang thams cad la bu gcig pa lta bu'i byams par spyod pa'i sangs rgyas kyi sprul pa sgyu ma mang po ni sems can bye ba dang / bram ze'i mkhan 
</page>

 <page>
<ph>411</ph><p>062-206a</p>
pos mi shes te/ sangs rgyas nyid kyis sangs rgyas kyi sgyu ma mkhyen te/ de bzhin gshegs pa sangs rgyas ni sgyu ma'i rgyal po'o/ /mkhan po'i chung ma dga' byed mas smras pa/ kye ma sems can 'di bram ze'i bu mo 'jo ma'i dku mthong yang sangs rgyas kyi che ba yin par mi shes so/ /ji ltar tsan 
tsa sgyu ma yin pa de bzhin du bdag kyang sangs rgyas kyis sgyu ma sprul pa'o/ /de bas na mdzod 'dzin gyi rgyal po gsal rgyal la bdag gis bsnyad do/ /gdol pas khyod la bsnyen par mi nus na/ rgyal po sems can mang po dang 'gro ba'i dpal dang / byin gyis brgyal bar 'gyur na/ mdun du 
'dug pa lta ci smos/ de ltar mis mi'i drung du bstan par mi nus na/ lha dang mi rnams kyis bcom ldan 'das la bstan par bya ba dang / de bzhin gshegs pa'i thugs bsgyur bar lta ga la nus te/ de bzhin gshegs pa la rim gro byed pa'i lha dang / klu dang / gnod sbyin dang / dri za dang / mi 'am ci dang / 
lto 'phye chen po dang / sha za dang / lha ma yin tshad med pa dang / nam mkha' lding gis de la gnod par byed do/ /gal te 'di lta bu'i sems 'byung na/ bcom ldan 'das kyang sdig byed pa rnam pa mang po ston te/ ma 'ongs pa'i sems can 'di lta bu'i sdig ma rungs pa byed pa 'byung ba dag la yang de 
bzhin gshegs pa ni sangs rgyas kyi sgyu ma chen po'i thabs kyi sku ston to zhes zer nas mi snang bar gyur to/ /de nas yang rgyal po shin tu ngo mtshar du gyur te/ bcom ldan 'das la gsol pa/ bcom ldan 'das ci sgyu ma lags sam/ bcom ldan 'das kyis bka' stsal pa/ rgyal po chen po mkhan po dang / mkhan 
po'i chung ma dang / de'i ma sgyu ma gsum gyis smras pa bzhin te/ nga'i sgyu ma ni bsam gyis mi khyab pas na rnam pa de gsum du sprul pa yin te/ sems can bye ba mang po bsgral ba'i phyir sor mo'i phreng ba de ltar byon pa yin no/ /rgyal pos gsol pa bcom ldan 'das bdag gis dgung bdun nas sbyin pa chen 
po stsal na/ de bzhin gshegs pa sor mo'i phreng ba lho phyogs logs kyi sbyin gnas su gyur cig /bcom ldan 'das kyis bka' stsal pa/ rgyal po chen po de bzhin du gyur cig /de nas lha dang / mi dang / lha ma yin du bcas pa'i 'jig rten gyis mgrin gcig tu tshigs su bcad pa 'di 
</page>

 <page>
<ph>412</ph><p>062-206b</p>
dag smras so/ /sgyu ma'i rgyal po khyod la phyag 'tshal lo/ /de bzhin gshegs pa dpa' chen thabs kyi sku/ /thabs kyi mtshan nyid rab tu phun sum tshogs/ /thabs mchog dam pa'i chos rnams rab tu ston/ /thabs kyi dbyings rnams su yang 'jog par mdzad/ /thabs kyis sprul pa dag ni yongs su 
ston/ /de bzhin gshegs pa'i sku yang mtha' yas te/ /blo gros mtha' yas grags pa'ang mtha' yas so/ /de bzhin gshegs pa'i gzi brjid mtha' yas te/ /bde gshegs mtha' yas stobs chen ston mdzad pa/ /gsang ba mtha' las mtha' yas dgongs dag ston/ /'jig rten rab tu snang 
mdzad mtha' yas so/ /de bzhin gshegs pa'i 'od zer mtha' yas pa/ /yon tan mtha' med grangs las shin tu 'das/ /de bzhin gshegs ni mtshungs med dpag tu med/ /chags med ye shes nam mkha' lta bur ston/ /de bzhin gshegs pa'i sku ni nam mkha' bzhin/ /'jam dpal 
gzhon gyur phan byed zhi bar byed/ /sor phreng slad du bde gshegs gshegs pa ni/ /gshegs dang ma gshegs shes kyang brjod mi nus/ /bde gshegs sgra gcan zin ltar snyoms par gzigs/ /de skad ces gsol pa dang / bcom ldan 'das dgyes so/ /lha dang / mi dang / lha ma yin dang / dri 
zar bcas pa'i 'jig rten dang / nyan thos de dag dang / byang chub sems dpa' de dag dang / mdzod 'dzin gyi rgyal po gsal rgyal gyis de dag thams cad kyang sor mo'i phreng ba'i byang chub sems dpa'i spyod pa dang / de'i sangs rgyas kyi zhing du skye ba dang / 'jam dpal gzhon nur gyur pa'i byang chub sems 
dpa'i spyod pa dang / de'i sangs rgyas kyi zhing du skye ba dang / bla na med pa yang dag par rdzogs pa'i byang chub tu sems bskyed de yi rangs nas/ bcom ldan 'das kyis gsungs pa la mngon par bstod do/ /shin tu rgyas pa'i lung theg pa chen po'i mdo las me tog u dum bA ra ltar rab tu rnyed dka' ba/ 
'phags pa sor mo'i phreng ba la phan pa zhes bya ba theg pa chen po'i mdo rdzogs so// //rgya gar gyi mkhan po shAkya pra b+ha dang / zhu chen gyi lots+tsha ba ban de d+harma tA shI la dang / rgya'i lo ts+tsha ba ban de tong A tsar+ya la sogs pas bsgyur cing zhus te gtan la phab pa// //
</page>



</text>