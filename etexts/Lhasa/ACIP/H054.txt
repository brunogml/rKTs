mdo nya 
[054-1b0] [1B] 
[054-1b1] །རྒྱ་གར་སྐད་དུ། ཨཱརྱ་མ་ཧཱ་པ་རི་ནིརྦཱ་ཎ་ནཱ་མ་མ་ཧཱ་ཡཱ་ན་སཱུ་ཏྲ། བོད་
[054-1b2] སྐད་དུ༑ འཕགས་པ་ཡོངས་སུ་མྱ་ངན་ལས་འདས་པ་ཆེན་པོ་ཐེག་པ་ཆེན་པོའི་མདོ་
[054-1b3] བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
[054-1b4] འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གྲོང་ཁྱེར་ཀུ་ཤི་ན་ཆུ་ཀླུང་


[054-2a0] [2A] 
[054-2a1] ༄༅། །གསེར་ལྡན་གྱི་འགྲམ་གྱད་ཀྱི་ཉེན་ཀོར་ཤིང་སཱ་ལ་ཟུང་གི་ཚལ་ན་བཞུགས་ཏེ། དེ་ན་
[054-2a2] བཅོམ་ལྡན་འདས་དགེ་སློང་བྱེ་བ་འབུམ་ཕྲག་བརྒྱད་ཅུས་བསྐོར་ཞིང་མདུན་གྱིས་བལྟས་ཏེ། དཔྱིད་ཟླ་ཐ་ཆུང་ཟླ་བ་ཉ་
[054-2a3] བའི་ནང་པར་ཡོངས་སུ་མྱ་ངན་ལས་འདའ་བའི་དུས་དང་ཉེ་བར་གྱུར་པ་ན། སེམས་ཅན་ཐམས་ཅད་ཀྱི་རང་རང་གི་
[054-2a4] ཡུལ་གྱི་སྐད་དུ་ཤིན་ཏུ་ཟུར་ཕྱིན་པར་དོན་བརྡ་སྤྲོད་པའི་ཚིག་རྣམས་ཀྱིས་སྲིད་པའི་རྩེ་མོ་མན་ཆད་གོ་བར་མཛད་དེ། དེང་
[054-2a5] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་ཐམས་ཅད་ལ་ཐུགས་བརྩེ་བ་ཅན་


[054-2b0] [2B] 
[054-2b1] སེམས་ཅན་ཐམས་ཅད་ལ་སྒྲ་གཅན་ཟིན་དང་འདྲ་བར་གཟིགས་པ། སྐྱབས་ཆེན་པོའི་
[054-2b2] གནས་དང་གཞི་པོར་གྱུར་པ་ཐུབ་པ་ཆེན་པོ་ཡོངས་སུ་མྱ་ངན་ལས་འདའ་བར་འགྱུར་རོ། །ཞེས་བཀའ་སྩལ་ཏེ། སེམས་ཅན་
[054-2b3] ཐམས་ཅད་ཀྱི་ཞུ་བ་ལུང་བསྟན་པ་ཐ་མ་ལ་དེ་ལྟ་བུའི་གསུང་རྣམས་བྱུང་བར་གྱུར་ཏོ། །གཞན་ཡང་དེའི་ཚེ་བཅོམ་ལྡན་འདས་ཉིད་
[054-2b4] ཀྱི་ཞལ་ནས་འོད་ཟེར་སྣ་ཚོགས་འདི་ལྟ་སྟེ། སྔོན་པོ་དང། སེར་པོ་དང། དམར་པོ་དང། དཀར་པོ་དང། ཤེལ་གྱི་ཁ་དོག་དང་
[054-2b5] རྡོའི་སྙིང་པོའི་ཁ་དོག་ལྟ་བུ་དག་བྱུང་སྟེ། འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དང་ཕྱོགས་
[054-2b6] བཅུའི་སངས་རྒྱས་ཀྱི་ཞིང་ཐམས་ཅད་དུ་སེམས་ཅན་དམྱལ་བ་དང་དུད་འགྲོ་དང། ཡི་དྭགས་དང། ལྷ་མ་ཡིན་དང། གཤིན་


[054-3a0] [3A] 
[054-3a1] ༄༅། །རྗེའི་འཇིག་རྟེན་གྱི་སེམས་ཅན་དེ་དག་ལ་ཕོག་པས་དེའི་མོད་ལ་ཉོན་མོངས་པའི་མུན་པ་ཐམས་ཅད་དང་
[054-3a2] ངན་སོང་དང། མི་ཁོམ་པ་ཐམས་ཅད་རྒྱུན་ཆད་པར་གྱུར་ཏོ། །དེ་ནས་མྱ་ངན་ཆེན་པོས་ནོན་ཏེ་ཚིག་མཐུན་པར་ཀྱེ་མ་ཁེབས་སོ། །
[054-3a3] ཁེབས་སོ། །ཞེས་ཀྱང་ཟེར་ཏོ། །ཀྱི་ཧུད་ཀྱི་ཧུད་ཅེས་ཀྱང་སྐད་ཆེར་འབོད་ཅིང་ལག་པ་བརྐྱང་བས་ཀྱང་མགོ་བོ་ལ་རྡོབ་ཅིང་ལུས་
[054-3a4] འདར་ཞིང་ཤིན་ཏུ་དུའོ། །དེའི་ཚེ་ས་ཆེན་པོ་ནགས་ཚལ་དང་བཅས། རི་དང་བཅས་པའི་རྒྱ་མཚོའི་མཐས་གཏུགས་པའང་རབ་ཏུ་
[054-3a5] གཡོས་ཏེ། སེམས་ཅན་དེ་དག་ཀྱང་གཅིག་ལ་གཅིག་འཛིན་ཅིང་འདི་སྐད་དུ། གྲོགས་པོ་དག་རིངས། གྲོགས་པོ་དག་རིངས། གྱད་
[054-3a6] ཡུལ་གྱི་གྲོང་ཁྱེར་ཀུ་ཤིར་འདོང་ངོ་འདོང་ངོ། །དེ་བཞིན་གཤེགས་པའི་ཞབས་ལ་ཕྱག་འཚལ་ཏེ། ཡོངས་སུ་མྱ་ངན་ལས་འདའ་


[054-3b0] [3B] 
[054-3b1] བསྐལ་པ་ལས་ལྷག་པར་ཡན་བཞུགས་པར་གསོལ་བ་གདབ་བོ། །ཞེས་ཟེར་ཏེ། གཅིག་ལ་གཅིག་འཇུས་
[054-3b2] ནས་འདི་སྐད་དུ། ཀྱེ་མ་འཇིག་རྟེན་སྟོངས་པར་འགྱུར་རོ། །ཀྱེ་མ་འཇིག་རྟེན་སྟོངས་པར་འགྱུར་རོ། །ཀྱེ་མ་སེམས་ཅན་རྣམས་ཀྱི་བསོད་ནམས་ཀྱི་ལས་ཀྱི་རྣམ་པར་སྨིན་པ་ནི། ཟད་དོ། །
[054-3b3] ལས་མི་བཟད་པ་ནི། བྱུང་ངོ། །ཚེ་དང་ལྡན་པ་དག་མྱུར་ཅིག་།ཚེ་དང་ལྡན་པ་དག་མྱུར་ཅིག་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་དེང་གི་ཡུད་ཙམ་འདི་ལ་
[054-3b4] ཡོངས་སུ་མྱ་ངན་ལས་འདའ་བར་འགྱུར་རོ། །ཀྱེ་མ་འཇིག་རྟེན་སྟོངས་པར་འགྱུར་རོ། །ཀྱེ་མ་འཇིག་རྟེན་སྟོངས་པར་འགྱུར་རོ། །དེ་བཞིན་གཤེགས་པ་མི་བཞུགས་ན་བདག་ཅག་མགོན་
[054-3b5] མེད་པ་དང། རྩ་ལག་མེད་པ་དང། ཕོངས་པར་ཇི་ལྟར་མི་འགྱུར་ཞིག་གུ། བདག་ཅག་གི་ཐེ་ཚོམ་དང། སོམ་ཉི་ཅི་དང་ཅི་ཡོད་པ་དེ་དང། དེ་དག་ཞུ་བར་བྱའོ། །ཞེས་ཀྱང་ཟེར་ཏོ། །ཉན་ཐོས་ཆེན་
[054-3b6] པོ་འདི་དག་ཀྱང་དེ་ན་འཁོད་དེ། འདི་ལྟ་སྟེ། གནས་བརྟན་ཀཱ་ཏྱཱ་ཡ་ན་ཆེན་པོ་དང། གནས་བརྟན་པ་ཀུ་ལ་དང། གནས་བརྟན་ཉེ་དགའ་བོ་དང། དེ་དག་ལ་སོགས་པ་གཞན་དག་ཀྱང་དེ་ན་འཁོད་
[054-3b7] དེ༑ དེ་དག་ལ་འོད་ཟེར་གྱིས་ཕོག་ནས་འདར། རབ་ཏུ་འདར། དམ་དམ་རབ་ཏུ་དམ་དམ། འཁྲུགས། རབ་ཏུ་འཁྲུགས། བརྟབས། རབ་ཏུ་བརྟབས་འུར་འུར། རབ་ཏུ་འུར་འུར་


[054-4a0] [4A] 
[054-4a1] ༄༅། །འཁམས། རབ་ཏུ་འཁམས། རྨུགས། རབ་ཏུ་རྨུགས། རེངས། རབ་ཏུ་རེངས་ཏེ། དེ་དག་ལ་སོགས་པ་དག་ཏུ་གྱུར་ནས་ཆས་སོ། །དེའི་ཚེ་དགེ་སློང་ས་
[054-4a2] ཡ་ཕྲག་བརྒྱད་སོ་ཤིང་ཟོས་ནས་ཕྱིར་བྱུང་སྟེ། གནས་བརྟན་དེ་དག་ལ་འོད་ཟེར་གྱི་སྣང་བ་དེས་ཕོག་ནས་ཤིན་ཏུ་རིངས་པར་ཁ་གདོང་བཀྲུས་ཏེ་གཅིག་ལ་གཅིག་འཇུས་སོ། །དེ་
[054-4a3] བཞིན་གཤེགས་པའི་སྲས་དེ་དག་ཐམས་ཅད་ཀྱང་དགྲ་བཅོམ་པ། དབང་ཐོབ་པ། བྱ་བ་བྱས་པ། བྱེད་པ་བྱས་པ། ཅང་ཤེས་པ། གཙོ་བོ་ཆེན་པོ། ཆེན་པོ་སྟོང་པ་ཉིད་ཀྱིས་རང་གི་
[054-4a4] དོན་ཐོབ་པ། ཙནྡན་ཆེན་པོ་ལྟ་བུའི་གཡོག་འཁོར་དང་ལྡན་པ་སེངྒེ་ལྟ་བུའི་གཡོག་འཁོར་དང་ལྡན་པ་ཤ་སྟག་སྟེ། དེ་ལ་སོགས་པའི་ཡོན་ཏན་དཔག་ཏུ་མེད་པ་དང་ལྡན་པ་
[054-4a5] དེ་དག་ཐམས་ཅད་སྔ་དྲོ་ཉི་མ་འཆར་ཀར་ཡན་ལག་ཐམས་ཅད་ཀྱི་བ་སྤུ་རྒྱ་སྐྱེགས་ཀྱི་ཤིང་གི་མེ་ཏོག་ལྟར་རྩ་དམར་བ་ནི་ལངས། མིག་ནི། མཆི་མ་ཁྲག་ལྟ་བུས་གང་སྟེ། མཆོག་
[054-4a6] ཏུ་སྡུག་བསྔལ་བའི་ཚོར་བ་དང་ལྡན་ནས་སེམས་ཅན་ཐམས་ཅད་ལ་ཕན་པ་དང་བདེ་བ་དང་སྙིང་བརྩེ་བའི་ཕྱིར་དང། གདུལ་བར་བྱ་བའི་དབང་གི་དོན་དུ་ཐེག་པ་ཆེན་པོའི་མཆོག་
[054-4a7] ཏུ་གསང་བ། སྟོང་པ་ཉིད་ཀྱི་རྣམ་པ་དགོངས་པའི་ཚིག་རྣམ་པ་སྣ་ཚོགས་ཀྱི་ཆོས་ཀྱི་སྒོའི་ཚུལ་བཤད་པར་བྱ་བའི་ཕྱིར་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་


[054-4b0] [4B] 
[054-4b1] བཅོམ་ལྡན་འདས་ལ་ལན་འབུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་
[054-4b2] འཁོད་དོ། །དེའི་ཚེ་ཀོ་ཏ་ཀའི་བུ་མོ་རབ་བཟང་མ་ལ་སོགས་པ་དགེ་སློང་མ་བྱེ་བ་འབུམ་ཕྲག་དྲུག་ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། དབང་ཐོབ་པ། བྱ་བ་བྱས་པ། བྱེད་པ་བྱས་པ་
[054-4b3] ཁུར་བོར་བ། ཉོན་མོངས་པ་མེད་པ། གཙོ་མོ་ཆེན་མོ། ཆེན་པོ་སྟོང་པ་ཉིད་ཀྱིས་རང་གི་དོན་ཐོབ་པ་ཤ་སྟག་སྟེ། འདི་ལྟ་སྟེ། ཀོ་ཏ་ཀའི་བུ་མོ་དགེ་སློང་མ་རབ་བཟང་མ་དང། དགེ་སློང་མ་
[054-4b4] ཉེ་དགའ་མོ་དང། དགེ་སློང་མ་རྒྱ་མཚོ་བློ་གྲོས་དང། དེ་དག་ལ་སོགས་པ་དགེ་སློང་མ་བྱེ་བ་འབུམ་ཕྲག་དྲུག་སྔ་དྲོ་ཉི་མ་འཆར་ཀར་ཡན་ལག་ཐམས་ཅད་ཀྱི་བ་སྤུ་རྒྱ་སྐྱེགས་ཀྱི་ཤིང་གི་
[054-4b5] མེ་ཏོག་ལྟར་རྩ་དམར་བ་ནི། ལངས། མིག་ནི། མཆི་མ་ཁྲག་ལྟ་བུས་གང་སྟེ། མཆོག་ཏུ་སྡུག་བསྔལ་བའི་ཚོར་བ་དང་ལྡན་ནས་སེམས་ཅན་ཐམས་ཅད་ལ་ཕན་པ་དང། བདེ་བ་དང་
[054-4b6] སྙིང་བརྩེ་བའི་ཕྱིར་དང། གདུལ་བར་བྱ་བའི་དབང་གི་དོན་དུ་ཐེག་པ་ཆེན་པོའི་མཆོག་ཏུ་གསང་བ། སྟོང་པ་ཉིད་ཀྱི་རྣམ་པ་དགོངས་པའི་ཚིག་རྣམ་པ་སྣ་ཚོགས་ཀྱི་ཆོས་ཀྱི་སྒོའི་ཚུལ་
[054-4b7] བཤད་པར་བྱ་བའི་ཕྱིར་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་འབུམ་བསྐོར་བ་


[054-5a0] [5A] 
[054-5a1] ༄༅། །བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །འཁོར་དེ་ན་དགེ་སློང་མ་འཁོད་པ་རྣམས་ཀྱང་བྱང་
[054-5a2] ཆུབ་སེམས་དཔའ་མི་མཆོག་ས་བཅུ་ཐོབ་པ་ཤ་སྟག་སྟེ། གདུལ་བའི་དབང་གི་ཕྱིར་བུད་མེད་ཀྱི་གཟུགས་དང། བུད་མེད་ཀྱི་དབྱིབས་དང་ཤ་དང། ཁྲག་དང། རྒྱུས་པ་མང་པོ་དང་
[054-5a3] རུས་པའི་ལུས་འཆང་བ་རྟག་ཏུ་ཚད་མེད་པ་བཞི་བསྒོམ་པ་དང་ལྡན་པ། བདག་ཉིད་ཀྱིས་སངས་རྒྱས་ཀྱི་ཡུལ་གྱི་ཆོ་འཕྲུལ་ཆེན་པོའི་དོན་བྱེད་ནུས་པ་ཤ་སྟག་གོ། །གཞན་ཡང་དེའི་ཚེ་བྱང་
[054-5a4] ཆུབ་སེམས་དཔའ་རྒྱ་མཚོས་བྱིན་ལ་སོགས་པ་བྱང་ཆུབ་སེམས་དཔའ་གངྒཱའི་ཀླུང་གི་བྱེ་མ་སྙེད་ཐམས་ཅད་ཀྱང་མི་མཆོག་ས་བཅུ་ཐོབ་པ། ཐབས་ཀྱིས་ལུས་འཆང་བ་ཤ་སྟག་ལ་
[054-5a5] འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱ་མཚོས་བྱིན་དང། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་དང། དེ་དག་ལ་སོགས་པ་བྱང་ཆུབ་
[054-5a6] སེམས་དཔའ་སེམས་དཔའ་ཆེན་པོ་ཐམས་ཅད་ཀྱང་ཐེག་པ་ཆེན་པོ་ཐོས་པར་འདོད་པ། ཐེག་པ་ཆེན་པོ་ལ་ཞུགས་པ། ཐེག་པ་ཆེན་པོས་བཀྲེས་པ། ཐེག་པ་ཆེན་པོ་ལ་སྲེད་པ། ཐེག་
[054-5a7] པ་ཆེན་པོ་ལ་སེར་སྣ་མེད་པ། འཇིག་རྟེན་ཐམས་ཅད་དང་མཐུན་པར་བྱེད་ནུས་པ་ཤ་སྟག་དང། བདག་ཅག་རྒལ་ནས་གཞན་བསྒྲལ་བར་བྱའོ། །སྙམ་སྟེ་སྔོན་གྱི་བསྐལ་པ་བྱེ་བ་


[054-5b0] [5B] 
[054-5b1] བླངས་པ་འཛིན་པའི་སྤྱད་པ་སྤྱོད་པ་ཤ་སྟག་དང། དེ་བཞིན་དུ་བདག་ཅག་གྲོལ་ནས་གཞན་དགྲོལ་བར་བྱའོ། །སྙམ་པ་དང་
[054-5b2] དེ་བཞིན་དུ་དཀོན་མཆོག་གསུམ་གྱིས་གདུང་མི་འཆད་པར་བྱའོ། །སྙམ་པ་དང། ཆོས་ཀྱི་འཁོར་ལོ་བསྐོར་བར་བྱའོ། །སྙམ་པ་དང། གོ་ཆ་ཆེན་པོ་བགོ་བར་བྱའོ། །སྙམ་དུ་སེམས་པ་ཤ་
[054-5b3] སྟག་དང། དེ་བཞིན་དུ་ཡོན་ཏན་དཔག་ཏུ་མེད་པ་དང་ལྡན་པ་དང་བུ་གཅིག་པ་ལ་བྱ་བ་བཞིན་དུ་སེམས་ཅན་ཐམས་ཅད་ལ་སྙོམས་པར་ལྟ་བ་ཤ་སྟག་སྟེ། དེ་དག་ཐམས་ཅད་སྔ་དྲོའི་ཉི་མ་
[054-5b4] འཆར་ཀར་ཡན་ལག་ཐམས་ཅད་ཀྱི་བ་སྤུ་རྒྱ་སྐྱེགས་ཀྱི་ཤིང་གི་མེ་ཏོག་ལྟར་རྩ་དམར་བ་ནི། ལངས། མིག་ནི། མཆི་མ་ཁྲག་ལྟ་བུས་གང་སྟེ། མཆོག་ཏུ་སྡུག་བསྔལ་བའི་ཚོར་བ་དང་ལྡན་
[054-5b5] ནས་སེམས་ཅན་ཐམས་ཅད་ལ་ཕན་པ་དང། བདེ་བ་དང། སྙིང་བརྩེ་བའི་ཕྱིར་དང། གདུལ་བར་བྱ་བའི་དབང་གི་དོན་དུ་ཐེག་པ་ཆེན་པོའི་མཆོག་ཏུ་གསང་བ། སྟོང་པ་ཉིད་ཀྱི་རྣམ་པ་དགོངས་
[054-5b6] པའི་ཚིག་རྣམ་པ་སྣ་ཚོགས་ཀྱི་སྒོའི་ཚུལ་བཤད་པར་བྱ་བའི་ཕྱིར་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་
[054-5b7] ལྡན་འདས་ལ་ལན་འབུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ་།ཡང་དེའི་ཚེ་བསླབ་པའི་གཞི་ལྔ་བླངས་ཤིང་


[054-6a0] [6A] 
[054-6a1] ༄༅། །ཚུལ་ཁྲིམས་དང། ཆོ་ག་དང། ཡོན་ཏན་དང་ལྡན་པའི་དགེ་བསྙེན་འོད་དྲི་མ་མེད་པར་གྲགས་པའི་རྒྱལ་པོ་ལ་སོགས་པ་དགེ་བསྙེན་གངཱྒའི་ཀླུང་གཉིས་ཀྱི་བྱེ་མ་
[054-6a2] སྙེད་ཐམས་ཅད་ཀྱང་ཟུང་དང་ཟུང་དུ་ཤེས་པར་འདོད་པ་ཤ་སྟག་སྟེ། སྡུག་བསྔལ་བ་དང། བདེ་བ་དང། རྟག་པ་དང། མི་རྟག་པ་དང། བདག་ཡོད་པ་དང། བདག་མེད་པ་དང། སྟོང་
[054-6a3] པ་དང། སྟོང་པ་མ་ཡིན་པ་དང། དེ་ཁོ་ན་དང། དེ་ཁོ་ན་མ་ཡིན་པ་དང། སྐྱབས་དང། སྐྱབས་མ་ཡིན་པ་དང། སེམས་ཅན་དང་སེམས་ཅན་མེད་པ་དང། བརྟན་པ་དང། བརྟན་པ་མ་
[054-6a4] ཡིན་པ་དང། ཞི་བ་དང། ཞི་བ་མ་ཡིན་པ་དང། འདུས་བྱས་དང་འདུས་མ་བྱས་དང། ཐེར་ཟུག་དང། ཐེར་ཟུག་མ་ཡིན་པ་དང། ཡོངས་སུ་མྱ་ངན་ལས་འདས་པ་དང། ཡོངས་སུ་མྱ་
[054-6a5] ངན་ལས་འདས་པ་མ་ཡིན་པ་ལ་སོགས་པའི་ཁྱད་པར་དང། ཁྱད་པར་དུ་འཕགས་པ་ཤེས་པར་འདོད་པ་ཤ་སྟག་སྟེ། འདི་ལྟ་སྟེ། དགེ་བསྙེན་འོད་དྲི་མ་མེད་པར་གྲགས་པའི་རྒྱལ་
[054-6a6] པོ་ཞེས་བྱ་བ་དང། དགེ་བསྙེན་རབ་སྦྱིན་ལ་སོགས་པ་དགེ་བསྙེན་ཐེག་པ་ཆེན་པོ་ཐོས་པར་འདོད་ལ་ཐོས་ནས་ཀྱང་གཞན་དག་ལ་བསྟན་པར་བྱའོ། །སྙམ་དུ་དམ་བཅས་ཤིང་ཚུལ་ཁྲིམས་
[054-6a7] བླངས་པ། ཐེག་པ་ཆེན་པོས་སྐོམ་ལ་ངོམས་ནས་ཀྱང་གཞན་སྐོམ་པ་དག་ངོམ་པར་བྱའོ། །སྙམ་དུ་དམ་བཅས་པ། ཐེག་པ་ཆེན་པོ་ལ་སྲེད་པ། ཐེག་པ་ཆེན་པོ་ལ་སེར་སྣ་མེད་པ། འཇིག་


[054-6b0] [6B] 
[054-6b1] བདག་ཅག་རྒལ་ནས་གཞན་བསྒྲལ་བར་བྱའོ། །བདག་ཅག་གྲོལ་ནས་གཞན་དགྲོལ་བར་བྱའོ། །དཀོན་མཆོག་གསུམ་གྱི་གདུང་མི་
[054-6b2] འཆད་པར་བྱའོ། །ཆོས་ཀྱི་འཁོར་ལོ་བསྐོར་བར་བྱའོ། །སྙམ་དུ་སློབ་པར་འདོད་པ། གོ་ཆ་ཆེན་པོ་བགོས་པ། བསླབ་པ་རྣམས་ལ་སེམས་གུས་པ་དང། དེ་བཞིན་དུ་ཡོན་ཏན་གྲངས་མེད་པ་
[054-6b3] དང་ལྡན་པ། བུ་གཅིག་པ་ལ་བྱ་བ་བཞིན་དུ་སེམས་ཅན་ཐམས་ཅད་ལ་སྙིང་རྗེ་དང་ལྡན་པ་ཤ་སྟག་སྟེ། དེ་དག་ཀྱང་ཉི་མ་འཆར་ཀར་དེ་བཞིན་གཤེགས་པའི་གདུང་ཞུགས་ལ་བཞེན་པའི་ཕྱིར་
[054-6b4] རེ་རེས་ཀྱང་ཙནྡན་དང། ཨ་ག་རུ་དང། ཐང་ཤིང་གི་མཆོག་དང། ཙནྡན་ས་མཆོག་པའི་བུད་ཤིང་རྣམས་དང། ཡམ་བསྲེག་ཤིང་དྲི་བསུང་དང་ལྡན་པ་ཡོན་ཏན་ཅན་ལྔ་སྟོང་ལྔ་སྟོང་ཁྱེར་ཏེ་འོངས་
[054-6b5] སོ༑ ༑དེ་ལ་ཡམ་བསྲེག་ཤིང་སྣ་རེ་ཞིང་ཡང་གསེར་གྱི་སྐུད་པ་རིན་པོ་ཆེ་སྣ་བདུན་རིགས་བདུན་དང་ལྡན་པས་སྤྲས་པས་དཀྲིས་པ། རི་མོ་ལ་བྲིས་པ་ཁོ་ན་བཞིན་དུ་འདུག་པ། རང་བཞིན་གྱིས་
[054-6b6] གཞོན་ཤ་ཅན་ལེགས་པར་བཅོས་པ་ཤ་སྟག་སྟེ། སྣ་རེ་ཞིང་ཡང་འོད་རྣམ་པ་སྣ་ཚོགས་དང་ལྡན་པའི་ཕུང་པོ་ཆེན་པོ། །མདོག་སྔོ་བ་དང། བར་བར་ཁ་ཅིག་ཏུ་མདོག་དཀར། ཁ་ཅིག་ཏུ་སྔོ་
[054-6b7] སྐྱ། ཁ་ཅིག་ཏུ་རྩ་དམར། ཁ་ཅིག་ཏུ་སེར་པ་མིག་ཏུ་སྡུག་པར་བྱས་པ་ཤ་སྟག་གོ་བམ་པོ་རེ་རེའི་གཡོགས་མའི་ཕྱར་བུའང་རིན་པོ་ཆེ་སྣ་བདུན་ལས་བྱས་པ་ཤ་སྟག་གོ། །ཆིངས་མའི་ཐེ་


[054-7a0] [7A] 
[054-7a1] ༄༅། །གུ་མང་པོ་རེ་རེ་ཞིང་ཡང་ལྡོང་རོས་ཀྱི་མདོག་ལྟ་བུ་དང། ཟར་མའི་མེ་ཏོག་གི་མདོག་ལྟ་བུ་དང། སྔོན་པོ་དང། སེར་པོ་རྣམས་ཀྱིས་བར་བར་དུ་སྤེལ་བ་ཤ་སྟག་གོ་
[054-7a2] དེ་ལ་ཆིངས་མའི་ཐེ་གུ་མང་པོ་རེ་རེ་ཞིང་ཡང་གསེར་ཐགས་ཀྱི་མཆོག་རྣམ་པར་དག་པ། ཡུལ་མང་པོར་གྲགས་པ་དག་གིས་སྤེལ་བ་ཤ་སྟག་གོ་དེ་ལ་ཡམ་བསྲེག་ཤིང་སྣ་རེ་ཞིང་ཡང་
[054-7a3] སྤོས་དྲི་བསུང་ཞིམ་པོ་དང། མེ་ཏོག་ཕྲེང་དང། གུར་གུམ་གྱི་ཕྱེ་མ་དང་ལྡན་པར་བྱས་པ། གསེར་ཐགས་ཀྱིས་གཡོགས་པ་དར་སྣས་བརྒྱན་པ་རིན་པོ་ཆེ་སྣ་བདུན་གྱི་ཤུབས་སྔོན་པོ་དང་
[054-7a4] སེར་པོ་དང། སྔོ་སྐྱ་དང། དཀར་པོ་དང། བཙོད་ཀ་ལྟ་བུ་དག་གི་ནང་དུ་བཅུག་པ། ཡུལ་ཀ་ལི་དཀའི་རས་དང། ཟར་མའི་རས་དང། ཟབ་དར་དང། རྒྱ་དར་གྱི་མཆོག་རྣམས་ཀྱིས་དཀྲིས་པ་
[054-7a5] མེ་ཏོག་མང་པོས་བརྒྱན་པ། བྱུག་པ་དྲི་བསུང་ཞིམ་པོ་དག་གིས་བྱུགས་པ་ཤ་སྟག་གོ་ཡམ་བསྲེག་ཤིང་སྣ་རེའི་ཤིང་རྟ་རེ་རེ་ཞིང་ཡང་རིན་པོ་ཆེ་སྣ་བདུན་གྱིས་བརྒྱན་པ་གསེར་གྱིས་མཛེས་
[054-7a6] པར་བྱས་པ་ཁ་ཅིག་ཁ་ཅིག་ཏུ་སྔོན་པོ་དང། དཀར་པོ་དང། བབ་ལའི་ཁ་དོག་དང། ལི་ཁྲིའི་ཁ་དོག་པས་ལྷག་པའི་འོད་གསལ་བ་དང་ལྡན་པ་ཤ་སྟག་གོ་ཤིང་རྟ་དེ་དག་གི་གཉའ་
[054-7a7] ཤིང་རྣམས་ཀྱང་རིན་པོ་ཆེ་སྣ་བདུན་གྱིས་བརྒྱན་པ། དཔེ་མེད་པ་རྟ་ཅང་ཤེས་མགྱོགས་པ་དག་དང་སྦྱར་བ་ཤ་སྟག་གོ་རྟ་དེ་དག་ཀྱང་རླུང་གི་ཤུགས་པས་མགྱོགས་པ། སྤུ་ཁ་ཆུ་སྐྱར་


[054-7b0] [7B] 
[054-7b1] ལྡོང་རོས་ཀྱི་མདོག་དང། སྤྲིན་གྱི་མདོག་ཅན་ཤ་སྟག་སྟེ། ཐབས་དེ་འདྲ་བའི་ཤིང་རྟ་རེ་རེའི་མདུན་ལོགས་དང། རྒྱབ་ལོགས་སུ་རྒྱལ་མཚན་དང་བ་དན་བསྒྲེང་སྟེ། རྒྱལ་མཚན་
[054-7b2] ཐམས་ཅད་ཀྱང་རིན་པོ་ཆེ་ལས་བྱས་པ། གསེར་གྱི་དྲ་བས་གཡོགས་པ་ཤ་སྟག་གོ་རྒྱལ་མཚན་གྱི་མདུན་ལོགས་སུའང་གདུགས་རྩིབས་དང། རྩ་བ་ནོར་བུ་དྲི་མ་མེད་པ་འོད་ཅན་ལས་བྱས་པ་
[054-7b3] མུ་ཏིག་གི་ཆུན་པོ་དབྱངས་པ་ཤ་སྟག་ཁྱེར་རོ། །གདུགས་རེ་རེའི་མདུན་ལོགས་སུའང་གསེར་གྱི་མེ་ཏོག་ཀུ་མུ་ད་དང། ཨུཏྤ་ལ་དང་པདྨ་དཀར་པོ་སྡོང་བུ་བཻཌཱུརྱ་ལས་བྱས་པ། ཟེ་བ་རྡོ་རྗེ་
[054-7b4] ལས་བྱས་པ། བུང་བ་མང་པོ་སྐད་འབྱིན་པ། དྲི་བསུང་ཞིམ་པོ་དང་ལྡན་པ། ཡིད་དུ་འོང་བ། འོད་དང་ལྡན་པ། ཆེ་བ། མང་བ་ཤ་སྟག་དང། ལྡ་ལྡི་ཆེན་པོ་ཤ་སྟག་ཁྱེར་རོ། །ལྡ་ལྡི་ཆེན་པོ་
[054-7b5] རྣམས་ཀྱི་མདུན་དུའང་བྱང་ཆུབ་སེམས་དཔའི་སྐྱེས་པའི་རབས་ཀྱི་སྤྱོད་པ་རི་མོར་བྲིས་པ་ཆེན་པོ་དག་ཐོགས་སོ། །རི་མོའི་གཟུགས་རེ་རེའི་གློ་གཡས་གཡོན་ནས་ཀྱང་ཟློས་གར་གྱི་གར་ཐབས་ཡུལ་
[054-7b6] དབུས་ནས་བྱུང་བ་རྣམ་པ་སྣ་ཚོགས་བྱེད་དེ། གར་ཐབས་བྱེད་པ་དེའི་ནང་ན་སིལ་སྙན་རིན་པོ་ཆེ་ལས་བྱས་པའི་རྫ་རྔ་དང་འཁར་རྔ་དང། རྔ་ཟླུམ་དང། པི་ཝང་དང། གླིང་བུ་དང། པི་ཝང་རྒྱུད་གཅིག་
[054-7b7] པ་དང། རྔ་བོ་ཆེ་དང། དུང་ལ་སོགས་པ་དག་བརྡུང་ཞིང་འབུད་དོ། །གར་ཐབས་ཀྱི་སིལ་སྙན་དེ་དག་ལས་ཀྱང་ཀྱེ་མ་འཇིག་རྟེན་སྟོངས་པར་འགྱུར་རོ། །ཞེས་བྱ་བ་དེ་ལྟ་བུའི་རྣམ་པ་བརྗོད་ཅིང་གདུང་


[054-8a0] [8A] 
[054-8a1] ༄༅། །གདུང་སྐད་དུ་དབྱངས་ལེན་ཏོ། །གར་ཐབས་ཀྱི་སིལ་སྙན་རེ་རེའི་མདུན་དུའང་མེ་ཏོག་དྲི་ཞིམ་པོ་སྣ་ཚོགས་རྣམ་པར་འཚེར་བ་རྣམས་ཀྱི་ཕྱེ་མས་རིན་པོ་ཆེའི་
[054-8a2] སྐོན་བུ་ལེགས་པར་བཅོས་པ་གཞོན་ཤ་ཅན་དག་གིས་བཀང་བ་ཤ་སྟག་དང། དེ་མ་ཡིན་པའི་སྐོན་བུ་མང་པོ་བལྟ་ན་སྡུག་པ། གུར་གུམ་གྱི་ཕྱེ་མས་བཀང་བ་ཤ་སྟག་ཐོགས་སོ། །དེ་
[054-8a3] དག་གི་མདུན་དུའང་བཅོམ་ལྡན་འདས་དགེ་སློང་གི་དགེ་འདུན་གྱིས་འཁོར་དང་བཅས་པ་ཁྱབ་པར་འགྱུར་བའི་ཞལ་ཟས་དག་ཁྱེར་ཞིང་འདོང་ངོ། །ཞལ་ཟས་དེ་དག་ཀྱང་བུད་ཤིང་ཙནྡན་
[054-8a4] དམར་པོ་དང། ཨ་ག་རུ་དང། ཐང་ཤིང་གི་མེ་ཆུང་དུས་བཙོས་པ་དང། གངྒཱའི་ཀླུང་གི་ཆུས་བཙོས་པ་ཤ་སྟག་སྟེ། སྐྱུར་བ་དང། ལན་ཚྭའི་རོ་དང། མངར་བ་དང། བསྐ་བ་དང། ཚ་
[054-8a5] བ་དང། ཁ་བའི་རོ་དང་ལྡན་པ། མདངས་སྐྱེད་པ། ཕན་པར་འགྱུར་བ་ཤ་སྟག་ག་སཱ་ལ་ཟུང་གི་དྲུང་གི་ཉེན་ཀོར་ཐམས་ཅད་ཀྱང་གསེར་གྱི་བྱེ་མ་འཇམ་པོས་བརྡལ་ཏེ། ག་བུ་ཤའི་
[054-8a6] རས་དང། སྣམ་བུ་དང། བཙོས་སྣམ་དང། དྲེའུ་རྡོག་དང། ཀ་ལིངྐའི་རས་དང། ཟབ་དར་འཇམ་ཞིང་མདོག་དཀར་བ་རྣམས་ཀྱང་བཏིང་ངོ། །གྲུབ་པའི་གནས་དེའི་གཞི་དཔག་ཚད་
[054-8a7] སུམ་ཅུ་རྩ་གཉིས་ཁོར་ཁོར་ཡུག་ཀྱང་གུར་གུམ་གྱིས་བྱུགས་སོ་།བཅོམ་ལྡན་འདས། དགེ་སློང་གི་དགེ་འདུན་བཅས་པའི་སེངྒེའི་ཁྲི་ཆེན་པོ་གསེར་ལས་བྱས་པ། རིན་པོ་ཆེ་སྔ་[?] བདུན་


[054-8b0] [8B] 
[054-8b1] རི་རབ་ལྟར་ཆེ་ཞིང་འཕང་མཐོ་བ་དག་ཀྱང་བཤམས་སོ། །གཡོགས་མའང་དེ་དག་གི་རྐྱེན་དུ་འཚམ་པ་ཤ་སྟག་གིས་གཡོགས་ཏེ། གསེར་གྱི་དྲིལ་བུ་གཡེར་ཀ་
[054-8b2] སྒྲ་སིལ་ལི་ལི་དང། ཁྲོལ་ཤིང་གི་སྒྲ་འབྱུང་བའི་དྲ་བ་ཅན་གྱི་ཡོལ་བ་རྣམས་ཀྱིས་ནི། བསྐོར། རྒྱ་དར་སྤུ་སྡུག་ཡུག་ཁྱིམ་ཆེན་པོའི་བླ་རེ་རྣམས་ནི། བྲེས། གདུགས་དཀར་པོ་རྣམས་ཀྱིས་ནི་
[054-8b3] ཉི་མཚན་བསྒྲིབས། རྔ་ཡབ་དཀར་པོ་རྣམས་ཀྱིས་ནི། གཡབས། རྒྱབ་རྟེན་གླང་པོ་ཆེའི་མཆེ་བ་ལ་ཆུ་སྲིན་མ་ཀ་ར་བརྟེན་པའི་ཁ་ནས་ཟླ་བ་ཉ་བའི་འོད་ཟེར་ལྟར་དཀར་བའི་མུ་ཏིག་གི་ཆུན་པོ་
[054-8b4] འབྱུང་ཞིང་དབྱངས་པ་དང་ལྡན་པ་རྣམས་ནི། བཅས། ས་ཕྱོགས་རྣམས་ནི། མེ་ཏོག་དྲི་ཞིམ་པོའི་སིལ་མས་གཏོར་ཏོ། །དགེ་བསྙེན་དེ་དག་རེ་རེ་ནས་ཀྱང་འདི་སྙམ་དུ་སེམས་ཏེ། བདག་གིས་
[054-8b5] སེམས་ཅན་ཐམས་ཅད་ལ་ཟས་འདོད་པ་རྣམས་ལ་ནི། ཟས་སྦྱིན་ནོ་།སྐོམ་འདོད་པ་རྣམས་ལ་ནི། སྐོམ་སྦྱིན་ནོ། །མགོ་བོ་དང་མིག་ལ་སོགས་པ་ཡན་ལག་དང་ཉིད་ལག་ཐམས་ཅད་
[054-8b6] འདོད་པ་རྣམས་ལའང་ཇི་ལྟར་འདོད་པ་བཞིན་དུ་སྦྱིན་ནོ། །དབུལ་པོ་དང། བཀྲེན་པ་དང། ཕོངས་པ་རྣམས་ལའང་འདོད་པ་དང། དུག་དང། གནོད་པ་དང། མ་བརྟགས་པའི་སྦྱིན་པ་རྣམས་
[054-8b7] མ་གཏོགས་པར་གང་དང་གང་དག་ཅི་དང་ཅི་འདོད་པ་དེ་དག་ཆོག་པར་སྦྱར་རོ། །སྙམ་དུ་སེམས་ཀྱི། གཞན་ནི། ཅིའང་མི་སེམས་སོ་།དེ་བཞིན་དུ་དགེ་བའི་བཤེས་གཉེན་གྱི་སྡེ་ཚན། བྱང་


[054-9a0] [9A] 
[054-9a1] ༄༅། །ཆུབ་སེམས་དཔའི་སྤྱོད་པ་ལ་གནས་པ་དེ་དག་ཐམས་ཅད་ཀྱིས་བསམ་པ། དེ་བཞིན་གཤེགས་པ་ལ་བདག་གིས་བཤོས་གསོལ་ཏེ་ཡོངས་སུ་མྱ་ངན་ལས་
[054-9a2] འདའ་བར་བྱའོ། །དེ་བཞིན་གཤེགས་པ་ལ་བདག་གིས་བཤོས་གསོལ་ཏེ་ཡོངས་སུ་མྱ་ངན་ལས་འདའ་བར་བྱའོ། །སྙམ་སྟེ། སོ་སོ་ནས་དེ་འབའ་ཞིག་སྙིང་ལ་སེམས་ཤིང་ཡན་
[054-9a3] ལག་ཐམས་ཅད་ཀྱི་བ་སྤུ་རྒྱ་སྐྱེགས་ཀྱི་ཤིང་གི་མེ་ཏོག་ལྟར་རྩ་དམར་བ་ནི། ལངས། མིག་ནི། མཆི་མ་ཁྲག་ལྟ་བུས་གང་སྟེ་མཆོག་ཏུ་སྡུག་བསྔལ་བའི་ཚོར་བ་དང་ལྡན་ནས་རང་
[054-9a4] རང་གི་མཆོད་པའི་ཡོ་བྱད་བུད་ཤིང་དང། ཡམ་བསྲེག་ཤིང་དང་ཤིང་རྟ་དང། རྒྱལ་མཚན་དང། གདུགས་དང། བ་དན་རྣམས་དང་ཆས་ཏེ་ཞལ་ཟས་ཀྱི་མཆོག་གིས་སྦྱར་བའི་སྣོད་
[054-9a5] རྣམས་ཐོགས་ནས་བཅོམ་ལྡན་འདས་ག་ལ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་ལ་སྤོས་དང། མེ་ཏོག་ཕྲེང་དང། ཕྱེ་
[054-9a6] མ་དང། ཕྱེ་མ་ཞིབ་བུ་དང། གདུགས་དང། རྒྱལ་མཚན་དང། བ་དན་དང། བླ་རེ་རྒྱ་ཆེན་པོ་དག་གིས་མཆོད་ནས་ལན་འབུམ་བསྐོར་བ་བྱས་ཏེ་མིག་ནས་མཆི་མ་རྒྱུན་མི་ཆད་པར་ཆར་
[054-9a7] བཞིན་དུ་ཕབ་ནས་བདག་ཉིད་ལ་སྡུག་བསྔལ་གྱི་རྣམ་པ་མང་པོ་བྱེད་ཅིང། ཀྱེ་མ་འཇིག་རྟེན་སྟོངས་པར་འགྱུར་རོ། །ཀྱེ་མ་འཇིག་རྟེན་སྟོངས་པར་འགྱུར་རོ། །ཞེས་དེ་སྐད་དུ་སྐད་པོ་ཆེ་


[054-9b0] [9B] 
[054-9b1] དེ་བཞིན་གཤེགས་པའི་ཞབས་དྲུང་ན་སྲོག་ཆགས་ཤི་ཤུ་མ་ར་བཞིན་དུ་འགྲེ་ལྡོག་ཅིང་གསོལ་བ་འདེབས་ཏེ། བཅོམ་ལྡན་འདས་དེ་བཞིན་གཤེགས་པ་དགེ་སློང་གི་དགེ་འདུན་
[054-9b2] གྱི་འཁོར་དང་བཅས་པས་བདག་གིས་སྦྱར་བའི་བཤོས་གསོལ་བར་ཅི་གནང། བཅོམ་ལྡན་འདས། བདག་ལ་ཐུགས་བརྩེ་བའི་སླད་དུ་སྦྱིན་པའི་ཐ་མ་དེ་བཞིན་གཤེགས་པས་བཞེས་སུ་
[054-9b3] གསོལ་ཞེས་གསོལ་བ་འདེབས་སོ། །དེ་ནས་བཅོམ་ལྡན་འདས་ཐམས་ཅད་མཁྱེན་བཞིན་དུ་ཅང་མི་གསུང་བར་གྱུར་ཏོ། །དེ་དག་གིས་ལན་གཉིས་ལན་གསུམ་དུ་དེ་སྐད་ཅེས་གསོལ་ཀྱང་
[054-9b4] ལན་གཉིས་ལན་གསུམ་དུ་བཅོམ་ལྡན་འདས་ཅང་མི་གསུང་བར་གྱུར་ཏོ་།དེ་ནས་དགེ་བསྙེན་གྱི་ཚོགས་དེ་དག་རེ་ཐག་ཆད་དེ་ཅང་མི་ཟེར་བར་འཁོད་ནས་བུ་གཅིག་པ་ཤི་ནས་དུར་ཁྲོད་དུ་བོར་
[054-9b5] མ་ཐག་པའི་ཕ་མ་འགྲེ་ལྡོག་པ་བཞིན་དུ་ཤིན་ཏུ་སྡུག་བསྔལ་བར་གྱུར་ཏོ། །དེ་བཞིན་དུ་དགེ་བསྙེན་དེ་དག་ཐམས་ཅད་མཆོག་ཏུ་སྡུག་བསྔལ་བར་གྱུར་པ་ལས་ལངས་ཏེ། རང་རང་གི་མཆོད་
[054-9b6] པའི་ཡོ་བྱད་རྣམས་བསྡུས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་བསླབ་པའི་གཞི་ལྔ་བླངས་ཤིང་ཚུལ་ཁྲིམས་དང། ཆོ་ག་དང། ཡོན་ཏན་དང་ལྡན་པ་དང། དམ་པའི་ཆོས་ཀྱི་
[054-9b7] གཅེས་པ་འཛིན་པའི་དགེ་བསྙེན་མ་ཚོང་དཔོན་གྱི་བུ་མོ་འཚོ་བའི་དཔལ་ལ་སོགས་པ་དགེ་བསྙེན་མ་གངྒཱའི་ཀླུང་གསུམ་གྱི་བྱེ་མ་སྙེད་ཐམས་ཅད་ཀྱང་བུད་མེད་ཀྱི་གཟུགས་ཀྱིས་སེམས་ཅན་བྱ་བ་ཕྲག་


[054-10a0] [10A] 
[054-10a1] ༄༅། །མང་པོ་ངེས་པར་སྒྲོལ་བ། ཁྱིམ་གྱི་གནས་ལ་སྨོད་པ་ཤ་སྟག་སྟེ། ལུས་འདི་ནི། ཉེས་པའི་ཁམས་བརྒྱད་ཅུ་རྩ་བཞི་ལས་ལྷགས་པས་བསྡུས་པའོ། །ལུས་
[054-10a2] འདི་ནི༑ སྲིན་བུའི་རིགས་བྱེ་བ་ཕྲག་བརྒྱད་ཅུ་རྩ་བཞིའི་ཟས་སོ་།ལུས་འདི་ནི། རྒྱལ་པོའི་ཁྲི་མོན་དུ་བྲུབས་པའི་དྲི་མ་ནམ་པའོ་།ལུས་འདི་ནི། ཁྱི་རོ་རུལ་པའི་དྲི་བམ་གྱིས་ལྷག་
[054-10a3] པར་སྦགས་པའོ། །ལུས་འདི་ནི། སྒོ་དགུ་ནས་མི་གཙང་བ་འཛགས་པའོ། །ལུས་འདི་ནི། ཤ་དང། ཆུ་བ་དང། རུས་པ་དང། ཁྲག་དང། པགས་པའི་ཞལ་ཞལ་ཅན། རྐང་ལག་གི་ཕྱི་
[054-10a4] སྒོ་དང། ར་བ་དང། བ་གམ་ཅན། མིག་གི་སྐར་ཁུང་ཅན། མགོ་བོའི་ཡང་ཏོག་ཅན། ཡིད་རྒྱལ་པོ་ལྟ་བུའི་ཕོ་བྲང་གྲོང་ཁྱེར་ལྟ་བུའོ། །ལུས་འདི་ནི། མཁས་པ་ཐམས་ཅད་ཀྱིས་
[054-10a5] སྦངས་ཤིང་བྱིས་པའི་སྐྱེ་བོ་དགའ་བར་བྱེད་པའི་འདོད་ཆགས་དང། ཞེ་སྡང་དང། གཏི་མུག་ལ་སོགས་པའི་ཉོན་མོངས་པ་བྱེ་བ་སྙེད་ཀྱི་སྲིན་པོ་བརྟེན་པ། འདམ་བུ་དང། ཨེ་རཎྜ་དང། དབུ་
[054-10a6] བ་དང། ཆུ་ཤིང་ལྟ་བུར་སྙིང་པོ་མེད་པ། གློག་དང། རི་གཟར་པོའི་འབབ་ཆུའི་དབའ་རླབས་ལྟར་ཤིན་ཏུ་མི་བརྟན་པའོ། །སྒྱུ་མ་དང། སྨིག་རྒྱུ་དང། བྲག་ཅ་དང། ཟླ་བའི་གཟུགས་
[054-10a7] བརྙན་ལྟར་སླུ་བར་བྱེད་པ། རླུང་ཤུགས་དྲག་པོས་རྣམ་པར་དཀྲུགས་པའི་ཆུའི་ཤུགས་ཀྱིས་བརྐོས་པའི་འགྲམ་གྱི་སྡོང་པོ་ལྟར་གཡང་ས་ན་འདུག་པའི་ཆོས་ཅན། སྤྱང་ཀི་དང། ཝ་


[054-10b0] [10B] 
[054-10b1] བྱ་རྒོད་དང། བྱ་རོག་རྣམས་ཀྱི་ཟས་ཡིན་ན། སུ་ཞིག་འདི་ལྟ་བུ་འཆང་བ་ལ་དགའ་བར་བྱད། རྒྱ་མཚོའི་ཆུ་ཐམས་ཅད་སྐྲའི་རྩེ་མོས་བླངས་ཏེ་བ་ལང་གི་མིག་རྗེས་སུ་བླུགས་པར་ནི་ནུས་སྲིད་
[054-10b2] ཀྱི༑ ལུས་ནད་བཞི་བརྒྱ་རྩ་གཞིས་གཟིར་བ་འདི་སྙིང་པོ་མེད་པའམ་མི་གཙང་བ་ནི། ཚིག་ཙམ་གྱིས་བསྟན་པར་མི་ནུས་སོ། །ས་ཆེན་པོ་འདི་རྒྱ་ཤུག་གི་འབྲས་བུའི་རུས་པའི་འབྲུ་ཙམ་ཤ་སྟག་ཏུ་
[054-10b3] བྱས་པའམ། ཡུངས་འབྲུ་ཙམ་མམ། རྡུལ་ཕྲ་རབ་ཀྱི་རྡུལ་ཙམ་ཤ་སྟག་ཏུ་བྱས་པས་ནི། ཟད་པར་འགྱུར་ཡང་སྲིད་ཀྱི། ལུས་འདི་ཡོད་ཀྱི་བར་དུ་འདིའི་ཉེས་དམིགས་ནི། མཐར་ཐུག་པར་མི་འགྱུར་
[054-10b4] ཏེ༑ དེ་བས་ན་དམ་པའི་ཆོས་བསྲུང་བའི་ཕྱིར་འདི་མཆིལ་མ་བཞིན་དུ་དོར་བར་བྱའོ། །སྙམ་སྟེ། འདི་ལྟར་དགེ་བསྙེན་མ་དེ་དག་ཐམས་ཅད་ཆེན་པོ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་
[054-10b5] པ་བསྒོམས་པས་སེམས་བསྒོམས་པ་ཤ་སྟག་སྟེ། འདི་ལྟ་སྟེ། དགེ་བསྙེན་མ་འཚོ་བའི་དཔལ་ཞེས་བྱ་བ་དང། དགེ་བསྙེན་མ་དཔལ་ཕྲེང་ཞེས་བྱ་བ་དང། དགེ་བསྙེན་མ་ས་ག་ཞེས་བྱ་བ་དང། དེ་ལ་སོགས་
[054-10b6] པ་ཐམས་ཅད་ཀྱང་ཐེག་པ་ཆེན་པོ་ཐོས་པར་འདོད་ལ། ཐོས་ནས་ཀྱང་གཞན་དག་ལ་བསྟན་པར་བྱའོ། །སྙམ་དུ་དམ་བཅས་པ། སྲུང་བ་ལྷུར་ལེན་པ། བུད་མེད་ཀྱི་ལུས་ངན་ནོ། །སྙམ་དུ་སྨོད་པ་དང་
[054-10b7] ལུས་སྙིང་པོ་མེད་དོ། །སྙམ་དུ་སྨོད་པ་སོ་སོ་ནས་ཤས་ཆེར་སྒོམ་པ་དང། འཁོར་བའི་འཁོར་ལོ་གཞིག་གོ། །སྙམ་དུ་སེམས་པ་ཤ་སྟག་དང། ཐེག་པ་ཆེན་པོས་སྐོ་མ་ལ་ངོམས་ནས་ཀྱང་གཞན་


[054-11a0] [11A] 
[054-11a1] ༄༅། །སྐོམ་པ་དག་ངོམ་པར་བྱའོ། །སྙམ་དུ་དམ་བཅས་པ་ཤ་སྟག་དང། ཐེག་པ་ཆེན་པོ་ལ་སྲེད་པ། ཐེག་པ་ཆེན་པོ་ལ་སེར་སྣ་མེད་པ། འཇིག་རྟེན་ཐམས་ཅད་
[054-11a2] དང་མཐུན་པར་སློབ་པར་འདོད་པ་དང། གྲོལ་ནས་གཞན་དགྲོལ་བར་བྱའོ། །རྒལ་ནས་གཞན་བསྒྲལ་བར་བྱའོ། །དཀོན་མཆོག་གསུམ་གྱི་གདུང་མི་འཆད་པར་བྱའོ། །ཆོས་ཀྱི་འཁོར་ལོ་
[054-11a3] བསྐོར་བར་བྱའོ། །སྙམ་དུ་སློབ་པར་འདོད་པ་ཤ་སྟག་དང། གོ་ཆ་ཆེན་པོ་བགོས་པ། བསླབ་པ་རྣམས་ལ་བརྟུལ་ཞུགས་བརྟན་པ་དང། དེ་བཞིན་དུ་ཡོན་ཏན་དུ་མ་དང་ལྡན་པ་དང། བུ་གཅིག་
[054-11a4] པ་ལ་བྱ་བ་བཞིན་དུ་སེམས་ཅན་ཐམས་ཅད་ལ་སྙིང་རྗེ་དང་ལྡན་པ་ཤ་སྟག་སྟེ། དེ་དག་ཀྱང་ཉི་མ་འཆར་ཀར་ཤིན་ཏུ་རིགས་པར་གཅིག་ལ་གཅིག་འཇུས་ཏེ། དེ་བཞིན་གཤེགས་པའི་གདུང་
[054-11a5] ཞུགས་ལ་བཞེན་པའི་ཕྱིར་ཡམ་བསྲེག་ཤིང་དགེ་བསྙེན་པ་རྣམས་ཀྱི་ཉིས་འགྱུར་ཁྱེར་བ་ལས་བཅོམ་ལྡན་འདས་ཀྱི་ཞལ་ཟས་མ་བཞེས་ནས་བུ་ཤི་བ་བཞིན་དུ་མཆོག་ཏུ་སྡུག་བསྔལ་བར་གྱུར་
[054-11a6] ཏེ༑ ངུས་ནས་ལངས་ཏེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལི་ཙ་བའི་གཞོན་ནུ་གཙང་མ་དྲི་མ་མེད་པའི་སྙིང་པོ་ལ་སོགས་པ་ཡངས་པ་ཅན་ན་གནས་པའི་ལི་ཙ་བའི་གཞོན་ནུ་གྲོང་
[054-11a7] ཁྱེར་གྱི་ནང་ན་གནས་པ་དང། ཕྱི་རོལ་ན་གནས་པ་དང་བཅས་པ་རྣམས་དང། ཛམྦུའི་གླིང་ན་གནས་པའི་རྒྱལ་ཕྲན་བློན་པོ་དང་བཅས་པ་གངྒཱའི་ཀླུང་བཞིའི་བྱེ་མ་སྙེད་ཐམས་ཅད་ཀྱང་དམ་


[054-11b0] [11B] 
[054-11b1] ཚུལ་ཁྲིམས་དང་ཆོ་ག་དང་ཡོན་ཏན་དང་ལྡན་པ། དམ་པའི་ཆོས་སུན་འབྱིན་ཅིང་རྟགས་ཅན་འཆལ་པ་རྣམས་ཀྱི་སེར་བ་ལྟ་བུར་གྱུར་པ་ཤ་སྟག་ལ་དེ་དག་ཐམས་
[054-11b2] ཅད་ཀྱང་འདི་ལྟ་བུར་འདོད་དེ། བདག་ཅག་གི་ནོར་དང། འབྲུའི་ཚོགས་དང། མཛོད་དང། པང་བའི་ཚོགས་གང་ཡིན་པ་དེ་དག་ཐམས་ཅད་ནི། བདུད་རྩི་མི་ཟད་པར་བྱ་བ་དང། བདུད་རྩི་གནས་
[054-11b3] པར་བྱ་བའི་ཕྱིར་ཡིན་གྱི། བདག་ཅག་གིས་དམ་པའི་ཆོས་ལ་ནན་ཏན་བྱའོ། །དམ་པའི་ཆོས་ལ་སུན་འབྱིན་ཅིང་ལོག་བར་ལྟ་བ་རྣམས་ཀྱི་ལྕེ་གཅད་པར་བྱའོ། །ཞེས་ལེགས་པར་དམ་བཅས་
[054-11b4] པ༑ ཚུལ་ཁྲིམས་འཆལ་པ། ཚུལ་ཁྲིམས་ལ་མི་གནས་པ་རྣམས་ནི། གོས་དཀར་པོ་གྱོན་དུ་བཅུག་སྟེ། ཁྱིམ་པའི་ལས་བྱེད་དུ་གཞུག་གོ་སྙམ་དུ་སེམས་བརྟུལ་བ། དམ་པའི་ཆོས་སྡུག་པ་ལ་
[054-11b5] ནི༑ བླ་མ་བཞིན་དུ་རིམ་གྲོ་བྱའོ། །སྙམ་དུ་དམ་བཅས་པ། དགེ་འདུན་ལ་ཕན་པ་དང་བདེ་བར་གནས་པར་བྱ་བའི་ཡོངས་སུ་རྫོགས་པར་བྱས་ཀྱང་དེས་ཆོག་གོ་སྙམ་དུ་སེམས་པ་དང། ཐེག་པ་ཆེན་
[054-11b6] པོ་ཐོས་པར་འདོད་ལ་ཐོས་ནས་ཀྱང་གཞན་དག་ལ་བསྟན་པར་བྱའོ་།སྙམ་དུ་ཡི་དམ་བཅས་པ་ལ་བརྟན་པ་དང། དེ་ལ་སོགས་པའི་ཡོན་ཏན་དཔག་ཏུ་མེད་པ་དང་ལྡན་པ་ཤ་སྟག་སྟེ། འདི་ལྟ་སྟེ་
[054-11b7] ལི་ཙ་བའི་གཞོན་ནུ་གཙང་མ་དྲི་མ་མེད་པའི་སྙིང་པོ་ཞེས་བྱ་བ་དང། སྒྲིབ་པ་དག་པ་ཞེས་བྱ་བ་དང། གངྒཱའི་ཆུ་དྲི་མ་མེད་པས་བྱིན་པ་ཞེས་བྱ་བ་དང། དེ་ལ་སོགས་པ་ལི་ཙ་བའི་གཞོན་ནུ་དེ་དག་ཀྱང་


[054-12a0] [12A] 
[054-12a1] ༄༅། །གཅིག་ལ་གཅིག་འཇུས་ཏེ། རེ་རེས་ཀྱང་གདུང་ཞུགས་ལ་བཞེན་པའི་བུད་ཤིང་ཐང་ཤིང་གི་མཆོག་དང། ཙནྡན་དང། ཨ་ག་རུ་རྣམས་དང། ཡམ་བསྲེག་ཤིང་བྱེ་
[054-12a2] བ་ཕྲག་བརྒྱད་ཅུ་རྩ་བཞི་དང། མཆོད་པ་སྔ་མའི་ཉིས་འགྱུར་རྣམས་ཁྱེར་ནས་མཆོད་པ་རྣམས་བསྒྲགས་ཏེ་བཅོམ་ལྡན་འདས་ཀྱི་ཐད་དུ་དོང་ངོ། །ལི་ཙ་བའི་གཞོན་ནུ་རེ་རེ་ཞིང་ཡང་གླང་པོ་
[054-12a3] ཆེ་བརྒྱད་ཁྲི་བཞི་སྟོང་དང། རྟ་བརྒྱད་ཁྲི་བཞི་སྟོང་དང་ཤིང་རྟ་བརྒྱད་ཁྲི་བཞི་སྟོང་དང་ཆས་སོ། །ནོར་བུ་ཆུ་ཤེལ་བརྒྱད་ཁྲི་བཞི་སྟོང་དང་ཆས་སོ། །གླང་པོ་ཆེ་རེ་རེའི་མདུན་དུའང་ཆེ་བ་ལ་
[054-12a4] འོས་པའི་གདུགས་དང། རྒྱལ་མཚན་དང། བ་དན་དང། དར་གྱི་བླ་རེ་ཆེན་པོ་རྣམས་ཐོགས་སོ། །གདུགས་རྣམས་ཀྱི་ནང་ན་ཐུང་དུ་གང་ཡིན་པ་དེ་ལའང་ཁོ་ར་ཁོར་ཡུག་ཏུ་དཔག་ཚད་གཅིག་
[054-12a5] ཡོད་དོ༑ ༑དར་གྱི་བླ་རེ་ཆེན་པོ་རྣམས་ཀྱི་ནང་ན་ཆུང་དུ་གང་ཡིན་པ་དེ་ལའང་ཆུ་ཞེང་དུ་དཔག་ཚད་སུམ་ཅུ་རྩ་གཉིས་ཡོད་དོ་།རྒྱལ་མཚན་རྣམས་ཀྱི་ནང་ན་ཐུང་དུ་གང་ཡིན་པ་དེ་ལའང་
[054-12a6] འཕང་དུ་དཔག་ཚད་བརྒྱ་ཡོད་དོ། །བ་དན་རྣམས་ཀྱི་ནང་ན་ཐུང་དུ་གང་ཡིན་པ་དེས་ཀྱང་དཔག་ཚད་སྟོང་དུ་ཕྱིན་ནོ། །དེ་ལྟར་དེ་དག་མཆོད་པ་རྣམས་དང་བཅས་ཏེ་བཅོམ་ལྡན་འདས་ཀྱི་ཐད་
[054-12a7] དུ་དོང་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཞལ་ཟས་ཕུལ་བ་ལས་བཅོམ་ལྡན་འདས་ཅང་མི་གསུང་སྟེ། མ་བཞེས་ནས་མཆོག་ཏུ་སྡུག་བསྔལ་བར་གྱུར་ཏེ་


[054-12b0] [12B] 
[054-12b1] བདུན་གྱི་སྲིད་ཙམ་དུ་འཕགས་ཏེ་འཁོད་དོ། །གཞན་ཡང་དེའི་ཚེ་ཛམྦུ་གླིང་པའི་བློན་པོ་དང། ཚོང་དཔོན་དང། ཁྱིམ་བདག་གངྒཱ་ལྔའི་བྱེ་
[054-12b2] མ་སྙེད་ཐམས་ཅད་ཀྱང་ཐེག་པ་ཆེན་པོ་ལ་དད་པ། ཚུལ་ཁྲིམས་དང་ཆོ་ག་དང་ཡོན་ཏན་རྣམ་པར་དག་པ་དང་ལྡན་པ། དམ་པའི་ཆོས་སུན་འབྱིན་པ་རྣམས་ཀྱི་སེར་བ་ལྟ་བུར་གྱུར་པ་ཤ་སྟག་སྟེ་
[054-12b3] འདི་ལྟ་སྟེ། ཁྱིམ་བདག་གི་རྒྱལ་པོ་རྣམ་པར་སྣང་བྱེད་ཅེས་བྱ་བ་དང། འགྲོ་བ་སྐྱོང་ཞེས་བྱ་བ་དང། ཆོས་སྐྱོང་ཞེས་བྱ་བ་དང། དེ་ལ་སོགས་པ་དག་ཀྱང་དེའི་ཚེ་དེར་ལྷགས་ཏེ། དེ་དག་ཐམས་ཅད་
[054-12b4] ཀྱིས་ཀྱང་རང་རང་གི་མཆོད་པས་མཆོད་པ་སྔ་མ་རྣམས་ཟིལ་གྱིས་མནན་ནས་བཅོམ་ལྡན་འདས་ལ་མཆོད་པ་ཆེན་པོའི་ཚོགས་ཀྱིས་མཆོད་ནས་ཞལ་ཟས་མ་བཞེས་པའི་ཕྱིར་མཆོག་ཏུ་སྡུག་བསྔལ་
[054-12b5] བར་གྱུར་ཏེ། རེ་ཐག་ཆད་ནས་ལངས་ཏེ་བཅོམ་ལྡན་འདས་ཀྱི་མཐུས་ཏ་ལ་བདུན་གྱི་སྲིད་ཙམ་དུ་འཕགས་ཏེ་འཁོད་དོ། །གཞན་ཡང་དེའི་ཚེ་རྒྱལ་པོ་མ་སྐྱེས་དགྲ་མ་གཏོགས་པར་ཡངས་པ་ཅན་གྱི་
[054-12b6] རྒྱལ་པོ་ཟླ་བ་དྲི་མ་མེད་པའི་སྙིང་པོ་གྲོང་ཁྱེར་གྱི་ནང་ན་གནས་པ་དང། ཕྱི་རོལ་ན་གནས་པའི་གཡོག་འཁོར་དང་བཅས་པ་ལ་སོགས་པ་ཛམྦུ་གླིང་ཐམས་ཅད་ཀྱི་གྲོང་ཁྱེར་དང། རི་ཁྲོད་ཀྱི་གྲོང་དང་
[054-12b7] ཡུལ་པོ་ཆེ་དང། ཁ་ལུངས་ཀྱི་རྒྱལ་པོ་གངྒཱའི་ཀླུང་དྲུག་གི་བྱེ་མ་སྙེད་དང་ལྷན་ཅིག་ཏུ་དཔུང་གི་ཚོགས་ཡན་ལག་བཞི་དང་བཅས་ཏེ་ལྷགས་སོ། །རྒྱལ་པོ་དེ་རྣམས་རེ་རེ་ལའང་དམག་འཁྲུགས་ཡ་


[054-13a0] [13A] 
[054-13a1] ༄༅། །ཕྲག་བཅོ་བརྒྱད་བཅོ་བརྒྱད་ཡོད་དོ། །དེ་དག་ལ་གླང་པོ་ཆེ་རྟག་ཏུ་འགྲམ་པ་ནས་རྡུལ་འཛག་པ་དག་དང། རྟ་རླུང་གི་ཤུགས་པས་ལྷག་པར་མགྱོགས་པ་དག་ཀྱང་
[054-13a2] ཡོད་དོ༑ ༑དེ་དག་གི་མཆོད་པའི་ཡོ་བྱད་གང་ཡིན་པ་དེ་དག་ཀྱང་མཆོད་པའི་ཡོ་བྱད་སྔ་མ་དེ་དག་ལས་ཉིས་འགྱུར་གྱིས་ཆེས་བཟང་ལ་ཆེས་མང་སྟེ། དེ་ལྟ་བུའི་མཆོད་པའི་ཕུལ་དག་ཁྱེར་
[054-13a3] ནས་དཔུང་གི་ཚོགས་ཡན་ལག་བཞི་དང་བཅས་ཏེ་ལྷགས་སོ། །དེ་དག་གི་མཆོད་པ་ད་རྣམས་ཀྱི་ནང་ན་གདུགས་ཐུང་ངུ་གང་ཡིན་པ་དེའང་དཔག་ཚད་བརྒྱད་ཅུ་ཆུ་ཞེང་གབ་པར་འདུག་གོ་བ་
[054-13a4] དན་གྱི་ནང་ན་ཆུང་དུ་གང་ཡིན་པས་ཀྱང་དཔག་ཚད་བརྒྱ་སྟོང་དུ་ཕྱིན་ནོ། །རྒྱལ་མཚན་ཕལ་པ་གང་ཡིན་པ་དེ་ལའང་འཕང་དུ་དཔག་ཚད་སུམ་ཅུ་ཡོད་དོ། །དེ་ལྟར་ཡངས་པ་ཅན་གྱི་རྒྱལ་པོ་ཟླ་བ་
[054-13a5] དྲི་མ་མེད་པའི་སྙིང་པོ་དང། ཉི་འོད་ཅེས་བྱ་བ་དང། དེ་ལ་སོགས་པ་རྒྱལ་པོ་རྣམས་ཉི་མ་འཆར་ཀར་ལྷགས་ཏེ། དེ་དག་ཀྱང་དམ་པའི་ཆོས་སུན་འབྱིན་ཅིང་རྟགས་ཅན་འཆལ་པ་རྣམས་ཀྱི་
[054-13a6] སེར་བ་ལྟ་བུར་གྱུར་པ། མཐུས་ཀྱང་སེམས་ཅན་རྣམས་དམ་པའི་ཆོས་ལ་འགོད་པར་བྱེད་པ་དང། བདག་ཅག་གི་ནོར་དང། འབྲུའི་ཚོགས་དང། མཛོད་དང། བང་པའི་ཚོགས་གང་ཡིན་པ་དེ་
[054-13a7] དག་ནི། དམ་པའི་ཆོས་གནས་པར་བྱ་བའི་ཕྱིར་རོ། །སྙམ་དུ་སེམས་པ་ཤ་སྟག་དང། བདག་ཅག་གིས་དམ་པའི་ཆོས་ལ་ནན་ཏན་བྱའོ་།དམ་པའི་ཆོས་སུན་འབྱིན་པ་རྣམས་ཀྱི་ལྕེ་ནི་དྲུང་ནས་


[054-13b0] [13B] 
[054-13b1] །ཞེས་དམ་བཅས་པ་བརྟན་པོར་བྱས་པ་ཤ་སྟག་དང་ཐེག་པ་ཆེན་པོ་འདོད་པ་དང། འཇིག་རྟེན་ཐམས་ཅད་ལ་སྙིང་བརྩེ་བ་ཤ་སྟག་སྟེ། དེ་དག་གི་མཆོད་པ་རྣམས་ཀྱིས་ཡངས་པ་ཅན་
[054-13b2] ནས་གྲོང་ཁྱེར་ཀུ་ཤིའི་བར་ཐམས་ཅད་ཀུན་ཏུ་གང་བར་གྱུར་ཏོ་།དེ་དག་གི་གདུགས་ཀྱི་གྲིབ་མ་འདབ་ཆགས་སུ་འདུག་པས་ནི། ཉི་མའི་འོད་ཀྱིས་མི་ཕོག་གོ་དེ་དག་གི་ཁ་ཟས་ཀྱི་དྲི་བསུང་གིས་
[054-13b3] ནི༑ དཔག་ཚད་བཞིར་ཁྱབ་པར་གྱུར་ཏོ། །དེ་དག་གིས་བཅོམ་ལྡན་འདས་ལ་རང་རང་གིས་སྦྱར་བའི་ཞལ་ས་བཞེས་པར་ལན་གསུམ་གྱི་བར་དུ་གསོལ་པ་བཏབ་ཀྱང་ཞལ་ཟས་མ་བཞེས་ནས་ཡིད་
[054-13b4] མི་དགའ་སྟེ་ལངས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་རྒྱལ་པོ་མ་སྐྱེས་དགྲའི་བཙུན་མ་མེ་གཏོགས་པར་ཡངས་པ་ཅན་གྱི་རྒྱལ་པོའི་བཙུན་མོ་འཇིག་རྟེན་གསུམ་ན་མཛེས་མ་ལ་
[054-13b5] སོགས་པ་ཛམྦུ་གླིང་པའི་རྒྱལ་པོ་དང། ཚོང་དཔོན་དང། ཁྱིམ་བདག་རྣམས་ཀྱི་ཆུང་མ་གངྒཱའི་ཀླུང་བདུན་གྱི་བྱེ་མ་སྙེད་དང་ལྷན་ཅིག་ཏུ་ལྷགས་ཏེ། དེ་དག་ཐམས་ཅད་ཀྱང་བུད་མེད་ཀྱི་གཟུགས་
[054-13b6] ཀྱིས་སེམས་ཅན་མང་པོ་ངེས་པར་སྒྲོལ་པ། རྟག་ཏུ་ལུས་[?] དམ་པ་དང་ལྡན་པ། ཆེན་པོ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པས་སེམས་རྣམ་པར་དག་པ་ཤ་སྟག་སྟེ། འདི་ལྟ་
[054-13b7] སྟེ༑ ཡངས་པ་ཅན་གྱི་རྒྱལ་པོའི་བཙུན་མོ་འཇིག་རྟེན་གསུམ་ན་མཛེས་མ་ཞེས་བྱ་བ་དང། བཙུན་མོ་བྲི་ཡང་གུ་ཞེས་བྱ་བ་དང། དེ་ལ་སོགས་པ་ཐམས་ཅད་ཀྱང་སེམས་ཅན་ཐམས་ཅད་ལ་བུ་


[054-14a0] [14A] 
[054-14a1] ༄༅། །གཅིག་པ་ལ་བྱ་བ་བཞིན་དུ་སྙིང་རྗེ་དང་ལྡན་པ་ཤ་སྟག་སྟེ། གཅིག་ལ་གཅིག་འཇུས་ནས་དེ་བཞིན་གཤེགས་པའི་གདུང་ཞུགས་ལ་བཞེན་པའི་ཕྱིར་ཡམ་བསྲེག་ཤིང་
[054-14a2] རྣམས་ཁྱེར་ཏེ་མཆོད་པ་སྔ་མ་ཐམས་ཅད་རང་རང་གི་མཆོད་པ་རྣམས་ཀྱིས་ཟིལ་གྱིས་མནན་ནས་བཅོམ་ལྡན་འདས་ལ་ཉིས་འགྱུར་དུ་མཆོད་པ་བྱས་ཏེ། དེ་དག་གི་མཆོད་པའི་ཡོ་བྱད་
[054-14a3] རྣམས་ཀྱི་རྒྱལ་མཚན་དང། བ་དན་དང། གདུགས་རྣམས་ཀྱི་འཕང་དང་ཆུ་ཞེང་གི་ཚད་ཀྱང་སྔ་མའི་ཉིས་འགྱུར་བས་ལྷག་གོ་།ཁ་ཟས་རྣམས་ཀྱི་དྲི་བསུང་ནི། དཔག་ཚད་བརྒྱད་དུ་ཁྱབ་
[054-14a4] པར་གྱུར་ཏེ། བཅོམ་ལྡན་འདས་ལ་ཕྱག་བཙལ་ནས་ཞལ་ཟས་བཞེས་པར་གསོལ་བ་བཏབ་ཀྱང་ཞལ་ཟས་མ་བཞེས་ནས་བཅོམ་ལྡན་འདས་ལ་བསྐོར་བ་བྱེད་ཅིང་སྐྲ་འབལ་ལ་རང་རང་
[054-14a5] གི་རྒྱན་རྣམས་འཐོར་ཞིང། སྐད་མི་སྙན་པས་དུ་སྟེ་བུ་གཅིག་པ་ཤི་བ་བཞིན་དུ་མཆོག་ཏུ་སྡུག་བསྔལ་བར་གྱུར་ནས་བཅོམ་ལྡན་འདས་ཀྱི་མཐུས་སཱ་ལ་ཟུང་གི་དྲུང་ཉིད་དུ་ཕྱོགས་གཅིག་
[054-14a6] ཏུ་འཁོད་དོ། །གཞན་ཡང་དེའི་ཚེ་ལྷ་མིག་ཡངས་ཞེས་བྱ་བ་ལ་སོགས་པ་ལྷའི་ཚོགས་གངྒཱའི་ཀླུང་བརྒྱད་ཀྱི་བྱེ་མ་སྙེད་དང་ལྷན་ཅིག་ཏུ་ལྷགས་ནས་ལྷ་དེ་དག་གིས་འདི་སྐད་ཅེས་སྨྲས་སོ།།
[054-14a7] གྲོགས་པོ་དག་ལྟོས། གྲོགས་པོ་དག་ལྟོས། མི་རྣམས་ཀྱི་མཆོད་པའི་ཡོ་བྱད་མཆོག་ཏུ་ཁྱད་པར་དུ་འཕགས་ལ། དེ་བཞིན་གཤེགས་དགྲ་བཅོམ་པ་ཡང་དག་པར་རྫོགས་པའི་


[054-14b0] [14B] 
[054-14b1] འདོད་དེ། མི་རྣམས་ཀྱི་ཞལ་ཟས་ཀྱི་ཐ་མ་བཞེས་པའི་ཕྱིར་བཅོམ་ལྡན་འདས་ལ་གསོལ་བ་འདེབས་ཀྱི། གྲོགས་པོ་དག་བདག་ཅག་
[054-14b2] གིས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་སོ་སོ་ནས་མཆོད་པ་བྱ་ཞིང་ཐ་མའི་དུས་སུ་ཞལ་ཟས་དབུལ་བར་བྱ་ན། ཇི་ལྟར་བདག་ཅག་གིས་ཕུལ་
[054-14b3] པའི་ཞལ་ཟས་དེ་བཞིན་གཤེགས་པས་གསོལ་ཏེ་ཡོངས་སུ་མྱ་ངན་ལས་འདའ་བར་དེ་བཞིན་གཤེགས་པས་མཛོད་ཅིག་གུ་གྲོགས་པོ་དག་སངས་རྒྱས་འབྱུང་བ་ནི། ཤིན་ཏུ་དཀོན་ནོ། །
[054-14b4] དེ་བས་ཀྱང་ཞལ་ཟས་ཀྱི་ཐ་མའི་སྦྱིན་པའི་ཕ་རོལ་ཏུ་ཕྱིན་པ་ཕུན་སུམ་ཚོགས་པ་ནི། ཆེས་དཀོན་ནོ། །ཀྱེ་མ་བཅོམ་ལྡན་འདས་ཡོངས་སུ་མྱ་ངན་ལས་འདས་ན་ནི། འཇིག་རྟེན་སྟོངས་པར་
[054-14b5] འགྱུར་རོ། །ཞེས་སྨྲས་སོ། །ལྷ་དེ་དག་ཐམས་ཅད་ཀྱང་ཐེག་པ་ཆེན་པོ་ཐོས་པར་འདོད་ལ་ཐོས་ནས་ཀྱང་གཞན་དག་ལ་བསྟན་ཏོ་།སྙམ་དུ་དམ་བཅས་པ། ཐེག་པ་ཆེན་པོས་སྐོམ་ལ་ངོམས་
[054-14b6] ནས་ཀྱང་གཞན་སྐོམ་པ་རྣམས་ངོམ་པར་བྱའོ། །སྙམ་དུ་དམ་བཅས་པ། ཐེག་པ་ཆེན་པོ་ལ་སྲེད་པ། ཐེག་པ་ཆེན་པོ་ལ་སེར་སྣ་མེད་པ། ཐེག་པ་ཆེན་པོ་ལ་ཕྲག་དོག་དང་དུས་ཆེ་བ་དང་འཆབ་
[054-14b7] པ་དང་སྒྱུ་མེད་པ། ཐེག་པ་ཆེན་པོ་སུན་འབྱིན་པའི་སེམས་ཅན་རྣམས་ཀྱི་སེར་བ་ལྟ་བུར་གྱུར་པ། དམ་པའི་ཆོས་སྲུང་པའི་ཚུལ་ཁྲིམས་བླངས་པ། འཇིག་རྟེན་དང་མཐུན་པར་སློབ་པར་འདོད་པ་


[054-15a0] [15A] 
[054-15a1] ༄༅། །བདག་ཅག་རྒལ་ནས་གཞན་བསྒྲལ་བར་བྱའོ། །བདག་ཅག་གོལ་ནས་གཞན་དགྲོལ་བར་བྱའོ། །ཆོས་ཀྱི་འཁོར་ལོ་བསྐོར་བར་བྱའོ་།དཀོན་མཆོག་གསུམ་
[054-15a2] གྱི་གདུང་མི་འཆད་པར་བྱའོ། །སྙམ་དུ་སློབ་པར་འདོད་པ། གོ་ཆ་ཆེན་པོ་བགོས་པ། བསླབ་པ་རྣམས་ལ་དམ་བཅས་པ་བརྟན་པ་དང། དེ་བཞིན་དུ་ཡོན་ཏན་དཔག་ཏུ་མེད་པ་དང་ལྡན་པ་
[054-15a3] བུ་གཅིག་པ་ལ་བྱ་བ་བཞིན་དུ་འཇིག་རྟེན་ཐམས་ཅད་ལ་སྙིང་རྗེས་ལྟ་བ་ཤ་སྟག་སྟེ། དེ་དག་ཀྱང་ཉི་མ་འཆར་ཀར་སྟོན་པ་ཡོངས་སུ་མྱ་ངན་ལས་འདའ་བའི་གདུང་ཞུགས་ལ་བཞེན་པའི་
[054-15a4] ཕྱིར་བུད་ཤིང་དང། ཡམ་བསྲེག་ཤིང་རྣམས་ཁྱེར་ཏེ། དེ་དག་ཀྱང་སྔ་མས་ཕུལ་བའི་ཡམ་བསྲེག་ཤིང་གི་ཉིས་འགྱུར་བས་བཟང་པའི་ལྷ་རྫས་དྲི་བསུང་དང་ལྡན་པ། ཡིད་དུ་འོང་བ། མི་ལ་དཀོན་
[054-15a5] པ་ཤ་སྟག་གོ་ཤིང་རྟའང་རྟའི་མཆོག་མགྱོགས་པ་དག་དང་སྦྱར་པ། དར་ལ་དཀར་པོས་གཡོགས་པ། གཟུགས་དང་དབྱིབས་རི་མོ་བྲིར་ཡང་མི་ནུས་པ། དྲིལ་བུ་གཡེར་ཀའི་དྲ་བ་ཅན་
[054-15a6] གྱི་ཡོལ་བས་བསྐོར་བ། དར་ཡུག་ཁྱིམ་ཆེན་པོའི་བླ་རེ་རྒྱ་ཆེན་པོ་རྩ་བ་རི་མོ་ཅན་དག་ལ་བཙུགས་པ་དང། གར་ཐབས་དང་རོལ་མོ་ཡིད་དུ་འོང་བ་རྣམས་ཀྱིས་མདུན་དུ་དྲངས་པ། ཁ་ཟས་
[054-15a7] ཞིམ་པོ་མང་པོ་དག་དང། སེངྒེའི་ཁྲི་བཻཌཱུརྱའི་རྒྱབ་རྟེན་རྩེ་མོ་ནོར་བུའི་འོད་ཀྱིས་སྣང་བར་བྱས་པ། ཞབས་རྟེན་གསེར་ལས་བྱས་པ་དག་ཀྱང་བཤམས་པ་དང། ས་ཕྱོགས་ཀྱང་མེ་ཏོག་


[054-15b0] [15B] 
[054-15b1] མེ་ཏོག་གི་སིལ་མ་བཀྲམ་ཞིང་བཀོད་པ། དཔུང་གི་ཚོགས་ཡན་ལག་བཞི་ཕྱི་བཞིན་འབྲང་བ་ཤ་སྟག་སྟེ། སོ་སོ་ནས་མཆི་མ་ཁྲག་ལྟ་བུ་
[054-15b2] མི་ཐུབ་ཅིང་མཆོག་ཏུ་སྡུག་བསྔལ་བས་གདུངས་ནས་སེམས་ཅན་ཐམས་ཅད་ལ་ཕན་པ་དང། བདེ་བ་དང། སྙིང་བརྩེ་བའི་ཕྱིར་དང་གདུལ་བར་བྱ་བའི་དབང་གི་དོན་དུ་ཐེག་པ་ཆེན་པོའི་མཆོག་
[054-15b3] ཏུ་གསང་བ། སྟོང་པ་ཉིད་ཀྱི་རྣམ་པ་དགོངས་པའི་ཚིག་རྣམ་པ་སྣ་ཚོགས་ཀྱི་ཆོས་ཀྱི་སྒོའི་ཆུལ་བཤད་པར་བྱ་བའི་ཕྱིར་བཅོམ་ལྡན་འདས་ཀྱི་ཐད་དུ་དོང་སྟེ་བཅོམ་ལྡན་འདས་ཀྱི་ཞབས་ལ་མགོ་
[054-15b4] བོས་ཕྱག་བཙལ་ནས་མཆོད་པ་དང། བཀུར་སྟིའི་མཆོག་རྣམ་པོ་མང་པོ་དག་བྱས་ཏེ་བསྐོར་བའང་བྱས་ནས་བཅོམ་ལྡན་འདས་ཀྱི་འཁོར་རྣམས་ཀྱི་ཕྱིར་རང་རང་གི་བླ་གོས་ས་ལ་བཏིང་སྟེ་རང་རང་
[054-15b5] གི་རྒྱན་རྣམས་ཕོག་ཅིང་གཏོར་ནས་རང་རང་གི་སྐྲ་འབལ་ཅིང་སྐད་མི་སྙན་པས་དུ་སྟེ། བཅོམ་ལྡན་འདས་ལ་ཚིག་མཐུན་པར་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བདག་གིས་སྦྱར་
[054-15b6] བའི་བཤོས་གསོལ་ཏེ་ཡོངས་སུ་མྱ་ངན་ལས་འདའ་བར་མཛད་དུ་གསོལ་ཞེས་ལན་གཉིས་ལན་གསུམ་དུ་གསོལ་བ་བཏབ་ཀྱང་བཅོམ་ལྡན་འདས་ཀྱིས་མ་བཞེས་ཏེ་ཅང་མི་གསུང་ནས་དེ་དག་རེ་
[054-15b7] ཐག་ཆད་དེ་ལངས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ཀླུའི་རྒྱལ་པོ་ཕྱོགས་བཞི་ན་གནས་པ་ཀླུའི་རྒྱལ་པོ་ནོར་རྒྱས་ཀྱི་བུ་དང། དགའ་བོ་དང། ཉེ་དགའ་བོལ་སོགས་པ་ཀླུའི་


[054-16a0] [16A] 
[054-16a1] ༄༅། །རྒྱལ་པོ་གངྒཱའི། ཀླུང་དགུའི་བྱེ་མ་སྙེད་ཤིན་ཏུ་རིངས་པར་ཉི་མ་འཆར་ཀར་ལྷ་རྣམས་ཀྱི་མཆོད་པ་ལས་ཀྱང་ཉིས་འགྱུར་བས་ལྷག་པའི་མཆོད་པའི་ཡོ་བྱད་རང་རང་
[054-16a2] གི་འབྱོར་པ་དང་འཚམ་པ་དག་ཁྱེར་ནས་བཅོམ་ལྡན་འདས་ཀྱི་ཐད་དུ་དོང་སྟེ་ཕྱག་བཙལ་ནས་ཞལ་ཟས་བཞེས་པར་གསོལ་བ་བཏབ་ཀྱང་བསམ་པ་བཞིན་དུ་མ་གྲུབ་ནས་ལངས་ཏེ་ཕྱོགས་གཅིག་
[054-16a3] ཏུ་འཁོད་དོ། །གཞན་ཡང་དེའི་ཚེ་རྣམ་ཐོས་ཀྱི་བུ་ལ་སོགས་པ་གནོད་སྦྱིན་གྱི་བདག་པོ་གཡོག་འཁོར་དང་བཅས་པ་གངྒཱའི་ཀླུང་བཅུའི་བྱེ་མ་སྙེད་གཅིག་ལ་གཅིག་འཇུས་ནས་རང་རང་གི་
[054-16a4] མཆོད་པ་རྣམས་ཀྱིས་ཀླུའི་རྒྱལ་པོ་རྣམས་ཀྱི་མཆོད་པ་སྔ་མ་ཟིལ་གྱིས་མནན་ནས་ཚོགས་ཆེན་པོ་དང་ཆས་ཏེ་ལྷགས་ནས་བཅོམ་ལྡན་འདས་ལ་ཕྱག་བཙལ་ཏེ་ཞལ་ཟས་བཞེས་པར་གསོལ་
[054-16a5] བ་བཏབ་ཀྱང་བཅོམ་ལྡན་འདས་ཀྱིས་ཞལ་ཟས་མ་བཞེས་ནས་ཡིད་མི་དགའ་སྟེ་ལངས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ནམ་མཁའ་ལྡིང་གི་བདག་པོ་དགྲའི་མཛའ་བོ་ཞེས་
[054-16a6] བྱ་བ་ལ་སོགས་པ་ནམ་མཁའ་ལྡིང་གི་རྒྱལ་པོ་གངྒཱའི་ཀླུང་ཉི་ཤུའི་བྱེ་མ་སྙེད་ཀྱིས་རང་རང་གི་མཆོད་པས་གནོད་སྦྱིན་གྱི་རྒྱལ་པོ་སྔ་མ་དག་གི་མཆོད་པ་རྣམས་ཟིལ་གྱིས་མནན་ནས་བཅོམ་ལྡན་
[054-16a7] འདས་ལ་ཕྱག་བཙལ་ཏེ་ཞལ་ཟས་བཞེས་པར་གསོལ་བ་བཏབ་ཀྱང་ཞལ་ཟས་མ་བཞེས་ནས་ཡིད་མི་དགའ་སྟེ་ལངས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་དྲི་ཟའི་བདག་པོ་མིས་བྱིན་


[054-16b0] [16B] 
[054-16b1] བྱེ་མ་སྙེད་ཀྱིས་མཆོད་པ་སྔ་མ་ཐམས་ཅད་པས་ཀྱང་ཆེས་མཆོག་ཏུ་གྱུར་པའི་མཆོད་པ་རྣམས་ཁྱེར་ཏེ་འོངས་ནས་དེ་བཞིན་གཤེགས་པ་ལ་
[054-16b2] མཆོད་པ་བྱས་ཏེ་རོལ་མོ་སྙན་རྒུ་བྱས་ནས་ཕྱག་བཙལ་ཏེ་བཅོམ་ལྡན་འདས་ལ་ཞལ་ཟས་བཞེས་པར་གསོལ་བ་བཏབ་ཀྱང་བཅོམ་ལྡན་འདས་ཀྱིས་མ་བཞེས་ནས་དེ་དག་ཀྱང་ཡིད་མི་དགའ་བར་གྱུར་
[054-16b3] ཏེ་ལངས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་མིའམ་ཅིའི་བདག་པོ་ལེགས་མཐོང་ལ་སོགས་པ་མིའམ་ཅིའི་བདག་པོ་གངྒཱའི་ཀླུང་བཞི་བཅུའི་བྱེ་མ་སྙེད་ལྷགས་ཏེ་སྔ་མ་རྣམས་ཀྱི་
[054-16b4] མཆོད་པ་དེ་དག་བསྡོམས་པ་བས་ཀྱང་དེ་དག་རེ་རེའི་མཆོད་པ་ཆེས་ཁྱད་པར་འཕགས་པར་གྱུར་ཏེ། དེ་དག་ཀྱང་ཞལ་ཟས་མ་བཞེས་ནས་ཡིད་མི་དགའ་བར་གྱུར་ཏེ་ཕྱོགས་གཅིག་ཏུ་འཁོད་དོ། །གཞན་
[054-16b5] ཡང་དེའི་ཚེ་ལྟོ་འཕྱེ་ཆེན་པོའི་བདག་པོ་ལེགས་མཐོང་ཆེན་པོ་ལ་སོགས་པ་ལྟོ་འཕྱེ་ཆེན་པོའི་བདག་པོ་གངྒཱའི་ཀླུང་ལྔ་བཅུའི་བྱེ་མ་སྙེད་ཀྱིས་མཆོད་པ་སྔ་མའི་ཉིས་འགྱུར་ཁྱེར་བ་ལས་སྡམ་བཞིན་དུ་ཞལ་ཟས་
[054-16b6] མ་བཞེས་ནས་ཡིད་མི་དགའ་སྟེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལྷ་མ་ཡིན་གྱི་བདག་པོ་བདེ་མཆོག་རིགས་ལ་སོགས་པ་ལྷ་མ་ཡིན་གྱི་བདག་པོ་གངྒཱའི་ཀླུང་དྲུག་ཅུའི་བྱེ་མ་སྙེད་ལུས་ཆེ་
[054-16b7] ཞིང་སྣང་བ་ཆེན་པོ་དང་ལྡན་པ། ལྷ་མ་ཡིན་གྱི་བསམ་པ་མེད་པ་ཤ་སྟག་གིས་མཆོད་པ་སྔ་མའི་ཉིས་འགྱུར་ཉིས་འགྱུར་གྱི་མཆོད་པ་དག་ཁྱེར་ཏེ་འོངས་ཏེ། བཅོམ་ལྡན་འདས་ལ་ཕྱག་བཙལ་ནས་ཞལ་ཟས་


[054-17a0] [17A] 
[054-17a1] ༄༅། །མ་བཞེས་ཏེ་ཡིད་མི་དགའ་བར་གྱུར་ནས་ལངས་ཏེ་ཤིང་སཱ་ལ་ཟུང་གི་དྲུང་དུ་རང་རང་གི་གཟི་བྱིན་གྱིས་སྣང་བར་བྱས་ཏེ་འཁོད་དོ། །གཞན་ཡང་དེའི་ཚེ་སྦྱིན་བྱེད་མའི་
[054-17a2] བུའི་བདག་པོ་གངྒཱའི་ཆུ་དྲི་མ་མེད་པ་རྗེས་བྱིན་ལ་སོགས་པ་སྦྱིན་བྱེད་མའི་བུ་གངྒཱའི་ཀླུང་བདུན་ཅུའི་བྱེ་མ་སྙེད་ལུས་ཆེ་ཞིང་སྣང་བ་ཆེན་པོ་དང་ལྡན་པ། སྦྱིན་བྱེད་མའི་བུའི་བསམ་པ་མེད་པ་ཤ་
[054-17a3] སྟག་གིས་མཆོད་པ་སྔ་མ་ཐམས་ཅད་ལས་མཆོད་པ་ཉིས་འགྱུར་ཉིས་འགྱུར་བས་བཟང་བ་དག་ཁྱེར་བ་ལས་སྔ་མ་བཞིན་དུ་ཞལ་ཟས་མ་བཞེས་ནས་ཡིད་མི་དགའ་བར་གྱུར་ཏེ་ཤིང་སཱ་ལ་ཟུང་གི་
[054-17a4] དྲུང་དུ་རང་རང་གི་གཟི་བརྗིད་ཀྱིས་སྣང་བར་བྱས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་སྲིན་པོའི་བདག་པོ་འཇིགས་བྱེད་ལ་སོགས་པ་སྲིན་པོའི་དབང་པོ་གངྒཱའི་ཀླུང་བརྒྱད་ཅུའི་བྱེ་མ་
[054-17a5] སྙེད་སྲིན་པོའི་བསམ་པ་མེད་པ་ཤ་སྟག་གིས་གཟི་བརྗིད་ཆེན་པོའི་ཚོགས་ཀྱིས་སཱ་ལ་ཟུང་གི་དྲུང་དུ་སྣང་བར་བྱས་ནས། བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །གཞན་
[054-17a6] ཡང་དེའི་ཚེ་འབྲས་བུའི་ཤིང་གི་བདག་པོ་དྲི་སིལ་ལ་སོགས་པ་འབྲས་བུའི་ཤིང་གི་བདག་ལོ་གྡྒཱའི་ཀླུང་དགུ་བཅུའི་བྱེ་མ་སྙེད་ཀྱིས་སྔ་མའི་མཆོད་པ་ཐམས་ཅད་བས་ཉིས་འགྱུར་ཉིས་འགྱུར་
[054-17a7] གྱིས་ལྷག་པའི་མཆོད་པའི་ཚོགས་ཁྱེར་ནས་ཁུ་བྱུག་པོ་རྒྱགས་པ་རྣམས་དང་བུང་པ་རྣམས་སྐད་འབྱིན་པ་དང་ལྡན་པའི་མེ་ཏོག་འཚེར་བའི་འཁྲི་ཤིང་མང་པོའི་དོག་པ་དང། ལོ་མ་ཁ་འབུས་


[054-17b0] [17B] 
[054-17b1] །གཞན་ཡང་དེའི་ཚེ་རིག་སྔགས་འཆང་གི་རྒྱལ་པོ་སྒྱུ་འཕྲུལ་ཆེན་པོ་ལ་སོགས་པ་རིག་སྔགས་འཆང་གི་རྒྱལ་པོ་གངྒཱའི་ཀླུང་སྟོང་གི་
[054-17b2] བྱེ་མ་སྙེད་ཀྱིས་མཆོད་པ་སྔ་མའི་ཉིས་འགྱུར་བས་ལྷག་པའི་མཆོད་པ་དག་ཁྱེར་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལྷ་མོ་འདོད་རྒྱུར་སྒྱུར་བའི་གཟུགས་ཅན་ལགས་མཐོང་མ་ལ་སོགས་
[054-17b3] པ་གངྒཱའི་ཀླུང་བྱེ་བའི་བྱེ་མ་སྙེད་ཀྱིས་ཡངས་པ་ཅན་གྱི་རྒྱལ་པོའི་བཙུན་མོའི་མཆོད་པ་ཉིས་འགྱུར་བས་ལྷག་པ་དག་ཁྱེར་ཏེ། རང་རང་གི་རྒྱན་རྣམས་བཅོམ་ལྡན་འདས་ཀྱི་སྤྱན་སྔར་ས་ལ་སྤུངས་
[054-17b4] ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལྷའི་བུ་མོ་རམྦྷ་དང། ཨུརྦ་ཤི་ལ་སོགས་པ་ལྷའི་བུ་མོ་གངྒཱའི་ཀླུང་བྱེ་བ་ཕྲག་བརྒྱའི་བྱེ་མ་སྙེད་མཆོད་པ་སྔ་མའི་ཉིས་འགྱུར་ཉིས་འགྱུར་
[054-17b5] བས་ཆེས་ལྷག་པར་མང་ཞིང་སྤ་བ་དག་གིས་མདུན་དུ་དྲངས་ཏེ་སྔ་མ་བཞིན་དུ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་འབྱུང་པོའི་ཚོགས་པ་བ་སངས་ལྟར་འཁོར་བ་ཞེས་བྱ་བ་ལ་
[054-17b6] སོགས་པ་གདྒཱའི་ཀླུང་བྱེ་བ་ཕྲག་སྙོང་གི་བྱེ་མ་སྙེད་སྔ་མ་བཞིན་དུ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་འཇིག་རྟེན་སྐྱོང་བ་བཞིའི་ལྷའི་བུ་གདྒཱའི་ཀླུང་བྱེ་བ་ཕྲག་འབུམ་དང་ལྷན་ཅིག་ཏུ་
[054-17b7] མཆོད་པ་སྔ་མའི་ཉིས་འགྱུར་ཉིས་འགྱུར་བས་ལྷག་པ་དག་ཁྱེར་ནས་བཅོམ་ལྡན་འདས་ལ་ཕྱག་བཙལ་ཏེ་ཞལ་ཟས་བཞེས་པར་གསོལ་བ་བཏབ་ཀྱང་བཅོམ་ལྡན་འདས་ཀྱིས་མ་བཞེས་ནས་སྔ་མ་


[054-18a0] [18A] 
[054-18a1] ༄༅། །བཞིན་དུ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་རླུང་ལྷ་བཞི་རླུང་གཏོང་བའི་ལྷ་གངྒཱའི་ཀླུང་བྱེ་བ་ཕྲག་འབུམ་དང་ལྷན་ཅིག་ཏུ་དུས་མ་ཡིན་པར་ཡང་ཤིང་
[054-18a2] ལྗོན་པ་དང། འཁྲི་ཤིང་དང། ཤིང་གེལ་པ་དང། ནགས་མ་རྣམས་དང། སྙེ་མ་དང། མེ་ཏོག་གི་འཁྲི་ཤིང་དང། བྱུ་རུ་རྣམས་ཀྱིས་ས་ཕྱོགས་བརྒྱན་པར་བྱེད་ཅིང་དུས་ཚིགས་ཐམས་ཅད་ཀྱི་
[054-18a3] མེ་ཏོག་གི་དཔལ་རྣམས་ཕྱོགས་སུ་རྒྱས་པར་བྱེད་ལ། ལོ་མ་ཁ་འབུས་པ་རྩ་བ་དམར་པ་རྣམས་ཀྱིས་ཤིང་སཱ་ལ་ཟུང་ཉི་མ་འཆར་ཀའི་འོད་ཟེར་སེར་པོ་ཇ་ཧོང་ཁར་འདུག་པ་བཞིན་དུ་བྱས་ནས་
[054-18a4] མཆོད་པ་སྔ་མའི་ཉིས་འགྱུར་བས་ལྷག་པའི་མཆོད་པ་དག་ཁྱེར་ཏེ། བཅོམ་ལྡན་འདས་ལ་མཆོད་པ་བྱས་ནས་སྔ་མ་བཞིན་དུ་ཤིང་སཱ་ལ་ཟུང་གི་དྲུང་དུ་འཁོད་དོ། །གཞན་ཡང་དེའི་ཚེ་ཆར་པ་
[054-18a5] འབེབས་པའི་ལྷ་གངྡྒཱའི་ཀླུང་གི་བྱེ་མ་སྙེད་སྤྲིན་ཆེན་པོ་དང། ཆུ་སྐྱར་རྣམས་ཕྱི་བཞིན་འབྲང་ཞིང་གློག་འགྱུ་བའི་གསེབ་ནས་རྨ་བྱའི་མགྲིན་པ་ལྟར་མདོག་སྡེ་བའི་ཆར་གྱི་རྒྱུན་འབབ་ལ་
[054-18a6] འབྲུག་སྒྲ་དལ་ནས་སྒྲོག་པའི་སྤྲིན་དང་ལྡན་པས་ཆར་ཟིམ་བུ་བསིལ་བ་དང་འདྲེས་པའི་མེ་ཏོག་གི་ཆར་འབེབས་ཤིང། བཅོམ་ལྡན་འདས་ལ་ཕྱག་བཙལ་ཏེ་ཞལ་ཟས་མ་བཞེས་ནས་རེ་ཐག་
[054-18a7] ཆད་དེ། དེ་བཞིན་གཤེགས་པའི་གདུང་ཞུགས་ལ་བཞེན་པའི་མེ་གསད་པའི་ཕྱིར་ནམ་མཁའ་ཉིད་ལ་འཁོད་དོ། །གཞན་ཡང་དེའི་ཚེ་སྤོས་ཀྱི་གླང་པོ་སྒྲ་གཅན་དང། ལུང་ཏང་མདོག་དང་


[054-18b0] [18B] 
[054-18b1] འདོད་རྒུའི་སྤོས་ལྡན་ལ་སོགས་པ་སྤོས་ཀྱི་གླང་པོ་གངྒཱའི་ཀླུང་ཉི་ཤུའི་བྱེ་མ་སྙེད་ཐེག་པ་ཆེན་པོ་འདོད་པ་ཤ་སྟག་གིས་སྟོན་པ་ཡོངས་སུ་མྱ་ངན་ལས་འདའ་བའི་ཕྱིར་གངས་
[054-18b2] ཀྱི་སྨན་དང། པདྨའི་རྩ་བ་དང། སྡོང་བུ་ཤིང་རྟ་ཆེན་པོའི་འཕང་ལོ་ཙམ་ཤ་སྟག་དང། དགོན་པ་ཆེན་པོ་དག་ནས་པདྨ་དང་ཨུཏྤ་ལ་དང། ཀུ་མུ་ད་དང། པདྨ་དཀར་པོ་དང། རྩ་བ་དང་འབྲས་བུ་
[054-18b3] དང། རྡོ་གུ་སྣ་ཐ་དད་པ་དུ་མ་དག་སྣའི་ཐོར་ཏོས་བྱུང་ཞིང་ཕུང་ཞིང་ཁྱེར་ཏེ་རླུང་གི་ཤུགས་པས་ཀྱང་ཆེས་མགྱོགས་པ་དང། ཤིན་ཏུ་རིངས་པར་དབྱར་གྱི་འབྲུག་སྒྲ་བཞིན་དུ་སྒྲོག་ཅིང་ལྷགས་ནས་པདྨའི་
[054-18b4] འདབ་མ་བཅེར་བའི་སེངྒེའི་ཁྲི་ལྡ་ལྡི་དག་བཤམས་ཏེ་བཅོམ་ལྡན་འདས་ལ་མཆོད་པ་བྱས་ནས་ཞལ་ཟས་མ་བཞེས་ནས་རེ་ཐག་ཆད་དེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་སེདྒེ་སེདྒེའི་
[054-18b5] སྒྲ་སྒྲོག་པ་ཞེས་བྱ་བ་ལ་སོགས་པ་སེདྒེ་གདྒཱའི་གཀླུང་སུམ་ཅུའི་བྱེ་མ་སྙེད་སེམས་ཅན་ཐམས་ཅད་ལ་མི་འཇིགས་པ་སྦྱིན་པ་ཤ་སྟག་གིས་སེདྒེའི་རྩལ་ཆེན་པོས་སྤོས་ཀྱི་གླང་པོ་ཆེ་རྣམས་དང་འདྲ་བར་མེ་
[054-18b6] ཏོག་དང་འབྲས་བུ་རྣམས་ཁྱེར་ཏེ་རིངས་པར་ལྷགས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཆེ་བྱ་ངང་པ་དང། ཁྲུང་ཁྲུང་དང། ངུར་པ་དང། ཀ་དམ་པ་དང། ཟལ་མོ་དང། བཞད་དང། ཁུ་བྱུག་
[054-18b7] དང། བ་ལི་ཀ་དང། ཀ་ལ་པིངྐ་དང། ཤང་ཤང་ཏེའུ་ལ་སོགས་པས་ཀྱང་སྤོས་ཀྱི་གླང་པོ་ཆེ་རྣམས་དང་འདྲ་བར་མེ་ཏོག་དང་འབྲས་བུ་ཁྱེར་ཏེ་རང་རང་གི་སྐད་ཕུང་ནས་ཕྱོགས་གཅིག་ཏུ་འཁོད་དོ། །


[054-19a0] [19A] 
[054-19a1] ༄༅། །གཞན་ཡང་དེའི་ཚེ་སའི་སྟེང་ན་བ་དང། མ་ཧེ་མོ་དང། ར་མ་མོ་ཡོད་དོ་ཅོག་གིས་ཀྱང་ནུ་མའོ་མས་བཀང་སྟེ་ཤིན་ཏུ་རིངས་པར་ལྷགས་ནས་ཤིང་སཱ་ལ་ཟུང་གི་
[054-19a2] དྲུང་ནས་ཕྱོགས་གཤོང་ཞིག་མཐོང་ནས་དེར་རང་རང་གི་ནུ་མའོ་མས་གང་བ་དེ་དག་ལས་འོ་མ་གསེག་མ་དང། ཕྱེ་མ་དང། བ་ཚྭས་མ་འབགས་ཤིང་ཚ་བའི་སྐྱོན་དུ་འགྱུར་བ་མེད་པ་དག་
[054-19a3] གཟིགས་ཏེ། འོ་མ་དེ་དག་གི་ནང་ནས་སྦྲང་བུ་དག་བསལ་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་དྲང་སྲོང་བཟོད་པར་སྨྲ་བ་ལ་སོགས་པ་གླིང་བཞི་ན་གནས་པའི་དྲང་སྲོང་
[054-19a4] མངོན་པར་ཤེས་པ་ལྔ་དང་ལྡན་པ་ཐེག་པ་ཆེན་པོ་འདོད་པ་ཤ་སྟག་ལ་གངྒཱའི་ཀླུང་དཀྲིགས་ཀྱི་བྱེ་མ་སྙེད་རང་རང་གི་རྫུ་འཕྲུལ་གྱི་སྟོབས་ཀྱིས་ཡམ་བསྲེག་ཤིང། ཞལ་ཟས་དག་ཁྱེར་ནས་
[054-19a5] བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་འོད་སྲུང་ཆེན་པོ་ལ་སོགས་པ་དགེ་སློང་གི་དགེ་འདུན་ཁ་ཅིག་དང། གནས་བརྟན་ཀུན་དགའ་བོ་ལ་
[054-19a6] སོགས་པ་མ་གཏོགས་པར་ཡུལ་ཕྱོགས་ན་གནས་པའི་དགེ་སློང་དང། དགེ་སློང་མ་ཇི་སྙེད་ཡོད་པ་དེ་དག་ཐམས་ཅད་ཀྱང་མ་ལུས་པར་དེར་ལྷགས་སོ། །གྷན་ཡང་དེའི་ཚེ་རི་རབ་ལ་སོགས་
[054-19a7] པ་རི་ཆེན་པོ་རྣམས་དང། འཇིག་རྟེན་གྱི་བར་མཚམས་ཀྱི་རི་གངྒཱའི་ཀླུང་གྲངས་མེད་པའི་བྱེ་མ་སྙེད་ཀྱང་ཤིང་ལྗོན་པ་དང། འཁྲི་ཤིང་མང་པོ་ཉིན་མཚན་གྱི་གྲིབ་མ་བྱེད་པ་དང་བྲག་ཟང་


[054-19b0] [19B] 
[054-19b1] བྲག་ཁ་ནས་འབབ་པའི་ཆུས་གང་བ་དང། སྨན་གཤོང་རྔོ་གུ་དང། རྩ་བ་དང། འབྲས་བུས་གང་བ་དག་ཀྱང་དེར་ལྷགས་སོ། །ལྷའི་བུ་མཐུ་བོ་ཆེའི་འདུན་མ་ཆེན་པོ་དག་ཀྱང་
[054-19b2] རི་རབ་དང་བཅས་ཏེ་མཆོད་པའི་ཕྱིར་ལྷགས་ནས་བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལྷའི་བུ་མཐུ་བོ་ཆེ་འོད་ཆེན་པོ་རྒྱ་མཚོ་ཆེན་པོ་བཞིའི་ནང་ན་
[054-19b3] གནས་པ་དང། ཆུ་ཀླུང་ཆེན་པོ་དག་གི་ནང་ན་གནས་པ་གངྒཱའི་ཀླུང་གྲངས་མེད་པའི་བྱེ་མ་སྙེད་མཆོད་པ་ལྔ་མ་བས་ཉིས་འགྱུར་གྱིས་མཛེས་པའི་མཆོད་པ་སྔོན་དུ་བཏང་ནས་ཉི་མའི་འོད་ཀྱིས་མར་མེའི་
[054-19b4] འོད་ཟིལ་གྱིས་མནན་པ་བཞིན་དུ་རང་རང་གི་འོད་ཀྱིས་ཉི་མའི་འོད་ཟིལ་གྱིས་མནན་ཏེ་ཉི་མ་འཆར་ཀའི་འོད་ཀྱིས་ཤིང་མྱ་ངན་འཚང་གི་ལོ་མ་ཐམས་ཅད་དམར་ལམ་མེར་སྣང་བར་བྱེད་པ་དེ་
[054-19b5] བཞིན་དུ་རང་རང་གི་འོད་ཀྱིས་ཆུ་ཀླུང་གསེར་ལྡན་གྱི་ཆུ་དམར་ལམ་མེར་སྣང་བར་བྱས་ནས་བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་གྲོང་ཁྱེར་ཀུ་ཤི་
[054-19b6] ནས་ཤིང་སཱ་ལ་ཟུང་གི་དྲུང་གི་བར་སྐབས་ཀྱི་བར་སྣང་ལ་ཁང་བཟང་རིའི་དབང་པོའི་རྩེ་མོ་ལྟ་བུ་དང་པའི་ཐལ་གོང་ལྟར་དཀར་ལ་ཤ་སྟག་གིས་འཁྲིགས་པར་གྱུར་ཏོ། །ས་གཞི་ནི། སྐྱེད་མོས་ཚལ་དང་
[054-19b7] རྫིང་བུའི་ཆུ་པདྨས་མཛེས་པར་བྱས་པ་དག་གིས་གང་བར་འདུག་སྟེ། བྱང་གི་སྒྲ་མི་སྙན་གྱི་སྐྱེད་མོས་ཚལ་བས་ཀྱང་ལྷག་པར་མཛེས་སོ། །གཅིག་ཏུ་ན་དགའ་བའི་ཚལ་དང། ཤིང་རྟ་སྣ་ཚོགས་ཅན་


[054-20a0] [20A] 
[054-20a1] ༄༅། །དང་འདྲ་བར་གྱུར་ཏེ། ས་ཕྱོགས་དེ་དག་དེ་ལྟར་དགའ་དགའ་ལྟར་འདུག་ཀྱང་ལྷ་དང། ལྷ་མ་ཡིན་དང། མི་དེ་དག་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་
[054-20a2] བའི་ཕྱིར་ཤིན་ཏུ་དུའོ། །གཞན་ཡང་དེའི་ཚེ་རྒྱལ་ཆེན་བཞིའི་རིས་ཀྱི་ལྷ་རྣམས་རང་རང་གི་འཁོར་ལ་འདི་སྐད་ཅེས་ཟེར་ཏེ་གྲོགས་པོ་དག་ལྟོས། གྲོགས་པོ་དག་ལྟོས། ལྷ་དང། ལྷ་མ་
[054-20a3] ཡིན་དང། མི་རྣམས་ཀྱི་དེ་བཞིན་གཤེགས་པའི་མཆོད་པའི་ལས་ཁྱད་པར་དུ་འཕགས་ལ། དེ་བཞིན་གཤེགས་པ་ལ་ཞལ་ཟས་ཀྱི་ཐ་མ་འབུལ་བ་ལ་བརྩོན་གྱི། གྲོགས་པོ་དག་
[054-20a4] བདག་ཅག་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་སོ་སོ་ནས་མཆོད་པ་བྱའོ། །ཞལ་ཟས་ཀྱི་ཐ་མའང་དབུལ་བར་བྱའོ། །གལ་ཏེ་བདག་ཅག་གིས་
[054-20a5] ཕུལ་བའི་ཞལ་ཟས་ཀྱི་ཐ་མ་བཅོམ་ལྡན་འདས་ཀྱིས་བཞེས་པར་གྱུར་ན། དེ་ལས་བདག་ཅག་གིས་སྦྱིན་པའི་ཕ་རོལ་ཏུ་ཕྱིན་པ་ཆེན་པོ་ཐོབ་པར་འགྱུར་རོ། །ཞེས་དེ་དག་གིས་དེ་སྐད་ཅེས་
[054-20a6] སྨྲས་ནས་གཡོག་འཁོར་མང་པོ་གྲངས་མེད་པ་དང་བཅས་པས་མཆོད་པ་སྔ་མའི་ཉིས་འགྱུར་གྱི་མཆོད་པ་དང། ཞལ་ཟས་མང་པོ་དག་ཁྱེར་རོ། །མེ་ཏོག་མང་པོ་དག་ཀྱང་ཁྱེར་ཏེ། འདི་ལྟ་སྟེ་
[054-20a7] མནྡཱ་ར་བ་རྣམས་དང། མནྡཱ་ར་བ་ཆེན་པོ་རྣམས་དང། ཀེ་ཀེ་རུ་ཀ་རྣམས་དང། ཀེ་ཀེ་རུ་ཀ་ཆེན་པོ་རྣམས་དང། མཉྫུ་ཥ་ཀ་རྣམས་དང། མཉྫུ་ཥ་ཀ་ཆེན་པོ་རྣམས་དང། སནྟ་ན་ཀ་རྣམས་


[054-20b0] [20B] 
[054-20b1] སནྟ་ཀ་ཆེན་པོ་རྣམས་དང། འོད་ཅན་རྣམས་དང། འོད་ཅན་ཆེན་པོ་རྣམས་དང། ཀུན་ཏུ་འོད་ཅན་རྣམས་དང། འོད་མཐའ་ཡས་པ་རྣམས་དང། མཛེས་སྡུག་རྣམས་དང། མཛེས་སྡུག་
[054-20b2] ཆེན་པོ་རྣམས་དང། དགའ་བྱེད་རྣམས་དང། དགའ་བྱེད་ཆེན་པོ་རྣམས་དང། དྲི་མཆོག་རྣམས་དང། དྲི་མཆོག་ཆེན་པོ་རྣམས་དང། སྔོས་གྱི་ངད་ལྡང་རྣམས་དང། སྤོས་ཀྱི་ངད་ལྡང་ཆེན་པོ་
[054-20b3] རྣམས་དང། ཀུན་ཏུ་ངད་ལྡང་རྣམས་དང། ཀུན་ཏུ་ངད་ལྡང་ཆེན་པོ་རྣམས་དང། མཐའ་ཡས་ངད་ལྡང་རྣམས་དང། མཐའ་ཡས་ངད་ལྡང་ཆེན་པོ་རྣམས་དང། ལྷ་རྫས་ཀྱི་འདབ་མ་རྣམས་དང་
[054-20b4] ཀླུང་གི་མེ་ཏོག་རྣམས་དང། ཡོང་འདུས་བརྟོལ་རྣམས་དང། དེ་ལྟ་བུ་གཞན་དག་ཀྱང་ཁྱེར་ནས་བཅོམ་ལྡན་འདས་ག་ལ་བ་དེར་དོང་སྟེ་ཉི་མའི་གཟི་བྱིན་གྱིས་སྲིན་བུ་མེ་ཁྱེར་གྱི་འོད་ཟིལ་གྱིས་མནན་
[054-20b5] པ་བཞིན་དུ་རང་རང་གི་གཟི་བྱིན་གྱིས་ཐམས་ཅད་ཀྱི་འོད་ཟིལ་གྱིས་མནན་ཏེ་ཞལ་ཟས་མ་བཞེས་ནས་ཕྱོགས་གཅིག་ཏུ་འཁོད་དོ། །གཞན་ཡང་དེའི་ཚེ་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་
[054-20b6] པའི་ལྷ་རྣམས་ཀྱི་འཁོར་དང་བཅས་པས་མཆོད་པ་སྔ་མ་དེའི་ཉིས་འགྱུར། དེའི་རྐྱེན་དུ་འཚམ་པ། དེ་ན་ཡོད་པའི་མེ་ཏོག་གི་སྣ་གྲངས་དུ་མ་ཡིད་དུ་འོང་བ་རྣམས་དང། ཡིད་དུ་འོང་བ་ཆེན་པོ་རྣམས་
[054-20b7] དང། དྲི་བསུང་ཆེན་པོ་རྣམས་ཁྱེར་རོ། །ཁང་བཟང་ཆེན་པོ་རྡོ་ཐལ་གྱི་མདོག་ལྟར་དཀར་བ། ཐམ་སྐས་ཀྱི་རིམ་པ་དང་ལྡན་པ་སྐར་ཁུང་གི་ཕྲེང་བ་དུ་མ་ཕུག་རོན་ཤུག་རྩེ་བ་དང་ལྡན་པ་དག་ཀྱང་སྤྲུལ་ནས་


[054-21a0] [21A] 
[054-21a1] ༄༅། །བཅོམ་ལྡན་འདས་ག་ལ་བ་དེར་དོང་སྟེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་
[054-21a2] བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ནི། ཐེག་པ་ཆེན་པོའི་མདོའི་སྡེ་ཚན་སྲུང་པ་ལགས་ན། བདག་ཅག་ལ་ཐུགས་བརྩེ་བའི་སླད་
[054-21a3] དུ་བདག་ཅག་གིས་ཕུལ་བའི་ཞལ་ཟས་བཞེས་སུ་གསོལ། དེ་སྐད་ཅེས་གསོལ་ཀྱང་ཞལ་ཟས་མ་བཞེས་ནས་ཕྱོགས་གཅིག་ཏུ་འཁོད་དོ། །འཕགས་པ་ཡོངས་སུ་མྱ་ངན་ལས་འདས་
[054-21a4] པ་ཐེག་པ་ཆེན་པོའི་མདོ། བམ་པོ་གཉིས་པ། དེའི་རྗེས་ལ་མཐར་གྱིས་འདོད་པ་ན་སྤྱོད་པའི་ལྷའི་རིས་དྲུག་པོ་རྣམས་ཀྱིས་སྟེང་གི་བར་སྣང་ལ་མཆོད་པ་དང། འོད་སྔ་མ་ལས་ཁྱད་པར་དུ་
[054-21a5] སྤགས་ནས་བཅོམ་ལྡན་འདས་ག་ལ་བ་དེར་དོང་སྟེ། དེ་དག་གི་མཆོད་པའི་ནང་ན་གདུགས་ཕལ་པ་གང་ཡིན་པའང་ཁོ་ར་ཁོར་ཡུག་ཏུ་གླིང་བཞི་པའི་ཁྱོན་ཙམ་མོ། །བ་དན་ཕལ་པ་གང་ཡིན་པ་
[054-21a6] དེའང་རྒྱ་མཚོ་ཆེན་པོ་བཞིའི་མཐར་ཐུག་སྟེ། ཤར་ཕྱོགས་ཀྱི་རྒྱ་མཚོ་ནས་ནུབ་ཕྱོགས་ཀྱི་རྒྱ་མཚོར་ཐུག་སྟེ། རླུང་གིས་བསྐྱོད་དམ། རླུང་གིས་ཕྱར་ན། བ་དན་དེ་དག་ལས་པི་ཝང་གི་སྒྲ་སྙན་པ་ཁོང་
[054-21a7] ནས་འཁྱིལ་བ་ལྟ་བུར་སྙན་པ་དག་འབྱུང་སྟེ། དེ་དག་བཅོམ་ལྡན་འདས་ལ་ཕྱག་བཙལ་ནས་ཞལ་ཟས་བཞེས་པར་གསོལ་བ་བཏབ་ཀྱང་བཅོམ་ལྡན་འདས་ཅང་མི་གསུང་ནས་རེ་ཐག་ཆད་དེ་ཕྱོགས་


[054-21b0] [21B] 
[054-21b1] །དེའི་ཚེ་སྲིད་པའི་རྩེ་མོར་སྐྱེས་པ་རྣམས་མ་གཏོགས་པར་གོང་མ་གོང་མའི་སེམས་ཅན་གཞན་གང་ཡིན་པ་དེ་དག་ཐམས་ཅད་བཅོམ་ལྡན་འདས་ལ་མཆོད་པ་བྱ་བའི་ཕྱིར་
[054-21b2] མཆོད་པ་རྒྱ་ཆེན་པོའི་ཚོགས་དང་ཆས་ཏེ་ལྷགས་ནས་སྔ་མ་བཞིན་དུ་ཕྱོགས་གཅིག་ཏུ་འཁོད་དོ། །མི་མཇེད་ཀྱི་བདག་པོ་ཚངས་པའང་ཚངས་རིས་ཀྱི་ལྷའི་བུ་དཔག་ཏུ་མེད་པ་དག་གིས་བསྐོར་
[054-21b3] ཞིང་མདུན་དུ་བདར་ཏེ་རང་གི་གཟི་བྱིན་གྱིས་ལྷ་ཐམས་ཅད་ཀྱི་གཟི་བྱིན་ཟིལ་གྱིས་མནན་ནས་མཆོད་པའི་ཚོགས་ཆེན་པོ་དང་ཆས་ཏེ་བཅོམ་ལྡན་འདས་ཀྱི་ཐད་དུ་དོང་སྟེ། དེ་དག་གི་བ་དན་ཕལ་པ་གང་
[054-21b4] ཡིན་པ་དེའང་ཚངས་པའི་འཇིག་རྟེན་ནས་འཕྱང་སྟེ་ཤིང་སཱ་ལ་ཟུང་གི་དྲུང་དུ་ཐུག་གོ། །དེས་ཀྱང་བཅོམ་ལྡན་འདས་ལ་ཞལ་ཟས་བཞེས་པར་གསོལ་བ་ལས་བཅོམ་ལྡན་འདས་ཀྱིས་མ་བཞེས་ནས་
[054-21b5] ཕྱོགས་གཅིག་ཏུ་འཁོད་དོ། །དེ་ནས་དེའི་ཚེ་ལྷ་མ་ཡིན་གྱི་དབང་པོ་ཐགས་བཟང་རིས་ལྷ་མ་ཡིན་གྱི་གཡོག་འཁོར་དཔག་ཏུ་མེད་པ་དང་བཅས་པས་ཚངས་པ་དང། དབང་པོ་གཉིས་མ་གཏོགས་པར་
[054-21b6] དེའི་བར་གྱི་ལྷ་ཡོད་དོ་ཅོག་གི་འོད་རང་གི་འོད་ཀྱིས་མོག་མོག་པོར་བྱས་ནས་དེའི་རྐྱེན་དུ་འཚམ་པའི་མཆོད་པའི་ཚོགས་ལ། རྐྱེན་དུ་འཚམ་པའི་ཞལ་ཟས་དག་དང་ཆས་ཏེ་བཅོམ་ལྡན་འདས་ཀྱི་ཐད་དུ་
[054-21b7] སོང་ངོ། །དེའི་གདུགས་ཕལ་པའང་ཆུ་ཞེང་དུ་འཇིག་རྟེན་གྱི་ཁམས་ཆུང་ངུ་ཁྱབ་པ་ཙམ་སྟེ། དེས་ཀྱང་བཅོམ་ལྡན་འདས་ལ་ཞལ་ཟས་བཞེས་པར་གསོལ་བ་ལས་བཅོམ་ལྡན་འདས་ཀྱིས་མ་བཞེས་


[054-22a0] [22A] 
[054-22a1] ༄༅། །ནས་ལངས་ཏེ་ཕྱོགས་གཅིག་ཏུ་འདུག་གོ་དེ་ནས་བདུད་སྡིག་ཅན་ཆུང་མ་གྲངས་མེད་པའི་འཁོར་དང་ཆས་ཏེ་སེམས་ཅན་དམྱལ་བ་ཐམས་ཅད་ཀྱི་བར་སྲང་ཐམས་
[054-22a2] ཅད་ཕྱེ་ནས་དེ་དག་ལ་ཆུ་དང་ཁ་ཟས་ལ་སོགས་པ་ཅི་འདོད་པ་བྱིན་ཏེ། དེ་དག་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲན་པར་གྱིས་ཤིག་སྦྱིན་པའི་ཐ་
[054-22a3] མ་ལ་རྗེས་སུ་ཡི་རང་བར་གྱིས་ཤིག་ཅེས་སྨྲས་ནས་དེ་དག་ལ་ཁྱེད་བདེ་བར་གྱུར་ཅིག་ཅེས་ཀྱང་དབུགས་ཕྱུང་ངོ། །སེམས་ཅན་དམྱལ་བའི་གྲོང་ཁྱེར་མཚོན་ཆས་གང་ཞིང་མེ་ཆེན་པོ་འབར་
[054-22a4] བ་རྣམས་སུའང་སྤྲིན་ཆེན་པོ་བཞིན་དུ་ཆུ་ཆེན་པོ་ཕབ་ནས་སེམས་ཅན་དམྱལ་བ་པ་རྣམས་ཀྱིས་སྔོན་མ་མྱོང་བའི་བདེ་བ་དང་ལྡན་པའི་འདུ་ཤེས་བསྐྱེད་དེ་དེ་བཞིན་གཤེགས་པའི་མཐུས་
[054-22a5] བདུད་ཀྱི་སེམས་ཀྱི་གནས་སྐབས་དེ་ལྟ་བུར་གྱུར་ཏོ། །དེའི་འཁོར་གང་ཡིན་པ་དེ་དག་གིས་ཀྱང་གཞུ་དང། རལ་གྲི་དང། ཐོ་བ་དང་དགྲ་སྟ་དང། རྡོ་རྗེ་རྩེ་གཅིག་པ་དང། མཚོན་ཀམྦ་ན་དང་
[054-22a6] ལྕགས་ཀྱི་བེར་ཀ་དང། ལྕགས་མདའ་དང། ཤ་ཏ་ཀ་ནི་ཧ་དང་མདའ་དང། འཕང་མདུང་དང། མདུང་རྩེ་གཅིག་པ་ལ་སོགས་པ་མཚོན་ཆ་རྣམ་པ་དུ་མ་ཡོངས་སུ་སྤངས་ཏེ་ཆོས་ལྷུར་ལེན་པར་
[054-22a7] གྱུར་ཏོ། །དེའི་མཆོད་པའང་ལྷ་སྔ་མ་རྣམས་ལ་མེད་པ་དེ་ལྟ་བུར་གྱུར་ཏེ། དེའི་གདུགས་ཕལ་པའི་ཆུ་ཞེང་དུའང་འཇིག་རྟེན་གྱི་ཁམས་བར་མའི་ཁྱོན་ཙམ་མོ། །དེ་ལྟར་དེ་མཐུ་ཆེན་པོ་དང་ལྡན་


[054-22b0] [22B] 
[054-22b1] དུ་བཅོམ་ལྡན་འདས་ག་ལ་བ་དེར་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཐལ་མོ་སྦྱར་ནས་འདི་སྐད་ཅེས་
[054-22b2] གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་བཅས་པ་དང་འཁོར་དང་བཅས་པས་བདག་ཅག་གིས་ཕུལ་བའི་ཞལ་ཟས་བཞེས་སུ་གསོལ། །བཅོམ་ལྡན་འདས། བདག་ཅག་གིས་
[054-22b3] དེ་སླན་ཆད་ཐེག་པ་ཆེན་པོའི་སླད་དུ་ཡི་དམ་བཅའ་བར་འཚལ་ཏེ་རིགས་ཀྱི་བུའམ་རིགས་ཀྱི་བུ་མོ་གང་སུའང་རུང་འཇིགས་པའི་སླད་དུའམ། རྙེད་པ་དང་བཀུར་སྟི་འཚལ་བའི་སླད་དུའམ། ཐོབ་
[054-22b4] ཏུ་རེ་བའི་སླད་དུའམ། གཞན་གྱིས་བགྱིད་དུ་སྩལ་པའམ། གཞན་གྱི་ཡིད་བསྲུང་བའི་སླད་དུའང་རུང་སྟེ། ཐེག་པ་ཆེན་པོ་རྗོད་པར་བགྱིད་ན། དེའི་དོན་དུ་འཇིགས་པ་དང། མི་དགའ་བ་
[054-22b5] ཐམས་ཅད་བསལ་བའི་གསང་སྔགས་བཤད་པར་འཚལ་ལོ། །ཏདྱ་ཐཱ་ཐཀྐེ། ཊ་ཊ་ར་ཐཀྐེ། རོ་རུ་རེ། མ་དྷ་རོ་རུ་རེ། ཨཱ་ལ་མཱ་ལ་ཏཱ་ལ་སཱ་ཧཱ། ཆོས་སྨྲ་བ་འཁྲུལ་པ་དང། འཇིགས་པས་
[054-22b6] གནོད་པར་གྱུར་པ་རྣམས་ཆོས་ཀྱི་ཚུལ་ལ་སྤོབས་པ་བསྐྱེད་པར་བགྱི་བ་དང། མུ་སྟེགས་པ་རྣམས་མྱོས་པར་བགྱི་བ་དང། དམ་པའི་ཆོས་བསྲུང་བ་དང། བདག་དང་གཞན་བསྲུང་བའི་སླད་དུ་
[054-22b7] བདག་གིས་རང་གི་དམ་ཚིག་གིས་མྲས་[?] པའི་གསང་སྔགས་འདི་གླང་པོ་ཆེའི་འཇིགས་པའམ། ནགས་ཁུང་གི་འཇིགས་པའམ། ཆུ་ཀླུང་གི་འཇིགས་པའམ། མེའི་འཇིགས་པ་རྣམས་ཀྱི་ནང་དུ་སྲུང་


[054-23a0] [23A] 
[054-23a1] ༄༅། །སྔགས་ཀྱི་དོན་དུ་བརྗོད་པ་གང་ལགས་པ་དེ་དག་ནི། བརྗོད་པ་ཙམ་གྱིས་ཇི་ལྟར་རུས་སྦལ་རང་གི་ལུས་སྲུང་བ་དེ་བཞིན་དུ་བདག་གིས་གཡོ་དང། སྒྱུ་མ་མཆིས་པར་དེ་
[054-23a2] དག་འཇིགས་པ་ཐམས་ཅད་ལས་བསྲུང་བར་བགྱི། སྟོབས་དང་ལྡན་པར་ཡང་བགྱིད་ལགས་ན། བཅོམ་ལྡན་འདས་ཀྱིས་ད་ཞལ་ཟས་འདི་བཞེས་པར་གསོལ་ཞེས་བསྐུལ་ཏོ། །དེ་ནས་
[054-23a3] བཅོམ་ལྡན་འདས་ཀྱིས་བདུད་སྡིག་ཅན་ལ་འདི་སྐད་ཅེས་བཀའ་སྩལ་ཏོ་།སྡིག་ཅན། ཁྱོད་ཁ་ཟས་ཀྱི་ཕྱིར་གསོལ་བ་མ་འདེབས་ཤིག་གསང་སྔགས་ཀྱི་ཚིག་འདིས་སེམས་ཅན་
[054-23a4] ཐམས་ཅད་ལ་ཕན་པའི་ཕྱིར་ཆོས་ཀྱི་སྦྱིན་པར་འགྱུར་བས་ན་བཞེས་པར་བྱའི། ཟང་ཟིང་གི་སྦྱིན་པ་ནི། དེ་ལྟ་མ་ཡིན་གྱི་སྡིག་ཅན། ཁྱོད་གསོལ་བ་མ་འདེབས་ཤིག་ཅེས་བཀའ་
[054-23a5] སྩལ་ནས་བཅོམ་ལྡན་འདས་ཅང་མི་གསུང་བར་གྱུར་ཏོ། །ལན་གཉིས་ལན་གསུམ་གྱི་བར་དུའང་བདུད་དང་བདུད་ཀྱི་བུ་མོ་རྣམས་ཀྱིས་བཅོམ་ལྡན་འདས་ལ་གསོལ་བ་བཏབ་པ་ལས་མ་བཞེས་ཏེ་རེ་
[054-23a6] ཐག་ཆད་ནས་ཕྱོགས་གཅིག་ཏུ་འཁོད་དོ། །དེ་ནས་དེའི་ཚེ་ལྷའི་བུ་དབང་ཕྱུག་ཆེན་པོ་ལྷའི་བུ་དཔག་ཏུ་མེད་པ་མཐུ་དཔག་ཏུ་མེད་པ་དག་གིས་མདུན་དུ་བདར་ཏེ་རང་གི་འོད་ཀྱིས་ཚངས་པ་དང། ལྷའི་
[054-23a7] དབང་པོ་དང། ལྷ་མ་ཡིན་དང། བདུད་ཀྱི་འོད་རྣམས་སྣག་ཚའི་གོང་བུ་བཞིན་དུ་འོད་མི་གསལ་བར་བྱས་ཏེ། བཅོམ་ལྡན་འདས་ཀྱི་མཆོད་པ་རྒྱ་ཆེན་པོ་ཉིས་འགྱུར་གཉིས་འགྱུར་བས་ལྷག་པ་


[054-23b0] [23B] 
[054-23b1] གདུགས་ཕལ་པ་གང་ཡིན་པ་དེའང་ཆུ་ཞེང་དུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁྱབ་པར་འདུག་སྟེ་མཆོད་པ་དེ་ལྟ་བུ་སྔོན་དུ་
[054-23b2] བཏང་ནས་བཅོམ་ལྡན་འདས་ཀྱི་ཐད་དུ་ཕྱིན་ཏེ་ལན་དུ་མ་བསྐོར་བ་བྱས་ནས་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་
[054-23b3] འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལ་བདག་མཆོད་པ་བགྱིད་པ་ནི། སྦྲང་བུ་མཆོད་པ་བགྱིད་པ་དང་འདྲ་སྟེ། བདག་སྦྲང་བུ་དང་འདྲ་བས་བཅོམ་ལྡན་འདས་ལ་མཆོད་པ་བགྱིད་
[054-23b4] པའི་རྔོ་ག་ལ་ཐོགས་ཀྱིས་ཀྱང་བཅོམ་ལྡན་འདས་བདག་ལ་ཐུགས་བརྩེ་བའི་སླད་དུ་ཞལ་ཟས་ཀྱི་ཐ་མ་གསོལ་བར་ཅི་གནང་ཞེས་ལན་གཉིས་ལན་གསུམ་དུ་གསོལ་བ་བཏབ་ཀྱང་ལན་གཉིས་
[054-23b5] ལན་གསུམ་དུ་བཅོམ་ལྡན་འདས་ཅང་མི་གསུང་བར་གྱུར་ཏེ། རེ་ཐག་ཆད་ནས་ལངས་ཏེ་ཕྱོགས་གཅིག་ཏུ་འདུག་གོ། །དེ་ནས་དེའི་ཚེ་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་འཇིག་རྟེན་
[054-23b6] གྱི་ཁམས་གངྒཱའི་ཀླུང་གྲངས་མེད་པ་གཏམས་ཁྲག་ཁྲིག་གི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་ཡིད་འཕྲོག་སྒྲ་སྙན་མུ་ཏུག་ཅེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་
[054-23b7] པ་ཡང་དག་པར་རྫོགས་པའི་སངས་རྒྱས་ནམ་མཁའ་དང་མཉམ་པ་ཞེས་བྱ་བ་བཞུགས་ཏེ། དེས་སྲས་ཀྱི་ཐུ་བོ་ཉན་ཐོས་ལུས་ཆེན་མཐའ་ཡས་ལ་བཀའ་སྩལ་པ། རིགས་ཀྱི་བུ། ཁྱོད་མི་མཇེད་


[054-24a0] [24A] 
[054-24a1] ༄༅། །ཀྱི་འཇིག་རྟེན་གྱི་ཁམས་སུ་སོང་ལ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་རིང་པོ་མི་ཐོགས་པར་
[054-24a2] ཡོངས་སུ་མྱ་ངན་ལས་འདའ་བར་འགྱུར་གྱི། རིགས་ཀྱི་བུ། ཁྱོད་ཀྱིས་དེའི་དོན་དུ་འཇིག་རྟེན་གྱི་ཁམས་འདི་ནས་ཞལ་ཟས་ཞིམ་པོ་ཕན་པ་དག་ཁྱེར་ཏེ་སོང་ཞིག་མཆོད་པ་ཆེན་པོ་དག་
[054-24a3] ཀྱང་ཁྱེར་ཏེ་སོང་ལ་དེ་ལ་འདི་སྐད་དུ། དེ་བཞིན་གཤེགས་པ་བཅོམ་ལྡན་འདས་ཀྱི་ཞལ་ཟས་འདི་གསོལ་ཏེ་ཡོངས་སུ་མྱ་ངན་ལས་འདའ་བར་མཛད་དུ་གསོལ་ཞེས་གྱིས་ཤིག་ཁྱོད་ཀྱི་
[054-24a4] ཐེ་ཚོམ་དང། ཡིད་གཉིས་ཅི་དང་ཅི་ཡོད་པ་དེ་དང། དེ་དག་ཀྱང་དེ་བཞིན་གཤེགས་པ་དེ་ཁོ་ན་ལ་ལེགས་པར་ཞུས་ཤིག་དང། དེས་ཁྱོད་ལ་ལུང་སྟོན་པར་འགྱུར་རོ། །ཞེས་བཀའ་སྩལ་ཏོ། །
[054-24a5] དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་དེས་ལེགས་སོ། །ལེགས་སོ། །ཞེས་གསོལ་ནས་དེ་བཞིན་གཤེགས་པ་དེ་ལ་བསྐོར་བ་བྱས་ནས་ཞབས་ལ་མགོ་བོས་
[054-24a6] ཕྱག་བཙལ་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་པོ་གྲངས་མེད་པས་བསྐོར་ཅིང་མདུན་དུ་བདར་ནས་མི་མཇེད་ཀྱི་འཇིག་རྟེན་གྱི་ཁམས་འདིར་འོངས་སོ། །དེ་ནས་དེའི་
[054-24a7] ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གཡོས་རབ་ཏུ་གཡོས། འགུལ། རབ་ཏུ་འགུལ། འཁྲུགས། རབ་ཏུ་འཁྲུགས། འཁོར་རབ་ཏུ་འཁོར། འུར་འུར། རབ་ཏུ་འུར་འུར་


[054-24b0] [24B] 
[054-24b1] རབ་ཏུ་ཤིག་ཤིག་མེར་མེར། རབ་ཏུ་མེར་མེར། ལྡེམ་ལྡེམ། རབ་ཏུ་ལྡེམ་ལྡེམ། དེ་ལ་སོགས་པ་བྱས་ཏེ་ས་ཆེན་པོ་རབ་ཏུ་གཡོས་སོ། །དེ་ནས་འཁོར་དེ་དག་གི་ནང་ན་ཚངས་པ་
[054-24b2] དང༑ དབང་པོ་དང། འཇིག་རྟེན་སྐྱོང་དང། ལྷ་མ་ཡིན་དང་དབང་ཕྱུག་ཆེན་པོ་ལ་སོགས་པ་ལྷ་རྣམས་ཀྱིས་ས་གཞི་དེ་ལྟ་བུར་གྱུར་པ་མཐོང་ནས་སྐྱི་བུང་ཞེས་བྱས་ཏེ་འཇིགས་ཤིང། ཁ་དང་
[054-24b3] ལྐོག་མ་བསྐམས་ནས་འབྲོས་པར་ཆས་ཏེ་རང་རང་གི་འོད་ཀྱང་མི་མཐོང་ཞིང་འོད་ཉམས་པར་གྱུར་ཏོ། །དེ་ནས་འཁོར་དེ་ཉིད་ཀྱི་ནང་ནས་འཇམ་དཔལ་གཞོན་ནུར་གྱུར་པ་ལངས་ཏེ་ལྷའི་ཚོགས་
[054-24b4] དེ་དག་ལ་འདི་སྐད་ཅེས་སྨྲས་སོ། །གྲོགས་པོ་དག་མ་འཇིགས་ཤིག་མ་འཇིགས་ཤིག་ཤར་ཕྱོགས་ལོགས་སུ་འཇིག་རྟེན་གྱི་ཁམས་གངྒཱའི་ཀླུང་གྲངས་མེད་པ་གཏམས་ཕྲག་དཀྲིགས་
[054-24b5] ཀྱི་བྱེ་མའི་རྡུལ་ཕྲ་རབ་གྲངས་མེད་པ་སྙེད་འདས་པ་ན་འཇིག་རྟེན་གྱི་ཁམས་ཡིད་འབྲོག་སྒྲ་སྙན་མུ་ཏུག་ཅེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[054-24b6] པའི་སངས་རྒྱས་ནམ་མཁའ་དང་མཉམ་པ་ཞེས་བྱ་བ་ད་ལྟར་བཞུགས་ལ་འཚོ་ཞིང་གཞེས་ཏེ། དེ་བཞིན་གཤེགས་པ་དེས་རང་གི་སྲས་ཀྱི་ཐུ་བོ་ཉན་ཐོས་ལ་བོས་ཏེ་བཀའ་སྩལ་པ། རིགས་ཀྱི་
[054-24b7] བུ། ཁྱོད་མི་མཇེད་ཀྱི་འཇིག་རྟེན་གྱི་ཁམས་སུ་སོང་ལ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་ཡོངས་སུ་མྱ་ངན་ལས་


[054-25a0] [25A] 
[054-25a1] ༄༅། །འདའ་བར་འགྱུར་གྱི། དེ་དགེ་སློང་གི་དགེ་འདུན་དང་བཅས་པ་ལ་ཞལ་ཟས་ཀྱི་ཐ་མ་ཕུལ་ལ། ཁྱོད་ཀྱི་ཐེ་ཚོམ་དང། ཡིད་གཉིས་ཅི་དང་ཅི་ཡོད་པ་དེ་དག་ཀྱང་
[054-25a2] ལེགས་པར་ཞུས་ཤིག་དང། དེས་ཁྱེད་ལ་ལུང་བསྟན་པར་འགྱུར་རོ་།ཞེས་བཀའ་སྩལ་ཏོ། །བཅོམ་ལྡན་འདས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་
[054-25a3] ཡས་འདི་བཏང་སྟེ། བྱང་ཆུབ་སེམས་དཔའ་གྲངས་མེད་པས་བསྐོར་ཞིང་མདུན་དུ་བདར་ནས་འདིར་འོངས་པ་དེའི་གཟི་བརྗིད་ཀྱིས་ཁྱོད་ཀྱི་འོད་ཉམས་པར་གྱུར་ཏོ། །དེ་འོང་བ་ལ་རྗེས་
[054-25a4] སུ་ཡི་རང་བར་གྱིས་ཤིག་དེ་བཞིན་གཤེགས་པ་ནམ་མཁའ་དང་མཉམ་པས་བདག་ཅག་གི་དེ་བཞིན་གཤེགས་པ་ལ་མཆོད་པ་མཛད་པ་ལའང་ལྟོས་ཤིག་ཅེས་བྱས་སོ། །དེ་
[054-25a5] ནས་འཁོར་དེ་དག་ཐམས་ཅད་ཀྱིས་མེ་ལོང་གི་ངོས་ལ་བདག་གི་གཟུགས་མཐོང་བ་བཞིན་དུ་འཇིག་རྟེན་གྱི་ཁམས་ཐག་རིང་པོ་ན་བཞུགས་པའི་དེ་བཞིན་གཤེགས་པ་དེ་དང། འཇིག་
[054-25a6] རྟེན་གྱི་ཁམས་དེ་མཐོང་ངོ། །དེ་ནས་འཇམ་དཔལ་གཞོན་ནུར་གྱུར་པས་འཁོར་དེ་དག་ལ་འདི་སྐད་ཅེས་སྨྲས་སོ། །ཇི་ལྟར་ཁྱོད་ཀྱིས་འཇིག་རྟེན་གྱི་ཁམས་འདི་དང། དེ་བཞིན་གཤེགས་
[054-25a7] པ་འདི་མཐོང་བ་དེ་བཞིན་དུ་ཕྱོགས་བཅུའི་དེ་བཞིན་གཤེགས་པ་རྣམས་དང། འཇིག་རྟེན་གྱི་ཁམས་གཞན་དག་ཀྱང་ལྟོས་ཤིག་དེ་བཞིན་གཤེགས་པ་རྣམས་ནི། འདི་ལྟར་བདག་


[054-25b0] [25B] 
[054-25b1] རང་གི་གནས་ན་བཞུགས་བཞིན་དུའང་ཁྱེད་ལ་ཞལ་སྟོན་པར་མཛད་དོ། །འཁོར་དེ་དག་གིས་སྨྲས་པ། ཀྱེ་མ་དེ་བཞིན་གཤེགས་པ་དེ་ལྟར་བདག་ཉིད་ཆེ་བའང་ཡོངས་སུ་མྱ་
[054-25b2] ངན་ལས་འདའ་བར་འགྱུར་བ་ལྟ་ཀྱི་ཧུད་ཅེས་བླ་ཞིང་འཁོད་དོ་།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་བྱང་ཆུབ་སེམས་དཔའ་དཔག་ཏུ་མེད་པ་དག་གིས་
[054-25b3] བསྐོར་བའང་མཐོང་སྟེ། བྱང་ཆུབ་སེམས་དཔའ་དེའི་ལུས་ཀྱི་བ་སྤུའི་ཁུང་བུ་རེ་རེ་ནས་པདྨ་ཆེན་པོ་བྱུང་ངོ། །པདྨ་ཆེན་པོ་རེ་རེ་ལའང་གྲོང་ཁྱེར་བདུན་ཁྲི་བརྒྱད་སྟོང་བདུན་ཁྲི་བརྒྱད་སྟོང་ཡོད་ལ། གྲོང་
[054-25b4] ཁྱེར་དེ་དག་ཀྱང་ཡུལ་ཡངས་པ་ཅན་གྱི་ཐག་གྲུ་ཙམ་ཤ་སྟག་སྟེ། རིན་པོ་ཆེ་སྣ་བདུན་གྱི་ར་བ་དང་འོབས་བདུན་རིམ་གྱིས་བསྐོར་བ་ཤིང་ཏ་ལའི་ཕྲེང་བ་བདུན་རིམ་གྱིས་མཛེས་པར་བྱས་པ་ཤ་
[054-25b5] སྟག་སྟེ། འབྱོར་པ་དང། རྒྱས་པ་དང། བདེ་བ་དང་ལྡན་ཞིང་དགའ་དགའ་ལྟར་འདུག་ལ་ར་བ་དེ་དག་ཀྱང་ཛམྦུ་ཆུ་བོའི་གསེར་གྱི་བ་གམ་ཆེན་པོ་ཤ་སྟག་གིས་བསྐོར་ཏེ། བ་གམ་ཐམས་ཅད་
[054-25b6] ཀྱི་བར་བར་ནའང་ཤིང་ལྗོན་པ་གཞོན་ཤ་ཅན་འབྲས་བུ་དང། མེ་ཏོག་དང་ལྡན་པ་སྣ་མང་པོ་དག་ཡོད་དོ། །ཤིང་ལྗོན་པ་དེ་དག་གི་ཡལ་ག་རླུང་གིས་བསྐྱོད་པ་ལས་ཀྱང་སིལ་སྙན་དགའ་བར་བྱེད་
[054-25b7] པའི་སྒྲ་སྙན་ཞིང་ཆགས་སུ་རུང་བ་འབྱུང་བ་སྣ་ལྔ་ལྔ་སྒྲོག་སྟེ། སྒྲ་དེ་དག་གིས་སེམས་ཅན་དེ་དག་རྩེ་ཞིང་དགའ་ལ་དགའ་མགུར་སྤྱོད་དོ། །འོབས་དེ་དག་ཐམས་ཅད་ཀྱང་ཆུ་བསིལ་ཞིང་ཤེལ་


[054-26a0] [26A] 
[054-26a1] ༄༅། །བཞིན་དུ་དང་བདག་གིས་གང་བར་འདུག་སྟེ། དེ་དག་གི་ནང་ཁོ་ར་ཁོར་ཡུག་ཏུ་སེམས་ཅན་དེ་དག་རིན་པོ་ཆེའི་གྲུ་དག་གིས་དགའ་ཞིང་རྒྱུ་བར་བྱེད་དོ། །ཆུ་དེ་དག་
[054-26a2] ཀྱང་པདྨ་དང། ཨུཏྤ་ལ་དང། ཀུ་མུ་ད་ཤིང་རྟའི་འཕང་ལོ་ཙམ་ཤ་སྟག་གིས་བརྒྱན་ཏོ། །འོབས་ཀྱི་ཁོ་ར་ཁོར་ཡུག་ཀྱང་སྐྱེད་མོས་ཚལ་གྱི་ཕྲེང་བས་མཛེས་པར་བྱས་ཏེ། སྐྱེད་མོས་ཚལ་
[054-26a3] རེ་རེ་ལའང་རྫིང་བུ་ཐག་གྲུ་དཔག་ཚད་ཕྱེད་པ་ལྔ་ལྔ་ཡོད་དོ། །རྫིང་བུའི་ཆུ་དག་ཀྱང་པདྨ་དང། ཨུཏྤ་ལ་དང། ཀུ་མུ་ད་ཁ་དོག་སྣ་ཚོགས་དྲི་ཞིམ་པོ་ཤིང་རྟའི་འཕང་ལོ་ཙམ་ཤ་སྟག་གིས་
[054-26a4] ཁེབས་པར་འདུག་ལ་ཤིང་ལྗོན་པ་མེ་ཏོག་རྒྱས་པའི་ཕྲེང་བས་མཛེས་པར་བྱས་སོ། །སྐྱེད་མོས་ཚལ་ཁོ་ར་ཁོར་ཡུག་ནའང་ངང་ངུར་དང། ཟལ་མོ་དང། ཁྲུང་ཁྲུང་ཤུག་དག་གིས་པདྨའི་
[054-26a5] ཟེ་འབྲུ་མྱང་བར་བྱེད་དོ། །ཁོ་ར་ཁོར་ཡུག་གི་སྐྱེད་མོས་ཚལ་དེ་དང། དེ་དག་ནའང་ཁང་ཁྱིམ་དག་ཡོད་ལ། ཁང་པ་རེ་རེ་ལའང་ཆུ་ཞེད་དུ་དཔག་ཚད་བཞི་བཞི་ཡོད་དེ། རྩིག་པ་ནི། གསེར་
[054-26a6] དང་དངུལ་དང་བཻཌཱུརྱ་དང་ཤེལ་ལས་བྱས། ས་གཞི་ནི། ཀེ་ཀེ་རུ་ལས་གྲུབ་པ་སྟེ། ནོར་བུའི་འཇོ་ཚར་གྱིས་སྤེལ་ཞིང་སྣང་བར་བྱས་པའི་མུ་ཏིག་གི་དོ་ཤལ་དཔྱངས་པ་དང་ལྡན་པ་
[054-26a7] གསེར་གྱི་རྟ་བབས་ཆེན་པོ་དང། སྐར་ཁུང་དང། དྲ་བ་དག་གིས་བརྒྱན་པའི་ཁང་བཟང་མཐོན་པོ་ས་གཞི་ནི། གསེར་གྱི་བྱེ་མ་བརྡལ་བ་དང་ལྡན་པ་ཤ་སྟག་གོ། །རྫིང་བུ་རྣམས་ཀྱང་


[054-26b0] [26B] 
[054-26b1] ལྡན་པ་དང། མཐའ་ཐོག་ཐག་ཏུ་གསེར་གྱི་ཆུ་ཤིང་གི་ཕྲེང་བས་མཛེས་པར་བྱས་པའི་ལྷའི་ཙནྡན་གྱི་དྲི་བསུང་ཅན་གྱི་ཆུ་དང་ལྡན་པ་
[054-26b2] ཤ་སྟག་གོ། །གྲོང་ཁྱེར་ཆེན་པོ་དེ་དག་རེ་རེའི་ནང་ནའང་རྒྱལ་པོ་བརྒྱད་ཁྲི་བཞི་སྟོང་བརྒྱད་ཁྲི་བཞི་སྟོང་ཡོད་དེ། དེ་དག་ཐམས་ཅད་ཀྱང་བུད་མེད་ཀྱི་ཚོགས་དཔག་ཏུ་མེད་པ་དཔག་ཏུ་མེད་པ་དག་གིས་
[054-26b3] བསྐོར་ཞིང་འདོད་པའི་ཡོན་ཏན་ལྔ་དང་ལྡན་ཏེ་རྩེ་ཞིང་དགའ་ལ་དགའ་མགུར་སྤྱོད་དོ། །སེམས་ཅན་གཞན་དག་ཀྱང་དེ་དང་འདྲ་སྟེ། ས་ཕྱོགས་ཀ་ཙ་ལིནྡའི་གོས་ལྟར་རེག་ན་བདེ་བ། ཙནྡན་གྱི་ཆུས་
[054-26b4] ཆག་ཆག་བཏབ་པ། མེ་ཏོག་གི་སིལ་མས་གཏོར་བ། གཞན་དག་ན་རྩེ་ཞིང་དགའ་ལ་དགའ་མགུར་སྤྱོད་དོ། །གྲོང་ཁྱེར་ཆེན་པོ་དག་ན་ཐེག་པ་ཆེན་པོའི་སྒྲ་མ་གཏོགས་པར་ཐེག་པ་གཞན་གྱི་སྒྲ་མེད་དོ། །
[054-26b5] པདྨ་ཆེན་པོ་དེ་དག་ལའང་སེངྒེའི་ཁྲི་ཆེན་པོ་རྐང་པ་གསེར་དང། དངུལ་དང། བཻཌཱུརྱ་དང། ཤེལ་ལས་བྱས་པ། ཀ་ལིངྐའི་རས་ཀྱིས་གཡོགས་པ། ཆེ་བ་ལ་འོས་པ། འཇིག་རྟེན་གསུམ་ན་ཕུལ་དུ་
[054-26b6] བྱ་བ་ཤ་སྟག་གིས་དཀྲིས་ཏེ། སེངྒེའི་ཁྲི་དེ་དག་ལ་རྒྱལ་པོ་དེ་དག་འཁོད་ཅིང་སེམས་ཅན་གཞན་དག་ཐེག་པ་ཆེན་པོའི་མདོ་སྡེ་རྣམས་སློབ་པར་བྱེད་དེ། རྒྱལ་པོ་དེ་དག་གི་མདུན་ན་ལ་ལ་ནི། ཡི་གེ་
[054-26b7] འབྲི༑ ལ་ལ་ནི། ཀློག་ལ་ལ་ནི། ཁ་ཏོན་སློབ་བོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་ཀྱི་བ་སྤུའི་ཁུང་བུ་ནས་སྐྱེས་པའི་པདྨ་དག་ལ་འཁོད་པའི་སེམས་ཅན་


[054-27a0] [27A] 
[054-27a1] ༄༅། །དེ་དག་འདོད་པའི་ཡོན་ཏན་ལྔའི་དགའ་བ་དང་ལྡན་ཡང་དེ་དག་ཡོངས་སུ་སྤངས་ནས་མྱ་ངན་གྱིས་གདུངས་ཏེ་སྨྲེ་སྔགས་འདོན་ཅིང་ཀྱི་ཧུད་ཀྱི་ཧུད་ཅེས་བླ་ཞིང་འཁོད་དེ་ཉིས་
[054-27a2] འགྱུར་དུ་མཆོད་པའི་ཚོགས་འབུལ་བར་བྱེད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ཏེ། དེ་ལྟ་བུའི་
[054-27a3] འབྱོར་པའི་རྣམ་པ་དག་སྟོན་ཅིང་མཆོད་པའི་ཚོགས་ཆེན་པོ་དང་ཞལ་ཟས་ཆེས་རྒྱ་ཆེ་བ་དག་ཁྱེར་ཏེ་འོངས་ནས་ཞལ་ཟས་དེ་དག་དང། པདྨ་དེ་དག་གི་དྲི་བསུང་ཚོར་བ་གང་ཡིན་པ་དེ་དག་
[054-27a4] ཀྱང་ཉོན་མོངས་པ་དང་བྲལ་བར་གྱུར་ཏོ། །བྱང་ཆུབ་སེམས་དཔའི་མཐུ་ཆེན་པོས་འཇིག་རྟེན་གྱི་ཁམས་ཐམས་ཅད་ཀྱང་མཐོང་བར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ལུས་
[054-27a5] ཆེན་མཐའ་ཡས་ཀྱི་ལུས་ཀྱི་ཚད་ཀྱང་ནམ་མཁའ་དང་མཉམ་པར་འདུག་སྟེ། སུས་ཀྱང་མཐོང་བར་མི་ནུས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་བཅོམ་
[054-27a6] ལྡན་འདས་ཀྱི་ཐད་དུ་སོང་སྟེ་ཞབས་ལ་མགོ་བོས་ཕྱག་བཙལ་ནས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །བདག་གིས་ཕུལ་བའི་ཞལ་ཟས་བཅོམ་ལྡན་འདས་ཀྱིས་བཞེས་སུ་གསོལ། དེ་
[054-27a7] ནས་བཅོམ་ལྡན་འདས་ཅང་མི་གསུང་བར་གྱུར་ཏེ། ལན་གཉིས་ལན་གསུམ་དུ་གསོལ་ཀྱང་བཅོམ་ལྡན་འདས་ཅང་མི་གསུང་བར་བཞུགས་ནས་བྱང་ཆུབ་སེམས་དཔའ་དེ་ལངས་ཏེ་ཕྱོགས་


[054-27b0] [27B] 
[054-27b1] དེ་བཞིན་དུ་ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་ལོགས་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་མཐའ་ཡས་ཞེས་བྱ་བ་འཁོར་གྱི་ཚོགས་ཆེན་པོ་
[054-27b2] དང་ལྡན་པ་ཤ་སྟག་ལྷགས་ཏེ། དེ་དག་གི་པདྨ་དང། གྲོང་ཁྱེར་གྱི་ཚད་ཀྱང་སྔ་མ་སྔ་མ་ལས་ཉིས་འགྱུར་ཉིས་འགྱུར་གྱིས་ཆེ་བ་དང། འབྱོར་པ་ཉིས་འགྱུར་ཉིས་འགྱུར་གྱིས་ཆེ་བ་ཤ་སྟག་དང་ཆས་
[054-27b3] ཏེ༑ དེ་དག་དེར་ལྷགས་ནས་བཅོམ་ལྡན་འདས་ལ་པདྨ་དག་གིས་མཆོད་པ་བྱས་ཏེ་སྔ་མ་བཞིན་དུ་ཕྱོགས་གཅིག་ཏུ་འཁོད་དོ། །ཤིང་སཱ་ལ་ཟུང་གི་དྲུང་གྲུབ་པའི་གནས་དེ་ཉིད་ན་དཀྱིལ་འཁོར་སུམ་ཅུ་
[054-27b4] རྩ་གཉིས་ཀྱི་ཚད་ཀྱི་ཁྱོན་གྱི་ས་གཞི་ལ་སེམས་ཅན་མི་འཁོད་པའི་སྒོ་སྐབས་ཅིའང་མེད་དོ། །དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ལུས་ཆེ་བ་རང་རང་གི་གཡོག་འཁོར་དག་དང་
[054-27b5] བཅས་པ་དེ་རྣམས་ཀྱང་ཁ་ཅིག་ནི། ས་ཕྱོགས་སྨྱུང་བུའི་རྩེ་མོའི་ཁྱོན་ཙམ་ལ་འཁོད་དོ། །ཁ་ཅིག་ནི། ཁབ་ཀྱི་རྩེ་མོའི་ཁྱོན་ཙམ་ལ་འཁོད་དོ། །ཁ་ཅིག་ནི། རྡུལ་ཕྲ་རབ་ཀྱི་ཁྱོན་ཙམ་ལ་བག་ཡོངས་སུ་
[054-27b6] འཁོད་དོ། །འཇིག་རྟེན་གྱི་ཁམས་རྡུལ་ཕྲ་རབ་ཀྱི་རྡུལ་སྙེད་དག་ན་བྱང་ཆུབ་སེམས་དཔའ་འཁོད་པ་གང་ཡིན་པ་དེ་དག་ཀྱང་ཐབས་དེ་ལྟ་བུར་ལྷགས་ཏེ་འཁོད་དོ། །ཛམྦུའི་གླིང་གི་སེམས་ཅན་ཡང་ཚེ་དང་
[054-27b7] ལྡན་པ་འོད་སྲུང་དང། གནས་བརྟན་ཀུན་དགའ་བོ་དང། རྒྱལ་པོ་མ་སྐྱེས་དགྲ་རྣམས་མ་གཏོགས་པར་དེར་མ་འོངས་པ་སུའང་མེད་དེ། ཐ་ན་མི་གདུག་པ་དང། སྦྲུལ་གདུག་པ་དང། སྡིག་པ་དང། སྡོམ་


[054-28a0] [28A] 
[054-28a1] ༄༅། །ལ་སོགས་པ་ལས་མི་བཟད་པ་བཅུ་དྲུག་བྱེད་པ་ཡན་ཆད་ཀྱང་དེར་ལྷགས་སོ། །སྦྱིན་བྱེད་མའི་བུ་དང། ལྷ་མ་ཡིན་རྟག་ཏུ་འཁོན་གྱི་བསམ་པ་ཅན་ཐམས་ཅད་ཀྱང་སྡིག་
[054-28a2] པའི་ལས་སྤངས་ནས་གཅིག་ལ་གཅིག་བུ་དང། མ་དང། སྲིང་མོ་དང་འདྲ་བར་སེམས་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་འཁོད་པའི་སེམས་ཅན་ཐམས་ཅད་
[054-28a3] ཀྱང་གཅིག་ལ་གཅིག་བུ་གཅིག་པ་ལ་བྱ་བ་བཞིན་དུ་བྱམས་པར་བྱེད་དེ། འདོད་ཆེན་པ་ནི། མ་གཏོགས་སོ། །མི་མཇེད་ཀྱི་འཇིག་རྟེན་གྱི་ཁམས་འྡིའང་དེ་བཞིན་གཤེགས་པའི་མཐུས་བོང་བ་
[054-28a4] དང། རྡོ་དང། གསེག་མ་དང། རྡུ་བ་དང། ཚེར་མ་མེད་པར་གྱུར་ཏེ་ཤིང་ལྗོན་པ་རིན་པོ་ཆེའི་འཁྲི་ཤིང་གིས་དཀྲིས་པ་མཉེན་ཞིང་རེག་ན་འཇམ་པ་དག་དང་ལྡན་ཞིང་འཇིག་རྟེན་གྱི་ཁམས་བདེ་
[054-28a5] བ་ཅན་དང་འདྲ་བར་གྱུར་ཏོ། །སེམས་ཅན་དེར་ལྷགས་པ་ཐམས་ཅད་ཀྱིས་ཀྱང་དེ་ན་འཁོད་བཞིན་དུ་ཇི་ལྟར་མེ་ལོང་གི་ངོས་ལ་རང་གི་གཟུགས་བརྙན་སྣང་བ་བཞིན་དུ་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་
[054-28a6] རྟེན་གྱི་ཁམས་དང། སངས་རྒྱས་ཀྱི་ཞིང་འབྱོར་པ་དང་ལྡན་པ་གཞན་དག་ཀྱང་མཐོང་ངོ། །དེ་ནས་དེ་བཞིན་གཤེགས་པའི་ཞལ་ནས་འོད་ཟེར་ཁ་དོག་སྣ་ཚོགས་སྔོན་པོ་དང། སེར་པོ་དང། དམར་
[054-28a7] པོ་དང། དཀར་པོ་དང། བཙོད་ཀ་དང། ཤེལ་གྱི་ཁ་དོག་ལྟ་བུ་དང། མེ་ལྕེ་ལྟ་བུ་དག་བྱུང་བ་གང་ཡིན་པ་དེ་དག་གིས་བྱ་བ་གང་ཡིན་པ་དེ་དག་གི་བྱ་བ་ཐམས་ཅད་བྱས་ཏེ་ཕྱིར་ལོག་ནས་བཅོམ་


[054-28b0] [28B] 
[054-28b1] །འཁོར་ཐམས་ཅད་ཀྱི་འོད་ཀྱང་དེས་ཟིལ་གྱིས་གནོན་པར་གྱུར་ཏོ། །དེ་ནས་ལྷ་དང། མི་དང། ལྷ་མ་ཡིན་དང་བཅས་པའི་འཇིག་རྟེན་གྱིས་འོད་
[054-28b2] ཟེར་དེ་དག་བཅོམ་ལྡན་འདས་ཀྱི་ཞལ་དུ་མི་སྣང་བར་གྱུར་པ་མཐོང་ནས་འཇིགས་ཤིང་སྐྱི་བུར་ཞེས་བྱས་ཏེ་རྒྱུ་མེད་པར་བཅོམ་ལྡན་འདས་ཀྱི་འོད་ཟེར་རྣམས་ཕྱིར་ལོག་ནས་མི་སྣང་བར་འགྱུར་
[054-28b3] བའི་མི་རིགས་ན། གོར་མ་ཆག་པར་ཕྱོགས་བཅུ་དག་ཏུ་བྱ་བ་རྣམས་ཟིན་ནས་ད་ནི། གདོན་མི་ཟ་བར་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་འགྱུར་རོ། །བཅོམ་ལྡན་འདས་ཀྱིས་
[054-28b4] གང་ལས་ཀྱང་ཞལ་ཟས་མ་བཞེས་ན། ཀྱེ་མ་སེམས་ཅན་ཐམས་ཅད་ལ་ཚད་མེད་པ་བཞི་སྤངས་སམ། ཅི་སྨྱུང་བར་བཞུགས་པར་ཆད་དམ་ཀྱེ་མ་ཅི་ཉི་མ་དང་ཟླ་བ་ནུབ་བམ། ཅི་དམ་པའི་ཆོས་ཀྱི་
[054-28b5] གྲུ་བྱིང་ངམ། ཀྱི་ཧུད་ཀྱི་ཧུད་ཅེས་བླ་ཞིང་འཁོད་དོ། །དེ་ནས་དེ་དག་རང་རང་གི་ཡན་ལག་རྣམས་རྨས་པར་བྱས་པའི་ཁྲག་གིས་ས་གཞི་འདམ་དུ་གྱུར་ཏོ། །ཆུ་ཀླུང་གསེར་ལྡན་ཡང་ཁྲག་ཏུ་འབབ་པར་
[054-28b6] གྱུར་ཏོ༑ ༑དེ་ནས་འཁོར་དེ་དག་གི་ནང་ན་གྲོང་ཁྱེར་ཀུ་ཤི་པ་མགར་བའི་བུ་དགེ་བསྙེན་སྐུལ་བྱེད་ཅེས་བྱ་བ་དེ་མགར་བའི་བུ་བཅོ་ལྔ་དང་ཐབས་ཅིག་ཏུ་ལངས་ཏེ་རང་རང་གི་སྤྱོད་ལམ་བཅོས་ནས་འཇིག་རྟེན་དག་
[054-28b7] ལ་བལྟས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་གཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་མཆི་མ་མི་ཐུབ་བཞིན་དུ་ཞབས་ལ་


[054-29a0] [29A] 
[054-29a1] ༄༅། །ཕྱག་བཙལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་ནི། སེམས་ཅན་ཐམས་ཅད་ངེས་པར་བསྒྲལ་བའི་སླད་དུ་བཅོམ་ལྡན་
[054-29a2] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགེ་སློང་གི་དགེ་འདུན་དང་བཅས་པ་ལ་ཞལ་ཟས་ཀྱི་ཐ་མ་དབུལ་བར་འཚལ་ཏེ། བདག་ནི། མགོན་མ་མཆིས་
[054-29a3] པ་ལགས། རྩ་ལག་མ་མཆིས་པ་ལགས། སྐྱབས་མ་མཆིས་པ་ལགས་ཕོངས་ཏེ་རེ་བ་ལགས་ན། བཅོམ་ལྡན་འདས་ཀྱིས་བདག་གིས་ཕུལ་བའི་ཞལ་ཟས་བཞེས་ཏེ་ཡོངས་སུ་མྱ་ངན་ལས་
[054-29a4] མི་འདའ་བར་མཛད་དུ་གསོལ། །བཅོམ་ལྡན་འདས། དཔེར་གསོལ་ན། ཁྱིམ་བདག་གམ། བྲམ་ཟེ་ཤིན་ཏུ་དབུལ་པོ་འགའ་ཞིག་གཞན་གྱི་ཡུལ་དུ་མཆིས་ལ། བདག་ཉིད་སྤྲོ་བ་བསྐྱེད་དེ་མཐར་
[054-29a5] གྱིས་ཞིང་ལས་བརྩམས་ནས་དེས་རྨོན་གླང་རྨོ་སྐྱེན་པ་ཐོང་གཤོལ་དང་སྦྱར་བ་དག་གིས་ཞིང་ལ་རྡོ་དང། རྡུ་བ་དང། ཚོར་མ་མ་མཆིས་པར་བགྱིས་ཏེ་རེ་བ་ཆེན་པོ་བསྐྱེད་ནས་སྤྲིན་ཆེན་པོ་ལས་
[054-29a6] ཆང་འབབ་པ་ལ་སྡོད་ཅིང་མཆིས་པ་དེ་བཞིན་དུ། བཅོམ་ལྡན་འདས་བདག་ནི། ལུས་ཀྱི་ཞིང་ལ་ཉེས་པ་གསུམ་དང། བཞི་དང་བྲལ་བའི་ཡིད་དང། ངག་གི་རྨོན་གླང་དང་ཤེས་པའི་ཐོང་གཤོལ་
[054-29a7] གྱིས་ཉོན་མོངས་པ་རྣམ་པ་སྣ་ཚོགས་ཀྱི་རྡོ་དང། རྡུ་བ་དང་ཚེར་མ་མ་མཆིས་པར་བགྱིས་ནས་ཁྱོད་ཀྱི་ཆོས་ཀྱི་སྤྲིན་ཆེན་པོ་ལས་ཆོས་ཀྱི་ཆར་འབབ་པ་ལ་སྡོད་ཅིང་མཆིས་ཏེ་དགེ་སློང་གི་དགེ་


[054-29b0] [29B] 
[054-29b1] བདག་གི་དབུལ་བ་བསལ་བ་དང། སེམས་ཅན་ཐམས་ཅད་ལ་སྨན་པའི་སླད་དུ་བདག་གིས་ཕུལ་བའི་ཞལ་ཟས་བཞེས་སུ་གསོལ། བདག་ནི། མགོན་མ་
[054-29b2] མཆིས་པ། སྐྱབས་མ་མཆིས་པ་ལགས་ན། དེ་བཞིན་གཤེགས་པས་བདག་ལ་སྒྲ་གཅན་ཟིན་བཞིན་དུ་གཟིགས་པར་གསོལ། དེ་ནས་བཅོམ་ལྡན་འདས་ཐམས་ཅད་མཁྱེན་པ་རྒྱལ་བ་གང་ཟག་
[054-29b3] བླ་ན་མེད་པས་མགར་བའི་བུ་སྐུལ་བྱེད་ལ་འདི་སྐད་ཅེས་བཀའ་སྩལ་ཏོ། །སྐུལ་བྱེད། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཁྱོད་ཀྱི་ཞལ་ཟས་ཐ་མ་སྦྱིན་པའི་
[054-29b4] ཕ་རོལ་ཏུ་ཕྱིན་པ་ཆེན་པོ་བཞེས་པར་མཛད་དོ། །དེ་ནས་ལྷ་དང་མི་དང། ལྷ་མ་ཡིན་དེ་དག་གིས་སྐུལ་བྱེད་ཀྱིས་ཕུལ་བའི་ཞལ་ཟས་ཀྱི་ཐ་མ་སྦྱིན་པའི་ཕ་རོལ་ཏུ་ཕྱིན་པ་ཆེན་པོ་དེ་བཞིན་གཤེགས་
[054-29b5] པ་དགེ་སློང་གི་དགེ་འདུན་དང་བཅས་པས་བཞེས་སོ། །ཞེས་ཐོས་ནས་ངོ་མཚར་རྨད་དུ་བྱུང་བའི་ཆོས་ཐོབ་སྟེ། ལེགས་སོ། །ལེགས་སོ་།ཞེས་སྐད་ཆེན་པོ་ཕྱུང་ནས་མགར་བའི་བུ་སྐུལ་བྱེད་ལ་
[054-29b6] འདི་སྐད་ཅེས་སྨྲས་སོ། །ཀྱེ་མགར་བའི་བུ་སྐུལ་བྱེད། ཁྱོད་སྐྱིད་དེ་བ་ཁྱོད་ཀྱིས་མི་ལུས་ཐོབ་པ་ནི། ཕན་ཐོགས་པར་གྱུར་ཏོ། །ལེགས་པར་ཐོབ་བོ། །སྐུལ་བྱེད། འཇིག་རྟེན་ན་ཨུ་དུམ་བ་རའི་མེ་
[054-29b7] ཏོག་བཞིན་དུ་མཛེས་པ་ནི། རྙེད་པར་དཀའོ། །དེ་བས་ཀྱང་ཆེས་དེ་བཞིན་གཤེགས་པ་འབྱུང་བ་རྙེད་པར་དཀའོ། །དེ་བས་ཀྱང་དད་པ་རྙེད་པ་ཤིན་ཏུ་དཀའོ། །དེ་བས་ཀྱང་ཆེས་ཆོས་ཐོས་པ་


[054-30a0] [30A] 
[054-30a1] ༄༅། །རྙེད་པར་དཀའོ། །དེ་བས་ཀྱང་ཆེས་དེ་བཞིན་གཤེགས་པ་ལ་ཞལ་ཟས་ཀྱི་ཐ་མ་དབུལ་བ་རྙེད་པར་དཀའོ། །དེ་བས་ན། ཞལ་ཟས་ཀྱི་ཐ་མ་སྦྱིན་པའི་ཕ་རོལ་ཏུ་ཕྱིན་
[054-30a2] པ་ཐོབ་པར་དཀའོ། །མགར་བའི་བུ་སྐུལ་བྱེད་ཁྱོད་ལ་ཕྱག་འཚལ་ལོ། །དཔེར་ན། སྟོན་ཟླ་འབྲིང་པོ་ཉ་ལ་སྤྲིན་མེད་པའི་ཚེ་ཟླ་བའི་དཀྱིལ་འཁོར་དྲི་མ་མེད་པ་མཛེས་པ་མཐོང་བ་ན་ཟླ་བ་འབའ་
[054-30a3] ཞིག་མངོན་དུ་སྣང་བ་དེ་བཞིན་དུ་ཁྱོད་ཀྱིས་ཕུལ་བའི་ཞལ་ཟས་ཀྱི་ཐ་མ་དེ་བཞིན་གཤེགས་པས་བཞེས་པས་ན། ཁྱོད་འབའ་ཞིག་སེམས་ཅན་ཐམས་ཅད་ལ་མངོན་དུ་སྣང་ངོ། །ཁྱོད་ལ་ཡང་དང་ཡང་
[054-30a4] དུ་ཕྱག་འཚལ་ལོ། །སྐུལ་བྱེད། ཁྱོད་ནི། མིའི་ལུས་བྱེད་བཞིན་དུ་ལྷའི་ཡང་ལྷ་ཡིན་ནོ། །དེ་བཞིན་གཤེགས་པའི་སྲས་སྒྲ་གཅན་ཟིན་དང་འདྲའོ། །ཞེས་བྱས་ནས་ཚིགས་སུ་བཅད་པ་འདི་དག་
[054-30a5] ཀྱང་སྨྲས་སོ། །ཁྱོད་ནི་མི་མ་ཡིན་ཏེ་ལྷ་མཆོག་ཡིན། །མི་མཆོག་གཙོ་བོ་ཁྱད་པར་འཕགས་པ་སྟེ། །དེ་ཕྱིར་ཁྱོད་ལ་གསོལ་བ་འདི་སྐད་འདེབས། །སྟོན་པ་ཡོངས་སུ་མྱ་ངན་འདའ་བར་ཆས། །
[054-30a6] བདག་ཅག་ཀུན་ལ་བརྩེ་བས་སྐུལ་བྱེད་ཁྱོད། །སྐྱེ་བོ་རྣམས་ལ་ཡུན་དུ་ཕན་པའི་ཕྱིར། །འདིར་ནི་སྟོན་པ་དཔག་མེད་མགོན་པོ་ལ། །བཞུགས་ཤིང་རྒྱུན་དུ་བདུད་རྩི་སྟོན་ཅེས་གསོལ། །སྲིད་ལས་
[054-30a7] རྣམ་གྲོལ་མྱ་ངན་འདའ་བཞེད་ལ། །གལ་ཏེ་ཁྱོད་ཀྱིས་དེ་རིང་མ་གསོལ་ན། །བདག་ཅག་ཐམས་ཅད་མ་རུང་ཤེས་པར་གྱིས། །དེ་བས་ཕན་ཕྱིར་མགོན་ལ་གསོལ་བ་ཐོབ། །དེ་ནས་ལ་ལ་ཞིག་ཕ་


[054-30b0] [30B] 
[054-30b1] མཆོག་ཏུ་དགའ་བར་གྱུར་པ་དེ་ཁོ་ན་བཞིན་དུ་མགར་བའི་བུ་སྐུལ་བྱེད་དེ་མཆོག་ཏུ་དགའ་བར་གྱུར་ནས་ལག་པ་བརྐྱང་སྟེ་བཅོམ་
[054-30b2] ལྡན་འདས་ལ་མགོ་བོས་ཕྱག་བཙལ་ནས་ལངས་ཏེ་ཚིགས་སུ་བཅད་པ་འདི་དག་སྨྲས་སོ། །ཀྱེ་མ་དེང་བདག་རྙེད་པ་ལེགས་པར་རྙེད། །མི་ཡི་འཇིག་རྟེན་སྐྱེས་པ་འབྲས་བུ་ཡོད། །ད་ནི་རྙེད་ལ་སོགས་
[054-30b3] ལས་འབྲལ་མི་འགྱུར། །མི་བཟད་དམྱལ་བར་ཡང་ནི་ལྟུང་མི་འགྱུར་།དེང་འདིར་རྙེད་པ་ཆེན་པོ་རྙེད་པ་འདི། །གསེར་གྱི་ཕུང་པོ་བས་ཀྱང་ལྷག་པ་ཡིན། །དཔའ་བོ་དེ་གཤེགས་མགོན་དང་ཕྲད་པས་
[054-30b4] ན༑ ༑ཕྱིན་ཆད་བདག་ནི་དུད་འགྲོས་འཇིགས་པ་མེད། །སངས་རྒྱས་ལ་ནི་དད་པ་གཏིང་ཟུག་པ། །དེང་རྙེད་ཨུ་དུམ་ཝ་རའི་མེ་ཏོག་བཞིན་།རབ་འཇིགས་ཡི་དྭགས་འགྲོ་བ་ཡོངས་སྤངས་ཤིང། །
[054-30b5] ལྷ་མིན་སྐྱེ་བའི་ས་བོན་མི་བཟོད་བཅོམ། །དེ་བཞིན་གཤེགས་འབྱུང་དཀོན་དང་དེང་ཕྲད་པ། ཁབ་ཀྱི་རྩེ་མོར་ཡུངས་འབྲུ་ཆགས་པ་བཞིན། །དེ་ལ་ཕ་རོལ་ཕྱིན་མཆོག་སྦྱིན་ཕུལ་བས། རྟག་
[054-30b6] ཏུ་ལྷ་ཡི་འགྲོ་བར་འཕར་བར་འགྱུར། །ཆུ་གནས་པདྨ་ཆུས་མི་ཆགས་པ་ལྟར། །དྲང་སྲོང་ཆེན་པོ་འཇིག་རྟེན་ཆོས་རྣམས་ཀྱིས། །ཆགས་མེད་ཕྲད་པས་སྲིད་རྩེའི་ས་བོན་ཀུན། །དྲུངས་ཕྱུང་བདག་
[054-30b7] ཉིད་འཁོར་བའི་མཚོ་ཆེན་རྒལ། །རྒྱ་མཚོའི་ནང་གི་རུས་སྦལ་ཞར་བའི་མགྲིན། །གཉའ་ཤིང་མིག་ཏུ་ཆུད་དཀའ་འདྲ་བ་ལས། །བདེ་གཤེགས་དེང་ཕྲད་དེ་ལ་སྦྱིན་པ་ཕུལ། །དེ་ན་བདག་གིས་


[054-31a0] [31A] 
[054-31a1] ༄༅། །ཉོན་མོངས་གསོག་ཀུན་བཅོམ། །ལྷ་རྣམས་ཀྱིས་ནི་ཞལ་ཟས་བཟང་པོ་དག་ཕུལ་ཡང་བདེ་གཤེགས་མ་བཞེས་བདག་ལས་ནི། །ཨེ་རཎྜ་ཡི་མེ་ཏོག་འདྲ་
[054-31a2] ཞེས་དེས། །བདག་ནི་འཇིག་རྟེན་རབ་མཆོག་དཔལ་ཡོན་ཅན། །ཚངས་པ་བརྒྱ་བྱིན་ལ་སོགས་འཇིག་རྟེན་འདི། །ཐམས་ཅད་ལྷགས་ཏེ་གུས་པར་བདག་ལ་མཆོད། །ཁྱུ་མཆོག་གནས་སུ་
[054-31a3] སོན་པ་གང་ཡིན་འདི། །སྐྱེ་བ་འདི་ཉིད་ལ་ནི་བདག་གིས་ཐོབ། །དེ་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།མགོན་ཁྱོད་མྱ་ངན་འདའ་བ་མཐོང་ནས་ནི། །འཇིག་
[054-31a4] རྟེན་འདི་ཀུན་སྡུག་བསྔལ་གཟིར་བར་གྱུར། །དབང་མེད་ཀྱི་ཧུད་ཅེས་ནི་སྐད་ཆེར་བླ། །འདི་དག་མ་དོར་རྟག་ཏུ་སྲས་བཞིན་གཟིགས། །ལྷུན་པོའི་གསེར་གྱི་རྩེ་མོ་རབ་མཐོ་བ། །མཚོ་ཆེན་དབུས་ན་
[054-31a5] མཛེས་པར་གནས་པ་ལྟར། །ཆོས་ཀྱི་མངའ་བདག་ཁྱོད་ནི་ཆོས་སྟོན་ཅིང། །དགེ་འདུན་དབུས་སུ་མཛེས་པར་བཞུགས་སུ་གསོལ། །ཇི་ལྟར་ཉི་མ་གཟི་ཅན་ཤར་བ་ན། །འོད་ཟེར་དག་གིས་སྤྲིན་
[054-31a6] སྲབ་སེལ་བ་ལྟར། །དྲང་སྲོང་ཆེན་པོ་ཡེ་ཤེས་སྒྲོན་ཆེན་གྱིས་།སྐྱེ་བོ་མང་པོའི་མྱ་ངན་དེང་བསལ་མཛོད། །སེམས་ཅན་འདི་དག་དུད་མོས་མིག་སྐྲངས་ཤིང། །སྡུག་བསྔལ་གཅིག་བུའི་རྒྱ་
[054-31a7] མཚོའི་གཏིང་དུ་ཞུགས། །དེ་ཕྱིར་དད་པ་རྙེད་དཀའ་བསྐྱེད་མཛད་ཅིང། །འདི་རྣམས་སྡུག་བསྔལ་ཆོད་ལ་ཡུན་དུ་བཞུགས། །དེ་ནས་བཅོམ་ལྡན་འདས་ཀྱིས་སྐུལ་བྱེད་ལ་བཀའ་སྩལ་པ། སྐུལ་


[054-31b0] [31B] 
[054-31b1] དེ་ནི། དེ་བཞིན་ནོ། །དེ་ནི། དེ་བཞིན་ཏེ། སངས་རྒྱས་འབྱུང་བ་ནི། ཨུ་དུ་མ་ཝ་རའི་མེ་ཏོག་བཞིན་ཤིན་ཏུ་རྙེད་པར་དཀའོ། །དད་པའང་རྙེད་པར་དཀའོ། །ཆོས་ཐོས་པའང་རྙེད་པར་དཀའོ། །དེ་
[054-31b2] བཞིན་གཤེགས་པ་ཡོངས་སུ་མྱ་ངན་ལས་འདའ་བའི་ཚེ་ཞལ་ཟས་ཀྱི་ཐ་མའི་སྦྱིན་པའི་ཕ་རོལ་ཏུ་ཕྱིན་པ་ཕུན་སུམ་ཚོགས་པའང་རྙེད་པར་དཀའོ། །སྐུལ་བྱེད། གཞན་ཡང་ཁྱོད་མངུ། མྱ་ངན་
[054-31b3] མ་བྱེད་པར་བདག་གིས་དེ་བཞིན་གཤེགས་པ་ལ་ཞལ་ཟས་ཀྱི་ཐ་མའི་སྦྱིན་པའི་ཕ་རོལ་ཏུ་ཕྱིན་པ་ཕུན་སུམ་ཚོགས་པ་ཐོབ་བོ། །སྙམ་དུ་དགའ་བ་སྐྱེད་ཅིག་དང། དེ་བཞིན་གཤེགས་པ་ལ་བཅོམ་ལྡན་
[054-31b4] འདས་བཞུགས་སུ་གསོལ་ཞེས་དེ་སྐད་དུ་ཁྱོད་གསོལ་བ་མ་འདེབས་ཤིག་།སངས་རྒྱས་རྣམས་ཀྱི་ཆོས་ཀྱི་དེ་ཁོ་ན་ཉིད་ལ་རྟོགས་ཤིག་མི་རྟག་པ་ཉིད་ལ་འཇུག་པར་གྱིས་ཤིག་འདུ་བྱེད་
[054-31b5] རྣམས་ཀྱི་རང་བཞིན་ཤེས་པར་གྱིས་ཤིག་ཅེས་བཀའ་སྩལ་ནས་ཚིགས་སུ་བཅད་པ་འདི་དག་གསུངས་སོ། །ཚེ་ནི་ཤིན་ཏུ་རིང་ཡང་འཇིག་པར་འགྱུར། །འདིར་ནི་ཐམས་ཅད་ངེས་པར་འཆི་བར་
[054-31b6] འགྱུར༑ ༑འཚོ་བའི་འཇིག་རྟེན་འཇིག་པའི་ཆོས་ཅན་ཡིན། །འབྱོར་པ་ཐམས་ཅད་རྒུད་པར་གཞོལ་བར་འགྱུར། །རྟག་ཏུ་ལང་ཚོ་རྒ་བས་ངེས་པར་འཇོམས། །གཟུགས་བཟང་ནད་མེད་ནད་ཀྱིས་
[054-31b7] འཇིག་པར་འགྱུར། །སྲོག་ནི་འཆི་བས་རྩ་ནས་འབྱིན་པར་བྱེད། །འཇིག་རྟེན་ཀུན་ན་རྟག་པ་ཅི་ཡང་མེད། །དབང་ཕྱུག་མི་རྟག་ཚེ་ཡང་མི་རྟག་སྟེ། །སྐྱེ་བོ་སྡུག་བསྔལ་འཁོར་ལོ་རྟག་ཏུ་འཁོར། །འཇིག་


[054-32a0] [32A] 
[054-32a1] ༄༅། །རྟེན་གསུམ་ན་བརྟན་པོ་ཅི་ཡང་མེད། །སྲིད་པ་དག་ན་འགྲོ་ཀུན་སྲོག་ཏུ་འདུག་སྲིད་པ་འཇིག་པའི་ཆོས་ཅན་རབ་གཡོ་བ། །འདི་དག་ན་ནི་བདེ་བ་ཅི་ཡང་མེད། །རྒ་དང་
[054-32a2] འཆི་དང་ནད་དང་རྒུད་རྣམས་ཀྱི། །འཇིགས་པས་རྟག་ཏུ་ཀུན་ནས་གཙེ་བར་བྱེད། །སྲིད་པ་མཐའ་མེད་མི་བརྟན་སྙིང་པོ་མེད། །ཐམས་ཅད་དགྲ་དང་འཁུ་བར་ཤེས་པར་གྱིས། །དེ་ན་འཁོར་ཞིང་
[054-32a3] ཉོན་མོངས་དྲ་བ་ཡིས། །འཇིག་རྟེན་དཀྲིས་ཏེ་དར་གྱི་སྲིན་བུ་བཞིན་།འཇིག་རྟེན་དག་ན་ཐེར་ཟུག་གནོད་པའི་གཞི། །རྟག་ཏུ་འབྲས་ལྟར་སྡུག་བསྔལ་འབྲེལ་བ་གང། །མི་གཙང་ལུས་དང་འདོད་པ་
[054-32a4] དེ་དག་ལ། །ཕན་འདོད་སྡུག་བསྔལ་བསལ་འདོད་སུ་ཞིག་དགའ། །མི་རྟག་འདོད་པ་རྣམས་ལ་ཆགས་པ་མེད། །ཚུལ་བཞིན་རྟོག་པས་འདོད་ཆགས་འབྲལ་བར་འགྱུར། །དེ་ནས་ཡང་དག་མཐོང་
[054-32a5] ན་འདོད་ཆགས་འབྲལ། །དེ་དག་སྤངས་བཅད་གྲོལ་པ་ཉིད་དུ་འགྱུར་།ད་ནི་སྲིད་པའི་ཆུ་ཆེན་ལེགས་པར་རྒལ། །ང་ནི་སྡུག་བསྔལ་རྣམས་འདས་བདེ་བར་ཞུགས། །དེ་ཕྱིར་ངས་ནི་མཐའ་
[054-32a6] ཡས་སྤྲོས་མེད་པ། །ཆགས་པ་ཀུན་བསལ་ཐར་པ་ཐོབ་པར་འགྱུར། །ང་ལ་རྒ་དང་ན་དང་འཆི་བ་མེད། །ང་ལ་རྟག་ཏུ་ཚེ་ཡང་ཟད་པ་མེད། །ང་ནི་མེ་ལྟར་འབར་ཏེ་འགྲོ་འགྱུར་གྱིས། །ཁྱོད་ཀྱིས་ང་ནི་མེད་
[054-32a7] འགྱུར་མ་སེམས་ཤིག་དེ་བཞིན་གཤེགས་ཉིད་ལྷུན་པོ་འདྲ་བར་ལྟོས་།ང་དེང་ཡང་དག་མྱ་ངན་འདའ་བར་འགྱུར། །བདེ་མཆོག་དེ་ནི་ང་ཡི་ཆོས་ཉིད་དེ། །རྒྱལ་རྣམས་སྤྱོད་ཡུལ་ཡིན་གྱི་


[054-32b0] [32B] 
[054-32b1] །དེ་ནས་བཅོམ་ལྡན་འདས་ལ་མགར་བའི་བུ་སྐུལ་བྱེད་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་ནི། དེ་ལགས་སོ། །དེ་ནི། དེ་ལགས་ཏེ། མྱ་ངན་ལས་འདས་པ་ནི། བདག་
[054-32b2] གིས་ཀྱང་བསམ་གྱིས་མི་ཁྱབ་ལགས་ན། སྦྲང་བུ་དང་འདྲ་བའི་སེམས་ཅན་ཐེག་པ་དམན་པ་གཞན་དག་གིས་ལྟ་སྨོས་ཀྱང་ཅི་འཚལ་བཅོམ་ལྡན་འདས། ཀྱེ་མ་བདག་དེང་དུ་བྱང་ཆུབ་
[054-32b3] སེམས་དཔའ་མི་མཆོག་སྐལ་བ་ཆེན་པོ་དང་ལྡན་པ། མཆོད་པར་འོས་པ་འཇམ་དཔལ་གཞོན་ནུར་གྱུར་པ་ལ་སོགས་པ་དང། ཟག་པ་ཟད་པ་རྣམས་དང་མཉམ་པ་ཉིད་དུ་གྱུར་ཏོ། །བཅོམ་ལྡན་
[054-32b4] འདས༑ དཔེར་གསོལ་ན། གསར་དུ་བསྙེན་པར་རྫོགས་པ་གཞོན་ནུའང་རབ་ཏུ་བྱུང་བ་དེ་ཉིད་ཀྱི་ཉིན་པར་ནས་དགེ་འདུན་གྱི་ནང་ན་དགེ་འདུན་གྱི་ནང་ན་དགེ་འདུན་དུ་བགྲང་ཞིང་ཡང་དག་པར་འདུས་པར་འགྱུར་བ་
[054-32b5] དེ་བཞིན་དུ་བདག་ཀྱང་དེ་བཞིན་གཤེགས་པའི་མཐུས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་གྲངས་སུ་གཏོགས་ཤིང་ཡང་དག་པར་འདུས་ལགས་སོ། །བཅོམ་ལྡན་འདས་
[054-32b6] བདག་ནི། དེ་བཞིན་གཤེགས་པ་ཡུན་དུ་བཞུགས་པར་འཚལ་གྱི། ཁ་ཟས་ཚིག་པ་བཞིན་དུ་མྱ་ངན་ལས་འདའ་བར་གཤེགས་པར་ནི། མི་འཚལ་ལགས་སོ། །དེ་ནས་དེའི་ཚེ་འཇམ་དཔལ་
[054-32b7] གཞོན་ནུར་གྱུར་པས་མགར་བའི་བུ་སྐུལ་བྱེད་ལ་འདི་སྐད་ཅེས་སྨྲས་སོ། །སྐུལ་བྱེད། ཁྱོད་འདི་སྐད་དུ་བདག་ནི། དེ་བཞིན་གཤེགས་པ་ཡུན་དུ་བཞུགས་པར་འཚལ་གྱི། །ཁ་ཟས་ཚིག་པ་བཞིན་


[054-33a0] [33A] 
[054-33a1] ༄༅། །དུ་མྱ་ངན་ལས་འདའ་བར་གཤེགས་པར་ནི་མི་འཆལ་ལོ་།ཞེས་དེ་སྐད་མ་ཟེར་ཅིག། འདུ་བྱེད་ཀྱི་རང་བཞིན་བལྟ་བར་བྱ་མོད། དེ་ལྟར་ལྟ་བ་གང་ཡིན་པ་དེ་ནི་
[054-33a2] སྟོང་པ་ཉིད་སྒོམ་པ་ཡོངས་སུ་རྫོགས་པར་འགྱུར་ཏེ། དམ་པའི་ཆོས་འདོད་པས་ན་དེ་ལྟར་བསླབ་པར་བྱའོ། །སྐུལ་བྱེད་ཀྱིས་སྨྲས་པ་བཙུན་པ་འཇམ་དཔལ། འོ་ན་ཇི་ལྟར་དེ་བཞིན་གཤེགས་
[054-33a3] པ་ལྷའི་ཡང་ལྷ་མཆོག་ཏུ་གྱུར་པ་ལ་གལ་ཏེ་འདུ་བྱེད་དུ་གྱུར་ན་ལྷའི་ཡང་ལྷར་འོས་པ་མ་ཡིན་ནོ། །འདུ་བྱེད་རྣམས་ནི། ཆུ་བུར་བཞིན་དུ་ཤེས་ཤིང་ཤིང་རྟའི་འཕང་ལོ་བཞིན་དུ་འཁོར་བ་
[054-33a4] ཡིན་ནོ༑ ༑ལྷ་རྣམས་ནི། མཆོག་ཏུ་ཚེ་རིང་ཞེས་གྲག་ལ། དེ་བཞིན་གཤེགས་པས་ནི། ལོ་བྲྒྱའང་མ་ཐུབ་སྟེ། དེ་བས་ན། དེ་བཞིན་གཤེགས་པ་ལྷའི་ཡང་ལྟར་འོས་པ་མ་ཡིན་ནོ། །
[054-33a5] དཔེར་ན། མི་ལ་ལ་ཞིག་གྲོང་དཔོན་བྱེད་པ་ལས་དེ་མཐར་གྱིས་དབང་ཕྱུག་ཆེན་པོར་གྱུར་ནས་བློན་པོ་ཆེན་པོའི་དབང་ཕྱུག་ལས་ཀྱང་འདས་ཏེ། རང་གི་དབང་ཕྱུག་གི་འབྲས་བུ་ཆོས་ཀྱིས་རྙེད་
[054-33a6] པ་ལ་ལོངས་སྤྱོད་པ་ལས་དེ་ཕྱིར་ཡང་བསོད་ནམས་ཟད་ཅིང་དབང་ཕྱུག་ལས་ཉམས་པར་གྱུར་ན། གཞན་གྱིས་བཀོལ་ཞིང་བརྙས་པར་འགྱུར་པ་སྟེ། ཅིའི་ཕྱིར་ཞེ་ན། དབུལ་པོར་གྱུར་
[054-33a7] པའི་ཕྱིར་རོ། །དེ་དང་འདྲ་བར་གལ་ཏེ་དེ་བཞིན་གཤེགས་པ་འདུ་བྱེད་དུ་གྱུར་དུ་ཟིན་ན། འཆི་བའི་རྒྱུ་ཡིན་པའི་ཕྱིར་ལྷའི་ཡང་ལྷར་འོས་པ་མ་ཡིན་ནོ། །བཙུན་པ་འཇམ་དཔལ་དེ་བས་ན་


[054-33b0] [33B] 
[054-33b1] རྫོགས་པའི་སངས་རྒྱས་ལ་དེ་ལྟར་འདུ་བྱེད་དང་འདྲ་བར་མ་ལྟ་ཞིག་འཇམ་དཔལ། གཞན་ཡང་ཅི་ཁྱོད་ཤེས་བཞིན་དུ། དེ་བཞིན་
[054-33b2] གཤེགས་པ་ལ་འདུ་བྱེད་ཀྱི་རང་བཞིན་དུ་རྟོག་པར་བྱེད་དམ། འོན་ཏེ་མ་ཤེས་པས་རྟོག་པར་བྱེད། གལ་ཏེ་དེ་བཞིན་དུ་དེ་བཞིན་གཤེགས་པ་འདུ་བྱེད་དང་འདྲུ་ན་ནི། འཇིག་རྟེན་གསུམ་པོ་དག་ན་ཆོས་ཀྱི་
[054-33b3] དབང་ཕྱུག་རྙེད་པ་ལྷའི་ལྷ་མཛད་པའི་འོས་མ་ཡིན་ནོ། །དཔེར་ན། རྒྱལ་པོའི་དབང་པོ་ལ་ལ་ཞིག་ལ་གྱད་སྟོང་གི་མཆོག་ཏུ་གྱུར་བའི་གྱད་ཅིག་ཡོད་ལ། དེ་གྱད་ཐམས་ཅད་ཀྱིས་མི་ཐུབ་པའི་ཕྱིར་གྱད་
[054-33b4] སྟོང་ཐུབ་ཅེས་བྱ་བའི་མིང་ཐོབ་སྟེ། དེ་ལ་གྱད་ཟླ་མེད་པའི་ཕྱིར་བླ་ནས་དབང་ཐང་ཆེན་པོ་འགྲུབ་ན། ཅི་གྱད་སྟོང་ཐུབ་པ་དེའི་མིང་དེ་ཐོས་ན་སྐད་གྲགས་པ་དེ་མི་བདེན་པ་ཡིན་ནམ། འོན་ཏེ་ཡོན་ཏན་ཡོད་
[054-33b5] ན་ནི། ཡོན་ཏན་ཅན་གྱི་མིང་ཐོབ་པ་ཡིན་ནོ། །དེ་བཞིན་དུ་དེ་བཞིན་གཤེགས་པའང་ཉོན་མོངས་པའི་བདུད་དང། ཕུང་པོའི་བདུད་དང་ལྷའི་བུའི་བདུད་དང། རང་བཞིན་གྱི་བདུད་ཀྱི་གྱད་ཐམས་ཅད་བཅོམ་
[054-33b6] པས་ན༑ གྱད་སྟོང་ཐུབ་བཞིན་དུ་ཡང་དག་པའི་ཡོན་ཏན་གྱི་སྒོ་ནས་འཇིག་རྟེན་གསུམ་པོ་དག་ཏུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བ་ཡིན་གྱི། བཙུན་
[054-33b7] པ་འཇམ་དཔལ། ཁྱོད་དེ་བཞིན་གཤེགས་པ་ལ་འདུ་བྱེད་དང་འདྲ་བར་ཡོངས་སུ་མ་རྟོག་ཅིག། དཔེར་ན། ལ་ལ་ཞིག་ཕྱུག་ཅིང་ནོར་མང་བའི་རིགས་སུ་སྐྱེ་བ་བླངས་ལ་ཚེ་ཐུང་བར་འགྱུར་བ་ཞིག་སྟེ་


[054-34a0] [34A] 
[054-34a1] ༄༅། །དེ་སྐར་མཁན་དག་གིས་མཐོང་ནས་ཁྱེའུ་འདི་ནི། ཚེ་ཐུང་ངོ། །ཞེས་བསྟན་ཏེ། དེའི་ཕ་མས་དེ་སྐད་ཐོས་ན། འདི་ནི་བདག་ཅག་གི་ཁྱིམ་དུ་ཕན་པར་འགྱུར་བ་མ་ཡིན་
[054-34a2] ནོ༑ ༑སྙམ་ནས་གྲངས་སུའང་མི་རྩི་ཞིང་དེ་ལ་བྱམས་པར་མི་བྱེད་དོ། །དེ་ལྟར་སྐྱེས་པའམ། བུད་མེད་དམ། ལྷའམ། ཚངས་པའང་རུང་སྟེ། གང་ཚེ་ཐུང་བ་དེ་ལ་ཁྱད་དུ་གསོད་པར་གྱུར་ན། གལ་ཏེ་
[054-34a3] དེ་བཞིན་གཤེགས་པ་ཆོས་འབའ་ཞིག་ལ་ཡང་དག་པར་གཞོལ་བ་ཉིད་འདུ་བྱེད་དུ་གྱུར་དུ་ཟིན་ན། འཇིག་རྟེན་ཐམས་ཅད་ཀྱིས་བརྙས་པར་འགྱུར་རོ། །ཆོས་ཐམས་ཅད་ཀྱི་ནང་ན་ནི། ཕྱིར་
[054-34a4] ལྟུང་བ་མེད་ཅིང་ཟད་པ་མེད་པ་ལ་ཐར་པ་ཞེས་བཤད་ན། གལ་ཏེ་དེ་ལྟར་གྱུར་ན་དོན་མེད་པར་གྱུར་གྱི། བཙུན་པ་འཇམ་དཔལ། དེ་བཞིན་གཤེགས་པ་འདུ་བྱེད་དུ་གྱུར་ཅེས་དེ་སྐད་དུ་མ་
[054-34a5] གསུང་ཞིག་དཔེར་ན། བུད་མེད་གཞོན་ནུ་དབུལ་མོ། །བཀྲེན་མ། མགོན་མེད་པ། ནད་ཀྱིས་ཐེབས་པ། བར་མ་དོར་སྡུག་བསྔལ་བར་གྱུར་པ་སྦྲུམ་པས་ཉེན་པ་ཞིག་མགོན་མེད་པ་ཁང་པ་
[054-34a6] ཞིག་ཏུ་སོང་བ་ལས་བུ་མོ་དེ་བུ་བྱུང་ནས་དེ་ན་སྔ་ནས་གནས་པ་གཞན་དག་གིས་དེ་དེའི་ནང་ནས་བསྐྲད་དེ་ཉོན་མོངས་མ་དེ་བུ་བཙས་མ་ཐག་ཏུ་བྱིས་པ་ཁ་དམར་ཁྱེར་ནས་ལོ་ལེགས་པའི་ཡུལ་ཞིག་ཏུ་
[054-34a7] ཆས་ཏེ་སོང་བ་ལས་ལམ་དུ་ཤ་སྦྲང་དང། སྦྲང་བུ་དང། རླུང་དང། ཉི་ཚན་དང། སྡིག་སྦྲུལ་གྱི་གནོད་པས་ཉེན་པར་གྱུར་ཏོ་།གངྒཱའི་ཀླུང་ཆེན་པོ་རྒལ་བར་འདོད་པ་ལས་དེ་རྒལ་བར་མ་ནུས་སོ། །


[054-34b0] [34B] 
[054-34b1] ལ་བྱམས་པའི་བསོད་ནམས་ཀྱི་ཁྱད་པར་གྱིས་ལུས་དང་བྲལ་ཏེ་ཤི་བའི་འོག་ཏུ་ཚངས་པའི་འཇིག་རྟེན་དུ་སྐྱེས་ཏེ། བྱམས་པའི་བསོད་ནམས་ཀྱི་
[054-34b2] ཁྱད་པར་ཇི་ལྟ་བུ་ཞིག་གིས་སྐྱེས་ཤ་ན། བདག་ནི། ཤིའང་བླའི། ཁྱེའུ་འདི་ཉེ་ཞོ་མེད་པར་ཐར་པར་བྱའོ། །སྙམ་པའི་བསོད་ནམས་ཀྱི་ཁྱད་པར་གྱིས་སྐྱེས་པ་དེ་བཞིན་དུ། བཙུན་པ་འཇམ་
[054-34b3] དཔལ༑ སྐྱེས་བུ་དམ་པ་དམ་པའི་ཆོས་དབྱུང་བར་འདོད་པས། དེ་བཞིན་གཤེགས་པ་འདུ་བྱེད་དུ་གྱུར་པར་བལྟ་བར་མི་བྱ་ཞིང། འདུ་ཤེས་ཀྱང་བསྒྱུར་བར་མི་བྱའོ། །གལ་ཏེ་དེ་ལྟ་བུའི་མིག་
[054-34b4] ལུས་ལ་མེད་ནའང་བཅོམ་ལྡན་འདས་ནི། བསམ་གྱིས་མི་ཁྱབ་བོ་།སྙམ་དུ་ཡང་དག་པའི་ལྟ་བ་ཅན་དུ་བྱའོ། །སེམས་ཅན་ཐམས་ཅད་ལ་ཕན་པའི་གདམས་ངག་སྟོན་པས་ནི། དེ་བཞིན་
[054-34b5] གཤེགས་པ་འདུས་མ་བྱས་པ་ཡིན་ནོ། །ཞེས་བསྟན་པར་བྱའོ། །དམ་པའི་ཆོས་འབྱིན་པར་བྱེད་པས་ནི། ཇི་ལྟར་བུད་མེད་གཞོན་ནུ་དབུལ་མོས་གངྒཱའི་ཀླུང་ལས་བུ་བསྒྲལ་བའི་ཕྱིར་རང་གི་
[054-34b6] སྲོག་དང་བསྡོས་ཏེ་འབད་པ་དེ་བཞིན་དུ་བྱའོ། །དམ་པའི་ཆོས་དབྱུང་བའི་ཐབས་བྱ་བའི་ཕྱིར་དེ་བཞིན་གཤེགས་པ་ནི། འདུས་མ་བྱས་པའོ། །སྙམ་དུ་སེམས་བསྐྱེད་པར་བྱའོ། །དེ་བཞིན་གཤེགས་
[054-34b7] པ་འདུས་མ་བྱས་པར་མཐོང་ན་བདག་ཉིད་ཀྱིས་དོན་དུ་བྱ་བའི་ཐར་པའི་དོན་རྟོགས་པར་འགྱུར་རོ། །བཙུན་པ་འཇམ་དཔལ། དཔེར་ན། མི་ལ་ལ་ཞིག་ལམ་དུ་འགྲོ་བས་དུབ་པར་གྱུར་ཏེ་ཁྱིམ་གྱི་ནང་དུ་


[054-35a0] [35A] 
[054-35a1] ༄༅། །ཉལ་བ་ལས་དེའི་ཚེ་ཁྱིམ་དེ་ཐོག་ཐག་ནས་མེ་ཆེན་པོ་འབར་ཏེ། མི་དེ་མེས་འཚིག་ན། ད་ནི། སྲོག་མེད་ཟིན་ཏོ། །སྙམ་ནས་ངོ་ཚ་ཤེས་པ་དང་ཁྲེལ་ཡོད་པ་དང་ལྡན་པས་
[054-35a2] བདག་ཉིད་གོས་ཀྱིས་དམ་དུ་དཀྲིས་ཏེ་སེམས་དྲན་པ་དང་ལྡན་བཞིན་དུ་ཤི་ནས་དེ་ངོ་ཚ་ཤེས་ཤིང་ཁྲེལ་ཡོད་པར་སེམས་པའི་བསོད་ནམས་ཀྱི་འབྲས་བུས་སུམ་ཅུ་རྩ་གསུམ་པའི་རྒྱལ་སྲིད་དེ། ལན་
[054-35a3] བརྒྱད་ཅུ་བྱས། ཚངས་པའི་རྒྱལ་སྲིད་ནི། ལན་འབུམ་བྱས། མིའི་འཇིག་རྟེན་དུའང་འཁོར་ལོས་བསྒྱུར་བའི་རྒྱལ་སྲིད་ལན་དུ་མ་བྱས་ཏེ་ངན་སོང་རྣམས་སུའང་མི་སྐྱེ་ལ་ལན་མང་དུ་བདེ་བ་གཅིག་
[054-35a4] ནས་གཅིག་ཏུ་བརྒྱུད་པ་འབའ་ཞིག་ཐོབ་པ་དེ་བཞིན་དུ། འཇམ་དཔལ་ཁྱོད་སྐྱེས་བུ་དམ་པ་དག་ལྟར་འཛེམ་པར་གྱིས་ཤིག། ངོ་ཚ་ཤེས་པར་གྱིས་ཤིག་དེ་བཞིན་གཤེགས་པ་འདུ་བྱེད་
[054-35a5] ཀྱི་ཐབས་ལ་འཇུག་པ་སྤྱོད་དུ་མ་གཞུག་ཅིག་དགེ་སློང་ཚུལ་ཁྲིམས་ཕུན་སུམ་ཚོགས་པ་དེ་བཞིན་གཤེགས་པ་འདུས་མ་བྱས་པ་ལ་དེ་བཞིན་གཤེགས་པ་འདུས་བྱས་ཡིན་ནོ། །ཞེས་
[054-35a6] ཟེར་བས་ནི། མུ་སྟེགས་པར་གྱུར་ཏེ་ཤིའང་བླའོ། །དེ་བཞིན་གཤེགས་པ་འདུས་མ་བྱས་ཡིན་བཞིན་དུ་དེ་བཞིན་གཤེགས་པ་འདུས་བྱས་ཡིན་ནོ་།ཞེས་ཟེར་པ་གང་ཡིན་པ་དེ་དག་ནི་
[054-35a7] བརྫུན་དུ་སྨྲ་བ་ཡིན་ནོ། །དེ་བཞིན་གཤེགས་པ་འདུས་བྱས་པ་ཡིན་ནོ། །ཞེས་ཟེར་བ་རྣམས་ནི། རང་གི་ཁྱིམ་དང་འདྲ་བར་སེམས་ཅན་དམྱལ་བར་འགྲོ་བར་འགྱུར་རོ། །བཙུན་པ་འཇམ་


[054-35b0] [35B] 
[054-35b1] དེ་བཞིན་གཤེགས་པ་ལ་འདུས་བྱས་དང་འདྲ་བར་མ་ལྟ་ཞིག་ད་ཕྱིན་ཆད་འཁོར་བར་རྒྱུ་བ་ན་མི་ཤེས་པ་ལ་བཟླས་ཏེ་བཅོམ་ལྡན་འདས་ནི། འདུས་མ་བྱས་པའོ། །སྙམ་པའི་ཤེས་པ་འབའ་
[054-35b2] ཞིག་རྟོགས་པར་གྱིས་ཤིག། དེ་ལྟར་བྱས་པ་དང་སྒོམ་པ་དེའི་འབྲས་བུས་ཁྱོད་མྱུར་བ་ཁོ་ནར་དེ་བཞིན་གཤེགས་པ་བཞིན་དུ་མཚན་སུམ་ཅུ་རྩ་གཉིས་དང་ལྡན་པར་འགྱུར་རོ། །དེ་ནས་འཇམ་དཔལ་
[054-35b3] གཞོན་ནུར་གྱུར་པས། མགར་བའི་བུ་སྐུལ་བྱེད་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །ཚེ་རིང་བར་གྱུར་ཅིག་རིགས་ཀྱི་བུས་ནི་དེ་ལྟར་བྱ་བ་ཡིན་ནོ། །རིགས་ཀྱི་བུ། ཁྱོད་ཀྱིས་དེ་བཞིན་
[054-35b4] གཤེགས་པ་རྟག་པ་དང། ཐེར་ཟུག་དང། འདུས་མ་བྱས་པ་དང་བརྟན་པར་ཤེས་སོ། །ད་ལྟར་ཁྱོད་ཀྱིས་འདི་ཁོ་ན་ལྟར་འདུས་བྱས་ཁོང་བརླག་ཏུ་བཏང་བའི་སྒོ་ནས་ཤེས་པ་ལས་ན། ཁྱོད་ཀྱང་རིང་པོ་མི་
[054-35b5] ཐོགས་པར་དེ་བཞིན་གཤེགས་པ་ཇི་ལྟ་བ་བཞིན་དུ་འགྱུར་རོ། །སངས་རྒྱས་ཉིད་ཀྱིས་ཀྱང་དེ་ལྟར་འུ་བུ་ཅག་གཉིས་ཀྱིས་ཁྱད་པར་དུ་འཕགས་པའི་བསྔགས་པ་བརྗོད་དོ། །ཞེས་ཕྱིས་བསྔགས་པར་
[054-35b6] འགྱུར་རོ། །སྐུལ་བྱེད། དེ་བཞིན་གཤེགས་པའི་བཤོས་མྱུར་ཅིག་སྦྱིན་པ་ཐམས་ཅད་ཀྱི་ནང་ན་ནི། སྨྱུར་ཏེ་སྦྱིན་པ་མཆོག་ཡིན་ནོ། །དེ་ལ་སྨྱུར་ཏེ་སྦྱིན་ན་ཞེས་བྱ་བ་ནི། སྦྱིན་པའི་ཕ་རོལ་ཏུ་ཕྱིན་པ་
[054-35b7] ཐམས་ཅད་ཀྱི་ས་བོན་ལས་མྱུ་གུ་འབྱུང་བར་བྱ་བའི་ཕྱིར་གང་གི་ཚེ་དགེ་སློང་དམ། དགེ་སློང་མའམ། དགེ་བསྙེན་ནམ། དགེ་བསྙེན་མའང་རུང་སྟེ། དོན་འགའ་ཞིག་གི་ཕྱིར་ལམ་དུ་ཞུགས་ནས་


[054-36a0] [36A] 
[054-36a1] ༄༅། །དུབ་པར་གྱུར་པ་དེ་དག་ལ་ཅི་ཡོད་པ་དང། དེའི་རྐྱེན་དུ་འཚམ་པ་དང། བརྟགས་པའི་སྦྱིན་པ་བྱེད་པ་དེ་ནི། སྨྱུར་ཏེ་སྦྱིན་པ་ཞེས་བྱའོ། །སྐུལ་བྱེད། དེ་བཞིན་དུ་ཁྱོད་ཀྱིས་
[054-36a2] ཅི་ཡོད་པ་ལས་ཞལ་ཟས་ཀྱི་ཐ་མ་མང་ཡང་རུང། ཉུང་ཡང་རུང། །དེ་བཞིན་གཤེགས་པ་དགེ་སློང་གི་དགེ་འདུན་དང་བཅས་པ་ཁྱེད་པར་ཡོད་ཀྱང་རུང། ཁྱེད་པར་མེད་ཀྱང་རུང་སྟེ། འབྲིམ་དུ་ཆུག་
[054-36a3] ཅིག་བཅོམ་ལྡན་འདས་ཡོངས་སུ་མྱ་ངན་ལས་འདའ་བར་གཤེགས་སུ་ཉེའོ། །དེ་ནས་སྐུལ་བྱེད་ཀྱིས་སྨྲས་པ། བཙུན་པ་འཇམ་དཔལ། ཁྱོད་ཁ་ཟས་ལ་ཆགས་སམ། ཅི་ན་ཞལ་ཟས་མང་
[054-36a4] ཡང་རུང། ཉུང་ཡང་རུང། བྲིམས་ཤིག་ཅེས་བདག་གི་གཞེན་འདེབས་པར་བྱེད། བཅོམ་ལྡན་འདས་ཀྱིས་ལོ་དྲུག་གི་བར་དུ་དཀའ་བ་སྤྱོད་པ་མཛད་མཛད་ན། ཅི་ད་སྐད་ཅིག་ཙམ་ཡང་གཞེས་
[054-36a5] མི་སྤྱོད་དམ། དེ་བཞིན་གཤེགས་པ་ནི། ཆོས་ཀྱི་སྐུ་ཡིན་ཏེ། ཞལ་ཟས་ཀྱི་སྐུ་མ་ཡིན་ན། ཅི་བཅོམ་ལྡན་འདས་ཞལ་ཟས་གསོལ་ལམ། བཅོམ་ལྡན་འདས་ཀྱིས་བཀའ་སྩལ་པ། འཇམ་
[054-36a6] དཔལ༑ སྐུལ་བྱེད་ཀྱིས་ཇི་སྐད་སྨྲས་པ་དེ་ནི། དེ་བཞིན་ནོ། །སྐུལ་བྱེད། ལེགས་སོ། །ལེགས་སོ། །ཁྱོད་ནི། ཐེག་པ་ཆེན་པོ་ལ་ཤེས་རབ་ཆེ་བའོ། །ཁྱོད་ནི། ཐེག་པ་ཆེན་པོ་ལ་ཤེད་བྱེད་པའོ། །
[054-36a7] འཇམ་དཔལ་གྱིས་ཀྱང་འདི་སྐད་ཅེས་སྨྲས་སོ། །གལ་ཏེ་དེ་ལྟར་བཞེད་པར་གྱུར་ན། དེ་བཞིན་གཤེགས་པ་སྐུ་ཚེ་རིང་བར་ཤོག་ཅིག་སྐུལ་བྱེད་ཀྱིས་སྨྲས་པ། ཅི་བདག་འབའ་ཞིག་ལ་


[054-36b0] [36B] 
[054-36b1] འོན་ཏེ་སེམས་ཅན་ཐམས་ཅད་ལའང་མཉེས། འཇམ་དཔལ་གྱིས་སྨྲས་པ། ཅི་བཅོམ་ལྡན་འདས་ལྟ་ཁྱོད་དང་བདག་དང། སེམས་ཅན་ཐམས་ཅད་ལའང་མི་
[054-36b2] མཉེས་སམ། སྐུལ་བྱེད་ཀྱིས་སྨྲས་པ། དེ་སྐད་མ་ཟེར་ཅིག་གང་ལ་མགུ་བ་ཡོད་པ་དེ་ལ་ཕྱིན་ཅི་ལོག་གི་འདུ་ཤེས་ཡོད་དེ། འུ་བུ་ཅག་ནི། དེ་ལ་སྤྱོད་དོ། །དེ་བཞིན་གཤེགས་པ་ལ་ནི། མཉེས་པའམ་
[054-36b3] དགྱེས་པ་མེད་དོ། །འདི་ལྟར་དེ་བཞིན་གཤེགས་པ་ནི། བ་བེའུ་ལ་བྱམས་པའི་ཕྱིར་རྩྭ་ཟོས་ཤིང་ཟོས་ཤིང་གྲོང་ཉིད་དུ་འོང་བ་དེ་ལྟ་བུའི་བྱམས་པ་དང་ལྡན་པ་མ་ཡིན་གྱི། སེམས་ཅན་ཐམས་ཅད་
[054-36b4] ལའང་སྒྲ་གཅན་ཟིན་དང་འདྲ་བར་གཟིགས་ཏེ། སངས་རྒྱས་ཀྱི་ཤེས་རབ་ཀྱི་ཡུལ་ནི། དེ་ལྟ་བུ་ཡིན་ནོ། །བཙུན་པ་འཇམ་དཔལ། དཔེར་ན་རྟ་ཅང་ཤེས་དང་སྦྱར་བའི་ཤིང་རྟ་རྒྱུག་པའི་ཟླ་ལ་བོང་
[054-36b5] བུའི་ཤིང་རྟ་རྒྱུག་པ་མི་སྲིད་པ་དེ་བཞིན་དུ་འུ་བུ་ཅག་བོང་བུའི་ཤིང་རྟ་དང་འདྲ་བ་དག་གིས་དེ་བཞིན་གཤེགས་པའི་ཤེས་རབ་དང་འདྲ་བ་དང། དགོངས་པའི་ཚིག་དང་མཉམ་དུ་འགྲོ་བར་ནུས་རེ་སྐན་
[054-36b6] དཔེར་ན། ནམ་མཁའ་ལྡིང་དཔག་ཚད་དུ་མར་འགྲོ་བ་ནམ་མཁའ་ལ་གནས་པས་ཆུའི་ནང་ན་ཉ་དང་རུས་སྦལ་འཁོད་པ་རྣམས་མེ་ལོང་གི་ངོས་ལ་རང་གི་གཟུགས་བརྙན་སྣང་བ་བཞིན་དུ་གསལ་
[054-36b7] བར་མཐོང་ཡང་བྱིས་པ་རྣམས་ཀྱིས་ནི། མིག་མི་གསལ་བའི་ཕྱིར་དེའི་མིག་གི་རྩལ་བརྗོད་པར་མི་ནུས་པ་དེ་བཞིན་དུ་དེ་བཞིན་གཤེགས་པའི་ཡང་དེ་དང་འདྲའོ། །འཇམ་དཔལ་གྱིས་སྨྲས་པ། སྐུལ་


[054-37a0] [37A] 
[054-37a1] ༄༅། །བྱེད༑ དེ་ནི། དེ་བཞིན་ཏེ། བདག་གིས་ནི། བྱང་ཆུབ་སེམས་དཔའ་རྣམས་ཀྱི་ཆེ་བ་ཉིད་གླེང་བའི་ཕྱིར་དེ་སྐད་དུ་བརྒལ་བར་ཟད་དོ། །དེ་ནས་དེའི་ཚེ་བཅོམ་ལྡན་འདས་ཀྱི་
[054-37a2] ཞལ་ནས་འོད་ཟེར་རྣམ་པ་སྣ་ཚོགས་བཀྱེ་ནས་དེ་དག་གི་འཇམ་དཔལ་གཞོན་ནུར་གྱུར་པའི་ལུས་ལ་ཕོག་གོ་དེ་ནས་འཇམ་དཔལ་གྱིས་དེ་རྟོགས་ནས་མགར་བའི་བུ་སྐུལ་བྱེད་ལ་སྨྲས་པ་
[054-37a3] སྐུལ་བྱེད། དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་རིངས་ཀྱི། དུས་སུ་བཅོམ་ལྡན་འདས་ལ་བཤོས་འབྲིམ་དུ་ཆུག་ཅིག་མ་ཐོགས་ཤིག་རྒྱུ་མེད་པར་བཅོམ་ལྡན་འདས་
[054-37a4] ཀྱི་ཞལ་ནས་འོད་ཟེར་རྣམས་འབྱུང་བར་མི་འགྱུར་རོ། །དེ་ནས་སྐུལ་བྱེད་ཅང་མི་ཟེར་བར་འདུག་གོ། །དེ་ནས་བཅོམ་ལྡན་འདས་ཀྱིས་སྐུལ་བྱེད་ལ་འདི་སྐད་ཅེས་བཀའ་སྩལ་ཏོ། །སྐུལ་བྱེད། ང་
[054-37a5] ཡོངས་སུ་མྱ་ངན་ལས་འདའ་བར་འགྲོར་ངེས། དགེ་སློང་གི་དགེ་འདུན་ལ་དུས་སུ་ཟས་འབྲིམ་དུ་ཆུག་ཅིག་ཅེས་ལན་གཉིས་ལན་གསུམ་དུ་བཀའ་སྩལ་ཏོ། །དེ་ནས་སྐུལ་བྱེད་ཀྱིས་འདི་སྐད་
[054-37a6] སྨྲས་སོ༑ ༑ཀྱེ་མ་བཅོམ་ལྡན་འདས་མི་བཞུགས་ན་ནི། འཇིག་རྟེན་སྟོངས་པར་འགྱུར་རོ། །བདག་ཅག་ཐམས་ཅད་ཀྱིས་དུ་ཞིང་བཅོམ་ལྡན་འདས་ལ་གསོལ་བ་གདབ་བོ། །དེ་ནས་བཅོམ་ལྡན་འདས་
[054-37a7] ཀྱིས་སྐུལ་བྱེད་ལ་འདི་སྐད་ཅེས་བཀའ་སྩལ་ཏོ། །སྐུལ་བྱེད། མ་དུ་ཞིག་དེ་ལྟར་ལུས་ལ་རྨ་མ་འབྱིན་ཅིག། མིའི་ལུས་ལ་ཆུ་ཤིང་བཞིན་དུ་སྙིང་པོ་མེད་པར་རྟོགས་ཤིག་སྨིག་རྒྱུ་བ་དང། དབུ་བ་


[054-37b0] [37B] 
[054-37b1] སྒྱུ་མ་དང། རྫ་མཁན་གྱིས་བྱས་པའི་སྣོད་དང། གློག་ལྟ་བུར་ཁོང་དུ་ཆུད་པར་གྱིས་ཤིག་འདུས་བྱས་ནི་ཉེས་པ་གྲངས་མེད་པའི་འབྱུང་གནས་ཡིན་ནོ། །སྙམ་དུ་ཤེས་པར་གྱིས་ཤིག་
[054-37b2] འདུས་བྱས་ཀྱི་རང་བཞིན་ལ་ལྟོས་ཤིག་དེ་ནས་བཅོམ་ལྡན་འདས་ལ་སྐུལ་བྱེད་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་དང་སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ་དེ་
[054-37b3] བཞིན་གཤེགས་པ་ཡུན་རིང་དུ་བཞུགས་སུ་མི་གནང་ན། བདག་ཅིའི་སླད་དུ་མི་ངུ་ལགས། འཇིག་རྟེན་སྟོངས་ཀྱི། མ་མཆིས་སོ། །དེ་ནས་བཅོམ་ལྡན་འདས་ཀྱིས་སྐུལ་[?] བྱེད་ལ་འདི་སྐད་ཅེས་
[054-37b4] བཀའ་སྩལ་ཏོ། །ང་ནི། ཁྱོད་ལ་སྙིང་བརྩེ་བ་དང། སེམས་ཅན་ཐམས་ཅད་ལ་སྙིང་བརྩེ་བའི་ཕྱིར་ཡོངས་སུ་མྱ་ངན་ལས་འདའ་བར་བྱེད་དེ། འདི་ནི། སངས་རྒྱས་རྣམས་ཀྱི་ཆོས་ཉིད་དང། འདུས་
[054-37b5] བྱས་ཀྱི་ཆོས་ཉིད་དོ། །འདུ་བྱེད་ཐམས་ཅད་མི་རྟག་གོ་ཞེས་བྱ་བའི་ཚིགས་སུ་བཅད་པ་ཁོང་དུ་ཆུད་པར་གྱིས་ཤིག་ཆོས་ཐམས་ཅད་ནི། འདུ་བྱེད་དང་འདྲེས་པའི་ཕྱིར་སྡུག་བསྔལ་བའོ། །སྙམ་དུ་
[054-37b6] རྟོགས་ཤིག་ཆོས་ཐམས་ཅད་ནི། བདག་མེད་པའོ། །སྙམ་དུ་དཔྱོད་ཅིག་།མི་བརྟན་པ། བརྙན་པ། ཕྱིན་ཅི་ལོག་པའོ། །སྙམ་དུ་སོམས་ཤིག་།ལུས་འདི་ནི། ཉེས་དམིགས་མཐའ་ཡས་པ་དང་
[054-37b7] ལྡན་པའོ། །སྙམ་དུ་ཤེས་པར་གྱིས་ཤིག་འདི་ནི། དབུ་བ་དང་འདྲ་བར་ལྟོས་ལ་མ་ངུ་ཞིག་ཡི་མ་ཆད་ཅིག་དེ་ནས་བཅོམ་ལྡན་འདས་ལ་སྐུལ་བྱེད་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་


[054-38a0] [38A] 
[054-38a1] ༄༅། །འདས༑ དེ་ནི། དེ་བཞིན་དུ་འཇལ་ལགས་ནས། ཧ་ཅང་སྡུག་བསྔལ་ཆེན་པོ་མི་བཟོད་ལགས་སོ། །བཅོམ་ལྡན་འདས་ཐབས་ཀྱིས་ཡོངས་སུ་མྱ་ངན་ལས་འདའ་བར་
[054-38a2] མཛད་པ་ལ་ནི། བདག་གློ་བ་རངས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། སྐུལ་བྱེད། ལེགས་སོ། །ལེགས་སོ། །རིགས་ཀྱི་བུས་ནི་ངའི་མྱ་ངན་ལས་འདས་པ་ཐབས་དེ་
[054-38a3] ལྟར་བལྟ་བར་བྱའོ། །སྐུལ་བྱེད། སངས་རྒྱས་གཤེགས་པ་ནི། བྱ་བཞད་གཟས་ལ་འགྲོ་བ་ལྟ་བུར་ཤེས་པར་གྱིས་ཤིག་སྐུལ་བྱེད། ཚེ་རིང་བ་དང། ཚེ་རིང་བ་མ་ཡིན་པའི་རྟགས་ཤེས་པར་
[054-38a4] གྱིས་ཤིག་སྐུལ་བྱེད། ཆོས་ཐམས་ཅད་ནི། སྒྱུ་མའི་ཆོས་ཅན་ནོ་།དེ་བཞིན་གཤེགས་པ་ནི། ཆོས་ཐམས་ཅད་ལ་ཐབས་ཀྱི་ཆོས་ཅན་ཡིན་ལ། དེ་རྣམས་ཀྱིས་ཀྱང་གོས་པར་མི་
[054-38a5] འགྱུར་བ་དེ་ནི། སངས་རྒྱས་བཅོམ་ལྡན་འདས་རྣམས་ཀྱི་རང་བཞིན་ནོ། །སྐུལ་བྱེད། ཁྱོད་སྲིད་པའི་རྒྱ་མཚོ་ལས་ངེས་པར་བརྒལ་བར་བྱ་བ་ནི་ཕྱིར་ཞལ་ཟས་སྨྱུར་ཏེ་འོན་ཅིག་ལྷ་དང། ལྷ་
[054-38a6] མ་ཡིན་དང། མི་རྣམས་ཀྱིས་ཀྱང་ང་ལ་རང་རང་གི་མཆོད་པ་བྱས་ནས་མི་གཡོ་བའི་བདེ་བ་ཐོབ་པར་གྱུར་ཅིག་ཁྱོད་ཀྱིས་ཀྱང་སྣོད་དུ་གྱུར་པ་ལ་དུས་སུ་སྦྱིན་པ་གྱིས་ཤིག་མ་ཐོགས་ཤིག་
[054-38a7] སྣོད་དུ་གྱུར་པ་དང། ང་དང། དེ་བཞིན་གཤེགས་པ་ཞེས་བྱ་བ་ནི། དོན་ཐ་དད་པ་མ་ཡིན་ནོ། །དེ་ནས་སྐུལ་བྱེད་ཀྱིས་སེམས་ཅན་ཐམས་ཅད་ངེས་པར་བསྒྲལ་བའི་ཕྱིར་མགོ་སྨད་དེ་མཆི་མ་


[054-38b0] [38B] 
[054-38b1] ལེགས་ལགས་སོ། །ལེགས་ལགས་སོ། །བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་དེ་བཞིན་དུ་བདག་གིས་བགྱིའོ། །དེ་བཞིན་གཤེགས་པ་ཡོངས་སུ་མྱ་ངན་
[054-38b2] ལས་འདས་པའི་འོག་ཏུ་ཇི་ལྟར་བལྟ་བ་དེ་ནི། བདག་ཅག་སྦྲང་བུ་དང་འདྲ་བ་རྣམས་ཀྱི་ཡུལ་ཡང་མ་ལགས། ཉན་ཐོས་དང་རང་སངས་རྒྱས་ཀྱི་ཡུལ་ཡང་མ་ལགས་སོ། །ཞེས་གསོལ་ཏོ། །དེ་ནས་
[054-38b3] མྱ་ངན་བྱེད་ཅིང་དུ་བཞིན་དུ་གཡོག་འཁོར་དང་བཅས་པས་བཅོམ་ལྡན་འདས་ལ་བསྐོར་བ་བྱས་ཏེ་མཆོད་པ་ཆེན་པོའི་ལས་བྱས་ནས་བཅོམ་ལྡན་འདས་དང། འཇམ་དཔལ་གཞོན་ནུར་གྱུར་པ་
[054-38b4] ལ་ཕྱག་བཙལ་ཏེ་ཞལ་ཟས་ལེན་དུ་སོང་ངོ། །འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་གསུམ་པ། དེ་ནས་དེའི་ཚེ་ས་ཆེན་པོ་གཡོས། རབ་ཏུ་གཡོས་
[054-38b5] འགུལ༑ རབ་ཏུ་འབུལ། འཁྲུགས། རབ་ཏུ་འཁྲུགས། འཁོར། རབ་ཏུ་འཁོར་འུར་འུར། རབ་ཏུ་འུར་འུར། ཤིག་ཤིག། རབ་ཏུ་ཤིག་ཤིག་མེར་མེར་རབ་ཏུ་མེར་མེར། ལྡེམ་ལྡེམ་
[054-38b6] རབ་ཏུ་ལྡེམ་ལྡེམ་མོ། །དེ་ལ་སོགས་པ་བྱས་ཏེ་མི་མཁྲིས་པའི་ནད་ཀྱིས་བརྒྱལ་བའི་གནོད་པས་ཐེབས་པ་བཞིན་དུ་ས་ཆེན་པོ་འདི་རྒྱ་མཚོ་དུག་ཅན་པའི་མཐས་གཏུགས་པ་ཚངས་པའི་འཇིག་རྟེན་མན་
[054-38b7] ཆད་ཐོག་ཐག་ཏུ་རབ་ཏུ་གཡོས་སོ། །དེ་ནས་ལྷ་དང། ལྷ་མ་ཡིན་དང། མི་དེ་དག་ཐམས་ཅད་མགོ་རྨོངས་ཏེ་འཇིགས་ཤིང་སྐྱི་བུང་ཞེས་བྱས་ནས་དུ་བཞིན་དུ་ཆིག་མཐུན་པར་ཚིགས་སུ་བཅད་


[054-39a0] [39A] 
[054-39a1] ༄༅། །པ་འདི་དག་གསོལ་ཏོ། །མགོན་པོ་ཁྱོད་ལ་བདག་ཅག་རྣམས་།མགོ་བོས་ཕྱག་འཚལ་གསོལ་བ་འདེབས། །རྒྱལ་བ་ཁྱུ་མཆོག་ཁྱོད་དང་ནི། །བྲལ་ན་བདག་
[054-39a2] ཅག་མགོན་མེད་འགྱུར། །དེང་ཁྱོད་མྱ་ངན་འདའ་འགྱུར་འདི་བསམ་ན་།བདག་ཅག་སྡུག་བསྔལ་ཤིན་ཏུ་གཏིང་ཟབ་བྱིང། །ཐུབ་པ་བདག་ཅག་སྙིང་ནི་སྟོར་བར་གྱུར། །བ་གཞོན་རྐུན་
[054-39a3] ཁྱེར་བེའུ་ལ་ཆགས་པ་བཞིན། །མགོན་མེད་དབུལ་པོའི་མི་ནི་ལ་ལ་ཞིག་ནད་ཀྱིས་ཐབས་ལ་སྨན་པ་མེད་པ་དང། །རང་དགར་བྱེད་ཅིང་ཁ་ཟས་གནོད་པ་རྣམས། །ཟ་བ་ཇི་ལྟར་འཆི་
[054-39a4] བར་འགྱུར་བ་བཞིན། །སྐྱེ་བོ་འདི་དག་ཉོན་མོངས་ནད་ཀྱིས་ཐབས་།ཁྱོད་མེད་ཁྱོད་ཀྱི་ཆོས་ཀྱི་གསོས་མེད་པས། །ལྟ་བའི་ཉེས་པ་བྱེ་འདྲར་འཆི་བར་འགྱུར། །དེ་བས་ཕན་ཕྱིར་
[054-39a5] འཇིག་རྟེན་མ་དོར་ཅིག་ཇི་ལྟར་གྲོང་ཁྱེར་རྒྱལ་དང་བྲལ་བ་དང། །དབུལ་པོ་རྣམས་ལ་མུ་གེ་བྱུང་བ་དང། །ཇི་ལྟར་དགོན་པར་སྐོམ་གྱིས་གདུངས་པ་བཞིན། །ཁྱོད་འདས་འོག་ཏུ་
[054-39a6] བདག་ཅག་དེ་འདྲར་འགྱུར། །སེམས་ཅན་གཅེས་ཁྱོད་མྱ་ངན་འདའ་བཞེད་པས། །ས་གཞི་རབ་ཏུ་གཡོས་ཤིང་ཕྱོགས་ཀྱང་ཚོལ། །རྒྱ་མཚོ་ཆེན་པོ་དག་ཀྱང་རྣམ་པར་འཁྲུགས། །བདག་
[054-39a7] ཅག་ཀུན་ཀྱང་སྡུག་ཅིང་བསྔལ་བར་གྱུར། །དྲང་སྲོང་ཆེན་པོ་དེང་ཁྱོད་མྱ་ངན་ལས། །འདས་ན་ཉི་མའང་ས་ལ་སྟུང་ཡང་དག་།རྒྱ་མཚོ་ཆེན་པོ་དག་ཀྱང་སྐམ་པར་འགྱུར། །བདག་ཅག་ཀུན་


[054-39b0] [39B] 
[054-39b1] །ཇི་ལྟར་སྟོབས་ལྡན་མིས་ནི་སྒོ་གསེབ་ནས། །གླང་ཆེན་ཁྱེར་ཏེ་ནང་དུ་འཛུལ་བགྱིད་ན། །ཤིན་ཏུ་ཉོན་མོངས་འགྱུར་བ་དེ་བཞིན་དུ། །བདག་ཅག་ཐམས་ཅད་རབ་
[054-39b2] ཏུ་ཉོན་མོངས་གྱུར། །ཇི་ལྟར་བུ་གཅིག་འགུམ་པར་མི་འཚལ་ཞིང་།མྱ་ངན་ཁྱོད་འདའ་བདག་ཅག་དེ་མི་འཚལ། །གལ་ཏེ་ཁྱོད་ནི་མྱ་ངན་འདའ་བ་ལས། །མི་གཞེས་བདག་ཅག་ཐམས་
[054-39b3] ཅད་ཕོངས་པར་འགྱུར། །ཁྱོད་ནི་མྱ་ངན་འདས་ལམ་གཤེགས་མཐོང་བས། །དུད་འགྲོ་མང་པོའང་གཡར་ངན་ཆེར་བགྱིད་ན། །བདག་ཅག་ཇི་ལྟར་གཡར་ངན་མི་འཚལ་ལགས། །བདག་
[054-39b4] ཅག་མཆིལ་མ་བཞིན་དུ་མ་དོར་ཅིག་ཉི་མ་འཆར་ཀར་རང་གི་འོད་གསལ་བས། །མུན་ནག་རྣམ་པར་བཅོམ་པ་དེ་བཞིན་དུ། །འཕྲུལ་ཅན་ཁྱོད་ཀྱིས་སྡུག་བསྔལ་མུན་བསལ་ཏེ། །དགེ་འདུན་
[054-39b5] དབུས་སུ་རི་རབ་བཞིན་དུ་བཞུགས། །བཅོམ་ལྡན་འདས། དཔེར་གསོལ་ན་རྒྱལ་པོ་ལ་ལ་ཞིག་གི་བུ་སྡུག་ཅིང་ཕངས་པ་ཞིག་མཆིས་ལ། དེས་དེ་ཆོས་ལུགས་ཀྱི་བསྟན་བཅོས་བསླབ་ནས་
[054-39b6] འདི་སོད་ཅིག་ཅེས་བཀའ་སྩལ་པ་དེ་བཞིན་དུ་བདག་ཅག་བཅོམ་ལྡན་འདས་དམ་པའི་ཆོས་ཀྱི་འཁོར་ལོས་བསྒྱུར་བའི་སྲས་རྣམས་ཀྱང་ཡང་དག་པའི་ལྟ་བ་བསྐྱེད་ནས་བཀུམ་གྱིས་མ་མཆིས་ན་
[054-39b7] བཅོམ་ལྡན་འདས། རྒྱལ་པོའི་བུ་ཇི་ལྟ་བ་དེ་བཞིན་དུ་བདག་ཅག་མི་འགུམ་པར་བཅོམ་ལྡན་འདས་དེའི་སླད་དུ་ཡུན་རིང་དུ་བཞུགས་སུ་གསོལ་།ཇི་ལྟར་ལ་ལ་ཞིག་གཞུང་གིས་རྩོད་པའི་


[054-40a0] [40A] 
[054-40a1] ༄༅། །བསྟན་བཅོས་ལ་བརྟེན་པ་ན་སྐྲག་པར་འགྱུར་བ་དེ་བཞིན་དུ་ཁྱོད་ཀྱིས་སྐྲག་པར་མ་མཛད་ཅིག་དེ་ཁོ་ན་ཉིད་མཁྱེན་བཞིན་དུ་བདག་ཅག་སེམས་ཅན་དམྱལ་བར་
[054-40a2] མཆི་བར་མ་མཛད་ཅིག་དམ་པའི་ཆོས་ཀྱི་བདུད་རྩིའི་བཅུད་ཀྱིས་ཚིམ་པར་མཛད་ཅིང་དེ་བཞིན་གཤེགས་པ་ཡུན་རིང་དུ་བཞུགས་སུ་གསོལ། །ཇི་ལྟར་རྒྱལ་པོའི་བཙོན་རར་གནོད་པའི་ལས་
[054-40a3] རྣམས་ཀྱིས་དང་པོ་ཉོན་མོངས་པ་ལ་ལ་ལ་ཞིག་གིས་ཁྱོད་ཀྱིས་ན་ཚ་ཇི་ལྟ་བུ་ཞིག་མྱོང་ཞེས་སྨྲས་ན། དེས་དེ་ལ་སྨྲས་པ། དེ་ནི། དེ་བཞིན་ཏེ། གང་གི་ཚེ་བདག་སྡུག་བསྔལ་གྱི་ཚོར་བ་ལས་
[054-40a4] ཐར་པར་འགྱུར་བ་དེའི་ཚེ་མྱ་ངན་ལས་འདས་པ་ཡིན་ཏེ། བདེ་བ་ཉམས་སུ་མྱོང་བར་འགྱུར་རོ། །ཞེས་མཆི་བ་དེ་བཞིན་དུ་བདག་ཅག་ཐམས་ཅད་ཀྱང་ཁྱོད་བཞུགས་ནས། རྒྱལ་པོའི་བཙོན་ར་
[054-40a5] ནས་ཐར་པ་བཞིན་དུ་མྱ་ངན་ལས་འདས་པ་ལགས་ན། དེའི་སླད་དུ་དེ་བཞིན་གཤེགས་པ་ཡུན་རིང་དུ་བཞུགས་སུ་གསོལ། །བཅོམ་ལྡན་འདས་དཔེར་གསོལ་ན། སྨན་པ་ཚེའི་རིག་
[054-40a6] བྱེད་ཡན་ལག་བརྒྱད་ལ་མཁས་པས་བདག་གི་བུ་ལ་ནི། རྒྱུད་ཕྱི་མ་སློབ་པར་བགྱིས་ཀྱི། སློབ་མ་ལ་ནི། བདག་དང་མཉམ་པར་འགྱུར་དུ་དོགས་ནས་སློབ་པར་མི་བགྱིད་པ་དེ་བཞིན་དུ་ཆོས་
[054-40a7] ཀྱི་རྒྱལ་པོ་སྨན་པ་ཆེན་པོ་སེར་སྣ་མི་མངའ་བ་ཁྱོད་ཀྱིས་ཐེག་པ་ཆེན་པོའི་རྒྱུད་ཕྱི་མ་ལ་དེ་ལྟར་མི་མཛད་པར་བཅོམ་ལྡན་འདས་ཡུན་རིང་དུ་བཞུགས་སུ་གསོལ། །དེ་བཞིན་དུ་ཤིང་རྟ་ལ་


[054-40b0] [40B] 
[054-40b1] །རྒྱུད་ཕྱི་མ་སྒྲ་གྲགས་པར་ཕོག་པའི་དཔྱད་ཐམས་ཅད་སློབ་པར་བགྱིད་ཀྱི། སློབ་མ་ལ་ནི། སློབ་པར་མི་བགྱིད་པ་དང། རིག་པའི་གནས་
[054-40b2] གཞན་དག་ལའང་དེ་བཞིན་དུ་སྦྱར་རོ། །བཅོམ་ལྡན་འདས། དཔེར་གསོལ་ན། བྱིས་པའམ། རྒན་པོའམ། ནད་པ་ལ་ལ་ཞིག་ལམ་བཟང་པོ་ལས་གོལ་ཏེ་ལམ་ངན་པར་མཆིས་ན། ཤིན་ཏུ་
[054-40b3] སྡུག་བསྔལ་བར་འགྱུར་བ་དེ་བཞིན་དུ། བཅོམ་ལྡན་འདས། སེམས་ཅན་ལམ་ངན་པར་མཆིས་པ་རྣམས་ལུས་དང་བྲལ་བའི་འོག་ཏུ་སེམས་ཅན་དམྱལ་བ་རྣམས་སུ་སྡུག་བསྔལ་མྱང་བར་
[054-40b4] འགྱུར་ལགས་ན། བཅོམ་ལྡན་འདས་ལམ་སྟོན་པ་ཡུན་རིང་དུ་བཞུགས་སོ་།ཡ་མཚན་ཅན་དགུ་བཅུ་རྩ་དྲུག་དང། ཚིགས་ཨུ་བཅད་པ་བཞི་བཅུ་རྩ་ལྔ་ལའང་དེ་བཞིན་དུ་རྒྱས་པར་
[054-40b5] སྦྱར་རོ༑ ༑དེ་ནས་དེའི་ཚེ་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང། ཁྱེད་ལྷ་དང་མི་རྣམས་ལྟར་བྱིས་པའི་སྨྲེ་སྔགས་འདོན་པ་དག་མ་བྱེད་པར་བརྩོན་འགྲུས་རྩོམས་ཤིག་
[054-40b6] དེ་ནས་ལྷ་དང་ལྷ་མ་ཡིན་དང་མི་རྣམས་ཀྱིས་བཅོམ་ལྡན་འདས་ཀྱི་གསུང་བློ་གྲོས་དང་ལྡན་པ་དང། དེ་ཁོ་ན་ཉིད་དུ་འགྲོ་བ་ཐོས་ནས་ཇི་ལྟར་བུ་གཅིག་པ་ཤི་ནས་དུར་ཁྲོད་དུ་བོར་བ་བཞིན་དུ་དེ་དག་སྡུག་
[054-40b7] བསྔལ་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེ་དག་ལ་ཚིགས་སུ་བཅད་དེ་བཀའ་སྩལ་པ། ཁྱེད་རྣམས་ངེས་པར་བདེར་གྱུར་ཅིག་མྱ་ངན་མ་བྱེད་མ་དུ་ཞིག་འདི་ནི་སངས་རྒྱས་རྣམས་ཀྱི་


[054-41a0] [41A] 
[054-41a1] ༄༅། །ཆོས༑ ༑ཐམས་ཅད་མི་སྨྲ་འཁོད་པར་གྱིས། །བག་མེད་པར་ནི་མ་གནས་པར། །བག་ཡོད་པ་ལ་དགའ་བར་གྱིས། །ཁྱེད་སྟོང་པ་དང་སྟོང་པ་མ་ཡིན་པའམ། རྟག་པ་དང་
[054-41a2] མི་རྟག་པའམ། སྐྱབས་དང་སྐྱབས་མ་ཡིན་པའམ། འགྲོ་བ་དང་མི་འགྲོ་བའམ། རྟེན་དང་རྟེན་མ་ཡིན་པའམ། ཐེར་ཟུག་དང་ཐེར་ཟུག་མ་ཡིན་པའམ། བརྟན་པ་དང་བརྟན་པ་མ་ཡིན་པའམ་
[054-41a3] སེམས་ཅན་དང་སེམས་ཅན་མེད་པའམ། ཡང་དག་པ་དང་ཡང་དག་པ་མ་ཡིན་པའམ། བདེན་པ་དང་བདེན་པ་མ་ཡིན་པའམ། མྱ་ངན་ལས་འདས་པ་དང་མྱ་ངན་ལས་འདས་པ་མ་ཡིན་པའམ་
[054-41a4] གསང་བ་དང་གསང་བ་མ་ཡིན་པའམ། གཉིས་དང་གཉིས་སུ་མེད་པའམ། དེ་བཞིན་དུ་ཆོས་རྣམ་པ་དུ་མ་དག་ལ་སོམ་ཉིའམ། ཡིད་གཉིས་སམ། ཐེ་ཚོམ་ཟ་བ་ཅི་དང་ཅི་ཡོད་པ་དེ་དང། དེ་དག་
[054-41a5] ང་ལ་ཞུས་ཤིག་དང་ཐམས་ཅད་གཅད་པར་བྱའོ། །བདུད་རྩིའི་མཆོག་ཀྱང་ཁྱེད་ལ་བསྟན་པར་བྱ་སྟེ། དེའི་འོག་ཏུ་ཡོངས་སུ་མྱ་ངན་ལས་འདའ་བར་བྱའོ། །དགེ་སློང་དག། སངས་རྒྱས་འབྱུང་བ་
[054-41a6] རྙེད་པར་དཀའོ། །མིའི་ལུས་ཐོབ་པ་རྙེད་པར་དཀའོ། །དད་པ་ཕུན་སུམ་ཚོགས་པ་རྙེད་པར་དཀའོ། །བཟོད་པ་དང་ཚུལ་ཁྲིམས་ཕུན་སུམ་ཚོགས་པ་མ་ཞིག་མ་རལ་པའང་ཤིན་ཏུ་རྙེད་པར་
[054-41a7] དཀའོ༑ ༑འཇིག་རྟེན་ན་དགྲ་བཅོམ་པ་ཐོབ་པ་ནི། གསེར་གྱི་ཕྱེ་མ་དང། ཨུ་དུམ་ཝ་རའི་མེ་ཏོག་བཞིན་དུ་རྙེད་པར་དཀའོ། །དགེ་སློང་དག་འདི་ལྟ་སྟེ། ས་ནི། ཐམས་ཅད་ཀྱི་སྒོ་ནས་སེམས་


[054-41b0] [41B] 
[054-41b1] དེ་བཞིན་དུ་ངའི་ཆོས་བསྟན་པ་རྣམ་པ་སྣ་ཚོགས་གསང་བ་ཐར་པའི་གྲོང་ཁྱེར་གྱི་བདུད་རྩིའི་ཟས་ཀྱང་དེ་དང་འདྲ་བར་བལྟ་བར་བྱའོ། །སེམས་ཅན་ཐམས་ཅད་དང་ངའི་
[054-41b2] སྲས་དགེ་སློང་ཐམས་ཅད་ལ་དམ་པའི་ཆོས་མང་པོ་བརྟན་པོར་བཞག་གོ་གཞན་ཡང་སེམས་ཅན་ཐམས་ཅད་ལ་ཕན་པའི་ཕྱིར་དེ་བཞིན་གཤེགས་པའི་ཡོན་ཏན་ཆེ་བ་ཉིད་བསྒྲགས་ཏེ། ཡི་གེ་འབྲུ་
[054-41b3] གཅིག་པའི་ཐིག་ལེའི་གཏམ་ཡང་བཞག་ནས་ཡོངས་སུ་མྱ་ངན་ལས་འདའ་བར་བྱའོ། །དེ་ནས་དགེ་སློང་དེ་དག་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདའོ། །ཞེས་ཐོས་ནས་མི་དགའ་
[054-41b4] གྱུར་ཏེ༑ སྐྱི་བུང་ཞེས་བྱས་ནས་མིག་མཆི་མས་གང་བཞིན་དུ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་མང་དུ་བསྐོར་བ་བྱས་ནས་བཅོམ་ལྡན་འདས་ལ་
[054-41b5] འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་སྡུག་བསྔལ་བ་དང་མི་རྟག་པ་དང། བདག་མེད་པ་དང། རྗེས་ཐམས་ཅད་ཀྱི་ནང་ན་གླང་པོ་ཆེའི་རྗེས་ཆེས་མཆོག་ཡིན་པར་བསྟན་ཏོ། །ཞེས་
[054-41b6] གསུངས་ཏེ། དེ་ལྟར་མི་རྟག་པའི་འདུ་ཤེས་བསྟེན་ཅིང་བསྒོམས་ཏེ་མང་དུ་བགྱིས་པས་འདོད་པའི་འདོད་ཆགས་ཐམས་ཅད་ཟད་པར་འགྱུར་གཟུགས་ཀྱི་འདོད་ཆགས་ཐམས་ཅད་ཟད་པར་
[054-41b7] འགྱུར༑ གཟུགས་མེད་པའི་འདོད་ཆགས་ཐམས་ཅད་ཟད་པར་འགྱུར། མ་རིག་པ་ཐམས་ཅད་ཟད་པར་འགྱུར། ལྷག་པའི་ང་རྒྱལ་ཐམས་ཅད་མ་ལུས་པ་ཡང་དག་པར་ཆད་པར་འགྱུར་བ་ལགས་སོ། །


[054-42a0] [42A] 
[054-42a1] ༄༅། །བཅོམ་ལྡན་འདས། དཔེར་གསོལ་ན། སྟོན་གྱི་དུས་སུ་ཞིང་པས་རྨོས་ཆེར་བཏབ་སྟེ་རྩ་བ་འཛིངས་པ་ཐམས་ཅད་སེལ་བར་བགྱིད་པ་དེ་བཞིན་དུ། བཅོམ་ལྡན་འདས་
[054-42a2] མི་རྟག་པའི་འདུ་ཤེས་བསྟེན་ཅིང་བསྒོམས་ཏེ་མང་དུ་བགྱིས་པས་འདོད་པའི་འདོད་ཆགས་ཐམས་ཅད་ཟད་པར་འགྱུར། གཟུགས་ཀྱི་འདོད་ཆགས་ཐམས་ཅད་ཟད་པར་འགྱུར། གཟུགས་
[054-42a3] མེད་པའི་འདོད་ཆགས་ཐམས་ཅད་ཟད་པར་འགྱུར། མ་རིག་པ་ཐམས་ཅད་ཟད་པར་འགྱུར། ལྷག་པའི་ང་རྒྱལ་ཐམས་ཅད་མ་ལུས་པར་ཡང་དག་པར་ཟད་པར་འགྱུར་རོ། །ཞིང་སླས་ཐམས་
[054-42a4] ཅད་ཀྱི་ནང་ན་ནི། སྟོན་གྱི་ཞིང་སླས་མཆོག་ཏུ་བསྟན་ཏོ། །ཞེས་བྱ་བ་ལ་སོགས་པ་གླང་པོ་ཆེའི་རྗེས་ལྟ་བུའི་མདོ་ལས་འབྱུང་བ་བཞིན་དུ་རྒྱས་པར་སྦྱར་རོ། །བཅོམ་ལྡན་འདས། དཔེར་
[054-42a5] གསོལ་ན། རྒྱལ་པོ་འཆི་བའི་ཚེ་བ་དག་གི་བཙོན་ར་བསལ་ཏེ། སེམས་ཅན་རྣམས་བཙོན་རའི་གནོད་པས་སྙོན་སྨོངས་པ་ལས་ཐར་པར་བགྱིས་ནས་དེའི་འོག་ཏུ་འཆི་བར་བགྱིད་པ་དེ་
[054-42a6] བཞིན་དུ། བཅོམ་ལྡན་འདས། ཁྱོད་ཀྱིས་ཀྱང་སེམས་ཅན་མི་ཤེས་པ་རྣམ་པ་སྣ་ཚོགས་ཀྱི་བཙོན་རར་བྲུབས་པ་རྣམས་ཀྱི་མི་ཤེས་པའི་འཆིང་བ་རྣམས་བཅད་ནས་དེའི་འོག་ཏུ་ཡོངས་སུ་
[054-42a7] མྱ་ངན་ལས་འདའ་བར་གཤེགས་སུ་གསོལ། བཅོམ་ལྡན་འདས། གཞན་ཡང་དཔེར་གསོལ་ན། སེམས་ཅན་འབྱུང་པོ་དང། ཤ་ཟའི་གདོན་གྱིས་བརླམས་པ་ལས་


[054-42b0] [42B] 
[054-42b1] ཤ་ཟའི་གདོན་རྣམས་ཀྱིས་ཐེབས་པ་ཐམས་ཅད་ལས་ཐར་པར་འགྱུར་བ་དེ་བཞིན་དུ་ཁྱོད་དང་མཇལ་ན། ཉན་ཐོས་ཀྱི་ཚོགས་ཐམས་ཅད་མི་
[054-42b2] ཤེས་པ་རྣམ་པ་སྣ་ཚོགས་ཀྱི་འབྱུང་པོ་དང། ཤ་ཟའི་གདོན་རྣམས་ལས་ཡོངས་སུ་ཐར་པར་འགྱུར་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་ཁོང་དུ་ཆུད་པར་བགྱིད་ལགས་སོ། །
[054-42b3] བཅོམ་ལྡན་འདས། དཔེར་གསོལ་ན། གླང་པོ་ཆེའི་འདུལ་སྦྱོང་གི་མཁན་པོས་སྤོས་ཀྱི་གླང་པོ་ཆེ་ཞགས་པ་ཆེན་པོས་བཅིངས་པ་ལས་གླང་པོ་ཆེའི་ཞགས་པ་དེ་བཅད་དེ་བྲོས་པ་དེ་
[054-42b4] བཞིན་དུ། བཅོམ་ལྡན་འདས། བདག་ཅག་ཀྱང་བདག་ཏུ་འཛིན་པ་དང་བདག་གིར་འཛིན་པ་དང། ཕྲག་དོག་དང། དང་ན་འཐེན་དང། སེར་སྣ་དང། གཡོའི་ཞགས་པ་ཆེན་པོ་བཅད་
[054-42b5] ནས་གླང་པོ་ཆེའི་འདུལ་སྦྱོང་གི་མཁན་པོ་དེ་བཞིན་གཤེགས་པའི་ལག་ཏུ་འོངས་ན་སེམས་ཅན་ཐམས་ཅད་ལས་ཉོན་མོངས་པའི་གླང་པོ་ལྔ་བཅུ་རྩ་བདུན་ཡོངས་སུ་བསལ་བར་བགྱིའོ། །
[054-42b6] བཅོམ་ལྡན་འདས། དཔེར་གསོལ་ན། གྲང་བའི་རིམས་ཀྱིས་ཐེབས་པ་སྨན་པ་ཆེན་པོའི་ཐད་དུ་མཆིས་ན། སྡུག་བསྔལ་ལས་ཐར་པར་འགྱུར་བ་དེ་བཞིན་དུ། བཅོམ་ལྡན་འདས། བདག་
[054-42b7] ཅག་ཀྱང་ཉོན་མོངས་པ་དང། ལོག་པར་ལྟ་བ་དང། ལོག་པའི་འཚོ་བའི་ཉེས་དམིགས་མཐའ་ཡས་པའི་གྲང་བའི་རིམས་ནད་ཅན་གྱི་ལུས་དང་ལྡན་པ་ལས་སྨན་པ་ཆེན་པོ་བཅོམ་ལྡན་


[054-43a0] [43A] 
[054-43a1] ༄༅། །འདས་ཀྱི་ཐད་དུ་མཆིས་ནས་སྡུག་བསྔལ་ཐམས་ཅད་ལས་རྣམ་པར་ཐར་པར་གྱུར་ཏེ་མི་གཡོ་བའི་བདེ་བའང་ཐོབ་ལགས་སོ་།བཅོམ་ལྡན་འདས། གཞན་ཡང་
[054-43a2] དཔེར་གསོལ་ན། མི་ཞིག་གིས་འབྲས་སྐྱེམས་འཚལ་ཏེ་ར་རོ་བར་གྱུར་ནས་བདག་ཉིད་ཀྱིས་ཀྱང་བདག་ཉིད་མ་འཚལ་ཏེ། ཆོས་ཀྱང་མ་འཚལ། ཆོས་མ་ལགས་པའང་མ་འཚལ་
[054-43a3] འདི་ནི༑ བདག་གི་མའོ། །འདི་ནི། བདག་གི་སྲིང་མོའོ། །འདི་ནི། བདག་གི་བུ་མོའོ། །སྙམ་དུའང་མ་འཚལ་ལ། སྨད་ཅིང་བླ་སྟེ། ཕྱི་ས་དང་གཅིན་གྱིས་རང་གི་ལུས་ཀུན་བསྒོས་ཤིང་
[054-43a4] མཆིས་པ་ལས་དེའི་འོག་ཏུ་བདག་ཉིད་སངས་ཏེ་གཞི་ཅི་ལས་གྱུར་པ་ལ་མཁས་པར་གྱུར་ནས་ཆང་ནི། ཅིར་ཡང་མི་རུང་ངོ། །སྙམ་དུ་སེམས་ཏེ། བདག་ནི། སྡིག་པ་ཐམས་ཅད་
[054-43a5] ལས་ཐར་ཏོ། །སྙམ་ནས་ཆང་བཏུང་བ་ཅིར་ཡང་མི་རུང་བར་ཤས་ཆེར་བསྒོམས་ཏེ་སྤོང་བར་བགྱིད་པ་དེ་བཞིན་དུ། བཅོམ་ལྡན་འདས་འཚོ་བའི་འཇིག་རྟེན་འདི་ནི། ཟློས་གར་
[054-43a6] མཁན་བཞིན་དུ་ཐོག་མ་མ་མཆིས་པ་ནས་འཁོར་བ་ན་འཁོར་ཞིང་ཡོངས་སུ་འཁྱམས་པ་ན། འདི་ནི། བདག་གི་མའོ། །འདི་ནི། བདག་གི་སྲིང་མོའོ། །འདི་ནི། བདག་གི་བུ་མོའོ། །སྙམ་དུ་
[054-43a7] མ་འཚལ་ནས་མ་དང། སྲིང་མོ་དང། བུ་མོ་རྣམས་དང་ལྷན་ཅིག་ཏུ་འདོད་པའི་འདུ་ཤེས་སྤྱོད་པར་བགྱིད་དེ། འབྲས་སྐྱེམས་ཀྱིས་ར་རོ་བར་གྱུར་པ་དེ་བཞིན་དུ་སྡུག་བསྔལ་རྙེད་པར་གྱུར་


[054-43b0] [43B] 
[054-43b1] དེ་ནས་ངོ་ཚ་ཤེས་པའི་མི་དེ་དག་འབྲས་སྐྱེམས་ཀྱིས་ར་རོ་བ་ལས་སངས་པ་བཞིན་ཅིར་ཡང་མི་རུང་བར་ཤས་ཆེར་བསྒོམས་ནས་སྡུག་བསྔལ་ལས་ཡང་དག་པར་འདའ་བར་འགྱུར་ལགས་
[054-43b2] སོ༑ ༑གཞན་ཡང་ཨེ་རཎྜ་ལ་ནི། སྙིང་པོ་མཆིས་མི་སྲིད་པ་དེ་བཞིན་དུ་ལུས་འདི་ལའང་བདག་དང། སེམས་ཅན་དང། སྲོག་དང། གང་ཟག་དང། ཤེད་ལས་སྐྱེས་པ་དང། ཤེད་བུ་དང་
[054-43b3] བྱེད་པ་པོ་མཆིས་མི་སྲིད་དེ། དེ་ལྟ་བུར་བདག་ཅག་གིས་བདག་མ་མཆིས་པའི་འདུ་ཤེས་བསྒོམས་ཏེ་མང་དུ་བགྱིས་ལགས་སོ། །དཔེར་གསོལ་ན། ཕུབ་མ་སྐོན་པ་བྱེ་བ་སྙེད་བོར་བ་ནི། ཅིར་
[054-43b4] ཡང་མི་གཅེས་པ་དེ་བཞིན་དུ་ལུས་འདི་ལའང་བདག་མ་མཆིས་སོ་།དཔེར་གསོལ་ན། ཁ་སྲལ་གྱི་མེ་ཏོག་ལ་དྲི་བདའ་བ་མ་མཆིས་པ་དེ་བཞིན་དུ་ལུས་འདི་ལའང་བདག་མ་མཆིས་ཏེ། དེ་ལྟར་
[054-43b5] བདག་ཅག་གིས་བདག་མ་མཆིས་པའི་འདུ་ཤེས་བསྒོམས་ཏེ་མང་དུ་བགྱིས་ལགས་སོ། །བཅོམ་ལྡན་འདས་ཀྱིས་ཀྱང་དགེ་སློང་དག་ཆོས་ཐམས་ཅད་ནི། བདག་མེད་པ་སྟེ། དེ་ལྟར་སྒོམས་
[054-43b6] ཤིག་དང། དེ་ལྟར་བསྒོམས་པ་རྣམས་ཀྱིས་བདག་ཏུ་འཛིན་པ་སྤང་པར་འགྱུར་རོ། །བདག་ཏུ་འཛིན་པ་ཡོངས་སུ་སྤངས་ན། མྱ་ངན་ལས་འདས་པ་ཐོབ་པར་འགྱུར་རོ། །ཞེས་བཀའ་སྩལ་ཏེ་
[054-43b7] བཅོམ་ལྡན་འདས། དེ་ལྟར་ཆོས་ཐམས་ཅད་བདག་མ་མཆིས་པའི་སླད་དུ་བདག་མ་མཆིས་པའི་འདུ་ཤེས་བསྒོམས་ཏེ་མང་དུ་བགྱིས་ལགས་སོ་།གཞན་ཡང་ཇི་ལྟར་ནམ་མཁའ་ལ་བྱའི་རྗེས་


[054-44a0] [44A] 
[054-44a1] ༄༅། །གདའ་བ་ནི། མི་སྲིད་པ་དེ་བཞིན་དུ་བདག་མ་མཆིས་པའི་འདུ་ཤེས་བསྒོམས་ན། ལྟ་བའི་རྣམ་པ་ཐམས་ཅད་དང་བྲལ་བར་འགྱུར་ལགས་སོ། །བཅོམ་ལྡན་འདས་ཀྱིས་
[054-44a2] བཀའ་སྩལ་པ། བསྒོམ་པ་དེ་ལྟར་སྒོམ་པ་ཁྱེད་ཀྱིས་ཤེས་སམ། དགེ་སློང་རྣམས་ཀྱིས་གསོལ་པ། བཅོམ་ལྡན་འདས། སྡུག་བསྔལ་དང། མི་རྟག་པ་དང། བདག་མེད་པའི་འདུ་ཤེས་དེ་
[054-44a3] མ་ལགས་པ་བསྒོམས་ན་ནི། ཇི་ལྟར་མི་ར་རོ་ཞིང་འཁྱམས་པས་ལྷ་ཁང་དང། སྤོ་དང། ས་གཞི་དང། ཉི་མ་དང། ཟླ་བ་དང་ཤིང་དང། རི་རྣམས་མི་འཁོར་བཞིན་དུ་འཁོར་བར་
[054-44a4] མཐོང་བ་དེ་བཞིན་དུ་གང་དག་གིས་སྡུག་བསྔལ་དང། མི་རྟག་པ་དང། བདག་མེད་པའི་འདུ་ཤེས་མ་བསྒོམས་པའི་སེམས་ཅན་འཇིག་རྟེན་པ་དེ་དག་ནི། ར་རོ་བ་དང་འདྲ་བར་བལྟ་བར་བགྱིའོ་
[054-44a5] བཅོམ་ལྡན་འདས། བདག་ཅག་གིས་ནི། ཡང་དག་པར་བསྒོམས་ལགས་སོ་།བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། །ད་ནི། དཔེ་འདིའི་དོན་དེ་ངས་བཤད་པར་བྱའོ། །ཁྱེད་
[054-44a6] ཀྱིས་ཚིགས་སུ་བཅད་པའི་དོན་འདི་ལ་དོན་ནི། འདིའོ། །ཡི་གེ་ནི་འདིའོ། །ཞེས་གསལ་བར་མི་ཤེས་ཏེ། ཇི་ལྟར་མི་ར་རོ་བས་ལྷ་ཁང་དང། སྤོ་དང། ས་གཞི་དང། ཉི་མ་དང། ཟླ་བ་དང་
[054-44a7] ཤིང་དང། རི་རྣམས་མི་འཁོར་བཞིན་དུ་འཁོར་བར་མཐོང་བ་དེ་བཞིན་དུ་འདུ་ཤེས་ཕྱིན་ཅི་ལོག་དུ་མས་ཟིན་ཅིང་ཀུན་ཏུ་རྨོངས་པ་རྣམས་བདག་གོ་སྙམ་པ་དང། རྟག་གོ། སྙམ་པ་དང་


[054-44b0] [44B] 
[054-44b1] །སྙམ་པ་དང། སྡུག་གོ་སྙམ་པའི་འདུ་ཤེས་ཀུན་ཏུ་སྤྱོད་དོ། །དེ་ལ་བདག་ཅེས་བྱ་བ་ནི། སངས་རྒྱས་ཞེས་བྱ་བའི་དོན་ཏོ། །རྟག་ཅེས་བྱ་བ་ནི། ཆོས་ཀྱི་སྐུ་ཞེས་བྱ་བའི་དོན་ཏོ་།བདེ་ཞེས་བྱ་བ་ནི་
[054-44b2] མྱ་ངན་ལས་འདས་པ་ཞེས་བྱ་བའི་དོན་ཏོ། །སྡུག་ཅེས་བྱ་བ་ནི་ཆོས་ཀྱི་ཚིག་བླ་དྭགས་སོ། །དགེ་སློང་དག་ཁྱེད་ཀྱིས་བཅོམ་ལྡན་འདས། བདག་ཅག་གིས་ནི། སྡུག་བསྔལ་དང། མི་རྟག་པ་དང་
[054-44b3] བདག་མེད་པའི་འདུ་ཤེས་བསྒོམས་ལགས་སོ། །ཞེས་རྒྱགས་པ་དང། ང་རྒྱལ་གྱིས་དྲེགས་པར་མ་བྱེད་ཅིག་དེ་ལྟར་རྣམ་པ་གསུམ་བསྒོམས་པར་གྱུར་ན་ནི། ངའི་བསྟན་པ་ལ་ཁྱེད་ཀྱིས་
[054-44b4] སྒོམ་པ་རྣམ་པ་གསུམ་བསྒོམས་པ་དེ་སྒོམ་པ་དོན་མེད་པར་འགྱུར་རོ་།སྡུག་བསྔལ་ཤེས་པར་བྱ་བ་སྒོམ་པ་རྣམ་པ་གསུམ་པོ་ནི། ཁྱད་པར་དང། ཁྱད་པར་གྱིའང་ཁྱད་པར་རོ། །སྡུག་བསྔལ་
[054-44b5] ལ་བདེའོ། །སྙམ་དུ་འདུ་ཤེས་པ་ནི། ཕྱིན་ཅི་ལོག་པའོ། །བདེ་བ་ལ་སྡུག་བསྔལ་ལོ། །སྙམ་དུ་འདུ་ཤེས་པ་ནི། ཕྱིན་ཅི་ལོག་པའོ། །མི་རྟག་པ་ལ་རྟག་གོ། །སྙམ་དུ་འདུ་ཤེས་པ་ནི། ཕྱིན་ཅི་ལོག་
[054-44b6] པའོ༑ ༑རྟག་པ་ལ་མི་རྟག་གོ་སྙམ་དུ་འདུ་ཤེས་པ་ནི། ཕྱིན་ཅི་ལོག་པའོ། །བདག་མེད་པ་ལ་བདག་ཏུ་འདུ་ཤེས་པ་ནི། ཕྱིན་ཅི་ལོག་པའོ། །བདག་ཡོད་པ་ལ་བདག་མེད་པར་འདུ་ཤེས་པ་ནི། ཕྱིན་
[054-44b7] ཅི་ལོག་པའོ། །མི་སྡུག་པ་ལ་སྡུག་གོ། །སྙམ་དུ་འདུ་ཤེས་པ་ནི་ཕྱིན་ཅི་ལོག་པའོ། །སྡུག་པ་ལ་མི་སྡུག་གོ། །སྙམ་དུ་འདུ་ཤེས་པ་ནི། ཕྱིན་ཅི་ལོག་པ་སྟེ། ཕྱིན་ཅི་ལོག་བཞི་པོ་འདི་དག་ཡང་དག་


[054-45a0] [45A] 
[054-45a1] ༄༅། །པར་མ་ཤེས་པར་ཁྱེད་ཀྱིས་བསྒོམ་པར་བྱ་བ་བསྒོམས་ཏེ་མང་དུ་བྱས་སོ། །ཁྱེད་ཀྱིས་བདེ་བ་ལ་སྡུག་བསྔལ་བར་བསྒོམས་སོ་།རྟག་པ་ལ་མི་རྟག་པ་དང། བདག་
[054-45a2] ཡོད་པ་ལ་བདག་མེད་པ་དང། སྡུག་པ་ལ་མི་སྡུག་པར་བསྒོམས་སོ་།འཇིག་རྟེན་པ་རྣམས་ལའང་བདེ་བ་དང། བདག་དང། རྟག་པ་དང་སྡུག་པ་རྣམས་ཡོད་དོ། །འཇིག་རྟེན་ལས་འདས་པ་
[054-45a3] རྣམས་ལའང་བདེ་བ་དང། བདག་དང། རྟག་པ་དང། སྡུག་པ་རྣམས་ཡོད་དེ། འདི་ལ་ཕན་ཚུན་མི་མཐུན་པ་ཡོད་དོ། །ཡི་གེ་ཞེས་བྱ་བ་ནི། འཇིག་རྟེན་པ་ཞེས་བྱ་བའི་ཐ་ཚིག་གོ། །དོན་ཅེས་བྱ་
[054-45a4] བ་ནི༑ འཇིག་རྟེན་ལས་འདས་པའི་ཡེ་ཤེས་སོ། །དེ་ནས་བཅོམ་ལྡན་འདས་ལ་དགེ་སློང་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་འདུ་ཤེས་བཞི་ལ་སོགས་པ་ཕྱིན་ཅི་ལོག་
[054-45a5] དེ་བཞིན་གཤེགས་པས་ལུས་སུ་བཞག་པ་རྣམས་ནི། བདག་ཅག་གིས་ཡུན་རིང་མོ་ཞིག་ནས་མཐོང་ཡང་མཐོང། བསྒོམས་ཀྱང་བསྒོམས་ལགས་ན་ད་ཇི་ལྟར་འཚལ་བ་བཀའ་སྩལ་དུ་
[054-45a6] གསོལ༑ དེ་བཞིན་གཤེགས་པ་བསྐལ་པའམ། བསྐལ་པ་ལས་ལྷག་པར་ཡང་བཞུགས་སུ་གསོལ། དེ་བཞིན་གཤེགས་པས་ཅི་དང་ཅི་སྐད་དུ་བཀའ་སྩལ་པ་དེ་དག་དེ་དག་དེ་བཞིན་
[054-45a7] དུ་བདག་ཅག་གིས་བགྱི་བར་འཚལ་ལོ། །གལ་ཏེ་དེ་བཞིན་གཤེགས་པ་བཞུགས་སུ་མི་གནང་ན། བདག་ཅག་ཀྱང་སྦྲུལ་གདུག་པ་དང་ཁྱིམ་གཅིག་གི་ནང་དུ་ལྷན་ཅིག་མཆིས་པ་མི་འཚལ་ཏེ་


[054-45b0] [45B] 
[054-45b1] ཚངས་པར་སྤྱོད་ཅིང་མཆིས་པའི་རྔོ་མི་ཐོགས་ཀྱི། ཁྱོད་ཉིད་ཀྱི་སླད་བཞིན་དུ་བདག་ཅག་ཀྱང་ཡོངས་སུ་མྱ་ངན་ལས་འདའ་བར་འཚལ་ལོ། །དེ་ནས་བཅོམ་
[054-45b2] ལྡན་འདས་ཀྱི་དགེ་སློང་དེ་དག་ལ་འདི་སྐད་ཅེས་བཀའ་སྩལ་ཏོ་།དགེ་སློང་དག་ཁྱེད་དེ་སྐད་མ་ཟེར་ཅིག་དགེ་སློང་དག་ངས་འོད་སྲུང་གི་ལག་ཏུ་བསྟན་པ་གཏད་པར་བྱ་སྟེ། འདི་ནི། དེ་བཞིན་
[054-45b3] གཤེགས་པ་དང་འདྲ་བར་དགེ་སློང་རྣམས་ཀྱི་རྟེན་ལྟ་བར་འགྱུར་རོ། །དགེ་སློང་རྣམས་དང་སེམས་ཅན་རྣམས་ཀྱི་སྐྱབས་ལྟ་བུར་འགྱུར་རོ། །དཔེར་ན། རྒྱལ་པོ་གྲོང་ཁྱེར་མང་པོའི་མངའ་བདག་
[054-45b4] གྲོང་ཁྱེར་ཞིག་ཏུ་སོང་སྟེ། ཁྱིམ་བདག་ཅིག་རྒྱལ་པོར་དབང་བསྐུར་བ་དེ་བཞིན་དུ་འཇིག་རྟེན་གྱི་ཁམས་འདིར་ངས་འོད་སྲུང་ཆེན་པོ་ལ་དབང་བསྐུར་རོ། །དགེ་སློང་དག་ཁྱེད་ཀྱིས་སྡུག་བསྔལ་དང། མི་
[054-45b5] རྟག་པ་དང། བདག་མེད་པ་དང། མི་སྡུག་པའི་འདུ་ཤེས་ཇི་ལྟར་བསྒོམ་ཞེ་ན། དགེ་སློང་དག་དཔེར་ན། སོ་ཀའི་དུས་ལ་བབ་པ་ན་སྐྱེ་བོ་རྣམས་ཀྱིས་ནགས་ཚལ་གྱི་ནང་དུ་ཆུ་བསྐྱིལ་ཏེ་རང་རང་གི་
[054-45b6] རྐྱལ་བའི་ཡོ་བྱད་ཐོགས་ནས་ཆུའི་ནང་དུ་རྩེ་བར་བྱེད་ལ། ཆུ་དེའི་ནང་དུ་གཅིག་གིས་ནོར་བུ་རིན་པོ་ཆེ་བཻཌཱུརྱ་རིགས་དང་ལྡན་པ་ཞིག་བཞག་ནས་བཻཌཱུརྱ་དེ་འདོད་པའི་ཕྱིར་དེ་དག་ཐམས་ཅད་ཀྱིས་རྐྱལ་པ་
[054-45b7] རྣམས་བོར་ཏེ། ཆུ་དེའི་ནང་དུ་འཛུལ་ནས་དེའི་ནང་ན་གྱོ་མོའམ་གསེག་མ་ཅི་ཡོད་པ་དག་ལ་ནོར་བུ་ཡིན་སྙམ་སྟེ་བླངས་ནས་ནོར་བུ་བདག་གིས་རྙེད་དོ། །བདག་གིས་རྙེད་དོ། །ཞེས་ཟེར་ཞིང་སོ་སོ་ནས་


[054-46a0] [46A] 
[054-46a1] ༄༅། །སྟེང་དུ་བྱུང་སྟེ། རྫིང་གི་འགྲམ་དུ་འཁོད་ནས་འདི་ནི་ནོར་བུ་མ་ཡིན་ནོ། །སྙམ་པའི་འདུ་ཤེས་སྐྱེས་པར་གྱུར་ལ། རྫིང་བུ་དེའི་ཆུའང་ནོར་བུའི་འོད་ཀྱིས་ཟླ་བའི་
[054-46a2] འོད་བཞིན་དུ་མཛེས་པར་འདུག་སྟེ། དེ་དག་གིས་མཛེས་པ་དེ་མཐོང་ནས་ཨེ་མ་ནོར་བུ་སྙམ་དུ་ཡོན་ཏན་གྱི་འདུ་ཤེས་སྐྱེ་བར་འགྱུར་ཏེ་དེ་དག་གི་ནང་ནས་ཐབས་ལ་མཁས་ཤིང་ཡིད་རྣོ་
[054-46a3] བ་ཞིག་གིས་ནོར་བུ་དེ་ཡང་དག་པར་རྙེད་པ་དེ་བཞིན་དུ། དགེ་སློང་དག་ཁྱེད་ཀྱིས་ཐམས་ཅད་སྡུག་བསྔལ་བའོ། །ཐམས་ཅད་བདག་མེད་པའོ། །ཐམས་ཅད་མི་རྟག་པའོ། །ཐམས་ཅད་མི་སྡུག་པའོ། །
[054-46a4] ཞེས་ཐམས་ཅད་ཀྱི་མུ་བཟུང་ནས་བསྒོམས་ཤིང་མང་དུ་བྱས་པ་གང་ཡིན་པ་དེ་དག་ཐམས་ཅད་རྫིང་གི་ནང་གི་གྱོ་མོ་དང། གསེག་མ་བཞིན་དུ་ནོར་ཞིང་དོན་མེད་པར་གྱུར་ཏ་རེ། སྐྱེས་བུ་ཐབས་
[054-46a5] ལ་མཁས་པ་བཞིན་དུ་གྱིས་ཤིག་ཁྱེད་ཀྱིས་ཐམས་ཅད་ཀྱི་མུ་བཟུང་ནས་གང་དང་གང་བསྒོམས་པ་དེ་དང་དེ་ཉིད་ལ་བདེ་བ་དང། བདག་དང། རྟག་པ་དང། སྡུག་པ་ཡོད་དེ། རྣམ་པ་བཞི་པོ་
[054-46a6] དེ་དག་ནི། ཕྱིན་ཅི་མ་ལོག་པ་ཞེས་བརྗོད་པར་བྱའོ། །དེ་བས་ན་ནོར་བུ་དང་འདྲ་བར་ཆོས་ཀྱི་དེ་ཁོ་ན་ཉིད་རྟག་པའི་འདུ་ཤེས་སྒོམས་ཤིག་དེ་ནས་བཅོམ་ལྡན་འདས་ལ་དགེ་སློང་རྣམས་
[054-46a7] ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་དགེ་སློང་དག་།ཆོས་ཐམས་ཅད་ནི། བདག་མེད་པ་སྟེ། དེ་ལྟར་སྒོམས་ཤིག་དང། དེ་ལྟར་སྒོམ་པ་རྣམས་ཀྱིས་ནི། བདག་ཏུ་འཛིན་


[054-46b0] [46B] 
[054-46b1] །བདག་ཏུ་འཛིན་པ་སྤངས་ན། མྱ་ངན་ལས་འདས་པ་ཐོབ་པར་འགྱུར་རོ། །ཞེས་བཀའ་སྩལ་ལགས་ན། བཀའ་སྩལ་པ་དེའི་དོན་ཇི་ལྟ་བུ་ལགས། བཅོམ་ལྡན་འདས། དེ་
[054-46b2] བཞིན་གཤེགས་པས་དེའི་རྣམ་པར་དབྱེ་བ་བཀའ་སྩལ་དུ་གསོལ། བཅོམ་ལྡན་འདས་ཀྱིས་དགེ་སློང་དེ་དག་ལ་བཀའ་སྩལ་པ། དགེ་སློང་དག་།ལེགས་སོ། །ལེགས་སོ། །དགེ་སློང་དག་
[054-46b3] བདག་གི་ཐེ་ཚོམ་ངེས་པར་གཅད་པར་འདོད་པས་ནི། དེ་སྐད་ཅེས་དྲི་དགོས་ཏེ། ལེགས་སོ། །དགེ་སློང་དག་དཔེར་ན། གྲོང་ཁྱེར་འགའ་ཞིག་ན་རྒྱལ་པོ་ཤེས་རབ་འཆལ་བ་ཞིག་རྒྱལ་པོ་བྱེད་དེ་
[054-46b4] རྒྱལ་པོ་དེ་ལ་སྨན་པ་ངན་པ་ཞིག་བདོག་ལ། དེའང་སྨན་པ་འཆལ་བ་ཞིག་སྟེ། བླ་ནས་དབང་ཐང་ཆེར་དབང་ལ་རྒྱལ་པོས་ཀྱང་བཀུར་བ་ཞིག་ཡོད་པ་དེས་འོ་མ་འབའ་ཞིག་སྨན་ཡིན་པར་འཛིན་ལ་ནད་
[054-46b5] ཀྱི་གཞི་ནི། མི་ཤེས་ནས་འོ་མའི་དཔྱད་ལོག་པར་ཟིན་པ་དེ་སྐྱེ་བ་ཐམས་ཅད་ཀྱི་རླུང་ནད་ཀྱི་སྣ་གྲངས་རྣམས་ལའང་གཏོང་བར་བྱེད། མཁྲིས་པའི་ནད་རྣམས་དང། བད་ཀན་གྱི་ནད་རྣམས་ལ་ཡང་གཏོང་
[054-46b6] བར་བྱེད་དེ། དེ་དེ་ལྟར་བྱེད་ཀྱང་སྨན་པ་གཅེས་པ་ཁོ་ནར་འགྱུར་ལ་རྒྱལ་པོ་དེའང་འཆལ་བའི་བྱེ་བྲག་མི་ཕྱེད་པ་ཞིག་གོ། །དེ་ནས་སྨན་པ་ཚེའི་རིག་བྱེད་ཡན་ལག་བརྒྱད་ལ་མཁས་པ། རྒྱུད་ཕྱི་མ་ཤེས་པ་
[054-46b7] གཞན་ཞིག་ཡུལ་གཞན་ནས་གསར་དུ་འོངས་ནས་སྨན་པ་དེའི་ཐད་དུ་རྟེན་བཅས་ཏེ་སྨྲས་པ། ཁྱོད་ཀྱི་མིང་ཐོས་ནས་སློབ་པར་འཚལ་བའི་སླད་དུ་བདག་མཆིས་ཀྱི། ཁྱོད་ཀྱིས་བདག་གི་མཁན་པོ་


[054-47a0] [47A] 
[054-47a1] ༄༅། །མཛད་དུ་གསོལ། །དེ་ནས་སྨན་པ་འཆལ་བ་དེས་དེ་སྐད་ཅེས་ཐོས་ནས་སྨན་པ་གསར་དུ་འོངས་པ་དེ་ལ་སྨྲས་པ། ལོ་བཞི་བཅུ་རྩ་བརྒྱད་ཀྱི་བར་དུ་ང་ལ་ལེགས་པར་
[054-47a2] བསྒྲིམས་ཏེ་དཀའ་བ་སྤྱད་པས་རིམ་གྲོ་གྱིས་ལ་དེའི་འོག་ཏུ་སློབས་ཤིག་དང་ཁྱོད་སྨན་པར་འགྱུར་རོ། །དེ་ནས་དེས་དེ་བཞིན་དུ་མཉན་ཏེ། དེ་ལྟར་བགྱིའོ། །ཞེས་བྱས་ནས་དེས་མཐར་གྱིས་
[054-47a3] སྨན་པ་འཆལ་བ་དེ་མགུ་བར་བྱས་ཏེ་རྒྱལ་པོའི་ཕོ་བྲང་དུ་སོང་ནས་རྒྱལ་པོ་དེ་ལ་འདི་སྐད་ཅེས་གསོལ་ཏོ། །རྒྱལ་པོ་ཆེན་པོ། ཁྱེད་ཀྱིས་རྟག་ཏུ་བསྟན་བཅོས་ཐམས་ཅད་ལ་བརྩོན་པར་མཛོད་
[054-47a4] ཅིག་དང། དེ་ལྟར་མཛད་ན། རྒྱལ་པོར་འོས་པར་འགྱུར་རོ། །རྒྱལ་པོས་ཀྱང་དེ་ནི། བདེན་ཏེ། རྣར་འོང་ངོ། །ཞེས་བྱས་ནས་རྒྱལ་པོ་དེས་སྨན་པ་འཆལ་བ་དེ་དང་སྨན་པ་གཅིག་ཤོས་ཀྱི་བྱེ་བྲག་
[054-47a5] ཕྱེད་པར་གྱུར་ནས་སྨན་པ་ངན་པ་དེ་ཡུལ་ཕྱོགས་ནས་བསྐྲད་དེ་སྨན་པ་བཟང་པོ་གཅིག་ཤོས་བཀུར་བར་གྱུར་ལ། དེ་ནས་སྨན་པ་དེས་ད་ནི། དུས་ལ་བབ་བོ། །སྙམ་ནས་རྒྱལ་པོ་ལ་འདི་སྐད་ཅས་
[054-47a6] གསོལ་ཏོ། །རྒྱལ་པོ་ཆེན་པོ། གལ་ཏེ་བདག་ལ་མཉེས་པར་གྱུར་ན་གསོལ་བ་སྣ་གཅིག་གསོལ་གྱི། གལ་ཏེ་རྒྱལ་པོ་ཆེན་པོའང་དགྱེས་པ་ལྟ་ན། གནང་བར་མཛད་དུ་གསོལ། རྒྱལ་པོས་སྨན་
[054-47a7] པ་ལ་བཀའ་སྩལ་པ། ངའི་ལག་པ་གཡས་པ་མན་ཆད་ནོར་རེ་ཅོག་ལས་གསོལ་ཅིག་སྨན་པས་རྒྱལ་པོ་ལ་གསོལ་པ། རྒྱལ་པོ་ཆེན་པོའི་སྨན་པ་འཆལ་བ་དེའི་འོ་མའི་དཔྱད་གང་ལགས་པ་དེ་ནི་


[054-47b0] [47B] 
[054-47b1] དེས་གློ་བར་མ་ཆུད་ཀྱི། རྒྱལ་པོ་ཁྱོད་ཀྱི་ཡུལ་ཁམས་ཐམས་ཅད་དུ་བཀས་བཏགས་ལ་སྔོན་གྱི་སྨན་པ་དེའི་འོ་མའི་དཔྱད་གང་ཡིན་པ་དེ་ནི། དུག་ཧ་ལ་ཧ་ལ་ཡིན་གྱི་
[054-47b2] སུ་སྨན་དུ་འོ་མ་འཐུང་བ་དེ་མགོ་བོ་གཅད་དོ། །ཞེས་བཀའ་གདགས་པར་གསོལ། །དེ་ལྟར་མ་བགྱིས་ན། སེམས་ཅན་རྣམས་དུས་མ་ཡིན་པའི་འཆི་བས་འཆི་བར་འགྱུར་རོ། །བདག་ནི། འཚོ་
[054-47b3] བར་འགྱུར་པ་དང། ནད་མ་མཆིས་པར་འགྱུར་བར་འཚལ་ཏེ། ལྷ། བདག་ནི། གསོལ་བ་དེ་འཚལ་ལགས་སོ། །དེ་ནས་རྒྱལ་པོས་སྨན་པ་དེ་ལ་བཀའ་སྩལ་པ། དེ་ལྟ་ན། གསོལ་བ་ཆུང་ངུ་ཞིག་
[054-47b4] གསོལ་ཏེ་བཀའ་གདགས་པར་བྱའོ། །ཞེས་བྱས་ནས་བཀའ་ཡང་བཏགས་སོ་།དེ་ནས་བཀའ་བཏགས་པ་བཞིན་དུ་ཐམས་ཅད་དུ་ལུགས་སུ་ཆུད་པར་གྱུར་ཏོ། །དེ་ནས་སྨན་པ་དེས་རྒྱལ་པོ་དེ་ལའང་
[054-47b5] འདི་སྐད་ཅེས་གསོལ་ཏོ། །ད་དུང་ཡང་ལན་གཉིས་ལན་གསུམ་གྱི་བར་དུ་དེ་བཞིན་དུ་བཀའ་གདགས་པར་གསོལ་ཞེས་བྱས་ནས་སྨན་པ་དེ་རོ་མངར་བ་དང། སྐྱུར་བ་དང། ལན་ཚྭའི་རོ་དང། ཚ་བ་དང་
[054-47b6] བསྐ་བ་དང། ཁ་བ་རྣམས་ཀྱིས་མི་རྣམས་ཀྱི་ནད་སོས་པར་བྱས་སོ་།དེ་ནས་རེ་ཞིག་ན་རྒྱལ་པོ་ནད་ཀྱིས་ཐེབས་ནས་སྨན་པ་དེ་བཀུག་སྟེ་བསྒོ་བ། ང་ནི། ཤི་ལ་ཐུག་གི། རྒྱལ་པོའི་རྐྱེན་དང་འཚམ་
[054-47b7] པའི་གསོལ་བ་ཅི་འདོད་པ་ཁྱོད་ལ་སྦྱིན་ནོ། །ཞེས་བྱས་སོ། །དེ་ནས་སྨན་པ་དེས་རྒྱལ་པོ་དེ་ལ་གསོལ་བ། རྒྱལ་པོ་ཆེན་པོ། བདག་ནི་བརྫུན་དུ་སྨྲ་བ་ལགས་སོ། །འོ་མ་ནི། བདུད་རྩི་ལགས་ཏེ། ཁྱེད་


[054-48a0] [48A] 
[054-48a1] ༄༅། །ཀྱི་ཞལ་ཟས་འོ་མ་དང་སྦྱར་བ་གསོལ་འཚལ་ལོ། །དེ་ནས་རྒྱལ་པོ་དེས་སྨན་པ་དེ་ལ་བཀའ་སྩལ་པ། ཅི་ཁྱོད་མཁྲིས་པས་མྱོས་པར་བྱས་སམ། འོན་ཏེ་ང་སླུ་བར་
[054-48a2] བྱེད་དམ། ཅ་ན། སྔར་ནི། འོ་མ་དུག་ཡིན་ཟེར་ལ། ད་ནི། འོ་མ་སྨན་གྱི་མཆོག་ཡིན་ནོ། །ཞེས་ཟེར། ཀྱེ་མ་སྨན་པ་སྔ་མ་བསྐྲད་པས་ཕུང་ངོ། །དེས་ཀྱང་འོ་མའི་དཔྱད་བསྔགས་པ་ལས་ན། དེ་ནི་
[054-48a3] སྨན་པ་ཆེན་པོ་ཡིན་གྱི། སྨན་པ་ངན་པ་མ་ཡིན་ནོ། །ཁྱོད་ཀྱིས་འོ་མའི་དཔྱད་བྱས་པ་ནི། ཁྱོད་བདག་བསྐྲད་པའི་རྒྱུ་ཡིན་ནོ་།ཞེས་བྱས་སོ། །སྨན་པས་གསོལ་བ། རྒྱལ་པོ་ཆེན་པོ། དེ་
[054-48a4] ལྟར་གཞན་དུ་མི་དགོངས་པར་གསོལ། །དཔེར་ན། ཤིང་ངམ། རྩིག་པ་ལ་སྲིན་བུས་བརྐོས་ཏེ་ཡི་གེའི་འབྲུ་འདྲ་བར་གྱུར་པ་མཐོང་ཡང་མཁས་པ་རྣམས་གྱིས་སྲིན་བུས་ཡི་གེ་ཤེས་སོ་
[054-48a5] ཞེས་བརྗོད་པར་མི་བགྱི། ཡི་གེ་སྦྱར་བ་ལྟ་བུར་གྱུར་ཀྱང་ཡ་མཚན་དུ་གཟུང་བར་མི་བགྱི་བ་དེ་བཞིན་དུ། ཁྱོད་ཀྱི་སྨན་པ་སྔ་མའི་འོ་མའི་དཔྱད་ཀྱི་ལས་ཀྱང་སྲིན་བུས་བརྐོས་པའི་ཡི་གེ་
[054-48a6] བཞིན་དུ་བལྟ་བར་བགྱི་སྟེ། དེ་ནི། འོ་མ་སོ་སོའི་བྱེ་བྲག་ཀྱང་མ་འཚལ་བ་ལགས་སོ། །རྒྱལ་པོས་སྨན་པ་དེ་ལ་སྨྲས་པ། ཀྭའི་སྨན་པ་ངན་པ་དེས་འོ་མ་སོ་སོའི་བྱེ་བྲག་ཇི་ལྟར་མི་ཤེས། སྨན་
[054-48a7] པས་གསོལ་པ། རྒྱལ་པོ་ཆེན་པོ། འོ་མ་ནི། བདུད་རྩིའང་ལགས། དུག་ཀྱང་ལགས་ཏེ། དེ་ལ་བདུད་རྩི་ཞེས་བགྱི་བ་ནི། བ་གང་བེའུ་ཧ་ཅང་སྟོབས་དང་ལྡན་པ་མ་ལགས་པ་དང། ཆང་


[054-48b0] [48B] 
[054-48b1] ནགས་ཁུང་དང། གཤོང་དང། ཆུ་འདམ་རྫབ་ཅན་ན་མི་གནས་པ་དང། བ་ལང་རྫིས་ནུ་མ་མ་བཞིབས་པ་དང། རྩྭ་བརྔས་པ་མི་གཟན་པ་དང། རང་གི་ཁྱུ་ན་
[054-48b2] འདུག་པ་དང། མ་ཧེའི་ཁྱུ་དང་ལྷན་ཅིག་མི་འགྲོགས་པ་དང། དེ་ལ་སོགས་པའི་ཡོན་ཏན་རྣམས་དང་ལྡན་ལ། དེའི་འོ་མ་ལྷག་མ་ཟག་མ་བཅད་པར་རན་ཙམ་བཞོས་པའི་འོ་མ་དེ་ནི། ནད་དོ་
[054-48b3] ཅོག་ཞི་བར་བགྱིད་པ་ལགས་སོ། །དེ་ནས་རྒྱལ་པོ་ངོ་མཚར་དུ་གྱུར་ནས་སྨན་པ་དེ་ལ་བཀའ་སྩལ་པ། མཁན་པོ། ད་ནི། ངས་ཁྱོད་ཀྱི་འོ་མའི་དཔྱད་བཟང་པོའང་ཤེས་སོ། །ངན་པའང་ཤེས་
[054-48b4] སོ༑ ༑དེ་ནས་རྒྱལ་པོས་བཀའ་བཏགས་ཏེ་འོ་མ་འཐུང་ཞིག་ཅེས་བསྒོ་བ་དང། འབངས་ཐམས་ཅད་ཀྱིས་རྒྱལ་པོས་ཕྱིར་ཡང་འོ་མ་འཐུང་ཞིག་ཅེས་བསྒོ་བ་ཐོས་ནས་སེམས་འཁྲུགས་ཏེ། ཅི་
[054-48b5] རྒྱལ་པོ་གདོན་གྱིས་ཐེབས་སམ། འོན་ཏེ་བདག་ཅག་ལ་མཐོ་འཚམ་མམ་ཞེས་ཟེར་ཞིང། དེ་ལྟར་གྲོང་ཁྱེར་གྱི་མི་དང་འབངས་ཐམས་ཅད་རྒྱལ་པོའི་དྲུང་དུ་ལྷགས་ཏེ་རྒྱལ་པོས་དེ་དག་མཐོང་ནས་
[054-48b6] སྨྲས་པ། སྨན་པ་འདི་ན་རེ། འོ་མ་དེ་འདྲའོ། །ཞེས་ཟེར་ན། ཁྱེད་གཤེར་ཅི་ཡོད་ཅེས་བྱས་སོ། །དེ་ནས་རྒྱལ་པོ་དང། གྲོང་ཁྱེར་གྱི་མི་དང། འབངས་ཐམས་ཅད་མགུ་བར་གྱུར་ནས་སྨན་པ་ལ་མི་
[054-48b7] མཚུངས་པའི་བསྙེན་བཀུར་བྱས་ནས་འོ་མའི་དཔྱད་ལ་ཡང་བསྟེན་པར་བྱེད་པ་དེ་བཞིན་དུ། དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་


[054-49a0] [49A] 
[054-49a1] ༄༅། །པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་
[054-49a2] བཅོམ་ལྡན་འདས་སྨན་པ་བཟང་པོ་དང་འདྲ་བར་འཇིག་རྟེན་དུ་བྱུང་ནས་མུ་སྟེགས་པ་སྨན་པ་ངན་པ་དང་འདྲ་བ་ཐམས་ཅད་ཀྱི་ཐད་དུ་གཤེགས་ཏེ། ཐམས་ཅད་ངེས་པར་བཏུལ་ཞིང་ངེས་པར་
[054-49a3] བཤིག་ནས་རྒྱལ་པོ་དུ་མ་མགུ་བར་མཛད་དེ། མུ་སྟེགས་པ་རྣམས་ཚར་གཅད་པའི་ཕྱིར་བདག་མེད་དོ། །སེམས་ཅན་མེད་དོ། །སྲོག་མེད་དོ་།གང་ཟག་མེད་དོ། །ཞེས་གསུང་ངོ། །མུ་
[054-49a4] སྟེགས་པ་རྣམས་ཀྱིས་བདག་བསྟན་པ་ནི། སྲིན་བུས་བརྐོས་པའི་ཡི་གེ་དང་འདྲ་སྟེ། དེའི་ཕྱིར་ངས་སེམས་ཅན་ཐམས་ཅད་ལ་བདག་མེད་དོ་།ཞེས་བསྟན་པ་སྟོན་པར་མཛད་དོ། །བདག་
[054-49a5] མེད་པ་ནི། སངས་རྒྱས་ཀྱི་ཚིག་ཡིན་ནོ། །ཞེས་ཆོས་ཀྱི་བཀའ་འདོགས་པར་མཛད་ནས་ཡང་གདུལ་བར་བྱ་བ་རྣམས་ཀྱི་དབང་དང། སེམས་ཅན་རྣམས་ལ་ཕན་པའི་ཕྱིར་དུས་མཁྱེན་པར་
[054-49a6] མཛད་ནས་ཆོས་ཐམས་ཅད་བདག་མེད་པར་བསྟན་པའི་སྐབས་དེ་ཉིད་དུ་སྨན་པ་བཟང་པོ་བཞིན་དུ་བདག་ཡོད་དོ། །ཞེས་ཡང་དག་པར་སྟོན་པར་མཛད་དེ། འཇིག་རྟེན་པ་རྣམས་ཀྱི་བདག་
[054-49a7] མཐེ་བོ་ཙམ་དང། ཁྲེ་རྒོད་ཀྱི་འབྲུ་ཙམ་ཞེས་བྱ་བ་དེ་ལྟ་བུ་ནི། མ་ཡིན་ནོ། །འཇིག་རྟེན་པ་རྣམས་ཀྱི་བདག་ཏུ་ལྟ་བ་གང་ཡིན་པ་དེ་ལྟ་བུ་ཡང་མ་ཡིན་ཏེ། འདིར་ཆོས་ཐམས་ཅད་ནི། བདག་མེད་


[054-49b0] [49B] 
[054-49b1] །ཆོས་ཐམས་ཅད་ནི། བདག་མེད་པའང་མ་ཡིན་ཏེ། བདག་ནི། དེ་ཁོ་ན་ཉིད་དོ། །བདག་ནི། རྟག་པ་ཉིད་དོ། །བདག་ནི། ཡོན་ཏན་ཉིད་དོ། །བདག་ནི། ཐེར་ཟུག་པ་ཉིད་དོ། །བདག་ནི་བརྟན་
[054-49b2] པ་ཉིད་དོ། །བདག་ནི། ཞི་བ་ཉིད་དོ། །ཞེས་སྨན་པ་བཟང་པོའི་འོ་མ་བཞིན་དུ་དེ་བཞིན་གཤེགས་པའང་དེ་ཁོ་ན་ཉིད་དང་ལྡན་པ་སྟོན་པར་མཛད་དེ། དེ་སྒོམ་པ་ལ་འཁོར་བཞི་པོ་རྣམས་ཀྱིས་བརྩོན་
[054-49b3] པར་གྱིས་ཤིག་དགེ་སློང་དག་གཞན་ཡང་ཚུལ་ཁྲིམས་ཀྱི་གཞི་མ་གཏོགས་པར་ཐེ་ཚོམ་དང། སོམ་ཉི་ཅི་དང་ཅི་ཡོད་པ་དེ་དག་ཁྱེད་ཀྱིས་ང་ལ་ཞུས་ཤིག་དང། ངས་ལེགས་པར་གསུངས་པས་
[054-49b4] ཁྱེད་རངས་པར་བྱའོ། །ང་ནི། སྒོམ་པ་ཐམས་ཅད་ལས་གྲོལ་བ་དང། རང་བཞིན་གྱིས་སྟོང་པ་ཆེན་པོ་སྟོན་ཏེ། དགེ་སློང་ཁྱེད་དེ་བཞིན་གཤེགས་པས་བདག་ཅག་ལ་རང་བཞིན་གྱིས་སྟོན་པ་ཆེན་པོ་
[054-49b5] མ་བསྟན་ཏོ། །ཞེས་དེ་སྐད་མ་ཟེར་ཅིག་དགེ་སློང་དག་གཞན་ཡང་ཚུལ་ཁྲིམས་ཀྱི་གཞི་མ་གཏོགས་པར་ཐེ་ཚོམ་དང། སོམ་ཉི་ཅི་དང་ཅེ་ཡོད་པ་དེ་དག་ཁྱེད་ཀྱིས་ང་ལ་ཞུས་ཤིག་དེ་ནས་དགེ་
[054-49b6] སློང་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཞུ་བ་ནི། བདག་ཅག་གི་ཡུལ་མ་ལགས་ཏེ། བདག་
[054-49b7] ཅག་གིས་རྔོ་མི་ཐོགས་ལགས་སོ། །སངས་རྒྱས་བཅོམ་ལྡན་འདས་ཀྱང་བསམ་གྱིས་མི་ཁྱབ། ཏིང་ངེ་འཛིན་རྣམས་ཀྱང་བསམ་གྱིས་མི་ཁྱབ། ཁྱོད་ཀྱི་གདམས་ངག་ཀྱང་བསམ་གྱིས་མི་ཁྱབ་པས་


[054-50a0] [50A] 
[054-50a1] ༄༅། །ན༑ བདག་ཅག་གིས་ཞུ་བའི་རྔོ་མི་ཐོགས་ལགས་སོ། །བཅོམ་ལྡན་འདས། དཔེར་གསོལ་ན། མི་ལ་ལ་རྒས་ཤིང་འཁོགས་ལ་གཏུགས་པ་ལོ་བརྒྱ་ཉི་ཤུ་
[054-50a2] རྩ་དྲུག་ལོན་པ། ནད་ཀྱིས་ཐེབས་པ། མལ་ཁྲི་ལ་མཆིས་པའི་ནད་པ་ཞིག་མཆིས་ལ། མི་ལ་ལ་ཞིག་གིས་དེའི་སུག་པར་གཏེར་གཏམས་ཏེ་ཀྱེ་མི་ཁྱོད་ཀྱིས་གཏེར་འདི་ལོངས་
[054-50a3] ལ་གང་གི་ཚེ་བདག་ལོ་བྕུའམ་ལོ་ཉི་ཤུ་ན་ཕྱེས་ནས་ཕྱིར་འོངས་པ་དང། དེའི་ཚེ་འདི་བདག་ལ་ཕྱིར་བྱིན་ཅིག་ཅེས་བགྱིས་ནས་དེས་གཏད་དེ་མཆིས་ལ། རྒན་པོ་དེའང་བུ་མ་
[054-50a4] མཆིས་པ་ཞིག་སྟེ། མི་དེ་མཆིས་ནས་རིང་པོ་མ་ལགས་པར་མི་རྒན་པོ་དེ་གུམ་ན། མི་དེ་སླར་མཆིས་ཏེ། དེ་དེ་ལྟར་ནོར་གྱི་ཕུང་པོ་ཆེན་པོ་དང་བྲལ་བར་གྱུར་ཀྱང་སུ་ལའང་ཇི་སྐད་བགྱིར་
[054-50a5] ཡང་མ་མཆིས་པ་དེ་བཞིན་དུ་བཅོམ་ལྡན་འདས། ཚུལ་ཁྲིམས་ཀྱི་གཞི་མ་གཏོགས་པར་བདག་ཅག་གིས་ཞུས་པ་དེའང་ཉན་ཐོས་ལ་ཡུན་རིང་དུ་གནས་པར་མི་འགྱུར་ལ། བདག་ཅག་
[054-50a6] ལའང་ཇི་སྐད་དུ་ཞུ་བའི་ཆ་མ་མཆིས་ལགས་སོ། །བཅོམ་ལྡན་འདས་ཀྱིས་དེ་དག་ལ་བཀའ་སྩལ་པ། དགེ་སློང་རྣམས་ཀྱིས་ཞུས་པ་ནི་སེམས་ཅན་ཐམས་ཅད་ལ་ཕན་པར་འགྱུར་ཏེ་
[054-50a7] དེའི་ཕྱིར་ངས་ཞུ་བའི་སྐབས་ཕྱེ་བ་ཡིན་ནོ། །དེ་ནས་དགེ་སློང་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། དཔེར་གསོལ་ན་མི་གཞོན་ནུ་ལ་ལ་ལོ་ཉི་ཤུ་རྩ་དྲུག་ལོན་ཏེ་


[054-50b0] [50B] 
[054-50b1] ལ། མི་ལ་ལ་ཞིག་གིས་དེའི་སུག་པར་གཏེར་གཏམས་ཏེ་འདི་སྐད་དུ་ཀྱེ་བདག་ནི། དོན་གཉེར་དུ་འགྲོའི། བདག་ཕྱིར་འོངས་པ་
[054-50b2] དང་མི་ཁྱོད་ཀྱིས་གཏེར་འདི་བདག་ལ་ཕྱིར་བྱིན་ཅིག་ཅེས་བགྱིས་ནས་མི་དེས་གཏེར་དེ་ལེགས་པར་སྦས་ཤིང་ལེགས་པར་བསྲུངས་ཏེ། ད་སླར་མཆིས་ནས་སླར་སྩལ་པ་དེ་བཞིན་དུ་བཅོམ་ལྡན་
[054-50b3] འདས༑ དམ་པའི་ཆོས་ཀྱི་དབྱིག་ལེགས་པར་གསུངས་པ་དགེ་སློང་ཀུན་དགའ་བོ་ལ་སོགས་པ་ཉན་ཐོས་ཐམས་ཅད་ལ་གཏད་ན་ནི། ཡུན་རིང་དུ་གནས་པར་མི་འགྱུར་ལགས་སོ། །དེ་ཅིའི་སླད་དུ་ཞེ་
[054-50b4] ན༑ འོད་སྲུང་ཆེན་པོ་ལ་སོགས་པ་ཉན་ཐོས་ཐམས་ཅད་ནི། མི་རྟག་པའི་སླད་དུའོ། །བྱང་ཆུབ་སེམས་དཔས་ཞུས་པའི་དབྱིག་བྱང་ཆུབ་སེམས་དཔའ་རྣམས་ལ་གཏད་ན་ནི། ལོ་འབུམ་ཕྲག་མང་པོར་
[054-50b5] གནས་པར་འགྱུར་ལ། འཕེལ་བར་ཡང་འགྱུར་ཞིང་བྱང་ཆུབ་སེམས་དཔའ་ཐམས་ཅད་ལའང་སྨན་པར་འགྱུར་ལགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ནི། དེ་
[054-50b6] བཞིན་གཤེགས་པ་ལ་ཞུ་བའི་རྔོ་ཐོགས་ལ། བདག་ཅག་སྦྲང་བུ་དང་འདྲ་བས་ནི། དེ་བཞིན་གཤེགས་པ་ལ་ཞུ་བའི་རྔོ་མི་ཐོགས་ལགས་སོ། །ཞེས་གསོལ་ནས་ཅང་མི་ཟེར་བར་འཁོང་དོ། །དེ་
[054-50b7] ནས་བཅོམ་ལྡན་འདས་ཀྱིས་དགེ་སློང་དེ་དག་ལ་འདི་སྐད་ཅེས་བཀའ་སྩལ་ཏེ། དགེ་སློང་དག། ལེགས་སོ། །ལེགས་སོ། །དགེ་སློང་དག། ཁྱེད་ཟག་པ་མེད་པས་ནི། དེ་སྐད་བྱ་བ་ཡིན་ནོ། །དགྲ་


[054-51a0] [51A] 
[054-51a1] ༄༅། །བཅོམ་པས་ནི། དེ་སྐད་བྱ་བ་ཡིན་ཏེ། ལེགས་སོ། །དགེ་སློང་དག་ངས་ཀྱང་ཁྱོད་ཀྱིས་བསམ་པའི་དོན་དེ་སྔ་ནས་བསམ་མོ་།ངའི་ཐེག་པ་ཆེན་པོ་ནི། བྱང་ཆུབ་
[054-51a2] སེམས་དཔའི་ལག་ཏུ་གཏད་ན། རྒྱུ་གཉིས་ཀྱིས་ཡུན་རིང་དུ་གནས་པར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་འཁོར་རྣམས་ལ་བཀའ་སྩལ་པ། རིགས་ཀྱི་བུའམ་རིགས་ཀྱི་བུ་མོ་
[054-51a3] ཚེ་རིང་པོ་དག་གཞི་གསུམ་མ་གཏོགས་པ་དང། ཚུལ་ཁྲིམས་ཀྱི་གཞི་མ་གཏོགས་པར་ཁྱེད་ཀྱི་ཡིད་གཉིས་དང། སོམ་ཉི་དང། ཐེ་ཚོམ་ཅི་ཡོད་པ་ང་ལ་ཞུས་ཤིག་ཅེས་ལན་གཉིས་ལན་
[054-51a4] གསུམ་དུ་བཀའ་སྩལ་ཏོ། །དེ་ནས་འཁོར་དེ་ཉིད་ཀྱི་ནང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྡོང་བུའི་གྲོང་དུ་སྐྱེས་པ་བྲམ་ཟེའི་རིགས་ཆེ་ཞིང་མཐོ་བའི་བུ་འོད་སྲུང་ཆེན་པོ་དང་
[054-51a5] རུས་གཅིག་པ་ཞེས་བྱ་བ་དེ་བཞིན་གཤེགས་པའི་མཐུས་སྟན་ལས་ལངས་ཏེ་བཅོམ་ལྡན་འདས་ག་ལ་བ་དེར་སོང་ནས་ཕྱག་བཙལ་ཏེ་ལན་འབུམ་བསྐོར་བ་བྱས་ནས་ལྷའི་མཆོད་པའི་
[054-51a6] ལས་ཆེན་པོ་བྱས་ཏེ་བླ་གྲོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་
[054-51a7] དུ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་འགའ་ཞིག་ཞུའོ། །


[054-51b0] [51B] 
[054-51b1] བྱང་ཆུབ་སེམས་དཔའ་སེམས་དཔའ་ཆེན་པོ་བྲམ་ཟེའི་རིགས་ཆེ་ཞིང་མཐོ་བའི་བུ་འོད་སྲུང་ཆེན་པོ་དང་རུས་གཅིག་པ། ཁྱོད་ཅི་དང་ཅི་འདོད་པ་དེ་
[054-51b2] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཞུས་ཤིག་དང། ངས་ཞུ་བ་ཞུས་པ་དེ་དང་དེ་ལུང་བསྟན་པས་ཁྱོད་ཀྱི་སེམས་རངས་པར་བྱའོ། །དེ་ནས་བཅོམ་ལྡན་
[054-51b3] འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྲམ་ཟེའི་རིགས་ཆེ་ཞིང་མཐོ་བའི་བུ་འོད་སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་
[054-51b4] གཤེགས་པའི་མཐུ་དང། སེམས་ཅན་ཐམས་ཅད་ཀྱི་དགེ་བའི་རྩ་བའི་མཐུས་བདག་གིས་ཞུ་བར་མི་འཚལ་ན། བདག་ནི། སྦྲང་བུ་དང་འདྲ་ལ། དེ་བཞིན་གཤེགས་པ་ནི། ཙནྡན་ལྟ་བུའི་འཁོར་
[054-51b5] ཆེན་པོ་དང་ལྡན་པ་ལགས། སེངྒེ་ལྟ་བུའི་འཁོར་ཆེན་པོ་དང་ལྡན་པ་ལགས། བཻཌཱུརྱ་དང། རྡོ་རྗེ་ཆེན་པོ་ལྟར་མི་ཕྱེད་པའི་སྐུ་མངའ་བ་ལགས། མི་ཕྱེད་པའི་འཁོར་དང་ལྡན་པ་ལགས། ཡེ་
[054-51b6] ཤེས་རྒྱ་མཚོ་དང་ལྡན་པའི་འཁོར་ཆེན་པོ་མངའ་བ་ལགས། བྱང་ཆུབ་སེམས་དཔའ་སེམས་དཔའ་ཆེན་པོ་ཁ་ཅིག་ཡོན་ཏན་དཔག་ཏུ་མ་མཆིས་པ་དང་ལྡན་པ་དག་ཀྱང་མཆིས་ཏེ། དེ་ལྟར་དཔག་
[054-51b7] ཏུ་མ་མཆིས་པའི་འཁོར་མངའ་བའི་དེ་བཞིན་གཤེགས་པ་ལ་དེ་བཞིན་གཤེགས་པའི་མཐུས་བདག་གིས་ཞུ་བའི་རྔོ་ཐོགས་པར་གྱུར་ན། འདིར་བགྱི་བ་མང་དུ་མཆིས་ཏེ། དེ་བཞིན་གཤེགས་


[054-52a0] [52A] 
[054-52a1] ༄༅། །པའི་མཐུས་བདག་སྦྲང་བུ་དང་འདྲ་བས་ཞུ་བར་འཚལ་ལོ། །ཞེས་བྱས་ནས་ཚིགས་སུ་བཅད་དེ་གསོལ་པ། ཐུབ་པ་ཅིས་ན་ཚེ་རིང་འགྱུར། །རྡོ་རྗེ་ལྟ་བུར་ཅིས་འགྱུར་
[054-52a2] ལགས༑ ༑གང་གིས་མི་ཤིགས་ཐོབ་པར་འགྱུར། །ཅིས་ན་ལུས་བརྟན་སྟོབས་ཆེན་འགྱུར། །ཇི་ལྟར་བགྱིས་ན་མདོ་སྡེ་འདིའི། །ཕ་རོལ་ཕྱིན་པར་འགྱུར་བ་ལགས། །ཇི་ལྟར་སྲོག་ཆགས་
[054-52a3] རྣམས་ཀྱི་སེམས། སྣ་ཚོགས་རྟོགས་ནས་སྟོན་པར་འགྱུར། །ཐུབ་པ་ཆེན་པོ་ཇི་ལྟར་ན། །རྒྱ་ཆེན་ཐོབ་ནས་སྐྱབས་སུ་འགྱུར། །ཇི་ལྟར་དགྲ་བཅོམ་མ་ལགས་ཀྱང། །དགྲ་བཅོམ་རྣམས་
[054-52a4] དང་མཚུངས་པར་འགྱུར། །བཅོམ་ལྡན་ཇི་ལྟར་བགེགས་བགྱིད་པའི་།བདུད་ནི་འཁོར་དུ་ཆུད་པར་འགྱུར། །བདུད་ཀྱི་ཚིག་ཀྱང་འཚལ་བ་དང། །རྫོགས་པའི་སངས་རྒྱས་གསུང་ཡང་
[054-52a5] འཚལ༑ ༑འདྲེན་པ་ཇི་ལྟར་དགའ་བཞིན་དུ། །འཕགས་པའི་ལམ་ཡང་སྟོན་པར་འགྱུར། །དགེ་དང་ཡང་དག་ལྡན་གྱུར་ནས། །ཕྱིན་ཅི་མ་ལོག་སྟོན་པར་འགྱུར། །ཐུབ་པ་ཆེན་པོ་ཇི་ལྟར་ན། །
[054-52a6] ལེགས་བྱེད་འགྱུར་བ་བསྟན་དུ་གསོལ། །ཐུབ་པ་བྱང་ཆུབ་སེམས་རྣམས་ཀྱིས། །ཇི་ལྟར་བརྟག་དཀའ་ཁམས་མཐོང་འགྱུར། །ཐུབ་པ་ཇི་ལྟར་ཡི་གེ་ཡི། །ཕྱེད་ནི་རྫོགས་པར་འགྱུར་བ་
[054-52a7] ལགས༑ ༑ཇི་ལྟར་བཞད་དང་ཟལ་མོ་ཡི། །སྤྱོད་པ་དག་དང་འདྲ་བར་འགྱུར། །ཇི་ལྟར་ཕུར་བུ་པ་སངས། །ཉི་མ་དག་ཏུ་སྐྱེ་བར་འགྱུར་།ཐུབ་པ་བྱང་ཆུབ་སེམས་དཔའ་རྣམས། །ཇི་ལྟར་


[054-52b0] [52B] 
[054-52b1] །འདིར་ནི་འཇིགས་པ་མེད་པར་འགྱུར། །ཇི་ལྟར་ཀ་ཏའི་འབྲས་བུ་འདྲ། །ཇི་ལྟར་རྩོད་དུས་སྐྱེས་པ་ན། །གོས་པ་མ་མཆིས་བགྱིད་པ་དང། །ཉེས་པའི་དབྱིངས་སུ་པདྨ་ལྟར་།ཉེས་
[054-52b2] དག་གིས་མི་གོས་ལགས། །ཇི་ལྟར་བྱང་ཆུབ་སེམས་དཔའ་རྣམས། །ཡུལ་ཁམས་སྨན་པ་ཆེན་པོར་འགྱུར། །ཆུ་འགྲམ་ཀུན་ཏུ་མཉན་པར་འགྱུར་།དེ་འདིར་བདག་ལ་ལུང་བསྟན་གསོལ། །ཇི་ལྟར་
[054-52b3] སྦྲུལ་རྣམས་པགས་པ་རྙིང། །འདོར་བ་བཞིན་དུ་འགྱུར་བ་ལགས། །རིན་ཆེན་མང་པོའི་འབྱུང་གནས་དང། །འབྲུ་དང་ཤིང་འདྲ་ཇི་ལྟར་ལགས། །བརྟན་པོ་དེ་དག་ཉན་ཐོས་དང། །རང་སངས་རྒྱས་
[054-52b4] ཀྱི་བྱང་ཆུབ་ཀྱིས། །སྐུ་གདུང་ཇི་ལྟར་སྟོན་པར་བགྱིད། །མཐའ་ཡས་སྒོ་ཡང་ཇི་ལྟར་སྟོན། །རྒྱལ་སྲས་བརྟུལ་ཞུགས་བརྟན་པོ་རྣམས། །ཇི་ལྟར་མི་ཕྱེད་འཁོར་དང་ལྡན། །དེ་དག་འཇིག་རྟེན་དམུས་ལོང་བའི་
[054-52b5] མིག་དང་འདྲ་བར་ཇི་ལྟར་འགྱུར། །ཐུབ་པ་ཆེན་པོ་ཇི་ལྟར་ན་།མགོ་མང་བྱེ་བ་སྟོན་པར་འགྱུར། །ཇི་ལྟར་ཟླ་བ་ཚེས་འདྲ་བར་།འཇིག་རྟེན་རྣམས་ལ་ཆོས་ཀྱང་སྟོན། །ཇི་ལྟ་བུར་ནི་གཞའ་གསང་དུ་
[054-52b6] ཡོངས་སུ་མྱ་ངན་འདས་པ་སྟོན། །ཇི་ལྟར་ལྷ་དང་བདུད་འདྲ་བར་།བརྟན་པོར་འགྱུར་ཞིང་དཔའ་བར་འགྱུར། །ཇི་ལྟར་ཆོས་ཀྱི་སྒོ་རྟོགས་ནས། །ཆོས་ཉིད་ཀྱང་ནི་འཚལ་བར་འགྱུར། །ཇི་ལྟར་བྱང་ཆུབ་
[054-52b7] སེམས་དཔའ་རྣམས། །ནད་མེད་པར་ཡང་འགྱུར་བ་ལགས། །སེམས་ཅན་ཀུན་ལ་སྨན་པའི་ཕྱིར། །དེ་དག་ཇི་ལྟར་དགོངས་པ་འཆང། །ཇི་ལྟར་དགེ་བ་ལྷག་མར་བཅས། །ཇི་ལྟར་ཐེ་ཚོམ་སྤོང་བར་འགྱུར་


[054-53a0] [53A] 
[054-53a1] ༄༅། །བློ་གྲོས་ཆེན་པོ་ཇི་ལྟར་ན། །བྱང་ཆུབ་མཆོག་ཏུ་ཉེ་བར་འགྱུར། །ཆ་ཕྲ་གཟིགས་བ་ཁྱོད་ཉིད་ཀྱིས། །བྱང་ཆུབ་སེམས་དཔའི་སྤྱོད་པ་གསུངས། །ཆོས་རྣམས་དུ་མའི་
[054-53a2] སྒོ་དག་ཀྱང། །འདྲེན་པ་ཁྱོད་ཀྱིས་བཀའ་སྩལ་ཅིག་སེམས་ཅན་ཀུན་གྱི་སྨན་པ་པོ། །རྐད་གཉིས་རྣམས་ལ་སྨན་སྟོན་ཅིག་ཐུབ་པའི་ཕུང་པོ་འདི་དག་ལས། །བདག་གིས་ཞུ་བའི་ཡུལ་མ་
[054-53a3] མཆིས༑ ༑བྱང་ཆུབ་སེམས་དཔའ་བརྟན་རྣམས་ཀྱི། །ཡུལ་ནི་ཐམས་ཅད་མཁྱེན་པ་ལགས། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྲམ་ཟེའི་རིགས་
[054-53a4] ཆེ་ཞིང་མཐོ་བའི་བུ་འོད་སྲུང་ཆེན་པོ་དང་རུས་གཅིག་པ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ལེགས་སོ། །ལེགས་སོ། །རིགས་ཀྱི་བུ། ཁྱོད་ཇི་ལྟར་དེ་བཞིན་གཤེགས་པའི་གསང་
[054-53a5] བའི་མདོ་ཆེན་པོ་ལས་ཐམས་ཅད་མཁྱེན་པ་དང། ཐམས་ཅད་མཁྱེན་པ་ནང་འདྲི་བར་མཛད་པ་བཞིན་དུ་འདྲི་བ་ནི། ལེགས་ཏེ། འཇིག་རྟེན་གྱི་ཁམས་གངྒཱའི་ཀླུང་མང་པོ་གྲངས་མེད་པའི་བྱེ་མ་སྙེད་
[054-53a6] ཀྱི་ཕ་རོལ་ན་ཐམས་ཅད་མཁྱེན་པ་རང་རང་གི་འཇིག་རྟེན་གྱི་ཁམས་ན་བཞུགས་པ་དག་ང་དང་ཐབས་ཅིག་ཏུ་བྱང་ཆུབ་ཀྱི་ཤིང་དྲུང་དུ་བྱང་ཆུབ་ཀྱི་ཕྱིར་རོལ་ཏེ། བྱང་ཆུབ་ཙམ་པས་དེ་བཞིན་གཤེགས་
[054-53a7] པའི་གསང་བ་བསྟན་པའི་དོན་དུ་བྱང་ཆུབ་ཀྱི་ཕྱིར་རོལ་བ་དེ་བཞིན་དུ་ཁྱོད་ཀྱང་སེམས་ཅན་ཐམས་ཅད་ལ་ཕན་པའི་ཕྱིར་ཡོན་ཏན་མིང་གཅིག་པའི་ཚུལ་ཐམས་ཅད་མཁྱེན་པའི་ཡུལ་འདྲི་ཞིང་


[054-53b0] [53B] 
[054-53b1] །དེ་ནས་བཅོམ་ལྡན་འདས་ལ་འོད་སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ནི་ཐམས་ཅད་མཁྱེན་པའི་ཡུལ་ཞུ་བའི་རྔོ་མི་ཐོགས་མོད་
[054-53b2] ཀྱི་ཅུང་ཟད་ཅིག་ཞུ་བར་འཚལ་ལོ། །བཅོམ་ལྡན་འདས། དཔེར་གསོལ་ན་སྦྲང་བུས་གནམ་དང་རྒྱ་མཚོའི་ཕ་མཐར་མཆི་བའམ། རྒྱ་མཚོའི་ཆབ་འཚལ་བའི་རྔོ་ཐོགས་པ་དེ་ནི། མི་སྲིད་ལགས་
[054-53b3] སོ༑ ༑བཅོམ་ལྡན་འདས། དེ་བཞིན་དུ་བདག་ནི། སྦྲང་བུ་འདྲ་ལ། བཅོམ་ལྡན་འདས་ནི། ནམ་མཁའ་དང། རྒྱ་མཚོ་དང་འདྲ་ཞིང་ཡེ་ཤེས་ཟབ་མོ་ཆོས་དང་ལྡན་པ་ལགས་སོ། །བཅོམ་ལྡན་འདས་
[054-53b4] དཔེར་གསོལ་ན། རྒྱལ་པོའི་གཙུག་གི་ནོར་བུ་དཀོར་བས་རང་གི་སྤྱི་བོས་བླང་བ་དེ་བཞིན་དུ་བདག་གིས་ཀྱང་ཆོས་བཀའ་སྩལ་པ་ཡང་དག་པར་བླང་བར་འཚལ་ན། ཤེས་རབ་རྒྱ་བསྐྱེད་པའི་སླད་
[054-53b5] དུ་བཅོམ་ལྡན་འདས་ཀྱིས་བཀའ་སྩལ་དུ་གསོལ། བཅོམ་ལྡན་འདས་ཀྱིས་མཚུངས་པ་མེད་པ་ཡོངས་སུ་བཤད་དུ་གསོལ། བདག་ཞུ་བར་འཚལ་ལོ་།བཅོམ་ལྡན་འདས་ཀྱིས་བཀའ་སྩལ་
[054-53b6] པ༑ རིགས་ཀྱི་བུ་ཉོན་ཅིག་ལས་གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཚེ་རིང་བར་འགྱུར་བ་དང། ལས་གང་གིས་བྱང་ཆུབ་ཀྱི་རྒྱུར་འགྱུར་བ་དེ་གཟུང་བའི་སེམས་ཀྱིས་ཉོན་ཅིག་
[054-53b7] དང། ལས་ཀྱི་འབྲས་བུ་དེས་ན། བྱང་ཆུབ་ཀྱི་རྒྱུ་སྐྱེ་བར་འགྱུར་རོ། །ཐོས་ནས་ཀྱང་གཞན་དག་ལ་སྟོན་ཅིག་རིགས་ཀྱི་བུ། ངས་ཀྱང་ལས་དེ་བྱས་ཤིང་གཞན་དག་ལའང་བསྟན་པས་བླ་ན་མེད་པ་ཡང་


[054-54a0] [54A] 
[054-54a1] ༄༅། །དག་པར་རྫོགས་པའི་བྱང་ཆུབ་ཐོབ་པར་གྱུར་ཏོ། །རིགས་ཀྱི་བུ། དཔེར་ན། མི་ལ་ལ་ཞིག་བུ་གཅིག་པ་ཐར་པར་བྱ་བའི་ཕྱིར་རྒྱལ་པོའི་བཙོན་རའི་ནང་དུ་འགྲོ་བ་དེ་བཞིན་
[054-54a2] དུ་བྱང་ཆུབ་སེམས་དཔའ་ཚེ་རིང་བར་འདོད་པས་ཀྱང་སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམ་པར་བྱའོ། །དེ་ལྟར་བསྒོམས་ན། འཚེ་བ་ཐམས་ཅད་སྤོང་བར་འགྱུར་ལ་
[054-54a3] བྱམས་པ་ཆེན་པོ་དང། སྙིང་རྗེ་ཆེན་པོ་དང། དགའ་བ་ཆེན་པོ་དང། བཏང་སྙོམས་ཆེན་པོ་དང་ལྡན་པར་འགྱུར་ཞིང། སྲོག་གཅོད་པ་སྤོང་བར་འགྱུར་བ་དང། ཆོས་སྤྱོད་པར་འགྱུར་རོ། །རིགས་
[054-54a4] ཀྱི་བུ༑ གཞན་ཡང་སེམས་ཅན་དཔག་ཏུ་མེད་པ་དག་བསླབ་པའི་གཞི་ལ་འགོད་པར་འགྱུར། དགེ་བ་བཅུའི་ལས་ཀྱི་ལམ་ལའང་འགོད་པར་འགྱུར་རོ། །གལ་ཏེ་ནུས་ན། སེམས་ཅན་དམྱལ་བ་
[054-54a5] དང། ལྷ་མ་ཡིན་དང། གཤིན་རྗེའི་འཇིག་རྟེན་དང། དུད་འགྲོར་སྐྱེས་པ་རྣམས་དང། ལས་མི་བཟད་པ་བྱེད་པའི་སེམས་ཅན་རྣམས་ངེས་པར་བསྒྲལ་བའི་ཕྱིར་འགྲོ་བ་ཐམས་ཅད་ཀྱི་རྗེས་སུ་
[054-54a6] འཇུག་པར་བྱེད་ཅིང། གྲོལ་ནས་གཞན་དགྲོལ་བར་བྱའོ། །སྙམ་ནས་དེ་ལ་འཛིན་པ་དང་དྲན་པའི་སེམས་དང་ལྡན་པར་འགྱུར་ཏེ། ལེགས་པར་བྱས་པའི་རྣམ་པར་སྨིན་པ་དང། རྒྱུ་དང་མཐུན་པ་
[054-54a7] དེས་ན༑ བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མཆོག་ཏུ་ཚེ་རིང་བར་འགྱུར་ལ། ཡེ་ཤེས་ཀྱི་དབང་ཕྱུག་ཏུ་འགྱུར་ཞིང་འཆི་བ་མེད་པར་འགྱུར་རོ། །དེ་ནས་བཅོམ་ལྡན་འདས་ལ་


[054-54b0] [54B] 
[054-54b1] དང་རུས་གཅིག་པས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོས་ཅི་ལས་བསམ་སྟེ་
[054-54b2] སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམ་པར་བགྱི། བཀའ་སྩལ་པ། དེའི་དོན་ཇི་ལྟ་བུ་ལགས། བཅོམ་ལྡན་འདས། གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་
[054-54b3] སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམ་པར་བགྱི་འཚལ་ན། ཚིག་དེ་ནི། མི་འདོད་པར་བགྱི་བ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། བསྟན་པ་འདི་ལ་
[054-54b4] སེམས་ཅན་ཁ་ཅིག་ཚུལ་ཁྲིམས་འཆལ་བ་དང། མཚམས་མ་མཆིས་པར་བགྱིད་པ་དང། དམ་པའི་ཆོས་སུན་འབྱིན་པ་དག་ཀྱང་མཆིས་ན། ཅི་ལགས། སེམས་ཅན་དེ་ལྟ་བུ་དག་ལའང་བུ་
[054-54b5] གཅིག་པའི་འདུ་ཤེས་བསྒོམ་པར་བགྱི་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། དེ་ལྟ་ལོས་ཀྱང་མོད། ང་ནི། སེམས་ཅན་ཐམས་ཅད་ལ་སྒྲ་གཅན་
[054-54b6] ཟིན་བཞིན་དུ་ལྟའོ། །འོད་སྲུང་ཆེན་པོ་དང་རུས་གཅིག་པས་གསོལ་པ་བཅོམ་ལྡན་འདས། འོ་ན་བསྙེན་པར་རྫོགས་པའི་འཁོར་དག་པ་རྣམས་ཀྱིས་བཅོ་ལྔའི་གསོ་སྦྱོང་ལ་བབ་པའི་ཚེ་གཞོན་ནུ་མ་
[054-54b7] དྲངས་པ། ལུས་མ་སྦྱངས་པ། བསྙེན་པར་མ་རྫོགས་པ་ཞིག་རྩིག་པའི་གྲ་ཞིག་ཏུ་ཡིབས་ཏེ་ཉན་པ་ན། ཅིའི་སླད་དུ་བཅོམ་ལྡན་འདས་ཀྱིས་གནང་ནས་གནོད་སྦྱིན་གྱི་རྒྱལ་པོ་ལག་ན་རྡོ་རྗེས་རྡུལ་ཞི་བ་


[054-55a0] [55A] 
[054-55a1] ༄༅། །མོ་བཞིན་ཕྱེ་མར་བརླགས་ལགས། ཀྱེ་མ་དེས་དེ་བཀུམ་པ་ནི་ལག་ན་རྡོ་རྗེས་ཧ་ཅང་དྲགས་ལགས་སོ། །དེ་ལྟ་ན། ཇི་ལྟར་བཅོམ་ལྡན་འདས་སེམས་ཅན་ཐམས་
[054-55a2] ཅད་ལ་སྒྲ་གཅན་ཟིན་དང་འདྲ་བར་གཟིགས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་སྐད་མ་ཟེར་ཅིག་གཞོན་ནུ་དེ་ནི། སྦྲུལ་བ་ཡིན་ཏེ། དམ་པའི་ཆོས་
[054-55a3] སུན་འབྱིན་པ་རྣམས་ཚར་གཅད་པ་དང། བསྐྲད་པར་བྱ་བའི་ཕྱིར་གནོད་སྦྱིན་གྱི་རྒྱལ་པོ་ལག་ན་རྡོ་རྗེས་དེ་ལྟར་བསྟན་པར་ཟད་ཀྱི། དམ་པའི་ཆོས་སུན་ཕྱུང་ཡང་རུང། འདོད་ཆེན་པའང་
[054-55a4] རུང་སྟེ། གསང་དུ་མི་རུང་ངོ། །རྒྱུ་གསོག་པའི་སྲོག་གཅོད་པ་ནི་བྱེད་མི་ཕོད་དོ། །རིགས་ཀྱི་བུ། གཞན་ཡང་ཇི་ལྟར་རྒྱལ་པོའམ་བློན་པོ་ཆེན་པོ་དག་དམ་པའི་ཆོས་སུན་འབྱིན་པ་བརླག་
[054-55a5] པར་བྱེད་པ་དེ་བཞིན་དུ་ང་ནི། བརླག་པར་བྱ་ཞེས་མི་ཟེར་མོད་ཀྱི། དེ་དག་ཉིད་ཀྱི་ཆོས་མ་ཡིན་པའི་འབྲས་བུ་མངོན་སུམ་དུ་སྨིན་པར་ཟད་དོ། །དེ་བཞིན་གཤེགས་པ་ཐམས་ཅད་མཁྱེན་པ་ནི་
[054-55a6] དེ་རྣམས་ཀྱི་དོན་དུ་མི་འཇིགས་པ་སྦྱིན་ཞིང་འོད་ཟེར་གཅིག་གམ་གཉིས་གཏོང་བར་མཛད་དེ། གལ་ཏེ་འོད་ཟེར་དེས་དེ་དག་ལམ་ཕོག་ན་ནི། འཆི་བར་འགྱུར་ཏེ། དེར་དེ་བཞིན་གཤེགས་
[054-55a7] པས་ཅི་བྱར་ཡང་མེད་དོ། །རིགས་ཀྱི་བུ། གཞན་ཡང་གལ་ཏེ་ཁྱོད་ཀྱིས་བརྟག་དཀའ་བ་བལྟ་བར་ནུས་པ་ལྟ་ན། ངས་ཁྱོད་ལ་རྒྱུ་གཞན་ཡང་བསྟན་པར་བྱ་སྟེ། ཡུལ་སོ་སོ་ན་ཚུལ་ཁྲིམས་


[054-55b0] [55B] 
[054-55b1] ཆོ་ག་དང། ཡོན་ཏན་རྣམས་ཐ་དད་པ་ཡོད་ལ། དེར་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་འོག་ཏུ་དགེ་སློང་དག་དམ་པའི་ཆོས་ཁོལ་དུ་འབྱིན་པར་འདོད་པ་ལ་རྒྱལ་པོས་སྟོན་པ་
[054-55b2] མེད་པའི་ཕྱིར་གནོད་པ་བྱེད་པ་ལས་རྒྱལ་པོ་དེ་རྒྱལ་པོ་གཞན་གྱིས་བཟློག་སྟེ། དེས་མཐུ་ཆུང་བར་བྱས་ནས་རྒྱལ་པོ་དེ་ཆོས་ལ་གནས་པར་གྱུར་ན། རྒྱལ་པོ་གཅིག་ཤོས་དེ་ལ་བསོད་ནམས་ཆེན་པོར་
[054-55b3] འགྱུར་ཞེས་ང་སྨྲའོ། །དེ་ཅིའི་ཕྱིར་ཞེ་ན། རྒྱལ་པོ་གཅིག་ཤོས་ཀྱི་ཉེས་པ་ཆེན་པོའི་གཞི་ཞི་བར་བྱེད་པའི་ཕྱིར་རོ། །རིགས་ཀྱི་བུ། གཞན་ཡང་དཔེར་ན། ཞིང་ངམ་ཁྱིམ་དུ་དུག་ཤིང་ངམ། སྙེ་
[054-55b4] ལོང་སྐྱེས་ན། རྩ་ནས་དབྱུང་དགོས་པ་དེ་བཞིན་དུ་ཚུལ་ཁྲིམས་འཆལ་པ་རྣམས་དང། དམ་པའི་ཆོས་སུན་འབྱིན་པ་རྣམས་བྲན་བཞིན་དུ་ཚར་གཅད་པར་ངས་གནང་ངོ། །གང་དག་དེ་རྣམས་ཚར་གཅོད་
[054-55b5] པར་མི་བྱེད་པ་དེ་དག་ནི། ངའི་བསྟན་པ་ལས་ཤིན་ཏུ་རིང་བ་ཡིན་ནོ། །གང་དག་དེ་རྣམས་ཚར་གཅོད་པར་བྱེད་པ་དེ་དག་ནི། ངའི་སློབ་མ་དང། ངའི་ཉན་ཐོས་ཡིན་ནོ། །འོད་སྲུང་ཆེན་པོ་དང་རུས་གཅིག་
[054-55b6] པས་གསོལ་པ། གལ་ཏེ་དེ་བཞིན་གཤེགས་པ་དེ་སྐད་གསུང་ན་ནི། སེམས་ཅན་ཐམས་ཅད་ལ་སྒྲ་གཅན་ཟིན་བཞིན་དུ་གཟིགས་པའང་མ་ལགས་སྟེའུ་དང་ཙནྡན་ལྟ་བུ་ཞེས་བགྱི་བའི་མིང་ཡང་
[054-55b7] བརླག་པར་འགྱུར་ན། དམ་པའི་ཆོས་སུན་འབྱིན་པ་རྣམས་ཇི་ལྟར་ཚར་གཅད་པའི་རིགས་ལགས། དེ་བཞིན་གཤེགས་པས་དེ་ལྟར་བགྱིད་དུ་སྩལ་བའི་མི་རིགས་ལགས་སོ། །བཅོམ་ལྡན་འདས་


[054-56a0] [56A] 
[054-56a1] ༄༅། །ཀྱིས་བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ་དཔེར་ན། ཁྱིམ་བདག་གམ། ཚོང་དཔོན་ནམ། སྡེ་དཔོན་ནམ། བློན་པོའམ། རྒྱལ་པོའང་རུང་པ་ཞིག་གིས་རང་
[054-56a2] གི་བུ་སྡུག་ཅིང་ཕངས་ལ་མཆོག་ཏུ་མཛེས་ཤིང་བྱད་གཟུགས་ཕུན་སུམ་ཚོགས་པ་རྣམས་སློབ་དཔོན་གྱི་ལག་ཏུ་གཏད་ནས་སློབ་དཔོན་དེ་ལ་འདི་སྐད་སྨྲས་ཏེ། བདག་གི་བུ་འདི་རྣམས་འདུལ་
[054-56a3] བ་དང། ཆོ་ག་དང། སྤྱོད་ཡུལ་དང། རིག་པ་རྣམས་བསླབ་པའི་ཕྱིར་ཁྱོད་ལ་གཏད་ཀྱི། འདི་རྣམས་ཁྱོད་ཀྱིས་འདུལ་བ་དང། ཆོ་ག་དང། སྤྱོད་ཡུལ་དང། རིག་པ་རྣམས་སློབས་ཤིག། ཆོས་ཤིག་
[054-56a4] གལ་ཏེ་བདག་གི་བུ་འདི་བཞི་ལས་གསུམ་ནི། བརྡེག་པ་དང། བསྡིགས་པ་དང། ཚར་བཅད་པ་རྣམས་ཀྱིས་ཤི་བར་གྱུར་ལ། གཅིག་ནི། གསོན་པོར་འདུག་སྟེ། གཅིག་ལོབས་པར་གྱུར་ན་
[054-56a5] གསུམ་ནི། ཤིའང་བླ་སྟེ། གསུམ་ནི། ཤི་གཅིག་ནི། ལོབས་པ་དེ་ལ་ཅི་སློབ་དཔོན་གྱིས་ནི། སྡིག་པ་མི་དགེ་བའི་ལས་བྱས་ཞེས་བྱ་འམ་བཅོམ་ལྡན་འདས། དེ་ནི། མ་ལགས་ཏེ། དེ་ལ་ནི་
[054-56a6] གཉིས་ཀ་ལའང་སྡིག་པའི་ལས་སུ་མི་འགྱུར་ལགས་སོ། །དེ་ཅིའི་སླད་དུ་ཞེ་ན། དེ་ལ་ནི། འཁོན་གྱི་བསམ་པ་མ་མཆིས་ཏེ། དེ་ལྟར་བགྱིས་ན། བསོད་ནམས་མང་པོ་འཕེལ་བར་འགྱུར་
[054-56a7] ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་བཞིན་དུ་དེ་བཞིན་གཤེགས་པ་ནི། དམ་པའི་ཆོས་སུན་འབྱིན་པའི་སེམས་ཅན་རྣམས་ལ་སྒྲ་གཅན་ཟིན་བཞིན་དུ་གཟིགས་


[054-56b0] [56B] 
[054-56b1] བུ་རྣམས་སློབ་དཔོན་གྱི་ལག་ཏུ་གཏོད་པ་བཞིན་དུ་རྒྱལ་པོ་དང། བློན་པོ་དང། དགེ་བསྙེན་རྣམས་ཀྱི་ལག་ཏུ་གཏོད་པར་མཛད་དོ། །དེ་ནས་རྒྱལ་པོ་དང། བློན་པོ་དང། དགེ་བསྙེན་དེ་དག་གིས་བྱིས་པ་
[054-56b2] གཡེལ་བ་དེ་དག་ཚར་གཅོད་པར་བྱེད་ན། ཅི་དེ་ལ་དེ་བཞིན་གཤེགས་པ་ལ་སྡིག་པའི་ལས་སུ་འགྱུར་ཞེས་བྱའམ། བཅོམ་ལྡན་འདས། དེ་ནི་མ་ལགས་ཏེ། རྒྱལ་པོ་དང། བློན་པོ་དང། དགེ་
[054-56b3] བསྙེན་རྣམས་ལའང་སྡིག་པའི་ལས་སུ་མི་འགྱུར་ན། དེ་བཞིན་གཤེགས་པ་གོས་པ་མི་མངའ་བ་ལྟ་ལ་གོས་པར་ག་ལ་འགྱུར་ཏེ། དེ་དག་ཉིད་ཀྱི་ཡོན་ཏན་དང་སྤྱོད་པ་བསྲུང་བའི་སླད་དུ་མི་འདོད་བཞིན་དུ་
[054-56b4] ཚར་གཅོད་པར་བས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན། བུ་གཅིག་པའི་འདུ་ཤེས་སྒོམ་པ་ཡིན་ཏེ། གང་དག་དེ་ལྟར་སྒོམ་པ་དེ་དག་གིས་ནི། བུ་གཅིག་པའི་འདུ་ཤེས་བསྒོམས་པར་
[054-56b5] འགྱུར་རོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམ་པར་བྱའོ། །དེ་ལྟར་བྱས་ན། སེམས་ཅན་ཐམས་ཅད་ལ་ཏིང་ངེ་འཛིན་
[054-56b6] བསྒོམ་པ་བསྒོམས་པར་འགྱུར་རོ། །དེས་ན་མཆོག་ཏུ་འཚེ་བ་མེད་པ་དག་པར་འགྱུར་ཏེ། དེས་ན། བྱང་ཆུབ་སེམས་དཔའ་ཚེ་རིང་བ་དང་མཆོག་ཏུ་ཚེ་རིང་བ་དང། ཚེ་རབས་དྲན་པར་འགྱུར་རོ། །འོད་
[054-56b7] སྲུང་ཆེན་པོ་དང་རུས་གཅིག་པས་གསོལ་པ། སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམས་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཚེ་རིང་བར་འགྱུར་ལགས་སམ་


[054-57a0] [57A] 
[054-57a1] ༄༅། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་ལོས་ཀྱང་མོད་འོད་སྲུང་ཆེན་པོ་དང་རུས་གཅིག་པས་གསོལ་པ། བཅོམ་ལྡན་འདས། དཔེར་གསོལ་ན། གཏམ་རྒྱུད་
[054-57a2] མཁན་ཞིག་གིས་ལྟད་མོ་པའི་འཁོར་གྱི་ནང་དུ་མ་ལ་ཕུ་དུད་བྱ་བའི་རིགས་པའི་གཏམ་སྣ་ཚོགས་བགྱིས་ལ། རང་གི་ཁྱིམ་དུ་མཆིས་ནས་མཆོག་ཏུ་དཀའ་བ་བགྱིད་བགྱིད་པའི་མ་ལ་དབྱུག་པ་
[054-57a3] དང། ཕག་དུ་མ་དང། བོང་བ་དང། རྡོ་དག་གིས་གནོད་པ་བགྱིད་པ་དེ་བཞིན་དུ། བཅོམ་ལྡན་འདས་ཀྱིས་བཀའ་སྩལ་པ། སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམས་ན་
[054-57a4] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཚེ་རིང་བ་དང་མཆོག་ཏུ་ཚེ་རིང་བ་དང། ཚེ་རབས་དྲན་པ་དང། མི་འཆི་བ་དང། ཐེར་ཟུག་པ་དང། བརྟན་པར་འགྱུར་རོ། །ཞེས་གསུངས་ནས་
[054-57a5] ཅིའི་སླད་དུ་བཅོམ་ལྡན་འདས་ཉིད་སྐུ་ཚེ་ཐུང་ལགས། ཅི་སླུ་བ་མཛད་དམ། འོན་ཏེ་བཅོམ་ལྡན་འདས་ཉིད་ཀྱིས་སེམས་ཅན་ཐམས་ཅད་ལ་དགྲ་བཞིན་དུ་གཟིགས་གཟིགས་སམ། ཀྱེ་མ་
[054-57a6] བཅོམ་ལྡན་འདས་ཀྱིས་ནི། དཀའ་བ་མཛད་མཛད་དོ། །མིའི་ལྟར་བརྩིས་ན། ལོ་བྲྒྱའང་མི་ཐུབ་སྟེ། དེ་བཞིན་གཤེགས་པ་འདི་ཁོ་ན་ལྟར་སྐུ་ཚེ་ཐུང་བ་ལགས་ན། བཅོམ་ལྡན་འདས་ཀྱིས་
[054-57a7] སྔོན་བྱང་ཆུབ་སེམས་དཔའ་མཛད་པའི་ཚེ་དེ་སྙེད་ཀྱི་སྲོག་ཅིག་བཅད་ལགས། འདི་ཁོ་ན་ལྟར་སྐུ་ཚེ་ཐུང་བ་ལས་ན། དེ་བཞིན་གཤེགས་པ་ཉིད་ཀྱིས་མཆོག་ཏུ་མི་བཟད་པའི་ལས་མཛད་


[054-57b0] [57B] 
[054-57b1] བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་འདི་ཁོ་ན་ལྟར་མ་རྒྱ་ཞིག་
[054-57b2] མ་རྒྱ་ཞིག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི། མཆོག་ཏུ་སྐུ་ཚེ་རིང་ངོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[054-57b3] ནི༑ མཆོག་ཏུ་བརྟན་པའོ། །མཆོག་ཏུ་ཞི་བའོ། །མཆོག་ཏུ་ཐེར་ཟུག་པའོ། །མཆོག་ཏུ་རྟག་པའོ། །འོད་སྲུང་ཆེན་པོ་དང་རུས་གཅིག་པས་གསོལ་པ། བཅོམ་ལྡན་འདས། ཇི་ལྟར་ན། དེ་བཞིན་
[054-57b4] གཤེགས་པ་མཆོག་ཏུ་སྐུ་ཚེ་རིང་ལགས། བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། དཔེར་ན། ཆུ་ཀླུང་གངྒཱ་དང། ཡ་མུ་ན་དང། ས་ར་ཡུ་དང། ཧིངྒུ་ལ་ལ་
[054-57b5] སོགས་པ་ཆུ་ཀླུང་ཆེན་པོ་རྣམས་དང། ཆུ་བྲན་གཞན་རྣམས་རྒྱ་མཚོ་ཆེན་པོ་ཁོ་ནའི་ནང་དུ་འབབ་པ་དེ་བཞིན་དུ། འོད་སྲུང་ཆེན་པོ་དང་རུས་གཅིག་པ། ལྷ་ཡུལ་དང། སའི་སྟེང་གི་ཚེའི་ཆུ་ཀླུང་
[054-57b6] ཡོད་དོ་ཅོག་ཐམས་ཅད་ནི། དེ་བཞིན་གཤེགས་པའི་རྒྱ་མཚོ་ཁོ་ནར་འབབ་སྟེ། དེ་ལྟར་ན། དེ་བཞིན་གཤེགས་པ་མཆོག་ཏུ་སྐུ་ཚེ་རིང་ངོ། །འོད་སྲུང་ཆེན་པོ་དང་རུས་གཅིག་པ། གཞན་
[054-57b7] ཡང་འདི་ལྟར་ཆུ་ཀླུང་ཆེན་པོ་བཞི་མ་དྲོས་པའི་ནང་ནས་འབྱུང་བ་དེ་བཞིན་དུ་ཚེ་རིང་པའི་ཚོགས་ཐམས་ཅད་ཀྱང་དེ་བཞིན་གཤེགས་པ་ལས་འབྱུང་ངོ། །འདི་ལྟར་རྟག་པ་ཐམས་ཅད་ཀྱི་ནང་ན་ནི་


[054-58a0] [58A] 
[054-58a1] ༄༅། །ནམ་མཁའ་མཆོག་ཏུ་རྟག་པ་ཡིན་ལ། དེ་བཞིན་གཤེགས་པའང་ནམ་མཁའ་བཞིན་དུ་རྟག་གོ་འདི་ལྟར་ཞི་བར་བྱེད་པ་ཐམས་ཅད་ཀྱི་ནང་ན་ནི། མར་འབའ་ཞིག་
[054-58a2] མཆོག་ཏུ་ཞི་བར་བྱེད་པ་ཡིན་ལ། དེ་བཞིན་གཤེགས་པ་ཞི་བ་དང་བསིལ་བར་གྱུར་པའང་མར་དང་འདྲ་བའི་ཆོས་སྟོན་ཏོ། །འོད་སྲུང་ཆེན་པོ་དང་རུས་གཅིག་པས་གསོལ་པ། བཅོམ་ལྡན་
[054-58a3] འདས༑ གལ་ཏེ་དེ་བཞིན་གཤེགས་པ་མཆོག་ཏུ་སྐུ་ཚེ་རིང་བ་ལགས་ན་སེམས་ཅན་ཐམས་ཅད་ལ་སྨན་པའི་སླད་དུ་བཅོམ་ལྡན་འདས་བསྐལ་པའམ། བསྐལ་པ་ལས་ལྷག་པར་ཡང་
[054-58a4] ཡུན་རིང་དུ་བཞུགས་ཤིང་སྤྲིན་ཆེན་པོ་བཞིན་དུ་དམ་པའི་ཆོས་ཀྱི་ཆར་ཡང་རབ་ཏུ་འབབ་ཏུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། དེ་བཞིན་
[054-58a5] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་མཐར་ཐུག་པར་འགྱུར་བའི་འདུ་ཤེས་མ་སྐྱེད་ཅིག་འོད་སྲུང་ཆེན་པོ་དང་རུས་གཅིག་པ། འདི་ན་དགེ་སློང་
[054-58a6] ངམ༑ དགེ་སློང་མའམ། དགེ་བསྙེན་ནམ། དགེ་བསྙེན་མའམ། འདི་ལས་ཕྱི་རོལ་པའང་རུང་སྟེ། མངོན་པར་ཤེས་པ་ལྔ་ལ་དབང་ཐོབ་པ་དེའང་བསྐལ་པའམ། བསྐལ་པ་ལས་ལྷག་
[054-58a7] པར་གནས་ཤིང་ནམ་མཁའ་ལ་འཆག་པར་ཡང་བྱེད། ཉལ་བར་ཡང་བྱེད་ལ། མཆན་གཡོན་ལོགས་ནས་མེ་དང་འདྲ་བར་འབར་བར་བྱེད་པ་དང། དེ་བཞིན་དུ་ཆོས་གཞན་དུ་དུད་པ་འཐུལ་


[054-58b0] [58B] 
[054-58b1] ཚེའི་ཚད་ཀྱང་ཇི་སྲིད་དུ་འདོད་པ་དེ་སྲིད་དུ་སྣུར་བར་བྱེད་དོ། །མདོར་ན་ཇི་ཙམ་དུ་འདོད་པ་དང། ཇི་ཙམ་དུ་དགའ་བ་དེ་ཙམ་དུ་སྟོན་པར་བྱེད་དེ། འདི་དག་ནི། མངོན་པར་ཤེས་པ་ལྔ་
[054-58b2] ལ་དབང་ཐོབ་པའི་ཡོན་ཏན་ཡིན་ནོ། །གལ་ཏེ་མངོན་པར་ཤེས་པ་ལྔ་ཐོབ་པའང་དེ་ལྟར་བདག་ཉིད་འཚོ་བའི་དབང་ཕྱུག་ལ་དབང་བྱེད་ན། དེ་བཞིན་གཤེགས་པ་དབང་དུ་མ་བརྙེས་པ་ལྟ་ཅི་སྟེ། དེ་ལྟ་བུ་ལ་
[054-58b3] མངའ་མི་མཛད། དེ་བཞིན་གཤེགས་པ་བསྐལ་པའམ། བསྐལ་པ་ལས་ལྷག་པར་ཅི་སྟེ་མི་བཞུགས་ཀྱི། དེ་བཞིན་གཤེགས་པ་རྟག་པ་དང། བརྟན་པ་དང། ཐེར་ཟུག་པ་ཡིན་པར་ཁོང་དུ་ཆུད་པར་
[054-58b4] གྱིས་ཤིག་འཇིག་རྟེན་འདི་ན་སྤྲུལ་པའི་ལུས་ནི། ཤའི་ལུས་མ་ཡིན་ཏེ། དེང་དེ་བཞིན་གཤེགས་པ་དུག་སྨན་ལ་རྟོན་པའི་སྐུ་ཡོངས་སུ་འདོར་བར་མཛད་དོ། །སྙམ་དུའང་ཁོང་དུ་ཆུད་པར་གྱིས་ཤིག་
[054-58b5] རྟག་པ་དང། བརྟན་པ་དང། ཐེར་ཟུག་ཅེས་བྱ་བའི་བརྟན་པ་མཆོག་ལའང་བརྩོན་པར་གྱིས་ཤིག་འོད་སྲུང་ཆེན་པོ་དང་རུས་གཅིག་པས་གསོལ་པ། གལ་ཏེ་དེ་བཞིན་གཤེགས་པ་རྟག་པ་ལགས་
[054-58b6] ན༑ འཇིག་རྟེན་པ་དང། འཇིག་རྟེན་ལས་འདས་པར་ཁྱད་པར་ཅི་མཆིས་ལགས། འཇིག་རྟེན་པའང་བདག་ཅག་གི་ཚངས་པ་ནི། རྟག་པ་སྟེ་ཐོག་མའི་དུས་ནས་བྱུང་བ་ཡིན་ནོ། །ཞེས་མཆི་བ་དང་ཁྱད་པར་
[054-58b7] ཅི་མཆིས། གལ་ཏེ་དེ་བཞིན་གཤེགས་པ་རྟག་པ་ལགས་ན། ཁྱད་པར་མ་མཆིས་པར་འགྱུར་ལགས་སོ།། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་བཞི་


[054-59a0] [59A] 
[054-59a1] ༄༅། །པ༑ བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དཔེར་ན། ཚོང་དཔོན་ནམ། ཁྱིམ་བདག་གཅིག་ལ་བ་ལང་སྣ་ཚོགས་སྤུ་མདོག་དུ་མ་རིགས་དང་རྒྱུད་
[054-59a2] མང་པོ་ཁྱུ་གཅིག་ཅིང་ལྷས་གཅིག་པ་དུ་མ་བྱེ་བ་སྙེད་ཡོད་ལ་དེས་བ་ལང་དེ་དག་བ་ལང་རྫིའི་ལག་ཏུ་གཏད་དེ་མར་ཞིམ་པོ་ཟ་ལ། བ་ལང་རྫི་རྣམས་ཀྱང་ལྷས་སྐྱོང་ཞིང་ཞོ་དང་འོ་མ་སྲུབ་པ་
[054-59a3] ལས་ཕྱི་ཞིག་ན་བ་ལང་གི་བདག་པོ་དེ་རང་གི་ཚེ་ཟད་ནས་ཤི་སྟེ། ཤི་བའི་འོག་ཏུ་ནགས་ན་རྒྱུ་བའི་ཆོམ་ཤོད་ཀྱིས་བ་ལང་དེ་དག་འཕྲོག་ནས་དེ་དག་ཆུང་མ་མེད་པས་རང་རང་གིས་འོ་མ་བསྲུབས་
[054-59a4] ཏེ༑ དེ་དག་གིས་བསྲུབས་པ་ལས་འོས་མ་ཡིན་པའི་ཕྱིར་འོ་མ་དེ་དག་ལས་མར་གྱི་དྲིའང་མི་བྲོ་ལ། ཞོར་ཡང་མ་རུང། དར་བར་ཡང་མ་རུང། སྤྲིས་མར་ཡང་མ་རུང་ན། མར་དུ་ལྟ་ག་ལ་
[054-59a5] འགྱུར་ཏེ། འོ་མའི་རང་བཞིན་ལས་ཀྱང་ཉམས་ནས་དེ་དག་གིས་དེ་ཆུས་བསླད་དེ་བདག་གིས་མར་ལོངས་སྤྱད་པར་བྱའོ། །བདག་གིས་མར་ལོངས་སྤྱད་པར་བྱའོ། །སྙམ་དུ་སེམས་པ་བཞིན་དུ་
[054-59a6] འཇིག་རྟེན་པ་སངས་རྒྱས་ཀྱི་ཆོས་ཀྱི་རྒྱུ་མཐུན་པ་ལས་བྱུང་བ་ནོར་དང་ཆོས་རྒྱས་པ་རྣམས་ཀྱང་དེ་དང་འདྲ་སྟེ། གང་གི་ཚེ་སངས་རྒྱས་བཅོམ་ལྡན་འདས་རྣམས་ལ་རང་གི་ལྷས་ཀྱི་བདག་པོ་བཞིན་
[054-59a7] དུ་ཡོངས་སུ་མྱ་ངན་ལས་འདས་པའི་འོག་ཏུ་འཇིག་རྟེན་པ་ཆོམ་ཤོད་དང་འདྲ་བ་རྣམས་ཀྱིས་ཀྱང་ཚུལ་ཁྲིམས་དང། ཆོ་ག་དང། འདུལ་བ་དང། སྤྱོད་ཡུལ་རྣམས་དང། སེམས་ཅན་གྱི་ཁམས་


[054-59b0] [59B] 
[054-59b1] །སྲོག་ཡོད་དོ། །གང་ཟག་ཡོད་དོ། །སྙམ་དུ་སེམས་ཤིང། ཐར་པ་ནི། འདི་ལྟ་བུ་ཞིག་གོ་།སྤྱོད་པ་ནི། འདི་ལྟ་བུ་ཞིག་གོ་སྙམ་ནས་སྤྱོད་པ་དང། སེམས་
[054-59b2] ཅན་དང། ཐར་པ་དང། རྟག་པ་དང། དེ་ཁོ་ན་ཉིད་མ་ཤེས་ཏེ་དོན་གཞན་ལ་བརྩོན་པས་ཐར་པའང་མི་ཐོབ་ལ། ཚུལ་ཁྲིམས་དང་ཆོ་ག་དང། སྤྱོད་ཡུལ་དང། འདུལ་བ་དང། རྟག་པ་དང། དེ་ཁོ་ན་
[054-59b3] ཉིད་ཀྱང་མི་རྙེད་དེ། མི་རྒོད་ཀྱི་མར་བཞིན་དུ་འཇིག་རྟེན་པ་རྣམས་ཀྱིས་ཆོས་ཀྱི་དེ་ཁོ་ན་ཉིད་མི་འཐོབ་ལ། དེ་དག་སེམས་ཅན་ཚངས་པས་སྤྲུལ་པ་ནི། རྟག་གོ་སྙམ་དུ་འཛིན་ཅིང། བདག་གི་ནི་ཐར་
[054-59b4] པ་ཡིན་ནོ། །སྙམ་དུའང་འཛིན་ལ། ཆོམ་ཤོད་པ་རྣམས་ཀྱི་འོ་མ་བཞིན་དུ་དེ་ཁོ་ན་ཉིད་ནི། མི་ཤེས་སོ། །དེ་དག་ཚངས་པར་སྤྱོད་པའི་རྒྱུ་དང། གཞན་གྱི་ཆུང་མ་སྤང་པའི་རྒྱུ་དང། ཕ་མ་ལ་ཕུ་དུད་བྱས་
[054-59b5] པའི་རྒྱུས་ན། ཆོམ་ཤོད་པ་རྣམས་ཀྱི་འོ་མ་མ་རུང་པའི་ལྷག་མ་ཙམ་ཞིག་ཡོད་པ་བཞིན་དུ་མཐོ་རིས་ཀྱི་བདེ་བ་ཆ་ཤས་ཙམ་ཞིག་ཐོབ་སྟེ་ལོངས་སྤྱོད་པར་བྱེད་ལ། དེ་དག་གིས་ཕ་མ་ལ་ཕུ་དུད་བྱ་
[054-59b6] བ་ཇི་ལྟ་བུ་ཡིན་པའང་མི་ཤེས། གསུམ་ལ་སྐྱབས་སུ་འགྲོ་བ་ཇི་ལྟ་བུ་ཡིན་པའང་མི་ཤེས། གཞན་གྱི་ཆུང་མ་སྤང་བ་ཇི་ལྟ་བུ་ཡིན་པའང་མི་ཤེས། རྟག་པ་ཇི་ལྟ་བུ་ཡིན་པའང་མི་ཤེས་སོ། །དེ་
[054-59b7] ལ་སངས་རྒྱས་ཀྱི་སྤྲུལ་པ་ནི། མི་རྟག་པ་ཡིན། རྫུན་པ་ཡིན་ཏེ་དེས་ན། འཇིག་རྟེན་པ་རྣམས་དེ་བཞིན་གཤེགས་པ་མི་རྟག་གོ། །མི་བརྟན་ནོ། །སྙམ་དུ་འཛིན་ཏེ། དེ་བས་ན། མི་རྟག་པའི་གཉེན་


[054-60a0] [60A] 
[054-60a1] ༄༅། །པོར་དེ་བཞིན་གཤེགས་པ་རྟག་གོ་ཞེས་བྱ་བ་ལ་བརྩོན་པར་བྱའོ། །རིགས་ཀྱི་བུ། དེ་ནས་བ་ལང་གི་ལྷས་དེའི་སྐལ་པ་ཅན་གྱི་འཁོར་ལོས་བསྒྱུར་པའི་རྒྱལ་པོ་
[054-60a2] འཇིག་རྟེན་དུ་བྱུང་ལ་ཆོམ་ཤོད་པ་དེ་དག་གིས་ཀྱང་འཁོར་ལོས་བསྒྱུར་བའི་རྒྱལ་པོའི་བསོད་ནམས་ཀྱི་མཐུས་དེ་བ་ལང་གཅིག་ཀྱང་མེད་པར་མི་བྱེད་དོ། །དེ་ནས་ནགས་ན་རྒྱུ་བའི་ཆོམ་ཤོད་
[054-60a3] པ་དེ་དག་གིས་བ་ལང་གི་ལྷས་དེ་བོར་ཏེ་འགྲོ་བར་འགྱུར་རོ། །དེ་ནས་འཁོར་ལོས་བསྒྱུར་བའི་རྒྱལ་པོའི་ཁྱིམ་བདག་རིན་པོ་ཆེས་བ་ལང་གི་ལྷས་དེ་ཉམས་སུ་ལེན་པར་འགྱུར་ཏེ། ཁྱིམ་
[054-60a4] བདག་རིན་པོ་ཆེ་དེས་རང་གི་བློས་བ་ལང་གི་ལྷས་དེའི་འོ་མའི་དེ་ཁོ་ན་ཉིད་ཀྱི་ཐབས་ཤེས་པར་འགྱུར་ལ། བ་རྣམས་ཀྱི་འོ་མའང་འཁོར་ལོས་བསྒྱུར་བའི་རྒྱལ་པོའི་བསོད་ནམས་ཀྱིས་
[054-60a5] ཉིད་འགྱུར་དུ་བཞོར་ཡོད་པར་འགྱུར་བ་དེ་བཞིན་དུ་ཆོས་ཀྱི་འཁོར་ལོས་བསྒྱུར་བའི་སངས་རྒྱས་འཇིག་རྟེན་དུ་བྱུང་ནས་བ་ལང་གི་ལྷས་དང་འདྲ་བའི་འཇིག་རྟེན་པ་ཐམས་ཅད་ཡོངས་སུ་
[054-60a6] འཛིན་པར་མཛད་པས་ན། རྟག་པའི་སྒྲ་ནི། དེ་བཞིན་གཤེགས་པ་འབའ་ཞིག་གི་རྗེས་སུ་མཐུན་གྱི། འཇིག་རྟེན་པ་ཆོམ་ཤོད་དང་འདྲ་བ་རྣམས་ཀྱིས་ནི། སངས་རྒྱས་ཀྱི་སྒྲ་དང། རྟགས་
[054-60a7] ཀྱིས་གནས་ཀྱང་ཐོབ་པར་མི་འགྱུར་རོ། །དེ་བཞིན་གཤེགས་པའི་ཉན་ཐོས་རྣམས་ནི། ཁྱིམ་བདག་རིན་པོ་ཆེ་བཞིན་དུ་དམ་པའི་ཆོས་ཀྱིས་བ་ལང་གི་ལྷས་ཉམས་སུ་ལེན་པར་བྱེད་དེ། སེམས་


[054-60b0] [60B] 
[054-60b1] འཇོ་བར་བྱེད་དོ། །རིགས་ཀྱི་བུ། རྒྱུ་དེས་ན། དེ་བཞིན་གཤེགས་པ་རྟག་པ་དང། བརྟན་པ་དང། ཐེར་ཟུག་པ་ཡིན་ལ། འཇིག་རྟེན་པ་རྣམས་
[054-60b2] ལ་ནི༑ རྟག་པའི་ཆོས་མེད་དེ། རྟག་པའི་སྒྲ་དེ་ནི། དེ་བཞིན་གཤེགས་པ་སངས་རྒྱས་རྣམས་འབའ་ཞིག་ལ་ཡོད་ཅེས་ང་ཟེར་རོ། །དེ་ལྟར་ན། རིགས་ཀྱི་བུའམ། རིགས་ཀྱི་བུ་མོ་རྣམས་ཀྱིས་སངས་རྒྱས་
[054-60b3] བཅོམ་ལྡན་འདས་ནི། རྟག་པའོ། །སངས་རྒྱས་བཅོམ་ལྡན་འདས་ནི་ཐེར་ཟུག་པའོ། །ཞེས་དེ་ལྟར་ཤེས་པར་གྱིས་ཤིག་སེམས་ཅན་གང་དག་རྟག་ཅེས་བྱ་བའི་ཡི་གེ་གཉིས་སྒོམ་པ་དེ་དག་ནི་
[054-60b4] རིང་པོ་མི་ཐོགས་པ་ཁོ་ནར་ངའི་གོ་འཕང་དང་ལྷག་ཆད་མེད་པ་ཐོབ་པར་འགྱུར་རོ། །རིགས་ཀྱི་བུ། གང་གི་ཚེ་རྟག་གོ། །ཞེས་བྱ་བའི་ཡི་གེ་གཉིས་སྒོམ་པ་ནུབ་པར་འགྱུར་བ་དེའི་ཚེ་དེ་བཞིན་གཤེགས་
[054-60b5] པ་ཡོངས་སུ་མྱ་ངན་ལས་འདའ་བར་འགྱུར་ཏེ། དེ་ནི། སངས་རྒྱས་རྣམས་ཀྱི་ཆོས་ཉིད་དོ། །གསོལ་པ། སངས་རྒྱས་རྣམས་ཀྱི་ཆོས་ཉིད་ཅེས་བཀའ་སྩལ་པ་དེའི་དོན་ཅི་ལགས། བཅོམ་ལྡན་འདས་
[054-60b6] བདག་ནི། ཆོས་གླེང་པ་འདི་རྟོགས་པར་འཚལ་ན། བཅོམ་ལྡན་འདས་ཀྱི་ཚིག་འདི་ཇི་ལྟ་བུ་ལགས་པ་རྒྱས་པར་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཉིད་ཅེས་བྱ་བ་
[054-60b7] ནི༑ ལུས་ཡོངས་སུ་འདོར་བ་སྟེ། ལུས་ཡོངས་སུ་འདོར་བ་ཞེས་བྱ་བ་དེ་ནི། སྨད་པའི་ཚིག་ཡིན་པར་ཤེས་པར་གྱིས་ཤིག་གསོལ་པ། དེ་བཞིན་གཤེགས་པས་སྐུ་བོར་ནས་སླར་ཡང་སྐུ་ལེན་ཏམ་


[054-61a0] [61A] 
[054-61a1] ༄༅། །མི་ལེན་པ་བདག་ཞུ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་སྐད་མ་ཟེར་ཅིག་འདི་ནི། ཆོས་ཉིད་དཔྱོད་པ་ཡིན་ཏེ། རིགས་ཀྱི་བུ། དཔེར་
[054-61a2] ན༑ འདུ་ཤེས་མེད་པ་རྣམས་ལ་གཟུགས་ཀྱི་ཕུང་པོ་དང། འདུ་ཤེས་ཀྱི་ཕུང་པོ་གཉིས་མེད་ན། སེམས་ཅན་དེ་དག་ཇི་ལྟར་གནས། ཇི་ལྟར་གདའ་ཇི་ལྟར་སྣང། དེ་དག་གི་འདུ་ཤེས་ཇི་ལྟར་
[054-61a3] འཇུག་ཅེས་འདྲི་བ་འདི་ནི། སངས་རྒྱས་ཀྱི་ཡུལ་ཡིན་ནོ། །རིགས་ཀྱི་བུ། འདུ་ཤེས་མེད་པའི་ལྷ་རྣམས་ཀྱི་གཟུགས་དང། གནས་དང། སྤྱོད་ལམ་དང། བདེ་བ་རྣམས་ཇི་ལྟར་བསྟན་པར་བྱ་
[054-61a4] ཞེས་ཕྱིན་ཆད་དེ་སྐད་མ་འདྲི་ཞིག་འདི་ནི། ཉན་ཐོས་དང་རང་སངས་རྒྱས་ཀྱི་ཡུལ་མ་ཡིན་ཏེ། འདི་ནི། སངས་རྒྱས་ཀྱི་སྤྱོད་ཡུལ་ཡིན་ནོ། །རིགས་ཀྱི་བུ། དེ་ལྟར་ན། དེ་བཞིན་གཤེགས་
[054-61a5] པའི་སྐུ་ནི། སངས་རྒྱས་འབའ་ཞིག་གི་ཡུལ་ཡིན་གྱི། ཉན་ཐོས་དང། རང་སངས་རྒྱས་ཀྱི་ཡུལ་མ་ཡིན་ནོ། །དེ་བཞིན་གཤེགས་པ་གང་ན་གནས་པ་དང། གང་ན་སྣང་བ་ནི། ཁྱོད་ཀྱི་ཡུལ་
[054-61a6] ཡང་མ་ཡིན་གྱི། སངས་རྒྱས་བཅོམ་ལྡན་འདས་ནི། ཐབས་བསམ་གྱིས་མི་ཁྱབ་པའི་སྐུ་ཡིན་ནོ། །སྙམ་དུ་ཁྱེད་ཀྱིས་གནས་པར་གྱིས་ཤིག་།རིགས་ཀྱི་བུ། ཆོས་དང། དགེ་སློང་གི་
[054-61a7] དགེ་འདུན་ལའང་རྟག་པའི་འདུ་ཤེས་ཡང་དང། ཡང་དུ་སྒོམ་པར་གྱིས་ཤིག་གཞི་གསུམ་ལ་ཐ་དད་པར་མ་བྱེད་ཅིག་མི་རྟག་པའམ་མི་བརྟན་པའམ། ཐེར་ཟུག་པ་མ་ཡིན་པའམ་


[054-61b0] [61B] 
[054-61b1] ཐར་པ་མ་ཡིན་པའི་རྣམ་པར་ཡང་མ་སྒོམས་ཤིག་རིགས་ཀྱི་བུའམ་རིགས་ཀྱི་བུ་མོ་གང་དག་གཞི་གསུམ་གྱི་བདག་ཉིད་ཆེན་པོ་ལ་དེ་ལྟར་མི་སྒོམ་པ་དེ་དག་གི་སྐྱབས་
[054-61b2] སུ་འགྲོ་བ་ནི། དག་པ་ཡིན་ནོ། །ཞེས་ང་ཟེར་རོ། །དེ་ལྟར་ན། རྟག་པ་སྒོམ་པ་ནི། བསམ་གྱིས་མི་ཁྱབ་སྟེ། རིགས་ཀྱི་བུ། དཔེར་ན་ཤིང་ཡོད་ན། གྲིབ་མ་ཡོད་ཀྱི། ཤིང་མེད་ན། གྲིབ་མ་མེད་
[054-61b3] པ་དེ་བཞིན་དུ་དེ་བཞིན་གཤེགས་པ་རྟག་པ་དང། སྐྱབས་སུ་འགྱུར་གྱི། གལ་ཏེ་མི་རྟག་ན། ལྷ་དང་མི་རྣམས་ཀྱི་སྐྱབས་སུ་འོས་པ་མ་ཡིན་ནོ། །གསོལ་པ། བཅོམ་ལྡན་འདས། ཅི་ལགས། མཚན་
[054-61b4] མོ་མུན་པའི་ནང་ན་ཤིང་ལྗོན་པའི་གྲིབ་མ་སྣང་ཞེས་བྒྱིའམ་མི་སྣང་ཞེས་བགྱི། བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། ཤིང་ལྗོན་པ་ཡོད་པའི་གྲིབ་མ་ཅིའི་ཕྱིར་མེད་ཅེས་བརྗོད་པར་བྱའོ། །
[054-61b5] དེ་ལྟ་མོད་ཀྱི། ཤའི་མིག་གིས་ནི། མི་མཐོང་སྟེ། དེ་བཞིན་དུ་དེ་བཞིན་གཤེགས་པའང་རྟག་པ་དང། བརྟན་པ་དང། ཐེར་ཟུག་པ་ཡིན་ཏེ། ཐེར་ཟུག་པ་ཡིན་གྱིས་ཀྱང་མཚན་མོ་མུན་པའི་ནང་ན་
[054-61b6] ཤིང་ལྗོན་པའི་གྲིབ་མ་ཤའི་མིག་གིས་མི་མཐོང་བ་དེ་བཞིན་དུ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་མཛད་པས་རྟག་པ་དང། བརྟན་པ་དང། ཐེར་ཟུག་པ་ཡིན་བཞིན་དུ་མཚན་མོ་
[054-61b7] མུན་པའི་ནང་ན་ཤིང་ལྗོན་པའི་གྲིབ་མ་བལྟར་མི་སྣང་བས་སེམས་ཅན་རྣམས་དེ་བཞིན་གཤེགས་པ་མི་རྟག་གོ་སྙམ་དུ་ཡོངས་སུ་རྟོག་གོ་གལ་ཏེ་ང་དང། ཆོས་དང། དགེ་འདུན་རྟག་པའི་འདུ་ཤེས་


[054-62a0] [62A] 
[054-62a1] ༄༅། །ཁྱོད་ཀྱི་ཕ་མ་ལ་མེད་ན། གསུམ་ལ་སྐྱབས་སུ་འགྲོ་བ་མ་དག་གོ་ཞེས་ང་ཟེར་རོ། །ཕ་མ་གཉིས་ལ་གཞི་གསུམ་རྟག་པར་བསྟན་ན་ནི། བྱང་ཆུབ་སེམས་དཔའ་
[054-62a2] སེམས་དཔའ་ཆེན་པོ་གསུམ་ལ་སྐྱབས་སུ་སོང་བའི་དགེ་བསྙེན་ཞེས་བྱ་བའི་མིང་ཁྱོད་ཀྱིས་ཐོབ་པར་འགྱུར་རོ། །གསོལ་པ། དེང་སླན་ཆད་བདུན་རྒྱུད་ཀྱི་རིགས་ཚུན་ཆད་དང། ཕ་མ་གཉིས་
[054-62a3] ལ་བཅོམ་ལྡན་འདས་དང། ཆོས་དང། དགེ་འདུན་རྟག་གོ། །ཞེས་བགྱི་བར་འཚལ་ལོ། །ཀྱེ་མ་སངས་རྒྱས་བཅོམ་ལྡན་འདས་ནི། བསམ་གྱིས་མི་ཁྱབ་བོ། །ཞེས་ཀྱང་བསླབ་པར་འཚལ་ལོ། །
[054-62a4] གཞན་དག་ལའང་བསྟན་པར་འཚལ་ལོ། །གང་དག་བདག་གིས་བསྟན་པ་ལྟར་མི་འཛིན་ཅིང་མི་རྟག་པར་སྨྲ་བའི་སེམས་ཅན་ངན་པ་དེ་དག་ལ་ནི། བདག་གིས་སེར་བ་བཞིན་དུ་བགྱིའོ། །བཅོམ་
[054-62a5] ལྡན་འདས་ཀྱིས་བཀའ་སྩལ་བ། རིགས་ཀྱི་བུ། ལེགས་སོ། །ལེགས་སོ། དམ་པ་ཆོས་སྲུང་བའི་རིགས་ཀྱི་བུས་ནི། དེ་ལྟར་བྱ་དགོས་ཏེ། རིགས་ཀྱི་བུ། ཁྱོད་ལེགས་སོ། །དེ་ལྟར་ན། འཚེ་
[054-62a6] བ་མེད་པ་ལ་ཞུགས་པ་ཡིན་ཏེ། འཚེ་བ་མེད་པའི་ལས་ཀྱི་འབྲས་བུ་ཆེན་པོ་དེས་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཚེའང་རིང་བར་འགྱུར་ལ། ཚེ་རབས་ཀྱང་དྲན་པར་
[054-62a7] འགྱུར་རོ། །འཚེ་བ་མེད་པའི་ཕུང་པོའི་ལེའུ་ཞེས་བྱ་སྟེ། དང་པོའོ།། །།རིགས་ཀྱི་བུ། ད་ནི། དེ་བཞིན་གཤེགས་པ་རྟག་པའི་སྐུ་དང། མི་ཤིགས་པའི་སྐུ་དང། རྡོ་རྗེའི་


[054-62b0] [62B] 
[054-62b1] ཤའི་སྐུ་མ་ཡིན་པ་དང། ཆོས་ཀྱི་སྐུར་ལྟོས་ཤིག་།གསོལ་བ། གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་མཛད་ན་ནི། བདག་དེ་ལྟར་མི་ལྟ་ལགས་སོ། །གལ་ཏེ་
[054-62b2] ཡོངས་སུ་མྱ་ངན་ལས་འདའ་བར་གྱུར་ན། གཞིག་ཏུ་རུང་བའི་སྐུ་དང། ཐལ་བའི་སྐུ་དང། ཤའི་སྐུར་བལྟ་བར་འཚལ་ལོ། །བཀའ་སྩལ་བ། རིགས་ཀྱི་བུ། མིའི་ལྟ་བུར་སོབ་སོབ་པོའི་ལུས་
[054-62b3] དང། གཞིག་ཏུ་རུང་བའི་ལུས་ཞེས་དེ་སྐད་མ་ཟེར་ཅིག་འོད་སྲུང་ཆེན་པོ་དང་རུས་གཅིག་པ། དེ་བཞིན་གཤེགས་པ་ནི། བསྐལ་པ་བྱེ་བ་ཕྲག་དུ་མ་ནས་མི་ཤིགས་པའི་སྐུ་དང་ལྡན་ཞིང་མིའི་
[054-62b4] ལུས་མ་ཡིན། ལྷའི་ལུས་མ་ཡིན། སྲིད་པ་ཐམས་ཅད་ཀྱི་ལུས་མ་ཡིན་ཤའི་ལུས་མ་ཡིན་ཏེ། དེ་བཞིན་པའི་སྐུ་ནི། ལུས་མེད་པ། མ་སྐྱེས་པ། མ་འགགས་པ། ཡོད་པ་མ་ཡིན་པ་
[054-62b5] འཇུག་པ་མེད་པ། མཐར་ཐུག་པ་མེད་པ། གནས་པ་མེད་པ། རྣམ་པར་ཤེས་པ་མེད་པ། ཀུན་ཏུ་སྤྱོད་པ་མེད་པ། ཤིན་ཏུ་དག་པ། ཅིའང་མ་ཡིན་པ། ཟིན་པ་མ་ཡིན་པ། རྐང་པ་མེད་པ་
[054-62b6] གནས་པ་མེད་པ། འགྱུར་བ་མེད་པ། མྱོང་བ་མེད་པ། མ་འདྲེས་པ། མི་ཤེས་པ། ཤེས་པར་བྱར་མེད་པ། རྣམ་པར་རིག་ཏུ་མི་བཟོད་པ། བསམ་གྱིས་མི་ཁྱབ་པ། བསམ་དུ་མེད་པ། རྣམ་
[054-62b7] པར་ཤེས་པ་མེད་པ། སེམས་དང་བྲལ་བ། སེམས་མཉམ་པ་ཉིད། སེམས་མཉམ་པ་ཉིད་དུ་འགྲོ་བ། འབབ་པ་མེད་པ། འོང་བ་དང། འགྲོ་བ་ཡོངས་སུ་ཆད་པ། མ་བཅད་པ། གཅད་དུ་མེད་པ་


[054-63a0] [63A] 
[054-63a1] ༄༅། །གླགས་མེད་པ། རྫས་མ་ཡིན་པ། མ་བྱུང་བ། སྤྱོད་པ་མེད་པ། རྟོག་པ་མེད་པ། མིང་མེད་པ། ཡོངས་སུ་མ་གྲུབ་པ། མྱོང་བ་མ་ཡིན་པ། མི་མངོན་པ། ཡུལ་མེད་པ་
[054-63a2] གཞི་མེད་པ། མུན་པ་མེད་པ། སྣང་བ་མེད་པ། ཞི་བ་མ་ཡིན་པ་རབ་ཏུ་ཞི་བ་མ་ཡིན་པ། ཞི་བ་དང་བྲལ་བ། དག་པ། རྣམ་པར་དག་པ། ཅིའང་མེད་པ། ལེན་པ་མེད་པ། ཆགས་པ་མེད་པ། ཉོན་
[054-63a3] མོངས་པ་མེད་པ། ཉོན་མོངས་པ་དང་བྲལ་བ། མི་གནས་པའི་ཚུལ་གྱིས་གནས་པ། གཟུང་དུ་མེད་པ། འཕོ་བ་མེད་པ། འཕོ་བར་བྱར་མེད་པ། ཆོས་མ་ཡིན་པ། ཆོས་མ་ཡིན་པ་མེད་པ་
[054-63a4] ཞིང་མ་ཡིན་པ། ཞིང་དུ་མ་གྱུར་པ་མ་ཡིན་པ། མི་ཟད་པ། ཟད་པར་བྱར་མེད་པ། ཟད་པ་དང་བྲལ་བ། ཟད་པ་མེད་པ། སྐད་ཅིག་པ་སྐད་ཅིག་པ་དང་བྲལ་བ། སྐད་ཅིག་པ་མ་ཡིན་པ་
[054-63a5] མ་འཁྲུགས་པ། ཡི་གེ་དང་ཐིག་ལེ་ཡོངས་སུ་སྤངས་པ། སྒྲ་ཡོངས་སུ་སྤངས་པ། བཤད་པ་ཡོངས་སུ་སྤངས་པ། སྒོམ་པ་ཡོངས་སུ་སྤངས་པ། བསམ་པ་ཡོངས་སུ་སྤངས་པ། ལྡན་
[054-63a6] པ་མ་ཡིན་པ། མི་ལྡན་པ་མ་ཡིན་པ། ཚད་མེད་པ། ཚད་མེད་པ་མ་ཡིན་པ། འགྲོ་བ་མེད་པ། འོང་བ་མེད་པ། གཉིས་སུ་མེད་པ། རྩོམ་པ་མེད་པ། ནུས་པ་མེད་པ། མཚན་མེད་པ། མཚན་གྱིས་
[054-63a7] རྟོགས་པར་བྱར་མེད་པ། མཚན་གྱིས་བརྒྱན་པ། ཤིན་ཏུ་བརྟན་པ་ཤིན་ཏུ་ཞི་བ། གདུང་བ་དང་བྲལ་བ། ལྟུང་བར་མི་བྱེད་པ་བལྟར་མེད་པ། རྗེས་སུ་ཕྱེ་བ། དེ་བཞིན་ཉིད། དེ་ཁོ་ན་ཉིད་


[054-63b0] [63B] 
[054-63b1] ཐར་པར་བྱེད་པ་མེད་པའི་ཚུལ་གྱིས་ཐར་པར་བྱེད་པ། དག་པར་བྱེད་པ་མེད་པའི་ཚུལ་གྱིས་དག་པར་བྱེད་པ། གྲོལ་བར་བྱེད་པ་མེད་པའི་ཚུལ་
[054-63b2] གྱིས་གྲོལ་བར་བྱེད་པ། སྟོན་པ་པོ་གཉིས་སུ་མེད་པའི་ཚུལ་གྱིས་སྟོན་པ་པོ་མཉམ་པ། མཉམ་པ་མེད་པ་དང་མཉམ་པ། དཔག་ཏུ་མེད་པ་དང་མཉམ་པ། ནམ་མཁའ་དང་མཉམ་པ། གནས་མེད་པ་
[054-63b3] དང་མཉམ་པ། སྐྱེ་བ་མེད་པ་དང་མཉམ་པ། དམིགས་སུ་མེད་པ་དང་མཉམ་པ། མཉམ་པ་མེད་པ་དང་མཉམ་པར་གྱུར་པ། ཞི་བ། རབ་ཏུ་ཞི་བ། ཉེ་བར་ཞི་བ། རྟེན་མེད་པ། ཚད་མེད་པ། སྤྱོད་པ་སྒྱུར་
[054-63b4] བ༑ མི་ལྡོག་པར་ངེས་པར་འཛིན་པ་ཐམས་ཅད་བཅད་པ། ཕུལ་བ་མེད་པ། གཉིས་སུ་མེད་པ་སྟོན་པ། རྣམ་པར་རིག་པར་བྱེད་པ་མེད་པའི་ཚུལ་དང། སྦྱོར་བ་མེད་པའི་ཚུལ་གྱིས་རང་བཞིན་གྱི་ངོ་བོ་
[054-63b5] ཉིད༑ རིང་པོ་མ་ཡིན་པ། ཟླུམ་པོ་མ་ཡིན་པ། ཕུང་པོས་རབ་ཏུ་ཕྱེ་བ་མ་ཡིན་པ། ཁམས་ཀྱིས་རབ་ཏུ་ཕྱེ་བ་མ་ཡིན་པ། སྐྱེ་མཆེད་ཀྱིས་རབ་ཏུ་ཕྱེ་བ་མ་ཡིན་པ། འདུས་བྱས་ཀྱི་རྣམ་པར་རྟོག་པ་མེད་པ་
[054-63b6] འདུས་བྱས་ཀྱི་རྣམ་པར་རྟོག་པའི་གནས་མེད་པ། འཕེལ་བ་མེད་པ་འགྲིབ་པ་མེད་པ། གཞལ་དུ་མེད་པ། གཞལ་དུ་མེད་པ་མ་ཡིན་པ། རྣོ་བ་རྣོ་བ་མ་ཡིན་པ། མཆོད་དུ་མེད་པ་མཆོད་དུ་མེད་པ་མ་ཡིན་
[054-63b7] པ་སྟེ༑ དེ་ལྟར་དེ་དེ་བཞིན་གཤེགས་པའི་སྐུ་ནི། ཡོན་ཏན་དཔག་ཏུ་མེད་ཅིང་བསམ་གྱིས་མི་ཁྱབ་པ་དང་ལྡན་པ་ཡིན་ལ། སུས་ཀྱང་མ་ཤེས། མ་མཐོང། མ་ཐོས། བྱེ་བྲག་མ་ཕྱེད། རྣམ་པར་མ་ཤེས་


[054-64a0] [64A] 
[054-64a1] ༄༅། །ཡོད་པ་མ་ཡིན་པ། ཚིག་ཏུ་བརྗོད་དུ་མི་རུང་བ། འཇིག་རྟེན་གྱི་ཁོངས་སུ་མ་འདུས་པ། རྒྱུ་ལས་ཀྱང་མ་བྱུང་བ། རྒྱུ་མེད་པ་ལས་ཀྱང་མ་བྱུང་བ། སྐུ་དེ་ནི། ཐམས་ཅད་
[054-64a2] དུ་རྣམ་པར་རྟོག་པ་དང། རྣམ་པར་རྟོག་པ་མེད་པའི་མཚན་ཉིད་རྣམས་དང། མཚན་གྱི་གཞི་དང། མཚན་དང། བགྲང་བ་དང་བསྒྲེ་བ་རྣམས་ཀྱིས་རྣམ་པར་རིག་པར་བྱེད་མི་ནུས་ལ། མྱ་
[054-64a3] ངན་ལས་འདའ་བར་གཤེགས་པའང་མ་ཡིན། མི་གཤེགས་པའང་མ་ཡིན་ཏེ། དེ་བཞིན་གཤེགས་པ་ནི། ཡོན་ཏན་དཔག་ཏུ་མེད་པ་དང་ལྡན་ནོ་།འོད་སྲུང་ཆེན་པོ་དང་རུས་གཅིག་པ་
[054-64a4] དེ་བཞིན་གཤེགས་པའི་སྐུ་ནི། དེ་བཞིན་གཤེགས་པ་ཉིད་ཀྱིས་མཚན་མའི་དངོས་པོ་རྣམས་ཀྱི་སྒོ་ནས་ཐུགས་སུ་ཆུད་པར་སྤྱོད་ཀྱི། ཉན་ཐོས་དང། རང་སངས་རྒྱས་ཐམས་ཅད་
[054-64a5] ཀྱིས་ནི། མི་ནུས་སོ། །དེ་བཞིན་གཤེགས་པ་དེ་ལྟ་བུའི་ཡོན་ཏན་དང་ལྡན་པ་ཤའི་སྐུ་མ་ཡིན་པ་ལ་ཁམ་པའི་སྣོད་བཞིན་དུ་ནད་དམ་གནོད་པའམ། འཇིག་པར་ག་ལ་འགྱུར། འཇིག་
[054-64a6] པ་དང། ན་བ་དང། མྱ་ངན་ལས་འདའ་བར་སྟོན་པ་གང་ཡིན་པ་དེ་ནི། གདུལ་བར་བྱ་བའི་དབང་གི་ཕྱིར་ཡིན་པར་བལྟ་བར་བྱའོ། །དེ་བས་ན། དེང་ཕྱིན་ཆད་དེ་བཞིན་གཤེགས་པའི་སྐུ་རྡོ་རྗེ་
[054-64a7] ལྟར་མི་ཤིགས་ཤིངས་མཁྲེགས་པར་ཡིད་ལ་གྱིས་ཤིག་གཞན་དག་ལ་ཡང་ཤའི་སྐུ་མ་ཡིན་ནོ། །ཞེས་སྟོན་ཅིག་དེ་བཞིན་གཤེགས་པ་ནི་ཆོས་ཀྱི་སྐུ་ཡིན་པར་ཁོང་དུ་ཆུད་པར་གྱིས་


[054-64b0] [64B] 
[054-64b1] འོད་སྲུང་ཆེན་པོ་དང་རུས་གཅིག་པས་གསོལ་བ། བཅོམ་ལྡན་འདས། དེ་ལྟར་ན། དེ་བཞིན་གཤེགས་པ་ཡོན་ཏན་དེ་ལྟ་བུ་དང་ལྡན་པ་ལ་སྙུན་དང། མི་རྟག་པ་དང། འཇིག་པ་ག་ལ་ཞིག་
[054-64b2] མཆིས་ཏེ། དེང་སླན་ཆད་དེ་བཞིན་གཤེགས་པ་ནི། ཆོས་ཀྱི་སྐུ་སྟེ་རྟག་པ་དང། བརྟན་པ་དང། ཐེར་ཟུག་པ་དང། ཞི་བའོ། །ཞེས་གཞན་དག་ལའང་བསྟན་པར་འཚལ་ན། རྡོ་རྗེ་ལྟ་བུར་མི་
[054-64b3] ཤིགས་པའི་སྐུ་འདི་ཇི་ལྟར་འགྲུབ་པར་འགྱུར་ལགས། སྐུ་འདི་ལྟ་བུར་རྒྱུ་ཅིས་འགྲུབ་ལགས། བཅོམ་ལྡན་འདས་ཀྱིས་བཀའ་སྩལ་པ། ངའི་སྐུ་འདི་ལྟ་བུ་ནི། དམ་པའི་ཆོས་སྲུང་བའི་བསོད་
[054-64b4] ནམས་ཀྱི་རྒྱུས་གྲུབ་པ་ཡིན་ནོ། །རིགས་ཀྱི་བུ་དམ་ཆོས་སྲུང་བའི་དགེ་བསྙེན་གྱིས་ནི། བསླབ་པའི་གཞི་ལྔ་བླང་བར་མི་བྱའོ། །དགེ་བསྙེན་གྱི་འདུལ་བའང་སྤྱད་པར་མི་བྱའོ། །ཚུལ་ཁྲིམས་དང། ཆོ་ག་དང་
[054-64b5] ཡོན་ཏན་དང་ལྡན་པའི་དགེ་སློང་རྣམས་བསྲུང་བའི་ཕྱིར་མདའ་གཞུ་དང། རལ་གྲི་དང། མདུང་ཐུང་ཁ་ལེབ་ལག་ཏུ་ཐོགས་པར་བྱའོ། །གསོལ་བ། དགེ་སློང་དག་ལས་སྲུང་མ་དང་ལྷན་ཅིག་མི་འཁོད་
[054-64b6] པར་གཅིག་བུ་ཤིང་དྲུང་དུ་སྟན་བཏིང་བ་ལ་མཆིས་པ་གང་ལགས་པ་དེ་དག་ནི། དགེ་སློང་ཞེས་བགྱི་བ་ལགས་སོ། །སྲུང་མ་དང་ལྷན་ཅིག་འཁོད་པ་གང་ལགས་པ་དེ་དག་ནི། ཁྱིམ་བདག་མགོ་རེག་
[054-64b7] ཅེས་བགྱི་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། རིགས་ཀྱི་བུ། ཁྱིམ་བདག་མགོ་རེག་ཅེས་དེ་སྐད་མ་ཟེར་ཅིག་འདི་ན་དགེ་སློང་ལ་ལ་མ་ལ་སྟན་གསར་པ་ལ་འདུག་ཅིང། དེ་


[054-65a0] [65A] 
[054-65a1] ༄༅། །ཟན་ཟོས་ནས་གཅིག་པུ་ཕྱོགས་གཅིག་ན་མི་སྨྲ་བར་འདུག་སྟེ་བསམ་གཏན་བྱེད་ལ། ལུས་ཀྱི་རང་བཞིན་ལའང་ལྟ་བར་བྱེད་དོ་།སེམས་ཅན་འོངས་པ་རྣམས་ལའང་
[054-65a2] སྦྱིན་པའི་གཏམ་དང། ཚུལ་ཁྲིམས་ཀྱི་གཏམ་དང། བསོད་ནམས་ཀྱི་གཏམ་དང། བསོད་ནམས་ཀྱི་རྣམ་པར་སྨིན་པའི་གཏམ་དང། ཆོག་ཤེས་པ་དང་བསྙུང་པའི་ཆོས་སྟོན་ལ། སེངྒེའི་
[054-65a3] སྒྲ་སྒྲོག་པར་ཡང་མི་བྱེད། སེངྒེ་ལྟ་བུའི་འཁོར་ཡང་མི་འཆད་རྟགས་ཅན་འཆལ་བ་ཚར་གཅད་པའི་ཕྱིར་ཡང་སྟོན་པར་མི་བྱེད་པའི་དགེ་སློང་དེ་ནི། སྐྱེ་བོ་ཐམས་ཅད་ལ་ཕན་པའི་ཕྱིར་
[054-65a4] ཞུགས་པའང་མ་ཡིན། བདག་ལ་ཕན་པའི་ཕྱིར་ཞུགས་པའང་མ་ཡིན་ཏེ། ཉོན་མོངས་པ་ཞན་པ་ཡིན་པས་ཚུལ་ཁྲིམས་དང་ལྡན་པ་ཚངས་པར་སྤྱོད་ཙམ་དུ་ཟད་དོ། །དགེ་སློང་ཚུལ་
[054-65a5] ཁྲིམས་དང་ལྡན་པ་དགེ་བའི་ཆོས་ཅན་གཞན་ཞིག་གནས་གཞན་ཞིག་ན་མལ་སྟན་གསར་པ་ལ་འདུག་ཅིང་སེངྒེའི་སྒྲ་སྒྲོག་སྟེ། སེམས་ཅན་ཐམས་ཅད་ལ་ཕན་པ་དང། བདེ་བའི་ཕྱིར་གསུང་
[054-65a6] རབ་ཡན་ལག་དགུ་མདོའི་སྡེ་དང། དབྱངས་ཀྱིས་བསྙད་པའི་སྡེ་དང། ལུང་དུ་བསྟན་པའི་སྡེ་དང། ཚིགས་སུ་བཅད་པའི་སྡེ་དང་ཆེད་དུ་བརྗོད་པའི་སྡེ་དང། དེ་ལྟ་བུ་བྱུང་བའི་སྡེ་དང། སྐྱེས་
[054-65a7] པ་རབས་ཀྱི་སྡེ་དང། ཤིན་ཏུ་རྒྱས་པའི་སྡེ་དང། རྨད་དུ་བྱུང་བའི་ཆོས་ཀྱི་སྡེ་རྣམས་སྟོན་ཏེ། མདོ་འདི་ལ་དགེ་སློང་བྲན་དང་བྲན་མོ་དང། བ་ལང་དང། མ་ཧེ་ལ་སོགས་པ་རྫས་ངན་པ་


[054-65b0] [65B] 
[054-65b1] བདག་ཅག་གི་རྐྱེན་དུ་འཚམ་པ་ཡིན་ཏེ། མདོ་ཆེ་གེ་མོ་ཞིག་ལས་ཀྱང་རབ་ཏུ་བྱུང་བ་རྫས་ངན་པ་འཆང་བ་རྣམས་བཅོམ་ལྡན་འདས་ཀྱིས་རྒྱལ་པོ་ཆེ་
[054-65b2] གེ་མོ་ཞིག་ལ་ཆད་པས་གཅོད་དུ་བཅུག་སྟེ། ཚུལ་ཁྲིམས་འཆལ་བ་རྣམས་ནི། གོས་སྐྱ་བོ་གྱོན་དུ་བཅུག་གོ་ཞེས་སྟོན་ཅིང་དེ་དེ་ལྟར་སེངྒེའི་སྒྲ་སྒྲོག་པ་ལ་ཚུལ་ཁྲིམས་འཆལ་བ་རྣམས་ཀྱིས་དཀྲུགས་
[054-65b3] མ་བྱས་ཏེ། སྲོག་གཅད་དུ་ཟིན་ཀྱང་དགེ་སློང་དེ་ལ་ནི། ཚུལ་ཁྲིམས་དང་ལྡན་པ། བདག་ལ་ཕན་པ་དང། གཞན་ལ་ཕན་པ་ལ་ཞུགས་པ་ཞེས་ང་ཟེར་རོ། །རྒྱུ་དེས་ན། རྒྱལ་པོ་དང། བློན་པོ་དང་
[054-65b4] དགེ་བསྙེན་རྣམས་ལ་དམ་པའི་ཆོས་བསྲུང་བའི་ཕྱིར་ངས་དགེ་སློང་རྣམས་སྲུང་བར་ཡང་གནང། ཁྱིམ་བདག་མགོ་རེག་རྣམས་ཆད་པས་གཅོད་དུའང་གནང་ངོ། །དེ་ལ་ཚུལ་ཁྲིམས་འཆལ་
[054-65b5] བ་གང་ཡིན་པ་དེ་དག་ནི། ཁྱིམ་བདག་མགོ་རེག་ཅེས་བྱ་སྟེ། དེ་ནི་ཚུལ་ཁྲིམས་དང་ལྡན་པའི་ཚིག་བླ་དྭགས་མ་ཡིན་ནོ། །རིགས་ཀྱི་བུ། སྔོན་བྱུང་བ་འདས་པའི་དུས་ན་བསྐལ་བ་གྲངས་
[054-65b6] མེད་པའི་སྔ་རོལ་ཏུ་གྲོང་ཁྱེར་ཀུ་ཤི་འདི་ཉིད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགའ་སྐྱེད་ཅེས་བྱ་བ་འཇིག་རྟེན་དུ་བྱུང་སྟེ། དེའི་ཚེ་འཇིག་རྟེན་གྱི་
[054-65b7] ཁམས་འདི་བདེ་བ་ཅན་བཞིན་དུ་ཡངས་པར་གྱུར་ཏེ། དེའི་ཚེ་སེམས་ཅན་དག་བདེ་བ་ཅན་གྱི་བྱང་ཆུབ་སེམས་དཔའ་རྣམས་བཞིན་དུ་བྲུ་བས་ཉམ་ཆུང་བ་མེད་དོ། །དེ་ནས་དེ་བཞིན་གཤེགས་པ་དེ་ལོ་བྱེ་


[054-66a0] [66A] 
[054-66a1] ༄༅། །བ་ཕྲག་དུ་མའི་བར་དུ་བཞུགས་བཞུགས་ནས་གྲོང་ཁྱེར་འདི་ཉིད་དང། གནས་འདི་ཉིད་དུ་མྱ་ངན་ལས་འདས་སོ། །དེ་ནས་དེའི་བསྟན་པ་ལོ་བྱེ་བ་ཕྲག་དུ་མའི་
[054-66a2] པར་དུ་གནས་གནས་ནས་གང་གི་ཚེ་བསྟན་པ་གནས་པ་དེའི་ལྷག་མ་ལོ་བཞི་བཅུ་ལུས་པ་དེའི་ཚེ་དམ་པའི་ཆོས་ནུབ་ཏུ་ཆེ་བའི་དུས་ན་དགེ་སློང་སངས་རྒྱས་བྱིན་ཞེས་བྱ་བ་གཡོག་འཁོར་མང་
[054-66a3] པོ་དང་ལྡན་པ། སེངྒའི་སྒྲ་སྒྲོག་པ། གསུང་རབ་ཡན་ལག་དགུའི་ཆོས་སྟོན་བ་ཞིག་བྱུང་སྟེ། དེ་བྲན་དང། བྲན་མོ་དང། བ་ལང་དང། མ་ཧེ་ལ་སོགས་པ་རྫས་ངན་པ་འཆང་བ། ལོག་པའི་
[054-66a4] ཆོས་སྟོན་པ། ཚུལ་ཁྲིམས་འཆལ་པ། སྡང་བའི་སེམས་དང་ལྡན་པ་རྣམས་ཀྱིས་ཐོས་ནས་གསད་པའི་སེམས་བསྐྱེད་དེ། ཚུལ་ཁྲིམས་འཆལ་བའི་ཕྱོགས་རྣམས་གཅིག་ཏུ་བསྡོངས་ནས་
[054-66a5] མཚོན་ཆ་སྣ་ཚོགས་ལག་ན་ཐོགས་ཏེ་དགེ་སློང་དེའི་ཐད་དུ་དེང་ངོ། །ངའང་དེའི་ཚེ་རྒྱལ་པོ་སྲིད་སྦྱིན་ཞེས་བྱ་བར་གྱུར་ཏེ་རྒྱལ་པོ་དེས་གཏམ་དེ་ཐོས་ནས་དམ་པའི་ཆོས་བསྲུང་བའི་ཕྱིར་དགེ་སློང་
[054-66a6] དེའི་ཐད་དུ་སོང་སྟེ། དེ་དག་དང་གཡུལ་བཀྱེའོ། །དེ་ནས་ཆོས་སྨྲ་བ་དེ་ལ་དེ་དག་གིས་མ་ཚུགས་སོ། །རྒྱལ་པོ་དེ་ནི། རལ་གྲི་དང། མདུང་ཐུང་ཁ་ལེབ་དང། རྡོ་རྗེ་རྩེ་གཅིག་པ་དང། མདའ་རྣམས་
[054-66a7] ཀྱི་ལུས་ལ་མ་གཙགས་པའི་ས་མཚམས་ཡུངས་འབྲུ་ཙམ་ཡང་མེད་པར་གྱུར་ཏོ། དེ་ནས་དགེ་སློང་དེས་རྒྱལ་པོ་དེ་དེ་ལྟར་གྱུར་པ་མཐོང་ནས་ལེགས་སོ། །ཞེས་སྨྲས་ཏེ་དམ་པའི་ཆོས་སྲུང་བས་ནི། དེ་


[054-66b0] [66B] 
[054-66b1] །ཁྱོད་ནི། ཆོས་དཔག་ཏུ་མེད་པའི་སྐལ་བ་ཅན་དུ་འགྱུར་རོ། །ཞེས་བྱས་སོ། །དེ་ནས་རྒྱལ་པོ་དེས་དགེ་སློང་དེའི་ཚིག་ཐོས་ནས་ཤི་བའི་འོག་ཏུ་དེ་བཞིན་གཤེགས་པ་མི་འཁྲུགས་པའི་
[054-66b2] འཇིག་རྟེན་གྱི་ཁམས་སུ་སྐྱེས་སོ། །དེར་སེམས་ཅན་གང་རྗེས་སུ་ཡི་རང་བར་གྱུར་བ་རྣམས་དང། གཡུལ་འགྱེད་པ་གང་ཡིན་པ་དེ་དག་ཐམས་ཅད་ཀྱིས་ཀྱང་བྱང་ཆུབ་ཐོབ་པར་གྱུར་ཏོ། །དེ་བཞིན་གཤེགས་
[054-66b3] པ་མི་འཁྲུགས་པའི་འཇིག་རྟེན་གྱི་ཁམས་མངོན་པར་དགའ་བ་ཞེས་བྱ་བའི་འཇིག་རྟེན་གྱི་ཁམས་སུ་དེ་བཞིན་གཤེགས་པ་མི་འཁྲུགས་པའི་རྣམ་པ་ཞེས་བྱ་བ་ཞིག་ཀྱང་བྱུང་ངོ། །དགེ་སློང་སངས་
[054-66b4] རྒྱས་བྱིན་ཡང་རྒྱལ་པོ་དེ་ཤི་བའི་རྗེས་ལ་ཤི་ནས་དེ་བཞིན་གཤེགས་པ་མི་འཁྲུགས་པའི་བསྟན་པ་ལ་ཉན་ཐོས་ཀྱི་མཆོག་ཏུ་གྱུར་ཏོ། །རྒྱལ་པོ་དེའང་ཉན་ཐོས་གཉིས་པར་གྱུར་ཏོ། །དེ་ལྟར་ན་
[054-66b5] དམ་པའི་ཆོས་ནུབ་པའི་ཚེ་དམ་པའི་ཆོས་བསྲུང་བར་བྱའོ། །དེའི་ཚེ་རྒྱལ་པོར་གྱུར་བ་དེ་ནི། ང་ཡིན་ནོ། །དགེ་སློང་དེ་ནི། སངས་རྒྱས་འོད་སྲུང་ཡིན་ཏེ། དེ་ནི། ཡོངས་སུ་མྱ་ངན་ལས་འདས་སོ། །
[054-66b6] དེ་ལྟར་ན། དམ་པའི་ཆོས་སྲུང་བའི་འབྲས་བུ་ནི། དཔག་ཏུ་མེད་དེ་འབྲས་བུ་རྣམ་པར་དག་པ་དེས་ན། ངའང་རྨ་བྱ་མདོངས་རི་མོ་ཅན་མང་པོས་བརྒྱན་པ་ལྟ་བུར་གྱུར་ཏེ། མི་ཤིགས་པའི་སྐུ་
[054-66b7] དང། ཆོས་ཀྱི་སྐུ་བརྙེས་པར་གྱུར་ཏོ། །འོད་སྲུང་ཆེན་པོ་དང་རུས་གཅིག་པས་གསོལ་བ། དེ་བཞིན་གཤེགས་པ་ནི། རྡོ་ལ་བརྐོས་པའི་ཡི་གེ་བཞིན་དུ་རྟག་པའི་སྐུ་དང་ལྡན་ལགས་སོ། །བཀའ་སྩལ་


[054-67a0] [67A] 
[054-67a1] ༄༅། །པ༑ རིགས་ཀྱི་བུ། དེ་བས་ན། དམ་པའི་ཆོས་སྲུང་བར་འདོད་པས་ནི། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ན་ཡོད་པ་དེར་བསྲུང་
[054-67a2] བར་བྱའོ། །དགེ་བསྙེན་དམ་པའི་ཆོས་སྲུང་བའི་འབྲས་བུ་ནི། རྒྱ་ཆེའོ། །རིགས་ཀྱི་བུ། དེ་བས་ན། དགེ་སློང་རྣམས་མཚོན་ཆ་ལག་ན་ཐོགས་པའི་དགེ་བསྙེན་དག་གིས་མདུན་དུ་བདར་ཏེ་རྒྱུ་
[054-67a3] བར་བྱའོ། །ཐེག་པ་ཆེན་པོ་འདི་ལ་ནི། དགེ་བསྙེན་གྱིས་བསླབ་པའི་གཞི་ལྔ་བླང་བར་མི་བྱ་སྟེ། དམ་པའི་ཆོས་བསྲུང་བའི་ཕྱིར་ལག་ན་མཚོན་ཆ་ཐོགས་ཤིང་དགེ་སློང་རྣམས་བསྲུང་བར་བྱའོ། །
[054-67a4] གསོལ་བ། ཅི་ལགས། དགེ་སློང་གང་དག་དེ་ལྟ་བུའི་དགེ་བསྙེན་ལག་ན་མཚོན་ཆ་ཐོགས་པ་དང་ལྷན་ཅིག་འགྲོགས་ཤིང་རྒྱུ་བ་དེ་དག་སློབ་དཔོན་ལགས་སམ། འོན་ཏེ་སློབ་དཔོན་མ་ལགས་
[054-67a5] ཚུལ་ཁྲིམས་འཆལ་བ་ཞེས་བྒྱིའམ། འོན་ཏེ་མི་བགྱི་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་འོག་ཏུ་
[054-67a6] ནང་འཁྲུག་འབྱུང་བ་དང། ཡུལ་བཅོམ་པ་དག་འབྱུང་བར་འགྱུར་ཏེ་དུས་ངན་པར་གྱུར་པ་དེའི་ཚེ་མུ་གེའི་ཉེས་པས་ཆེར་རབ་ཏུ་འབྱུང་ཞིང་མགོ་རེག་ཏུ་འགྱུར་ཏེ། དེ་དག་གིས་དགེ་སློང་
[054-67a7] ཚུལ་ཁྲིམས་དང། ཆོ་ག་དང། ཡོན་ཏན་དང། སྤྱོད་པ་ཕུན་སུམ་ཚོགས་པ་དང་ལྡན་པ་དག་སྐྲོད་པར་འགྱུར། གསོད་པར་འགྱུར་ཏེ། དེར་དགེ་སློང་ཚུལ་ཁྲིམས་དང་ལྡན་པ་རྣམས་ཀྱི་


[054-67b0] [67B] 
[054-67b1] གྲོང་ཁྱེར་དང། རི་ཁྲོད་ཀྱི་གྲོང་དག་ཏུ་ཇི་ལྟར་རྒྱུ་བར་བྱ་སྟེ། དེ་ལྟ་བུ་དག་གི་དུས་ན་དགེ་སློང་ཚུལ་ཁྲིམས་དང་ལྡན་པ་སློབ་དཔོན་དུ་གྱུར་པ་རྣམས་ལམ་དུ་འགྲོ་བ་ན་རང་གི་སྲོག་བསྲུང་བའི་
[054-67b2] ཕྱིར་མཚོན་ཆ་ལག་ན་ཐོགས་པ་དག་དེར་འགྲོ་བར་ངས་གནང་ངོ་།དགེ་བསྙེན་རྣམས་དང། ཁྱིམ་བདག་དང། རྒྱལ་པོ་དང། བློན་པོ་རྣམས་ཀྱིས་དགེ་སློང་ཚུལ་ཁྲིམས་དང་ལྡན་པ་བསྲུང་བའི་ཕྱིར་
[054-67b3] མཚོན་ཆ་འཆང་བ་དེའང་ཚུལ་ཁྲིམས་ཡིན་ཞེས་ང་ཟེར་ཏེ། འོན་ཀྱང་གསད་པར་ནི། མི་བྱའོ། །དགག་པའི་ཕྱིར་མཚོན་ཆ་བཅད་བར་བྱ་སྟེ། དེ་ནི། མཆོག་ཏུ་མཁས་པའི་ཚུལ་ཁྲིམས་ཡིན་
[054-67b4] ནོ༑ ༑སློབ་དཔོན་ནི། ཐེག་པ་ཆེན་པོའི་གདམས་ངག་སྟོན་པ་དང་ཡང་དག་པར་ལྟ་བ་དང། རུང་བ་མ་ཡིན་པའི་གདུགས་དང། འབྲུ་མར་གྱི་སྣོད་དང། འབྲས་བུའི་རྣམ་གྲངས་རྣམས་སྤངས་པ་
[054-67b5] དང། རྒྱལ་པོ་དང། བློན་པོ་རྣམས་ལ་མི་བརྟེན་པ་དང། རྙེད་པའི་ཕྱིར་སྦྱིན་པ་པོ་རྣམས་ལ་དགའ་བ་དང། སྙན་པར་སྨྲ་བ་མ་ཡིན་པ་དང། སྤྱོད་ལམ་ཕུན་སུམ་ཚོགས་པ་དང། ཚུལ་མེད་པའི་དགེ་སྦྱོང་
[054-67b6] གི་དངོས་པོ་སེལ་བ་དང། ཚུལ་ཁྲིམས་དང་ལྡན་པ་དང། དགེ་བའི་ཆོས་ཅན་དང། རྒྱ་མཚོ་དང་འདྲ་བའི་བློ་གྲོས་འཆང་བ་དང་བྱད་གཟུགས་དང། ཆ་བྱད་དང། རྙེད་པ་དང། བཀུར་སྟི་གཞན་མི་
[054-67b7] འདོད་པ་དང། ཆོ་ག་ཤེས་ཤིང་ཡོ་བྱད་བསྙུངས་པ་སྟོན་པ་གང་ཡིན་པ་སྟེ། དེ་ནི་སློབ་དཔོན་ཞེས་བྱའོ། །དེའི་འཁོར་རྙེད་པ་དང་བཀུར་སྟི་འདོད་པའི་རང་གི་འཁོར་གྱི་དགེ་འདུན་གང་ཡིན་པ་དེ་


[054-68a0] [68A] 
[054-68a1] ༄༅། །དག་ནི༑ ཟློག་པར་བྱེད་དོ། །དེ་ལ་དགེ་འདུན་ཡང་རྣམ་པ་གསུམ་སྟེ། ཚུལ་ཁྲིམས་འཆལ་པ་དང་འདྲེས་པ་དང། བྱིས་པའི་དགེ་འདུན་དང། རང་བཞིན་གྱི་དགེ་
[054-68a2] འདུན་ནོ། །དེ་ལ་ཚུལ་ཁྲིམས་འཆལ་པ་དང་འདྲེས་པའི་དགེ་འདུན་ནི་དེས་ཟློག་པར་བྱེད་དེ། ཚུལ་ཁྲིམས་འཆལ་པ་དང་འདྲེས་པའི་དགེ་འདུན་ཞེས་བྱ་བ་ནི། ཚུལ་ཁྲིམས་འཆལ་བ་རྣམས་
[054-68a3] འབའ་ཞིག་དང་མཐུན་པར་བྱེད་དེ། དེ་དག་ཚར་གཅོད་པར་མི་བྱེད་ཅིང་ཟང་ཟིང་གི་ཕྱིར་དེ་དག་དང་ལྷན་ཅིག་ཏུ་སྤྱོད་པར་མཐུན་པར་བྱེད་པ་གང་ཡིན་པ་སྟེ། ཚུལ་ཁྲིམས་དང་ལྡན་དུ་ཟིན་
[054-68a4] ཀྱང་དེ་དག་དང་ལྷན་ཅིག་ཏུ་གནས་པས་ཚུལ་ཁྲིམས་འཆལ་པ་ཁོ་ན་ཡིན་པའི་གྲངས་སུ་འགྲོ་བར་འགྱུར་རོ། །འདི་ནི། ཚུལ་ཁྲིམས་འཆལ་པ་དང་འདྲེས་པ་ཞེས་བྱ་སྟེ། དེའི་ཚུལ་མེད་པ་ཟློག་
[054-68a5] པར་བྱེད་པའི་ཕྱིར་སློབ་དཔོན་ཞེས་བྱའོ། །བྱིས་པའི་དགེ་འདུན་ཞེས་བྱ་བ་ནི། དགོན་པ་དང། བསོད་ནམས་ཞན་པ་དང། རྨུགས་པ་རྣམས་ཡིན་ཏེ། སྐབས་དབྱེ་བ་དང། གསོ་སྦྱོང་
[054-68a6] རྣམས་ཀྱི་དུས་སུ་རང་གི་འཁོར་ཉི་ཚེ་དག་བར་བྱེད་ཀྱི། ཚུལ་ཁྲིམས་འཆལ་པ་རྣམས་དག་པར་མི་བྱེད་པར་དེ་དག་དང་ལྷན་ཅིག་ཏུ་འདྲེ་བར་གནས་པ་དེ་ནི། བྱིས་པའི་དགེ་འདུན་ཞེས་བྱ་སྟེ་
[054-68a7] རྨུགས་པ་དེ་དག་གི་ཚུལ་མ་ཡིན་པ་སེལ་བར་བྱེད་པའི་ཕྱིར་སློབ་དཔོན་ཞེས་བྱའོ། །རང་བཞིན་གྱི་དགེ་འདུན་ནི། བདུད་བྱེ་བ་སྙེད་ཀྱིས་ཀྱང་མི་ཤིགས་པ་ཡིན་ཏེ། དེ་ནི། བྱང་ཆུབ་སེམས་


[054-68b0] [68B] 
[054-68b1] །ཚུལ་ཁྲིམས་འཆལ་བའི་དགེ་འདུན་རྣམ་པ་གཉིས་ཟློག་པར་བྱེད་པ་གང་ཡིན་པ་དེ་དག་ནི། སློབ་དཔོན་ཞེས་བྱའོ། །འདུལ་བ་འཛིན་པ་ཞེས་བྱ་
[054-68b2] བ་ནི། གདུལ་བར་བྱ་བའི་དབང་གིས་བསླབ་པའི་གཞི་དེ་དང་དེ་དག་ཤེས་ཏེ། རྔམས་ཆེན་པོའང་ཤེས་སོ། །རྔམས་ཆུང་དུའང་ཤེས་སོ། །འདུལ་བ་མ་ཡིན་པ་ནི། བཙན་པར་མི་བྱེད་དོ། །
[054-68b3] འདུལ་བ་ནི། བཙན་པར་བྱེད་དོ། །འདུལ་བར་བྱ་བའི་དབང་ཇི་ལྟར་ཤེས་ཤེ་ན། བྱང་ཆུབ་སེམས་དཔའ་གདུལ་བར་བྱ་བའི་དབང་གིས་གྲོང་ཁྱེར་དུ་འགྲོ་བ་ཡོད་དོ། །དེ་ནི། བུད་མེད་དང་
[054-68b4] གར་མཁན་མོའི་འདུན་ཁང་དང། ཡུགས་ས་མོའི་ཁྱིམ་དང། སྨད་ཚོང་མའི་མ་གཏོགས་པར་ཁྱིམ་གྱི་ནང་ངམ། འདུན་ཁང་གང་དུ་འགྲོ་འདོད་ཀྱང་རུང་སྟེ། དེ་ལ་དེར་འགྲོ་བའི་དུས་ངེས་པ་
[054-68b5] མེད་དོ༑ ༑བྱང་ཆུབ་སེམས་དཔའི་དགེ་སློང་གིས་ནི། ལོ་གྲངས་མང་པོར་ཡང་གྲོང་ཁྲོད་དུ་རྒྱུ་བར་བཟོད་ཀྱི། ཉན་ཐོས་ཀྱི་དགེ་སློང་གིས་ནི། མི་བཟོད་དོ། །རྔམས་ཆེན་པོ་དང། རྔམས་ཆུང་དུ་ཇི་ལྟར་
[054-68b6] ཤེས་ཤེ་ན། རྔམས་ཆེན་པོ་ཞེས་བྱ་བ་ནི། དེ་བཞིན་གཤེགས་པས་དོན་གྱི་དམིགས་བྱུང་བ་གང་གཟིགས་ན་ནི། དེ་ལྟར་གཟིགས་པའི་འོག་ཏུ་ཕས་ཕམ་པ་བཞི་པོ་འདི་ལྟ་བུ་ཕྱིན་ཆད་མ་བྱེད་
[054-68b7] ཅིག་གལ་ཏེ་ཁྱེད་ཀྱིས་བྱས་ན། རབ་ཏུ་འབྱུང་དུ་མེད་པར་འགྱུར་རོ། ཞེས་བསླབ་པའི་གཞི་འཆའ་བར་མཛད་པ་དེ་ནི། རྔམས་ཆེན་པོ་ཞེས་བྱའོ། །རྔམས་ཆུང་ངུ་ཞེས་བྱ་བ་ནི། འདི་ན་ལ་


[054-69a0] [69A] 
[054-69a1] ༄༅། །ལ་ཞིག་གིས་དོན་གྱི་དམིགས་བྱུང་བ་གཅིག་ཅིག་བྱས་ལ་བསླབ་པའི་གཞི་དེ་དམ་པོར་མ་བྱས་པ་དེ་བཞིན་གཤེགས་པས་ལན་གསུམ་གྱི་བར་དུ་གཟིགས་
[054-69a2] ཀྱང་བསླབ་པའི་གཞི་གཞན་འཆའ་བར་མཛད་དེ། དེ་ནི། ཕྱིར་གསོ་བ་ཚང་བ་ཞེས་བྱ་སྟེ། རྔམས་ཆུང་དུ་ཞེས་བྱའོ། །དེའང་ལྷག་མ་དང་བཅས་པའི་འདུལ་བ་ནི། བཙན་པར་བྱེད་དོ། །
[054-69a3] རུང་བ་མ་ཡིན་པའི་སྦྱིན་པའི་ཕན་ཡོན་གང་ལས་འབྱུང་བའི་འདུལ་བ་དེ་ནི། བཙན་པར་མི་བྱེད་དོ། །འདུལ་བ་ལ་སློབ་པར་བྱེད་དོ་།ཚུལ་ཁྲིམས་འཆལ་བ་ནི། ཚུལ་ཁྲིམས་སྤངས་
[054-69a4] ལ་ཆོས་གོས་རྣམས་དང་བཅས་ཤིང་གཞོན་ནུ་ཆེན་པོ་ཡིན་ནོ། །དེ་ནི། དེའི་འདུལ་བའང་བཙན་པར་མི་བྱེད་ལ་གང་འདུལ་བ་ལ་སྣང་བ་དེ་ལ་དེ་མཆོག་ཏུ་ཆོག་ཤེས་པར་བྱེད་དོ། །སངས་
[054-69a5] རྒྱས་ཀྱི་གསུང་རབ་ལས་གང་རྐྱེན་དུ་འཚམ་པ་སྟོན་པར་བྱེད་དོ་།དེ་ལས་བཏུས་པ་དེ་ལའང་འདུལ་བ་ཞེས་ང་ཟེར་ཏེ། དེ་ནི། འདུལ་བ་འཛིན་པ་ཡིན་ནོ། །ཡི་གེ་གཅིག་ཀྱང་ཤེས་ཏེ། གང་
[054-69a6] ཡི་གེ་གཅིག་ཤེས་པ་དེ་ལྟ་བུ་ནི། འཇིག་རྟེན་ན་འདུལ་བ་འཛིན་པ་ཡིན་ཏེ། འདི་ནི། མདོ་སྡེ་བ་འདུལ་བ་འཛིན་པ་ཞེས་བྱའོ། །དེ་ལྟར་ན། དེ་བཞིན་གཤེགས་པའི་བསྟན་པ་ནི། དཔག་
[054-69a7] ཏུ་མེད་དོ། །དེ་བཞིན་གཤེགས་པ་ནི། བསམ་གྱིས་མི་ཁྱབ་བོ། །གསོལ་པ། བཅོམ་ལྡན་འདས། དེ་བཞིན་གཤེགས་པ་ལྟ་ལགས་ཀྱང་བསམ་གྱིས་མི་ཁྱབ་ལགས། རྟག་པ་དང་


[054-69b0] [69B] 
[054-69b1] ཐེར་ཟུག་དང། ཞི་བ་ལགས་ཏེ། བསམ་གྱིས་མི་ཁྱབ་བོ། ཞེས་གཞན་དག་ལའང་བསྟན་པར་འཚལ་ལོ། །བཅོམ་ལྡན་འདས་ཀྱིས་བཀའ་སྩལ་བ། འོད་སྲུང་ཆེན་པོ་དང་རུས་
[054-69b2] གཅིག་པ། ལེགས་སོ། །ལེགས་སོ། །དེ་བཞིན་གཤེགས་པ་ནི། རྡོ་རྗེ་ལྟར་མི་ཤིགས་པའི་སྐུ་འཛིན་པ་ལ་ཞུགས་པ་ཡིན་ཏེ། དེ་ལྟར་ཡང་དག་པའི་ལྟ་བ་དང། བསླབ་པ་ལ་གུས་པར་བྱའོ། །
[054-69b3] དེ་བཞིན་གཤེགས་པ་རྡོ་རྗེ་ལྟར་མི་ཤིགས་པའི་སྐུ་དང་ལྡན་པར་ཡང་དག་པར་ལྟ་བའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་ཇི་ལྟར་མེ་ལོང་གི་ངོས་ལ་རང་བཞིན་གྱི་གཟུགས་
[054-69b4] བརྙན་སྣང་བ་དེ་བཞིན་དུ་དོན་དམ་པའི་སྐུ་གསལ་བར་མཐོང་ངོ་རྡོ་རྗེ་ལྟར་མི་ཤིགས་པའི་སྐུའི་ཕུང་པོའི་ལེའུ་ཞེས་བྱ་སྟེ་གཉིས་པའོ།། །།རིགས་ཀྱི་བུ། གཞན་ཡང་ད་ནི་
[054-69b5] མདོ་འདིའི་མིང་དང། ཡོན་ཏན་དང། ཚུལ་ཡང་དག་པར་གཟུང་བར་གྱིས་ཤིག་མདོ་འདིའི་མདི་ཐོས་ན། སེམས་ཅན་རྣམས་འགྲོ་བ་བཞིར་འགྲོ་བར་འགྱུར་པ་དེ་ནི། མི་སྲིད་དེ། མདོ་ཆེན་
[054-69b6] པོ་འདིའི་ཡོན་ཏན་དང་ཚུལ་སངས་རྒྱས་མང་པོས་བསྟན་པ་དེ་ལྟ་བུ་ངས་བསྟན་པར་བྱའོ། །གསོལ་བ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཇི་ལྟར་མདོ་འདིའི་མིང་ཡང་དག་པར་
[054-69b7] འཛིན་པ་ལགས། ཇི་ལྟར་མདོ་འདིའི་མིང་འཛིན་པའི་གྲངས་སུ་གཏོགས་པ་ལགས། བཀའ་སྩལ་བ། མདོ་འདི་ནི། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱ་སྟེ། ཚངས་པར་སྤྱོད་པ། ཐོག་མར་


[054-70a0] [70A] 
[054-70a1] ༄༅། །དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ་ཚིག་འབྲུ་བཟང་བ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། རྡོ་རྗེ་ལྟ་བུའི་
[054-70a2] གཏེར་དང། ཆེ་བར་གྲགས་པ་ཡིན་ནོ། །རིགས་ཀྱི་བུ། དཔེར་ན་གངྒཱ་དང། ཡ་མུ་ན་ལ་སོགས་པ་ཆུ་ཀླུང་བརྒྱད་ནི། རྒྱ་མཚོ་ཆེན་པོ་ཁོ་ནར་འབབ་པ་དེ་བཞིན་དུ། ཉོན་མོངས་པ་རྣམ་པ་སྣ་ཚོགས་
[054-70a3] བྱེ་བ་སྙེད་ཀྱི་རང་བཞིན་གྱི་བདུད་ལ་སོགས་པ་བདུང་ཐམས་ཅད་ལས་རྣམ་པར་རྒྱལ་བ་ནི། ཡོངས་སུ་མྱ་ངན་ལས་འདས་པ་ཆེན་པོ་ལུས་འདོར་ཞིང་འཆི་ལ་འདི་ཁོ་ན་ཉིད་དུ་འདུ་བར་འགྱུར་ཏེ་
[054-70a4] དེ་བས་ན། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ་།གཞན་ཡང་དཔེར་ན། སྨན་དཔྱད་རིག་པ་གསུམ་ལ་སོགས་པའི་རིག་པ་རྣམས་ནི། རང་རང་གི་རྒྱུད་ཕྱི་མ་ཁོ་ནའི་ཁོངས་སུ་
[054-70a5] འདུ་བར་འགྱུར་བ་དེ་བཞིན་དུ་དེ་བཞིན་གཤེགས་པས་གསུངས་པའི་དགོངས་པའི་ཚིག་གསང་བའི་ཆོས་ཀྱི་སྒོ་རྣམ་པ་སྣ་ཚོགས་ཐམས་ཅད་ཀྱང་ཡོངས་སུ་མྱ་ངན་ལས་འདས་པ་ཆེན་པོ་ཁོ་ནའི་
[054-70a6] ཁོངས་སུ་འདུ་བར་འགྱུར་བས་ན། དེའི་ཕྱིར་ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ། །དཔེར་ན། དབྱར་གྱི་དུས་སུ་ཞིང་པས་གཤོལ་ཆེན་པོས་རྨོས་ཏེ་ས་བོན་བཏབ་ནས་ས་བོན་
[054-70a7] འགྲུབ་པར་འདོད་ལ། གྲུབ་ནས་ནི། ཐམས་ཅད་གྲུབ་པའི་མཐར་ཐུག་པ་དེ་ཡིན་པའི་ཕྱིར་འདོད་པ་མེད་པར་འགྱུར་བ་དེ་བཞིན་དུ་སེམས་ཅན་རྣམས་ཀྱིས་མདོ་ཐམས་ཅད་ཀྱི་ཏིང་ངེ་འཛིན་


[054-70b0] [70B] 
[054-70b1] མདོ་འདིའི་བཅུད་ནི། ཐམས་ཅད་གྲུབ་པའི་མཐར་ཐུག་པ་དང། འདིས་སེམས་ཅན་ཐམས་ཅད་སྲིད་པ་ཐམས་ཅད་ལས་བརྒལ་བར་
[054-70b2] འགྱུར་བ་ཡིན་ནོ། །རིགས་ཀྱི་བུ། དཔེར་ན། རྗེས་ཀྱི་སྣ་གྲངས་ཅིའང་རུང་བ་དེ་དག་ཐམས་ཅད་ནི། གླང་པོའི་རྗེས་ཀྱི་ཁོངས་སུ་འདུ་བར་འགྱུར་ཏེ། གླང་པོ་ཆེའི་རྗེས་ནི། དེ་དག་གི་ནང་ན་མཆོག་ཅེས་
[054-70b3] བྱ༑ རབ་མཆོག་ཅེས་བྱ། གཙོ་བོ་ཞེས་བྱ་བ་དེ་བཞིན་དུ། རིགས་ཀྱི་བུ། མདོ་འདིའི་ཏིང་ངེ་འཛིན་ཅིའང་རུང་བ་དེ་དག་ཐམས་ཅད་ནི་ཡོངས་སུ་མྱ་ངན་ལས་འདས་པ་ཆེན་པོ་ཁོ་ནའི་ཁོངས་སུ་འདུ་
[054-70b4] བར་འགྱུར་ཏེ། མདོ་འདིའི་ཏིང་ངེ་འཛིན་ཐམས་ཅད་ཀྱི་ནང་ན་ཡོངས་སུ་མྱ་ངན་ལས་འདས་པའི་མདོ་ཆེན་པོ་མཆོག་ཅེས་བྱ། རབ་མཆོག་ཅེས་བྱ། །གཙོ་བོ་ཞེས་བྱའོ། །རིགས་ཀྱི་བུ། གཞན་ཡང་དཔེར་
[054-70b5] ན༑ སྟོན་གྱི་དུས་སུ་ལོ་ཏོག་བཏབ་པ་ནི། རྨོས་ཐམས་ཅད་ཀྱི་མཆོག་ཅེས་བྱ། རབ་མཆོག་ཅེས་བྱ། གཙོ་བོ་ཞེས་བྱ་བ་དེ་བཞིན་དུ་ཡོངས་སུ་མྱ་ངན་ལས་འདས་པའི་མདོ་ཆེན་པོའི་རྟག་པ་ཉིད་ཀྱི་
[054-70b6] གཤོལ་ཆེན་པོའི་རྨོས་པ་ནི། མདོ་ཐམས་ཅད་ཀྱི་མཆོག་ཅེས་བྱ། རབ་མཆོག་ཅེས་བྱ། གཙོ་བོ་ཞེས་བྱའོ། །དེ་བཞིན་དུ་ཐམས་ཅད་ལའང་སྦྱར་བ་བྱ་སྟེ། འདིར་དཀར་པོའི་ཕྱོགས་ཀྱི་ཐབས་དང་
[054-70b7] སྦྱར་རོ༑ ༑ཉན་ཐོས་ཀྱི་ཐེག་པའི་ཡང་དག་པར་ལྡན་པའི་མདོའི་རྣམ་པར་དབྱེ་བའང་འདིར་སྦྱར་བར་བྱའོ། །རིགས་ཀྱི་བུ། གཞན་ཡང་དཔེར་ན། མཁྲིས་པ་རྒྱས་པའི་ནད་ཀྱིས་ཐེབས་པ་ལ་ནི། མར་དང་


[054-71a0] [71A] 
[054-71a1] ༄༅། །མངར་བ་བརྒྱད་ཀྱི་སྨན་འབའ་ཞིག་ལྷག་པར་ཕན་པ་དེ་བཞིན་དུ། དེ་བཞིན་གཤེགས་པའི་དགོངས་པའི་ཚིག་གི་མཁྲིས་བ་རྒྱས་པའི་ནད་ཀྱིས་ཟིན་པ་ལའང་ཐེག་པ་
[054-71a2] ཆེན་པོའི་མདོ་སྡེ་དང། མྱ་ངན་ལས་འདས་པ་ཆེན་པོའི་མངར་བ་བརྒྱད་ཀྱི་སྨན་འབའ་ཞིག་ལྷག་པར་ཕན་ཏེ། འདིར་མངར་བ་བརྒྱད་གང་ཞེ་ན། རྟག་པ་དང། བརྟན་པ་དང། ཐེར་ཐུག་དང། ཞི་
[054-71a3] བ་དང། བསིལ་བའི་རང་བཞིན་དང། རྒ་བ་མེད་པ་དང། འཆི་བ་མེད་པ་དང། དྲི་མ་མེད་པ་དང། བདེ་བ་སྟེ། འདི་རྣམས་ནི། འདིར་མངར་བ་བརྒྱད་ཅེས་བྱ་སྟེ། གང་གི་ཕྱིར་མངར་བ་ཆེན་པོ་ཡིན་པས་
[054-71a4] ན༑ དེའི་ཕྱིར་ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ་།བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མིང་དང། ཡོན་ཏན་དང། ཚུལ་དེ་ལ་གནས་ན། ཡོངས་སུ་མྱ་ངན་ལས་
[054-71a5] འདས་པ་རྣམ་པ་དུ་མ་སྟོན་ཏེ། དེ་བས་ན། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ། །རིགས་ཀྱི་བུའམ། རིགས་ཀྱི་བུ་མོ་ཡོངས་སུ་མྱ་ངན་ལས་འདས་པ་ཆེན་པོ་འདིས་མྱ་ངན་ལས་
[054-71a6] འདའ་བར་འདོད་པས་ནི། དེ་བཞིན་གཤེགས་པ་དང། ཆོས་དང། དགེ་འདུན་རྟག་གོ་ཞེས་བྱ་བ་ལ་བརྩོན་པར་བྱའོ། །རིགས་ཀྱི་བུའམ་རིགས་ཀྱི་བུ་མོ་ཡོངས་སུ་མྱ་ངན་ལས་འདས་
[054-71a7] པ་ཆེན་པོའི་སྤྱད་པ་སྤྱོད་པར་འདོད་པས་ནི། དེ་བཞིན་གཤེགས་པ་རྟག་གོ་ཞེས་བྱ་བ་ལ་བརྩོན་པར་བྱའོ། །གསོལ་པ། ཀྱེ་མ་བཅོམ་ལྡན་འདས། དེ་བཞིན་གཤེགས་པ་བསམ་གྱིས་མི་


[054-71b0] [71B] 
[054-71b1] །ཆོས་བསྟན་པ་བསམ་གྱིས་མི་ཁྱབ་ལགས་སོ་།དགེ་འདུན་ཡོན་ཏན་གྱི་ཚེགས་དང་ལྡན་པ་བསམ་གྱིས་མི་ཁྱབ་ལགས་སོ། །དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་
[054-71b2] མདོ་འྡིའང་བསམ་གྱིས་མི་ཁྱབ་ལགས་སོ། །འདི་ལ་གང་དག་བཀའ་བཞིན་དུ་བྱེད་པ་དེ་དག་ནི། ཡང་དག་པར་འཛིན་པའི་སེམས་ཅན་ལགས་སོ། །དེ་དག་ནི། མཆོད་རྟེན་ལྟ་བུ་ལགས་སོ། །
[054-71b3] གཞན་ནི། མྱ་ངན་དུ་བགྱི་བ་ལགས། མིང་ཤེས་པའི་དགོན་པ་ན་འཁོད་པ་ལགས་སོ། །མདོའི་མིང་གི་གཏན་ཚིགས་དང། ཡོན་ཏན་གྱི་ཚུལ་གྱི་ལེའུ་ཞེས་བྱ་སྟེ། གསུམ་པའོ།། །།
[054-71b4] རིགས་ཀྱི་བུ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། མྱ་ངན་ལས་འདས་པ་ཆེན་པོའི་མདོ་ཆེན་པོ་ལས་ཆོས་ཀྱི་སྣ་གྲངས་རྣམ་པ་བཞི་སྟོན་པར་བྱེད་དེ། སྣ་གྲངས་རྣམ་པ་
[054-71b5] བཞི་གང་ཞེ་ན། རང་གི་ལྷག་པའི་བསམ་པ་ཞེས་བྱ་བ་དང་གཞན་གྱི་ལྷག་པའི་བསམ་པ་ཞེས་བྱ་བ་དང། འདྲི་བའི་དབང་ཞེས་བྱ་བ་དང། དོན་གྱི་དམིགས་བྱུང་བའི་དབང་ཞེས་བྱ་བ་སྟེ་བཞི་
[054-71b6] པོ་ནི། དེ་དག་ཡིན་ནོ། །དེ་ལ་རང་གི་ལྷག་པའི་བསམ་པ་ཞེས་བྱ་བ་ནི། དེ་བཞིན་གཤེགས་པས་གང་ལ་གཟིགས་ནས་ཆོས་སྟོན་པར་མཛད་པ་སྟེ། དཔེར་ན། ཤིང་གི་ཕུང་པོ་འབར་ཞིང་སྣང་
[054-71b7] བར་གྱུར་བ་གཟིགས་ནས་དགེ་སློང་དག་གང་དག་དེ་བཞིན་གཤེགས་པ་ལས་གསང་བ་སྣ་ཚོགས་ཐོས་ན། འདི་ནི། བདུད་ཀྱིས་སྨྲས་པ་ཡིན་ནོ། །ཞེས་གཞན་དག་ལ་ཟེར་ཞིང། རང་བཟོའི་ཚིག་


[054-72a0] [72A] 
[054-72a1] ༄༅། །འབྲུ་སྣ་ཚོགས་རྣམས་ལ་དེ་བཞིན་གཤེགས་པས་གསུངས་པ་ཡིན་ནོ། །ཞེས་བྱས་ནས་སངས་རྒྱས་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ནི་
[054-72a2] མི་རྟག་གོ་ཞེས་ཟེར་བ་བས་ནི། ཤིང་གི་ཕུང་པོ་འབར་བ་འདི་ལ་ཀུན་ནས་རེག་ཅིང་པང་དུ་བླངས་ཀྱང་བླའོ། །གང་དག་བདུད་ཀྱིས་སྨྲས་པའོ། །ཞེས་ཟེར་བ་དང། གང་དག་ཕྱིན་ཅི་ལོག་གི་
[054-72a3] ཆོས་དེ་འཛིན་པར་བྱེད་པ་དེ་དག་ནི། བརྫུན་དུ་སྨྲ་བའོ། །དེ་བཞིན་གཤེགས་པ་མི་རྟག་གོ། ཞེས་བྱ་བའི་ཚིག་སྨྲ་བ་བས་ནི་ཤིང་གི་ཕུང་པོ་འབར་བ་འདི་ལ་ལྕེས་ཀུན་ནས་རེག་པར་བྱས་
[054-72a4] ཏེ་ཤིའང་བླའི། ཚིག་དེ་ནི། མཉན་པར་ཡང་མི་བྱའོ། །དེ་བཞིན་གཤེགས་པ་རྟག་པའོ། །ཞེས་འདོགས་མི་ནུས་པ་དེ་དག་ནི། མྱ་ངན་དུ་བྱ་བ་ཡིན་ནོ། །སངས་རྒྱས་བཅོམ་ལྡན་འདས་
[054-72a5] ནི༑ བསམ་གྱིས་མི་ཁྱབ་བོ། །དེ་བཞིན་དུ་དེའི་རྗེས་སུ་བསྟན་པ་དང། ཉན་ཐོས་ཀྱི་དགེ་འདུན་ཡང་བསམ་གྱིས་མི་ཁྱབ་པོ། །སྙམ་དུ་གཟུང་བར་བྱའོ། །དེ་ལ་སོགས་པ་ཤིང་གི་ཕུང་པོ་
[054-72a6] འབང་བ་ཞེས་བྱ་བ་མན་ཆད་ནི། རང་གི་ལྷག་པའི་བསམ་པ་ཞེས་བྱ་བའི་སྣ་གྲངས་སོ། །གཞན་གྱི་ལྷག་པའི་བསམ་པ་ཞེས་བྱ་བ་ནི། བཅོམ་ལྡན་འདས་ཆོས་སྟོན་ཅིང་བཞུགས་པ་ན་བུད་
[054-72a7] མེད་གཞོན་ནུ་གསར་དུ་བུ་བྱུང་བ་ལ་ལ་ཞིག་བཅོམ་ལྡན་འདས་ཀྱི་ཐད་དུ་འོངས་ནས་ཕྱོགས་གཅིག་ཏུ་འདུག་སྟེ་སེམས་ཤིང་འདུག་གོ། དེ་ནས་བཅོམ་ལྡན་འདས་ཀྱིས་དེའི་བསམ་པ་ཐུགས་སུ་


[054-72b0] [72B] 
[054-72b1] དཔེར་ན། བུད་མེད་བུ་ལ་བྱམས་པའི་ཐབས་མཁས་པས་ཇི་ཙམ་འཇུ་ནུས་པའི་དྲོད་ཤེས་ནས་རང་གི་མཛུབ་མོའི་ཐོར་ཏོས་བདག་གི་བུ་ཆུང་དུ་མར་བལྡག་ཏུ་
[054-72b2] བཅུག་པ་བཞིན་ནོ། །ཞེས་གསུངས་སོ། །དེ་ནས་བུད་མེད་དེས་འདི་སྐད་ཅེས་གསོལ་ཏོ། །ཀྱེ་མ། བཅོམ་ལྡན་འདས་ཀྱིས་ནི། བདག་གི་སེམས་ཀྱི་རྟོག་པ་ཐུགས་སུ་ཆུད་ནས་ལྷག་ཆད་མེད་པར་
[054-72b3] བཀའ་སྩལ་ཏེ། བདག་སློབ་ཏུ་སྩལ་བ་ཁོ་ན་བཞིན་ལགས་སོ། །བཅོམ་ལྡན་འདས། བདག་གིས་དེང་བྱིས་པ་ལ་མཛུབ་མོའི་ཐོར་ཏོས་ཆབ་མར་སྩལ་བ་དྲག་པར་འགྱུར་ཏེ། དེས་ན། འདི་མ་ཞུ་
[054-72b4] བར་གྱུར་ལགས་སོ། །བཅོམ་ལྡན་འདས། ཅི་ལགས། བདག་གི་ཁྱེའུ་འདི་ཚེ་རིང་བར་འགྱུར་རམ། འོན་ཏེ་ཚེ་ཐུང་བར་འགྱུར་བ་བཅོམ་ལྡན་འདས་དེ་བཞིན་གཤེགས་པས་བསྟན་དུ་གསོལ། བཀའ་
[054-72b5] སྩལ་པ། ཁྱོད་ཀྱི་བུ་འདི་བདེ་བ་དང་ལྡན་ཞིང་ཚེ་རིང་བར་འགྱུར་རོ། །དེ་ནས་བུད་མེད་དེ་མགུ་བར་གྱུར་ནས་གསོལ་པ། ཁྱོད་ཀྱི་བདེན་པའི་ཚིག་གིས་བདག་ཤིན་ཏུ་མགུ་ལགས་སོ། །དེ་ལྟར་དེ་བཞིན་
[054-72b6] གཤེགས་པ་ནི། གདུལ་བར་བྱ་བའི་དབང་ལ་གཟིགས་ཤིང་འཇུ་བ་དང་མི་འཇུ་བའི་ཉམ་སྟོབས་དང་སྦྱར་ནས་ཆོས་ཐམས་ཅད་བདག་མེད་པ་དང། སྡུག་བསྔལ་བར་སྟོན་པར་མཛད་དོ། །གལ་ཏེ་
[054-72b7] བཅོམ་ལྡན་འདས་ཀྱིས་སྟོབས་ཆེ་ཆུང་དང་མ་སྦྱར་བར་སེམས་ཅན་རྣམས་ལ་རྟག་པའི་གསང་བ་བསྟན་པ་ལགས་ན། ཆབ་མར་མ་ཞུ་བ་དང་འདྲ་བར་སེམས་ཅན་རྣམས་ཆབ་འཚལ་བར་འགྱུར་ལགས་


[054-73a0] [73A] 
[054-73a1] ༄༅། །སོ༑ ༑བཀའ་སྩལ་པ། ཆེ་ཞེ། ལེགས་སོ། །ལེགས་སོ། །རིགས་ཀྱི་བུ་མོས་ནི། དེ་ལྟར་བྱ་དགོས་སོ། །ཆེ་ཞེ། གཞན་ཡང་གང་གི་ཚེ་ཁྱོད་ཀྱི་བུ་གོམ་པ་འདོར་ནུས་པར་
[054-73a2] གྱུར་པ་དེའི་ཚེ་ཁ་ཟས་སྣུམ་པ་གང་དང་གང་བྱིན་པ་དེ་དང་དེ་འཇུ་ནུས་པར་འགྱུར་རོ། །བཅོམ་ལྡན་འདས། དེ་ནི། བཀའ་མད་དོ་།བཀའ་སྩལ་པ། ཅི་དང་བོའི་ཟས་ཀྱིས་མགུ་བར་འགྱུར་རམ་
[054-73a3] གསོལ་པ། བཅོམ་ལྡན་འདས། དེ་ནི། མ་ལགས་སོ། །བཀའ་སྩལ་པ། ཆེ་ཞེ། དེ་བཞིན་དུ་གང་གི་ཚེ་ངའི་ཉན་ཐོས་རྣམས་ཀྱིས་བྱིས་པ་ཆུང་དུ་ཉུང་དུ་ཟ་བ་དང་འདྲ་བ་དེའི་ཚེ་ང་མར་དང་འདྲ་
[054-73a4] བ་སྡུག་བསྔལ་དང། མི་རྟག་པ་དང། སྟོང་པ་དང། བདག་མེད་པའི་དོན་དུ་སྟོན་ཏོ། །གང་གི་ཚེ་ཁྱོད་ཀྱི་བུ་སྐྱེས་པ་བཞིན་དུ་ཉན་ཐོས་ཆེན་པོར་གྱུར་ཏེ། སྟོབས་ཆེར་སྐྱེས་ཤིང་ཐེག་
[054-73a5] པ་ཆེན་པོ་འདོད་པར་གྱུར་པ་དེའི་ཚེ་ནི། ངའང་རོ་དྲུག་དང་ལྡན་པའི་ཁ་ཟས་ཆེན་པོ་དང་འདྲ་བའི་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་སྟོན་ཏོ། །དེ་ལ་རོ་དྲུག་པོ་རྣམས་གང་
[054-73a6] ཞེ་ན༑ སྡུག་བསྔལ་གྱི་སྐྱུར་དང། མི་རྟག་པའི་ལན་ཚྭ་དང་བདག་མེད་པའི་ཚ་བ་དང། བདེ་བའི་མངར་བ་དང། བདག་ཡོད་པའི་བསྐ་བ་དང། རྟག་པའི་ཁ་བ་རྣམས་ཏེ། རོ་དྲུག་པོ་འདི་
[054-73a7] རྣམས་ཉོན་མོངས་པའི་བུད་ཤིང་དང། སྒྱུ་མའི་མེས་བཙོས་པའི་ཟས་ཡོངས་སུ་མྱ་ངན་ལས་འདས་པ་ཆེན་པོའི་དེ་ཁོ་ན་ཉིད་ཀྱི་འབྲས་ཆན་ཞིམ་པོ་ངའི་ཉན་ཐོས་རྣམས་ཟ་བར་འགྱུར་རོ། །


[054-73b0] [73B] 
[054-73b1] གཞན་ཡང་དབེར་ན། ཁྱོད་གཞན་གྱིས་བོས་སམ། གཞན་གྱི་གཙུག་ཕུད་བཅའ་བའི་ཕྱིར་གྲོང་གཞན་དུ་འགྲོ་བར་འདོད་པ་ན་བུ་ངན་པ་རྣམས་བོར་ཏེ་བུ་བཟང་པོ་རྣམས་བླངས་ནས་གཏེར་
[054-73b2] གསང་བ་རྣམས་སྟོན་པར་བྱེད་དམ། བཅོམ་ལྡན་འདས། དེ་ནི། བཀའ་མད་དེ། བུ་ངན་པ། ཚུལ་མ་མཆིས་པ། ནོར་གྱི་སྐལ་བ་ཅན་མ་ལགས་པ་དེ་དག་ལ་ནི། བདག་ནོར་སྟོན་པར་མི་
[054-73b3] བགྱིད་ལགས་ཀྱི། བདག་ནི། བུ་བཟང་པོ། །ཁྱིམ་སོ་འཛིན་པ། ཁྱིམ་གྱི་དོན་སྒྲུབ་པ། རྫས་བསྟན་པར་འོས་པ་དེ་དག་ལ་སྟོན་པར་བགྱིད་ལགས་སོ། །བཀའ་སྩལ་པ། ཆེ་ཞེ། དེ་བཞིན་དུ་
[054-73b4] གང་གི་ཚེ་ཡོངས་སུ་མྱ་ངན་ལས་འདས་པ་ཆེན་པོར་འགྲོ་བའི་བྱ་བ་བྱེད་པ་དེའི་ཚེ་དེ་བཞིན་གཤེགས་པ་གསང་བ་སྣ་ཚོགས་ཀྱི་དགོངས་པའི་ཚིག་མ་ལུས་པར་ཉན་ཐོས་རྣམས་ལ་སྟོན་ཏེ། དེར་སྲས་
[054-73b5] རྣམས་ལ་དད་པ་སྦྱིན་པར་མཛད་དོ། །ཆེ་ཞེ། དཔེར་ན། ཁྱོད་བྱེས་སུ་སོང་བ་ན་བུ་ངན་པ་རྣམས་ཁྱོད་མ་ཤི་བར་ཤིའོ། །སྙམ་དུ་སེམས་སམ། བཅོམ་ལྡན་འདས། དེ་ནི། བཀའ་མད་དོ། །བཀའ་
[054-73b6] སྩལ་པ༑ དེ་ནས་ཁྱེད་ཕྱིར་འོངས་པ་དེ་དག་གིས་མཐོང་བ་དེ་བཞིན་དུ་ཆེ་ཞེ། ང་ལ་མི་རྟག་གོ། སྙམ་དུ་འདུ་ཤེས་མ་བྱེད་ཅིག་དེང་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་འགྱུར་རོ། །
[054-73b7] ཞེས་ཤི་བའི་འདུ་ཤེས་བཞིན་དུ་དེ་ལྟར་མ་འཛིན་ཅིག་གང་དག་རྟག་ཏུ་དེ་བཞིན་གཤེགས་པ་རྟག་པ་དང། བརྟན་པ་དང། ཐེར་ཟུག་པའོ། །སྙམ་དུ་འཛིན་པ་དེ་དག་གི་ཁྱིམ་ན་ནི། དེ་བཞིན་གཤེགས་


[054-74a0] [74A] 
[054-74a1] ༄༅། །པ་བཞུགས་ཏེ། འདི་ནི། གཞན་གྱི་ལྷག་པའི་བསམ་པ་ཞེས་བྱའོ། །འདྲི་བའི་དབང་ཞེས་བྱ་བ་ནི། འདི་ན་ལ་ལ་ཞིག་དེ་བཞིན་གཤེགས་པ་དགྲ་བཅོམ་པ་ཡང་དག་
[054-74a2] པར་རྫོགས་པའི་སངས་རྒྱས་ལ་ཞུ་བར་བྱེད་དེ། བཅོམ་ལྡན་འདས་ཇི་ལྟར་བགྱིས་ན། བདག་གིས་སུ་ལའང་ཅིའང་མ་སྩལ་བར་འཇིག་རྟེན་དུ་སྦྱིན་པ་པོར་གྲགས་པའི་གཏམ་སྙན་པ་ཐོབ་པར་
[054-74a3] འགྱུར་ལགས། དེ་བཞིན་གཤེགས་པས་དེ་ལ་དེ་སྐད་ཅེས་བཀའ་སྩལ་ཏོ་།ཆགས་པ་མེད་པ་ལ་བྲན་དང། བྲན་མོ་བླང་བར་སྟོབས་ཤིག་གཏན་དུ་ཚངས་པར་སྤྱོད་པ་ལ་བུ་མོའི་སྦྱིན་པ་
[054-74a4] གྱིས་ཤིག་ཤ་མི་ཟ་བ་ལ་ཤ་ཟར་ཆུ་གཅིག་ཆང་མི་འཐུང་བ་ལ་ཆང་འཐུང་ངུ་ཆུག་ཅིག་ངུས་སུ་ཟ་བ་ལ་དུས་མ་ཡིན་པར་ཟས་བྱིན་ཅིག་མེ་ཏོག་ཕྲེང་དང། རྒྱན་མི་ཐོགས་པ་ལ་ཕྱེ་མ་དང་
[054-74a5] སྤོས་དང། མེ་ཏོག་དང། བདུག་པ་རྣམས་བྱིན་ཅིག་དེ་དག་གི་དུས་ཤེས་པར་གྱིས་ལ་མགྲོན་དུ་བོས་ཤིག་དང། ཁྱོད་ཀྱིས་དེ་ལྟར་བྱས་ན། འཇིག་རྟེན་འདིར་སྦྱིན་བདག་གི་རྒྱལ་པོ་ཡིན་ནོ། །
[054-74a6] ཞེས་གྲགས་པ་ཆེན་པོར་འགྱུར་ཏེ། བསོད་ནམས་འཕེལ་བར་ནི། མི་འགྱུར་རོ། །འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། །བམ་པོ་ལྔ་པ། དེ་ནས་འོད་
[054-74a7] སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །ཤ་མི་འཚལ་བ་ལ་གཟུང་བ་ནི། ཆེད་ཆེར་བགྱི་བ་ལགས་ན། ཤ་མི་འཚལ་བ་ལའང་འཚལ་དུ་སྩལ་ན། ནོངས་པར་མི་


[054-74b0] [74B] 
[054-74b1] བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །ཁྱོད་ཀྱིས་ངའི་དགོངས་པ་རིག་སྟེ། དམ་པའི་ཆོས་སྲུང་བས་ནི། དེ་ལྟར་བྱ་དགོས་སོ། །རིགས་ཀྱི་བུ། ད་ཕྱིན་
[054-74b2] ཆད་ངའི་ཉན་ཐོས་རྣམས་ཤ་ཟ་བར་མི་གནང་ངོ། །ཡུལ་འཁོར་གྱི་བསོད་སྙོམས་ནི། བུའི་ཤ་དང་འདྲའོ། །ཞེས་བྱ་ན། ཤ་བཟའ་བར་ངས་ཇི་ལྟར་གནང། ཤ་ཟ་བ་ནི། བྱམས་པ་ཆེན་པོ་
[054-74b3] ཆད་པར་འགྱུར་རོ། །ཞེས་ངས་བསྟན་ཏོ། །གསོལ་པ། བཅོམ་ལྡན་འདས་འོ་ན་ཇི་ལྟར་མུ་གསུམ་ཡོངས་སུ་དག་པའི་ཤ་བཟའ་བར་གནང་ལགས་བཀའ་སྩལ་པ། མུ་གསུམ་ཡོངས་སུ་
[054-74b4] དག་པ་འདི་ནི། ངས་རིམ་གྱིས་བསླབ་པའི་གཞི་བསྡམ་པའི་ཕྱིར་དེང་ངས་བོར་རོ། །གསོལ་པ། བཅོམ་ལྡན་འདས། ཅི་ལས་དགོངས་ཏེ་དོན་ཆེད་ཀྱི་མུ་དགུ་དང། ཤ་རྣམ་པ་བཅུ་སྤང་བ་བཀའ་
[054-74b5] སྩལ་ལགས། བཀའ་སྩལ་པ། ཚིག་བཞག་པ་དེ་དག་ཀྱང་ཤ་མི་བཟའ་བར་བསྔམ་པའི་ཕྱིར་བཅད་དོ། །གསོལ་པ། བཅོམ་ལྡན་འདས་ཅི་ལས་དགོངས་ཏེ་ཤ་དང། ཉ་ཤ་བཟའ་བའང་ཁ་
[054-74b6] ཟས་བཟང་པོར་གསུང་ལགས། བཀའ་སྩལ་པ། ངས་ནི། ཤ་དང། ཉ་ཤ་ཁ་ཟས་བཟང་པོར་མ་གསུངས་ཀྱི། ངས་ནི། བུར་རམ་ཤིང་དང་འབྲས་སཱ་ལུ་དང། འབྲུ་དང། གྲོ་དང། ནས་དང་
[054-74b7] སྭན་སྡེའུ་དང། སྲན་གྲེའུ་རྣམས་དང། མངར་བག་ཁ་ར་དང། ལི་ཁ་ར་དང། སྦྲང་རྩི་དང། མར་དང། འོ་མ་དང། འབྲུ་མར་རྣམས་ཁ་ཟས་བཟང་པོར་གསུངས་པོ། ངས་ནི། ལུས་གཡོགས་


[054-75a0] [75A] 
[054-75a1] ༄༅། །པའི་ཕྱིར་གོས་སྣ་ཚོགས་ཀྱང་ཁ་དོག་ངན་པར་བསྒྱུར་བར་བྱའོ། །ཞེས་བསྟན་ན། ཤ་བཟའ་བའི་རོ་ལ་ཆགས་པ་ལྟ་ཅི་སྨོས། གསོལ་པ། དེ་ལྟ་ན་ནི། བའི་བཅུད་
[054-75a2] རྣམ་ལྔ་དང། ཏིལ་དང། འབྲུ་མར་ཤིང་གི་ཁུ་བ་དང། དུང་དང། ཟབ་དར་ལ་སོགས་པའང་ཁྲིམས་སུ་བཅའ་བའི་རིགས་ལགས་སོ་།བཀའ་སྩལ་པ། གཅེར་བུ་བའི་ལྟ་བ་མ་འཛིན་ཅིག་ད་
[054-75a3] ནི༑ འདུ་ཤེས་གཞན་གྱིས་ད་ཁྱོད་ལ་བསླབ་པའི་གཞི་བཅའ་བར་བྱ་སྟེ། མུ་གསུམ་གྱི་ཤའང་མི་བཟའ་བར་བསྡམས་སོ། །དོན་ཆེད་དུ་བྱས་པ་ཁྱོད་ཀྱིས་རིག་པ་དེའང་བསྔམས་སོ། །
[054-75a4] ཤ་རྣམ་པ་བཅུ་ལ་མ་གཏོགས་པ་དེའང་སྤངས་སོ། །ཤི་བའི་ཤའང་སྤངས་སོ། །ཤ་ཟ་བ་ནི། འྒྲོའང་རུང། འདུག་ཀྱང་རུང་སྟེ། སྲོག་ཆགས་ཐམས་ཅད་དེའི་དྲི་ཚོར་ནས་དེས་འཇིགས་
[054-75a5] ཏེ༑ དཔེར་ན། མིས་ཤིང་ཀུན་ནམ་སྒོག་པ་ཟོས་ན། མིའོ་ཅོག་གི་སེམས་མ་དད་པར་འགྱུར་ཞིང་མི་མཐུན་པར་འགྱུར་ལ། མི་མང་པོ་ཚོགས་པའམ། སྐྱེ་བོ་མང་པོས་གང་བའི་ནང་དུ་
[054-75a6] སེམས་ཅན་དེ་དག་གིས་ཆེ་ག་མོ་ཞིག་གི་ཤ་ཟོས་སོ། །ཞེས་ཤེས་པ་དེ་བཞིན་དུ་སྲོག་ཆགས་ཐམས་ཅད་ཀྱིས་ཤ་ཟ་བའི་མི་ངོ་ཤེས་ཏེ་དེ་དག་གི་དྲི་ཚོར་ནས་འཆི་བའི་འཇིགས་པས་སྐྲག་
[054-75a7] པར་འགྱུར་ཏེ། དེ་རྒྱུ་ཞིང་འགྲེ་བ་ན་ཆུ་དང། སྐམ་དང། ནམ་མཁའ་ལ་གནས་པའི་སྐྱེ་བོ་རྣམས་སྐྲག་སྟེ། བདག་ཅག་འདིས་གསད་དུ་འོང་ངོ། །སྙམ་ནས་འཁམས་ནས་ཀྱང་འཆི་བར་


[054-75b0] [75B] 
[054-75b1] །རྒྱུ་དེ་དག་གིས་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཤ་མི་ཞའོ། །གདུལ་བར་བྱ་བའི་དབང་གིས་ནི་ཤ་ཟ་བ་ལྟ་བུར་ཡང་སྟོན་མོད་ཀྱི། ཁ་ཟས་ཐ་མལ་པའང་མི་ཟ་ན། ཤ་
[054-75b2] ལྟ་ཅི་སྨོས། རིགས་ཀྱི་བུ། ང་འདས་པའི་འོག་ཏུ་ལོ་བརྒྱ་ཕྲག་མང་པོ་འདས་པ་ན་རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་དང། ཕྱིར་མི་འོང་བ་དང། དགྲ་བཅོམ་པ་རྣམས་མེད་པར་གྱུར་ལ་
[054-75b3] དམ་པའི་ཆོས་གཏན་ཞིག་པའི་ཚེ་དགེ་སློང་འདུལ་བ་དང་མ་མོ་འཛིན་པ། རྟོག་པ་སྣ་ཚོགས་ཅན། རང་གི་ལུས་གསོ་བར་བྱེད་པ། ཤ་སྣ་ཚོགས་གཅེས་པར་འཛིན་པ། ཁམས་འཁྲུགས་པ་དང་
[054-75b4] བཀྲེས་པ་དང། སྐོམ་པས་གཟིར་བ། ཆ་ལུགས་འཇིགས་འཇིགས་ལྟར་འདུག་པ། བ་ལང་རྫི་འདྲ་བ། བྱ་བ་འདྲ་བ། ཆོས་གོས་ཚོན་ཅན་ཀྱི་རྟགས་འཆང་བ། བྱི་ལའི་བརྟུལ་ཞུགས་སྤྱོད་
[054-75b5] པ༑ བདག་ནི། དགྲ་བཅོམ་པ་ཡིན་ནོ། །ཞེས་ཁས་འཆེ་བ། གནོད་པ་མང་པོས་ཉེན་པ། རང་གི་གཅིན་དང་ཕྱི་སས་ལུས་གོས་པ། ཐུབ་པ་བཞིན་དུ་ཆ་ལུགས་བཟང་པོར་འཆོས་པ། དགེ་སྦྱོང་མ་
[054-75b6] ཡིན་པར་དགེ་སྦྱོང་ལྟར་འཆོས་པ། དམ་པའི་ཆོས་ལྟར་བཅོས་མའི་ཡི་གེ་འཆང་བ་དག་འབྱུང་བར་འགྱུར་ཏེ། དེ་དག་གིས་ངས་བཅས་པའི་འདུལ་བ་དང། ཆོ་ག་དང། སྤྱོད་ཡུལ་དང་ལྡན་པའི་
[054-75b7] ཚུལ་དང། རུང་བ་མ་ཡིན་པ་ལ་ཆགས་པ་ལགས་རྣམ་པར་གྲོལ་བ་ཐར་བའི་དེ་ཁོ་ན་ཉིད་ཀྱི་ཡི་གེ་བཤིག་ནས་འདུལ་བ་དང། མདོ་སྡེ་སོ་སོ་ནས་ཅི་དགའ་མགུར་འཆོས་ཤིང་སྨྲ་བར་བྱེད་དེ། འདི་


[054-76a0] [76A] 
[054-76a1] ༄༅། །ལྟར་བདག་ཅག་གི་འདུལ་བ་ལས་བཅོམ་ལྡན་འདས་ཀྱིས་ཤའི་བཅུད་ཀྱི་སྦྱིན་པ་ནི། རུང་བ་ཡིན་ནོ། །ཞེས་གསུངས་སོ། །ཞེས་ཟེར་ཞིང། ཤཱཀྱའི་བུའི་དགེ་
[054-76a2] སྦྱོང་རྣམས་བདག་ཉིད་ཀྱིས་རང་བཟོར་བྱེད་ཅིང་འགལ་བར་སྨྲ་བ་དག་འབྱུང་བར་འགྱུར་རོ། །རིགས་ཀྱི་བུ། གཞན་ཡང་རུང་བ་མ་ཡིན་པའི་འབྲས་རྗེན་པ་དང། ཤ་དང་ཉ་ཤ་ལེན་པ་དང་
[054-76a3] སྣམས་སུ་སྦྱོར་བ་དང། འབྲུ་མར་གྱི་སྣོད་དང། གདུགས་བྱེད་པ་དང། ལྷམ་བྱེད་པ་དང། རྒྱལ་པོ་ལ་བརྟེན་པ་དང། མོ་ཡིག་འཆང་བ་དང། སྨན་པའི་དཔྱད་ལ་བརྩོན་པ་དང། བྲན་དང་
[054-76a4] བྲན་མོ་དང། གསེར་དང། དངུལ་དང། བྱུ་རུ་དང། དུང་དང། མན་ཤེལ་དང། མུ་ཏིག་གི་དོ་ཤལ་དང། ཤིང་ཏོག་རྣམས་ལེན་པ་དང་རིག་པ་དང། རི་མོ་མཁན་དང། གཟུགས་
[054-76a5] མཁན་དང། སྐྱེ་ཤིང་འཛུགས་པ་དང། གསང་སྔགས་དང། སྨན་དང། བྱིས་པའི་རྩེད་མོ་དང། གར་ཐབས་ཀྱི་ཡན་ལག་དང། མིག་འཁྲུལ་དང། རེངས་པར་བྱ་བའི་སྦྱོར་བ་དང་
[054-76a6] གླུ་གར་དང། མེ་ཏོག་ཕྲེང་དང། སོ་རྩི་དང། སྨན་མར་ཆེན་པོ་བསྐོལ་བ་དང། སྤོས་དང་བྱུག་པ་འཆང་བ་དང། འགྲོས་འཆོས་པ་རྣམས་སློབ་པ་དང། སྒེག་པའི་སྦྱོར་བ་ལ་བརྩོན་པ་དག་
[054-76a7] འབྱུང་བར་འགྱུར་ཏེ། དེ་དག་སྤངས་པ་ལ་ནི། དགེ་སློང་ཞེས་ང་ཟེར་རོ། །གསོལ་པ། བཅོམ་ལྡན་འདས། འོ་ན་ཇི་ལྟར་བགྱི་ལགས། དགེ་སློང་ངམ། དགེ་སློང་མའམ། དགེ་བསྙེན་ནམ་


[054-76b0] [76B] 
[054-76b1] གང་མ་བརྟགས་པའི་ཟས་མོད་པ་དེར་བསོད་སྙོམས་ཤ་དང་འདྲེས་པ་ཇི་ལྟར་དག་པར་བགྱི་ལགས། བཀའ་སྩལ་པ། རིགས་ཀྱི་བུ་
[054-76b2] ཅི་ནས་འདུལ་བ་དང་མི་འགལ་བར་ཆུས་བཀྲུས་ཏེ་བཟའ་བར་བྱའོ་།ཞེས་ངས་བསྟན་ཏོ། །ཡུལ་དེ་ལྟ་བུ་ན་ཟས་དང། སྐོམ་ཤའི་ཟས་ཀྱིས་ཤས་ཆེར་འདྲེས་པར་སྣང་བ་དེ་ལྟ་བུ་ནི། སྤང་བར་བྱའོ།།
[054-76b3] སྣོད་གཅིག་ལ་གཅིག་རེག་སྟེ་ཁ་ཟས་དངོས་མ་འདྲེས་པ་དེ་ལ་ནི་ཉེས་པ་མེད་དོ། །ཤའམ། ཉ་ཤའམ། རི་དྭགས་ཀྱི་ཤའམ། རྨིག་པ་སྐམ་པོའམ། ཤའི་བག་གཞན་གྱིས་འབགས་པ་རྣམས་
[054-76b4] ཀྱང་ལྟུང་བྱེད་དུ་འགྱུར་རོ། །ཞེས་ང་ཟེར་རོ། །སྔར་ནི། དོན་གྱི་དམིགས་བྱུང་བའི་སྐབས་སུ་བསྟན་ཏོ། །ད་འདིར་ནི། ཤ་ཟ་བ་ལས་གནོད་པར་འགྱུར་བར་ངས་བསྟན་ཏོ། །འདི་ནི། ང་ཡོངས་སུ་མྱ་
[054-76b5] ངན་ལས་འདའ་བའི་ཚེ་མང་དུ་བཤད་པ་ཡིན་ཏེ། འདི་ནི། འདྲི་བའི་དབང་ཞེས་བྱའོ། །དེ་ལ་དོན་གྱི་དམིགས་བྱུང་བའི་དབང་ཞེས་བྱ་བ་ནི། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་
[054-76b6] བསྙེན་མ་དག་ང་ལ་འདི་སྐད་ཅེས་འདྲི་བར་བྱེད་དེ། དེ་བཞིན་གཤེགས་པས་ཐོག་མར་མགོ་གཅིག་ཁོ་ནར་བཀའ་སྩལ་ན། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་
[054-76b7] རྫོགས་པའི་སངས་རྒྱས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་དོན་དང་ཚིག་འདི་རྣམས་ཅིའི་སླད་དུ་བྐའམ་སྩལ། བཅོམ་ལྡན་འདས། དེ་བཞིན་གཤེགས་པས་ཆོས་ཀྱི་སྒོ་དེ་ལྟར་བཀའ་སྩལ་པ་


[054-77a0] [77A] 
[054-77a1] ༄༅། །ནི༑ ལེགས་པར་གསུངས་པ་ལ་མ་ལགས་སོ། །ཞེས་ཟེར་ན། ཉེས་པར་འགྱུར་རོ། །ཞེས་ང་ཟེ་རོ། །སྲུང་བ་ཞེས་བྱ་བ་ནི། ཇི་སྐད་བཤད། འདུལ་བ་ཞེས་བྱ་བ་ནི་
[054-77a2] ཇི་སྐད་བཤད། སོ་སོར་ཐར་པ་ཞེས་བྱ་བ་ནི། ཇི་སྐད་བཤད་ཅེ་ན། ཉེས་པ་གཞན་ཡང་དུ་མ་ཡོད་དེ། དེ་དག་ཉོན་ཅིག་དེ་ལ་སོ་སོར་ཐར་པ་ཇི་སྐད་བཤད་ཅེ་ན། སོ་སོར་ཐར་པ་ཞེས་བྱ་བ་ནི་
[054-77a3] ཆོ་ག་ཤེས་པ་དང། ཡོ་བྱད་བསྙུངས་པ་དང། ལེན་པ་མེད་པའོ་།གཅིག་ཏུ་ན་སོ་སོར་ཐར་པ་ཞེས་བྱ་བ་ནི། གཉིས་ཀའི་དོན་ལས་གསོ་བར་བྱེད་པའི་ཕྱིར་རོ། །ལོག་པའི་ཚིག་ལས་གྲོལ་བར་
[054-77a4] བྱེད་པས་ན། ཐར་པའོ། །སྲུང་བ་ཞེས་བྱ་བ་ནི། རུང་བ་མ་ཡིན་པ་ཐམས་ཅད་ཀྱིས་འཚོ་བས་འགྲོ་བ་བཞི་པོ་རྣམས་སུ་ལྟུང་བར་བྱེད་པ་དང། སེམས་ཅན་དམྱལ་བ་མནར་མེད་པ་ལ་སོགས་པ་
[054-77a5] འཇིགས་པའི་གནས་ཐམས་ཅད་དུ་བཙོ་བར་འགྱུར་བ་དེ་ལས་སྲུང་བའི་ཕྱིར་རོ། །འདུལ་བ་ཞེས་བྱ་བ་ནི། ཐོབ་པར་བྱེད་པ་དང། འདུལ་བར་བྱེད་པ་དང། ཆོ་ག་སྟོན་པའི་ཕྱིར་དང། རྫས་ངན་
[054-77a6] པ་ལེན་པ་ལ་ངེས་པར་འབྱུང་བ་མེད་པའི་ཕྱིར་རྫས་ངན་པ་ལེན་པའང་མེད། རྫས་ངན་པ་སྦྱིན་པའང་མེད་པ་དེ་ནི། འདུལ་བ་ཞེས་བྱའོ། །འོ་ན་འདུལ་བའི་བསླབ་པའི་གཞི་དེ་ཅིའི་ཕྱིར་གཅིག་ཅར་
[054-77a7] མ་བཅས་ཤེ་ན། དེའི་ཚེ་ཁ་ཅིག་ཕམ་པ་བཞིའི་ཉེས་པ་བྱུང་བ་དག་ཀྱང་ཡོད། དགེ་འདུན་གྱི་ལྷག་མ་བཅུ་གསུམ་གྱི་ཉེས་བ་བྱུང་བ་དག་ཀྱང་ཡོད། སྤང་བའི་ལྟུང་བ་སུམ་ཅུའི་ཉེས་པ་བྱུང་བ་དག་


[054-77b0] [77B] 
[054-77b1] ལྟུང་བའི་ཉི་ཚེ་བ་དགུ་བཅུ་རྩ་གཅིག་གི་ཉེས་པ་བྱུང་བ་དག་ཀྱང་ཡོད། སོ་སོར་བཤགས་པར་བྱ་བ་བཞིའི་ཉེས་པ་བྱུང་བ་དག་ཀྱང་ཡོད། བསླབ་པ་མང་པོའི་ཆོས་ཀྱི་ཉེས་པ་བྱུང་བ་དག་ཀྱང་
[054-77b2] ཡོད༑ རྩོད་པ་ཞི་བར་བྱ་བ་བདུན་གྱི་ཉེས་པ་བྱུང་བ་དག་ཀྱང་ཡོད། རྟག་ཏུ་བསླབ་པ་ཐམས་ཅད་ལས་འགལ་བར་བྱེད་པ་དག་ཀྱང་ཡོད། མཚམས་མེད་པ་བྱེད་པ་དག་ཀྱང་ཡོད། མདོ་སྡེ་སྤོང་བ་དག་
[054-77b3] ཀྱང་ཡོད། འདོད་ཆེན་པོའི་མཐར་ཐུག་པའི་རྒྱུའི་མཚན་ཉིད་རྫོགས་པ་དག་ཀྱང་ཡོད་དེ། འདི་ན་དགེ་སློང་སྡིག་པའི་ལས་བྱེད་པ་ཆོས་ཐམས་ཅད་ལས་ཐལ་བ་དེ་དག་གཞན་དག་གིས་བསྐུལ་
[054-77b4] ནའང་བདག་ཉིད་མཁས་པ་ཡིན་པར་མངོན་པའི་ང་རྒྱལ་བྱེད་ཅིང་འཆགས་པར་མི་བྱེད་དེ། གསོར་རུང་བའང་གསུངས་ཏེ། གསོར་མི་རུང་བར་བྱེད་པ་དག་ཀྱང་ཡོད། ཁ་ཅིག་ནི། རུས་སྦལ་གྱི་
[054-77b5] ལུས་བཞིན་དུ་སྦེད་པའང་ཡོད་དེ། དེ་ལྟར་བདག་གི་ཉེས་པ་ཡུན་རིང་དུ་བཅབས་པའི་ཉེས་པ་འབྱུང་ཞིང་སྡིག་པ་བསགས་པར་འགྱུར་བས་ན། དེའི་ཕྱིར་དེ་བཞིན་གཤེགས་པ་ཐམས་ཅད་མཁྱེན་པ་
[054-77b6] ཡིན་པས་སྡིག་ཅན་རྣམས་ལ་གནས་རེ་རེ་ནས་འདྲི་བར་མཛད་དེ། ཐོག་མ་ཁོ་ནར་གཅིག་བཅས་པ་ན་བསླབ་པའི་གཞི་ཐམས་ཅད་གཅིག་ཅར་འཆའ་བར་མི་མཛད་དོ། །གསོལ་པ། དེ་བཞིན་གཤེགས་
[054-77b7] པས་མཁྱེན་བཞིན་དུ་དེ་དག་མནར་མེད་པ་ཤིན་ཏུ་འཇིགས་པའི་སར་གཏང་བར་མཛད་དམ་ཅི་ལགས། དཔེར་གསོལ་ན། མགྲོན་པོ་དག་གཅིག་ཤུལ་དུ་ཞུགས་ཏེ་ཤུལ་དྲང་པོ་མ་འཚལ་བ་ལས་དེར་


[054-78a0] [78A] 
[054-78a1] ༄༅། །ཤུལ་གཅིག་ནི། ལོགས་ཤིག་ཏུ་མཆི་བ་ལགས་ལ། དེ་དག་གིས་ཀྱང་ཤུལ་པོར་ཏེ་ལོག་པར་ཞུགས་ཤིང་མ་རུང་བར་གྱུར་ཀྱང་བདག་ཅག་ནི། ཤུལ་ལོག་པར་
[054-78a2] ཞུགས་སོ། །སྙམ་དུ་མ་ཚོར་ནས་འདི་ནི། ཤུལ་བཟང་པོ་ལགས་སོ་།སྙམ་དུ་འཛིན་ཅིང་དོང་ལ། ཕས་རྒྱུ་བའི་མགྲོན་པོའང་མ་མཐོང་བ་དེ་བཞིན་དུ་ཆོས་ལ་རྨོངས་པའི་སེམས་ཅན་དམ་པའི་ཆོས་ཀྱི་
[054-78a3] དེ་ཁོ་ན་ཉིད་མ་མཐོང་བ་རྣམས་ལ་བཅོམ་ལྡན་འདས་ཀྱིས་ཐོག་མ་ཁོ་ནར་ཤུལ་བསྟན་འཚལ་བ་ལས་སྔར་ནོངས་པ་རྔམས་ཆེ་ཆུང་མ་བསྟན་པས་དགེ་སློང་རྣམས་ཉེས་པ་རྣམས་ཀྱི་ནང་དུ་ལྟུང་བར་གྱུར་
[054-78a4] ན༑ འདི་ལྟར་བཅོམ་ལྡན་འདས་བདེན་པའི་མགྲོན་པོ། །བདེན་པའི་ལམ་གྱི་ཁྱད་པར་ཡང་དག་པར་གཟིགས་པ། ཆོས་ཀྱི་ལམ་གྱི་ཡོན་ཏན་གྱི་ཁྱད་པར་གྱི་ཕན་ཡོན་ཡང་དག་པར་གཟིགས་པ། ལྷའི་
[054-78a5] ཡང་ལྷ་བཅོམ་ལྡན་འདས་ཀྱིས་དེའི་ཚེད་དུ་བསླབ་པའི་གཞི་བཅའ་བ་བསྟན་དུ་གསོལ། །བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། ཁྱོད་དེ་བཞིན་གཤེགས་པ་ལ་དེ་སྐད་མ་ཟེར་ཅིག་
[054-78a6] དེ་བཞིན་གཤེགས་པ་ནི། ཡོན་ཏན་གྱི་ཁྱད་པར་གྱི་ཆོས་བཅུ་ཡང་དག་པར་གཟིགས་པ་ཡིན་ལ། སེམས་ཅན་ཐམས་ཅད་ལའང་སྒྲ་གཅན་ཟིན་བཞིན་དུ་གཟིགས་ནས། ཇི་ལྟར་དགེ་སློང་རྣམས་མནར་
[054-78a7] མེད་པར་འགྲོ་བར་མཛད། དེ་བཞིན་གཤེགས་པ་ནི། གལ་ཏེ་སེམས་ཅན་གཅིག་གི་རྒྱུ་དེ་འདྲ་བ་ཞིག་གཟིགས་ནའང་དེས་ངེས་པར་བསྒྲལ་བའི་ཕྱིར་བསྐལ་པའམ་བསྐལ་པ་ལས་ལྷག་པར་ཡང་


[054-78b0] [78B] 
[054-78b1] ཐུགས་བརྩེ་བ་དང་ལྡན་པ་ཇི་ལྟར་ཉིད་ཀྱི་སྲས་རྣམས་ལ་སླུ་བར་མཛད། འོད་སྲུང་ཆེན་པོ་དང་རུས་གཅིག་པ། དཔེར་ན། གྲོང་ཁྱེར་རམ་རི་ཁྲོད་ཀྱི་གྲོང་ཞིག་ན་ཐག་
[054-78b2] པ་ཞིག་ཡོད་ན། དེ་ནི། དེར་རས་བཏགས་པའི་ཡོ་བྱད་ཐགས་ཆ་གང་ཁ་རྒལ་བ་འདོར་བར་བྱེད་པ་དང། དཔེར་ན། འཁོར་ལོས་བསྒྱུར་བའི་རྒྱལ་པོ་ནི། ཐོག་མ་ཁོ་ནར་དགེ་བ་བཅུའི་ལས་ཀྱི་ལམ་རྣམས་
[054-78b3] གཅིག་ཅར་སྦྱོང་བར་མི་བྱེད་ཀྱི། སེམས་ཅན་གང་དང་གང་ཆོས་མ་ཡིན་པ་ལ་བརྟེན་པ་དེ་དང་དེ་དག་འཁོར་ལོ་རིན་པོ་ཆེས་བཏུལ་ནས་དམ་པའི་ཆོས་ལ་འགོད་པ་དེ་བཞིན་དུ། སངས་རྒྱས་བཅོམ་ལྡན་
[054-78b4] འདས་ཀྱང་ཐོག་མ་ཁོ་ནར་སོ་སོར་ཐར་པའི་བསླབ་པའི་གཞི་གཅིག་ཅར་འཆའ་བར་མི་མཛད་ཀྱི། དགེ་སློང་གང་དང་གང་གིས་ཉེས་པ་ཅི་དང་ཅི་བྱས་པའི་དོན་གྱི་དམིགས་བྱུང་བ་དེ་དང་དེ་གླེང་གཞིར་
[054-78b5] མཛད་ནས་བསླབ་པའི་གཞི་འཆའ་བར་མཛད་ལ། སེམས་ཅན་ཆོས་འདོད་པ་གང་ཡིན་པ་རྣམས་ཀྱིས་དེ་དང་དེ་མཐོང་ན། ཡིད་ཆེས་པར་འགྱུར་ཏེ། དེ་དག་དབང་དུ་འཇོག་གོ། དེ་ལྟར་ན། ཤིན་ཏུ་
[054-78b6] བརྟག་དཀའ་བའི་ཆོས་ཡང་དག་པར་གཟིགས་ནས་ཐ་ག་པ་དང་འཁོར་ལོས་སྒྱུར་བའི་རྒྱལ་པོའི་ཆོས་ཉིད་ཇི་ལྟ་བ་བཞིན་དུ་ཆོས་ཀྱི་འཁོར་ལོ་བསྐོར་བའི་སངས་རྒྱས་རྣམས་ཀྱི་ཆོས་ཉིད་ཀྱང་དེ་དང་
[054-78b7] འདྲ་སྟེ། དེ་ལྟར་ན། སངས་རྒྱས་བཅོམ་ལྡན་འདས་རྣམས་བསམ་གྱིས་མི་ཁྱབ་བོ། །ཆོས་བསྟན་པའང་བསམ་གྱིས་མི་ཁྱབ་བོ། །དེ་བཞིན་དུ་ཉན་པ་པོ་རྣམས་དང། ཡིད་ཆེས་པ་རྣམས་ཀྱང་བསམ་


[054-79a0] [79A] 
[054-79a1] ༄༅། །གྱིས་མི་ཁྱབ་སྟེ། འདི་ནི། དོན་གྱི་དམིགས་བྱུང་བའི་དབང་ཞེས་བྱའོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། དོན་གྱི་དམིགས་བྱུང་བའི་ཕྱིར་དང། ང་
[054-79a2] ཡོངས་སུ་མྱ་ངན་ལས་འདའ་བའི་ཕྱིར་ཆོས་ཀྱི་རྣམ་གྲངས་འདི་བཞིས་ཆོས་ཏོན་པར་བྱེད་དེ། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ནི། དོན་གྱི་དམིགས་བྱུང་བའི་དབང་ཞེས་བྱ་བ་
[054-79a3] ཡིན་པར་རིག་པར་བྱའོ། །བདག་གི་ལྷག་པའི་བསམ་པ་ཞེས་བྱ་བ་ནི་དེང་ངའི་ལྷག་པའི་བསམ་པ་བསྟན་པ་བཤད་པས་ན། བདག་གི་ལྷག་པའི་བསམ་པ་ཞེས་བྱ་བའང་ཡོངས་སུ་མྱ་ངན་ལས་འདས་
[054-79a4] པ་ཆེན་པོའི་མདོ་ཆེན་པོ་ཡིན་པར་རིག་པར་བྱའོ། །གཞན་གྱི་ལྷག་པའི་བསམ་པ་ཞེས་བྱ་བའང་ངས་དགེ་སློང་རྣམས་ཀྱི་བསམ་པ་རྟོགས་ནས་ང་ནི། རྟག་གོ་ཞེས་བསྟན་པས་ན། གཞན་གྱི་ལྷག་
[054-79a5] པའི་བསམ་པའང་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ཡིན་པར་རིག་པར་བྱའོ། །འདྲི་བའི་དབང་ཞེས་བྱ་བའང་བྱང་ཆུབ་སེམས་དཔའ་སེམས་དཔའ་ཆེན་པོ་མཆོག་ཏུ་ཆ་ཕྲ་བའི་ཡེ་
[054-79a6] ཤེས་དང་ལྡན་པ། འོད་སྲུང་ཆེན་པོ་དང་རུས་གཅིག་པ་ཁྱོད་ཀྱི་དབང་དུ་བྱས་ནས་ཉན་ཐོས་དང་རང་སངས་རྒྱས་ཐམས་ཅད་ཀྱིས་སྔོན་མ་ཐོས་པའི་ཚིག་ཡི་གེ་འབྲུ་གཅིག་པའི་ཐེག་ལེའི་གཏམ་དགོངས་
[054-79a7] པའི་ཚིག་གསང་བ་སྣ་ཚོགས་བསྟན་པས་ན། དེའི་ཕྱིར་འདྲི་བའི་དབང་ཡང་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ཡིན་པར་རིག་པར་བྱའོ། །དེ་ལ་ལ་ལ་ཞིག་འདི་ལྟར་ན་ནི། སླུ་བར་


[054-79b0] [79B] 
[054-79b1] འདི་ལྟར་ན་ནི། སླུ་བར་མི་འགྱུར་རོ། །སྙམ་དུ་རྟོག་སྟེ། དཔེར་ན། མི་ལ་ལ་ཞིག་ནམ་མཁའ་ཞེས་ཀྱང་ཟེར། མཁའ་ཞེས་ཀྱང་ཟེར། ཅིའང་མེད་པ་ཞེས་ཀྱང་ཟེར། ཐོགས་པ་མེད་པ་ཞེས་ཀྱང་ཟེར་
[054-79b2] ཏེ༑ དེ་དེ་སྐད་ཟེར་ན། གཞན་དག་ལ་སླུ་བ་མ་ཡིན་ནོ། །དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོ་འདི་ལས་རིགས་ཀྱི་བུའམ་རིགས་ཀྱི་བུ་མོ་བཅོམ་ལྡན་འདས་ཀྱིས་གསུངས་པའི་རྟག་པ་འདི་ལ་
[054-79b3] མོས་ནས་ཆོས་ཀྱི་རྣམ་གྲངས་བཞི་པོ་རྣམས་རྗོད་པར་བྱེད་ན་གཞན་དག་ལ་སླུ་བ་མ་ཡིན་ནོ། །ལྕགས་ཀྱི་གར་བུ་མེ་འབར་བ་།བརྡུང་བའི་ཚེ་ན་ཁད་ཀྱིས་ནི། །གྲང་བར་འགྱུར་ཡང་མེ་ཡི་དྲོད། །གང་དུ་
[054-79b4] སོང་བ་མི་རིག་ལྟར། །དེ་བཞིན་ཡང་དག་རྣམ་གྲོལ་བ། །འདོད་པའི་འདམ་དང་ཆུ་བོ་བརྒལ། །མི་གཡོ་བདེ་བ་ཐོབ་རྣམས་ཀྱང་གང་དུ་སོང་བ་གདགས་སུ་མེད། །ཡང་བཀའ་སྩལ་པ། རིགས་ཀྱི་བུ། དེ་ལྟར་
[054-79b5] ཁྱོད་དེ་བཞིན་གཤེགས་པ་རྣམས་མེད་པར་འགྱུར་བའི་འདུ་ཤེས་སུ་ལྟ་བས་སྙིང་མི་དགར་མ་བྱེད་ཅིག་ལྕགས་དང། མདོ་ལྕགས་ཞེས་བྱ་བ་ནི། དོན་ཐ་དད་པ་མ་ཡིན་ཏེ། ལྕགས་མེར་འབར་བ་ལས་
[054-79b6] གྲང་བར་གྱུར་བ་བཞིན་དུ་དེ་བཞིན་གཤེགས་པ་རྣམས་མེད་པར་འགྱུར་བའི་གནས་མེད་དོ། །ལྕགས་མེར་འབར་བ་ལས་གྲང་བ་བཞིན་དུ་ཉོན་མོངས་པའི་རྣམ་པ་ཞི་བར་འགྱུར་མོད་ཀྱི། གང་གི་ཚེ་ལྕགས་
[054-79b7] མེར་འབར་བ་གྲང་བར་འགྱུར་བ་ན་ཚ་ཚ་འཕྲོ་བ་ཐམས་ཅད་དང་བཅས་ཏེ་མེད་པར་འགྱུར་ན་ནི། དེའི་ཚེ་དེ་བཞིན་གཤེགས་པའང་མི་རྟག་པར་འགྱུར་ན། ལྕགས་དེ་འོད་དང་བཅས་པར་མེད་པར་འགྱུར་


[054-80a0] [80A] 
[054-80a1] ༄༅། །བ་ནི༑ མི་སྲིད་དོ། །དེ་བཞིན་དུ་དེ་བཞིན་གཤེགས་པའང་མྱ་ངན་ལས་འདས་པ་ཆེན་པོ་འདི་དང་བཅས་ཏེ་མི་རྟག་པར་འགྱུར་བ་ནི། མི་སྲིད་དེ། ཇི་ལྟར་ལྕགས་ཀྱི་མེ་གྲང་བར་
[054-80a2] འགྱུར་བ་དེ་བཞིན་དུ་དེ་བཞིན་གཤེགས་པའང་བསྐལ་པ་མང་པོ་གྲངས་མེད་པ་བྱེ་བ་སྙེད་དུ་བསགས་པའི་ཉོན་མོངས་པ་རྣམས་ཟད་ནས་རྟག་པ་དང། བརྟན་པ་དང། ཐེར་ཟུག་པར་འགྱུར་ཏེ། དེ་ལྟར་
[054-80a3] ན༑ ཡང་དག་པར་རྣམ་པར་གྲོལ་བའི་དེ་བཞིན་གཤེགས་པ་ནི། རྟག་པ་དང། བརྟན་པ་དང། ཐེར་ཟུག་པ་ཡིན་ནོ། །འདོད་པའི་འདམ་ནི་ཉོན་མོངས་པ་རྣམས་ཞེས་བྱ་བའི་དོན་ཏེ། ཉོན་མོངས་པའི་འདམ་
[054-80a4] དེ་ལས་བསྐལ་པ་གྲངས་མེད་པས་བརྒལ་བས་ན། དེའི་ཕྱིར་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་ལ་དེ་བཞིན་གཤེགས་པའི་གནས་གདགས་པར་མི་ནུས་ཏེ། དེ་བས་ན། ཡང་དག་
[054-80a5] ཤེས་དང་རྣམ་གྲོལ་བ། །འདོད་པའི་འདམ་དང་ཆུ་བོ་བརྒལ། །མི་གཡོ་བདེ་བ་ཐོབ་རྣམས་ཀྱང། །གང་དུ་སོང་བ་གདགས་སུ་མེད་།གསོལ་པ། བཅོམ་ལྡན་འདས། ཅི་ལགས། ཇི་ལྟར་ལྕགས་གྲང་
[054-80a6] པར་གྱུར་ཀྱང་སླད་ཀྱིས་ཡང་ཞུགས་ཀྱིས་ཚ་བར་འགྱུར་བ་བཞིན་དུ་གལ་ཏེ་དེ་བཞིན་གཤེགས་པའང་དེ་དང་འདྲ་བར་གྱུར་ན་ནི། མི་རྟག་པར་འགྱུར་ལགས་སོ། །བཀའ་སྩལ་པ། དེ་བཞིན་གཤེགས་པ་
[054-80a7] ནི༑ རྟག་སྟེ། བདག་ཉིད་མེ་ལྟ་བུར་གྱུར་ནས་ལྕགས་དང་འདྲ་བའི་སེམས་ཅན་མང་པོ་རྣམས་ཡེ་ཤེས་ཀྱི་མེས་བརྡ་སྤྲད་ནས་ཡང་དག་པ་མ་ཡིན་པའི་ཉོན་མོངས་པ་རྣམས་ཟད་པར་མཛད་དོ། །གསོལ་


[054-80b0] [80B] 
[054-80b1] བཅོམ་ལྡན་འདས། ལེགས་ལགས་སོ། །ལེགས་ལགས་སོ། །དེ་བཞིན་གཤེགས་པའི་རྟག་པ་ཉིད་མ་ལུས་པར་བཤད་དུ་གསོལ། བཀའ་སྩལ་པ་རིགས་ཀྱི་བུ། གཞན་ཡང་དཔེར་ན་
[054-80b2] འཁོར་ལོས་བསྒྱུར་བའི་རྒྱལ་པོ་རང་གི་བཙུན་མོའི་འཁོར་དུ་སོང་བ་ལས་ཐང་གཅིག་སྐྱེད་མོས་ཚལ་གཞན་ཞིག་ཏུ་བྱུང་སྟེ། དེ་དེར་སོང་ནས་རྩེ་བར་བྱེད་པ་ན་གང་གི་ཚེ་རྒྱལ་པོ་དེ་བཙུན་མོའི་འཁོར་ནས་
[054-80b3] མི་སྣང་བར་གྱུར་པ་དེའི་ཚེ་ཤིའོ། །སྙམ་པའི་འདུ་ཤེས་བསྐྱེད་པར་མི་བྱའོ། །རིགས་ཀྱི་བུ། དེ་བཞིན་གཤེགས་པ་ནི། ཆོས་ཉིད་ལས་ཉམས་པར་མི་འགྱུར་ཏེ། རྒྱལ་པོ་དང་འདྲ་བར་ཛམྦུའི་གླིང་
[054-80b4] དུ་དེ་བཞིན་གཤེགས་པ་མི་རྟག་པར་གྱུར་ཏོ། །ཞེས་གྲོངས་པའི་འདུ་ཤེས་བསྐྱེད་པར་མི་བྱའོ། །ཇི་ལྟར་རྒྱལ་པོ་བཙུན་མོའི་འཁོར་ནས་སྐྱེད་མོས་ཚལ་དུ་སོང་སྟེ་རྩེ་བ་དེ་བཞིན་དུ་དེ་བཞིན་གཤེགས་
[054-80b5] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱང་ཉོན་མོངས་པའི་རྣམ་པ་ཉིད་ཀྱི་བཙུན་མོའི་འཁོར་ལྟ་བུ་ལས་ངེས་པར་འབྱུང་སྟེ། ཉོན་མོངས་པ་མེད་པར་བཅོམ་ལྡན་འདས་གཟུངས་སྣ་ཚོགས་
[054-80b6] དང། བྱང་ཆུབ་ཀྱི་ཡན་ལག་གི་མེ་ཏོག་སྣ་ཚོགས་དང་ལྡན་པའི་སྐྱེད་མོས་ཚལ་དུ་གཤེགས་ནས་དེ་བཞིན་གཤེགས་པ་ཉོན་མོངས་པ་དང་བྲལ་བ་ཉིད་ཀྱི་སྐུའི་ཐབས་སྟོན་པ་སྣ་ཚོགས་ཀྱིས་རོལ་པར་མཛད་
[054-80b7] དོ༑ ༑གསོལ་པ། དེ་བཞིན་གཤེགས་པ་བསྐལ་པ་གྲངས་མེད་པ་བྱེ་བ་སྙེད་ཀྱིས་ཉོན་མོངས་པའི་རྒྱ་མཚོ་ངེས་པར་རྒལ་ཅེས་བགྱི་བ་འདི་ལ་གཏན་ཚིག་བཀའ་སྩལ་འཚལ་ལོ། །དེ་ལྟར་མངོན་སུམ་


[054-81a0] [81A] 
[054-81a1] ༄༅། །དུ་དེ་བཞིན་གཤེགས་པ་སྒྲ་གཅན་ཟིན་གྱི་མ་དང་ལྷན་ཅིག་ཏུ་འདོད་པ་རྣམས་བསྟེན་པ་དང། སྒྲ་གཅན་ཟིན་གྱི་ཡབ་ཏུ་གྱུར་པར་ཡང་བསྟན་ཏེ། དེ་བས་ན། དེ་བཞིན་
[054-81a2] གཤེགས་པ་ནི། བསྐལ་པ་དུ་མ་བྱེ་བ་སྙེད་ཀྱིས་འདོད་པའི་ཆུ་བོ་ལས་ངེས་པར་རྒལ་བ་མ་ལགས་སོ། །བཀའ་སྩལ་པ། རིགས་ཀྱི་བུ་ཁྱོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[054-81a3] རྫོགས་པའི་སངས་རྒྱས་ད་ལྟ་མངོན་སུམ་དུ་སྒྲ་གཅན་ཟིན་གྱི་མ་དང་ལྷན་ཅིག་ཏུ་འདོད་པ་རྣམས་བསྟེན་པ་དང། སྒྲ་གཅན་ཟིན་གྱི་ཡབ་ཏུ་གྱུར་པར་ཡང་བསྟན་ཏེ། དེ་བས་ན། དེ་བཞིན་གཤེགས་
[054-81a4] པ་ནི༑ བསྐལ་པ་དུ་མ་བྱེ་བ་སྙེད་ཀྱིས་འདོད་པའི་ཆུ་བོ་ལས་ངེས་པར་རྒལ་བ་མ་ཡིན་ནོ། །ཞེས་དེ་སྐད་མ་ཟེར་ཅིག་ཡོངས་སུ་མྱ་ངན་ལས་འདས་པ་ཆེན་པོ་ནི། རྟག་པ་ཆེན་པོ་ཞེས་བྱ་སྟེ་
[054-81a5] སེམས་གུད་དུ་མ་གཡེང་བར་ཉོན་ལ་ཐོས་ནས་ཀྱང་གཞན་དག་ལ་སྟོན་ཅིག་དེས་སྐྲག་པར་ཡང་མ་བྱེད་ཅིག་ཡོངས་སུ་མྱ་ངན་ལས་འདས་པ་ཆེན་པོ་འདི་ལ་གནས་པའི་བྱང་ཆུབ་སེམས་
[054-81a6] དཔའ་སེམས་དཔའ་ཆེན་པོས་ནི། རིའི་རྒྱལ་པོ་རི་རབ་དེ་ལྟར་མཐོ་ཞིང། དེ་ལྟར་ཐ་གྲུ་ཆེ་བ་ཡུངས་འབྲུའི་ཁོང་དུ་འཇུག་པར་བྱེད་ལ་རི་རབ་ལ་གནས་པའི་སེམས་ཅན་རྣམས་ལའང་གནོད་
[054-81a7] པར་མི་འགྱུར་ཏེ། སེམས་ཅན་དེ་དག་གིས་བདག་ཅག་གང་དུ་སོང། གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་མི་མཐོང་ངོ་།སེམས་ཅན་གཞན་དག་གིས་ནི། བྱང་ཆུབ་སེམས་དཔའ་


[054-81b0] [81B] 
[054-81b1] ཁོང་དུ་བཅུག་སྟེ་སྦས་སོ། །སྙམ་དུ་ཡང་དག་པར་ཤེས་ཤིང་ཡང་དག་པར་མཐོང་ངོ། །དེ་ནས་ཡང་དེ་རང་གི་གནས་སུ་འཇོག་པར་བྱེད་དེ། མདོ་
[054-81b2] ཆེན་པོ་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཡུལ་ནི། དེ་ལྟ་བུ་ཡིན་ནོ། །རིགས་ཀྱི་བུ། དེ་བས་ཀྱང་ལྷག་པར་ཡོངས་སུ་མྱ་ངན་ལས་འདས་པ་ཆེན་པོ་ལ་གནས་པའི་བྱང་ཆུབ་
[054-81b3] སེམས་དཔའ་སེམས་དཔའ་ཆེན་པོས་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡུངས་འབྲུའི་ཁོང་དུ་འཇུག་པར་བྱེད་ལ་སེམས་ཅན་གཅིག་ལའང་གནོད་པར་མི་འགྱུར་ཏེ། སེམས་
[054-81b4] ཅན་དེ་དག་གིས་བདག་ཅག་གང་དུ་སོང། གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་མི་མཐོང་ངོ། །སེམས་ཅན་གཞན་དག་གིས་ནི་འདིས་འདི་ལྟར་བྱས་སོ། །སྙམ་དུ་ཡང་དག་པར་
[054-81b5] ཤེས་ཤིང་ཡང་དག་པར་མཐོང་ངོ། །དེ་ནས་ཡང་རང་གི་གནས་སུ་འཇོག་པར་བྱེད་དོ། །རིགས་ཀྱི་བུ། གཞན་ཡང་ཡོངས་སུ་མྱ་ངན་ལས་འདས་པ་ཆེན་པོ་འདི་ལ་གནས་པའི་བྱང་ཆུབ་སེམས་དཔའ་
[054-81b6] སེམས་དཔའ་ཆེན་པོས་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རང་གི་བ་སྤུའི་ཁུང་བུར་འཇོག་པར་བྱེད་ལ། སེམས་ཅན་གཅིག་ལའང་གནོད་པར་མི་འགྱུར་ཏེ། སེམས་ཅན་དེ་
[054-81b7] དག་གིས་བདག་ཅག་གང་དུ་སོང། གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་མི་མཐོང་ངོ། །སེམས་ཅན་གཞན་དག་གིས་ནི། འདིས་འདི་ལྟར་བྱས་སོ། །སྙམ་དུ་ཡང་དག་པར་ཤེས་ཤིང་


[054-82a0] [82A] 
[054-82a1] ༄༅། །ཡང་དག་པར་མཐོང་ངོ། །རིགས་ཀྱི་བུ། གཞན་ཡང་ཡོངས་སུ་མྱ་ངན་ལས་འདས་པ་ཆེན་པོ་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི། འཇིག་
[054-82a2] རྟེན་གྱི་ཁམས་འདི་ན་འདུག་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་རྣམས་ཁབ་ཀྱི་རྩེ་མོས་རྒྱ་ཤུག་གི་ལོ་མ་བཞིན་དུ་བླངས་ཏེ་འཇིག་རྟེན་གྱི་ཁམས་གཞན་དུ་འདོར་བར་བྱེད་ལ་སེམས་ཅན་
[054-82a3] གཅིག་ལའང་གནོད་པར་མི་འགྱུར་ཏེ། །སེམས་ཅན་དེ་དག་གིས་བདག་ཅག་གང་དུ་སོང་ངོ། །གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་མི་མཐོང་ངོ། །སེམས་ཅན་གཞན་དག་གིས་ནི་
[054-82a4] འདིས་འདི་ལྟར་བྱས་སོ། །སྙམ་དུ་ཡང་དག་པར་ཤེས་ཤིང་ཡང་དག་པར་མཐོང་ངོ། །དེ་ནས་ཡང་དེ་རང་གི་གནས་སུ་འཇོག་པར་བྱེད་དོ་།རིགས་ཀྱི་བུ། གཞན་ཡང་ཡོངས་སུ་མྱ་ངན་ལས་འདས་
[054-82a5] པ་ཆེན་པོ་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི། ཕྱོགས་བཅུའི་འཇིག་རྟེན་གྱི་ཁམས་རྣམས་ལག་པ་གཡས་པས་བླངས་ཏེ་རྫ་མཁན་གྱི་འཁོར་ལོ་བཞིན་དུ་འཇིག་
[054-82a6] རྟེན་གྱི་ཁམས་རྡུལ་ཕྲ་མོའི་རྡུལ་སྙེད་ཀྱི་ཕ་རོལ་གྱིའང་ཆེས་ཕ་རོལ་ཏུ་འཕེན་པར་བྱེད་ལ། སེམས་ཅན་གཅིག་ལའང་གནོད་པར་མི་འགྱུར་ཏེ། སེམས་ཅན་དེ་དག་གིས་བདག་ཅག་གང་དུ་སོང་
[054-82a7] གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་མི་མཐོང་ངོ་།སེམས་ཅན་གཞན་དག་གིས་ནི། འདིས་འདི་ལྟར་བྱས་སོ། །སྙམ་དུ་ཡང་དག་པར་ཤེས་ཤིང་ཡང་དག་པར་མཐོང་ངོ། །དེ་


[054-82b0] [82B] 
[054-82b1] །རིགས་ཀྱི་བུ་གཞན་ཡང་ཡོངས་སུ་མྱ་ངན་ལས་འདས་པ་ཆེན་པོ་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི། ཕྱོགས་བཅུའི་
[054-82b2] འཇིག་རྟེན་གྱི་ཁམས་རྣམས་རང་གི་ལུས་ལ་འཇུག་པར་བྱེད་ལ་སེམས་ཅན་གཅིག་ལའང་གནོད་པར་མི་འགྱུར་ཏེ། སེམས་ཅན་དེ་དག་གིས་བདག་ཅག་གང་དུ་སོང། གང་དུ་ཁྱེར། གང་དུ་བཅུག་
[054-82b3] སྙམ་དུ་མི་ཤེས་ཤིང་མི་མཐོང་ངོ། །སེམས་ཅན་གཞན་དག་གིས་ནི་འདིས་འདི་ལྟར་བྱས་སོ། །སྙམ་དུ་ཡང་དག་པར་ཤེས་ཤིང་ཡང་དག་པར་མཐོང་ངོ། །དེ་ནས་ཡང་རང་གི་གནས་སུ་འཇོག་
[054-82b4] པར་བྱེད་དོ། །རིགས་ཀྱི་བུ། གཞན་ཡང་ཡོངས་སུ་མྱ་ངན་ལས་འདས་པ་ཆེན་པོ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི། ཕྱོགས་བཅུའི་འཇིག་རྟེན་གྱི་ཁམས་རྣམས་
[054-82b5] རྡུལ་ཕྲ་རབ་ཀྱི་ཁོང་དུ་འཇུག་པར་བྱེད་ལ། སེམས་ཅན་གཅིག་ལའང་གནོད་པར་མི་འགྱུར་ཏེ། སེམས་ཅན་དེ་དག་གིས་བདག་ཅག་གང་དུ་སོང་གང་དུ་ཁྱེར། གང་དུ་བཅུག་སྙམ་དུ་མི་ཤེས་ཤིང་
[054-82b6] མི་མཐོང་ངོ། །སེམས་ཅན་གཞན་དག་གིས་ནི། འདིས་འདི་ལྟར་བྱས་སོ་།སྙམ་དུ་ཡང་དག་པར་ཤེས་ཤིང་ཡང་དག་པར་མཐོང་ངོ། །དེ་ནས་ཡང་དེ་རང་གི་གནས་སུ་འཇོག་པར་བྱེད་དོ། །ཡོངས་
[054-82b7] སུ་མྱ་ངན་ལས་འདས་པ་ཆེན་པོ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དེ་ལ་སོགས་པའི་སྒྱུ་འཕྲུལ་ཆེན་པོའི་སྟོབས་རྣམ་པ་སྣ་ཚོགས་སྟོན་པས་ན། མྱ་ངན་ལས་


[054-83a0] [83A] 
[054-83a1] ༄༅། །འདས་པ་ཆེན་པོ་ཞེས་བྱའོ། །ཡོངས་སུ་མྱ་ངན་ལས་འདས་པ་ཆེན་པོ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། སེམས་ཅན་ཐམས་ཅད་ཀྱིས་
[054-83a2] ཀྱང་འདི་འདྲ་བ་ཞིག་གོ། དེ་འདྲ་བ་ཞིག་གོ། འདི་ལྟར་བྱས་སོ་།འདི་ལྟ་བུ་ཞིག་བྱས་སོ། །སྙམ་དུ་ཤེས་པར་མི་ནུས་ན། རིགས་ཀྱི་བུ། ཁྱོད་ཀྱིས་དེ་བཞིན་གཤེགས་པས་འདོད་པ་རྣམས་
[054-83a3] སྤྱད་དོ༑ ༑སྒྲ་གཅན་ཟིན་གྱི་ཕར་གྱུར་ཏོ། །སྙམ་དུ་ཤེས་རེ་སྐན། རིགས་ཀྱི་བུ། གཞན་ཡང་དེང་ངས་ཡོངས་སུ་མྱ་ངན་ལས་འདས་པ་ཆེན་པོ་ལ་གནས་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་
[054-83a4] གྱི་ཁམས་གང་ན་ཉི་མ་དང། ཟླ་བ་ཐེར་འབུམ་ཡོད་པ་དང་ཛམྦུའི་གླིང་ཐེར་འབུམ་ཡོད་པའི་སྟོང་ཁམས་དག་ཏུ་ཆོ་འཕྲུལ་ཆེན་པོ་བསྟན་པར་བྱའོ། །དེ་ལ་སྟོང་གསུམ་གྱི་སྟོང་ཆེན་པོའི་འཇིག་
[054-83a5] རྟེན་གྱི་ཁམས་ནི། དཔའ་བར་འགྲོ་བའི་ཏིང་ངེ་འཛིན་གྱི་ལུགས་བཞིན་དུ་རྒྱས་པར་སྦྱར་བར་བྱའོ། །ང་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་ཛམྦུའི་གླིང་ལ་ལར་ནི། ཡོངས་
[054-83a6] སུ་མྱ་ངན་ལས་འདས་པ་ཆེན་པོ་བྱེད་པ་ལྟ་བུར་སྟོན་ལ། ཡོངས་སུ་མྱ་ངན་ལས་འདས་པ་ཆེན་པོར་གཏན་དུ་ཡོངས་སུ་མྱ་ངན་ལས་འདའ་བར་ཡང་མི་བྱེད་དོ། །ཛམྦུའི་གླིང་ལ་ལར་ནི། ངས་ཕ་མ་
[054-83a7] གཉིས་ཀྱི་ཟླ་མཚན་གྱི་དུས་སུ་མངལ་དུ་སྐྱེ་བར་སྟོན་ཏེ། དེ་གཉིས་ཀྱིས་ཀྱང་བདག་ཅག་གཉིས་ཀྱི་བུར་འགྱུར་རོ། །སྙམ་དུ་ཡང་དག་པར་ཤེས་སོ། །ང་ནི། བསྐལ་པ་མང་པོ་བྱེ་བ་ཕྲག་གྲངས་


[054-83b0] [83B] 
[054-83b1] འཁྲིག་པ་ལས་སྐྱེས་པའི་ལུས་ལས་རྒལ་བས་ན། ཤའི་ལུས་མ་ཡིན་གྱི། ཆོས་ཀྱི་སྐུ་ཡིན་ནོ། །འཁྲིག་པའི་མངལ་དུ་འཇུག་པ་འདི་ནི་
[054-83b2] འཇིག་རྟེན་དང་མཐུན་པར་བྱ་བའི་ཐབས་ཙམ་དུ་ཟད་དོ། །རིགས་ཀྱི་བུ། ཛམྦུའི་གླིང་ལ་ལར་ནི། ང་བུ་བཙའ་བའི་པང་དུ་བུར་སྐྱེ་བར་ཡང་སྟོན་ཅིང་སྐྱེད་མོས་ཚལ་གྱི་གནས་སུ་བཙའ་བའི་བུ་ལྟ་
[054-83b3] བུར་གྱུར་ཏེ། སྐྱེན་པར་ལངས་ནས་བྱང་ཕྱོགས་སུ་ཁ་བལྟས་ཏེ་གོམ་པ་བདུན་བོར་ནས་ལྷ་དང། མི་དང། ལྷ་མ་ཡིན་དང་བཅས་པའི་འཇིག་རྟེན་གྱི་བླ་ན་མེད་པར་འགྱུར་བར་བྱའོ། །ཞེས་ཟེར་ཏེ་
[054-83b4] སེམས་ཅན་རྣམས་ཀྱིས་ནི། བྱིས་པ་བཙས་མ་ཐག་ཏུ་གོམ་པ་བདུན་འདོར་བ་སྔོན་ཆད་བདག་གིས་མ་མཐོང་སྟེ། ཀྱེ་མ་བདག་གི་བུ་ནི། ལྷའི་བུ་ཞིག་གོ། སྙམ་དུ་ཡང་དག་པར་ཤེས་སོ། །སེམས་
[054-83b5] ཅན་མང་པོ་གཞན་དག་ཀྱང་ངོ་འཚར་དུ་འཛིན་ཏེ། འོན་ཀྱང་ང་ནི། བསྐལ་པ་བྱེ་བ་ཕྲག་གྲངས་མེད་པ་ནས་བྱིས་པའི་དངོས་པོ་ལས་ལོག་པས་ནམ་ཡང་བྱིས་པར་མ་གྱུར་ཏེ། ང་ནི། ཆོས་ཀྱི་སྐུ་ཡིན་
[054-83b6] གྱི༑ རུས་པ་དང། རྒྱུས་པ་དང། ཤ་དང། ཁྲག་གི་ལུས་མ་ཡིན་ལ། བྱིས་པར་འགྱུར་བའང་སྟོན་པ་འདི་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །བྱང་ནས་ལངས་ཏེ་ལྷོའི་ཕྱོགས་ཆ་ལོགས་
[054-83b7] སུ་གོམ་པ་བདུན་བོར་ནས་འཇིག་རྟེན་ཐམས་ཅད་དུ་ཡོན་གནས་སུ་འགྱུར་བར་བྱའོ། །ཞེས་ཟེར་རོ། །ནུབ་ཀྱི་ཕྱོགས་ཆ་ལོགས་སུ་གོམ་པ་བདུན་བོར་ནས་སྐྱེ་བ་དང། རྒ་བ་དང། ན་བ་དང། འཆི་བ་


[054-84a0] [84A] 
[054-84a1] ༄༅། །རྣམས་སྤངས་ཏེ་ལུས་ཀྱི་ཐ་མར་གཏུགས་པར་བྱའོ། །ཞེས་ཟེར་རོ། །ཤར་ཕྱོགས་སུ་ཁ་བལྟས་ཏེ་གོམ་པ་བདུན་བོར་ནས་སེམས་ཅན་ཐམས་ཅད་ཀྱི་ཐོག་མར་འགྲོ་བར་
[054-84a2] བྱའོ༑ ༑ཞེས་ཟེར་རོ། །ཕྱོགས་མཚམས་རྣམས་སུ་གོམ་པ་བདུན་བདུན་བོར་ནས་ཉོན་མོངས་པ་རྣམ་པ་སྣ་ཚོགས་ཀྱི་རང་བཞིན་གྱི་བདུད་བཅོམ་སྟེ་དགྲ་བཅོམ་པ་ཡང་དག་པར་རྫོགས་པའི་
[054-84a3] སངས་རྒྱས་སུ་འགྱུར་བར་བྱའོ། །ཞེས་ཟེར་རོ། །སྟེང་གི་ཕྱོགས་ཆ་ལོགས་སུ་གོམ་པ་བདུན་བོར་ནས་མྱུར་དུ་ནམ་མཁའ་བཞིན་དུ་རུང་བ་མ་ཡིན་པའི་ཆོས་ཐམས་ཅད་ཀྱིས་ལུས་མི་གོས་པར་
[054-84a4] བྱའོ༑ ༑ཞེས་ཟེར་རོ། །འོག་གི་ཕྱོགས་ཆ་ལོགས་སུ་གོམ་པ་བདུན་བོར་ནས་སེམས་ཅན་དམྱལ་བ་པ་ཐམས་ཅད་ཀྱི་སེམས་ཅན་དམྱལ་བའི་མེ་གསད་པའི་ཕྱིར་སྤྲིན་ཆེན་པོ་ལྟར་ཆོས་ཀྱི་
[054-84a5] ཆར་དབབ་པར་བྱ་སྟེ། དེ་དག་བདེ་བ་དང་ལྡན་པར་བྱའོ། །ཚུལ་ཁྲིམས་འཆལ་བ་རྣམས་ལ་ནི། སེར་བ་ལྟ་བུར་འགྱུར་བར་བྱའོ་།ཞེས་ཟེར་རོ། །ཛམྦུའི་གླིང་ལ་ལར་ནི། ང་གཙུག་ཕུད་འཆའ་
[054-84a6] བར་སྟོན་ཏེ། སེམས་ཅན་རྣམས་ཀྱིས་བྱིས་པའི་གཙུག་ཕུད་བཅས་སོ་།སྙམ་དུ་ཡང་དག་པར་ཤེས་མོད་ཀྱི། ལྷ་དང་བཅས་པའི་འཇིག་རྟེན་ན་ངའི་མགོ་བོ་ནས་འཛིན་ཅིང་སྐྲ་གཅོད་ནུས་པའི་མི་
[054-84a7] སུའང་མེད་དེ། སྔོན་བསྐལ་པ་གྲངས་མེད་པ་ནས་ཀྱང་ངས་གཙུག་ཕུད་བཅའ་བའི་མཐར་གཏུགས་ཟིན་པས་ན། སྤུ་གྲིས་ངའི་སྐྲ་གཅོད་པར་འགྱུར་བ་ནི། མི་སྲིད་དོ། །འདི་ནི། འཇིག་རྟེན་དང་


[054-84b0] [84B] 
[054-84b1] གཙུག་ཕུད་བཅའ་བ་ནི། བྱིས་པ་འབའ་ཞིག་ལ་བྱ་བ་ཡིན་ནོ། །ཛམྦུའི་གླིང་ལ་ལར་ནི། ང་དབང་ཕུག་ཆེན་པོའི་ལྷ་ཁང་དུ་འགྲོ་བར་ཡང་སྟོན་ཏེ། དེར་དབང་ཕུག་ཆེན་པོ་དང་
[054-84b2] ཚངས་པ་དང། འཇིག་རྟེན་སྐྱོང་བ་རྣམས་ཀྱིས་ང་མཐོང་ན་ངའི་ཞབས་ལ་ཕྱག་འཚལ་ཏེ་ཐལ་མོ་སྦྱར་ཞིང་འདུག་གོ། །ང་ནི། སྔོན་བསྐལ་པ་བྱེ་བ་ཕྲག་གྲངས་མེད་པ་ནས་ཀྱང་ལྷ་དང་མི་དང། ལྷ་མ་
[054-84b3] ཡིན་རྣམས་ཀྱི་ལྷའི་ཡང་ལྷ་ཡིན་པས་ན། ནམ་ཡང་དབང་ཕྱུག་ཆེན་པོའི་ལྷ་ཁང་དུ་མི་འགྲོ་སྟེ། དེར་འགྲོ་བ་ལྟ་བུར་བསྟན་པ་འདི་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །ཛམྦུའི་གླིང་ལ་ལར་
[054-84b4] ནི༑ ངས་རྣ་བ་དབུག་པ་བསྟན་མོད་ཀྱི། ངའི་རྣ་བ་འབིགས་ནུས་པའི་མི་མེད་དོ། །ཛམྦུའི་གླིང་ལ་ལར་ནི། ངས་རྣ་ཆ་གདུབ་ཀོར་སེངྒེ་ཅན་ཐོགས་པར་བསྟན་ཏེ། དེས་སེམས་ཅན་རྣམས་ཀྱིས་བྱིས་པ་འདི་
[054-84b5] ནི༑ རྣ་ཆ་གདུབ་ཀོར་སེངྒེ་ཅན་ཐོགས་པའོ། །སྙམ་དུ་ཡང་དག་པར་ཤེས་མོད་ཀྱི། ང་ནི། སྔོན་བསྐལ་པ་བྱེ་བ་ཕྲག་གྲངས་མེད་པ་ནས་ཀྱང་བྱིས་པའི་དངོས་པོ་ལས་ལོག་པས་ན། ང་ལ་རྣ་ཆ་གདུབ་ཀོར་
[054-84b6] སེངྒེ་ཅན་བཏགས་པ་མེད་དེ། རྣ་ཆ་གདུབ་ཀོར་སེངྒེ་ཅན་ཐོགས་པར་བསྟན་པ་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ་།ཛམྦུའི་གླིང་ལ་ལར་ནི། ངས་ཡི་གེ་སློབ་པའི་སར་འགྲོ་བ་བསྟན་
[054-84b7] མོད་ཀྱི༑ འཇིག་རྟེན་གསུམ་ན་ངའི་མཁན་པོར་རུང་བ་མ་མཐོང་སྟེ་ང་ཉིད་སེམས་ཅན་ཐམས་ཅད་ཀྱི་མཁན་པོ་ཡིན་ནོ། །དེ་བས་ན་ངའི་མིང་ཐམས་ཅད་མཁྱེན་པ་ཞེས་བྱའོ། །ང་ནི། བསྐལ་པ་བྱེ་


[054-85a0] [85A] 
[054-85a1] ༄༅། །བ་ཕྲག་གྲངས་མེད་པ་ནས་ཀྱང་ཡི་གེ་སློབ་པའི་ས་ན་གནས་པ་ལས་འདས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་ན། འོན་ཀྱང་སེམས་ཅན་རྣམས་
[054-85a2] ཀྱིས་ཁྱེའུ་འདི་ཡི་གེ་སློབ་པའི་སར་སོང་ངོ། །སྙམ་དུ་ཡང་དག་པར་ཤེས་ཏེ། འདི་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་པར་ཁོང་དུ་ཆུད་པར་གྱིས་ཤིག་ཛམྦུའི་གླིང་ལ་ལར་ནི། ངས་
[054-85a3] གླང་པོ་ཆེ་དང། རྟ་དང། ཤིང་རྟ་དང། དབུང་བུ་ཆུང་དང་རིན་པོ་ཆེ་སྣ་ཚོགས་དང། གཏེར་དང། རྒྱལ་སྲིད་ཀྱི་དབང་ཕྱུག་རྣམས་ཀྱང་བསྟན། རྒྱལ་ཚབ་བྱེད་པའང་བསྟན་ཏེ། ངས་ནི་སྔོན་
[054-85a4] བསྐལ་པ་བྱེ་བ་ཕྲག་གྲངས་མེད་པ་ནས་ཀྱང་འདོད་པའི་ལོངས་སྤྱོད་རྣམས་སྤངས་མོད་ཀྱི། སེམས་ཅན་རྣམས་ཀྱིས་རྒྱལ་ཚབ་ནི་འདོད་པ་རྣམས་ལ་ལོངས་སྤྱོད་དོ། །སྙམ་དུ་ཡང་དག་པར་
[054-85a5] ཤེས་སོ༑ ༑ཛམྦུའི་གླིང་ལ་ལར་ནི། ངས་འཁོར་ལོས་སྒྱུར་བའི་རྒྱལ་པོར་གྱུར་པ་བསྟན་ཏེ། ངས་ནི། བསྐལ་པ་བྱེ་བ་ཕྲག་མང་པོ་གྲངས་མེད་པ་ནས་དེ་སྤངས་ནས་ཆོས་ཀྱི་འཁོར་ལོ་བསྐོར་
[054-85a6] ཏེ་ངས་དེ་བུའི་ཤ་བཞིན་དུ་བོར་ནས་རྒྱལ་སྲིད་ཀྱི་ལོངས་སྤྱོད་ཡོངས་སུ་འཛིན་པ་སྤངས་ན། འོན་ཀྱང་སེམས་ཅན་རྣམས་ཀྱིས་འཁོར་ལོས་བསྒྱུར་བའི་རྒྱལ་པོའོ་སྙམ་དུ་ཡང་དག་པར་ཤེས་ཏེ། འདི་
[054-85a7] ནི༑ འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །ཛམྦུའི་གླིང་ལ་ལར་ནི། ངས་རྒན་པོ་དང། ནད་པ་དང། ཤི་བ་མཐོང་ནས་སྐྱོ་བར་གྱུར་ཏེ། གར་ཐབས་ལྟ་བུའི་བདེ་བ་ཐམས་ཅད་སྤངས་ནས་


[054-85b0] [85B] 
[054-85b1] སེམས་ཅན་རྣམས་ཀྱིས་ཀྱེ་མ་གཞོན་ནུ་ནི། རབ་ཏུ་བྱུང་ངོ། །སྙམ་དུ་ཡང་དག་པར་ཤས་སོ། །ངས་ནི། བསྐལ་པ་བྱེ་བ་ཕྲག་གྲངས་མེད་པ་ནས་རབ་ཏུ་བྱུང་བའི་བྱ་བ་མཐར་
[054-85b2] གཏུགས་ཟིན་མོད་ཀྱི། སྐྱོ་བར་གྱུར་ནས་རབ་ཏུ་བྱུང་བ་ལྟ་བུར་སྟོན་པ་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །ངས་བསྙེན་པ་རྫོགས་པ་ལྟ་བུར་བསྟན་པ་དེའང་འཇིག་རྟེན་ངེས་པར་བསྒྲལ་
[054-85b3] བའི་ཕྱིར་རོ། །ངས་རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་དང། ཕྱིར་མི་འོང་བ་དང། དགྲ་བཅོམ་པ་ཉིད་ལ་སོགས་པ་དང། མཐར་གྱིས་གནས་པའི་སྙོམས་པར་འཇུག་པ་རྣམས་ཀྱང་བསྟན་
[054-85b4] ཏེ༑ སེམས་ཅན་རྣམས་ཀྱིས་ཀྱེ་མ་མྱུར་བ་ཁོ་ནར་བླ་ན་མེད་པའི་དགྲ་བཅོམ་པར་གྱུར་ཏོ། །སྙམ་དུ་ཡང་དག་པར་ཤེས་སོ། །ང་ནི་བསྐལ་པ་བྱེ་བ་ཕྲག་གྲངས་མེད་པ་ནས་ཀྱང་དགྲ་བཅོམ་པའི་བྱ་བ་
[054-85b5] མཐར་གཏུགས་ཟིན་མོད་ཀྱི། བྱང་ཆུབ་ཀྱི་ཤིང་དྲུང་དུ་རྩྭ་བཏིང་བ་ལ་འདུག་པ་དང། བདུད་འདུལ་བར་བསྟན་པ་འདི་ནི། འཇིག་རྟེན་ངེས་པར་བསྒྲལ་བའི་ཕྱིར་ཏེ། བདུད་ཕམ་པར་བྱས་ནས་
[054-85b6] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་དུ་སེམས་ཅན་རྣམས་ཀྱིས་ཡང་དག་པར་ཤེས་སོ། །ང་ནི། བསྐལ་པ་བྱེ་བ་ཕྲག་གྲངས་མེད་པ་ནས་ཉོན་མོངས་པའི་རྣམ་པ་དང། ལྷ་དང་
[054-85b7] རང་བཞིན་གྱི་བདུད་ཕམ་པར་བྱས་ནས་བདུད་རྩིའི་མཆོག་རྟོགས་སོ་།ངས་ནི། བཤད་བ་དང། གཅི་བ་དང། དབུགས་རྡུལ་པ་དང། དབུགས་འབྱུང་བའི་བྱ་བ་སྟོན་མོད་ཀྱི། ངའི་ལུས་ལ་རྒྱུ་དང་


[054-86a0] [86A] 
[054-86a1] ༄༅། །མཐུན་པ་དང། རྣམ་པར་སྨིན་པ་མེད་དོ། །སེམས་ཅན་རྣམས་ཀྱིས་ནི། མི་དང་འདྲའོ། །སྙམ་དུ་ཡང་དག་པར་ཤེས་ཏེ། འདི་ནི་འཇིག་རྟེན་དང་མཐུན་པར་བྱ་བ་ཙམ་དུ་
[054-86a2] ཟད་དོ༑ ༑སེམས་ཅན་རྣམས་ཀྱིས་ང་ཁ་ཟས་ཟའོ། །སྙམ་དུ་ཡང་དག་པར་ཤེས་མོད་ཀྱི། ངའི་ལུས་ལ་བཀྲེས་པས་ཉམ་ཆུང་བ་མེད་དེ་འདི་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་
[054-86a3] དོ༑ ༑ངས་ནི། བསྐལ་པ་བྱེ་བ་ཕྲག་གྲངས་མེད་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་བསྒྲུབས་ཏེ་སྲེད་པ་རྣམ་པར་སྤངས་ཀྱང་ཉལ་བ་ལྟ་བུར་སྟོན་ཏེ། འོན་ཀྱང་ངའི་ལུས་ལ་གཉིད་དང་སྐྱིགས་བུ་
[054-86a4] དང། གླལ་བ་དང། རུ་ཤིང་ན་བ་དང། ཀླད་པ་ན་བ་རྣམས་མེད་དོ། །ཉལ་བར་བྱེད་པ་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །འགྲེང་བ་དང། འཆག་པ་དང། མིག་འཛུམ་པ་དང་
[054-86a5] རྐང་པ་རྨྱང་བ་དང། ལུས་ཀྱི་སྤྱོད་ལམ་བྱེད་པར་སྣང་མེད་ཀྱི། ངའི་ལུས་ལ་དེ་ལྟ་བུའི་གནོད་པ་རྣམས་མེད་དོ། །རྐང་པ་འཁྲུ་བ་དང། སྣུམ་གྱིས་བྱུག་པ་དང། ཆུ་སྤྱད་པ་དང། སོ་ཤིང་ཟ་བ་དང་
[054-86a6] མིག་སྨན་གྱིས་སྐུད་པར་སྣང་མེད་ཀྱི། ངའི་ལུས་ལ་དེ་ལྟ་བུའི་གནོད་པ་རྣམས་མེད་དོ། །རྐང་པ་པདྨའི་འདབ་མའི་མདོག་འདྲ་བ་དང། ཁ་ནས་ཨུཏྤ་ལའི་དྲི་འབྱུང་བ་དང། མིག་དཔེ་མེད་པར་བཟང་བ་དེ་
[054-86a7] དག་ཀྱང་འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །སེམས་ཅན་རྣམས་ཀྱིས་ནི། ཐམས་ཅད་མིའི་ཚུལ་དང་འདྲའོ། །སྙམ་དུ་ཡང་དག་པར་ཤེས་སོ། །ཕྱག་དར་ཁྲོད་ཀྱི་གོས་ས་ལས་བླངས་ཏེ་


[054-86b0] [86B] 
[054-86b1] ང་ལ་དེ་དགོས་པ་མེད་དོ་།སེམས་ཅན་རྣམས་ཀྱིས་ནི། མིའི་དངོས་པོར་ཡང་དག་པར་ཤེས་ཏེ་སྒྲ་གཅན་ཟིན་གྱི་ཕར་བསྟན་པ་དང། ཟས་གཙང་མ་དང། སྒྱུ་འཕྲུལ་ཕ་
[054-86b2] མར་བསྟན་པའང་འཇིག་རྟེན་གྱི་དོན་ཡིན་ནོ། །འཇིག་རྟེན་གྱི་བདེ་བ་མྱོང་ནས་ངེས་པར་བྱུང་སྟེ་ནགས་ཚལ་དུ་རབ་ཏུ་བྱུང་བ་དང་རྒྱལ་པོའི་བུ་གཽ་ཏ་མ་ཞེས་བྱ་བ་ནི། འདོད་པ་དང། འདོད་པ་མ་ཡིན་པ་
[054-86b3] དང། བདེ་བ་དང། བདེ་བ་མ་ཡིན་པ་བྱེ་བྲག་ཕྱེད་པར་གྱུར་ནས་མྱ་ངན་ལས་འདས་པའི་བདེ་བ་ཚོལ་ལོ། །ཞེས་བྱ་བ་འྡིའང་བྱིས་པའི་སེམས་ཅན་རྣམས་ངེས་པར་བསྒྲལ་བའི་ཕྱིར་རོ། །དེ་བཞིན་གཤེགས་
[054-86b4] པ་ནི༑ འཁྲིག་པ་ལས་བྱུང་བ་མ་ཡིན་ཏེ། སྒྲ་གཅན་ཟིན་གྱི་ཕར་གྱུར་པར་བསྟན་པ་དང། རང་གི་ཕ་མ་བསྟན་པའང་འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ། །ལྷ་དང། མི་དང། ལྷ་མ་ཡིན་
[054-86b5] རྣམས་ཀྱིས་ནི། མིའི་དེ་བཞིན་གཤེགས་པའོ། །སྙམ་དུ་ཡང་དག་པར་ཤེས་སོ། །རིགས་ཀྱི་བུ། ཛམྦུའི་གླིང་ལ་ལར་ནི། ང་ཡང་དང་ཡང་དུ་ཡོངས་སུ་མྱ་ངན་ལས་འདའ་བ་ལྟ་བུར་སྟོན་ཏེ། འོན་ཀྱང་
[054-86b6] གཏན་དུ་ཡོངས་སུ་མྱ་ངན་ལས་འདའ་བས་ཡོངས་སུ་མྱ་ངན་ལས་འདའ་བར་མི་བྱེད་དོ། །རེས་འགའ་ནི། སེམས་ཅན་རྣམས་ཀྱིས་དེ་བཞིན་གཤེགས་པ་གྲོངས་སོ། །སྙམ་དུ་ཡང་དག་པར་ཤེས་མོད་ཀྱི། དེ་
[054-86b7] བཞིན་གཤེགས་པ་ནི། དུས་ཐམས་ཅད་དུ་རྟག་པ་དང། བརྟན་པ་དང་ཐེར་ཟུག་པ་ཡིན་ཏེ། ཡོངས་སུ་མྱ་ངན་ལས་འདའ་བར་སྟོན་པ་ནི་སངས་རྒྱས་རྣམས་ཀྱི་ཆོས་ཉིད་དོ། །ཛམྦུའི་གླིང་ལ་ལར་ནི་སྐྱེ་


[054-87a0] [87A] 
[054-87a1] ༄༅། །བར་སྟོན་ཏེ། སེམས་ཅན་རྣམས་ཀྱིས་སྐྱེས་སོ། །སྙམ་དུ་ཡང་དག་པར་ཤེས་སོ། །ང་ནི། བསྐལ་པ་བྱེ་བ་ཕྲག་གྲངས་མེད་པ་ནས་བྱ་བ་བྱས་ཟིན་མོད་ཀྱི། དེར་
[054-87a2] ཡང་གོ་འཕང་ཐམས་ཅད་ཀྱི་དོན་ཐོབ་པའི་མཐར་ཐུག་པར་བསྟན་ཏེ། འདི་ནི། འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ་།ཛམྦུའི་གླིང་ལ་ལར་ནི། ངས་ཚུལ་ཁྲིམས་འཆལ་པ་ཕམ་པ་
[054-87a3] བྱུང་བ་ལྟ་བུར་བསྟན་ཏེ། སེམས་ཅན་རྣམས་ཀྱིས་ཀྱེ་མ་ཕམ་པ་བྱུང་བའོ། །སྙམ་དུ་ཡང་དག་པར་ཤེས་མོད་ཀྱི། ང་ནི། སྔོན་ཆད་གཡེལ་བར་གྱུར་པ་མེད་དོ། །ཛམྦུའི་གླིང་ལ་ལར་ནི། ངས་བདག་
[054-87a4] ཉིད་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་དགྲ་བཅོམ་པ་གསོད་པ་དང། ཕ་མ་གསོད་པ་དང། བདག་ཉིད་དགེ་འདུན་གྱི་དབྱེན་བྱེད་པར་བསྟན་ཏེ། སེམས་ཅན་རྣམས་
[054-87a5] ཀྱིས་ཀྱེ་མ་སེམས་ཅན་འདི་ནི། མཚམས་མེད་པ་ལྔའི་ལས་བྱེད་པ་ཡིན་ནོ། །སྙམ་དུ་ཡང་དག་པར་ཤེས་མོད་ཀྱི། ངའང་དེ་ལྟ་བུའི་ལས་བྱེད་པ་མ་ཡིན་ལ་ལྷ་དང་བཅས་པའི་འཇིག་རྟེན་ནའང་སུས་
[054-87a6] ཀྱང་དགེ་འདུན་འབྱེད་མི་ནུས་སོ། །ཛམྦུའི་གླིང་ལ་ལར་ནི། ངས་དམ་པའི་ཆོས་སྤོང་བ་དང། བདག་ཉིད་འདོད་ཆེན་པར་སྟོན་ཏེ་སེམས་ཅན་རྣམས་ཀྱིས་ཀྱེ་མ་སེམས་ཅན་འདི་ནི། དམ་པའི་ཆོས་
[054-87a7] སྤོང་བ་དང། འདོད་ཆེན་པའོ། །སྙམ་དུ་ཡང་དག་པར་ཤེས་ལ་འདོད་ཆེན་པ་ལྟ་བུར་བསྟན་པ་ནི། མ་འོངས་པའི་སེམས་ཅན་རྣམས་ཀྱི་ཕྱིར་ཏེ། འཇིག་རྟེན་པ་ནི། རྟག་ཏུ་འདོད་ཆེན་པ་


[054-87b0] [87B] 
[054-87b1] སངས་རྒྱས་ནི། འདོད་ཆེན་པ་མ་ཡིན་ནོ། །ཛམྦུའི་གླིང་ལ་ལར་ནི། ངས་དམ་པའི་ཆོས་འཛིན་པར་བསྟན་ཏེ། སེམས་ཅན་རྣམས་ཀྱིས་ཀྱེ་མ་དམ་པའི་ཆོས་ཀྱི་ཕྱོགས་འཛིན་པའོ། །སྙམ་དུ་
[054-87b2] ཡང་དག་པར་ཤེས་སོ། །འདི་ནི། སངས་རྒྱས་རྣམས་ཀྱི་རང་བཞིན་ཏེ། འདི་ནི། ཆོས་ཉིད་ཡིན་པས་ངོ་མཚར་ཆེ་བ་མེད་དོ། །ཛམྦུའི་གླིང་ལ་ལར་ནི། ང་བདུད་བགེགས་བྱེད་པ་ལྟ་བུར་སྟོན་ཏེ་
[054-87b3] སེམས་ཅན་རྣམས་ཀྱིས་ཀྱེ་མ་བདུད་སྡིག་ཅན་སྙམ་དུ་ཡང་དག་པར་ཤེས་ལ། པདྨ་ཆུས་མི་གོས་པ་བཞིན་དུ་ང་ལ་བདུད་ཀྱི་ཉེས་པས་མི་གོས་སོ། །ཛམྦུའི་གླིང་ལ་ལར་ནི། ང་བུད་མེད་ཀྱི་གཟུགས་
[054-87b4] ཀྱིས་འཚང་རྒྱ་བར་སྟོན་ཏེ། སེམས་ཅན་ཡིད་གཉིས་ཟ་བ་རྣམས་ཀྱིས་བུད་མེད་འཚང་རྒྱ་བར་བྱེད་དོ། །སྙམ་དུ་ཡང་དག་པར་ཤེས་ལ་དེ་བཞིན་གཤེགས་པ་ནི། རྟག་ཏུ་སྐྱེས་པ་ཁོ་ན་ཡིན་བཞིན་དུ་
[054-87b5] སེམས་ཅན་རྣམས་གདུལ་བའི་ཕྱིར་གཉིས་ཀར་ཡང་སྟོན་ཏོ། །དེ་བཞིན་དུ་གཟུགས་དུ་མའི་ཐབས་ཀྱི་ཕྱོགས་ལ་འཇུག་པ་བསྟན་ཏེ། དེ་དག་ཐམས་ཅད་ཀྱང་འཇིག་རྟེན་དང་མཐུན་པར་བྱ་བ་ཙམ་དུ་ཟད་
[054-87b6] དོ༑ ༑ཛམྦུའི་གླིང་ལ་ལར་ནི། ངས་འགྲོ་བ་བཞི་པོ་རྣམས་སུ་སྐྱེ་བར་བསྟན་ཏེ། དེའི་ལས་བྱེད་པའང་མ་ཡིན་ནོ། །དུད་འགྲོའི་སྐྱེ་གནས་སུ་འཇུག་པའང་འཇིག་རྟེན་དང་མཐུན་པར་བྱ་བ་ཙམ་དུ་ཟད་དོ།།
[054-87b7] ཛམྦུའི་གླིང་ལ་ལར་ནི། ངས་ཚངས་པའི་གཟུགས་བསྟན་ཏེ། ཚངས་པ་ལ་དད་པའི་སེམས་ཅན་རྣམས་ལ་བགེགས་བྱ་བ་བསྟན་ནས་དམ་པའི་ཆོས་ལ་དགོད་པར་བྱེད་ལ། དེའི་ལས་བྱེད་པའང་མ་


[054-88a0] [88A] 
[054-88a1] ༄༅། །ཡིན་ཏེ། སེམས་ཅན་རྣམས་ཀྱིས་ཚངས་པའི་བདག་པོའོ་།སྙམ་དུ་ཡང་དག་པར་ཤེས་སོ། །དེ་བཞིན་དུ་ལྷ་ཐམས་ཅད་ཀྱི་གནས་སུ་དེའི་གཟུགས་ཀྱི་བགེགས་
[054-88a2] བྱས་ནས་སེམས་ཅན་ཐམས་ཅད་དམ་པའི་ཆོས་ལ་འགོད་པར་བྱེད་དེ་སེམས་ཅན་རྣམས་ཀྱི་ལྷ་ཐམས་ཅད་ཀྱི་གནས་ཀྱི་བདག་པོའོ། །སྙམ་དུ་ཡང་དག་པར་ཤེས་སོ། །ཛམྦུའི་གླིང་ལ་ལར་
[054-88a3] ནི༑ ངས་སྨད་ཚོང་མ་རྣམས་ངེས་པར་བསྒྲལ་བའི་ཕྱིར་སྨད་ཚོང་མའི་ཁྱིམ་དུ་འགྲོ་བ་བསྟན་ལ། ང་ལ་འདོད་པའི་ཉེས་པའང་མི་སྐྱེ་སྟེ། ཆུའི་ནང་གི་པདྨ་བཞིན་དུ་ང་ལ་འདོད་པ་རྣམས་ཀྱི་ཉེས་
[054-88a4] པས་མི་གོས་སོ། །ང་ནི། འདོད་པ་ལ་ཆགས་པའི་སེམས་ཅན་རྣམས་འདོད་པའི་ཆུ་བོ་ལས་ངེས་པར་བསྒྲལ་བའི་ཕྱིར་བཞི་མདོ་དང། སུམ་མདོ་ཐམས་ཅད་དུའང་སྣང་མོད་ཀྱི། དེའི་ལས་བྱེད་
[054-88a5] པའང་མ་ཡིན་ཏེ། སེམས་ཅན་རྣམས་ཀྱིས་ནི། འདི་ནི། ཡུལ་རྒྱུ་བ་ཡིན་ནོ། །སྙམ་དུ་ཡང་དག་པར་ཤེས་སོ། །ཛམྦུའི་གླིང་ལ་ལར་ནི་དམངས་མོ་རྣམས་དམ་པའི་ཆོས་ལ་གཟུད་པའི་ཕྱིར་
[054-88a6] ང་རོལ་མོའི་གནས་སུ་འགྲོ་བར་བྱེད་མོད་ཀྱི། ང་ནི། ལས་དེ་བྱེད་པའང་མ་ཡིན་ནོ། །ཛམྦུའི་གླིང་ལ་ལར་ནི། བྱིས་པ་རྣམས་ངེས་པར་བསྒྲལ་བའི་ཕྱིར་ཡི་གེ་སློབ་པའི་སར་སོང་སྟེ། གྲྭ་
[054-88a7] དཔོན་བྱེད་ཅིང་བྱིས་པ་རྣམས་སློབ་པར་བྱེད་དོ། །ཛམྦུའི་གླིང་ལ་ལར་ནི། སེམས་ཅན་དེ་དག་བསྒྲལ་བའི་ཕྱིར་ང་ཆང་འཐུང་བར་བྱེད། རྒྱན་པོས་རྩེ་བར་བྱེད། གཡེང་པ་ལ་དགའ་བར་བྱེད་


[054-88b0] [88B] 
[054-88b1] ལས་ཆེན་པོ་དེ་དག་བྱེད་མོད་ཀྱི། ང་ནི། ལས་ཆེན་པོ་དེ་བྱེད་པའང་མ་ཡིན་ལ་སེམས་ཅན་རྣམས་ཀྱིས་ནི། འདི་ནི། ལས་དེ་བྱེད་པ་ཡིན་ནོ། །སྙམ་དུ་ཡང་དག་པར་ཤེས་སོ། །ཛམྦུའི་གླིང་ལ་
[054-88b2] ལར་ནི། བྱ་རྒོད་དང། ཁྭ་ཏ་རྣམས་ངེས་པར་བསྒྲལ་བའི་ཕྱིར་ང་དུར་ཁྲོད་དུ་འགྲོ་བར་བྱེད་མོད་ཀྱི། དེར་ང་ལྟ་བའི་འདུ་ཤེས་མི་འཇུག་གོ། ཛམྦུའི་གླིང་ལ་ལར་ནི། དམ་པའི་ཆོས་གནས་པར་
[054-88b3] བྱ་བའི་ཕྱིར་ང་ཁྱིམ་བདག་ཏུའང་སྟོན་ཏོ། །དམ་པའི་ཆོས་སྐྱོང་བ་དང། འཇིག་རྟེན་སྐྱོང་བ་བསྲུང་བའི་ཕྱིར་བློན་པོ་རྣམས་ཀྱི་ནང་དུ་བློན་པོར་བཀུར་རོ། །གཞོན་ནུ་རྣམས་ལ་དམ་པའི་ཆོས་ཡང་དག་
[054-88b4] པར་བསྟན་པའི་ཕྱིར་གཞོན་ནུ་རྣམས་ཀྱི་ནང་དུ་གཞོན་ནུར་བཀུར་རོ། །དམ་པའི་ཆོས་ཀྱི་རྒྱལ་པོའི་ཆོས་ལུགས་ཡང་དག་པར་བསྟན་པའི་ཕྱིར་རྒྱལ་པོ་རྣམས་ཀྱི་ནང་དུ་རྒྱལ་པོར་བཀུར་རོ་།ཛམྦུའི་
[054-88b5] གླིང་ལ་ལར་ནི། ནད་ཀྱི་བར་གྱི་བསྐལ་པའི་ནང་དུ་སེམས་ཅན་རྣམས་ལ་སྨན་བྱིན་ནས་དེ་དག་དམ་པའི་ཆོས་ལ་གཟུད་པར་བྱེད་དེ་སེམས་ཅན་རྣམས་ཀྱིས་ནད་ཀྱི་བར་གྱི་བསྐལ་པའོ། །སྙམ་དུ་
[054-88b6] ཡང་དག་པར་ཤེས་སོ། །ཛམྦུའི་གླིང་ལ་ལར་ནི། མུ་གེའི་བར་གྱི་བསྐལ་པའི་ནང་དུ་བཀྲེས་ཤིང་ཉམ་ཆུང་བའི་སེམས་ཅན་རྣམས་བདུད་རྩིའི་ཟས་ཀྱིས་ཚིམ་པར་བྱས་ནས་དམ་པའི་ཆོས་ལ་འཛུད་པར་
[054-88b7] བྱེད་དེ༑ སེམས་ཅན་རྣམས་ཀྱིས་མུ་གེའི་བར་གྱི་བསྐལ་པའོ། །སྙམ་དུ་ཡང་དག་པར་ཤེས་སོ། །ཛམྦུའི་གླིང་ལ་ལར་ནི། མཚོན་གྱི་བར་གྱི་བསྐལ་པ་བསྟན་ཏེ། དེ་དག་ཚོགས་ཤིང་གཅིག་ལ་


[054-89a0] [89A] 
[054-89a1] ༄༅། །གཅིག་གསོད་པའི་དུས་ལ་བབ་པ་ན་དེ་དག་དམ་པའི་ཆོས་ལ་འཛུད་པར་བྱེད་དེ། སེམས་ཅན་རྣམས་ཀྱིས་མཚོན་གྱི་བར་གྱི་བསྐལ་པའོ། །སྙམ་དུ་ཡང་དག་པར་
[054-89a2] ཤེས་སོ༑ ༑ཛམྦུའི་གླིང་ལ་ལར་ནི། སེམས་ཅན་རྟག་པའི་འདུ་ཤེས་ཅན་རྣམས་ལ་མི་རྟག་པའི་འདུ་ཤེས་བསྟན་པའི་ཕྱིར་སྲེག་པའི་བསྐལ་པ་སྟོན་ཏེ། སེམས་ཅན་རྣམས་ཀྱིས་སྲེག་པའི་
[054-89a3] བསྐལ་པའོ། །སྙམ་དུ་ཡང་དག་པར་ཤེས་སོ། །ཛམྦུའི་གླིང་ལ་ལར་ནི། སེམས་ཅན་རྣམས་ལ་སྒྲ་སྐད་བསྟན་ཏེ། དེ་དག་སྒྲ་སྐད་ཀྱིས་དྲངས་ནས་ངེས་པར་སྒྲོལ་བར་བྱེད། ཛམྦུའི་གླིང་
[054-89a4] ལ་ལར་ནི། སེམས་ཅན་རྣམས་ངེས་པར་བསྒྲལ་བའི་ཕྱིར་བདག་ཉིད་ཁམས་བཞི་པོ་རྣམས་སུ་སྒྱུར་བར་བྱེད་ཅིང་སེམས་ཅན་རྣམས་ཀྱི་ནད་བསལ་བའི་ཕྱིར་བདག་ཉིད་སྨན་དང། ཤིང་
[054-89a5] ཐམས་ཅད་དུ་སྒྱུར་བར་བྱེད་དོ། །ཛམྦུའི་གླིང་ལ་ལར་ནི། ཡ་མཚན་ཅན་ཐམས་ཅད་ཀྱི་ནང་དུ་རབ་ཏུ་འབྱུང་བར་ཡང་སྟོན་ཏེ་ཐམས་ཅད་དུ་མཁན་པོ་བྱེད་ཅིང་མཆོད་པར་འགྱུར་རོ། །དེ་བཞིན་
[054-89a6] གཤེགས་པ་ནི། སྔོན་བསྐལ་པ་བྱེ་བ་ཕྲག་གྲངས་མེད་པ་ནས་རབ་ཏུ་བྱུང་བའི་དེ་ཁོ་ན་ཉིད་ཀྱི་དོན་མཐར་ཐུག་ཟིན་བཞིན་དུ་ཡ་མཚན་ཅན་ཐམས་ཅད་ཀྱི་ནང་དུ་རབ་ཏུ་འབྱུང་བ་སྟོན་ཏེ། དེ་དག་
[054-89a7] ངེས་པར་བསྒྲལ་བའི་ཕྱིར་རོ། །དེ་བཞིན་གཤེགས་པ་ནི། རྟག་ཏུ་རང་བཞིན་གྱི་སྐུར་གནས་མོད་ཀྱི། སེམས་ཅན་ཐམས་ཅད་ངེས་པར་བསྒྲལ་བའི་ཕྱིར་བཟོའི་གནས་ཐམས་ཅད་དུའང་སློབ་


[054-89b0] [89B] 
[054-89b1] རིག་སྔགས་དང། གསང་སྔགས་དང། སྤྲུལ་པ་ཐམས་ཅད་ཀྱང་སྟོན་ལ། ཡ་མཚན་ཅན་ཐམས་ཅད་ཀྱིས་རྒྱགས་པ་དང། ང་རྒྱལ་བཅོམ་ནས་དེ་དག་ལ་ཤིང་བལ་ལྟ་བུར་སྙིང་པོ་
[054-89b2] མེད་པ་ཡང་དག་པར་སྟོན་ཅིང་དེ་དག་དམ་པའི་ཆོས་ལ་འཛུད་པར་བྱེད་པ་འདི་ནི། འཇིག་རྟེན་དང་མཐུན་པར་བྱ་བ་ཡིན་ཏེ། དེར་སེམས་ཅན་ལྟ་བའི་འདུ་ཤེས་ཅན་རྣམས་ཀྱིས་སེམས་ཅན་འདི་ནི་
[054-89b3] འཇིག་རྟེན་པའོ། །སྙམ་དུ་ཡང་དག་པར་ཤེས་མོད་ཀྱི། དེ་བཞིན་གཤེགས་པ་ནི། འཇིག་རྟེན་མ་ཡིན་གྱི། འཇིག་རྟེན་ལས་འདས་པའི་ཆོས་གཟིགས་པ་ཡིན་ནོ། །ཛམྦུའི་གླིང་ལ་ལར་ནི། འཇིག་
[054-89b4] རྟེན་དང་མཐུན་པར་བྱ་བས་ངེས་པར་བསྒྲལ་བར་བྱ་བའི་ཕྱིར་བྲན་དང། བྲན་མོར་ཡང་སྟོན་ཏེ། སེམས་ཅན་རྣམས་ཀྱིས་བྲན་དང་བྲན་མོའོ། །སྙམ་དུ་ཡང་དག་པར་ཤེས་པ་དེ་ནི། རིགས་དམའ་
[054-89b5] བར་སྟོན་པ་ཡིན་ནོ། །ཛམྦུའི་གླིང་ལ་ལར་ནི། ངས་འཇིག་རྟེན་གྱི་བྱ་བ་ཐམས་ཅད་བསྟན་ཏེ། སེམས་ཅན་རྣམས་ཀྱིས་སེམས་ཅན་འདི་ནི་འཇིག་རྟེན་ལྷུར་བྱེད་པ་ཡིན་ནོ། །སྙམ་དུ་ཡང་དག་པར་
[054-89b6] ཤེས་སོ༑ ༑དེ་ལྟར་སྟོན་དུ་ཟིན་ཀྱང་དེ་བཞིན་གཤེགས་པ་ནི། ལས་དེ་བྱེད་པ་མ་ཡིན་ཏེ། འཇིག་རྟེན་ཐམས་ཅད་དང་མཐུན་པར་བྱ་བ་ནི་འཇིག་རྟེན་བསྒྲལ་བའི་ཕྱིར་རོ། །དེ་བཞིན་དུ་བྱང་གི་སྒྲ་མི་
[054-89b7] སྙན་དང། ཤར་གྱི་ལུས་འཕགས་དང། ནུབ་ཀྱི་བ་ལང་སྤྱོད་རྣམས་དང། སྲིད་པ་ཉི་ཤུ་རྩ་ལྔ་དག་ཏུའང་འཇིག་རྟེན་པ་དང་མཐུན་པར་བྱ་བའི་སྒོ་ནས་དེ་དང་དེ་དག་དེ་བཞིན་དུ་སྦྱར་ཏེ་སྟོང་གསུམ་གྱི་


[054-90a0] [90A] 
[054-90a1] ༄༅། །སྟོང་ཆེན་པོའི་འཇིག་རྟེན་གྱི་ཁམས་བརྗོད་པའང་དཔའ་བར་འགྲོ་བའི་ཏིང་ངེ་འཛིན་གྱི་ལུགས་བཞིན་དུ་སྦྱར་བར་བྱའོ་།དེ་བཞིན་གཤེགས་པས་བྱ་བ་ཆེན་པོ་ཐམས་
[054-90a2] ཅད་བསྟན་པའི་ཕྱིར་ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱ་སྟེ། འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། བྱ་བ་ཆེན་པོ་ཐམས་ཅད་དང། ཆོ་འཕྲུལ་ཆེན་པོ་
[054-90a3] དང། མི་འཇིགས་པ་ལ་འགོད་པར་བྱེད་པས་ན། རྟག་པ་ཆེན་པོ་ཞེས་བྱ་སྟེ། ཇི་ལྟར་བྱེད་ཅེས་འདྲི་བར་མི་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
[054-90a4] ནི༑ སྒྲ་གཅན་ཟིན་གྱི་ཕར་གྱུར་པར་བསྟན་པའི་ཐབས་ལ་འཇུག་པ་ལྟ་བུར་འཇིག་རྟེན་དང་མཐུན་པར་མཛད་དོ། །སྙམ་དུ་ཁོང་དུ་ཆུད་པར་བྱ་སྟེ། བསྐལ་པ་བྱེ་བ་ཕྲག་དུ་མ་ནས་འདོད་པའི་ཆུ་བོ་
[054-90a5] ལས་བརྒལ་ཟིན་པས་ན། དེའི་ཕྱིར་དེ་བཞིན་གཤེགས་པ་ནི། རྟག་པ་དང། བརྟན་པ་དང། ཐེར་ཟུག་པ་ཡིན་ནོ། །གསོལ་བ། འདིར་ཇི་ལྟར་མར་མེ་གུམ་པ་གང་དུ་མཆི་བའི་གནས་གདགས་
[054-90a6] སུ་མ་མཆིས་པར་བཀའ་སྩལ་པ་དེ་བཞིན་དུ་དེ་བཞིན་གཤེགས་པའི་མྱ་ངན་ལས་འདས་པའི་གནས་ཀྱང་དེ་དང་འདྲ་བར་གསུངས་ན། ཇི་ལྟར་དེ་བཞིན་གཤེགས་པ་རྟག་པ་དང། བརྟན་པ་
[054-90a7] དང། ཐེར་ཟུག་པ་ལགས། བཀའ་སྩལ་པ། རིགས་ཀྱི་བུ། མྱ་ངན་ལས་འདས་པ་ནི། མར་མེའི་གནས་དང་འདྲ་བར་མ་བཤད་དེ། རིགས་ཀྱི་བུ་འདི་ལྟར་སྐྱེས་པའམ། བུད་མེད་གང་


[054-90b0] [90B] 
[054-90b1] ཆུང་ངུའང་རུང་སྟེ། མར་རམ་ཏིལ་མར་གྱིས་བཀང་ནས་མར་མེ་སྦར་ན། མར་མེའི་མེ་ལྕེ་དེ་ཏིལ་མར་ཇི་སྲིད་ཡོད་པ་དེ་སྲིད་དུ་འབར་ལ། ཏིལ་མར་ཟད་ནས་
[054-90b2] མར་མེ་ཟད་པར་འགྱུར་རོ། །དེ་ལ་ཉོན་མོངས་པ་ཟད་པ་ནི། མར་མེ་ཟད་པ་དང་འདྲ་བར་བསྟན། དེ་བཞིན་གཤེགས་པ་ནི། སྣོད་བཞིན་དུ་རྟག་པ་ཡིན། ཉོན་མོངས་པ་ཟད་པ་ནི། མར་མེ་དང་ཏིལ་མར་
[054-90b3] འདྲ་ན། ཅི་སྣོད་ཀྱང་མར་མེ་དང་མགོ་མཉམ་དུ་མེད་པར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་ལགས་ཏེ། སྣོད་ནི། མ་མཆིས་པར་མི་འགྱུར་ལགས་ན། ཅི་ལགས། དེ་བཞིན་
[054-90b4] གཤེགས་པའང་སྣོད་དང་འདྲ་བར་བས་པར་འགྱུར་རམ། གལ་ཏེ་དེ་བཞིན་གཤེགས་པའང་ཏིལ་མར་གྱི་སྣོད་དང་འདྲ་ན་ནི། དེ་བཞིན་གཤེགས་པའང་ཟད་པར་འགྱུར་བར་བཀའ་སྩལ་པར་
[054-90b5] མི་འགྱུར་ལགས་སམ། བཀའ་སྩལ་པ། དེ་བཞིན་གཤེགས་པ་ནི། སྣོད་དང་འདྲ་བ་མ་ཡན་ཏེ། མཆོག་ཏུ་རྟག་པ་གང་ཡིན་པ་དེ་ནི། དེ་བཞིན་གཤེགས་པ་སྟེ། དེ་བས་ན། མྱ་ངན་ལས་འདས་
[054-90b6] པ་རྟག་ཏུ་མཆོག་ཏུ་བདེ་བ་ཡིན་ནོ། །རིགས་ཀྱི་བུ། གཞན་ཡང་མར་མེའི་གནས་དང་འདྲ་བ་ནི། དགྲ་བཅོམ་པ་ཡིན་ཏེ། དེ་བས་ན། མྱ་ངན་ལས་འདས་པའི་གནས་དགྲ་བཅོམ་པ་ཉིད་ཐོབ་པ་ནི་
[054-90b7] འབྲས་བུའི་མཆོག་ཅེས་བྱའོ། །དགྲ་བཅོམ་པ་ཐམས་ཅད་ནི། ཟང་ཟིང་ལ་ཞེན་པ་དང་བྲལ་ཏེ། ཟང་ཟིང་མེད་པ་དང། མར་མེའི་གནས་བཞིན་དུ་མཐར་ཐུག་པ་དང། ཟང་ཟིང་མེད་པ་ལ་དགའ་བ་


[054-91a0] [91A] 
[054-91a1] ༄༅། །ཡིན་ནོ༑ ༑ཕྱིར་མི་འོང་བའང་ཟང་ཟིང་མེད་པའི་དོན་ཡིན་པར་ངས་དགོངས་པའི་ཚིག་གིས་བསྟན་ཏེ། མྱ་ངན་ལས་འདས་པའི་གནས་ནི། མ་ཡིན་ནོ། །གསོལ་པ་
[054-91a2] ཕྱིར་མི་འོང་བ་ཞེས་བཀའ་སྩལ་པ་དེའི་དོན་ཅི་ལགས། བཀའ་སྩལ་པ། ཡང་སྲིད་པ་མི་ལེན་པ་གང་ཡིན་པ་དེ་ནི། ཕྱིར་མི་འོང་བ་ཞེས་བྱའོ། །གསོལ་པ། བཅོམ་ལྡན་འདས། ཕྱིར་
[054-91a3] མི་འོང་བ་ཞེས་བགྱི་བ་ལགས་ན། ཕྱིར་མི་འོང་བ་གང་ལགས་པ་དེ་ལའང་སྲིད་པ་ལེན་པ་མཆིས་པར་འགྱུར་ན། ཅིའི་སླད་དུ་ཕྱིར་མི་འོང་བའང་སླར་འདི་རང་བཞིན་གྱིས་མི་གཙང་བའི་སྲིན་
[054-91a4] བུ་འཚལ་བའི་ལུས་ཅན་དུ་སྐྱེ་བར་མི་འགྱུར་ལགས། བཀའ་སྩལ་པ་ལུས་དེ་ནི། མི་ལེན་མོད་ཀྱི། དུག་སྨན་བཞིན་དུ་ལུས་ལེན་ཏོ། །དེ་བས་ན། ཕྱིར་མི་འོང་བ་ཞེས་བྱའོ། །ཕྱིར་མི་
[054-91a5] འོང་བ་ཞེས་བྱ་བ་ནི། ལུས་ཞེས་བྱ་བའི་ཐ་ཚིག་གོ་ཕྱིར་མི་འོང་བ་ཞེས་བྱ་བ་ནི། ཕན་ཚུན་འགྲོ་ཞེས་བྱ་བའི་ཐ་ཚིག་གོ་གསོལ་པ། བཅོམ་ལྡན་འདས། ཅི་ལགས། བཅོམ་ལྡན་འདས་ཀྱིས་
[054-91a6] བསྟན་པ་ལ་གསང་བ་མཆིས་སམ། དགོངས་པའི་ཚིག་དགོངས་པའི་ཚིག་ཅེས་གསང་བར་མི་མཛད་དུ་གསོལ། བཅོམ་ལྡན་འདས། ཅི་ལགས། སངས་རྒྱས་ཀྱི་གསུང་མིག་འཕྲུལ་མཁན་གྱི་
[054-91a7] འཁྲུལ་འཁོར་དང། སྒྱུ་མ་མཁན་གྱིས་བགྱིས་པའི་འཁྲུལ་འཁོར་གྱི་སྒྱུ་མའི་བུད་མེད་དང་འདྲ་ལགས་སམ། བཀའ་སྩལ་པ། ངའི་བསྟན་པ་ལ་ནི། གསང་བ་མེད་དེ། སངས་རྒྱས་ཀྱི་


[054-91b0] [91B] 
[054-91b1] སྟོན་གྱི་ཟླ་བ་རྒྱས་པ་བཞིན་དུ་སྐྱོན་མེད་པ་དང། མཚན་མས་མ་བཏབ་པ་དང། རྨོངས་པ་མེད་པ་དང། གསང་བ་དང་གསང་ཆེན་དང་བྲལ་བ་དང། གསལ་བ་ཡིན་ནོ། །འཕགས་པ་
[054-91b2] ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་དྲུག་པ། རིགས་ཀྱི་བུ། དཔེར་ན། ཁྱིམ་བདག་བྲན་བཟའ་ཅན་ནོར་བྱེ་བ་བདོག་པ་ཞིག་ལ་བུ་གཅིག་པ་སྡུག་ཅིང་ཕངས་ལ་གཅེས་
[054-91b3] ཤིང་ཡིད་དུ་འོང་བ་ཞིག་ཡོད་དེ། དེས་བུ་དེ་བུའི་སློབ་དཔོན་ལས་ཕྱིར་བཀུག་ནས་བུ་ལ་བྱམས་པའི་ཕྱིར་བདག་ཉིད་ཀྱིས་བསྒྲིམས་ཏེ་ཡི་གེ་ཕྱེད་པ་སློབ་པར་བྱེད་ན། དེས་བསྒྲིམས་ཏེ་ཡི་
[054-91b4] གེ་ཕྱེད་པ་བསླབ་ཏུ་ཟིན་ཀྱང་ཅི་བརྡ་སྤྲོད་པའི་དོན་གྱིས་བྱེ་བྲག་སྟོན་པར་ནུས་སམ། བསྟན་པར་ནུས་སུ་ཟིན་ཀྱང་ཅི་དེས་ཡི་གེ་ཕྱེད་པ་བསླབ་པས་བརྡ་སྤྲོད་པའི་དོན་ཤེས་པར་འགྱུར་རམ། ཅི་
[054-91b5] ཁྱིམ་བདག་བྲན་བཟའ་ཅན་རང་གི་བུ་ལ་གསང་བར་བྱེད་དམ། གསོལ་པ། བཅོམ་ལྡན་འདས། དེ་ནི། མ་ལགས་ཏེ། བུའི་ཤེས་པའི་རྩལ་དང་ཡིད་རྣོ་རྟུལ་དེ་འདྲ་བ་དང། ཤེས་པའི་
[054-91b6] རྩལ་དང་མི་ལྡན་པའི་རྒྱུས་ན། དེ་ལ་གསང་བ་དང་འདྲ་བར་གདའ་བར་གྱུར་ལགས་སོ། །དེ་ལ་ཡིད་མི་བདེ་བ་དང། གཡོ་དང། སེར་སྣ་གང་ལགས་པ་དེ་ནི། གསང་བ་ལགས་པར་རིག་པར་
[054-91b7] བགྱིའོ༑ ༑དང་བ་དང་དགའ་བས་བུ་གཅིག་པའི་འདུ་ཤེས་དང་ལྡན་པ་གང་ལགས་པ་དེ་ནི། གསང་བ་ཞེས་མི་བགྱི་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །རིགས་


[054-92a0] [92A] 
[054-92a1] ༄༅། །ཀྱི་བུ༑ ཁྱོད་ལེགས་སོ། །སྡང་བ་དང། གཡོ་དང། སེར་སྣ་དང་ལྡན་པ་གང་ཡིན་པ་དེ་ནི། གསང་བ་ཡིན་ཏེ། དེའི་སྟོབས་དང། བྱམས་པས་ཀྱང་ཁྱིམ་བདག་བྲན་བཟའ་ཅན་
[054-92a2] དེ་སྟོན་པར་མི་བྱེད་པ་དེ་བཞིན་དུ་ཁྱིམ་བདག་བྲན་བཟའ་ཅན་ལྟར་ང་སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམས་པ་དང་ལྡན་མོད་ཀྱི། བྱིས་པ་དེ་དག་གིས་མི་བཟོད་པའི་ཕྱིར་
[054-92a3] ང་དགོངས་པའི་ཚིག་མི་སྟོན་ཏེ། ངས་ཡི་གེ་ཕྱེད་པ་དང་འདྲ་བར་ནི། གསུང་རབ་ཡན་ལག་དགུ་སྟོན་ཏོ། །བརྡ་སྤྲོད་དང་འདྲ་བར་ནི། སྟོབས་བཅུ་དང། འཕགས་པའི་བདེན་པ་བཞི་དང། འཕགས་
[054-92a4] པའི་ལམ་ཡན་ལག་བརྒྱད་པ་དང། ཐེག་པ་ཆེན་པོ་ཤིན་ཏུ་རྒྱས་པའི་བརྡ་སྤྲོད་པ་བསྟན་ཏོ། །རིགས་ཀྱི་བུ། གཞན་ཡང་གང་གི་ཚེ་ཡི་གེ་ཕྱེད་པ་བསླབ་ནས་སྒྲ་རིག་པའི་འོས་སུ་གྱུར་པ་
[054-92a5] དེའི་ཚེ་ཁྱིམ་བདག་བྲན་བཟའ་ཅན་གྱིས་གལ་ཏེ་བརྡ་སྤྲོད་པའི་དོན་སློབ་པར་མི་བྱེད་ན་ནི། དེ་ལྟ་ན་སེར་སྣ་བྱེད་པའི་ཕྱིར་གསང་བ་ཞེས་བྱའོ། །གལ་ཏེ་བརྡ་སྤྲོད་པའི་དོན་བསྟན་ནས་ནི། བྱིས་
[054-92a6] པས་བརྡ་སྤྲོད་པ་རྫོགས་པར་ལོབས་པར་འགྱུར་བ་དེ་བཞིན་དུ་ངའང་ཉན་ཐོས་རྣམས་ལ་ཇི་སྲིད་དུ་ཐེག་པ་ཆེན་པོའི་སྣོད་དུ་གྱུར་པ་དེ་སྲིད་དུ་གསུང་རབ་ཡན་ལག་དགུ་སྟོན་ཏེ། གལ་ཏེ་
[054-92a7] ངས་སེམས་ཅན་སྣོད་དུ་གྱུར་པ་རྣམས་ལ་ཐེག་པ་ཆེན་པོ་བསླབ་པ་གསང་བར་བྱས་ན་ནི། དེ་ལྟར་ན་ང་ལ་བརྡ་སྤྲོད་པ་དང་འདྲ་བར་གསང་བར་བྱས་སོ། །ཞེས་སྨྲ་བའི་རིགས་སོ། །དེ་ནི། ངས་


[054-92b0] [92B] 
[054-92b1] བརྟན་པར་བསྟན་ཏེ། ཁྱིམ་བདག་བྲན་བཟའ་ཅན་དང་འདྲ་བར་རང་གི་སྲས་ཚར་ཕྱིན་པར་མཛད་དོ། །དེ་ལྟར་ན། རིག་པ་ཐམས་ཅད་
[054-92b2] ཚར་ཕྱིན་པར་བྱེད་པ་བཞིན་དུ་ཚར་ཕྱིན་པར་བྱེད་དོ། །རིགས་ཀྱི་བུ། གཞན་ཡང་དཔེར་ན། དབྱར་གྱི་སྤྲིན་ཆེན་པོ་རྣམས་འབྲུག་དིར་རི་རི་སྒྲོག་ཅིང་ཆར་ཆེན་པོ་འབེབས་སུ་ཟིན་ཀྱང་སེམས་ཅན་ཁ་ཅིག་
[054-92b3] གི་ས་བོན་མ་སྐྱེས་ན། ཅི་དེ་ལ་སྤྲིན་ཆེན་པོ་རྣམས་ཀྱིས་ཉེས་སམ། ཅི་སྤྲིན་ཆེན་པོ་རྣམས་ཆར་མི་འབེབས་སམ། དེ་བཞིན་དུ་དེང་ངས་ཡོངས་སུ་མྱ་ངན་ལས་འདས་པ་ཆེན་པོ་གསང་ཆེན་མ་ལུས་
[054-92b4] པར་བསྟན་ཀྱང་སེམས་ཅན་སྣོད་དུ་མ་གྱུར་པ་གང་ཡིན་པ་དེ་དག་གིས་མི་ཐོས་སོ། །ཡང་བཀའ་སྩལ་པ། གང་དག་ལ་ནི་ཡོངས་བསགས་མེད། །གང་དག་གི་ནི་ཟས་མི་རྟོགས། །མཁའ་ལ་
[054-92b5] བྱ་རྣམས་རྗེས་འདྲ་བར། །དེ་དག་རྗེས་གཅད་དཀའ་བ་ཡིན། །བསྟན་པ་འདིའི་དོན་ཇི་ལྟ་བུ་ཞེ་ན། སུ་དག་ལ་ནི་ཡོངས་བསགས་མེད། །སུ་དག་གི་ནི་ཟོས་མི་རྟོགས། །གང་དག་གི་ནི་རྗེས་གཅད་
[054-92b6] དཀའ༑ ༑སུ་སོང་གང་དུ་སོང་བ་ན། །དེ་དག་རྗེས་གཅད་དཀའ་བ་ཡིན་།དེ་ལ་རིན་པོ་ཆེ་ལ་སོགས་པ་ནི། བསགས་པའོ། །ཡོངས་ཞེས་བྱ་བ་ནི། ཕྲད་ཀྱི་བྱེ་བྲག་གི་ཐ་ཚིག་གོ་ཡོངས་ཞེས་བྱ་བ་ནི་
[054-92b7] བསྡུས་པའི་དོན་ཏེ། འདིར་རྫས་བཟང་པོ་བསྒྲུབས་པའི་ཐ་ཚིག་གོ་།བསགས་པ་ཞེས་བྱ་བ་དང། ནོར་ཞེས་བྱ་བ་ནི། དོན་གཅིག་གོ། གང་ནོར་ཡོངས་སུ་བསགས་པར་བྱེད་པ་དེ་ནི། དེ་དག་གི་ཡོངས་


[054-93a0] [93A] 
[054-93a1] ༄༅། །སུ་བསགས་པ་ཞེས་བྱའོ། །དེ་ལ་ཡོངས་སུ་བསགས་པ་ཞེས་བྱ་བ་ནི། རྣམ་པ་གཉིས་ཏེ། འདུས་བྱས་ཡོངས་སུ་བསགས་པ་དང་འདུས་མ་བྱས་ཡོངས་སུ་
[054-93a2] བསགས་པའོ། །དེ་ལ་ཉན་ཐོས་ནི། འདུས་བྱས་ཡོངས་སུ་བསགས་པའི་རྣམ་པའོ། །དེ་བཞིན་གཤེགས་པ་ནི། འདུས་མ་བྱས་ཡོངས་སུ་བསགས་པའི་རྣམ་པའོ། །དགེ་འདུན་ནི། རྣམ་
[054-93a3] པ་གཉིས་ཏེ། འདུས་བྱས་ཀྱི་དགེ་འདུན་དང། འདུས་མ་བྱས་ཀྱི་དགེ་འདུན་ནོ། །དེ་ལ་འདུས་བྱས་ཀྱི་དགེ་འདུན་ཞེས་བྱ་བ་ནི། ཉན་ཐོས་ཀྱི་དགེ་འདུན་ཡིན་ཏེ། ཉན་ཐོས་ཀྱི་དགེ་འདུན་ལ་ནི། ཡོངས་
[054-93a4] སུ་བསགས་པའང་མེད་ན། བྲན་དང་བྲན་མོ་ལ་སོགས་པ་རྫས་ངན་པ་རྣམས་དང། མཛོད་དང། བང་བ་ཡོངས་སུ་འཛིན་པ་ལྟ་ག་ལ་ཡོད་དེ། འོས་མ་ཡིན་པས་ན། དེ་ནི། ལན་ཚྭ་དང། ཏིལ་
[054-93a5] ཙམ་ཡང་ཡོངས་སུ་བསགས་པར་མི་བྱེད་དོ། །གང་དག་བཅོམ་ལྡན་འདས་ཀྱིས་བདག་ཅག་ལ་བྲན་དང་བྲན་མོ་ལ་སོགས་པ་འཆང་དུ་གནང་ངོ། །ཞེས་ཟེར་བ་དེ་དག་གི་ལྕེ་ནི། ལྐུག་པར་འགྱུར་
[054-93a6] སྲིད་དོ༑ ༑ཉན་ཐོས་དེ་དག་ནི། ཡོངས་སུ་བསགས་པ་མེད་པའི་རྣམ་པ་ཡིན་ཏེ། དེ་དག་ནི། ཟས་ཡོངས་སུ་ཤེས་པའོ། །གང་དག་ཟས་ལ་ཞེན་པ་མེད་པ་དེ་དག་ནི། ཟས་ཡོངས་སུ་ཤེས་པ་ཡིན་ནོ།།
[054-93a7] དེ་དག་ནི། འགྲོ་བའི་ལམ་དུ་རྗེས་གཅད་པར་དཀའོ། །དེ་དག་ནི། མྱུར་བ་ཁོ་ནར་སངས་རྒྱས་ཉིད་དུ་ཉེ་བར་གནས་སོ། །དེ་དག་གི་འགྲོ་བ་ནི། རྗེས་གཅད་དཀའོ། །ཞེས་དེ་བཞིན་གཤེགས་པ་གསུང་


[054-93b0] [93B] 
[054-93b1] །ཡང་བཀའ་སྩལ་པ། གལ་ཏེ་འདུས་བྱས་ཀྱི་དགེ་འདུན་ལའང་ཡོངས་སུ་བསགས་པ་མེད་ན། འདུས་མ་བྱས་པའི་དགེ་འདུན་ལྟ་ག་ལ་ཡོད། འདུས་མ་བྱས་པའི་དགེ་འདུན་ནི། དེ་བཞིན་གཤེགས་པ་སྟེ་དེ་བཞིན་གཤེགས་
[054-93b2] པ་ལ་གསང་བའི་ཆོས་བསྟན་པ་ག་ལ་ཡོད། གསང་བ་གང་ཡིན་པ་དེ་ནི། ཡོངས་སུ་བསགས་པའོ། །རྗེས་གཅད་དུ་མེད་པ་ནི། མི་གཡོ་བའི་བདེ་བ་སྟེ། མྱ་ངན་ལས་འདས་པའི་དོན་ཏེ། །དེ་ལ་ནི། ནམ་
[054-93b3] མཁའ་ཡང་མེད། ལོ་དང། ཉི་མ་དང། ཟླ་བ་རྣམས་ཀྱིས་ཀྱང་བྱར་མེད། མཇུག་རིང་དང། སྐར་མའི་ཚོགས་རྣམས་དང། རི་རྣམས་དང། དུས་དང། སྤྲིན་རྣམས་ཀྱང་མེད་དེ། སྐྱེ་བའི་རྒྱུན་ཆད་པ་
[054-93b4] འཆི་བ་དང། ན་བ་དང། རྒ་བ་དང། སྲིད་པ་ཉི་ཤུ་རྩ་ལྔ་སྤངས་པ་སྡུག་བསྔལ་གྱི་རྣམ་པ་དང། ཉོན་མོངས་པ་དང་བྲལ་བ་སྟེ། དེ་བཞིན་གཤེགས་པ་རྟག་པ་དང། བརྟན་པ་དང། བདེ་བ་དང། མི་གཡོ་
[054-93b5] བ་དང། གནས་མེད་པ་ནི། ཡོངས་སུ་མྱ་ངན་ལས་འདས་པ་སྟེ། དེར་འགྲོ་བའི་ཕྱིར་དེང་དེ་བཞིན་གཤེགས་པ་གྲོང་ཁྱེར་ཆེན་པོར་གཤེགས་སོ། །ཆེན་པོ་ཞེས་བྱ་བ་དང། ཆེ་བ་ཞེས་བྱ་བ་ནི། དོན་གཅིག་
[054-93b6] གོ་ཆེན་པོ་ཞེས་བྱ་བ་ནི། ལྷག་མ་དང་བཅས་པའི་ཚིག་བླ་དྭགས་ཏེ། འདི་ན་མི་ལ་ལ་ཚེ་དཔག་ཏུ་མེད་པར་གྱུར་ན། མི་དེ་སྐྱེས་བུ་ཆེན་པོ་ཞེས་བྱ་བའི་གྲངས་སུ་གཏོགས་ཏེ། གལ་ཏེ་ཆོས་དང་ལྡན་ན། མི་
[054-93b7] དེ་སྐྱེས་བུ་ཐམས་ཅད་ཀྱི་མཆོག་ཡིན་ནོ། །ཡང་འདིར་སྐྱེས་བུ་ཆེན་པོའི་རྣམ་པར་རྟོག་པ་བརྒྱད་ཀྱིས་སྐྱེས་བུ་གཅིག་པུར་འགྱུར་ཏེ་སྐྱེས་བུ་ཆེན་པོ་དུ་མ་ཡོད་པའི་ནང་ན་གང་ལ་སྐྱེས་བུ་ཆེན་པོའི་རྣམ་


[054-94a0] [94A] 
[054-94a1] ༄༅། །པར་རྟོག་པ་བརྒྱད་ཡོད་པ་དེ་ནི། སྐྱེས་བུ་ཆེན་པོ་ཐམས་ཅད་ཀྱི་ནང་ན་འང་སྐྱེས་བུ་ཆེན་པོའོ། །ཞེས་ངས་བཤད་པས་ན་དེའི་ཕྱིར་ཆེ་བ་ཞེས་བྱའོ། །ལྷག་མ་དང་
[054-94a2] བཅས་པའི་མྱ་ངན་ལས་འདས་པ་ཞེས་བྱ་བ་ལ། གང་ལ་རྨ་མེད་པ་དེ་ནི། མྱ་ངན་ལས་འདས་པ་ཞེས་བྱའོ། །དེ་ཅིའི་ཕྱིར་ཞེ་ན་རིགས་ཀྱི་བུ། དཔེར་ན། འདི་ན་མི་ལ་ལ་ཞིག་གདུག་པའི་ཟུག་རྡུས་
[054-94a3] ཕོག་སྟེ༑ བབ་རྡོའི་གནོད་པས་ཐེབས་ནས་བབ་རྡོའི་གནོད་པས་ཐེབས་པའི་མི་དེ་ཟུག་རྡུ་འབྱིན་པའི་སྨན་པ་ཆེན་པོ་ཞིག་གིས་གསོས་ཏེ་གདུག་པའི་ཟུག་རྔུ་བསལ་ནས་བདེ་བར་བྱས་ཏེ་དེ་གནོད་པ་
[054-94a4] མེད་པར་སྔ་མཁོ་བཞིན་དུ་བྱས་ནས་སྨན་པ་དེས་མི་དེ་བོར་ཏེ་ཡུལ་གཞན་ནམ། གྲོང་གཞན་ནམ། ཁྱིམ་གཞན་གང་ན་རྨས་པ་ཡོད་པ་དང། གང་ན་རྨའི་ལས་བྱར་ཡོད་པ་དེ་ན་གནས་པ་དེ་
[054-94a5] བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་པ་ཆེན་པོ་ཟུག་རྔུ་འབྱིན་པས་ཀྱང་ཛམ་བུའི་གླིང་པའི་སེམས་ཅན་བསྐལ་པ་བྱེ་བ་ཕྲག་གྲངས་མེད་པ་
[054-94a6] ཚུན་ཆད་ནས་འདོད་ཆགས་དང། ཞེ་སྡང་དང། གཏི་མུག་ལ་སོགས་པ་ཉོན་མོངས་པའི་དུག་གིས་ཕོག་པའི་སེམས་ཅན་ཤིན་ཏུ་རྨས་པ་ཐམས་ཅད་ཀྱི་ཟུག་རྡུ་རྣམས་ཐེག་པ་ཆེན་པོའི་
[054-94a7] མདོའི་སྡེ་ཚན་སྣ་ཚོགས་ཀྱི་དགེ་བའི་རྩ་བའི་སྨན་རྣམས་ཀྱིས་གསོ་བར་མཛད་དོ། །གསོས་ནས་ཀྱང་དེ་རྣམས་མྱ་ངན་ལས་བཟླས་ཏེ་གང་ན་སེམས་ཅན་རྨས་པ་རྣམས་ཡོད་པ་དེར་བཅོམ་ལྡན་


[054-94b0] [94B] 
[054-94b1] །དེ་བས་ན། མྱ་ངན་ལས་འདས་པ་ཆེན་པོ་ནི། ཡང་དག་པའི་དོན་ལ་སྟོན་པ་ཡིན་ནོ་།ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱ་བ་ནི། སྲིད་པ་ཐམས་
[054-94b2] ཅད་ན་ཐར་པའི་གྲོང་ཁྱེར་གྱི་ཚིག་བླ་དྭགས་ཡིན་ཏེ། གང་ན་འདུལ་བར་བྱ་བ་རྣམས་ཡོད་པ་དེར་རྫོགས་པར་སངས་རྒྱས་པར་སྣང་བ་འདི་ནི། ཚིག་གྲགས་པའོ། །གསལ་བའོ། །ཡང་དག་པའི་
[054-94b3] དོན་ནི། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ། །གསོལ་པ། བཅོམ་ལྡན་འདས། ཅི་ལགས། སྨན་པས་རྨས་པ་ཐམས་ཅད་སོས་པར་བགྱིས་ནས་ཡུལ་དང། གྲོང་ཁྱེར་དང་
[054-94b4] ཡུལ་འཁོར་དང། རྒྱལ་པོའི་ཕོ་བྲང་འཁོར་གཞན་གང་ན་རྨས་པ་རྣམས་མཆིས་པ་དེར་སྣང་བར་འགྱུར་རོ། །ཞེས་བགྱི་ལགས་སམ། བཀའ་སྩལ་པ། རིགས་ཀྱི་བུ། སྲོག་ཆགས་རྨས་པ་
[054-94b5] ཐམས་ཅད་ཀྱི་ནད་གསོ་བར་བྱེད་ཅེས་དེ་སྐད་མ་ཟེར་ཅིག་གསོར་མི་རུང་བའི་སེམས་ཅན་གཞན་རྣམས་ནི། གསོ་བར་མི་བྱེད་དོ། །དེ་ཅིའི་ཕྱིར་ཞེ་ན། དེ་དག་གི་ནད་ནི། གསོར་མི་རུང་བ་ཡིན་
[054-94b6] ཏེ༑ དེ་དག་དེ་བཞིན་དུ་དེ་བཞིན་གཤེགས་པ་ནི། གསོར་མི་རུང་བའི་ནང་འདོད་ཆེན་པོ་མ་གཏོགས་པ་ནད་ཐམས་ཅད་གསོ་བར་མཛད་དེ་གང་མྱ་ངན་ལས་འདས་པ་དེ་དག་གསོལ་བ་ཡིན་ནོ། །
[054-94b7] གསོལ་པ། ཐར་པ་ཇི་ལྟ་བུ་ལགས། གཟུགས་ཅན་ལགས་སམ། གཟུགས་མ་མཆིས་པ་ལགས། བཀའ་སྩལ་པ། ཁ་ཅིག་ནི། གཟུགས་ཅན་ནོ། །ཁ་ཅིག་ནི། གཟུགས་ཅན་མ་ཡིན་པ་སྟེ་


[054-95a0] [95A] 
[054-95a1] ༄༅། །གཟུགས་ཅན་མ་ཡིན་པ་ནི། ཉན་ཐོས་དང། རང་སངས་རྒྱས་རྣམས་ཀྱིའོ། །སངས་རྒྱས་བཅོམ་ལྡན་འདས་རྣམས་ཀྱི་ནི། གཟུགས་ཅན་ཡིན་ནོ། །ཐར་པ་དེ་ནི་
[054-95a2] གཟུགས་དང་གཟུགས་མེད་པ་ཡིན་ལ་གཟུགས་ཡིན་ནོ། །ཞེས་བྱར་ཡང་མི་རུང་ངོ། །གསོལ་བ། ཅིའི་སླད་དུ་ལགས། བཀའ་སྩལ་པ། འོད་སྲུང་ཆེན་པོ་དང་རུས་གཅིག་པ། དཔེར་ན་
[054-95a3] འདུས་ཤེས་མེད་འདུས་ཤེས་མེད་མིན་གྱི་ལྷ་རྣམས་ཀྱི་ལུས་ནི། གཟུགས་དང་གཟུགས་མེད་པ་ཡིན་ལ་གཟུགས་ཡིན་ནོ། །ཞེས་བྱར་ཡང་མི་རུང་བ་བཞིན་ནོ། །གསོལ་པ། འདུ་ཤེས་
[054-95a4] མེད་འདུ་ཤེས་མེད་མིན་གྱི་ལྷ་རྣམས་གཟུགས་དང་གཟུགས་མ་མཆིས་པ་ལགས་ལ་གཟུགས་ཀྱང་མ་ལགས་ན། དེ་དག་ཇི་ལྟར་མཆིས་པ་དང། ཇི་ལྟར་རྒྱུ་བ་བསྟན་དུ་གསོལ། བཀའ་སྩལ་
[054-95a5] པ༑ འདི་ནི། སངས་རྒྱས་ཀྱི་ཡུལ་ཡིན་ཏེ། ཉན་ཐོས་དང། རང་སངས་རྒྱས་ཀྱི་ཡུལ་མ་ཡིན་གྱི། ཞོག་ཅིག་དེ་བཞིན་དུ་ཐར་པའང་གཟུགས་དང་གཟུགས་མེད་པ་ཡིན་ལ་གཟུགས་ཀྱང་མ་
[054-95a6] ཡིན་པས་ན། སངས་རྒྱས་ཀྱི་ཡུལ་ཡིན་གྱི། ཉན་ཐོས་དང། རང་སངས་རྒྱས་ཀྱི་ཡུལ་མ་ཡིན་ནོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཡོངས་སུ་མྱ་ངན་ལས་
[054-95a7] འདས་པ་ཆེན་པོའི་ཚུལ་གྱིས་ཐར་པ་བསྟན་དུ་གསོལ། བཀའ་སྩལ་པ་རིགས་ཀྱི་བུ། ལེགས་སོ། །ལེགས་སོ། །ཐར་པ་ཞེས་བྱ་བ་ནི། འཆིང་བ་ཐམས་ཅད་དང་བྲལ་བའོ། །ཡང་


[054-95b0] [95B] 
[054-95b1] ཐར་པ་ཞེས་བྱ་བ་གང་ཡིན་པ་དེ་ནི། མ་སྐྱེས་པའི་ཕྱིར་དེ་ནི། འཆིང་བ་ཐམས་ཅད་དང་ཤིན་ཏུ་བྲལ་བ་སྟེ། ཇི་ལྟར་ཕ་མ་ཕྲད་པའི་ཡོན་ཏན་ལས་བུ་སྐྱེ་བ་དེ་བཞིན་དུ་སྐྱེས་པ་
[054-95b2] མ་ཡིན་ཏེ། ཐར་པ་ནི། རང་གི་ཡུལ་དུ་གནས་པའོ། །མ་སྐྱེས་པ་ཞེས་བྱ་བ་ནི། འདི་ལྟར་མར་གྱི་ཉིང་ཁུ་རང་བཞིན་གྱིས་རང་གི་ངོ་བོ་ཉིད་དུ་འདུག་པ་དེ་བཞིན་དུ་དེ་བཞིན་གཤེགས་པ་ནི། ཡབ་ཡུམ་
[054-95b3] འཁྲིག་པ་ལས་བྱུང་བའང་མ་ཡིན་ལ། དེ་བཞིན་གཤེགས་པས་ནི་གདུལ་བར་བྱ་བའི་དབང་གིས་ཡབ་ཡུམ་གཉིས་ཀྱང་བསྟན་ཏོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ་
[054-95b4] མ་བྱུང་བ་བྱུང་བའི་ཕྱིར་རོ། །དཔེར་ན། སྲན་སྡེའུ་འམ། སྲན་གྲེའུ་དཔྱིད་ཟླ་ར་བའི་ངོའམ། དབྱར་གྱིས་དུས་སམ། སྟོན་ཟླ་ཐ་ཆུང་གི་ངོ་ལས་བོན་བཏབ་ན། དེ་དག་ལས་མྱུ་གུ་འབྱུང་བར་འགྱུར་བ་དེ་
[054-95b5] བཞིན་དུ་ཐར་པ་ནི། དེ་ལྟ་མ་ཡིན་ནོ། །མ་བྱུང་བ་གང་ཡིན་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ། མ་བྱུང་བའོ། །དེ་བཞིན་གཤེགས་པ་ནི། མ་བྱུང་བ་ཁོ་ན་སྟེ། དེ་
[054-95b6] བཞིན་གཤེགས་པ་ནི། མྱུ་གུ་ཡོད་པ་དང། མེད་པར་འགྱུར་བ་བཞིན་དུ་ཡོངས་སུ་བརྟག་པར་མི་བྱའོ། །དེ་བཞིན་གཤེགས་པ་ནི། རང་བཞིན་གྱིས་མ་བྱུང་བ་སྟེ། དེ་བས་ན། མ་བྱུང་བའོ། །མ་བྱུང་བ་
[054-95b7] ཞེས་བྱ་བ་ནི། མ་བྱས་པའོ། །མ་བྱས་པ་ཞེས་བྱ་བ་ནི། ཇི་ལྟར་གྲོང་ཁྱེར་དང། གྲའི་ཡང་ཏོག་དང། སྒོ་ཁང་བྱང་བ་དེ་བཞིན་དུ་ཐར་པ་ནི། དེ་ལྟ་མ་ཡིན་ཏེ། མ་བྱས་པ་གང་ཡིན་པ་དེ་ནི། ཐང་པའོ། །


[054-96a0] [96A] 
[054-96a1] ༄༅། །དེ་ནི༑ དེ་བཞིན་གཤེགས་པའོ། །འདུས་མ་བྱས་ཞེས་བྱ་བ་ནི། ཇི་ལྟར་རྫ་མཁན་གྱིས་སྣོད་བྱས་ནས་དེའི་འོག་ཏུ་ཞིག་པར་འགྱུར་བ་བཞིན་དུ་ཐར་པ་ནི། དེ་ལྟ་མ་
[054-96a2] ཡིན་ནོ༑ ༑ཐར་པ་ནི། སྐྱེ་བའང་མེད། འགག་པའང་མེད་དོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ། སྐྱེ་བའང་མེད་འཆི་བའང་མེད་དོ། །གང་མ་སྐྱེས་པ་དང། མ་ཞི་བ་
[054-96a3] དང། རྒ་བ་མེད་པ་དང། འཆི་བ་མེད་པ་དང། འདུས་མ་བྱས་པ་དེ་ནི། དེ་བཞིན་གཤེགས་པ་སྟེ། དེ་བས་ན། དེ་བཞིན་གཤེགས་པ་ནི་ཡོངས་སུ་མྱ་ངན་ལས་འདས་པ་ཆེན་པོར་འགྲོ་
[054-96a4] བའོ༑ ༑རྒ་བ་མེད་པ་དང། འཆི་བ་མེད་པ་ཞེས་བྱ་བ་ནི། མགོ་དཀར་བ་དང། རྒ་བ་དང། ན་བ་དང། འཆི་བའི་ཆོས་དང། འདུས་བྱས་ཀྱི་རང་བཞིན་གྱི་རྟོག་པ་དེ་ལྟ་བུ་ནི། ཐར་པ་མ་ཡིན་གྱི་
[054-96a5] གང་ལ་གོང་དུ་སྨོས་པ་རྣམས་མེད་པ་ནི། ཐར་པ་ཡིན་ཏེ། དེ་བས་ན། རྒ་བ་མེད་པ་ཞེས་བྱའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ། དེ་བཞིན་གཤེགས་པ་ལ་ནི། མགོ་
[054-96a6] དཀར་བ་དང། རྒ་བ་དང། འདུས་བྱས་རྣམ་པར་འགྱུར་བ་མེད་དོ་།དེ་བས་ན། དེ་བཞིན་གཤེགས་པ་ནི། རྒ་བ་མེད་པའི་སྐུ་ཡིན་ན་འཆི་བར་ལྟ་ག་ལ་འགྱུར། ནད་མེད་པ་ནད་མེད་པ་ཞེས་
[054-96a7] བྱ་བ་ནི༑ གློ་བུར་གྱི་ནད་བཞི་བརྒྱ་རྩ་བཞིས་གནོད་པར་གྱུར་པ་དང། ཉེས་དམིགས་དུ་མ་དང་ལྡན་པའི་ལུས་གང་ལ་མེད་པ་དེ་ལྟ་བུའི་རང་བཞིན་ཏེ། དེ་བས་ན། ཐར་པ་ནི། ནད་མེད་པའོ། །ཐར་


[054-96b0] [96B] 
[054-96b1] དེ་བཞིན་གཤེགས་པ་སྟེ། དེ་བཞིན་གཤེགས་པ་ལའང་ནད་ཀྱི་བག་ཡོད་མེད་ན། ཆོས་ཀྱི་སྐུ་ལ་ནད་ག་ལ་ཡོད། དེ་བས་ན། དེ་བཞིན་གཤེགས་པ་ནི། ནད་མེད་པའོ། །འཆི་བ་
[054-96b2] མེད་པ་འཆི་བ་མེད་པ་ཞེས་བྱ་བ་ནི། གང་ལ་མིའི་ལུས་བཞིན་དུ་འཆི་བ་མེད་པའོ། །དེ་ནི། ཐར་པ་ཡིན་ཏེ། དེ་ལ་ནི། དུས་འདི་ཙམ་གྱིས་ན་ཟད་པའི་མཐར་འགྱུར་བའམ། འཆི་བའི་མཐར་འགྱུར་རོ། །
[054-96b3] ཞེས་བྱ་བའི་མིང་ཡང་མེད་དེ། འཆི་བ་དང་བྲལ་བ་ནི་ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །དེ་ལྟ་བུའི་ཡོན་ཏན་དང་ལྡན་པ་འཆི་བར་འགྱུར་བ་ཞེས་བྱ་བ་དེ་ནི། མི་སྲིད་
[054-96b4] དེ༑ སྐུ་རྡོ་རྗེ་ལྟར་མཁྲེགས་པ་མི་རྟག་པར་ག་ལ་ཞིག་འགྱུར་ཏེ་དེ་བས་ན། འཆི་བ་མེད་པ་ནི། དེ་བཞིན་གཤེགས་པའོ། །ཉོན་མོངས་པ་ཅན་ཉོན་མོངས་པ་ཅན་ཞེས་བྱ་བ་ལ། ཐར་པ་ནི། ནུར་ནུར་
[054-96b5] པོ་མི་གཙང་བས་མ་རུང་བར་གྱུར་པ་མ་ཡིན་ཏེ། ཐར་པ་ནི། ཇི་ལྟར་མེ་ཏོག་ཀུ་མུ་ད་དཀར་པོ་བཞིན་དུ་གསལ་བའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འདོད་པའི་ཉེས་པ་སྣ་
[054-96b6] ཚོགས་བསྟན་པ་ནི། ཐབས་ཡིན་པར་བལྟ་བར་བྱའོ། །དེ་བས་ན། དེ་བཞིན་གཤེགས་པ་ནི། ཉོན་མོངས་པ་ཅན་མ་ཡིན་པའོ། །ཟག་པ་མེད་པ་ཟག་པ་མེད་པ་ཞེས་བྱ་བ་ནི། རྨ་མེད་པའི་དོན་ཏེ་
[054-96b7] དེ་ནི། ཐར་པ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ། དེ་བས་ན། ཟག་པ་མེད་པ་ཞེས་བྱའོ། །གནོད་པ་མེད་པ་གནོད་པ་མེད་པ་ཞེས་བྱ་བ་ནི། ཇི་ལྟར་བཀྲེས་པས་གཡོས་


[054-97a0] [97A] 
[054-97a1] ༄༅། །བྱེད་པ་མ་མཐོང་ན། གནོད་པར་འགྱུར་བ་དེ་བཞིན་དུ་ཐར་པ་ནི། དེ་ལྟ་མ་ཡིན་ཏེ། གནོད་པ་མེད་པ་གང་ཡིན་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་
[054-97a2] གཤེགས་པའོ། །ཞི་བ་ཞི་བ་ཞེས་བྱ་བ་ནི། འཇིག་རྟེན་པ་རྣམས་ཀྱི་ནི། ལྷའི་གཟུགས་ལ་ཞི་བ་ཞི་བ་ཞེས་བྱ་བས་ན། དེ་ནི་རྫུན་ཏེ། ཐར་པ་མ་ཡིན་ནོ། །རང་བཞིན་གྱིས་ཞི་བ་གང་ཡིན་པ་
[054-97a3] དེ་ནི། ཐར་པ་སྟེ། གང་གི་ཕྱིར་སེམས་ཅན་ཐམས་ཅད་ཀྱི་ཞི་བའི་མཆོག་ཡིན་པས་ན། དེའི་ཕྱིར་ཞི་བ་ཞེས་བྱའོ། །ཞི་བ་གང་ཡིན་པ་དེ་ནི། ཐར་པའོ། །ཐར་པའོ། །ཐར་པ་གང་ཡིན་པ་དེ་ནི། དེ་བཞིན་
[054-97a4] གཤེགས་པའོ། །བདེ་བ་བདེ་བཞེས་བྱ་བ་ནི། ཇི་ལྟར་ཆོམ་རྐུན་གྱིས་འཇིགས་ནས་ལམ་བདེ་བར་འགྲོ་བ་བཞིན་དུ་ཐར་པ་ནི། དེ་ལྟ་མ་ཡིན་ཏེ། རང་བཞིན་གྱིས་བདེ་བ་དེ་ལ་ནི། འཇིགས་
[054-97a5] པའི་མིང་ཡང་མེད་དེ། དེ་བས་ན། བཅོས་མ་མ་ཡིན་པའི་བདེ་བ་ནི་ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།སེམས་ཅན་ཐམས་ཅད་ལ་བདེ་བ་བྱེད་པ་ནི། དེ་
[054-97a6] བཞིན་གཤེགས་པའོ། །གཉེན་པོ་མེད་པ་གཉེན་པོ་མེད་པ་ཞེས་བྱ་བ་ལ། གཉེན་པོ་མེད་པ་ཞེས་བྱ་བ་ནི། ཇི་ལྟར་རྒྱལ་པོ་ཤིར་དོགས་ཤིང་འཇིགས་པ་བཞིན་དུ་ཐར་པ་ནི། དེ་ལྟ་མ་ཡིན་
[054-97a7] ཏེ༑ ཐར་པ་ནི། ཡེ་རང་བཞིན་གྱིས་གཉེན་པོ་མེད་པའོ། །གཉེན་པོ་མེད་པ་ཞེས་བྱ་བ་ནི། འཁོར་ལོས་བསྒྱུར་བའི་རྒྱལ་པོ་ལྟ་བུ་སྟེ་དེ་ལ་གཞན་སླར་འཇིགས་པར་བྱེད་ནུས་པ་སུའང་མེད་དེ་


[054-97b0] [97B] 
[054-97b1] །དེ་བཞིན་དུ་ཐར་པ་ལའང་ཐར་པའི་ཆོས་གཞན་ཟླར་གྱུར་པ་མེད་དེ། ཡོང་མི་སྲིད་དོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །དེ་བཞིན་གཤེགས་པ་ཆོས་ཀྱི་འཁོར་
[054-97b2] ལོ་བསྐོར་བ་ལ་ནི། དགྲ་གཞན་མེད་དེ། དེ་བས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི། གཉེན་པོ་མེད་པའོ། །ཐར་པ་གང་ཡིན་པ་དེ་ནི། དེ་བཞིན་
[054-97b3] གཤེགས་པའོ། །མྱ་ངན་མེད་པ་མྱ་ངན་མེད་པ་ཞེས་བྱ་བ་ནི་གང་ལ་མྱ་ངན་མེད་པ་སྟེ། ཇི་ལྟར་རྒྱལ་པོ་དཀྲུགས་མ་བྱེད་པའི་རྒྱལ་པོ་གཞན་གྱིས་རྒྱལ་སྲིད་འཕྲོག་སྟེ་ཡུལ་འཁོར་བཅོམ་ཞིང་
[054-97b4] བཤིག་པ་ན་ཤིན་ཏུ་མྱ་ངན་གྱིས་ཐེབས་པ་བཞིན་དུ་མྱ་ངན་ལས་འདས་པ་ནི། དེ་ལྟ་མ་ཡིན་ཏེ། ཇི་ལྟར་རྒྱལ་པོ་གཞན་གྱིས་མ་ཚུགས་ཏེ་དགྲ་དང་བྲལ་བར་གྱུར་ནས་མྱ་ངན་མེད་པ་བཞིན་
[054-97b5] དུ་ཐར་པ་ཐོབ་པ་རྣམས་ཀྱང་མྱ་ངན་མེད་པའོ། །ཐར་པ་གང་ཡིན་པ་དེ་ནི། མྱ་ངན་ལས་འདས་པའོ། །མྱ་ངན་ལས་འདས་པ་གང་ཡིན་པ་དེ་ནི། དེ་བཞིན་གཤེགས་པའོ། །མྱ་ངན་དང་བྲལ་བ་མྱ་
[054-97b6] ངན་དང་བྲལ་བ་ཞེས་བྱ་བ་ནི། ཇི་ལྟར་བུད་མེད་རང་གི་བུ་དམག་ཏུ་སོང་ནས་ཤིའོ། །ཞེས་ཐོས་པ་ལས་ཕྱིར་འོངས་པ་མཐོང་ནས་མྱ་ངན་དང་བྲལ་བར་འགྱུར་བ་བཞིན་དུ་མྱ་ངན་ལས་འདས་པ་ནི་དེ་
[054-97b7] ལྟ་མ་ཡིན་ཏེ། ཐར་པ་ནི། རྟག་ཏུ་མྱ་ངན་དང་བྲལ་བའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རྡུལ་མེད་པ་རྡུལ་མེད་པ་ཞེས་བྱ་བ་ལ། རྡུལ་ཞེས་བྱ་བ་ནི། ས་རྡུལ་དང། ཉལ་ཉིལ་


[054-98a0] [98A] 
[054-98a1] ༄༅། །ཡིན་ཏེ༑ ཇི་ལྟར་དཔྱིད་ཀྱི་དུས་ན་ཕྱི་དྲོ་རླུང་ལངས་པས་ས་རྡུལ་བསླང་བ་བཞིན་དུ་ཐར་པ་ནི། དེ་ལྟ་མ་ཡིན་ནོ་།རྡུལ་མེད་པ་ཞེས་བྱ་བ་ནི། ཇི་ལྟར་རྒྱལ་པོའི་གཙུག་གི་
[054-98a2] ནོར་བུ་དག་པ་དེ་བཞིན་དུ་རང་བཞིན་གྱི་རྡུལ་མེད་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རྡུལ་དང་བྲལ་བ་རྡུལ་དང་བྲལ་པ་ཞེས་བྱ་བ་ནི། ཇི་ལྟར་གསེར་ཡོངས་
[054-98a3] སུ་དག་པ་སྟེ། གསེག་མ་དང། རྡོ་མེད་པར་གྱུར་པ། དབྱིག་ཏུ་རེད་པ། རང་བཞིན་དུ་གྱུར་པ་དེ་བཞིན་དུ་སྐྱོན་བྱང་བའི་རང་བཞིན་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་
[054-98a4] གཤེགས་པའོ། །སོབ་སོབ་པོ་མ་ཡིན་པ་སོབ་སོབ་པོ་མ་ཡིན་པ་ཞེས་བྱ་བ་ནི། ཁམ་པའི་ཞོའི་བུམ་པ་གས་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། དེ་ལྟ་མ་ཡིན་ཏེ། ལྕགས་དང་རྡོ་རྗེའི་བུམ་པ་བཞིན་དུ་སོབ་
[054-98a5] སོབ་པོ་མ་ཡིན་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །སོབ་སོབ་པོ་མ་ཡིན་པའི་ཆོས་ཅན་སོབ་སོབ་པོ་མ་ཡིན་པའི་ཆོས་ཅན་ཞེས་བྱ་བ་ནི། ཇི་ལྟར་ཨེ་
[054-98a6] རཎྜའི་འབྲས་བུ་བངས་ནས་སོ་གའི་དུས་སུ་ཁབ་ཐོག་ཏུ་བཏིང་ན་ཀུན་ནས་ཙེག་ཙེག་ཟེར་ཞིང་ཀུན་ནས་འགས་པ་དེ་བཞིན་དུ་ཐར་པ་ནི། དེ་ལྟ་མ་ཡིན་ནོ། །སོབ་སོབ་པོ་མ་ཡིན་པའི་
[054-98a7] ཆོས་ཅན་ཞེས་བྱ་བ་ནི། ཇི་ལྟར་ལྕགས་དང་རྡོ་རྗེའི་བུམ་པ་ཤིང་སྟག་པ་སྟོང་གི་མདས་འཕངས་ཀྱང་ཕིགས་པར་མི་ནུས་པ་དེ་བཞིན་དུ་སོས་སོབ་པོ་མ་ཡིན་པའི་ཆོས་ཅན་ནི། ཐར་


[054-98b0] [98B] 
[054-98b1] ༑ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཅི་བྱར་ཡང་མེད་པ་ཅི་བྱར་ཡང་མེད་པ་ཞེས་བྱ་བ་ནི། ཇི་ལྟར་མི་དབུལ་པོ་ཞིག་ལ་བུ་ལོན་ཆགས་པ་ལས་ཕྱུག་པོའི་ལག་ཏུ་འོངས་
[054-98b2] ནས་ཉོན་མོངས་སུ་ཟིན་ཀྱང་ཅིའང་འཇལ་དུ་མེད་ནས་བཏང་བ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཅི་བྱར་ཡང་མེད་པ་ཞེས་བྱ་བ་ནི། ཇི་ལྟར་མི་ནོར་བྱེ་བ་བདོག་པ་སུའི་བུ་ལོན་ཡང་མ་ཆགས་
[054-98b3] པ་དེ་བཞིན་དུ་ཆོས་བྱེ་བ་ཕྲག་མང་པོ་བདོག་པའི་མཆོག་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཅི་བྱར་ཡང་མེད་པའི་ཆོས་ཅན་ཅི་བྱར་ཡང་མེད་པའི་ཆོས་ཅན་ཞེས་བྱ་
[054-98b4] བ་ནི༑ ཇི་ལྟར་མི་དབུལ་པོས་རང་གི་ཁྱིམ་ན་གང་ནའང་ནོར་མེད་དེ། བདག་གིས་སྐྱིན་པ་བླང་ངོ། །སྙམ་ནས་དེས་སེམས་ཁོང་དུ་ཆུད་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཅི་བྱར་ཡང་མེད་
[054-98b5] པའི་ཆོས་ཅན་ཞེས་བྱ་བ་ནི། ཇི་ལྟར་ཁྱིམ་བདག་ནོར་བྱེ་བ་བདོག་པ་ཉི་མ་དང་ཟླ་བ་ལའང་རག་མ་ལུས་ཏེ། དེ་ལྟར་འབྱོར་བ་དང་ལྡན་པའི་ཁྱིམ་བདག་གིས་ནི། ཉི་མ་ལྷན་ནེར་འདུག་གོ། །ཞེའམ་
[054-98b6] ཟླ་བ་ཤར་ཏོ། །ཞེས་བྱ་བའི་སྒྲའང་མི་ཐོས་སོ། །དེ་ལྟར་མཆོག་ཏུ་སྐྱིད་པའི་ཁྱིམ་བདག་འཁོར་ལོས་བསྒྱུར་བའི་རིགས་སུ་སྐྱེས་པ་དེ་ནི། ཕྱི་སྲིད་དུ་བྱེ་བའི་ཕྱིར་གཞན་ལས་སྐྱིན་མ་ལེན་ཅེའམ་
[054-98b7] ཡང་ན་གཞན་གྱིས་འདི་ནི། ཕ་རོལ་ལས་སྐྱིན་མ་ལེན་ཅིང་ཟའོ་།ཞེས་བརྗོད་པ་མེད་དེ། དེ་ནི། མི་སྲིད་དོ། །དེ་བཞིན་དུ་ཐར་པའང་ཐར་པའི་གནས་ལེན་ཏོ། །ཞེས་བྱ་བ་དེ་ནི། མི་སྲིད་དོ། །དེ་བས་


[054-99a0] [99A] 
[054-99a1] ༄༅། །ན༑ ཅི་བྱར་ཡང་མེད་པའི་ཆོས་ཅན་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །གནོད་པ་མེད་པ་གནོད་པ་མེད་པ་ཞེས་བྱ་བ་ནི། ཇི་ལྟར་སོ་གའི་
[054-99a2] དུས་སུ་ཧ་ཅང་ཚ་ཆེས་པ་བསྟེན་པ་དང། དབྱར་གྱི་དུས་སུ་ཧ་ཅང་མངར་ཆེས་པ་བསྟེན་པ་དང། དགུན་གྱི་དུས་སུ་ཧ་ཅང་བསིལ་ཆེས་པ་བསྟེན་པས་བདག་ཉིད་གནོད་པ་རྣམས་ཀྱིས་ཉེས་པ་དེ་ལས་
[054-99a3] གནོད་པ་རྣམས་འབྱུང་བར་འགྱུར་བ་བཞིན་དུ་ཐར་པ་ནི། དེ་ལྟར་ནད་མང་པོས་གནོད་པར་འགྱུར་བ་མ་ཡིན་ནོ། །གཞན་ཡང་གནོད་པ་ཞེས་བྱ་བ་ནི། ཇི་ལྟར་ཤ་དང། ཉ་ཤ་ཟོས་པའི་འོག་ཏུའོ་
[054-99a4] མ་འཐུང་བ་ནི། འཆི་བར་འགྱུར་བ་བཞིན་དུ་ཐར་པ་ནི། གནོད་པའི་ཆོས་ཅན་མ་ཡིན་ནོ། །གནོད་པ་མེད་པ་ཞེས་བྱ་བ་ནི། ཇི་ལྟར་ཁ་ཟས་མཐུན་པར་ཟ་བས་རོ་ཞིམ་པའང་མྱོང་ལ་བདུད་རྩིའང་ཟོས་
[054-99a5] པར་འགྱུར་བ་དེ་བཞིན་དུ་ཐར་པ་ནི། རང་བཞིན་གྱིས་བདུད་རྩི་ལྟ་བུ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།གནོད་པ་མེད་པའི་ཆོས་ཅན་གནོད་པ་མེད་པའི་ཆོས་ཅན་ཞེས་
[054-99a6] བྱ་བ་ནི། ཇི་ལྟར་ང་རྒྱལ་གྱིས་ཁེངས་པའི་མི་ང་རྒྱལ་གྱིས་དྲེགས་ཤིང་མྱོས་ནས་ང་མི་འཆིའོ། །སྙམ་སྟེ། སྦྲུལ་ལམ་སྟག་ལ་འཛིན་དུ་རྩོལ་བ་ལས། དེས་ཟིན་ནས་དུས་མ་ཡིན་པའི་འཆི་བས་
[054-99a7] འཆི་བར་འགྱུར་བ་དེ་བཞིན་དུ་ང་རྒྱལ་གྱིས་ཁེངས་པ་ནི། ཐར་པར་མི་འགྱུར་རོ། །གནོད་པ་མེད་པའི་ཆོས་ཅན་ཞེས་བྱ་བ་ནི། ཇི་ལྟར་འཁོར་ལོས་བསྒྱུར་བའི་རྒྱལ་པོའི་འཁར་བ་རིན་པོ་ཆེའི་གཟི་


[054-99b0] [99B] 
[054-99b1] སྦྲུལ་དང། ཀ་ན་བྷ་དང། སྡོམ་ལ་སོགས་པའི་རིགས་དགུ་བཅུ་རྩ་དྲུག་པོ་རྣམས་ཀྱིས་ཐག་རིང་པོ་ནས་དེའི་དྲི་ཚོར་བ་ཙམ་གྱིས་འཁར་བ་རིན་པོ་ཆེའི་རང་
[054-99b2] བཞིན་གྱི་དྲིས་སྐྲག་ནས་དུག་མེད་པར་འགྱུར་བ་དེ་བཞིན་དུ་ཐར་པ་ནི། རང་བཞིན་གྱིས་སྲིད་པའི་ཉེས་པ་ཉི་ཤུ་རྩ་ལྔ་དང་བྲལ་བ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཉེན་མེད་
[054-99b3] པ་ཉེན་མེད་པ་ཞེས་བྱ་བ་ལ། ཐར་པ་ནི། ས་ལ་སྔོན་པོ་དང་ལྡང་གུའི་མདོག་ལྟ་བུ་མ་ཡིན་ནོ། །ཉེན་མེད་པ་ཞེས་བྱ་བ་ནི། ཇི་ལྟར་ནམ་མཁའ་ལ་ཉེན་མེད་པ་བཞིན་དུ་ཐར་པའང་དེ་དང་འདྲ་སྟེ། ཐར་པ་
[054-99b4] གང་ཡིན་པ་དེ་ནི། དེ་བཞིན་གཤེགས་པའོ། །ཉེན་མེད་པའི་ཆོས་ཅན་ཉེན་མེད་པའི་ཆོས་ཅན་ཞེས་བྱ་བ་ནི། ཇི་ལྟར་རྟེན་ལ་མར་མེ་ཉེན་དུ་གྱུར་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཉེན་མེད་པའི་ཆོས་
[054-99b5] ཅན་ཞེས་བྱ་བ་ནི། ཇི་ལྟར་བླ་བའི་འོད་སེམས་ཅན་ཐམས་ཅད་ལ་ཉེན་མེད་པ་བཞིན་དུ་ཐར་པའང་དེ་དང་འདྲ་སྟེ། སེམས་ཅན་ཐམས་ཅད་ལ་ཉེན་མེད་པའི་ཚུལ་ཅན་ཡིན་ནོ། །དེ་བས་ན། ཉེན་
[054-99b6] མེད་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཅིའང་མེད་པ་ཅིའང་མེད་པ་ཞེས་བྱ་བ་ནི། ཇི་ལྟར་མི་མཛའ་བོ་དང། དགྲ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཅིའང་
[054-99b7] མེད་པ་ཞེས་བྱ་བ་ནི། ཇི་ལྟར་འཁོར་ལོས་བསྒྱུར་བའི་རྒྱལ་པོ་ལ་དགྲ་ཡོད་ཅེས་བྱ་བ་ནི། མི་སྲིད་དེ། ཐར་པའང་དེ་དང་འདྲའོ་།ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཅིའང་མེད་པ་ཞེས་


[054-100a0] [100A] 
[054-100a1] ༄༅། །བྱ་བ་ནི། ཇི་ལྟར་རས་དཀར་པོ་དགོས་པ་འགའི་ཕྱིར་བསྒྱུར་ན། སྔོན་པོ་དང་དམར་པོར་འགྱུར་བ་བཞིན་དུ་ཐར་པ་ནི་དེ་ལྟ་མ་ཡིན་ཏེ། ཅིའང་མེད་པ་ཞེས་བྱ་བ་ནི། ཇི་ལྟར་ཀླུ་ཤིང་
[054-100a2] གི་མེ་ཏོག་དྲི་ང་བར་འགྱུར་བའམ་སྔོན་པོར་འགྱུར་མི་སྲིད་པ་བཞིན་དུ་ཐར་པའང་དེ་དང་འདྲ་སྟེ། ཅུང་ཟད་ཅིག་ཡོད་དོ། །ཞེས་བྱ་བ་མི་སྲིད་དེ། མེ་ཏོག་དེའི་དྲི་གཅིག་པུ་ཁོ་ནར་ཟད་པ་བཞིན་ནོ། །
[054-100a3] ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ངོ་མཚར་ངོ་མཚར་ཞེས་བྱ་བ་ནི། ཇི་ལྟར་ཆུའི་ནང་ན་པདྨ་ཡོད་པ་ངོ་མཚར་མི་ཆེ་བ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ངོ་མཚར་
[054-100a4] ཞེས་བྱ་བ་ནི། ཇི་ལྟར་མེའི་ནང་དུ་མེ་ཏོག་པདྨ་རྒྱས་པ་མཐོང་ན། དགའ་བ་བསྐྱེད་པ་དེ་བཞིན་དུ་ཐར་པ་ཡོད་ན། དགའ་བ་སྐྱེ་བར་འགྱུར་རོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །
[054-100a5] རྨད་དུ་བྱུང་བ་རྨད་དུ་བྱུང་བ་ཞེས་བྱ་བ་ནི། ཇི་ལྟར་བྱིས་པའི་སོ་རྣམས་ཕྱིས་སྐྱེ་བ་དེ་བཞིན་དུ་ཐར་པ་ནི། དུས་ལ་བབ་པ་དང། དུས་ལ་མ་བབ་པ་ལས་འགྱུར་བ་མེད་དོ། །ཡ་མཚན་ཞེས་བྱ་བ་
[054-100a6] ནི༑ ཇི་ལྟར་འདོད་ཆེན་པ་རྣམས་ཀྱིས་འདོད་ཆེན་པོར་ལྷུང་བ་སངས་རྒྱས་སུ་འགྱུར་ཞེས་བྱ་བ་ནི། མི་སྲིད་དོ། །གང་གི་ཚེ་དམ་པའི་ཆོས་ལ་དད་པ་དང་ལྡན་པའམ་དགེ་བསྙེན་དུ་གྱུར་པ་དེའི་ཚེ་
[054-100a7] ཐར་པ་ཟད་པར་འགྱུར་རོ། །ཞེས་བྱ་བ་ནི། མི་སྲིད་དེ། ཁམས་དེ་ནི། རང་བཞིན་གྱིས་རྨད་དུ་བྱུང་བའོ། །དེ་བས་ན། ཐར་པ་ནི་རྨད་དུ་བྱུང་བ་ཞེས་བྱའོ། །འདོད་ཆེན་པོའི་ལྟར་དེ་བཞིན་


[054-100b0] [100B] 
[054-100b1] ཟད་པ་མེད་དོ། །དགེ་བའི་རྩ་བའི་སེམས་ལ་དམིགས་པ་ལ་ནི། ཆོས་རྣམས་སྐྱེ་བ་མེད་དོ། །སྐྱེ་བ་མེད་པ་དེ་ནི་ཐར་པའོ། །ཐར་པ་གང་ཡིན་པ་དེ་ནི། ད་བཞིན་གཤེགས་པའོ། །
[054-100b2] དཔག་ཏུ་མེད་པ་དཔག་ཏུ་མེད་པ་ཞེས་བྱ་བ་ནི། ཇི་ལྟར་འབྲུའི་ཕུང་པོའམ་འབྲས་སཱ་ལུའི་ཕུང་པོ་གཞལ་དུ་ཡོད་པ་བཞིན་དུ་ཐར་པ་ནི། དེ་ལྟ་མ་ཡིན་ནོ། །དཔག་ཏུ་མེད་པ་ཞེས་བྱ་བ་ནི། ཇི་ལྟར་རྒྱ་མཚོའི་
[054-100b3] ཆུ་དཔག་ཏུ་མེད་པ་དེ་བཞིན་དུ་ཐར་པའང་དེ་དང་འདྲ་བར་དཔག་ཏུ་མེད་དོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།ཚད་མེད་པའི་ཆོས་ཅན་ཚད་མེད་པའི་ཆོས་ཅན་ཞེས་བྱ་བ་ནི། ཇི་
[054-100b4] ལྟར་སེམས་ཅན་གཅིག་གི་ལས་ཀྱི་རྣམ་པར་སྨིན་པ་ཚད་ཡོད་པའི་ཆོས་ཅན་ཡིན་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཚད་མེད་པའི་ཆོས་ཅན་ཞེས་བྱ་བ་ནི། ཇི་ལྟར་སེམས་ཅན་རྣམས་ཀྱི་འཁོར་
[054-100b5] བའི་མཐའ་ལས་ངེས་པར་འབྱུང་བ་ཚད་མེད་པ་བཞིན་དུ་ཐར་པའང་དེ་དང་འདྲའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མཆོག་དང། ཕུལ་དང། གཙོ་བོ་མཆོག་དང། ཕུལ་དང་
[054-100b6] གཙོ་བོ་ཞེས་བྱ་བ་ནི། གང་ལ་མཆོག་དང། ཕུལ་དང། གཙོ་བོར་གྱུར་པའི་ཐར་པ་གཞན་མེད་པ་སྟེ། ཇི་ལྟར་རྒྱ་མཚོ་ཆེན་པོ་ལ་དེ་དང་འདྲ་བའི་ཆུ་ཆེན་པོ་གཞན་མེད་པ་བཞིན་དུ་ཐར་པའང་དེ་དང་འདྲ་
[054-100b7] སྟེ༑ ཐར་པ་རང་ཉིད་མཆོག་དང། ཕུལ་དང། གཙོ་བོ་ཡིན་ནོ་།ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རབ་རབ་ཅེས་བྱ་བ་ནི། ཇི་ལྟར་ནམ་མཁའི་གོང་ན་ནམ་མཁའ་གཞན་ནམ་


[054-101a0] [101A] 
[054-101a1] ༄༅། །ནམ་མཁའ་ལས་ལྷག་པའི་ཆོས་གཞན་མེད་པ་དེ་བཞིན་དུ་ཐར་པའི་གོང་ན་ཐར་པའི་ཆོས་གཞན་མེད་དེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ།།
[054-101a2] ཀུན་ཏུ་རབ་ཀུན་ཏུ་རབ་ཅེས་བྱ་བ་ནི། ཇི་ལྟར་རི་དྭགས་ཐམས་ཅད་ལས་འདས་པ་ནི། སེངྒེའི་ས་ཡིན་པ་དེ་བཞིན་དུ་ཐར་པ་ནི། ཆོས་ཐམས་ཅད་ལས་འདས་ཏེ། གཅིག་ཏུ་འོད་གསལ་
[054-101a3] བའོ༑ ༑ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །བླ་མ་བླ་མ་ཞེས་བྱ་བ་ནི། ཇི་ལྟར་ཕྱོགས་ཐམས་ཅད་ཀྱི་ནང་ན་བྱང་ཕྱོགས་མཆོག་ཅེས་བྱ་བ་དེ་བཞིན་དུ་ཐར་པའང་དེ་དང་འདྲ་སྟེ་
[054-101a4] ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །བླ་ན་མེད་པ་བླ་ན་མེད་པ་ཞེས་བྱ་བ་ནི། ཇི་ལྟར་ཡུལ་ཐམས་ཅད་ཀྱི་ནང་ན་ནི། བྱང་ཕྱོགས་པ་ལ་ཡུལ་བླ་ན་མེད་པ་ཞེས་བྱ་བ་བཞིན་དུ་
[054-101a5] ཐར་པའང་དེ་དང་འདྲ་སྟེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ངེས་པ་ངེས་པ་ཞེས་བྱ་བ་ནི། ཇི་ལྟར་ལྷ་རྣམས་དང། མི་རྣམས་ཀྱི་འཆི་བ་ནི། ངེས་ལ། སྲོག་ནི། མ་ངེས་པ་སྟེ་
[054-101a6] ཐར་པ་ནི། ལྷ་དང་མི་རྣམས་འཆི་བར་ངེས་པ་བཞིན་དུ་ངེས་པ་དང་གནས་པའི་ཆོས་ཅན་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མི་བརྟན་པ་མ་ཡིན་པ་མི་བརྟན་པ་
[054-101a7] མ་ཡིན་པ་ཞེས་བྱ་བ་ནི། ཇི་ལྟར་འདམ་བུ་དང། ཨེ་རཎྜ་བ་དང་ལྦུ་བ་རྣམས་མི་བརྟན་པ་བཞིན་དུ་ཐར་པ་ནི། དེ་ལྟ་མ་ཡིན་ནོ་།མི་བརྟན་པ་ཞེས་བྱ་བ་ནི། མར་གྱི་ཉིད་ཁུ་ལྟ་བུའོ། །ཐར་པ་


[054-101b0] [101B] 
[054-101b1] མི་བརྟན་པ་མ་ཡིན་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འཇིག་པའི་ཆོས་ཅན་མ་ཡིན་པ་འཇིག་པའི་ཆོས་ཅན་མ་ཡིན་པ་ཞེས་བྱ་བ་ནི། ཇི་ལྟར་རྩིག་ངོས་ལ་སྦྲང་བུ་
[054-101b2] འཁོད་པ་རྣམས་ཁ་ཅིག་ནི། འབྱར། ཁ་ཅིག་ནི། འཁོད། ཁ་ཅིག་ནི་འགྲོ། ཁ་ཅིག་ནི། རྩེ་བ་བཞིན་དུ་ཐར་པ་ནི། དེ་ལྟ་མ་ཡིན་ནོ་།འཇིག་པའི་ཆོས་ཅན་མ་ཡིན་པ་ཞེས་བྱ་བ་ནི། ཇི་ལྟར་རི་
[054-101b3] མོ་མཁན་གྱིས་རི་མོ་བྲིས་པའི་རྩིག་ངོས་ལ་དེ་དག་འཁོད་པར་མི་ནུས་ཤིང་འབྱར་བར་མི་འགྱུར་བ་དེ་བཞིན་དུ་ཐར་པ་ནི། ཉེས་པ་ཐམས་ཅད་ཀྱིས་མི་གོས་པ་སྟེ། ཐར་པ་གང་ཡིན་པ་དེ་ནི། དེ་བཞིན་
[054-101b4] གཤེགས་པའོ། །མཐའ་ཡས་པ་མཐའ་ཡས་པ་ཞེས་བྱ་བ་ལ། ཐར་པ་ནི། གྲོང་ཕྲག་ལྟ་བུ་མ་ཡིན་ཏེ། མཐའ་ཡས་པ་ནི། ཇི་ལྟར་ནམ་མཁའ་ལ་མཐའ་མེད་པ་དེ་བཞིན་དུ་བདེ་བའི་རྣམ་པ་མཐའ་ཡས་པ་
[054-101b5] ནི༑ ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།བསྟན་དུ་མེད་པ་བསྟན་དུ་མེད་པ་ཞེས་བྱ་བ་ནི། ཇི་ལྟར་ནམ་མཁའ་ལ་བྱའི་རྗེས་མི་སྣང་བ་དེ་བཞིན་དུ་ཐར་པ་ནི། བརྟག་པར་དཀའ་བ་
[054-101b6] སྟེ༑ ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཟབ་མོ་ཟབ་མོ་ཞེས་བྱ་བ་ནི། ཤིན་ཏུ་ཤ་ཐང་བས་འཇུག་པའི་ཆོས་ཅན་ཡིན་ཏེ། ཇི་ལྟར་ཕ་མ་དཀའ་བ་བྱེད་པའི་ཡོན་ཏན་རྣམས་ཤིན་ཏུ་
[054-101b7] ཤ་ཐབས་འཇུག་པའི་སྒོ་ནས་ཤིན་ཏུ་ཟབ་པ་དེ་བཞིན་དུ་ཐར་པ་[?] ཡིན་པ་དེ་ནི། དེ་བཞིན་གཤེགས་པའོ། །ཤིན་རྩ་བ་ལྟ་དགའ་བ་ཤིན་ཏུ་བལྟ་དཀའ་བ་ཞེས་བྱ་བ་ནི། ཇི་ལྟར་མིས་


[054-102a0] [102A] 
[054-102a1] ༄༅། །རང་གི་མགོ་བོའི་སྟེང་ཤིན་ཏུ་བལྟ་དཀའ་བ་དེ་བཞིན་དུ་ཐར་པ་ནི། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་ཤིན་ཏུ་བལྟ་བར་དཀའ་སྟེ། ཐར་པ་གང་ཡིན་པ་དེ་
[054-102a2] ནི༑ དེ་བཞིན་གཤེགས་པའོ། །གནས་མེད་པ་གནས་མེད་པ་ཞེས་བྱ་བ་ནི། ཁྱིམ་དང། ནམ་མཁའི་ཚིག་བླ་དྭགས་ཏེ། ཐར་པ་ནི། དེ་ལྟ་མ་ཡིན་ནོ། །གནས་མེད་པ་ཞེས་བྱ་བ་ནི། གོ་སྐབས་མེད་
[054-102a3] པའི་ཚིག་བླ་དྭགས་ཏེ། གང་ལ་སྲིད་པའི་གནོད་པ་ཉི་ཤུ་རྩ་ལྔ་མེད་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཉོན་མོངས་པ་མེད་པ་ཉོན་མོངས་པ་མེད་པ་ཞེས་བྱ་བ་
[054-102a4] ནི༑ ཇི་ལྟར་མིའི་ཆང་བར་སྐྱུ་རུ་ར་གཟུང་དུ་ཡོད་པ་བཞིན་དུ་ཐར་པ་ནི། དེ་ལྟ་མ་ཡིན་ནོ། །ཉོན་མོངས་པ་མེད་པ་ཞེས་བྱ་བ་ནི། ཇི་ལྟར་སྒྱུ་མ་མཁན་གྱིས་སྤྲུལ་པའི་སྒྱུ་མ་ལ་ཅིའང་གཟུང་དུ་མེད་པ་
[054-102a5] བཞིན་དུ་ཐར་པའང་དེ་དང་འདྲ་སྟེ། ཐར་པ་གང་ཡིན་པ་དེ་ནི་དེ་བཞིན་གཤེགས་པའོ། །སྐྱོན་མེད་པའི་ལུས་སྐྱོན་མེད་པའི་ལུས་ཞེས་བྱ་བ་ནི། ཇི་ལྟར་མིའི་ལུས་ལ་རྨེ་བ་དང། ཤུ་བ་དང། མཛེ་
[054-102a6] དང། པགས་པའི་ནད་དང། སྐྱོན་རྣམས་མེད་པར་གྱུར་པ་བཞིན་དུ་ཐར་པ་ནི། དེ་ལྟ་མ་ཡིན་ནོ། །སྐྱོན་མེད་པའི་ལུས་ཞེས་བྱ་བ་ནི་ཇི་ལྟར་བའི་འོ་མ་རང་བཞིན་གྱིས་མདོག་གཅིག་པ་བཞིན་
[054-102a7] དུ་ཐར་པའང་མཚན་ཉིད་གཅིག་པ་སྟེ། ཐར་པ་གང་ཡིན་པ་དེ་ནི་དེ་བཞིན་གཤེགས་པའོ། །དག་པ་དག་པ་ཞེས་བྱ་བ་ནི། ཇི་ལྟར་རྙོག་པའི་དྲི་མ་དང་འདྲེས་པའི་ཆུའི་ནང་དུ་ཀེ་ཏ་ཀའི་འབྲས་བུ་བརྡར་


[054-102b0] [102B] 
[054-102b1] དེ་ལྟ་མ་ཡིན་ནོ། །དག་པ་ཞེས་བྱ་བ་ནི། ཇི་ལྟར་ནམ་མཁའ་ལ་ཆར་པའི་ཆུ་རོ་གཅིག་ཅིང་རྣམ་པར་དག་པ་བཞིན་དུ་ཐར་པའང་དེ་དང་འདྲ་སྟེ། ཐར་
[054-102b2] པ་གང་ཡིན་པ་དེ་ནི། དེ་བཞིན་གཤེགས་པའོ། །གྲོལ་བ་གྲོལ་བ་ཞེས་བྱ་བ་ལ། ཐར་པ་ནི། ཟླ་བ་ཚེས་བཅོ་ལྔ་དྲི་མ་མེད་པ་དང་འདྲ་སྟེ། ཟླ་བ་སྤྲིན་གྱིས་གཡོགས་པ་ལྟ་བུ་མ་ཡིན་ནོ། །ཐར་པ་གང་ཡིན་པ་
[054-102b3] དེ་ནི༑ དེ་བཞིན་གཤེགས་པའོ། །ཞི་བ་ཞི་བ་ཞེས་བྱ་བ་ནི། ཇི་ལྟར་སེམས་ཅན་རིམས་ནད་ཀྱིས་ཐེབས་པ་ལས་རིམས་ནད་དང་བྲལ་བར་འགྱུར་བ་དེ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཞི་བ་ཞེས་བྱ་
[054-102b4] བ་ལ༑ ཐར་པ་ནི། སེམས་ཅན་ནད་མེད་ཅིང་གནོད་པ་མེད་པ་བཞིན་ཏེ་ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མཉམ་པ་ཉིད་མཉམ་པ་ཉིད་ཅེས་བྱ་བ་ནི། ཇི་ལྟར་ལུག་ཐུག་རེ་གཉིས་
[054-102b5] ཕན་ཚུན་འཐབ་པ་ན་སྟོབས་མཉམ་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཇི་ལྟར་མ་དང་བུ་མཐུན་པར་སྨྲ་བ་དེ་བཞིན་དུ་ཐར་པའང་དེ་དང་འདྲ་སྟེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །
[054-102b6] ཉེ་བར་ཞི་བ་ཉེ་བར་ཞི་བ་ཞེས་བྱ་བ་ལ། གནས་ཀྱི་མཆོག་དེ་ཐོབ་པ་ནི། གནས་གཞན་འདོད་མི་སྲིད་དོ། །ཆོག་མི་ཤེས་པ་ཞེས་བྱ་བ་ནི། ཇི་ལྟར་ཉམ་ཆུང་བའི་ཚེ་ཁ་ཟས་ཀྱི་མཆོག་ཟོས་པའི་འོག་ཏུ་
[054-102b7] དར་བ་བཏུང་པའི་སེམས་སྐྱེ་བར་འགྱུར་བ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།ཆད་པ་ཆད་པ་ཞེས་བྱ་བ་ལ། སྲེད་པའི་ཞགས་པ་ལྟ་བུའི་ནང་


[054-103a0] [103A] 
[054-103a1] ༄༅། །གི་འདོད་པ་ཆད་པ་གང་ཡིན་པ་དེ་ནི། ཆད་པའི་སྒོ་ནས་ཐར་པ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།ཕ་རོལ་ཕ་རོལ་ཞེས་བྱ་བ་ནི། ཇི་
[054-103a2] ལྟར་ཆུ་ཀླུང་ལ་ཚུ་རོལ་དང། ཕ་རོལ་གྱི་འགྲམ་གཉིས་ཡོད་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཐར་པ་ནི། ཕ་རོལ་ཡིན་ནོ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཆུ་ཀླུང་
[054-103a3] ཞེས་བྱ་བ་ལ། ཆུ་ཀླུང་ཉིད་དཔེར་རུང་བར་ཟད་ཀྱི། འཇིག་རྟེན་ན་ཆུ་ཀླུང་གཞན་དཔེར་རུང་བ་མེད་དོ། །ཆུ་ཀླུང་ཞེས་བྱ་བ་ནི། རྒྱ་མཚོ་ལ་བྱ་སྟེ། ཆུ་ཀླུང་ཐམས་ཅད་ཀྱི་ནང་ན་རྒྱ་མཚོ་འབའ་
[054-103a4] ཞིག་ཆུ་ཀླུང་ཡིན་པས་ན། རྒྱ་མཚོ་ནི། ཆུ་ཀླུང་ཞེས་བྱ་བའི་གྲངས་སུ་གཏོགས་སོ། །ཆུ་ཀླུང་ཞེས་བྱ་བ་ནི། སྒྲ་ཆེན་པོ་སྒྲོག་པའི་ཕྱིར་ཏེ། ཐར་པ་ནི། ཆུ་ཀླུང་རྒྱ་མཚོའི་ཕ་རོལ་དང་འདྲའོ། །ཐར་
[054-103a5] པ་གང་ཡིན་པ་དེ་ནི། དེ་བཞིན་གཤེགས་པའོ། །བཟང་པོ་བཟང་པོ་ཞེས་བྱ་བ་ནི། གང་ལ་ཀོ་ཤ་ཏ་ཀའི་འབྲས་བུ་ལྟ་བུའི་རོ་ཚ་བ་མེད་པ་སྟེ། ཐར་པ་ནི། ཀོ་ཤ་ཏ་ཀའི་འབྲས་བུ་མ་ཡིན་
[054-103a6] གྱི༑ ཐར་པ་ནི། རྒྱུན་འབྲུམ་ལྟ་བུ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཇི་ལྟར་སྨན་པ་རྩི་དང་སྨན་ཐམས་ཅད་ཀྱིས་སེམས་གནས་པར་བྱས་ནས་ནད་དོ་ཅོག་སེལ་བ་དེ་
[054-103a7] བཞིན་དུ་ཐར་པའང་ཉེས་པ་ཐམས་ཅད་དང་བྲལ་བའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འདུན་པ་དྲག་པོ་འདུན་པ་དྲག་པོ་ཞེས་བྱ་བ་ནི། ཇི་ལྟར་གྲོང་ཆུང་ངུར་སྐྱེ་བོ་ཕལ་པོ་


[054-103b0] [103B] 
[054-103b1] དེ་ལྟ་མ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །སྲིད་པ་དགའ་བ་ཟད་པ་ཞེས་བྱ་བ་ནི། སྒྱུ་མ་སྤྲུལ་པ་དང་བྲལ་བ་ལྟ་བུ་སྟེ། གང་
[054-103b2] ལ་སྐྱེས་པ་དང་བུད་མེད་འཁྲིག་པའི་ཆོས་ཅན་རྣམས་ཀྱི་ཕན་ཚུན་དུ་གཏམ་ཟེར་བ་ཡོད་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། རང་བཞིན་གྱིས་ངོ་བོ་ཉིད་ཀྱི་ཆོས་ཅན་འདོད་ཆགས་དང། ཞེ་སྡང་དང་
[054-103b3] གཏི་མུག་དང་བྲལ་བ་གང་ཡིན་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །སྐོམ་པ་འདུལ་བ་སྐོམ་པ་འདུལ་བ་ཞེས་བྱ་བ་ནི། གང་ལ་སྲེད་པའི་བག་ཙམ་ཡང་མེད་པའོ། །ཡི་
[054-103b4] དྭགས་ཀྱི་སྲེད་པ་མེད་པ་ནི། ཆོས་ཀྱི་སྲེད་པའོ། །ཆོས་ཀྱི་སྲེད་པ་ཞེས་བྱ་བ་ནི། སེམས་ཅན་ཐམས་ཅད་ལ་སྙིང་བརྩེ་བའོ། །ཐར་པ་ནི། ཡི་དྭགས་ཀྱི་སྲེད་པ་ལྟ་བུ་མ་ཡིན་ཏེ། བདག་དང་བདག་གིར་འཛིན་པ་
[054-103b5] དང་བྲལ་བ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འགོག་པ་འགོག་པ་ཞེས་བྱ་བ་ནི། ཐར་པ་སྟེ་སྲིད་པ་ལ་ཞེན་པ་མེད་པའོ། །ཐར་པ་གང་ཡིན་པ་དེ་ནི། དེ་བཞིན་
[054-103b6] གཤེགས་པའོ། །གནས་གནས་ཞེས་བྱ་བ་ནི། ཐར་པ་སྟེ། སྲེད་པ་ཐམས་ཅད་ལས་ངེས་པར་སྒྲོལ་ཞིང་སྐྱོབ་པ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །སྐྱབས་སྐྱབས་
[054-103b7] ཞེས་བྱ་བ་ནི། ཇི་ལྟར་དེ་བཞིན་གཤེགས་པ་ལ་སྐྱབས་སུ་སོང་ནས་སྐྱབས་གཞན་མི་ཚོལ་བ་ལྟ་བུའོ། །ཇི་ལྟར་རྒྱལ་པོ་ལ་སྐྱབས་སུ་འགྲོ་བ་མི་བརྟན་པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། བདེ་


[054-104a0] [104A] 
[054-104a1] ༄༅། །བ་བརྟན་པ་ནི། ཐར་པའོ། །ཐར་པ་གང་ཡིན་པ་དེ་ནི་དེ་བཞིན་གཤེགས་པའོ། །དཔུང་གཉེན་དཔུང་གཉེན་ཞེས་བྱ་བ་ནི་ནགས་ཁུང་དགོན་པ་མཆོག་ཏུ་འཇིགས་
[054-104a2] པ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཇི་ལྟར་རི་དྭགས་ཀྱི་རྒྱལ་པོའི་དཔུང་གཉེན་རི་དྭགས་གཞན་རྣམས་ལ་མེད་པ་བཞིན་ནོ་།རི་དྭགས་ཀྱི་རྒྱལ་པོ་ནི། འཆི་བས་འཇིགས་པ་ཐམས་ཅད་
[054-104a3] ཀྱིས་འཇིགས་པ་མེད་པ་དེ་བཞིན་དུ་ཐར་པ་ནི། དཔུང་གཉེན་ཡིན་ནོ་།ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །བདེ་བ་བདེ་བ་ཞེས་བྱ་བ་ནི། རིན་པོ་ཆེའི་གླིང་དང་འདྲ་སྟེ། དེ་བཞིན་
[054-104a4] དུ་ཐར་པ་ནི། འབྱུང་ཁུང་ངོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཉམ་ང་བ་མེད་པ་ཉམ་ང་བ་མེད་པ་ཞེས་བྱ་བ་ནི། ཇི་ལྟར་སྟགས་གིས་འཇིགས་ཤིང་སྐྲག་ནས་ཁྲོན་པར་སོང་
[054-104a5] བའི་འོག་ཏུ་ཁྲོན་པའི་ནང་ནས་བདག་འབྱིན་ནུས་པ་སུ་ཡོད་ཅེས་ཟེར་བ་དེ་བཞིན་དུ་ཐར་པ་ནི། ཁྲོན་པ་ལྟ་བུ་མ་ཡིན་ནོ། །ཉམ་ང་བ་མེད་པ་ཞེས་བྱ་བ་ནི། ཇི་ལྟར་གྲུ་ཆག་པ་ལས་གྲུ་གཞན་ཞིག་
[054-104a6] རྙེད་དེ་རྒྱ་མཚོ་ཆེན་པོ་ལས་ངེས་པར་རྒལ་ནས་ཉམ་ང་བ་མེད་ཅིང་བདེ་བར་གྱུར་པ་དེ་བཞིན་དུ་ཐར་པ་ནི། ཉམ་ང་བ་མེད་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །གནས་
[054-104a7] བཅོམ་པ་ཞེས་བྱ་བ་ནི། གོ་སྐབས་ཟད་པ་སྟེ། ཇི་ལྟར་འོ་མ་ལས་ཞོ་བྱུང། ཞོ་ལས་མར་གསར་འབྱུང། མར་གསར་ལས་ཞུན་མར་འབྱུང་ཞུན་མར་ལས་མར་གྱི་ཉིང་ཁུ་འབྱུང་བ་


[054-104b0] [104B] 
[054-104b1] གནས་ཐམས་ཅད་ཡོངས་སུ་ཆད་པ་སྟེ་མར་གྱི་ཉིང་ཁུ་ལྟར་རང་བཞིན་དུ་གནས་སོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ང་རྒྱལ་འདུལ་བ་ང་རྒྱལ་འདུལ་བ་
[054-104b2] ཞེས་བྱ་བ་ནི། ཇི་ལྟར་སའི་མངའ་བདག་རྒྱལ་པོ་ང་ནི། རྒྱལ་པོ་ཐམས་ཅད་ཀྱི་མཆོག་ཡིན་ནོ། སྙམ་པའི་ང་རྒྱལ་འདུལ་བ་བཞིན་དུ་ཐར་པ་ནི། དེ་ལྟ་མ་ཡིན་ཏེ། ཐར་པ་ནི་
[054-104b3] ང་རྒྱལ་མེད་ཅིང་ང་རྒྱལ་དུ་འཛིན་པ་མེད་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རྒྱགས་པ་འདུལ་བ་རྒྱགས་པ་འདུལ་བ་ཞེས་བྱ་བ་ནི། གང་ལ་འཁྲིག་པའི་འདུན་
[054-104b4] པའི་མིང་ཡང་མེད་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མ་རིག་པ་འདུལ་བ་མ་རིག་པ་འདུལ་བ་ཞེས་བྱ་བ་ནི། ཇི་ལྟར་འོ་མ་ལས་གཅིག་ནས་གཅིག་ཏུ་
[054-104b5] བརྒྱུད་དེ་དྲི་མའི་ཉེས་པ་གང་དང་གང་ཟད་པར་གྱུར་པ་དེ་དང་དེ་ལས་མར་གྱི་ཉིང་ཁུ་འབའ་ཞིག་འབྱུང་བར་འགྱུར་བ་དེ་བཞིན་དུ་མ་རིག་པ་ལས་རིག་པ་འབའ་ཞིག་འབྱུང་བར་འགྱུར་ཏེ་
[054-104b6] རིག་པ་གང་ཡིན་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི་དེ་བཞིན་གཤེགས་པའོ། །དབེན་པ་དབེན་པ་ཞེས་བྱ་བ་ནི། གང་ལ་ཟླའི་ཆོས་གཞན་མེད་པ་སྟེ། གླང་པོ་ཆེའི་དགོན་པ་ན་གླང་པོ་ཆེ་
[054-104b7] གཅིག་པུ་རྒྱུ་ཞིང་གཅིག་པུ་གནས་པ་བཞིན་དུ་ཐར་པའང་དེ་དང་འདྲའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རྣམ་པར་སྤོང་བ་རྣམ་པར་སྤོང་བ་ཞེས་བྱ་བ་ནི། བདག་མེད་པ་གཟུང་


[054-105a0] [105A] 
[054-105a1] ༄༅། །བར་བསྟན་ཏེ། དེ་ནི། དེ་བཞིན་གཤེགས་པའི་སྙིང་པོ་ལ་འཇུག་པའོ། །ཇི་ལྟར་ཨེ་རཎྜ་དང། འདམ་བུའི་སྡོང་བུ་ནི། འབྲས་བུ་མ་གཏོགས་པར་ཐོག་ཐག་
[054-105a2] ཏུ་སྙིང་པོ་མེད་པ་དེ་བཞིན་དུ་ལྷ་དང། མི་དང། ལྷ་མ་ཡིན་གྱི་ལུས་ཐམས་ཅད་ནི། དེ་བཞིན་གཤེགས་པའི་སྙིང་པོ་མ་གཏོགས་པ་ཐམས་ཅད་ཨེ་རཎྜ་དང། འདམ་བུ་བཞིན་དུ་
[054-105a3] སྙིང་པོ་མེད་དོ། །སྲིད་པ་སྙིང་པོ་མེད་པ་ཐམས་ཅད་རྣམ་པར་སྤངས་པ་ནི། ཐར་པའོ། །ཐར་པ་ནི། རང་ལ་བརྡ་སྤྲོད་པ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །སྤོང་
[054-105a4] བ་སྤོང་བ་ཞེས་བྱ་བ་ནི། ཁ་ཟས་མ་ཞུ་བས་ཁ་ཟས་མ་ཚོས་པ་སྤོང་བ་བཞིན་དུ་སྲིད་པ་ཐམས་ཅད་བཅད་པ་དང་སྤངས་པ་སྟེ་དེ་ལྟར་ན། ཐར་པ་ནི། མཁས་པའོ། །ཐར་པ་གང་ཡིན་པ་དེ་ནི་
[054-105a5] དེ་བཞིན་གཤེགས་པའོ། །རང་སངས་རྒྱས་ཀྱི་ཆོས་རང་སངས་རྒྱས་ཀྱི་ཆོས་ཞེས་བྱ་བ་ནི། ཇི་ལྟར་ཀླུ་ཤིང་གི་མེ་ཏོག་བ་མཁལ་གྱི་མེ་ཏོག་མ་ཡིན་པ་བཞིན་དུ་ཐར་པའང་དེ་དང་འདྲ་སྟེ་
[054-105a6] ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཁམས་ཁམས་ཞེས་བྱ་བ་ལ། ཁམས་དེ་ནི། སེམས་ཅན་ཐམས་ཅད་ཀྱི་ཁམས་སོ་།སྲོག་དེ་ནི། སེམས་ཅན་ཐམས་ཅད་ཀྱི་
[054-105a7] སྲོག་གོ། ཐར་པའང་དེ་དང་འདྲ་སྟེ། ཐར་པ་གང་ཡིན་པ་དེ་ནི་དེ་བཞིན་གཤེགས་པའོ། །སྐྱེ་མཆེད་སྐྱེ་མཆེད་ཅེས་བྱ་བ་ནི། གང་ལ་འབྱུང་བའི་སྒོ་ཡོད་པ་སྟེ། བདག་མེད་པ་


[054-105b0] [105B] 
[054-105b1] ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །དགེ་བ་དགེ་བ་ཞེས་བྱ་བ་ནི། ཇི་ལྟར་རྗེས་སུ་བསྟན་པར་བྱ་བ་རྣམས་ལ་
[054-105b2] བླ་མའི་ཚིག་གཅིག་ཏུ་མེད་པ་ལྟ་བུའོ། །དགེ་བ་ཞེས་བྱ་བ་ནི་ལེགས་པ་ཡིན་ཏེ། དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འཇིག་རྟེན་ལས་འདས་
[054-105b3] པ་འཇིག་རྟེན་ལས་འདས་པ་ཞེས་བྱ་བ་ནི། ཆོས་ཐམས་ཅད་ཀྱི་ནང་ན་གནས་ཀྱི་དམ་པ་སྟེ། དེ་ནི། ཐར་པའོ། །ཇི་ལྟར་བཅུད་ཐམས་ཅད་ཀྱི་ནང་ན་མཆོག་ནི། བའི་འོ་མ་ཡིན་པ་བཞིན་དུ་
[054-105b4] འཇིག་རྟེན་ལས་འདས་པ་དེ་ནི། ཐར་པ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མི་གཡོ་བ་མི་གཡོ་བ་ཞེས་བྱ་བ་ནི། ཇི་ལྟར་སྒོ་གཏན་གྱི་རྟེན་མ་ཕྱོགས་བཞིའི་རླུང་
[054-105b5] གིས་བསྐྱོད་མི་ནུས་པ་བཞིན་དུ་ཐར་པའང་དེ་དང་འདྲ་བར་བརྟན་ཞིང་མི་གཡོ་བ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །རྒྱ་མཚོའི་རླབས་ནི། མི་བརྟན་པའི་རང་
[054-105b6] བཞིན་ཅན་ཡིན་ཏེ། ཐར་པ་ནི། དེ་ལྟ་མ་ཡིན་ནོ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །གནས་གནས་ཞེས་བྱ་བ་ནི། རྒྱལ་པོའི་ཕོ་བྲང་ཁང་བཟང་འཕན་སྐྱོན་མེད་པ་དེའང་བཅོས་མ་
[054-105b7] ཡིན་ནོ། །ཐར་པ་དེ་ནི། དེ་ལྟ་མ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ངེས་པ་ངེས་པ་ཞེས་བྱ་བ་ནི། ཇི་ལྟར་ཛམྦུ་ཆུ་བོའི་གསེར་སྐྱོན་མེད་ཅིང་ཐམས་ཅད་དུ་


[054-106a0] [106A] 
[054-106a1] ༄༅། །ལས་སུ་རུང་བ་བཞིན་དུ་ཐར་པའང་དེ་དང་འདྲ་སྟེ་ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཐར་བ་ནི་བྱིས་པའི་སྤྱོད་པ་ལྟ་བུ་མ་ཡིན་ནོ། །
[054-106a2] ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཤིན་ཏུ་སྤངས་པ་ཤིན་ཏུ་སྤངས་པ་ཞེས་བྱ་བ་ནི། ཇི་ལྟར་རྒྱལ་སྲིད་ཀྱི་དབང་ཕྱུག་ཐོབ་ནས་མཐུ་ཆེ་ཞིང་བག་ཡངས་སུ་འདུག་
[054-106a3] པ་བཞིན་དུ་ཕུང་པོ་ཡོངས་སུ་སྤངས་པ་ནི། ཐར་པ་ཡིན་ནོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །མཐར་ཐུག་པ་མཐར་ཐུག་པ་ཞེས་བྱ་བ་ནི། ཉོན་མོངས་པ་མི་གཙང་
[054-106a4] བ་ཟད་པ་སྟེ། ཐར་པ་ནི། རྒྱལ་པོའི་བཙོན་ར་ནས་ཕྱིན་པའི་མི་དང་འདྲའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ་བཅོས་མ་མ་ཡིན་པའི་བདེ་བའོ། །འདོད་ཆགས་དང་
[054-106a5] ཞེ་སྡང་དང། གཏི་མུག་སྤོང་བ་འདོད་ཆགས་དང། ཞེ་སྡང་དང་གཏི་མུག་སྤོང་བ་ཞེས་བྱ་བ་ནི། གསུམ་གྱི་བཏང་བ་སྟེ། ཇི་ལྟར་མི་སྤྲུལ་གདུག་པས་ཟིན་པ་བདག་ཉིད་སོས་པར་བྱ་
[054-106a6] བའི་ཕྱིར་བད་ཀན་སྐྱུག་པར་བྱེད་པ་བཞིན་དུ་ཉོན་མོངས་པའི་བད་ཀན་ཟད་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཉོན་མོངས་པ་སྤོང་བ་ཉོན་མོངས་པ་
[054-106a7] སྤོང་བ་ཞེས་བྱ་བ་ལ། སྤྲུལ་གདུག་པ་འདྲ་བའི་ཉོན་མོངས་པ་ཟད་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཕུང་པོ་སྤོང་བ་ཕུང་པོ་སྤོང་བ་ཞེས་བྱ་བ་ལ་


[054-106b0] [106B] 
[054-106b1] ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འདོད་ཆགས་དང། ཞེ་སྡང་དང། གཏི་མུག་ཟད་པ་འདོད་ཆགས་དང་
[054-106b2] ཞེ་སྡང་དང། གཏི་མུག་ཟད་པ་ཞེས་བྱ་བ་ལ། གསུམ་ཟད་པར་བྱས་ཏེ་རྩ་ནས་བཏོན་པ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཕུང་པོ་ཐམས་ཅད་སྤངས་པ་
[054-106b3] ཕུང་པོ་ཐམས་ཅད་སྤངས་པ་ཞེས་བྱ་བ་ནི། ཉེས་པ་ཐམས་ཅད་སྤངས་པ་སྟེ། ལེགས་པར་མཐོང་བའི་ཕྱིར་རོ། །དེ་ནི། ཐར་པ་ཡིན་ཏེ། ཐར་པ་གང་ཡིན་པ་དེ་ནི། དེ་བཞིན་གཤེགས་
[054-106b4] པའོ༑ ༑འདུས་བྱས་ཐམས་ཅད་སྤངས་པའི་དོན་འདུས་བྱས་ཐམས་ཅད་སྤངས་པའི་དོན་ཞེས་བྱ་བ་ནི། ཐར་པ་སྟེ། དགེ་བ་ཐམས་ཅད་སྒྲུབ་པའོ། །ཐར་པ་གང་ཡིན་པ་དེ་ནི། དེ་
[054-106b5] བཞིན་གཤེགས་པའོ། །ལམ་ཆད་པ་ལམ་ཆད་པ་ཞེས་བྱ་བ་ནི། བདག་མེད་པ་བསྒོམས་ནས་རྒྱུན་མི་འཆད་པའི་ཚུལ་གྱིས་བདག་མེད་པ་འཛིན་པ་དང། བདག་བསྒོམས་ནས་
[054-106b6] རྒྱུན་མི་འཆད་པའི་ཚུལ་གྱིས་བདག་འཛིན་པ་དང། གཉིས་ཀའི་ཕྱོགས་བསྒོམས་ནས་སངས་རྒྱས་ཀྱི་ཁམས་གང་ཡིན་པ་དེ་ནི། ཡོད་དོ། །ཞེས་དེ་འཛིན་པ་གང་ཡིན་པ་དེ་ནི་
[054-106b7] ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ་།སྟོང་པ་ཉིད་སྟོང་པ་ཉིད་ཅེས་བྱ་བ་ནི། གང་གི་ཚེ་བཙལ་ཀྱང་ཅིའང་མ་རྙེད་པ་སྟེ། ཅིའང་མེད་པ་ཞེས་བྱ་བ་ནི། གཅེར་


[054-107a0] [107A] 
[054-107a1] ༄༅། །བུ་པ་རྣམས་ལའང་ཡོད་མོད་ཀྱི། ཐར་པ་ནི། དེ་ལྟ་མ་ཡིན་ནོ། །སྟོང་པ་ཉིད་ཅེས་བྱ་བ་ནི། ཇི་ལྟར་སྦྲང་རྩི་དང་ཞུན་མར་དང། འབྲུ་མར་དང་
[054-107a2] ཆུ་དང། ཞོའི་བུམ་པ་རྣམས་ལ་ཞོ་ཡོད་ཀྱང་རུང། མེད་ཀྱང་རུང། ཞོའི་བུམ་པ་ཞེས་བྱ་བ་དང། དེ་བཞིན་དུ་སྦྲང་རྩི་དང། ཆུ་ཡོད་ཀྱང་རུང། མེད་ཀྱང་རུང། སྦྲང་རྩི་དང་
[054-107a3] ཆུའི་བུམ་པ་ཞེས་བྱ་ན། ཅི་དེ་ལ་བུམ་པ་སྟོང་པ་ཞེས་བྱའམ་དེ་དག་མེད་པ་ལ་བུམ་པ་རང་ཉིད་སྟོང་ངམ། གཟུགས་ཀྱང་ཡོད་ཁ་དོག་ཀྱང་ཡོད་ན། ཇི་ལྟར་སྟོང་པ་ཞེས་བྱ། ཐར་
[054-107a4] པ་ནི། དེ་ལྟ་བུར་སྟོང་པ་མ་ཡིན་ཏེ། ཐར་པ་ལ་ནི། གཟུགས་དང་ཁ་དོག་ཕུན་སུམ་ཚོགས་པའང་ཡོད་ན། ཇི་ལྟར་ཞོའི་བུམ་པ་སྟོང་པ་མ་ཡིན་དུ་ཟིན་ཀྱང་ཞོ་མེད་པའི་ཕྱིར་
[054-107a5] སྟོང་པ་ཞེས་བྱ་བ་བཞིན་དུ་ཐར་པའང་སྟོང་པ་མ་ཡིན་བཞིན་དུ་སྟོང་པ་ཞེས་བྱ་བ་སྟེ། གཟུགས་ཡོད་བཞིན་དུ་ཇི་ལྟར་སྟོང་པ་ཞེས་བྱ་ཞེ་ན། སྟོང་པ་ཞེས་བྱ་བ་ནི། ཉོན་མོངས་པའི་རྣམ་
[054-107a6] པ་དང། སྲིད་པའི་ཐ་སྙད་ཉི་ཤུ་རྩ་ལྔ་དང། སྡུག་བསྔལ་དང། འཇིག་རྟེན་གྱི་ཆོས་ལུགས་དང། ཆོ་ག་དང། སྤྱོད་ཡུལ་འབྱུང་བ་རྣམས་མེད་པའི་ཕྱིར་ཞོའི་བུམ་པ་ཞོ་མེད་པ་བཞིན་
[054-107a7] དུ་ཐར་པ་ལ་སྟོང་པ་ཞེས་བྱ་བ་སྟེ། དེ་ལ་ནི། བུམ་པའི་གཟུགས་མི་གཡོ་བ་བཞིན་དུ་ཤས་ཆེར་བདེ་བ་དང། དགའ་བ་དང། རྟག་པ་དང། བརྟན་པ་དང། ཐེར་ཟུག་དང། འཇིག་


[054-107b0] [107B] 
[054-107b1] ཆོ་ག་དང། སྤྱོད་ཡུལ་རྣམས་ཡོད་དོ། ཐར་པ་ནི། བུམ་པའི་གཟུགས་བཞིན་དུ་རྟག་པ་དང། བརྟན་པ་དང། ཐེར་ཟུག་པ་མ་ཡིན་གྱི། བུམ་པ་ནི་
[054-107b2] ཆག་པར་འགྱུར་ཏེ། རྒྱུའི་སྒོ་ནས་བཞག་པ་ཙམ་དུ་ཟད་དོ། །ཐར་པ་ནི། བྱས་པ་མ་ཡིན་པའི་ཕྱིར་ཆག་པར་མི་འགྱུར་ལ། ཐར་པ་གང་ཡིན་པ་དེ་ནི། བཅོས་མ་མ་ཡིན་པའི་
[054-107b3] ཁམས་ཡིན་ཏེ། དེ་ནི། དེ་བཞིན་གཤེགས་པའོ། །སྲེད་པ་ཟད་པ་སྲེད་པ་ཟད་པ་ཞེས་བྱ་བ་ནི། སངས་རྒྱས་སུ་གྱུར་པའི་མོད་ལ་བདག་དབང་པོར་གྱུར་ཅིག་ཅེའམ། དབང་
[054-107b4] ཕྱུག་ཆེན་པོའམ། མི་མཇེད་ཀྱི་བདག་པོ་ཚངས་པར་གྱུར་ཅིག་ཅེས་བྱ་བའི་སྲེད་པ་དང། འདོད་པ་གཞན་དེ་ན་མེད་དེ། ཡོད་ཅེས་བྱ་བའམ་སྐྱེ་བར་འགྱུར་ཞེས་བྱ་བ་མི་སྲིད་དོ། །
[054-107b5] སྲེད་པ་ཟད་པ་གང་ཡིན་པ་དེ་ནི། སངས་རྒྱས་སོ། །དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །འདོད་ཆགས་དང་བྲལ་བ་འགོག་པ་འདོད་ཆགས་དང་
[054-107b6] བྲལ་བ་འགོག་པ་ཞེས་བྱ་བ་ལ། སྲེད་པ་ཐམས་ཅད་ལ་ཞེན་པ་དང། འདོད་པ་མ་ལུས་པ་ལུས་པ་མེད་པ། ལྷག་པ་མེད་པ། ཐམས་ཅད་ལས་འདོད་ཆགས་དང་བྲལ་བ་རྣམས་
[054-107b7] གཏན་དུ་རབ་ཏུ་ཞི་བར་གྱུར་པ་ནི། ཐར་པ་ཡིན་ཏེ། འཆིང་བ་ཐམས་ཅད་འགོག་པའོ། །དེ་ལྟར་འགོག་པ་གང་ཡིན་པ་དེ་ནི། ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །


[054-108a0] [108A] 
[054-108a1] ༄༅། །མྱ་ངན་ལས་འདས་པ་མྱ་ངན་ལས་འདས་པ་ཞེས་བྱ་བ་ནི། ཇི་ལྟར་རི་དྭགས་ཀྱི་ཁྱུ་རྔོན་པའི་ལག་ནས་ཤོར་བ་འཆི་བས་འཇིགས་ཤིང་སྐྲག་ནས་ཐབས་ཅི་ཡོད་
[054-108a2] པས་རྒྱུག་ཅིང་དྲང་སྲོང་གི་གནས་སུ་ཕྱིན་ནས་བདེ་བར་འགྱུར་ཞིང་དབུགས་ཕྱིན་པར་འགྱུར་པ་དེ་བཞིན་དུ་ཇི་ལྟར་དབུགས་ཕྱིན་ཅིང་བདེ་བར་འགྱུར་བ་དེ་ལྟ་བུར་སེམས་ཅན་མང་པོ་
[054-108a3] མྱ་ངན་ལས་འདས་པ་ཟད་མི་ཤེས་པ་སྲིད་པ་མངོན་པར་འདུ་བྱེད་པ་དང། ཉོན་མོངས་པའི་རྣམས་པ་སྒྲ་ཐམས་ཅད་ཀྱི་ལག་ན་ས་ཐལ་ཏེ་ཤོར་ནས་འཆི་བས་འཇིགས་ཤིང་སྐྲག་སྟེ་
[054-108a4] ཐབས་ཅི་ཡོད་པས་རྒྱུག་ཅིང་ཆོས་ཀྱི་དྲང་སྲོང་གི་གནས་དེ་བཞིན་གཤེགས་པ་ཐུབ་པའི་བཞུགས་ཡུལ་ཟླ་མེད་པའི་སྐྱབས་སུ་དོད་ནས་དབུགས་ཕྱིན་པར་གྱུར་ཏེ། དེ་དག་གང་
[054-108a5] གི་ཚེ་དབུགས་ཕྱིན་ཅིང་བདེ་བར་གྱུར་པ་དེ་ནི། མྱ་ངན་ལས་འདས་པ་ཟད་མི་ཤེས་པའི་མྱ་ངན་ལས་འདས་པའོ།། །།འཕགས་པ་ཡོངས་སུ་མྱ་ངན་ལས་འདས་པ་
[054-108a6] ཐེག་པ་ཆེན་པོའི་མདོ། །བམ་པོ་བདུན་པ། དེ་ནས་བཅོམ་ལྡན་འདས་ལ་འོད་སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །གལ་ཏེ་དེ་ལྟ་ལགས་ན། དགྲ་བཅོམ་
[054-108a7] པ་ཡང་དག་པར་རྫོགས་པའི་སངས་རྒྱས་ཐམས་ཅད་མཁྱེན་པ་རྣམས་མ་མཆིས་པའི་སླད་དུ་ལུས་ཡོངས་སུ་གཏོང་བའི་སྒོ་ནས་མྱ་ངན་ལས་འདས་པ་མཆོག་ཏུ་བདེ་བ་འཐོབ་


[054-108b0] [108B] 
[054-108b1] གསུམ་ལ་སྐྱབས་སུ་མཆིས་པ་རྣམས་མྱ་ངན་ལས་འདའ་བར་མི་འགྱུར་ལགས་སོ། །བཀའ་སྩལ་བ། ཇི་ལྟར་མི་བརྒྱལ་བ་ལས་སངས་བའི་དྲུང་བའི་མི་དག་དོང་སྟེ་
[054-108b2] ཁྱོད་སངས་ཤིང་བདེ་བར་གྱུར་ཏམ་ཞེས་དྲིས་ན། དེ་སངས་ནས་བདག་སངས་ཏེ་བདེ་བར་གྱུར་ཏོ། །ཞེས་ཟེར་ཏེ། དེ་བརྒྱལ་བ་ལས་སངས་བ་བཞིན་དུ་སྲིད་པ་ཉི་ཤུ་རྩ་ལྔ་པོ་ཐམས་ཅད་
[054-108b3] ལས་གྲོལ་ན་སངས་རྒྱས་ཀྱི་ཡོངས་སུ་མྱ་ངན་ལས་འདས་པ་ཐོབ་པ་ཡིན་ནོ། །མཆོག་ཏུ་བདེ་བ་ཞེས་བྱ་བ་ནི། དེར་ཟད་མི་ཤེས་པའི་འདུ་ཤེས་ཀྱིས་མཆོག་ཏུ་བདེ་བའི་རྣམ་པ་མང་བ་
[054-108b4] གང་ཡིན་པ་སྟེ། དེ་ནི། ཡོངས་སུ་མྱ་ངན་ལས་འདས་པ་ཡིན་ནོ། །དེ་ནི། ཐར་པ་ཡིན་ནོ། །མཆོག་ཏུ་བརྟན་པ་དང། མི་གཡོ་བ་དང་དབྱེ་བ་དང། རྟག་པ་མྱོང་བ་གང་ཡིན་པ་དེ་ནི། ཐར་
[054-108b5] པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །དེ་ནས་བཅོམ་ལྡན་འདས་ལ་འོད་སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །མ་སྐྱེས་པ་དང། མ་བྱུང་བ་
[054-108b6] གང་ལགས་པ་དེ་ཐར་པ་ལགས། དེ་དེ་བཞིན་གཤེགས་པ་ལགས་ཞེས་བྒྱིའམ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་ལྟ་ལོས་ཀྱང་སྟེ། དེ་ནི། ཐར་པ་
[054-108b7] ཡིན་ནོ། །དེ་ནི། དེ་བཞིན་གཤེགས་པ་ཡིན་ནོ། །གསོལ་བ། འོ་ན་ནམ་མཁའི་ཁམས་ཀྱང་མ་སྐྱེས་པ་མ་བྱུང་བ་ལགས་ན། ཐར་པའང་དེ་དང་འདྲ། དེ་བཞིན་གཤེགས་པའང་


[054-109a0] [109A] 
[054-109a1] ༄༅། །དེ་དང་འདྲ་ཞེས་བྒྱིའམ། བཀའ་སྩལ་བ། དེ་ལྟ་མ་ཡིན་ཏེ། ཐར་པ་ནི། ནམ་མཁའི་ཁམས་དང་འདྲ་བ་མ་ཡིན་ནོ། །གསོལ་བ། འོ་ན་ཅི་ལྟ་བུ་ལགས་
[054-109a2] བཀའ་སྩལ་པ། རིགས་ཀྱི་བུ། དཔེར་ན། བྱ་ཤང་ཤང་ཏེའུ། ཀ་ལ་པིང་ཀ་གང་གི་ཚེ་སྐད་འབྱིན་པ་དེའི་ཚེ་ཁྭ་ལྟར་སྐད་འབྱིན་ཅེས་བྱའམ། གསོལ་བ། བཅོམ་ལྡན་འདས་
[054-109a3] དེ་ནི། མ་ལགས་ཏེ། བྱ་གཞན་རྣམས་ཀྱི་སྐད་ནི། དེ་དག་གི་སྐད་ཀྱི་དཔེར་ཡང་མི་རུང་ལགས་སོ། །ཁྭའི་སྐད་ནི། ཤང་ཤང་ཏེའུ་དང། ཀ་ལ་པིངྐའི་སྐད་ཀྱི་བརྒྱའི་ཆར་ཡང་མི་
[054-109a4] སྤྱོད། སྟོང་གི་ཆར་ཡང་མི་སྤྱོད། གྲངས་དང། ཆ་དང། དཔེ་དང། རྒྱུར་ཡང་མི་བཟོད་ལགས་སོ། །བྱ་དེ་དག་ནི། དཔེ་མ་མཆིས་པ་ལགས་སོ། །བཅོམ་ལྡན་འདས། དེ་བཞིན་
[054-109a5] གཤེགས་པའི་གསུང་ནི། རྒྱུའི་སྒོ་ནས་དཔེ་མ་མཆིས་པ་ལགས་སོ་།བཀའ་སྩལ་བ། རིགས་ཀྱི་བུ། ལེགས་སོ། །ལེགས་སོ། །རིགས་ཀྱི་བུ་ཁྱོད་ཀྱིས་དེ་ལྟར་ཟབ་པར་བྱ་
[054-109a6] བར་རིགས་ཏེ་ལེགས་སོ། །དེ་བས་ན། ཐར་པ་གང་ཡིན་པ་དེ་ནི། དེ་བཞིན་གཤེགས་པའོ། །ཐར་པའི་རྒྱུ་དང། དཔེ་གཞན་ནི། ལྷ་དང་མི་དང། ལྷ་མ་ཡིན་དང་བཅས་པའི་འཇིག་
[054-109a7] རྟེན་མེད་དེ། དཔེ་མེད་བཞིན་དུ་གདུལ་བར་བྱ་བའི་དབང་གིས་ཡོན་ཏན་འདི་འདྲའོ། །དེ་འདྲའོ། །ཞེས་དཔེས་བསྟན་ཏོ། །ཐར་པའི་དཔེ་ནི་དེ་བཞིན་གཤེགས་པ་ཡིན་ཏེ། དེ་


[054-109b0] [109B] 
[054-109b1] དེ་བཞིན་གཤེགས་པ་གང་ཡིན་པ་དེ་ནི་ཐར་པའོ། །ཐར་པ་གང་ཡིན་པ་དེ་ནི། དེ་བཞིན་གཤེགས་པ་སྟེ་འདི་ལ་གཉིས་སུ་བྱར་མེད་ཅིང་ཐ་དད་པར་བྱར་མེད་
[054-109b2] དོ། །རིགས་ཀྱི་བུ། དཔེར་ན། དཔེ་མེད་བཞིན་དུ་རྒྱུའི་དོན་གྱིས་དཔེར་ལེན་པའང་ཡོད་དེ། ཀྱེ་མ་བཞིན་བཟང། ཁྱོད་ཟླ་བ་ན་བཞིན་ཞེས་བྱ་བ་དང། གླང་པོ་ཆེ་བཟང་ཁྱད་གང་ཀྱི་རི་
[054-109b3] བཞིན་ཞེས་བྱ་མོད་ཀྱི། ཅི་ཟླ་བ་བཞིན་དང་འྡྲའམ། བཞིན་ཡང་ཟླ་བ་དང་འྡྲའམ། ཅི་གླང་པོ་ཆེ་རི་དང་འྡྲའམ། རིའང་གླང་པོ་ཆེ་དང་འྡྲའམ། རིགས་ཀྱི་བུ། དེ་བཞིན་དུ་ཐར་
[054-109b4] པའང་དཔེ་མེད་བཞིན་དུ་སེམས་ཅན་ངེས་པར་བསྒྲལ་བའི་ཕྱིར་འདིར་རྒྱུའི་དབང་གིས་དཔེས་བསྟན་པར་རིག་པར་བྱའོ། །ཆོས་ཀྱི་དེ་ཁོ་ན་ཉིད་ཀྱང་རྒྱུའི་དབང་གིས་ཆོས་ཀྱི་དེ་ཁོ་ན་ཉིད་
[054-109b5] དུ་རིག་པར་བྱའོ། །གསོལ་བ། ཅིའི་སླད་དུ་དེ་བཞིན་གཤེགས་པ་རྣམས་པ་གཉིས་སུ་སྟོན་ལགས། བཀའ་སྩལ་པ། རིགས་ཀྱི་བུ། གཞན་ཡང་དཔེར་ན། མི་ལ་ལ་ཞིག་རལ་གྲི་
[054-109b6] ཐོགས་ནས་ངས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསད་དོ། །སྙམ་སྟེ་གསོད་པར་བྱེད་ལ། དེ་བཞིན་གཤེགས་པ་ནི། ལོག་པ་ཅུང་ཟད་
[054-109b7] ཀྱང་མི་མཛད་དེ། ཞུམ་པ་མེད་ཅིང་དགྱེས་བཞིན་དུ་བཞུགས་ན། ཅི་མི་དེ་མཚམས་མེད་པ་བྱེད་པ་ཞེས་བྱའམ། འོན་ཏེ་མི་བྱ། གསོལ་བ་དངོས་པོའི་སྒོ་ནས་མཚམས་མེད་པ་


[054-110a0] [110A] 
[054-110a1] ༄༅། །བགྱིས་པ་ཞེས་མི་བགྱི་ལགས་སོ། །དེ་ཅིའི་སླད་དུ་ཞེ་ན་བསགས་པའི་ཁམས་མ་བཤིག་པས་ན། དངོས་པོའི་སྒོ་ནས་མཚམས་མེད་པ་བགྱིད་པ་མ་ལགས་སོ། །
[054-110a2] དེ་བཞིན་གཤེགས་པའི་སྐུ་ལ་ནི། བསགས་པའི་ཁམས་ཀྱི་བག་ཀྱང་མ་མཆིས་ཏེ། ཆོས་ཀྱི་ཁམས་ལགས་ན། ཇི་ལྟར་བགྲོངས་སུ་རུང། དེ་བས་ན། སེམས་བསྐྱེད་པ་དང་བརྩམས་
[054-110a3] པ་ཙམ་ལས་མཚམས་མེད་པ་བགྱིད་པ་ཞེས་བགྱི་སྟེ། འདིར་རྒྱུའི་དབང་གིས་ཆོས་ཀྱི་དེ་ཁོ་ན་ཉིད་རིག་པར་བགྱི་བ་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ་ལེགས་
[054-110a4] སོ། །ངས་ཀྱང་ཚིག་དེ་སྐད་དུ་སྨྲ་བར་བསམ་མོ། །རིགས་ཀྱི་བུ་གཞན་ཡང་འདི་ན་མི་སྡིག་ཅན་ལ་ལ་ཞིག་བདག་གི་མ་གསད་དོ་།སྙམ་ནས་དགོན་པ་ཞིག་ན་ཁྲེ་རྒོད་དང། སྲན་
[054-110a5] ཆུང་གི་གཡུལ་དུ་བྱ་ར་བྱས་ནས་མ་དེར་འོངས་པ་དང། ཁྱོད་ཀྱི་ངའི་ཐུགས་པ་ལེགས་པར་ཁྱེར་ཏེ་མ་འོངས་སོ། །ཞེས་ཟེར་ཏེ། དགྲ་སྟ་བརྡར་ནས་བསད་པར་བྱས་པ་དང། དགྲ་སྟ་
[054-110a6] བརྡར་བའི་བར་དེའི་སྐབས་སུ་དེའི་མ་སྐྲག་ནས་སོག་མའི་ཕུང་པོའི་ནང་དུ་ཞུགས་སོ། །དེ་ནས་དེ་དགྲ་སྟ་ཐོགས་ཏེ་སོག་མའི་ཕུང་པོ་ལ་བསྣུན་ནས་ད་ནི། བདག་གི་མ་ཤིའོ་སྙམ་
[054-110a7] སྟེ༑ མི་གཞན་གྱིས་འཇིགས་ནས་སོག་མ་ལེགས་པར་མ་བརྟགས་སོ། །དེ་ནས་མ་དེ་དེའི་ནང་ནས་བྱུང་སྟེ་སོང་ངོ། །དེ་ནས་དེ་བདག་གི་མ་ཤི་ཟིན་ནོ། །སྙམ་སྟེ་སེམས་དགའ་


[054-110b0] [110B] 
[054-110b1] མཚམས་མེད་པ་བྱེད་པ་ཞེས་བྱའམ། འོན་ཏེ་མི་བྱ། གསོལ་བ། མ་སོད་པ་ཞེས་མི་བགྱི་ལགས་སོ། །ཡང་གསོལ་བ། ཅི་ལགས། མཚམས་མ་མཆིས་པའི་ལས་ཀྱི་
[054-110b2] རྒྱུའི་དངོས་པོ་ཞུ་བར་འཚལ་ལམ། བཀའ་སྩལ་པ། ཕ་མའི་ཕུང་པོ་བཤིག་པས་མཚམས་མེད་པ་བྱེད་པ་ཞེས་བྱ་བས་དེའི་ཕྱིར་དེ་མཚམས་མེད་པ་བྱེད་པ་ནི། མ་ཡིན་གྱི། མ་གསོད་
[054-110b3] པའི་སེམས་བསྐྱེད་པ་བརྩམས་པས་ན། མཚམས་མེད་པ་བྱེད་པ་དང་འདྲ་བ་ཡིན་ནོ། །ཕུང་པོ་དང། ཁམས་དང་སྐྱེ་མཆེད་ཀྱི་དངོས་པོ་མ་བཤིག་གི་བར་དུ་མཚམས་མེད་པ་བྱེད་
[054-110b4] པ་རྫོགས་པ་ཞེས་མི་བྱ་སྟེ། འདིར་རྒྱུའི་དབང་གིས་ཆོས་དེ་ཁོ་ན་ཉིད་རིག་པར་བྱའོ། །གསོལ་བ། བཅོམ་ལྡན་འདས། ལེགས་ལགས་སོ་།ལེགས་ལགས་སོ། །དེ་ལྟར་རྒྱུའི་དབང་
[054-110b5] གིས་རིག་པར་ཡང་བགྱི། རིག་པར་ཡང་མི་བགྱི་ལགས་སོ། །བཀའ་སྩལ་པ། རིགས་ཀྱི་བུ། དེ་བཞིན་དུ་ངས་རྒྱུའི་དབང་གིས་ཐར་པ་བརྗོད་པ་ཡིན་ནོ། །རྒྱུའི་སྒོ་ནས་མྱ་ངན་ལས་འདས་
[054-110b6] པ་ཡོན་ཏན་དཔག་ཏུ་མེད་པ་དང་ལྡན་པ་དཔེ་མེད་པ་ཁོ་ན་ཡིན་ནོ་།དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོར་འགྲོ་བའང་ཡོན་ཏན་དཔག་ཏུ་མེད་པ་དང་ལྡན་པ་ཡིན་ནོ། །དེང་
[054-110b7] དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་མཛད་དེ། དེ་བས་ན། ཡོངས་སུ་མྱ་ངན་ལས་འདས་པ་ཆེན་པོའི་དོན་ནི། དེ་ཡིན་ནོ། །གསོལ་བ། དེ་བཞིན་གཤེགས་པ་ནི་


[054-111a0] [111A] 
[054-111a1] ༄༅། །ཟད་པར་འགྱུར་བ་མ་ལགས་སོ། །དེ་བཞིན་གཤེགས་པ་ནི་སྐུ་ཚེ་ཟད་མི་ཤེས་པ་ལགས་པར་བལྟ་བར་བགྱིའོ། །བཀའ་སྩལ་པ་རིགས་ཀྱི་བུ། ལེགས་
[054-111a2] སོ༑ ༑ལེགས་སོ། །དམ་པའི་ཆོས་སྲུང་བས་ནི། དེ་སྐད་བྱ་བའི་རིགས་སོ། །བདག་གི་ཐེ་ཚོམ་ངེས་པར་བྱེད་འདོད་པས་ནི། དེ་ལྟར་བྱ་བའི་རིགས་སོ། །དེ་ལྟར་ན། བྱང་ཆུབ་སེམས་
[054-111a3] དཔའ་སེམས་དཔའ་ཆེན་པོ་ནི། སྣ་གྲངས་འདི་བཞིས་ཆོས་སྟོན་པར་བྱེད་དོ། །བྱང་ཆུབ་སེམས་དཔའ་སྣ་གྲངས་བཞིས་ཆོས་སྟོན་པའི་ལེའུ་སྟེ། བཞི་པའོ།། །།ཡོངས་
[054-111a4] སུ་མྱ་ངན་ལས་འདས་པ་ཆེན་པོའི་མདོ་འདི་ལ་དམ་པའི་ཆོས་ཀྱི་ཚུལ་ཐོབ་པ་དང། དམ་པའི་ཆོས་འབྱིན་པ་དང། རྟེན་དུ་གྱུར་པའི་གང་ཟག་བཞི་ཡོད་དེ། སྐྱེ་བོ་མང་པོ་ལ་ཕན་པ་
[054-111a5] དང། སྐྱེ་བོ་མང་པོ་ལ་བདེ་བའི་ཕྱིར་འཇིག་རྟེན་དུ་བྱུང་ངོ་།བཞི་གང་ཞེ་ན། ཀུན་ནས་ཉོན་མོངས་པའི་རང་བཞིན་ཅན་གྱི་མི་གང་ཟག་དེ་ལྟ་བུ་སྐྱེ་བོ་མང་པོ་ལ་བདེ་བ་དང། སྐྱེ་བོ་མང་
[054-111a6] པོ་ལ་ཕན་པའི་ཕྱིར་འཇིག་རྟེན་དུ་འབྱུང་སྟེ། འདི་ནི། གང་ཟག་དང་པོའོ། །རྒྱུན་དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང་ལྡན་པའི་གང་ཟག་དེ་ལྟ་
[054-111a7] བུ་ནི༑ གཉིས་པའོ། །ཕྱིར་མི་འོང་བ་ནི། གསུམ་པའོ། །དགྲ་བཅོམ་པ་ནི། བཞི་པ་སྟེ། གང་ཟག་བཞི་པོ་འདི་རྣམས་ནི། རྟེན་དུ་གྱུར་པ་ཡིན་ནོ། །དེ་ལ་སོ་སོའི་སྐྱེ་བོ་ཞེས་བྱ་བ་


[054-111b0] [111B] 
[054-111b1] གང་བདག་ཉིད་ཚུལ་ཁྲིམས་དང། ཆོ་ག་དང། ཡོན་ཏན་དང་ལྡན་པར་གྱུར་ནས་ཆོས་འབྱིན་པར་བྱེད་པ་དང། དེ་བཞིན་གཤེགས་པའི་རྩ་བ་དང་ལྡན་པ་གང་ཡིན་པ་དེ་དག་ཐོག་མ་ཁོ་
[054-111b2] ནར་རྒྱས་པར་བྱེད་ཅིང་དོན་ཡང་རྟོགས་པར་བྱེད་ལ། ཆོས་འདི་ནི་འདོད་ཆེན་ཆུང་བའི་ཡིན་གྱི། ཆོས་འདི་ནི། འདོད་ཆེན་ཆེ་བའི་མ་ཡིན་ནོ། །ཞེས་དོན་བརྡ་སྤྲོད་པར་བྱེད་པ་དང། སྐྱེས་བུ་
[054-111b3] ཆེན་པོའི་རྣམ་པར་རྟོག་པ་བརྒྱད་སྟོན་པར་བྱེད་པ་དང། ཉེས་པ་བྱུང་ན་དེ་ལས་བསླང་བའི་ཕྱིར་གཞན་དག་ལ་འཆགས་པར་བྱེད་པ་དང། བྱང་ཆུབ་སེམས་དཔའི་སྤྱད་པ་སྤྱོད་པ་ན་
[054-111b4] དགོངས་པའི་ཚིག་ལ་མཁས་ཤིང་དམ་པའི་ཆོས་འབྱིན་པར་བྱེད་པ་འདི་ནི། གང་ཟག་དང་པོ་སྟེ། སོ་སོའི་སྐྱེ་བོའི་གྲངས་སུ་གཏོགས་མོད་ཀྱི། འདི་ནི། སོ་སོའི་སྐྱེ་བོ་ཐོས་པ་དང་མི་
[054-111b5] ལྡན་པ་མ་ཡིན་ཏེ། བརྒྱད་པའི་སོ་སོའི་སྐྱེ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་རྣམས་ཀྱིས་སངས་རྒྱས་སུ་འགྱུར་བར་གསུང་སྟེ་ལུང་བསྟན་པས་
[054-111b6] ལུང་བསྟན་པ་ཡིན་ནོ། །དེ་ལ་རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་ཞེས་བྱ་བ་ནི། གང་ཐོབ་ནས་དམ་པའི་ཆོས་འབྲི་བ་དང། འཆང་བ་དང། འབྲལ་བར་འགྱུར་བ་མི་སྲིད་པ་
[054-111b7] དང། །གཞན་དག་ལའང་སངས་རྒྱས་ཀྱིས་གསུངས་པ་མ་ཡིན་པ་རང་བཟོའི་ཚིག་དང། ཡི་གེ་སྣ་ཚོགས་དང། བྲན་དང་བྲན་མོ་ཡོངས་སུ་འཛིན་པ་སྟོན་མི་སྲིད་པ་སྟེ། རྒྱུན་དུ་ཞུགས་


[054-112a0] [112A] 
[054-112a1] ༄༅། །པ་དང། ལན་གཅིག་ཕྱིར་འོང་བའི་གྲངས་སུ་ནི། གཏོགས་མོད་ཀྱི། རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་ནི། མ་ཡིན་ནོ། །དེ་ལྟར་ས་དང་པོ་དང་
[054-112a2] གཉིས་པ་དང། གསུམ་པ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། མངོན་སུམ་དུ་ལུང་བསྟན་པས་སངས་རྒྱས་ཀྱི་གནས་སུ་སངས་རྒྱས་སུ་འགྱུར་བར་ལུང་
[054-112a3] བསྟན་ཏོ། །ཕྱིར་མི་འོང་བ་ཞེས་བྱ་བ་ནི། ཆོས་དེ་ཐོབ་ནས་འབྲལ་མི་སྲིད་པ་དང། གཞན་དག་ལའང་སངས་རྒྱས་ཀྱིས་གསུངས་པ་མ་ཡིན་པར་རུང་བ་མ་ཡིན་པའི་མདོ་རང་བཟོ་སྣ་
[054-112a4] ཚོགས་ཀྱི་ཚིག་དང། ཡི་གེ་དང། བྲན་དང་བྲན་མོ་ལ་སོགས་པ་ཡོངས་སུ་འཛིན་པ་སྟོན་མི་སྲིད་པ་དང། གློ་བུར་གྱི་ཉེ་བའི་ཉོན་མོངས་པ་རྣམས་ཀྱིས་དེ་ལ་གནོད་པར་འགྱུར་མི་
[054-112a5] སྲིད་པ་དང། ནང་གི་ཉོན་མོངས་པ་རྣམས་ཀྱིས་དེ་ལ་གནོད་པར་འགྱུར་མི་སྲིད་པ་དང། དེ་བཞིན་གཤེགས་པའི་ཁམས་བཅབས་ཏེ་ཆོས་སྟོན་མི་སྲིད་པ་དང། ཁམས་བཞིའི་སྦྲུལ་
[054-112a6] གདུག་པ་ལ་བརྟེན་པའི་གློ་བུར་གྱི་ནད་རྣམས་ཀྱིས་དེ་ལ་གནོད་པར་བྱེད་པར་འགྱུར་མི་སྲིད་པ་དང། བདག་ཏུ་སྨྲ་བའང་མ་ཡིན། བདག་མེད་པར་སྨྲ་བ་ཚར་གཅོད་པའང་ཡིན་ལ་
[054-112a7] འཇིག་རྟེན་པའི་བདག་རྣམ་པར་སྤངས་པ་དང། འཇིག་རྟེན་པའི་བྱ་བ་རྣམས་ཀྱིས་ཀྱང་འཇིག་རྟེན་ན་མཐུན་པར་བྱེད་པ་དང། ཐེག་པ་ཆེན་པོ་མ་ཡིན་པའི་ཐེག་པ་གཞན་འབར་བར་


[054-112b0] [112B] 
[054-112b1] སྲིན་བུའི་རིགས་བརྒྱད་ཅུ་དང། ཉེས་དམིགས་ཆེན་པོའི་ལུས་འཛིན་པ་མ་ཡིན་པ་དང། འདོད་པའི་བསམ་པ་རྣམ་པར་སྤངས་པ་དེའི་ལུས་ལ་རྨི་ལམ་དུ་བྱུང་ཡང་
[054-112b2] ཁུ་ཆུ་འབྱུང་མི་སྲིད་པ་དང། འཆི་བའི་འཇིགས་པ་རྣམས་འོངས་པ་མཐོང་ན་འཇིགས་མི་སྲིད་པའོ། །གང་ཟག་དེ་ལྟ་བུ་ནི། ཕྱིར་མི་འོང་བ་ཞེས་བྱ་སྟེ། གང་ཟག་གསུམ་པའོ། །དེའང་ངེས་
[054-112b3] པར་ཕྱིར་མི་འོང་བས་ན། ཕྱིར་མི་འོང་བ་ཞེས་བྱ་སྟེ། གང་ཟག་དེ་ལ་ནི། ཕྱིར་མི་འོང་བ་ཐོབ་པ་ཞེས་ཀྱང་མི་བྱའོ། །སྔར་བསྟན་པའི་ཡོན་ཏན་རྣམས་ཀྱང་ཡོད་ལ་འདིར་སྐྱེས་ནའང་སྔར་
[054-112b4] བསྟན་པའི་ཉེས་པ་རྣམས་ཀྱིས་མི་གོས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི། འོང་བ་དང་འགྲོ་བའི་ཚུལ་གྱིས་རྒྱུ་བར་བྱེད་ཀྱང་ཕྱིར་མི་འོང་བའི་གྲངས་སུ་གཏོགས་
[054-112b5] ཏེ༑ སེམས་བསྐྱེད་མ་ཐག་པའི་ལུང་བསྟན་པས་སངས་རྒྱས་སུ་ལུང་བསྟན་པ་དང། སེམས་བསྐྱེད་མ་ཐག་ཏུ་རིང་པོ་མི་ཐོགས་པར་སངས་རྒྱས་སུ་འགྱུར་བ་ཡིན་ཏེ། གང་
[054-112b6] ཟག་དེ་ལྟ་བུ་ནི། གང་ཟག་གསུམ་པའོ། །དགྲ་བཅོམ་པ་ཟག་པ་ཟད་པ་ནི། གང་ཟག་བཞི་པ་སྟེ། དགྲ་བཅོམ་པ་ཞེས་བྱ་བ་ནི། ཉོན་མོངས་པ་མེད་པ། ཁུར་བོར་བ་
[054-112b7] རང་གི་དོན་གྱི་བྱ་བ་བྱས་བ། དོན་གྲུབ་པ། ས་བཅུ་ཐོབ་པ་ཞེས་བྱ་བའི་དོན་ཏོ། །དོན་གཞན་ཡང་རྒྱས་པར་བྱེད་དེ། མི་སྐྱེ་བའི་ཆོས་ལ་བཟོད་པའི་ལུང་བསྟན་པས་ལུང་བསྟན་པ་དང་


[054-113a0] [113A] 
[054-113a1] ༄༅། །བདག་ཉིད་ཀྱིས་ཇི་ལྟར་ནུས་པའི་གཟུགས་དང། ཇི་ལྟར་འདོད་པའི་གཟུགས་མངོན་པར་སྤྲུལ་པར་བྱེད་པ་དང། གང་གི་ལུས་ཀྱིས་སངས་རྒྱས་སྶུ་འགྱུར་བར་འདོད་པ་དེའི་
[054-113a2] ལུས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་བར་བྱེད་དེ། ཡོན་ཏན་འདི་རྣམས་དང་ལྡན་པ་ནི། དགྲ་བཅོམ་པ་ཞེས་བྱ་སྟེ། ཡོངས་
[054-113a3] སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ལ་གང་ཟག་བཞི་པོ་འདི་རྣམས་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བའི་ཕྱིར་འཇིག་རྟེན་དུ་འབྱུང་ངོ། །དེ་དག་ནི། དེ་
[054-113a4] བཞིན་གཤེགས་པ་བཞིན་དུ་ལྷ་དང། མི་རྣམས་ཀྱི་སྟོན་པ་ཡིན་ཏེ་བཞི་ཆར་ཡང་སྐྱེས་བུ་ཚད་མ་ཡིན་ནོ། །རྟེན་དུ་གྱུར་པ་ཡིན་ནོ་།གསོལ་པ། གང་ཟག་བཞི་པོ་དེ་དག་ནི། བདག་
[054-113a5] གི་ཚད་མའང་མ་ལགས། དེ་དག་ནི། རྟེན་དུ་གྱུར་པའང་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་ཀྱིས་ཁྱིམ་བདག་གདངས་ཅན་ལས་བརྩམས་ཏེ་བདུད་ཚར་བཅད་
[054-113a6] པར་བཀའ་སྩལ་པའི་ཚེ་གལ་ཏེ་ལྷའམ་བདུད་དམ་ཚངས་པའང་རུང་སྟེ། ང་དང་འདྲ་བར་ལུས་མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུས་བརྒྱན་པ་དང། འོད་
[054-113a7] འདོམ་གང་དང་ལྡན་པ་དང། བཞིན་མཛོད་སྤུས་བརྒྱན་པའི་སངས་རྒྱས་ཀྱི་སྐུའི་ཚུལ་གྱིས་འོས་སུ་ཟིན་ཀྱང་དེ་ཁྱེད་ཀྱིས་ཚར་ཆོད་ཅིག་ཅེས་ངས་གནང་སྟེ། སྡིག་ཅན། ཁྱོད་འདི་


[054-113b0] [113B] 
[054-113b1] ཉིད་མ་འདུག་ཅིག་སྡིག་ཅན། ཁྱོད་ནམ་མཁའ་ལ་ཉལ་བར་བྱེད་ཅིང་གློ་གཡོན་ཕྱོགས་ནས་མེ་འབར་བར་བྱེད་པ་དང་
[054-113b2] གཡས་ཕྱོགས་ནས་ཆུ་འབེབས་པ་དང། མེ་བཞིན་དུ་འབར་ཞིང་གཟི་བྱིན་དང་ལྡན་ལ་དུད་པར་འཐུལ་དུ་ཟིན་ཀྱང་ང་ཁྱོད་ཀྱི་ཚིག་མི་ཉན་ཏོ། །ཡིད་ཆེས་པར་མི་བྱེད་དོ། །གསུང་རབ་ཡན་
[054-113b3] ལག་དགུ་ལྟ་བུ་སྟོན་དུ་ཟིན་ཀྱང་ང་དད་པར་མི་བྱེད་དོ། །ཞེས་གྱིས་ཤིག་རིགས་ཀྱི་བུ། ཁྱེད་དེ་ལྟར་དོགས་ན། ངའང་ཚར་ཆོད་ཅིག་རིགས་ཀྱི་བུ། དཔེར་ན། མཚན་མོ་མུན་པའི་ནང་དུ་
[054-113b4] ཁྱི་རྐུན་འོངས་པ་ཚོར་ན། ཁྱིམ་བདག་མོའམ་བྲན་མོས་དེ་ལ་འདི་སྐད་དུ་ཁྱི་རྐུན་ཁྱོད་ངས་མ་གསད་པར་སྐྱེན་པར་ཕྱིར་སོང་ཞིག་ཅེས་བྱས་ནས། ཁྱི་རྐུན་དེས་དེ་སྐད་ཐོས་པ་དང། ཕྱིར་
[054-113b5] བརྒྱུགས་ཏེ་སོང་ལ་ཕྱིན་ཆད་ཀྱང་ཁྱིམ་དེར་མི་འོང་བ་དེ་བཞིན་དུ་ཁྱེད་ཀྱིས་བདུད་སྡིག་ཅན་ཁྱི་རྐུན་བཞིན་དུ་ཚར་ཆོད་ལ། སྡིག་ཅན། དེ་ལྟར་མ་བྱེད་པར་ངས་བཅིང་བ་རྣམ་པ་ལྔས་མ་བཅིངས་
[054-113b6] པར་སྐྱེན་པར་ཕྱིར་སོང་ཞིག་ཅེས་དེ་ལ་དེ་སྐད་གྱིས་ཤིག་དང་དེས་དེ་སྐད་ཐོས་མ་ཐག་ཏུ་ཁྱི་རྐུན་བཞིན་དུ་ཕྱིར་ལྡོག་པར་འགྱུར་ཏེ། དེ་ལྟར་བདུད་ཚར་གཅོད་པར་བྱེད་པ་གང་ཡིན་པ་དེ་དག་
[054-113b7] ནི༑ དམ་པ་ཡིན་ཏེ། མྱ་ངན་ལས་འདས་པའི་དྲུང་ཁོ་ན་འདུག་གོ་།ཞེས་བཅོམ་ལྡན་འདས་ཀྱིས་ཁྱིམ་བདག་གདངས་ཅན་ལས་གླེངས་ཏེ་བདུད་ཚར་གཅོད་པ་ན་བཀའ་སྩལ་ལགས་ན་


[054-114a0] [114A] 
[054-114a1] ༄༅། །བཅོམ་ལྡན་འདས། ཅིའི་སླད་དུ་གང་ཟག་བཞི་པོ་རྣམས་རྟེན་དུ་གྱུར་པར་བཞག་པར་མཛད་ལགས། བདག་ནི། དེ་རྣམས་ལ་མི་ཉན་ཅིང་གློ་བ་མི་ཆེས་ལགས་
[054-114a2] སོ༑ ༑བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་ནི། དེ་བཞིན་ཏེ། ངས་ཇི་སྐད་སྨྲས་པ་དེ་ནི། དེ་ཁོ་ན་བཞིན་ནོ། །དེ་ལྟ་མོད་ཀྱི། ངས་བདུད་ཚར་གཅད་པར་སྨྲས་པ་ནི་
[054-114a3] བྱིས་པ་ཉན་ཐོས་ཀྱི་ཐེག་པ་པ་ཤའི་མིག་དང་ལྡན་པ་རྣམས་ཀྱི་དོན་དུ་སྨྲས་པ་ཡིན་གྱི། ཐེག་པ་ཆེན་པོ་པ་རྣམས་ཀྱི་དོན་དུ་བདུད་ཚར་བཅད་པར་སྨྲས་པ་མ་ཡིན་ནོ། །ཉན་ཐོས་ཀྱི་
[054-114a4] ཐེག་པ་པ་རྣམས་ལའང་ལྷའི་མིག་དང་ལྡན་པ་དག་ཡོད་མོད་ཀྱི་དེ་དག་ནི། ཤའི་མིག་ཅེས་བྱ་བའི་གྲངས་སུ་གཏོགས་སོ། །ཐེག་པ་ཆེན་པོ་པ་རྣམས་ལའང་ཤིང་མིག་དང་ལྡན་པ་
[054-114a5] དག་ཡོད་མོད་ཀྱི། དེ་དག་ནི། སངས་རྒྱས་ཀྱི་སྤྱན་ཞེས་བྱ་བའི་གྲངས་སུ་གཏོགས་སོ། །དེ་ཅིའི་ཕྱིར་ཞེ་ན། ཐེག་པ་ཆེན་པོ་སངས་རྒྱས་ཀྱི་ཐེག་པའི་མདོའི་དེ་ཁོ་ན་ཉིད་འཛིན་པའི་ཕྱིར་
[054-114a6] རོ༑ ༑རིགས་ཀྱི་བུ། གཞན་ཡང་དཔེར་ན། མི་དཔའ་བོ་ཡུལ་ཕྱོགས་སུ་གྲགས་པ་སྙིང་སྟོབས་ཅན་རྟུལ་ཕོད་པ་འགའ་ཞིག་ཡོད་ལ། དེ་ལ་མི་སྔར་མ་འགའ་ཞིག་བརྟེན་ཏེ་སྔར་མ་དེ་
[054-114a7] དཔའ་བོ་དེ་ལ་དཔའ་སློབ་པ་ན་དེ་ལ་བསྒོ་བ། ཀྱེ་མི་ཁྱོད་དཔའ་བོར་འགྱུར་བར་འདོད་ན། རལ་གྲིའི་སོ་གཏམས་པའི་སྟེང་དུ་འགྲོ་བར་གྱིས་ཤིག་གང་དང་གང་གི་ཚེ་འཐབ་པ་དེ་དང་


[054-114b0] [114B] 
[054-114b1] ལྷའང་རུང་གཏུམ་པོའང་རུང་སྟེ། རྩྭ་ཙམ་དུ་ལྟོས་ཤིག་སྙིང་སྟོབས་དང་རྟུལ་ཕོད་པ་ལ་བརྩོན་པར་གྱིས་ཤིག་རུ་བ་ངན་པ་ཁ་ཅིག་དཔའ་བོའི་
[054-114b2] ཆ་ལུགས་སུ་བསྒྱུར་ནས་དཔའ་བོའི་མཚོན་ཆ་ཐོགས་ཏེ་ཨུར་མོའི་རལ་གྲི་ཤུབས་ནས་ཕྱུང་ནས་ཕྱེ་མར་རློག་པ་ལྟར་བྱེད་ཅིང་འོང་ལ་རལ་གྲི་གཅིག་ལ་གཅིག་བརྡབས་པ་ལས་མེ་སྟག་
[054-114b3] འཕྲོ་བར་བྱེད། ཁུས་འདེབས་ཤིང་ཁྲོམ་གྱི་ནང་དུ་འོང་བ་དེ་ལྟ་བུ་དག་མཐོང་ན་མ་འབྲོས་ཤིག་དང། རུ་བ་ངན་པ་གང་ཡིན་པ་དེ་དག་གིས་དེ་དག་མཐོང་ནས་འདི་དག་ནི། དཔའ་བོ་ཡིན་ནོ། །
[054-114b4] སྙམ་དུ་རིག་ནས་ཁྱི་རྐུན་བཞིན་དུ་འབྱེར་བར་འགྱུར་ལ། རུ་བ་བཟང་པོ་གང་ཡིན་པ་དེ་དག་ནི། ཁྲེལ་གྱིས་དོགས་ཏེ་འཐེན་པར་བྱེད་དོ། །རུ་བ་ངན་པ་དེ་དག་ནི། དེ་དག་གིས་སྐྲག་ནས་
[054-114b5] འབྱེར་བར་འགྱུར་བ་དེ་བཞིན་དུ་དེ་བཞིན་གཤེགས་པའང་ཉན་ཐོས་ཀྱི་ཐེག་པ་པ་རྣམས་དཔའ་བོ་སློབ་པར་མཛད་དེ་ཁྱེད་བདུད་སྡིག་ཅན་རུ་བ་སྔར་མ་ལྟ་བུས་མ་འཇིགས་པར་དཔའ་
[054-114b6] སློབ་པ་བཞིན་དུ་རྟུལ་ཕོད་པར་གྱིས་ཤིག་དང། བདུད་ཡིད་མི་བདེ་བར་འགྱུར་རོ། །ཞེས་སྟོན་ཏོ། །རིགས་ཀྱི་བུ། གཞན་ཡང་རིགས་ཆེན་པོ་དཔའ་བོའམ། དཔའ་བོའི་བུ་ལ་ལ་ཞིག་
[054-114b7] སུ་ལའང་དཔའ་མ་བསླབ་སྟེ། དེ་སློབ་དཔོན་སུའང་མེད་བཞིན་དུ་དེ་རང་བཞིན་གྱིས་དཔའ་ལ། རིགས་ཀྱི་བུ། ཆོས་ལུགས་སུ་གྱུར་པ་རང་གི་དཔའ་རིགས་ཀྱི་རྐྱེན་དུ་འཆེམ་པར་དཔའ་


[054-115a0] [115A] 
[054-115a1] ༄༅། །བ་དེ་བཞིན་དུ། ཐེག་པ་ཆེན་པོ་པ་སྐྱེས་པའམ། བུད་མེད་དམ། ཁྱེའུ་འམ། བུ་མོའང་རུང་སྟེ། དེ་དག་གིས་དགོངས་ཏེ་གསུངས་པའི་མདོའི་ཚིག་སྣ་ཚོགས་
[054-115a2] ཐོས་ན༑ དེ་མི་སྐྲག་མི་དངང་བ་དེ་དག་ནི། སྔོན་སངས་རྒྱས་དུ་མ་ལ་བསྙེན་བཀུར་བྱེད་བྱེད་པ་ཡིན་ཏེ། དེས་ན། དེ་དག་གིས་ཐེག་པ་ཆེན་པོ་འདི་ཁོང་དུ་ཆུང་ནས་མངོན་པར་དད་པར་
[054-115a3] འགྱུར་ཏེ། བདུད་དམ། བདུད་བྱེ་བའང་རུང་དེ་དག་མཐོང་ན། ཐེག་པ་ཆེན་པོ་པ་རྣམས་སྐྲག་པར་མི་འགྱུར་ཏེ། ཅུང་ཟད་ཀྱང་ཡ་མཚན་དུ་མི་འཛིན་ཏོ། །དཔེར་ན། སྦྲུལ་འཛིན་པའི་མི་
[054-115a4] ལ་ལ་ཞིག་གིས་སྨན་གནོད་སེལ་དང་སྔགས་ཀྱི་མཐུས་སྦྲུལ་གདུག་པ་རྣམས་ཀྱི་དུག་མེད་པར་བྱེད་ལ་དེ་དག་གིས་མི་འཇིགས་པ་དེ་བཞིན་དུ་བདུད་བྱེ་བ་རྣམས་ཀྱང་ཐེག་པ་
[054-115a5] ཆེན་པོའི་མདོའི་ཚིག་གི་སྔགས་ཀྱི་གཟི་བྱིན་དང་མཐུས་རྒྱགས་པ་མེད་པར་འགྱུར་རོ། །རིགས་ཀྱི་བུ། གཞན་ཡང་ཀླུའི་སྦྲུལ་གདུག་པ་རྣམས་ཀྱིས་ནི། གླང་པོ་ཆེ་དང། སྟག་དང། གཟིག་
[054-115a6] དང། ཁྱི་རྣམས་ཀྱང་བལྟས་པ་ཙམ་གྱིས་སྐྲག་པར་བྱེད་དེ། ཁ་ཅིག་ནི། འཆི་བར་ཡང་འགྱུར། ཁ་ཅིག་ནི། ཤིར་དོགས་ནས་སྒྲ་ཐོས་པ་ཙམ་གྱིས་ཀྱང་འབྱེར་བར་འགྱུར་རོ། །
[054-115a7] མི་ཁ་ཅིག་ནི། ཀླུའི་སྦྲུལ་གདུག་པ་དང། ནམ་མཁའ་ལྡིང་དང་གླང་པོ་ཆེ་དང། སེངྒེ་དང། སྟག་རྣམས་ལ་ཞོན་ཏེ་རྒྱུ་བར་བྱེད་པའང་ཡོད་དོ། །མི་ཁ་ཅིག་ནི། ཀླུ་དང། ནམ་མཁའ་


[054-115b0] [115B] 
[054-115b1] སེངྒེ་དང། སྲིན་པོ་དེ་དག་མཐོང་ན་རྒྱགས་པ་མེད་པར་འགྱུར་ཏེ། མི་སྔར་མ་དེ་དང་འདྲ་བར་ཉན་ཐོས་དང་རང་སངས་རྒྱས་རྣམས་ནི། བདུད་མཐོང་ན། སྐྲག་པར་འགྱུར་ལ་བདུད་
[054-115b2] ནི༑ དེ་དག་གིས་འཇིགས་པ་མེད་དེ། བདུད་ཀྱི་ལས་ཀྱང་བྱེད་དོ། །ཐེག་པ་ཆེན་པོ་པ་རྣམས་ནི། བདུད་ལ་ཞོན་ཏེ་དེ་དག་གི་གར་བྱིན་ཆེན་པོ་དང། སྟོབས་ཆེན་པོ་དང། སྙིང་སྟོབས་བཏུལ་
[054-115b3] ནས་ཆོས་སྟོན་པར་བྱེད་དེ། ཀླུ་ལ་སོགས་པ་དང་འདྲ་བའི་བདུད་སྟོབས་པོ་ཆེ་དེ་དག་སྐྲག་ནས་མོད་ལ་དམ་པའི་ཆོས་ལ་དགའ་བར་འགྱུར་ཏེ། འདི་སྐད་དུ་ད་ཕྱིན་ཆད་དམ་པའི་ཆོས་ཀྱི་
[054-115b4] བར་ཆད་མི་བགྱིད་དོ། །ཞེས་ཀྱང་ཟེར་རོ། །ཉན་ཐོས་ཀྱི་ཐེག་པ་པ་རྣམས་ནི། ཉོན་མོངས་པའི་རྣམ་པས་སྐྲག་གོ་ཐེག་པ་ཆེན་པོ་པ་རྣམས་ནི། ཉོན་མོངས་པ་རྣམས་ཆུང་བར་འཛིན་ཏེ་
[054-115b5] དེ་ལྟར་ན། ཐེག་པ་ཆེན་པོ་པ་རྣམས་ནི། རྟུལ་ཕོད་པ་ཡིན་ནོ། །དེ་བས་ན། ངས་བཤད་པའི་རྒྱུ་ནི། དེ་ཡིན་ཏེ། ཉན་ཐོས་ཀྱི་ཐེག་པ་པ་རྣམས་ཀྱི་དོན་དུ་ངས་བདུད་ཚར་གཅད་པར་བསྟན་པ་
[054-115b6] ཡིན་ནོ༑ ༑དེ་ལྟར་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ནི། མཆོག་ཏུ་བཟོད་པར་དཀའོ། །ཀྱེ་མ་མདོ་སྡེ་ཆེན་པོ་འདི་དང། དེ་བཞིན་གཤེགས་པ་རྟག་ཅེས་བྱ་བ་ཐོས་ན་
[054-115b7] ཡིད་ཆེས་པར་བྱེད་པ་གང་ཡིན་པ་དེ་དག་ནི། མཆོག་ཏུ་དཀའ་བ་བྱེད་པ་ཡིན་ཏེ། འཇིག་རྟེན་ན་ཨུ་དུམ་ཝ་རའི་མེ་ཏོག་བཞིན་དུ་ཤིན་ཏུ་དཀོན་ནོ། ང་འདས་པའི་འོག་ཏུ་མདོ་སྡེ་ཆེན་པོ་འདི་


[054-116a0] [116A] 
[054-116a1] ༄༅། །ཤིན་ཏུ་རྙེད་དཀའ་པར་འགྱུར་ཏེ། མ་འོངས་པའི་དུས་ན་སེམས་ཅན་གང་དག་མདོ་སྡེ་ཆེན་པོ་འདི་ཐོས་པར་བྱ་བའི་ཕྱིར་སྒྲུབ་པར་བྱེད་པ་དེ་དག་ནི། སེམས་ཅན་
[054-116a2] མང་པོས་སྤོང་བར་འགྱུར་རོ། །གསོལ་པ། ཡུན་ཇི་སྲིད་ཅིག་ན་སེམས་ཅན་རྣམས་ཀྱིས་སྤང་བར་འགྱུར་ལགས། སེམས་ཅན་ཇི་ལྟ་བུ་དག་ནི་དམ་པའི་ཆོས་འབྱིན་པར་འགྱུར་
[054-116a3] ལགས། བཀའ་སྩལ་པ། རིགས་ཀྱི་བུ། ང་འདས་པའི་འོག་ཏུ་ལོ་བཞི་སྟོང་གི་བར་དུ་ཛམྦུའི་གླིང་དུ་སྤྱོད་པར་འགྱུར་ཏེ། དེའི་རྗེས་ལ་སའི་འོག་ཏུ་ནུབ་པར་འགྱུར་རོ། །རིགས་ཀྱི་བུ་
[054-116a4] དཔེར་ན། ཡུལ་གང་ན་བུ་རམ་ཤིང་དང། འབྲས་སཱ་ལུ་དང། འབྲུ་དང། སྦྲང་རྩི་དང། ཁ་ར་དང། བའི་འོ་མ་དང། མར་གྱི་ཉིང་ཁུ་རྣམས་མོད་པ་དེ་ཉིད་ན་སེམས་ཅན་རྣམ་པར་སྨིན་
[054-116a5] པས་དམན་ཞིང་བསོད་ནམས་མ་བྱས་པ་གཞན་དག་ཀྱང་ཡོད་དེ། དེ་དག་འདི་སྐད་དུ་བདག་ཅག་གི་ལུས་ཀྱི་ཁམས་འདི་ནི། ཁ་ཟས་བཟང་པོ་ཟོས་ན་ནད་དུ་འགྱུར་རོ། །ཞེས་ཟེར་
[054-116a6] ནས་ཅི་ཚེ་དང། ཁྲེ་དང། ཁྲེ་རྒོད་རྣམས་ཟ་བར་བྱེད་དོ། །ཡུལ་དེ་ཉིད་ན་གཞན་ཁ་ཅིག་ནི། ཅི་ཚེ་དང། ཁྲེ་དང། ཁྲེ་རྒོད་རྣམས་ཀྱི་མིང་ཡང་ཐོས་པར་མི་འདོད་དེ། བུ་རམ་ཤིང་དང་
[054-116a7] འབྲས་སཱ་ལུ་དང། འབྲུ་རྣམས་འབའ་ཞིག་ཟ་བར་བྱེད་པ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འྡིའང་སེམས་ཅན་གཞན་ཁ་ཅིག་ཐོས་པར་ཡང་


[054-116b0] [116B] 
[054-116b1] བསོད་ནམས་མ་བྱས་པ་རྣམས་ཅི་ཚེ་དང། ཁྲེ་དང། ཁྲེ་རྒོད་ཟ་ཞིང་བུ་རམ་ཤིང་དང། འབྲས་སཱ་ལུ་ལ་སྡང་བ་བཞིན་དུ་ཉན་ཐོས་ཀྱི་ཐེག་པ་པ་རྣམས་ཐེག་པ་ཆེན་པོ་ལ་སྡང་
[054-116b2] བར་འགྱུར་རོ། །དེ་ན་ཉན་པ་བསོད་ནམས་བྱེད་བྱེད་པ་གཞན་ཁ་ཅིག་ནི། འབྲས་སཱ་ལུ་ཟ་བ་བཞིན་དུ་ཐེག་པ་ཆེན་པོ་པར་འགྱུར་རོ་།རིགས་ཀྱི་བུ། དཔེར་ན། རི་ཁྲོད་གཅོང་རོང་ཡུལ་
[054-116b3] ངན་པ་ན་གནས་པའི་རྒྱལ་པོ་རྣམས་བུ་རམ་ཤིང་དང། འབྲས་སཱ་ལུ་རྣམས་ལྡན་པར་ཡོད་དུ་ཟིན་ཀྱང་འབྲུ་འདི་རྣམས་ནི། དཀོན་པ་ཡིན་ཏེ། ཟད་ན་མི་རུང་ངོ། །སྙམ་ནས་བདག་ཅག་མི་
[054-116b4] ཟ་བར་ཅི་ཚེ་དང། ཁྲེ་དང། ཁྲེ་རྒོད་ཟ་ཞིང་བུ་རམ་ཤིང་དང་འབྲས་སཱ་ལུ་དང་འབྲུ་རྣམས་ནི། ཤིང་རྟ་རྣམས་བཀང་ནས་རྒྱལ་པོ་ཆེན་པོ་ལ་འབུལ་བར་བྱེད་དེ། དེ་ན་སེམས་ཅན་གཞན་
[054-116b5] དག་རང་གི་ཡུལ་ན་འབྲས་སཱ་ལུ་ལ་སོགས་པ་སྔོན་མ་མཐོང་དུ་ཟིན་ཀྱང་རྒྱལ་པོའི་ལོངས་སྤྱོད་ཀྱི་མཐུས་ཟ་བར་བྱེད་དོ། །རིགས་ཀྱི་བུ། དེ་བཞིན་དུ་གང་ན་གང་ཟག་ཆོས་ཀྱི་སྡེ་དཔོན་
[054-116b6] བྱེད་པ་བཞི་པོ་དེ་དག་གནས་པ་དེ་ཉིད་དུ། གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་གཅིག་ཀྱང་འཇིག་རྟེན་དུ་བྱུང་ངམ་ཡང་ན་གང་ན་གནས་ཀྱང་རུང་སྟེ། དེར་དེའི་དོན་དུ་
[054-116b7] དེ་དག་གིས་ཐེག་པ་ཆེན་པོའི་མདོའི་སྡེ་ཚན་དག་གླ་རྔན་གྱིས་འབྲི་ཞིང་འབྲིར་འཇུག་སྟེ་བསྒྲུབས་ནས་གླེགས་བམ་ཕྱི་ཚས་སུ་བཅུག་སྟེ། རྙེད་པ་དང་བཀུར་སྟིའི་ཕྱིར་རམ། ཆོས་སྤྱོད་


[054-117a0] [117A] 
[054-117a1] ༄༅། །པའི་ཕྱིར་རམ། རྟེན་བཅའ་བའི་ཕྱིར་བཀུར་བར་བྱེད་དེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་བསྙེན་བཀུར་བྱེད་ཅིང་སྐྱེ་བོ་མང་པོ་ཐེག་པ་ཆེན་
[054-117a2] པོའི་བཅུད་ཀྱིས་ལོངས་སྤྱོད་པར་འགྱུར་ཏེ། རྒྱལ་པོའི་མཐུས་འབྲས་སཱ་ལུ་ཟ་བ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་གཟི་བརྗིད་ཀྱི་མཐུས་སེམས་ཅན་རྣམས་
[054-117a3] ཀྱིས་སྔོན་མ་ཐོས་པའི་ཚིག་གི་ཡི་གེ་འབྲུ་གཅིག་པའི་ཐིག་ལེ་ཐོས་པར་འགྱུར་རོ། །ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ས་ཕྱོགས་གང་ན་སྤྱོད་པའི་ས་ཕྱོགས་
[054-117a4] ནི༑ རྡོ་རྗེའི་རང་བཞིན་དུ་འགྱུར་རོ། །སེམས་ཅན་དེ་དག་ཀྱང་རྡོ་རྗེའི་རང་བཞིན་དུ་འགྱུར་རོ། །ཞེས་ང་ཟེར་རོ། །སེམས་ཅན་ཕལ་བ་བསོད་ནམས་ཆུང་ངུ་རྣམས་ཐེག་པ་ཆེན་པོ་ཐོས་
[054-117a5] ན་ཐེག་པ་ཆེན་པོའི་མདོའི་སྡེ་ཚན་གྱི་དོན་འཛིན་པར་མི་བྱེད་དེ་ཐོས་ན་དོན་འཛིན་པར་མི་བྱེད་པའི་སེམས་ཅན་གང་ཡིན་པ་དེ་དག་ནི། ཁྲེ་རྒོད་ཟ་བ་བཞིན་དུ་མྱ་ངན་དུ་བྱ་བ་ཡིན་
[054-117a6] ནོ༑ ༑གསོལ་པ། དེ་བཞིན་གཤེགས་པ་འདས་ནས་ལོ་བཞི་སྟོང་གི་བར་དུ་ཛམྦུའི་གླིང་དུ་གནས་པའི་རྗེས་ལ་སའི་འོག་ཏུ་ནུབ་པར་གྱུར་ནས་ཡུན་ཇི་སྲིད་ཅིག་ན་སླར་ཡང་འབྱུང་བར་
[054-117a7] འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གང་གི་ཚེ་ངའི་དམ་པའི་ཆོས་ཀྱི་མཇུག་ལོ་བརྒྱད་ཅུ་ལུས་པར་གྱུར་ཏེ་དམ་པའི་ཆོས་ནུབ་ཏུ་ཆེ་བ་ན་


[054-117b0] [117B] 
[054-117b1] ཛམྦུའི་གླིང་དུ་འབྱུང་བར་འགྱུར་ཏེ། ལོ་བཞི་བཅུའི་བར་དུ་དམ་པའི་ཆོས་ཀྱི་ཆར་ཕབ་ནས་ནུབ་པར་འགྱུར་རོ། །གསོལ་པ་
[054-117b2] དམ་པའི་ཆོས་ནུབ་པའི་དུས་དང། ཚུལ་ཁྲིམས་ཅན་ཟད་པའི་དུས་དང། དམ་པའི་ཆོས་མ་ཡིན་པ་རྣམ་པར་འཕེལ་བའི་དུས་དང། སྒྲུབ་པ་མ་མཆིས་པའི་དུས་ན་མྱ་ངན་ལས་འདས་པ་ཆེན་
[054-117b3] པོའི་མདོ་ཆེན་པོ་འདི་འབྱུང་བའི་ཚེ་འདི་ཉན་པ་ནི། ཅི་འདྲ་བ་དག་ཅིག་འབྱུང་བར་འགྱུར་ལགས། འཆང་བ་ནི། ཅི་འདྲ་བ་དག་ཅིག་ལགས། ཀློག་པ་ནི། ཅི་འདྲ་བ་དག་ཅིག་ལགས། སུ་
[054-117b4] དག་ནི། སྲུང་བར་འགྱུར། འཛིན་པར་འགྱུར། མཆོད་པ་བགྱིས་ནས་སྟོན་པར་འགྱུར་ལགས། འབྲིར་འཇུག་པ་ནི། ཅི་འདྲ་བ་དག་ཅིག་ལགས་པ་དེ་བཅོམ་ལྡན་འདས་དེ་བཞིན་གཤེགས་
[054-117b5] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་སེམས་ཅན་ཐམས་ཅད་ལ་སྨན་པའི་སླད་དུ་བཀའ་སྩལ་དུ་གསོལ། བྱང་ཆུབ་སེམས་དཔའ་ཡང་དག་པར་སློབ་པར་
[054-117b6] འཚལ་བ་དག་མཆིས་ཏེ། དེ་དག་གིས་ཐོས་ན། ཅི་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་ཉམས་པར་མི་འགྱུར་བར་སྒྲུབ་པར་འབྱུང་བ་ལགས་སོ། །
[054-117b7] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། རིགས་ཀྱི་བུ། ཁྱོད་དོན་འདི་འདྲི་བ་ནི། ལེགས་སོ། རིགས་ཀྱི་བུ་གང་དག་གིས་སངས་རྒྱས་ཆུ་


[054-118a0] [118A] 
[054-118a1] ༄༅། །ཀླུང་གསེར་ལྡན་གྱི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ན་བྱང་ཆུབ་ཀྱི་སེམས་ཉམས་སུ་ལེན་པར་འགྱུར་ཏེ། ཉམས་སུ་མི་
[054-118a2] ལེན་པར་མི་འགྱུར་རོ། །མདོ་སྡེ་སྤོང་བར་ཡང་མི་འགྱུར་རོ། །གང་དག་གིས་སངས་རྒྱས་གངྒཱའི་ཀླུང་གི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ན་མཚུངས་
[054-118a3] པ་མེད་པ་སྤོང་བའི་སེམས་སྐྱེད་པར་མི་བྱེད་དེ། མོས་པར་བྱེད་ཅིང་དེར་ཚིག་གིས་སྐྱེ་བོ་ཐམས་ཅད་ལ་རྒྱས་པར་གོ་བར་བྱེད་པར་འགྱུར་རོ། །གང་དག་གིས་སངས་རྒྱས་གངྒཱའི་
[054-118a4] ཀླུང་གཉིས་ཀྱི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ནའང་བྱང་ཆུབ་ཏུ་སེམས་བསྐྱེད་པར་འགྱུར་ཏེ་སྤོང་བར་མི་འགྱུར་རོ། །གང་དག་གིས་སངས་རྒྱས་
[054-118a5] གངྒཱའི་ཀླུང་གསུམ་གྱི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ཕྱི་མའི་དུས་ན་མཚུངས་པ་མེད་པ་སྤོང་བར་མི་བྱེད་དེ། ལུང་ནོད་པར་བྱེད། ཉན་པར་བྱེད། འདྲི་བར་བྱེད་
[054-118a6] ལ། དོན་ནི། རྟོགས་པར་མི་འགྱུར་རོ། །གང་དག་གིས་སངས་རྒྱས་རྒྱུས་གངྒཱའི་ཀླུང་བཞིའི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ནའང་བྱང་ཆུབ་ཏུ་སེམས་
[054-118a7] བསྐྱེད་པར་འགྱུར་ཏེ། མཚུངས་པ་མེད་པ་སྤོང་བར་མི་བྱེད་ཅིང་ལུང་ནོད་པར་བྱེད། ཉན་པར་བྱེད། འདྲི་བར་བྱེད་ལ་དོན་ནི། བཅུ་དྲུག་ཆ་གཅིག་རྟོགས་པར་འགྱུར་ཏེ། དོན་རྫོགས་


[054-118b0] [118B] 
[054-118b1] །གང་དག་གིས་སངས་རྒྱས་གངྒཱའི་ཀླུང་ལྔའི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་ཚེ་མཚུངས་པ་མེད་པ་སྤོང་བར་མི་འགྱུར་ཏེ་
[054-118b2] ལུང་ནོད་པར་བྱེད། ལྟ་བར་བྱེད། འདྲི་བར་བྱེད་དེ། བྲིས་ནས་ཀྱང་བདག་ཉིད་འཆང་བར་བྱེད་ལ། དོན་ནི། བརྒྱད་ཆ་གཅིག་རྟོགས་པར་འགྱུར་ཏེ། དོན་རྫོགས་པར་རྟོགས་པར་མི་འགྱུར་
[054-118b3] རོ༑ ༑གང་དག་གིས་སངས་རྒྱས་གངྒཱའི་ཀླུང་དྲུག་གི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ན་མཚུངས་པ་མེད་པ་སྤོང་བར་མི་བྱེད་དེ། ལུང་ནོད་པར་བྱེད། འདི་བར་
[054-118b4] བྱེད༑ བྲིས་ནས་ཀྱང་འཛིན་པར་བྱེད་ལ། དོན་ནི། བཞི་ཆ་གཅིག་རྟོགས་པར་འགྱུར་ཏེ། དོན་རྫོགས་པར་རྟོགས་པར་མི་འགྱུར་རོ། །གང་དག་གིས་སངས་རྒྱས་གངྒཱའི་ཀླུང་བདུན་གྱི་བྱེ་
[054-118b5] མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་དུས་ན་མཚུངས་པ་མེད་པ་སྤོང་བར་མི་བྱེད་དེ། ལུང་ནོད་པར་བྱེད་འདྲི་བར་བྱེད། བྲིས་ནས་ཀྱང་འཛིན་པར་བྱད་ལ། དོན་ནི་
[054-118b6] ཕྱེད་རྟོགས་པར་འགྱུར་ཏེ། དོན་རྫོགས་པར་རྟོགས་པར་མི་འགྱུར་རོ་།གང་དག་གིས་སངས་རྒྱས་གངྒཱའི་ཀླུང་བརྒྱད་ཀྱི་བྱེ་མ་སྙེད་ལ་བྱང་ཆུབ་ཏུ་སེམས་བསྐྱེད་པ་དེ་དག་ནི། ཕྱི་མའི་
[054-118b7] དུས་ན་མཚུངས་པ་མེད་པ་སྤོང་བར་མི་བྱེད་དེ། ལུང་ནོད་པར་བྱེད་ཉན་པར་བྱེད། འདྲི་བར་བྱེད། བྲིས་ནས་འཛིན་པར་བྱེད། འཆང་བར་བྱེད། ཀློག་པར་བྱེད། སྟོན་པར་བྱེད། སྦ་བར་


[054-119a0] [119A] 
[054-119a1] ༄༅། །བྱེད། སྲུང་བར་བྱེད། འཆད་པར་བྱེད། འཇིག་རྟེན་ཐམས་ཅད་ལ་སྙིང་བརྩེ་བའི་ཕྱིར་གླེགས་བམ་རྣམས་ལ་མཆོད་པ་དང་བཀུར་སྟི་བྱེད། གཞན་དག་ཀྱང་བྱེད་
[054-119a2] དུ་འཇུག་ཅིང་བླ་མ་ལ་གུས་པ་ལྟ་བུར་ལྟ་བར་བྱེད་ལ། དོན་ཀྱང་རྫོགས་པར་རྟོགས་པར་འགྱུར་ཏེ། བཅོམ་ལྡན་འདས་ནི། རྟག་པ་དང་བརྟན་པ་དང། ཐེར་ཟུག་པ་དང། མི་གཡོ་བ་
[054-119a3] དང། ཤིན་ཏུ་བདེ་བའོ་ཞེས་བྱ་བ་དང། སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དོ། །ཞེས་སྟོན་པར་བྱེད་དོ། །དེ་ལྟར་ན། སྔོན་སངས་རྒྱས་དུ་མ་ལ་བསྙེན་
[054-119a4] བཀུར་བྱེད་བྱེད་པའི་སེམས་ཅན་རྣམས་ནི། དམ་པའི་ཆོས་འབྱིན་པར་འགྱུར་ཞིང་དམ་པའི་ཆོས་ཀྱི་ཕྱོགས་འཛིན་པར་འགྱུར་རོ། །གང་དག་གིས་ད་ལྟར་བྱང་ཆུབ་ཏུ་སེམས་བསྐྱེད་
[054-119a5] པ་དེ་དག་ནི། ཕྱི་མའི་དུས་ན་དམ་པའི་ཆོས་འབྱིན་པར་འགྱུར་ཞིང་དམ་པའི་ཆོས་ཀྱི་ཕྱོགས་འཛིན་པར་འགྱུར་ཏེ། དེའི་ཚེ་སེམས་ཅན་དེ་ལྟ་བུ་དག་འབྱུང་བར་འགྱུར་གྱི། རིགས་
[054-119a6] ཀྱི་བུ། ཁྱོད་མ་འོངས་པའི་དུས་ན་སེམས་ཅན་དམ་པའི་ཆོས་འབྱིན་པ་རྣམས་ལ་དེ་ལྟར་མ་ལྟ་ཞིག་གང་དག་གིས་[?] བྱང་ཆུབ་ཏུ་སེམས་བསྐྱེད་པ་དེ་དག་ནི། མ་འོངས་པའི་
[054-119a7] དུས་ནའང་བྱང་ཆུབ་ཏུ་སེམས་བསྐྱེད་ནས་དམ་པའི་ཆོས་འབྱིན་པར་བྱེད་པར་ཤེས་པར་གྱིས་ཤིག་རིགས་ཀྱི་བུ། གང་དག་ང་ཡོངས་སུ་མྱ་ངན་ལས་འདས་པ་ཆེན་པོས་ཡོངས་སུ་


[054-119b0] [119B] 
[054-119b1] དགའ་བར་བྱེད་དེ། སངས་རྒྱས་བདག་ཅག་གི་རྙེད་པ་དང། བཀུར་སྟི་ལ་བགེགས་བྱེད་པ་དེ། ང་ནི། གྲོངས་པར་འགྱུར་
[054-119b2] གྱི༑ བདག་ཅག་དགའོ། །སྙམ་སྟེ། དེ་ལྟར་སངས་རྒྱས་གྲོངས་པར་འགྱུར་རོ། །སྙམ་ནས་རབ་ཏུ་དགའ་སྟེ། ཡིད་མི་དགའ་བར་མི་བྱེད་པ་དེ་དག་ནི། དེའི་ཚེ་གཡེལ་བར་འགྱུར་ཏེ། ཆོས་
[054-119b3] གོས་ཀྱི་མཚན་མ་ཅན་[?] སྡེ་སྤོང་བར་འགྱུར་བར་རིག་པར་གྱིས་ཤིག་སེམས་ཅན་གང་དག་ཡོན་ཏན་དཔག་ཏུ་མེད་པ་དང་ལྡན་པ་དེ་དག་ནི། ཐེག་པ་ཆེན་པོ་ཐོས་ན། མངོན་པར་
[054-119b4] དད་པར་འགྱུར་ཏེ། དམ་པའི་ཆོས་འདོད་པའི་རིགས་ཀྱི་བུ་དེ་དག་གི་ནི། སྡིག་པའི་ལས་གྲངས་མེད་པ་བྱས་པ་རྣམས་ཀླད་པ་ན་བ་དང་རིམས་ཀྱིས་གདུང་བ་དང། ཟུག་རྔུ་དང། སྐུར་
[054-119b5] པ་ཙམ་གྱིས་འབྱང་བར་འགྱུར་རོ། །གཞན་ཡང་ཕྱི་མའི་དུས་ན་གཞན་གྱིས་བརྙས་པར་འགྱུར་བ་དང། མདོག་ངན་པར་འགྱུར་བ་དང་མལ་ཆ་དང། སྟན་དང། ཁ་ཟས་ངན་པར་འགྱུར་
[054-119b6] བ་དང། རྙེད་པ་མེད་པར་འགྱུར་བ་དང། དབུལ་པོའི་རིགས་སུ་སྐྱེ་བ་དང། ཕལ་བའི་རིགས་སུ་སྐྱེ་བ་དང། ལོག་པར་ལྟ་བའི་རིགས་སུ་སྐྱེ་བ་དང། རྒྱལ་པོ་འཁྲུག་པ་དང། ཡུལ་འཁྲུག་
[054-119b7] པ་དང། སྡུག་པའི་དངོས་པོ་འཁྲུག་པ་དང། དགེ་བའི་བཤེས་གཉེན་མི་མཐོང་བ་དང། གོས་དང། ཟས་དང། མལ་ཆ་དང། སྟན་དང་ནད་གསོས་དང། སྨན་ཟོང་མེད་པ་དང། རྙེད་


[054-120a0] [120A] 
[054-120a1] ༄༅། །པ་ཆུང་བ་དང། བཀྲེས་པ་དང། སྐོམ་པས་ཉམ་ཆུང་བའི་གནོད་པ་དང་ལྡན་པ་དང། སྐྱེ་བོ་ཕལ་པས་དགའ་བར་བྱ་བ་དང། རྒྱལ་པོ་དང་བློན་པོ་དང། ཕོ་བྲང་
[054-120a2] འཁོར་གྱི་མི་རྣམས་ཀྱི་ཆོས་ཀྱི་གཏམ་མི་འཛིན་པ་དང། ཆོས་སྨྲ་བའི་ཕྱོགས་མི་བྱེད་པ་དང། བློན་པོ་དང། སྡེ་དཔོན་གང་དག་ཕྱོགས་དང། མགོན་བྱེད་དུ་རེ་བ་དེ་དག་ཀྱང་སུ་ཤི་
[054-120a3] གཏོལ་མེད་པར་འགྱུར་བ་དང། དམ་པའི་ཆོས་ཀྱི་ཕྱོགས་མི་བྱེད་པ་དང། བཟང་ནའང་མི་མཛེས་པ་དང། བལྟན་སྡུག་ནའང་བལྟ་ན་མི་སྡུག་པར་འགྱུར་ཏེ། དེ་ལྟར་ན། ངའི་ཉན་
[054-120a4] ཐོས་གང་དག་འཇིག་རྟེན་ན་མདོ་སྡེ་ཆེན་པོ་སྟོན་པ་རྣམས་ནི། དཀའ་བ་བྱེད་པ་ཡིན་ནོ། །རིགས་ཀྱི་བུ། དཔེར་ན། ལྷོ་བུར་ཤིན་ཏུ་སྟུག་པོའང་ཉི་མ་ཤར་གྱི་བར་དུ་ནི། གནས་
[054-120a5] ལ་ཉི་མ་ཤར་མ་ཐག་ཏུ་ནི། མ་ལུས་པར་སངས་པར་རྒྱས་པར་འགྱུར་པ་དེ་བཞིན་དུ། རིགས་ཀྱི་བུ། སེམས་ཅན་དེ་དག་གི་སྡིག་པ་གྲངས་མེད་པའང་གང་གི་ཚེ་ཡོངས་སུ་མྱ་ངན་ལས་
[054-120a6] འདས་པ་ཆེན་པོའི་ཉི་མ་མ་ཤར་གྱི་བར་དུ་ནི། གནས་ལགས། གང་གི་ཚེ་ཡོངས་སུ་མྱ་ངན་ལས་འདས་པ་ཆེན་པོའི་ཉི་མ་ཤར་བ་དེའི་ཚེ་ནི། སྡིག་པ་དེ་དག་མ་ལུས་པར་འབྱང་བར་
[054-120a7] འགྱུར་རོ། །རིགས་ཀྱི་བུ། གཞན་ཡང་དཔེར་ན། ལ་ལ་ཞིག་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འདོད་ལ། ད་དུང་གཞོན་ནུའི་ཚུལ་ཁྲིམས་ཀྱང་མ་བླངས་པར་མི་ལ་ལ་ཞིག་


[054-120b0] [120B] 
[054-120b1] མཆོད་སྟོན་གསོལ་བ་དེའི་ཚེ་ཁྱིམ་པ་དེའང་ཆོས་གོས་བགོས་ནས་དེ་བཞིན་གཤེགས་པའི་ཉན་ཐོས་རྣམས་དང་
[054-120b2] ཐབས་ཅིག་ཏུ་གྲོང་གི་ནང་དུ་སོང་སྟེ་བཀོད་ན། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་གྱི་གྲངས་སུ་གཏོགས་པ་དེ་བཞིན་དུ་རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་
[054-120b3] ཆེན་པོ་མདོ་སྡེ་འདི་ལ་སློབ་པ་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ཐོབ་པ་རྣམས་ཀྱི་གྲངས་སུ་གཏོགས་སོ། །འདི་ལས་ཕྱི་རོལ་ཏུ་གྱུར་པ་རྫས་ཀྱིས་བྲིད་པའི་ཕྱིར་རམ་
[054-120b4] གཏམ་ཟླར་བྱ་བའི་ཕྱིར་རམ། རྙེད་པ་དང། བཀུར་སྟི་དང། ཚིགས་སུ་བཅད་པ་འདོད་པའི་ཕྱིར་ཐོས་པ་ཙམ་དུ་ཟད་དེ། མདོ་སྡེ་སྤོང་བར་མི་བྱེད་ན་ང་རྒྱལ་གྱི་དབང་གིས་སྤོང་བ་མ་གཏོགས་
[054-120b5] པར་སེམས་ཅན་གཞན་དེ་དག་ནི། སངས་རྒྱས་དགྲ་བཅོམ་པ་རྣམས་ཀྱི་ཡང་དག་པར་རྫོགས་པའི་བྱང་ཆུབ་གང་ཡིན་པ་དེ་རིམ་གྱིས་ཐོབ་པར་འགྱུར་རོ། །རིགས་ཀྱི་བུ། དེ་བས་ན་
[054-120b6] སྔར་བསྟན་པའི་གང་བྲག་བཞི་པོ་རྣམས་རྟེན་དུ་གྱུར་པ་ཡིན་ཏེ་དེ་དག་ནི། སངས་རྒྱས་ཀྱིས་གསུངས་པ་མ་ཡིན་པའི་མདོ་སྡེ་ལ་སངས་རྒྱས་ཀྱིས་གསུངས་སོ། །ཞེས་སྟོན་མི་སྲིད་
[054-120b7] དེ༑ སྐབས་མེད་དོ། །དེ་བས་ན། རྟེན་དུ་གྱུར་པ་ཡིན་ནོ། །གང་ཟག་བཞེ་པོ་འདི་རྣམས་ཀྱི་ནང་ནས་གཅིག་ཙམ་གཞིག་འདུག་ནའང་དེ་ལ་མཆོད་པ་གྱིས་ཤིག། སྲུང་བར་གྱིས་ཤིག་གསོལ་


[054-121a0] [121A] 
[054-121a1] ༄༅། །པ༑ དེ་ལ་མཆོད་པ་ཇི་ལྟར་འཚལ། བཀའ་སྩལ་པ། གང་ཟག་དེ་ནི། བདག་གི་སྲོག་ཡོངས་སུ་བཏང་ནས་དམ་པའི་ཆོས་འབྱིན་པ་ཡིན་གྱི། དེ་ལས་དམ་
[054-121a2] པའི་ཆོས་སྲུང་བ་བསླབ་པར་གྱིས་ཤིག་བསླབ་ནས་ཀྱང་སློབ་དཔོན་དེ་ལ་མཆོད་པ་གྱིས་ཤིག་ཉན་ཐོས་ཀྱི་ཐེག་པ་ལས་ཀྱང་ངས་བསྟན་ཏེ། རྒན་ནམ་ཡང་ན་གཞོན་ཡང་རུང། །
[054-121a3] གང་ལས་ཆོས་ནི་རྟོགས་འགྱུར་བ། བྲམ་ཟེ་སྲེག་སྦྱིན་མེ་བཞིན་དུ་།དེ་ལ་བཀུར་སྟིས་ཕྱག་ཀྱང་བྱ། །རྒན་ནམ་ཡང་ན་གཞོན་ཡང་རུང། །གང་ལས་ཆོས་ནི་རྟོགས་འགྱུར་བ། །དབང་
[054-121a4] ཆེན་ལྷ་ལ་བྱ་བ་བཞིན། །དེ་ལ་བཀུར་སྟིས་ཕྱག་ཀྱང་བྱ། །ཞེས་བསྟན་པ་ཡིན་ནོ། །གསོལ་པ། སློབ་དཔོན་ལ་མཆོད་པ་བགྱི་བ་ནི། རིགས་ལགས་ན། དགེ་སློང་རྒན་པོ་ཚུལ་ཁྲིམས་
[054-121a5] དང་ལྡན་པས་གསར་བུ་ལ་ཕྱག་བགྱི་བ་ནི། མི་རིགས་ཏེ། འདི་ནི་དཔྱད་འཚལ་ལགས་སོ། །ཅི་ལགས། གལ་ཏེ་དགེ་སློང་རྒན་པོ་གསར་བུ་ལ་སློབ་ནའང་དེས་གསར་བུ་ལ་ཕྱག་
[054-121a6] བགྱི་འཚལ་ལམ། གལ་ཏེ་ཕྱག་བགྱི་འཚལ་བར་གྱུར་ན་ནི། དེ་ལྟ་ན་རྒན་པོ་དེ་ཚུལ་ཁྲིམས་དང་ལྡན་པའི་དགེ་སློང་མ་ལགས་པར་འགྱུར་ལགས་སོ། །གཞན་ཡང་གླེང་འཚལ་
[054-121a7] བ་མཆིས་ཏེ། གལ་ཏེ་དགེ་སློང་རྒན་པོ་ནི། ཚུལ་ཁྲིམས་འཆལ་པ་ལགས། གསར་བུ་ནི། ཚུལ་ཁྲིམས་དང་ལྡན་པ་ལགས་ལ། དེ་ལས་ཆོས་ཀྱི་དེ་ཁོ་ན་ཉིད་རྟོགས་པར་འགྱུར་


[054-121b0] [121B] 
[054-121b1] ཅི་ལགས། གསར་བུས་གློ་བར་ཆུད་བཞིན་དུ་རྒན་པོ་ཚུལ་ཁྲིམས་འཆལ་པ་ཕྱག་བགྱི་འཚལ་ལམ། གཞན་ཡང་གླེང་འཚལ་བ་མཆིས་ཏེ། ཅི་ལགས། ཁྱིམ་ན་གནས་པ་ལས་
[054-121b2] ཆོས་རྟོགས་པར་འགྱུར་ནའང་ཁྱིམ་ན་གནས་པ་ལ་ཕྱག་བགྱི་འཚལ་ལམ། ཧ་ཅང་ཞེས་ཆེར་བགྱི་བའི་མི་རིགས་ལགས་སོ། །ཁྱིམ་ན་གནས་པ་རྣམས་ནི། རབ་ཏུ་བྱུང་བའི་མཆོད་པའི་
[054-121b3] འོས་དང། ཡོན་གནས་མ་ལགས་སོ། །བསྟན་པ་འདི་ལ་ནི། གཞོན་ནུས་རྒན་པོ་རྣམས་ལ་མཆོད་པ་བགྱི་བའི་རིགས་ལགས་སོ། །རྒན་པོ་མཆོད་པའི་འོས་ཞེས་བགྱི་བ་ནི། བསྙེན་
[054-121b4] པར་རྫོགས་པ་འདུལ་བ་དང། ཆོ་ག་དང། སྤྱོད་ཡུལ་ལ་གནས་པ་ལགས་ལ། བཅོམ་ལྡན་འདས་ཀྱིས་ཀྱང་ཚུལ་ཁྲིམས་འཆལ་པ་རྣམས་ནི་ཞིང་གི་ནང་ན་ཞིང་གི་རྡོ་དང་འདྲའོ། །
[054-121b5] ཞེས་གསུངས་ན། ད་ནི། རྒན་ནམ་ཡང་ན་གཞོན་ཡང་རུང། །གང་ལས་ཆོས་ནི་རྟོགས་འགྱུར་བ། །དབང་ཆེན་ལྷ་ལ་བྱ་བ་བཞིན། །དེ་ལ་བཀུར་སྟིས་ཕྱག་ཀྱང་བྱ། །ཞེས་ཀྱང་
[054-121b6] གསུང་ངམ། ཚིག་གི་དོན་འདི་གཉིས་ནི། དཔྱད་འཚལ་ལགས་སོ། །དེ་མ་ལགས་ན། དེ་ལྟར་བགྱིས་དང་ཆད་པའི་གནས་སུ་འགྱུར་ལགས་སོ་།བཅོམ་ལྡན་འདས། དགེ་སློང་
[054-121b7] ཚུལ་ཁྲིམས་དང་ལྡན་པ་རྣམས་སླུ་བར་མཛད་ལགས་སམ། འདི་ལ་ནོངས་པ་མང་དུ་མཆིས་ལགས་ན། བཅོམ་ལྡན་འདས་ཀྱིས་མདོ་མང་པོ་དག་ལས་ཚུལ་ཁྲིམས་འཆལ་པ་རྣམས་


[054-122a0] [122A] 
[054-122a1] ༄༅། །ཆད་པས་གཅད་པར་བཀའ་སྩལ་ན། ཅི་ལགས། དེ་བཞིན་གཤེགས་པས་འདིར་དགོངས་ཏེ་གསུངས་ལགས་སམ། བཅོམ་ལྡན་འདས་ཀྱིས་བཀའ་སྩལ་
[054-122a2] པ༑ རྒན་ནམ་ཡང་ན་གཞོན་ཡང་རུང། །གང་ལས་ཆོས་ནི་རྟོགས་འགྱུར་བ། །དབང་ཆེན་ལྷ་ལ་བྱ་བ་བཞིན། །དེ་ལ་བཀུར་སྟིས་ཕྱག་ཀྱང་བྱ། །ཞེས་བྱ་བ་ནི། མ་འོངས་པའི་དུས་
[054-122a3] ཀྱི་བྱང་ཆུབ་སེམས་དཔའ་རྣམས་ཀྱི་ཕྱིར་ངས་བསྟན་པ་ཡིན་གྱི་ཉན་ཐོས་ཀྱི་ཐེག་པ་པ་རྣམས་ཀྱི་ཕྱིར་དེ་སྐད་བསྟན་པ་ནི། མ་ཡིན་ནོ། །རིགས་ཀྱི་བུ། ངས་སྔར་བསྟན་པ་དམ་
[054-122a4] པའི་ཆོས་ནུབ་པའི་དུས་དང། ཚུལ་ཁྲིམས་དང་ལྡན་པ་འགྲིབ་པའི་དུས་དང། ཚུལ་ཁྲིམས་འཆལ་པའི་ཕྱོགས་རྣམ་པར་འཕེལ་བའི་དུས་དང། ངེས་པར་གྲོལ་བ་དང། ཆགས་
[054-122a5] པ་མེད་པ་ཟད་པའི་དུས་དང། བྲན་དང་བྲན་མོ་ལ་སོགས་པ་རྫས་ངན་པ་དུ་མ་ཡོངས་སུ་འཛིན་པར་བྱེད་པའི་དུས་ན་སྐྱེས་བུ་བཞིའི་ནང་ནས་གཅིག་ཙམ་ཡང་བྲན་དང་བྲན་མོ་
[054-122a6] ལ་སོགས་པ་རྫས་ངན་པ་དུ་མ་ཡོངས་སུ་འཛིན་པའི་དགེ་འདུན་གྱི་ནང་དུ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དེ་རྣམས་ཀྱི་རུང་བ་དང། རུང་བ་མ་ཡིན་པ་དང། འདུལ་བ་དང་
[054-122a7] འདུལ་པ་མ་ཡིན་པའི་བྱེ་བྲག་ཀྱང་ཤེས། དེ་དག་གི་གཡེལ་བ་དང་བདག་ཉིད་ཀྱི་ཉེས་པ་མང་པོའི་གྮིའང་ཤེས་ཏེ། སྤྱོད་པ་འདི་ནི། བཅོམ་ལྡན་འདས་ཀྱི་སྤྱོད་པ་མ་ཡིན་ནོ། །


[054-122b0] [122B] 
[054-122b1] རྣམས་ལས་གསུང་རབ་ཡན་ལག་དགུ་སློབ་པར་བྱེད་ཅིང། དེ་དག་ཕམ་པ་བྱུང་བ་ཡིན་པར་ཤེས་སུ་ཟིན་ཀྱང་དམ་པའི་
[054-122b2] ཆོས་དབྱུང་བར་བྱའོ། །སྙམ་སྟེ། བ་རོག་པར་འདུག་ནས་དེ་འབའ་ཞིག་སེམས་ཤིང་དམ་པའི་ཆོས་སྲུང་བ་ཁོ་ནའི་ཕྱིར་འཇིག་རྟེན་དུ་འབྱུང་ངོ། །རིགས་ཀྱི་བུ། དཔེར་ན། འགའ་ཞིག་
[054-122b3] གི་རྒྱལ་པོ་ཞིག་ཤི་ནས་དེའི་བུ་རྣམས་ཀྱི་ནང་ན་རྒྱལ་པོ་ནུས་པ་མེད་དེ། རྒྱལ་པོ་དེ་ཉིད་ཀྱི་ཁམས་ཀྱི་གདོལ་པ་འབྲུག་སྒྲ་ལྟ་བུའི་སིལ་སྙན་དང་ལྡན་པ་ཞིག་གིས་གདོལ་པ་དག་དེང་
[054-122b4] དེ་མཐུས་རྒྱལ་སྲིད་འཕྲོག་ནས་རྒྱལ་པོ་བྱེད་ལ། གདོལ་པ་དེའང་རང་བཞིན་གྱིས་ནོར་དང་ལྡན་པ་ཞིག་སྟེ། དེ་ནས་གདོལ་པ་དེ་རྒྱལ་པོ་བྱེད་པ་ན་བྲམ་ཟེ་དང། ཁྱིམ་བདག་དེ་ན་གནས་
[054-122b5] པ་རྣམས་གདོལ་པས་བཀོལ་ན་མི་རུང་ངོ། །སྙམ་ནས་ཡུལ་བོར་ཏེ་གང་ན་རྒྱལ་པོའི་རིགས་རྒྱལ་པོ་བྱེད་པའི་ཡུལ་དེར་འགྲོ་བར་བྱེད་ལ། བྲམ་ཟེ་དང་ཁྱིམ་བདག་གཞན་ཁ་ཅིག་ནི། བདག་
[054-122b6] གི་ཡུལ་འདོར་མ་ཕོད་ནས་ཇི་ལྟར་ཤིང་གང་དུ་སྐྱེས་པ་དེ་ཉིད་དུ་སྐམ་པར་འགྱུར་བ་བཞིན་དུ་དེ་དག་ཀྱང་ཤིང་དང་འདྲ་བར་ཡུལ་དེ་ཉིད་ན་འཁོད་དོ། །དེ་ནས་གདོལ་པ་དེས་མི་མང་པོ་བྱེར་
[054-122b7] རོ༑ ༑སྙམ་ནས་གདོལ་པ་རྣམས་ལམ་ཐམས་ཅད་སྲུང་དུ་བཅུག་སྟེ། མི་ལྷག་མ་རྣམས་བསྲུང་བའི་ཕྱིར་ཡང་བྲམ་ཟེ་གཙང་སྦྲ་ཅན་རིག་བྱེད་ཀྱི་མཐར་ཕྱིན་པ་གང་ངའི་རྒྱལ་སྲིད་ཀྱི་


[054-123a0] [123A] 
[054-123a1] ༄༅། །ཕྱེད་ལོངས་སྤྱད་པར་འདོད་པ་དེས་ནི། ངའི་མདུན་ན་འདོན་གྱིས་ཤིག་ཅེས་བསྒྲགས་ཏེ། དེ་ལྟར་གྲོང་ཁྱེར་དུ་ཞག་བདུན་གྱི་བར་དུ་རྔ་བོ་ཆེ་བརྡུངས་ཀྱང་བྲམ་ཟེ་
[054-123a2] གཙང་སྦྲ་ཅན་གདོལ་པའི་བླ་མཁྱེན་བྱེད་པ་སུ་ཡོད་ཅེས་ཟེར་ནས་སུའང་མ་བཏུབ་བོ། །དེ་ནས་གདོལ་པ་དེས་བསྒོ་བ། གལ་ཏེ་སུའང་དེ་ལྟར་བྱེད་དུ་མི་བཏུབ་ན། བྲམ་ཟེ་ཐམས་ཅད་
[054-123a3] གདོལ་པའི་ཁྱིམ་དུ་གདོལ་པ་རྣམས་དང་ལྷན་ཅིག་ཏུ་ཟན་ཟོ་ཞིག་།ཉོལ་ཅིག་གལ་ཏེ་མི་བཏུབ་ན། དེའང་ངས་ནན་གྱིས་བྱེད་དུ་གཞུག་གོ་དེ་སྟེ་ལ་ལ་ཞིག་བཏུབ་ན་ནི། ངས་རྒྱལ་
[054-123a4] སྲིད་ཀྱི་ཕྱེད་ཀྱང་སྦྱིན་ནོ། །སུམ་ཅུ་རྩ་གསུམ་པའི་ལྷ་རྣམས་ཀྱི་བདུད་རྩི་འཐུངས་ན། ལྷར་འགྱུར་བ་ཐོབ་པར་འགྱུར་བ་འཇིག་རྟེན་ན་དཀོན་པ་གང་ཡིན་པ་དེ་ང་དང་ལྷན་ཅིག་ཏུ་
[054-123a5] འཐུངས་ལ་ལྷར་འགྱུར་བར་བྱའོ། །ཞེས་བསྒོའོ། །དེ་ནས་དེར་བྲམ་ཟེའི་གཞོན་ནུ་གཙང་སྦྲ་ཅན་ཐོར་ཚུགས་དང་ལྡན་པ། རིག་བྱེད་ཀྱི་མཐར་ཕྱིན་པ། གཞོན་ནུ་ཚངས་པར་སྤྱོད་པ་
[054-123a6] ཞིག་གིས་བསྒོ་བ་དེ་ཐོས་ནས་རང་གི་ཐོར་ཚུགས་བཤིག་སྟེ་གདོལ་པ་དེའི་ཐད་དུ་སོང་ནས་དེ་ལ་ཕྱག་བཙལ་ཏེ་སྨྲས་པ། རྒྱལ་པོའི་ཞལ་སྔ་ནས་བཀའ་ཅི་སྩལ་པ་དེ་བཞིན་དུ་
[054-123a7] བགྱིའོ། །ཞེས་བྱས་ཏེ། དེ་ནས་རྒྱལ་པོ་དེས་དེ་མདུན་ན་འདོན་དུ་དབང་བསྐུར་ཏོ། །དེ་ནས་བྲམ་ཟེ་རྣམས་ན་རེ། གདོལ་པའི་མདུན་ན་འདོན་བར་ཁས་བླངས་པ་ངན་པ་འདི་ངན་པ་འདི་


[054-123b0] [123B] 
[054-123b1] །དེ་ནས་དེ་བཞིན་དུ་རྒྱལ་པོས་དེ་ལ་རྒྱལ་སྲིད་ཀྱི་ཕྱེད་བྱིན་ནས་དེ་དང་ལྷན་ཅིག་ཏུ་རྒྱལ་པོ་བྱེད་དོ། །དེ་ནས་སྐབས་ཤིག་ཏུ་བྲམ་ཟེ་དེས་གདོལ་པའི་རྒྱལ་པོ་དེ་ལ་སྨྲས་པ་རྒྱལ་
[054-123b2] པོ་ཆེན་པོ། །བདག་གི་བྲམ་ཟེའི་ཚུལ་བོར་ནས་ཁྱོད་ཀྱི་མདུན་ན་འདོན་བགྱི་བར་ཁས་བླངས་ཏེ་ཁྱོད་ལ་རིག་པ་རེ་རེ་ནས་བསླབ་སྙམ་ན། ཁྱོད་ད་དུང་བདག་ལ་ཐུགས་མི་རྟོན་ཏོ། །དེ་ནས་རྒྱལ་
[054-123b3] པོ་དེས་དེ་ལ་སྨྲས་པ། ཁྱོད་ལ་ང་ཅི་སྟེ་ཡིད་མི་རྟོན། འདི་ལྟ་བུའི་ཡོན་ཏན་དང་ལྡན་པ་ཁྱོད་ལ་ཡིད་རྟོན་གྱི། ད་ནི། རྒྱལ་པོ་ཤི་བ་དེའི་བདུད་རྩིའི་བུམ་པ་འདི་ཕྱེད་ཕྱེད་མཉམ་དུ་བཏུང་ངོ།།
[054-123b4] ཞེས་བྱས་སོ། །དེ་ནས་ཐོག་མ་ཁོ་ནར་བློན་པོ་དེས་འཐུངས་པའི་འོག་ཏུ་བདུད་རྩི་དེའི་ནང་དུ་ཐབས་ཀྱིས་བཏུང་བ་གཞན་བླུགས་ནས་རྒྱལ་པོ་དེས་འཐུངས་པ་དང། བརྒྱལ་ཏེ་ཤི་བ་
[054-123b5] བཞིན་དུ་འདུག་གོ། །དེ་ནས་བྲམ་ཟེ་དེས་རྒྱལ་པོ་སྔ་མའི་བུ་རྒྱལ་པོ་ནུས་པ་རྒྱལ་པོར་བཅུག་ནས་སྨྲས་པ། རྒྱལ་སྲིད་འདི་ལོངས་ལ་ཆུད་མ་ཟོས་པར་གྱིས་ཤིག་གདོལ་པ་ནི། རྒྱལ་
[054-123b6] སྲིད་འདི་ལ་རྒྱལ་པོའི་འོས་མ་ཡིན་ཏེ། ཁྱོད་ཉིད་རྒྱལ་པོར་འོས་པ་ཡིན་ནོ། །གདོལ་པས་རྒྱལ་པོ་བྱ་བ་ནི། མི་སྲིད་དོ། །ཞེས་བྱས་སོ་།དེ་ནས་གདོལ་པ་དེ་བརྒྱལ་བ་ལས་སངས་པར་
[054-123b7] འགྱུར་བའི་སྨན་བྱིན་ཏེ་སོས་པར་བྱས་ནས་དེ་སྤྱུགས་ཏེ་འགལ་བ་བྱེད་པའི་ཆད་པས་བཅད་དོ། །དེ་ལྟར་བྲམ་ཟེ་དེས་རྒྱལ་སྲིད་སླར་བཙུགས་ཏེ་གདོལ་པ་དེ་སྤྱུགས་ན། དེ་བྲམ་ཟེ་ལས་


[054-124a0] [124A] 
[054-124a1] ༄༅། །ཉམས་པར་ཡང་མ་གྱུར་ལ། བྲམ་ཟེ་དང། ཁྱིམ་བདག་རྣམས་ཀྱང་འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་ནོ། །ཞེས་ཟེར་ཞིང་དེ་ལ་ལེགས་
[054-124a2] སོ། །ལེགས་སོ་ཞེས་བྱས་ཏེ། མཆོད་པར་བྱེད་པ་དེ་བཞིན་དུ་བྱང་ཆུབ་སེམས་དཔའ་ཡང་ང་འདས་པའི་འོག་ཏུ་དམ་པའི་ཆོས་དབྱུང་བའི་དོན་དུ་ཐབས་ཅིའང་བྱེད་དེ། རྫས་ངན་
[054-124a3] པ་འདུན་ཅིང་སྤྱོད་པ་ངན་པ་དང་ལྡན་པ་དགེ་འདུན་གྱི་ནང་དུ་ཚུལ་ཁྲིམས་འཆལ་པ་དག་དང་ཆུལ་མཐུན་པར་ཡང་སྟོན་ཏེ། ཚུལ་ཁྲིམས་འཆལ་པ་དེ་རྣམས་ཀྱི་ཆོས་གོས་དང་
[054-124a4] གླེགས་བམ་དང། ཡོ་བྱད་དེ་རྣམས་དེ་དག་ལས་འཕྲོག་ནས་དགེ་སློང་ཚུལ་ཁྲིམས་དང་ལྡན་པ་རྣམས་ལ་སྦྱིན་པར་གང་གིས་ནུས་པ་དང་སྒྲུབ་པ་དང། བཙོ་བ་དང། འབྲུ་
[054-124a5] བསྡུ་བའང་བསྟེན་ཏེ་རུང་བ་མ་ཡིན་པ་བརྒྱད་ཀྱི་དངོས་པོ་ལེན་པར་བྱེད་པ་རྣམས་མེད་པར་བྱེད་པར་གང་གིས་ནུས་པ་དང། བྲམ་ཟེས་གདོལ་པའི་རྒྱལ་པོ་ལ་བྱས་པ་བཞིན་
[054-124a6] དུ་དེ་དག་དང་ལྷན་ཅིག་ཏུ་སྐབས་དབྱེ་བ་དང། གསོ་སྦྱོང་དང་ཐལ་མོ་སྦྱར་བས་འདུད་པའི་ལས་བྱེད་ཅིང་འགལ་བ་བྱེད་པ་ཚར་གཅོད་པར་གང་གིས་ནུས་པ་དང། གཡེལ་
[054-124a7] བ་རྣམས་ཀྱང་དག་པའི་དགེ་འདུན་དུ་བསྒྱུར་ཞིང་སྐྱེ་བོ་མང་པོ་ལ་ཕན་པའི་ཕྱིར་ཐེག་པ་ཆེན་པོའི་མདོའི་སྡེ་ཚན་སྟོན་པར་གང་གིས་ནུས་པའི་བྱང་ཆུབ་སེམས་དཔའ་སེམས་དཔའ་


[054-124b0] [124B] 
[054-124b1] གསུངས་པ་ཡིན་ཏེ། དེ་ལྟར་བྱེད་པ་ལ་ནི། དམ་པའི་ཆོས་འབྱིན་པའི་ཕྱིར་བྲམ་ཟེ་དང། ཁྱིམ་བདག་རྣམས་མགུ་བར་འགྱུར་ཏེ་
[054-124b2] བྲམ་ཟེ་ཡིན་བཞིན་དུ་འདིས་རྒྱལ་སྲིད་དང། དམ་པའི་ཆོས་བཙུགས་སོ། །སྙམ་ནས་དེ་ལ་མཆོད་པ་བྱེད་དོ། །གང་དེ་ལྟར་སྟོན་པ་དེ་ནི། བྱང་ཆུབ་སེམས་དཔའ་ཁོ་ན་ཡིན་ཏེ། ཐབས་
[054-124b3] དང་སྦྱར་ཞིང་བྱེད་པས་ན། དེ་ལ་ཉེས་པ་བསྐྱེད་པར་མི་བྱའོ་།དེ་ལ་ཉེས་པ་བསྐྱེད་ན། ཕྱིར་ཉེས་པ་ཐོབ་པར་འགྱུར་ཏེ། བཤགས་པར་འོས་པའི་ཉེས་པ་ལྟ་བུར་འགྱུར་ལ་ང་རྒྱལ་གྱི་
[054-124b4] དབང་གིས་འཆགས་པར་ཡང་མི་བྱེད་དོ། །བྱང་ཆུབ་སེམས་དཔའ་སློབ་དཔོན་དེ་ནི། མཆོག་ཏུ་གཡེལ་བ་ལྟ་བུར་སྟོན་ཀྱང་ཉེས་པར་མི་འགྱུར་ཏ། དགོངས་པའི་ཚིག་འདི་ནི། བྱང་ཆུབ་
[054-124b5] སེམས་དཔའི་ཆེད་དུ་བསྟན་ཏོ། །རྒན་ནམ་ཡང་ན་གཞོན་ཡང་རུང་།གང་ལས་ཆོས་ནི་རྟོགས་འགྱུར་བ། །བྲམ་ཟེ་སྲེག་སྦྱིན་མེ་བཞིན་དུ། །དེ་ལ་བཀུར་སྟིས་ཕྱག་ཀྱང་བྱ། །རྫོགས་
[054-124b6] སངས་རྒྱས་ཀྱིས་བསྟན་པ་ཡི། །ཆོས་ནི་གང་ལས་རྟོགས་འགྱུར་བ་།དབང་ཆེན་ལྷ་ལ་བྱ་བ་བཞིན། །དེ་ལ་བཀུར་སྟིས་ཕྱག་ཀྱང་བྱ། །ཞེས་བྱ་བ་ནི། ཉན་ཐོས་རྣམས་ཀྱི་ཆེད་དུ་བསྟན་
[054-124b7] པ་མ་ཡིན་གྱི། བྱང་ཆུབ་སེམས་དཔའ་རྣམས་ཀྱི་ཆེད་དུ་བསྟན་པ་ཡིན་ནོ། །གསོལ་པ། བཅོམ་ལྡན་འདས་ཅི་ལགས། བྱང་ཆུབ་སེམས་དཔའ་གཡེལ་བ་དེ་ལྟ་བུ་དག་བསྙེན་པར་


[054-125a0] [125A] 
[054-125a1] ༄༅། །རྫོགས་པར་རུང་ངམ། འོན་ཏེ་མི་རུང་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་སྐད་མ་ཟེར་ཅིག་དེ་ཉིད་དེ་དག་གི་བསྙེན་པར་རྫོགས་
[054-125a2] པ་ཡིན་ཏེ། དེ་དག་གི་ཉེས་པ་གང་དང། གང་བཤགས་པ་དེ་དག་ནི་བཤགས་བཟོད་པ་ཡིན་ནོ། །རིགས་ཀྱི་བུ། དཔེར་ན། རྫིང་རྙིང་པ་རལ་པའི་ཆུ་ནི། ཐམས་ཅད་ཟག་པར་འགྱུར་
[054-125a3] རོ༑ ༑དེ་ཅིའི་ཕྱིར་ཞེ་ན། སྐྱེ་བོ་ཆོས་བཞིན་དུ་བྱེད་པ་རྣམས་ནི། འགྲིབ། སྐྱེ་བོ་ཆོས་བཞིན་དུ་མི་བྱེད་པ་རྣམས་ནི། འཕེལ་བའི་ཕྱིར་རོ། །གལ་ཏེ་རྫིང་དེ་ལ་ལ་ཞིག་གིས་ཕྱིར་བཅོས་
[054-125a4] ན་ནི། དེས་དེའི་ནང་ནས་ཆུ་འཛག་པར་མི་འགྱུར་བ་དེ་བཞིན་དུ་བྱང་ཆུབ་སེམས་དཔའ་ཡང་དགེ་སློང་ཚུལ་ཁྲིམས་དང་ལྡན་པ་རྣམས་མེད་པའི་ཕྱིར་དང། དགེ་འདུན་གྱི་སྒྲུབ་པ་ཉམས་
[054-125a5] པའི་ཕྱིར་དང། ཐེག་པ་ལ་གཡེལ་བ་ཡོངས་སུ་འཕེལ་བའི་ཕྱིར་གཡེལ་བ་རྣམས་དང་ལྷན་ཅིག་ཏུ་བསྙེན་པར་རྫོགས་པ་དང། སྐབས་འབྱེད་པ་དང། གསོ་སྦྱོང་དང། ཐལ་མོ་
[054-125a6] སྦྱར་བས་འདུད་པའི་ལས་བྱེད་པས་རྫིང་ཟགས་པ་བཞིན་དུ་ཚུལ་ཁྲིམས་དང། ཆོ་ག་ཟགས་པར་འགྱུར་མོད་ཀྱི། རིགས་ཀྱི་བུ། བྱང་ཆུབ་སེམས་དཔའ་དམ་པའི་ཆོས་འབྱིན་པར་
[054-125a7] འདོད་པ་དང། ཚུལ་ཁྲིམས་དང་ལྡན་པའི་མི་ནི། རྫིང་བཅོས་པ་བཞིན་དུ་དེ་ཉིད་བསྙེན་པར་རྫོགས་པ་ཡིན་ཏེ། དྲི་མ་མེད་པ་དང་བཤགས་པས་བདག་ཉིད་དག་པར་བྱས་ནས་


[054-125b0] [125B] 
[054-125b1] འདུལ་བ་དེ་ཁོ་ན་ཉིད་ཀྱིས་རྫིང་བཅོས་པ་བཞིན་དུ་འཆོས་བར་བྱེད་དོ།། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་བརྒྱད་
[054-125b2] པ། གསོལ་པ། བཅོམ་ལྡན་འདས་ཀྱིས་ཨ་མྲའི་འབྲས་བུ་རྣམ་པ་བཞི་ལྟ་བུའི་མདོ་ལས་གསུངས་པའི་ཚུལ་ཁྲིམས་དང་ལྡན་པ་དང། ཚུལ་ཁྲིམས་འཆལ་པ་དེ་ཇི་ལྟར་རྟོགས་པར་
[054-125b3] བགྱི་ལགས། བཀའ་སྩལ་པ། རིགས་ཀྱི་བུ། ཚུལ་ཁྲིམས་དང་ལྡན་པ་དང། ཚུལ་ཁྲིམས་འཆལ་པ་ནི། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ལས་རྟོགས་པར་བྱའོ།།
[054-125b4] གསོལ་པ། ཇི་ལྟར་རྟོགས་པར་བགྱི་ལགས། བཀའ་སྩལ་པ། ཁྱིམ་བདག་།ཞིང་པ་ལ་ཞིག་གིས་འབྲས་སཱ་ལུ་དང། འབྲུ་དང། ཁྲེ་རྒོད་ཀྱི་ཞིང་ལ་ཐོག་མ་ཁོ་ནར་ཞིང་གི་རྔོ་དང་
[054-125b5] སྙེ་ལོང་རྣམས་བསལ་ཏེ་དག་པར་བྱས་པ་དེ་ལ་དེ་ཕྱིན་ཆད་ནས་ནམ་འབྲས་བུར་མ་བྱུང་གྱི་བར་དུ་ཤའི་མིག་གིས་ཞིང་གི་གྲངས་སུ་རྩི་བར་བྱེད་ལ་འབྲས་བུར་གྱུར་པའི་ཚེ་ནི། ཕུབ་
[054-125b6] མ་དང། ཁོང་སྟོང་དང། འབྲས་བུ་དང། སྙིང་པོའི་བྱེ་བྲག་དང། འདི་ནི། འབྲུ་ཡིན་ནོ། །འདི་ནི། འབྲུ་མ་ཡིན་ནོ། །སྙམ་དུ་ཡང་དག་པར་ཤེས་པ་དེ་བཞིན་དུ་གཞི་ཆེན་པོ་བརྒྱད་ནི་
[054-125b7] དགེ་འདུན་གྱི་སྐྱོན་ཡིན་ཏེ། དེ་རྣམས་ཞིང་གི་རྔོ་དང་སྙ་ལོང་བཞིན་དུ་བསལ་ནས་དེའི་འོག་ཏུ་ཤའི་མིག་གིས་དགེ་འདུན་གྱི་ནང་དུ་ཚུལ་ཁྲིམས་དང་ལྡན་པའི་དགེ་སློང་གི་གྲངས་སུ་


[054-126a0] [126A] 
[054-126a1] ༄༅། །རྩི་བར་བྱེད་དོ། །སུའང་རུང་སྟེ་ནམ་སྐྱོན་ཅན་དུ་མ་གྱུར་པ་དང། ཡོན་ཏན་གྱི་འབྲས་བུ་གསལ་བར་མ་གྱུར་གྱི་བར་དུ་འདི་ནི། འབྲས་བུའོ། །འདི་ནི། འབྲུ་
[054-126a2] ངན་པའོ། །ཞེས་བྱ་བ་དེ་ལྟ་བུར་ཤའི་མིག་གིས་རྟོགས་པར་མི་ནུས་ཏེ། དེའི་དུས་ཀྱི་བར་སྐབས་སུ་ནི། ཞིང་བཞིན་དུ་དགེ་འདུན་གྱི་གྲངས་སུ་མགོ་མཉམ་དུ་རྩི་བར་འགྱུར་རོ། །
[054-126a3] དེ་ཅིའི་ཕྱིར་ཞེ་ན། ཞིང་གི་སྐྱོན་ནི། ཞིང་གི་རྔོ་ཡིན་ལ་དགེ་འདུན་གྱི་སྐྱོན་ནི། གཞི་ཆེན་པོ་བརྒྱད་ཡིན་པའི་ཕྱིར་རོ་།ཉེས་པའི་མཆོག་སྦྲུལ་གདུག་པ་ལྟ་བུ་དང་བྲལ་བའི་
[054-126a4] དགེ་འདུན་ནི། ཞིང་ཞེས་བྱ་སྟེ། དགེ་སློང་སུའང་རུང་ཞིང་རྣམ་པར་དག་པ་ལྟ་བུར་གྱུར་པ་དེ་ནི། ལྷ་བཞིན་དུ་མཆོད་པར་བྱ་བ་དང། ཡོན་གནས་སུ་བྱ་བ་ཡིན་ནོ། །འབྲས་བུར་
[054-126a5] གྱུར་པ་དེའི་སྔ་རོལ་ཏུ་ནི། ཤའི་མིག་གིས་སྐྱོན་དང། ཡོན་ཏན་རྟོགས་པར་མི་ནུས་སོ། །རིགས་ཀྱི་བུ། གཞན་ཡང་དཔེར་ན་གྲོང་གིས་ཁོར་གཅིག་གི་ནང་ན་ཤིང་ཀ་ར་ཀ་མང་
[054-126a6] པོའང་ཡོད། དེའི་ནང་ན་ཤིང་ཏེན་ཏུ་ཀ་གཅིག་ཀྱང་ཡོད་ལ་ཏེན་ཏུ་ཀའི་ཤིང་དེ་ལའང་འབྲས་བུ་ཡོད། ཀ་ར་ཀའི་ཤིང་དེ་དག་ལའང་འབྲས་བུ་ཡོད་པ་ལས། དེ་ནས་བུ་མོ་གཞོན་
[054-126a7] ནུ་དབུལ་མོ་ཤིང་ཏོག་འཐུ་བ་ཞིག་གིས་ཏེན་ཏུ་ཀའི་འབྲས་བུ་བཏུས་ནས་ཀ་ར་ཀའི་འབྲས་བུའང་དེའི་བཅུ་འགྱུར་ཙམ་དུ་བཏུས་ཏེ། ཏེན་ཏུ་ཀའི་འབྲས་བུ་ཡིན་ནོ། །སྙམ་ནས་དེ་


[054-126b0] [126B] 
[054-126b1] བྱེད་ལ། དེ་ནས་བྱིས་པ་རྣམས་ཀྱིས་འབྲས་བུ་རྣམ་པ་གཉིས་ཏེན་ཏུ་ཀའི་འབྲས་བུ་ཡིན་ནོ། །སྙམ་ནས་ཉོས་ཏེ་ཟོས་པ་དང་ཤིའོ།།
[054-126b2] དེ་ན་བྱེ་བྲག་ཕྱེད་པའི་མི་ཏེན་ཏུ་ཀའི་འབྲས་བུ་ཟ་འདོད་པ་གང་ཡིན་པ་དེ་དག་གིས་ནི། བུ་མོ་གཞོན་ནུ་དེ་ལ་ལེགས་པར་དྲིས་ཏེ། ཆེ་ཞེ། འདི་དག་ཕྱོགས་གང་ལོགས་ནས་བླངས་ཞེས་
[054-126b3] བྱས་པ་དང། དེས་དེ་དག་ལ་ས་ཕྱོགས་བསྟན་ཏེ། དེ་དག་ལ་ས་ཕྱོགས་བསྟན་པ་དང། དེ་ན་ཀ་ར་ཀའི་ཤིང་ནི། མང་ལ། ཏེན་ཏུ་ཀའི་ཤིང་ནི། གཅིག་པུ་ལས་མེད་པར་ཤེས་ཏེ། འདི་
[054-126b4] དག་ནི༑ དེ་ནས་བླངས་སོ། །སྙམ་དུ་རིག་ལ། ཏེན་ཏུ་ཀའི་འབྲས་བུ་དེ་དག་བཙལ་ཏེ་མ་རྙེད་ནས་ཀ་ར་ཀའི་འབྲས་བུས་འཇིགས་ཤིང་སྐྲག་སྟེ། འཇིགས་པ་དེ་ཉིད་ཀྱིས་འཕྱ་བར་བྱེད་ཅིང་
[054-126b5] མ་ཉོས་པར་ཕྱིར་དོང་བ་དེ་བཞིན་དུ་རིགས་ཀྱི་བུ། དགེ་འདུན་གང་དག་གཞི་ཆེན་པོ་བརྒྱད་ཤེས་བཞིན་དུ་སྤྱོད་པར་བྱེད་པ་དེར་སྤྱོད་པར་བྱེད་པ་དེས་གལ་ཏེ་ཚུལ་ཁྲིམས་དང་ལྡན་པའི་
[054-126b6] དགེ་སློང་དག་འཁོད་ན། དེ་དག་ཇི་ལྟར་ཀ་ར་ཀའི་ཚལ་ན་ཏེན་ཏུ་ཀའི་ཤིང་འདུག་པ་བཞིན་དུ་དེ་དག་མཐོང་ན། དེ་ཚུལ་ཁྲིམས་དང་ལྡན་པ་ཡིན་དུ་ཟིན་ཀྱང་དགེ་བསྙེན་ཤེས་རབ་ཅན་
[054-126b7] གྱིས་དེ་དག་ལ་ཕྱག་མི་བྱ་ཞིང་མཆོད་པའི་གནས་སུ་མི་བྱའོ་།གལ་ཏེ་དེ་དག་ལ་ཕྱག་བྱ་བར་འདོད་ན། ཅི་ཁྱོད་གཞི་ཆེན་པོ་བརྒྱད་ལེན་པར་བྱེད་དམ། འོན་ཏེ་ལེན་པར་མི་བྱེད་ཅེས་དྲིས་


[054-127a0] [127A] 
[054-127a1] ༄༅། །ནས་གདོད་ཕྱག་བྱ་སྟེ། ལེན་པར་བྱེད་པ་གང་ཡིན་པ་དེ་དག་དང་ལྷན་ཅིག་ཏུ་སྐབས་དབྱེ་བ་དང། གསོ་སྦྱོང་གི་ལས་རྣམས་བྱེད་དང་མི་བྱེད་ཅེས་དྲི་བར་བྱའོ། །
[054-127a2] གལ་ཏེ་འདི་སྐད་ཅེས་ཟེར་ཏེ། དགེ་འདུན་གྱི་གཞི་ཆེན་པོ་བརྒྱད་ནི་ལེན་པར་བྱེད་དེ། བཅོམ་ལྡན་འདས་སེམས་ཅན་ཐམས་ཅད་ལ་ཐུགས་བརྩེ་བས་ཀྱང་རྒྱལ་བུ་རྒྱལ་བྱེད་ཀྱི་ཚལ་
[054-127a3] དུ་གསེར་དངུལ་དག་བཞེས་སོ། །ཟེར་ལ། དེའི་ནང་ན་ཁ་ཅིག་ལེན་པར་མི་བྱེད་དེ། བདག་ཅག་ནི། ལེན་པར་བྱེད་པ་དག་དང་ལྷན་ཅིག་ཏུ་སྐབས་འབྱེད་པ་དང། གསོ་སྦྱོང་དང། ཐལ་
[054-127a4] མོ་སྦྱར་བས་འདུད་པའི་ལས་ཀྱང་མི་བྱེད། ཐུག་པའང་མི་འཐུང་དེ་དག་ལས་རྙེད་པ་དང། བཀུར་སྟིའང་མི་ལེན་ནོ། །ཞེས་ཟེར་བ་དང། ལྷའི་ཡང་ལྷ་སངས་རྒྱས་བཅོམ་ལྡན་འདས་
[054-127a5] དེས་ཀྱང་བཞེས་ན། དགེ་འདུན་གྱིས་བཞེས་པ་ལ་མི་བཟོད་པ་ཅི་ཡོད་ཅེས་དེ་སྐད་ཟེར་དུ་ཟིན་ཀྱང་དེ་དག་དང་ལྷན་ཅིག་ཏུ་ཁྱེད་སྐབས་འབྱེད་པ་དང། གསོ་སྦྱོང་དང། ཐལ་མོ་སྦྱར་བས་
[054-127a6] གདུད་པའི་ལས་མ་བྱས་གྲང་ཞེས་སྨྲ་བར་བྱེད་དེ། གལ་ཏེ་ཚིག་ཉན་དུ་མི་བཏུབ་པ་དེ་དག་ནི། ཡང་དག་པའི་མདོ་སྡེ་ཤེས་པ་ཡིན་ནོ། །ལེན་པར་བྱེད་པ་བྱིས་པ་དང་འདྲ་བ་དེ་དག་ནི།།
[054-127a7] སེམས་ཅན་དམྱལ་བ་པ་ཡིན་པར་རིག་པར་བྱ་སྟེ། སེམས་ཅན་དེ་དག་ནི་བྱིས་པ་འཆི་བ་དང་འདྲའོ། །རིགས་ཀྱི་བུ། གཞན་ཡང་དཔེར་ན་གྲོང་ཁྱེར་ཆེན་པོ་ཞིག་གི་སྤོས་ཀྱི་ཚོང་


[054-127b0] [127B] 
[054-127b1] གཞན་ཡང་སྤོས་ཀྱི་སྣ་གྲངས་དང། སྨན་རྣམས་ཚོང་པ་དག་འཚོང་བར་བྱེད་ལ། དེ་ན་ཉོ་བའི་སེམས་ཅན་རྣམས་ཀྱིས་གངས་ཀྱི་རི་ལས་བྱུང་བའི་སྨན་ཅི་
[054-127b2] འདྲ་བ་མི་ཤེས་ནས་དེ་དག་གིས་དྲིས་ཏེ། གལ་ཏེ་གངས་ཀྱི་རི་ལས་བྱུང་བའི་སྤོས་མ་དུ་ར་ཀ་ལྟ་ཅུང་ཟད་ཅི་ཡོད་ན་བྱིན་ཅིག་ཅེས་བྱས་པ་དང། དེ་གངས་ཀྱི་རི་ལས་བྱུང་བའི་སྤོས་ལྟར་བཅོས་
[054-127b3] པ་ལ་གངས་ཀྱི་རི་ལས་བྱུང་བའི་སྤོས་ཡིན་ནོ། །ཞེས་བྱས་ཏེ་བྱིན་ནས་དེ་དག་གིས་འདི་ནི། གངས་ཀྱི་རི་ལས་བྱུང་བ་ཡིན་ནོ། །སྙམ་དུ་ཡང་དག་པར་ཡིད་ཆེས་ཏེ་བཅོས་མའི་སྤོས་རྣམས་
[054-127b4] ལེན་པར་བྱེད་པ་དེ་བཞིན་དུ། ཚུལ་ཁྲིམས་འཆལ་པའམ། ཚུལ་ཁྲིམས་དང་ལྡན་པའང་རུང་སྟེ། དེ་དག་ལ་འདི་དག་ནི། ཉན་ཐོས་ཀྱི་དགེ་འདུན་ཡང་དག་པ་ཡིན་ནོ། །འདི་དག་ནི། དགེ་
[054-127b5] འདུན་ཡང་དག་པ་ཡིན་ནོ། །འདི་དག་ནི། དགེ་འདུན་མཐུན་པ་ཡིན་ནོ་།སྙམ་དུ་བསམ་སྟེ། ཤའི་མིག་དང་ལྡན་པའི་དགེ་བསྙེན་དེས་དེ་དག་ལ་ཕྱག་ཀྱང་བྱའོ། །སྦྱིན་པའང་སྦྱིན་པར་བྱའོ།།
[054-127b6] ཤའི་མིག་དང་ལྡན་པའི་དགེ་བསྙེན་གྱིས་སྤོས་ཀྱི་ཚོང་འདུས་སུ་གངས་ཀྱི་རི་ལས་བྱུང་བའི་སྨན་བཞིན་དུ་བཅོས་མ་མ་ཡིན་པ་རྟོགས་པར་དཀའོ། །དེ་བཞིན་དུ་ལྷ་རི་མིག་མེད་པ་བྱེ་བྲག་
[054-127b7] མི་ཕྱེད་པས་གངས་ཀྱི་རི་ལས་བྱུང་བའི་སྨན་བཞིན་དུ་འདི་ནི་ཚུལ་ཁྲིམས་དང་ལྡན་པའོ། །འདི་ནི། ཚུལ་ཁྲིམས་འཆལ་པའོ། །དགེ་འདུན་འདི་དག་གཞི་ཆེན་པོ་བརྒྱད་ཀྱི་ཉེས་པ་


[054-128a0] [128A] 
[054-128a1] ༄༅། །དང་བྲལ་བ་ཡིན་ནོ། །སྙམ་དུ་རྟོགས་པར་མི་ནུས་སོ་།ཚུལ་ཁྲིམས་དང་ལྡན་པ་དང། ཚུལ་ཁྲིམས་འཆལ་པ་ནི། ལྷའི་མིག་དང་ལྡན་པ་རྣམས་ཀྱི་ཡུལ་ཡིན་གྱི་
[054-128a2] ཤའི་མིག་དང་ལྡན་པ་རྣམས་ཀྱི་ཡུལ་མ་ཡིན་ནོ། །གལ་ཏེ་མ་དག་པ་མཐོང་ན་ནི། ཇི་སྲིད་དུ་བཤགས་སུ་རུང་བའི་ཉེས་པ་བྱུང་བ་མ་བཤགས་ཀྱི་བར་དུ་དེ་དག་ལ་ཕྱག་ཀྱང་མི་
[054-128a3] བྱའོ༑ ༑སྦྱིན་པའང་སྦྱིན་པར་མི་བྱའོ། །གཞི་ཆེན་པོ་བརྒྱད་ལེན་པའི་དགེ་འདུན་དག་ལ་ཇི་སྲིད་དུ་བདག་ཉིད་ཀྱི་ཉེས་པ་བཤགས་སུ་རུང་བ་བཤགས་པས་གངས་ཀྱི་རི་ལས་བྱུང་
[054-128a4] བའི་སྨན་བཞིན་དུ་དག་པར་མ་གྱུར་གྱི་བར་དུ་གོས་ཚོན་ཅན་བགོས་པ་ཙམ་ལ་ཡིད་རྟོན་ཏེ་ཕྱག་མི་བྱའོ། །དེ་དག་ལ་སྦྱིན་པའང་སྦྱིན་པར་མི་བྱའོ། །གསོལ་པ། བཅོམ་ལྡན་
[054-128a5] འདས༑ ལེགས་ལགས་སོ། །ལེགས་ལགས་སོ། །བཅོམ་ལྡན་འདས་ཀྱི་བཀའ་འདི་ནི། ལེགས་པར་གསུངས་པ་ལགས་ཏེ། རྡོ་རྗེ་རིན་པོ་ཆེ་བཞིན་དུ་སྤྱི་བོས་མནོད་པར་
[054-128a6] འཚལ་ལོ། །འདི་ལ་བཅོམ་ལྡན་འདས་ཀྱིས་གསུངས་པ། དགེ་སློང་དག་བཞི་པོ་འདི་དག་ནི། རྟེན་བཞི་ཡིན་ཏེ། བཞི་གང་ཞེ་ན། དགེ་སློང་དག་ཁྱེད་ཀྱི་རྟེན་ནི། ཆོས་ཉིད་ཡིན་
[054-128a7] གྱི༑ གང་ཟག་མ་ཡིན་ནོ། །དགེ་སློང་དག་ཁྱེད་ཀྱི་རྟེན་ནི། ངེས་པའི་དོན་ཡིན་གྱི། དྲང་བའི་དོན་མ་ཡིན་ནོ། །དགེ་སློང་དག་ཁྱེད་ཀྱི་རྟེན་ནི། ཡེ་ཤེས་ཡིན་གྱི། རྣམ་པར་ཤེས་པ་མ་


[054-128b0] [128B] 
[054-128b1] ༑དགེ་སློང་དག་ཁྱེད་ཀྱི་རྟེན་ནི། དོན་ཡིན་གྱི། ཡི་གེ་མ་ཡིན་ནོ། །བདག་ཅག་ལ་ནི། རྟེན་བཞི་པོ་འདི་དག་ཚད་མ་ཡིན་གྱི། གང་ཟག་བཞི་པོ་རྣམས་ཚད་མ་མ་ཡིན་ནོ། །ཞེས་
[054-128b2] བགྱི་བ་ལེགས་པར་གསུངས་སོ། །བཀའ་སྩལ་པ། ཆོས་ཉིད་ཅེས་བྱ་བ་ནི། དེ་བཞིན་གཤེགས་པའི་ཡོངས་སུ་མྱ་ངན་ལས་འདས་པའོ། །དེ་བཞིན་གཤེགས་པ་རྟག་པ་དང། བརྟན་པ་
[054-128b3] དང། ཐེར་ཟུག་པའོ། །ཞེས་བྱ་བ་འདི་ནི། སངས་རྒྱས་ཐམས་ཅད་ཀྱི་ཆོས་ཉིད་དོ། །དེ་བཞིན་གཤེགས་པ་མི་རྟག་པར་མཐོང་བ་གང་ཡིན་པ་དེ་དག་ནི། ཆོས་ཉིད་མི་ཤེས་པ་ཡིན་
[054-128b4] ནོ༑ ༑ཞེས་ང་ཟེར་རོ། །དེ་དག་ནི། གང་ཟག་ཡིན་ནོ། །ཞེས་ང་ཟེར་རོ། །དེ་དག་ནི། ཚད་མ་མ་ཡིན་ནོ། །ཞེས་ང་ཟེར་རོ། །དེ་མ་ཡིན་པའི་གང་ཟག་བཞི་པོ་རྣམས་ནི། ཚད་མ་ཡིན་ནོ། །
[054-128b5] གང་ཟག་བཞི་པོ་དགོངས་པའི་ཚིག་ལ་མཁས་པ་དང། དེ་བཞིན་གཤེགས་པའི་གསང་བའི་དེ་ཁོ་ན་ཉིད་ཤེས་པ་དང། རྟག་པ་ཡིན་པར་ཤེས་པ་གང་ཡིན་པ་དེ་དག་ནི། དེ་བཞིན་
[054-128b6] གཤེགས་པ་མི་རྟག་གོ་ཞེས་སེམས་བསྐྱེད་ཀྱང་མི་སྲིད་དེ། གང་ཟག་བཞི་པོ་དེ་དག་ནི། རང་ཉིད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[054-128b7] ཡིན་ནོ༑ ༑སེམས་ཅན་གཞན་གང་དག་དེ་བཞིན་གཤེགས་པ་རྟག་གོ་ཞེས་བྱ་བའི་དགོངས་པའི་ཚིག་ཐམས་ཅད་ལ་མཁས་པའི་གང་ཟག་དེ་དག་ཀྱང་ཚད་མ་དང་རྟེན་དུ་གྱུར་པ་ཡིན་


[054-129a0] [129A] 
[054-129a1] ༄༅། །ནོ༑ ༑ཞེས་ང་ཟེར་ན། བཞི་པོ་དེ་དག་ལྟ་རྟེན་ཅི་སྟེ་མ་ཡིན། དགེ་སློང་དག་ཁྱེད་ཀྱི་རྟེན་ནི། ཆོས་ཉིད་ཡིན་ཏེ། ཉན་ཐོས་རྣམས་ཀྱི་མངོན་པར་ཤེས་པ་ཞེས་བྱ་
[054-129a2] བའི་དོན་དང། ཆོས་ཉིད་མ་བརྗེད་པར་གྱིས་ཤིག་ཅེས་བྱ་བའི་དོན་ཏོ། །ཆོས་ཉིད་ཅེས་བྱ་བ་ནི། དེ་བཞིན་གཤེགས་པ་རྟག་གོ་ཞེས་བྱ་བ་ལ་བརྩོན་པར་བྱ་བ་ཡིན་གྱི་གང་ཟག་ལ་
[054-129a3] བརྩོན་པ་མ་ཡིན་ཏེ། གལ་ཏེ་གང་ཟག་ཚུལ་ཁྲིམས་འཆལ་ལ་ཟང་ཟིང་ལ་བརྐམ་པ་རྣམས་དེ་བཞིན་གཤེགས་པ་མི་རྟག་གོ་ཞེས་ཟེར་ན། གང་ཟག་དེ་དག་ནི། ཚད་མ་མ་ཡིན་ནོ། །
[054-129a4] ཞེས་བྱ་བའི་དོན་ཏོ། །དགེ་སློང་དག་ཁྱེད་ཀྱི་རྟེན་ནི། ངེས་པའི་དོན་ཡིན་གྱི། དྲང་བའི་དོན་མ་ཡིན་ནོ། །ཞེས་བྱ་བ་ལ། ངེས་པའི་དོན་ཞེས་བྱ་བ་ནི། ཐེག་པ་ཆེན་པོ་རྣམས་ཡིན་ཏེ་
[054-129a5] དགོངས་པའི་ཚིག་དེ་བཞིན་གཤེགས་པའི་གསང་བ་ཐོས་ན། ཐེ་ཚོམ་གྱི་ཉེས་པ་མེད་པའི་ཕྱིར་ངེས་པ་ཞེས་བྱ་སྟེ། ཡེ་ཤེས་ཀྱི་རྒྱ་མཚོ་ཆེན་པོ་ལས་བརྒལ་ཞིང་དེ་ལས་བྱུང་ཞེས་
[054-129a6] བྱ་བའི་དོན་ཏོ། །ངེས་པའི་ཡེ་ཤེས་ཐེག་པ་ཆེན་པོ་ཞེས་བྱ་བ་ནི། ཐོགས་པ་མེད་པའི་ཡེ་ཤེས་ལ་བྱའོ། །ཐོགས་པའི་ཡེ་ཤེས་ནི་ཉན་ཐོས་ཀྱི་ཐེག་པའོ། །ངེས་པའི་ཡེ་ཤེས་ནི་
[054-129a7] ཡེ་ཤེས་ཆེན་པོ་དང་ཐེག་པ་ཆེན་པོ་ཞེས་བྱ་སྟེ། བྱང་ཆུབ་སེམས་དཔའ་གང་དག་དེ་བཞིན་གཤེགས་པ་རྟག་པར་ཡང་དག་པར་ཁོང་དུ་ཆུད་པ་དེ་དག་ངེས་པར་བྱེད་པས་ན། དེའི་ཕྱིར་


[054-129b0] [129B] 
[054-129b1] ཚད་མ་ཡིན་གྱི་དྲང་བའི་དོན་ནི། དེ་ལྟ་མ་ཡིན་ནོ། །དེ་བཞིན་གཤེགས་པ་ནི་ཤའི་སྐུ་ཡིན་ཏེ། བུད་ཤིང་ཟད་པའི་མེ་བཞིན་དུ་ཡོངས་སུ་མྱ་
[054-129b2] ངན་ལས་འདས་སོ། །ཞེས་བྱ་བ་འདི་ནི། ཉན་ཐོས་ཀྱི་ཐེག་པ་ཡིན་ཏེ་ཚད་མ་མ་ཡིན་ནོ། །མདོ་སྡེ་དེ་དག་ནི། གདུལ་བར་བྱ་བའི་དབང་གིས་གསུངས་པ་ཡིན་ཏེ། ཉན་ཐོས་ཀྱི་ཐེག་པ་ནི་
[054-129b3] ཡི་གེའི་ཕྱེད་སྦྱར་བ་དང་འདྲ་ཞིང་བྱེ་བྲག་ཏུ་འབྱེད་པ་ཡིན་ཏེ། སློབ་དཔོན་བྱེད་པ་མ་ཡིན་ནོ། །ཉན་ཐོས་ཀྱི་ཐེག་པ་པ་རྣམས་ནི། དྲང་བའི་དོན་རྣམས་ཀྱི་གྲངས་སུ་གཏོགས་སོ། །ཡེ་ཤེས་
[054-129b4] ལས་གསུངས་པའི་དེ་བཞིན་གཤེགས་པའི་ཆེ་བ་ཉིད་ཁོང་དུ་མ་ཆུད་པའི་ཤེས་པ་གང་ཡིན་པ་དེ་ནི། ཉན་ཐོས་ཀྱི་ཐེག་པ་ཡིན་ཏེ། དེ་བས་ན། དྲང་བའི་དོན་ནི། ཚད་མ་མ་ཡིན་ནོ། །གང་
[054-129b5] ཟག་བཞི་པོ་དེ་དག་ཚད་མ་མ་ཡིན་ཏེ། ངེས་པའི་དོན་ཡིན་གྱི་དྲང་བའི་དོན་མ་ཡིན་ནོ། །དེ་བས་ན། དེ་དག་ནི། རྟེན་དུ་གྱུར་པ་དང། ངེས་པའི་དོན་ཡིན་ནོ། །དགེ་སློང་དག་ཁྱེད་ཀྱི་རྟེན་ནི་
[054-129b6] ཡེ་ཤེས་ཡིན་ནོ། །ཞེས་བྱ་བ་ནི། དེ་བཞིན་གཤེགས་པའི་ཚིག་བླ་དྭགས་སོ། །ཆོས་ཀྱི་སྐུ་གང་ཡིན་པ་དེ་ནི། ཚད་མ་མ་ཡིན་ནོ་།ཐབས་ཀྱི་སྐུ་གང་ཡིན་པ་དེ་ནི། ཚད་མ་མ་ཡིན་ནོ། །ཐབས་
[054-129b7] ཀྱི་སྐུ་ལ་བལྟས་ན། དེ་བཞིན་གཤེགས་པའི་སྐུ་ལ་ཕུང་པོ་དང་ཁམས་དང། སྐྱེ་མཆེད་རྣམས་ཇི་ལྟར་ཡོད། གལ་ཏེ་མེད་ནའང་སྐུ་གདུང་གི་ཕུང་པོ་ག་ལས་འོངས། དེ་བས་ན། སྐུ་


[054-130a0] [130A] 
[054-130a1] ༄༅། །གདུང་གི་ཕྱིར་འཇིག་རྟེན་ན་མཆོད་རྟེན་འབྱུང་བ་ཡོད་ཀྱི། ཆོས་ཀྱི་སྐུ་ནི། འབྱུང་བ་མེད་དོ། །དེ་བཞིན་གཤེགས་པ་ཤའི་སྐུའོ། །ཞེས་བྱ་བ་ནི། རྣམ་པར་ཤེས་པ་
[054-130a2] བརྟག་པ་ལས་བསྟན་ཏེ། རྣམ་པར་ཤེས་པ་ནི། ཚད་མ་མ་ཡིན་ནོ་།དེ་བས་ན་རྣམ་པར་ཤེས་པ་ཚད་མ་མ་ཡིན་ཞེས་བྱའོ། །སེམས་ཅན་གང་དག་དེ་ལྟར་རྟོག་པ་དེ་དག་ཀྱང་ཚད་
[054-130a3] མ་མ་ཡིན་ནོ། །དེ་ལྟ་བུའི་མདོ་སྡེ་རྣམས་ཀྱང་ཚད་མ་མ་ཡིན་ནོ་།དགེ་སློང་དག་ཁྱེད་ཀྱི་རྟེན་ནི། དོན་ཡིན་ནོ། །ཞེས་བྱ་བ་ལ་དོན་ཞེས་བྱ་བ་ནི། གསལ་བའི་དོན་ཏོ། །གསལ་
[054-130a4] བའི་དོན་ཞེས་བྱ་བ་ནི། སྣང་བའི་དོན་ཏོ། །སྣང་བའི་དོན་ཞེས་བྱ་བ་ནི། ཞན་པ་མ་ཡིན་པའི་དོན་ཏོ། །ཞན་པ་མ་ཡིན་པའི་དོན་ཞེས་བྱ་བ་ནི། དེ་བཞིན་གཤེགས་པ་རྟག་ཅེས་བྱ་
[054-130a5] བའི་ཕྱིར་རོ། །དེ་བཞིན་གཤེགས་པ་རྟག་པའི་དོན་ཞེས་བྱ་བ་ནི་ཆོས་རྟག་པའི་དོན་ཏོ། །ཆོས་རྟག་པའི་དོན་ཞེས་བྱ་བ་ནི། དགེ་འདུན་རྟག་པའི་དོན་ཏོ། དོན་ནི། དེ་ཡིན་ནོ། །རྟེན་
[054-130a6] ནི༑ དེ་ཡིན་ནོ། །ཡི་གེ་མ་ཡིན་ནོ། །ཞེས་བྱ་བ་ནི། ཆོག་མི་ཤེས་པ་དང། ཡོ་བྱད་མ་བསྙུངས་པ་དང། འདོད་ཆེན་དང། ཚུལ་འཆོས་པ་དང། ཁ་གསག་བྱེད་པར་འགྱུར་བའི་རང་
[054-130a7] བཟོའི་ཡི་གེ་དང། ཚིག་སྣ་ཚོགས་སངས་རྒྱས་ཀྱིས་གསུངས་པ་མ་ཡིན་པའི་མདོ་སྡེ་རྣམས་ཡིན་ཏེ། བཅོམ་ལྡན་འདས་ཀྱིས་བདག་ཅག་ལ་ཐུགས་བརྩེ་ནས་མུ་གེ་བྱུང་བའི་ཚེ་


[054-130b0] [130B] 
[054-130b1] ཕྱིར་བྲན་དང་བྲན་མོ་ལ་སོགས་པ་དང། གཡོས་སུ་བྱས་པ་རྣམ་པ་དུ་མ་གནང་བའི་བསླབ་པའི་གཞི་གསུངས་ཏེ། བྲན་
[054-130b2] དང་བྲན་མོ་ལ་སོགས་པ་དང། གསེར་དང། དངུལ་དང། བ་ལང་དང། མ་ཧེ་དང། འབྲུ་རྣམས་བསྡུ་བ་དང། ཉོ་ཚོང་དང། ཞིང་རྨོ་བ་ལ་སོགས་པ་ངས་གནང་ངོ། །ཞེས་གསུངས་སོ། །ཞེས་
[054-130b3] བྱ་བ་དེ་དག་ནི། ཡི་གེ་ཞེས་བྱ་སྟེ། དེ་ལྟ་བུའི་མདོ་སྡེ་དང་འདུལ་བ་ནི། ཚད་མ་མ་ཡིན་ནོ། །དེ་བས་ན། ཡི་གེ་འདོན་པའི་གང་ཟག་དེ་དག་ཀྱང་ཚད་མ་མ་ཡིན་ཏེ། དེའི་ཕྱིར་དགེ་སློང་
[054-130b4] དག་ཁྱོད་ཀྱི་རྟེན་ནི། དོན་ཡིན་ནོ། །ཞེས་གསུངས་སོ། །དོན་མེད་པ་ཞེས་བྱ་བ་ནི། གཞི་གསུམ་ལ་འཇིག་པ་དང། ལྟུང་བ་དང། རྣམ་པར་འཐོར་བ་དང། རྣམ་པར་འཇིག་པ་ལ་སོགས་
[054-130b5] པའི་མི་རྟག་པ་ཉིད་ཡོད་པར་ལྟ་བ་སྟེ། འདི་ནི། དོན་མེད་པ་ཞེས་བྱའོ། །འདི་ནི། ཡི་གེ་ཞེས་བྱའོ། །དེ་བས་ན། དགེ་སློང་དག་།ཁྱེད་ཀྱི་རྟེན་ནི། དོན་ཡིན་གྱི། ཡི་གེ་མ་ཡིན་ནོ། །ཞེས་
[054-130b6] གསུངས་སོ། །དོན་གྱི་ཕྱོགས་ནི། ཐེག་པ་ཆེན་པོ་པ་རྣམས་ཡིན་ཏེ་དེ་བས་ན། ཐེག་པ་ཆེན་པོ་པ་རྣམས་ཆད་མ་ཡིན་གྱི། འདི་ལས་ཕྱི་རོལ་པ་ཡི་གེ་ལ་རྟོན་པ་རྣམས་ནི། དེ་ལྟ་མ་
[054-130b7] ཡིན་ཏེ། དེ་བས་ན། དེ་དག་ནི། རྟེན་མ་ཡིན་མོད་ཀྱི། ཤའི་མིག་དང་ལྡན་པ་རྣམས་ཀྱི་ཕྱིར་བཞག་པ་ཡིན་ནོ། །གསོལ་པ། སྔར་བཀའ་སྩལ་པའི་གང་ཟག་བཞི་པོ་རྣམས་རྟེན་དུ་གྱུར་


[054-131a0] [131A] 
[054-131a1] ༄༅། །པ་ཞེས་བགྱི་ལགས་སམ། བཀའ་སྩལ་པ། རིགས་ཀྱི་བུ། དེ་ནི། དེ་བཞིན་ཏེ། བཞི་པོ་རྣམས་རྟེན་ཡིན་པར་རིག་པར་བྱའོ། །དེ་མ་ཡིན་པ་བཞི་པོ་རྣམས་
[054-131a2] ནི༑ བདུད་ཡིན་ནོ། །ཞེས་ང་ཟེར་རོ། །གསོལ་པ། ཅིའི་སླད་དུ་དེ་ལྟ་ལགས། བཀའ་སྩལ་པ། དེ་དག་ནི། བདུད་ཀྱིས་སྨྲས་པའི་མདོ་སྡེ་འཛིན་པའི་ཕྱིར་རོ། །གསོལ་པ། དེ་ཇི་ལྟ་
[054-131a3] བུ་ལགས། བཀའ་སྩལ་པ། ཇི་ལྟར་བདུད་བཞི་དེ་བཞིན་གཤེགས་པ་ལ་བསྔོ་ཞིང་འདི་ནི། བདུད་ཀྱིས་སྨྲས་པ་ཡིན་གྱི། སངས་རྒྱས་ཀྱིས་གསུངས་པ་མ་ཡིན་ནོ། །སེམས་ཅན་
[054-131a4] འདི་དག་ནི། བདུད་དང་མཐུན་པར་བྱེད་པ་ཡིན་གྱི། སངས་རྒྱས་དང་མཐུན་པར་བྱེད་པ་མ་ཡིན་ནོ། །ཞེས་ཟེར་བ་ལྟ་བུའོ། །གསོལ་པ་བཅོམ་ལྡན་འདས། བདག་ནི། བདུད་ཀྱིས་
[054-131a5] སྨྲས་པ་དང། སངས་རྒྱས་ཀྱིས་གསུངས་པ་ཁོང་དུ་ཆུད་པར་འཚལ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བདུད་སྡིག་ཅན་གྱིས་ནི་ང་འདས་པའི་
[054-131a6] འོག་ལོ་བདུན་བརྒྱ་ལོན་པ་ན། ངའི་བསྟན་པ་ཕྱི་ཞིང་བཤིག་པར་འགྱུར་ཏེ། དམ་པའི་ཆོས་ནུབ་པའི་ཚེ་བདུད་སྡིག་ཅན་ཟག་པ་ཅན་གྱིས་ཟག་པ་མེད་པ་ལྟ་བུར་བསྒྱུར་ཏེ། བྱ་བའི་
[054-131a7] རྟགས་ཀྱི་ཚུལ་སྦེད་པ་བཞིན་དུ་དགེ་སློང་གི་གཟུགས་དང། དགེ་སློང་མའི་གཟུགས་དང། དགེ་བསྙེན་གྱི་གཟུགས་དང། དགེ་བསྙེན་མའི་གཟུགས་དང། རྒྱུན་དུ་ཞུགས་པ་དང་


[054-131b0] [131B] 
[054-131b1] ཕྱིར་མི་འོང་བ་དང། དགྲ་བཅོམ་པ་དང། རང་སངས་རྒྱས་ཀྱི་གཟུགས་དང་སངས་རྒྱས་ཀྱི་གཟུགས་ཀྱིས་བཤིག་པར་འགྱུར་ཏེ། དེ་འདི་སྐད་ཅེས་ཟེར་ཞིང་
[054-131b2] སངས་རྒྱས་ནི། དགའ་ལྡན་གྱི་གནས་ནས་ཤི་འཕོས་ཏེ། རྒྱལ་པོ་ཟས་གཙང་དང་བཙུན་མོ་སྒྱུ་འཕྲུལ་ཕྲད་པ་ན་ཟླ་མཚན་གྱི་བྱེ་བྲག་གིས་འཁྲིག་པའི་ཆོས་ལས་སྐྱེས་སོ། །ཞེས་ཟེར་བ་དེ་
[054-131b3] བཞིན་གཤེགས་པ་ནི། འཁྲིག་པ་ལས་སྐྱེ་མི་སྲིད་དོ། །དེ་ལ་མི་ཙམ་དུ་སྐྱེས་པ་ལས་སྔོན་དཀའ་ཐུབ་སྤྱད་པའི་ཡོན་ཏན་གྱིས་ལྷ་དང་མི་དང། ལྷ་མ་ཡིན་དང་བཅས་པའི་འཇིག་རྟེན་
[054-131b4] གྱིས་མཆོད་ཅིང་བརྗོད་པར་འགྱུར་ཏེ། བདག་ནི། ཆུང་མ་དང་འདོད་པ་རྣམ་པ་སྣ་ཚོགས་ཀྱི་སྦྱིན་པ་བྱིན་པས་ན། སངས་རྒྱས་སུ་གྱུར་ཏོ། །ཞེས་ཟེར་བ་དེ་ལྟ་བུ་ནི། བདུད་ཀྱིས་སྨྲས་
[054-131b5] པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ནི། གདུལ་བར་བྱ་བའི་དབང་གིས་སྐྱེས་པ་
[054-131b6] ལྟ་བུར་བདག་ཉིད་ཀྱིས་བསྟན་མོད་ཀྱི། འཁྲིག་པ་ལས་སྐྱེས་པ་མ་ཡིན་ནོ། །དེ་བཞིན་གཤེགས་པས་ཡབ་ཡུམ་གཉིས་ཡོད་པ་ལྟ་བུར་བསྟན་པ་འདི་ནི། འཇིག་རྟེན་དང་མཐུན་པར་
[054-131b7] མཛད་པ་ཡིན་ནོ། །ཞེས་ཟེར་བ་དེ་ལྟ་བུ་ནི། དེ་བཞིན་གཤེགས་པས་གསུངས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་


[054-132a0] [132A] 
[054-132a1] ༄༅། །བྱེད་པའི་སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང་འདུལ་
[054-132a2] བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་པ་འཇིག་རྟེན་དུ་བྱུང་ནས་ཕྱོགས་དང་ཕྱོགས་མཚམས་རྣམས་
[054-132a3] སུ་གོམ་པ་བདུན་བདུན་གཤེགས་པར་བསྟན་ཏེ། །ཞེས་བྱ་བ་འདི་ནི། ཡིད་ཆེས་པར་བྱ་བར་མི་རུང་སྟེ། དེ་ལྟ་བུའི་མདོ་སྡེ་དང་འདུལ་བ་ནི། བདུད་ཀྱིས་སྨྲས་པ་ཡིན་པར་རིག་
[054-132a4] པར་བྱའོ། །དེ་བཞིན་གཤེགས་པ་བྱུང་ནས་ཕྱོགས་དང་ཕྱོགས་མཚམས་རྣམས་སུ་གོམ་པ་བདུན་བདུན་གཤེགས་པར་བསྟན་པ་ནི། དེ་བཞིན་གཤེགས་པའི་ཐབས་ཀྱི་སྐུ་འཛིན་
[054-132a5] པ་ཡིན་ནོ། །ཞེས་ཟེར་བ་དེ་ལྟ་བུ་ནི། སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་
[054-132a6] སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང་འདུལ་བ་ཚད་མར་བྱེད་པ་གང་ཡིན་པ་དེ་
[054-132a7] དག་ནི༑ བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་པ་ལྷ་ཁང་དུ་གཤེགས་ཏེ་བྱོན་ནས་ལྷ་རྣམས་ཀྱི་ཞབས་ལ་ཕྱག་བཞེས་ཏེ། ལྷ་རྣམས་ནི། དེ་བཞིན་


[054-132b0] [132B] 
[054-132b1] །ལྷ་རྣམས་ལ་མཆོད་པ་མཛད་པའི་འོག་ཏུ་དེ་བཞིན་གཤེགས་པར་གྱུར་ནས་མངོན་པར་སངས་རྒྱས་ཏེ། ལྷ་རྣམས་ནི། སྔ། འདི་
[054-132b2] ནི༑ འཕྱིས་པས་ན། དེའི་ཕྱིར་མངོན་པར་རྫོགས་པར་སངས་རྒྱས་པ་ཞེས་བྱའོ། །ཞེས་ཟེར་བ་ལ་སོགས་པ་ནི། བདུད་ཀྱིས་སྨྲས་པ་ཡིན་པར་རིག་པར་བྱའོ། །དེ་བཞིན་གཤེགས་པ་ལྷ་
[054-132b3] ཁང་དུ་གཤེགས་ཏེ་བྱོན་པ་མཐོང་ནས་དབང་ཕྱུག་དང། དབང་ཕྱུག་ཆེན་པོ་དང། ཚངས་པ་དང། བརྒྱ་བྱིན་ལ་སོགས་པ་ལྷ་ཐམས་ཅད་ཀྱིས་ཐལ་མོ་ལེགས་པར་སྦྱར་ཏེ་ཞབས་ལ་སྤྱི་
[054-132b4] བོས་གཏུགས་སོ། །ཞེས་ཟེར་བ་ལྟ་བུ་ནི། དེ་བཞིན་གཤེགས་པས་གསུངས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་
[054-132b5] མར་བྱེད་པའི་སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་ཚད་མར་བྱེད་པ་གང་
[054-132b6] ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་པ་རྒྱལ་ཚབ་ཏུ་གྱུར་ཏེ་ཉེ་འདབ་ཀྱི་རྒྱལ་པོའི་བུ་མོ་དག་དང་ལྷན་ཅིག་ཏུ་འདོད་པ་ཤིན་ཏུ་བསྟེན་
[054-132b7] ཏོ༑ ༑ཞེས་ཟེར་བ་ལ་སོགས་པ་ནི། བདུད་ཀྱིས་སྨྲས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །དེ་བཞིན་གཤེགས་པས་ནི་ལྷའི་བུ་མོ་རམྦྷ་ལྟ་བུའི་བུད་མེད་དག་ཀྱང་


[054-133a0] [133A] 
[054-133a1] ༄༅། །མཆིལ་མ་བཞིན་དུ་བོར་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ། །ཞེས་ཟེར་བ་དེ་ལྟ་བུའི་མདོ་སྡེ་དང། འདུལ་བ་ནི་སངས་རྒྱས་ཀྱིས་གསུངས་པ་ཡིན་པར་རིག་པར་
[054-133a2] བལྟ་བར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི་བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་རྒྱས་ཀྱིས་
[054-133a3] གསུངས་པའི་མདོ་སྡེ་དང། འདུལ་བ་ཚད་མར་བྱེད་པ་གང་ཡིན་པ་དེ་དག་ནི་བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[054-133a4] པའི་སངས་རྒྱས་ཀྱིས་འཇིག་རྟེན་ཐམས་ཅད་ལ་ཐུགས་བརྩེ་བའི་ཕྱིར་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བར་དབྱིག་དང། གསེར་དང། བྲན་དང། བྲན་
[054-133a5] མོ་དང། བ་ལང་དང། མ་ཧེ་དང། ར་དང། ལུག་དང། བྱ་གག་དང། ཕག་དང། ཁྱི་དང། བྱི་ལ་དང། སྦྲུལ་དང། ནེའུ་ལེ་དང། ཟངས་དང། ལྕགས་ཟངས་དང་
[054-133a6] ནོར་བུ་དང། མུ་ཏིག་དང། དུང་དང། མན་ཤེལ་དང། བྱུ་རུ་དང་ས་ལེ་སྦྲམ་དང། དངུལ་དང། འཚོག་ཆས་རྣམ་པ་སྣ་ཚོགས་དང་ཞིང་ས་དང། ཚོང་འདུས་དང། སྲང་དང། ཉོ་ཚོང་
[054-133a7] བྱེད་པ་དང། ཁྱེའུ་དང། བུ་མོ་དང། མཛོད་དང། བར་བ་རྣམས་བཞེས་སོ། །ཞེས་ཟེར་བ་དེ་ལྟ་བུ་ནི་བདུད་ཀྱིས་སྨྲས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །རྒྱལ་བུ་རྒྱལ་བྱེད་


[054-133b0] [133B] 
[054-133b1] ཨེ་རཎྜའི་ཚལ་དང། ཤིང་པི་ཙུ་མརྡའི་དྲུང་ན་བཞུགས་པའི་ཚེ་བྲམ་ཟེ་ལུག་དཔལ་དང། ཀོ་ས་ལའི་རྒྱལ་པོ་གསལ་རྒྱལ་ལས་བརྩམས་ཏེ་བཀའ་སྩལ་པ་
[054-133b2] དབྱིག་དང། གསེར་དང། བྲན་དང། བྲན་མོ་དང། བ་ལང་དང། མ་ཧེ་དང། ར་དང། ལུག་དང། བྱ་གག་དང། ཕག་དང། ཁྱི་དང་བྱི་ལ་དང། སྦྲུལ་དང། ནིའུ་ལེ་དང། ཟངས་དང། ལྕགས་
[054-133b3] ཟངས་དང། ནོར་བུ་དང། མུ་ཏིག་དང། དུང་དང། མན་ཤེལ་དང་བྱུ་རུ་དང། ས་ལེ་སྦྲམ་དང། དངུལ་དང། ནོར་དང། འཚོག་ཆས་རྣམ་པ་སྣ་ཚོགས་འཆང་བ་དང། ཞིང་ས་དང། ཚོང་
[054-133b4] འདུས་དང། སྲང་དང། ཉོ་ཚོང་བྱེད་པ་དང། ཁྱེའུ་དང། བུ་མོ་དང། མཛོད་དང། བང་པ་འཆང་བ་དང། རང་ལག་དར་ཏེ་གཡོས་བྱེད་པ་དང། འཚོད་པ་དང། འཚོད་དུ་འཇུག་པ་དང། ལྟས་
[054-133b5] དང། ཡན་ལག་གི་རིག་པ་དང། མོ་ཡིག་དང། ཁ་དོག་འདོད་པ་དང་བྱ་ལྟས་ཤེས་པ་དང། སྒྲ་གཅན་དང། ཉི་མ་དང། ཟླ་བ་དང་པ་བ་སངས་དང། གཟའ་ལྷག་རྒྱུ་བ་དང། མེ་ཏོག་གི་
[054-133b6] ཤིང་རྟ་དང། ལག་སྲུབ་ལྟ་བ་དང། རྨི་ལྟས་དང། སྐྱེས་པ་དང། བུད་མེད་དང། མ་ནིང་གི་མཚན་མ་ལྟ་བ་དང། སྒྱུ་རྩལ་དྲུག་ཅུ་རྩ་བཞི་དང། རིག་པའི་གནས་བཅོ་བརྒྱད་དང། མཁན་
[054-133b7] བཟོ་པ་དང། བཟོའི་ལས་ཐམས་ཅད་སྟོན་པ་དང། སྒྲུབ་གཏམ་བྱེད་པ་དང། སྤོས་ཀྱི་ཕྱེ་མས་འདེབས་པ་དང། མེ་ཏོག་དང། བདུག་པ་དང་སྤོས་དང། མེ་ཏོག་ཕྲེང་དང། བྱུག་པ་


[054-134a0] [134A] 
[054-134a1] ༄༅། །འཆང་བ་དང། མགོ་བོ་ལ་འོ་བྱེད་པ་དང། ཚུལ་འཆོས་པ་དང། ཁ་གསག་བྱེད་པ་དང། ཆོག་མི་ཤེས་པ་དང། འདོད་ཆེན་ཅན་དང། འདུ་འཛི་ལ་དགའ་བ་
[054-134a2] དང། སྨྲ་འདོད་པ་དང། ནོར་དང། འབྲུ་དང། ཤ་དང། ཉ་ཤ་དང། དུག་སྦྱོར་བ་དང། སྤོས་ཀྱི་ཏིལ་མར་དང། སྨན་གྱི་སྡུ་གུ་དང། གདུགས་དང། ལྷམ་དང། ཏ་ལའི་ལོ་མའི་
[054-134a3] བསིལ་ཡབ་དང། ཆབ་སྣོད་དང། བུ་དོན་དང། བེང་དཔུང་འཆང་བ་དང། ཤིང་ཏོག་སྡུད་པ་དང། སོ་རྩི་དང། སྨན་མར་དང། བཙོ་བའི་ཕྱེ་མ་བཟང་པོ་དང། ཀ་ཀོ་ལ་དང། འབྲས་
[054-134a4] བུ་ཚ་བ་བསྟེན་པ་དང། རྒྱལ་པོ་བསྟེན་པ་དང། གཞན་ལ་བསྟེན་པ་དང། དྲོད་མི་ཐུབ་པ་དང། མི་སྨྲ་བ་དང། བུད་མེད་ལྟར་རྟོག་པའི་ཤས་ཆེ་བ་དང། མང་དུ་སྨྲ་བ་དང། ངུ་བ་དང་
[054-134a5] བཟང་ངན་དཔྱོད་པ་དང། སུན་འབྱིན་པ་དང། འགྲོས་འཆོས་པ་དང་གོས་དཀར་པོ་དང། ཨརྨོ་ནི་ག་དང། ཁང་བཟང་དང། གཙང་ཁང་ཕྱུར་བུའི་ལས་ལ་སོགས་པ་བྱེད་པ་དང་
[054-134a6] རུང་བ་མ་ཡིན་པ་དང། རྫས་ངན་པ་ཡོངས་སུ་འཛིན་པ་དང་སྦྱིན་པ་པོའི་བསྔགས་པ་བརྗོད་པ་དང། ཆང་བསྟེན་པ་དང། སྨད་ཚོང་མའི་ཁྱིམ་དུ་འགྲོ་བ་རྣམས་དང། དེ་ལྟ་བུ་བྱེད་
[054-134a7] པ་དམ་པ་མ་ཡིན་པ་ཚུལ་ངན་པ་དང་ལྡན་པ་དེ་དག་ལ་ནི། གོས་དཀར་པོ་དག་བྱིན་ལ་འཇིག་རྟེན་པའི་ལས་རྣམས་བྱེད་དུ་གཞུག་པར་ངས་གནང་ངོ། །ཡང་ན་འབྲས་སཱ་ལུའི་


[054-134b0] [134B] 
[054-134b1] ངས་གནང་ངོ། །ཞེས་ཟེར་བ་དེ་ལྟ་བུའི་མདོ་སྡེ་དང། འདུལ་བ་ནི། སངས་རྒྱས་ཀྱིས་གསུངས་པ་ཡིན་པར་རིག་པར་བྱའོ། །
[054-134b2] བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་རྒྱས་ཀྱིས་གསུངས་
[054-134b3] པའི་མདོ་སྡེ་དང། འདུལ་བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་པ་ནི། ཚངས་པ་དང། འབྱུང་པོ་དང། སྐེམ་བྱེད་
[054-134b4] དང། གཞོན་ནུ་དང། འཇིག་རྟེན་གྱི་མེས་པོ་དང། ཀ་ཏ་ཡ་ན་ལ་སོགས་པའི་ལྷའི་གནས་ཐམས་ཅད་དུ་དེ་དག་གི་རྒྱགས་པ་གཞོམ་པའི་ཕྱིར་མི་གཤེགས་ཏེ་གཤེགས་མི་སྲིད་དོ། ཡ་
[054-134b5] མཚན་ཅན་ཐམས་ཅད་ཀྱི་ནང་དུ་རབ་ཏུ་མི་འབྱུང་ངོ། །སེམས་ཅན་ཐམས་ཅད་ཀྱི་ཀུན་ཏུ་རྟོག་པའི་སྟོན་པ་མ་ཡིན་ནོ། །གསང་སྔགས་དང། རིག་སྔགས་ཐམས་ཅད་མི་འཆང་ངོ། །ཁོལ་
[054-134b6] པོ་དང། བྲན་དང། བྲན་མོ་དང། འདུམ་པ་དང། འཐབ་པ་སྦྱོར་བ་མི་མཛད་དོ། །སྐྱེས་པ་དང། བུད་མེད་དང། སྨན་དང། རྒྱལ་པོ་དང། བློན་པོ་གཅེས་པར་མི་མཛད་དོ། །གལ་ཏེ་དེ་བཞིན་
[054-134b7] གཤེགས་པ་དེ་ལྟ་བུར་གྱུར་ན། དེ་བཞིན་གཤེགས་པའང་མ་ཡིན་ཏེ་ལོག་པར་ལྟ་བ་ཞེས་བརྗོད་པར་བྱའོ། །དེ་བཞིན་གཤེགས་པ་ནི་སྟེའུ་དང་ཙནྡན་དུ་མཚུངས་ཏེ། སུ་ལའང་ཚར་


[054-135a0] [135A] 
[054-135a1] ༄༅། །གཅོད་པར་མི་མཛད། ཕན་འདོགས་པའང་མི་མཛད་དོ། །དེ་བས་ན། དེ་བཞིན་གཤེགས་པ་ནི། དབུ་མའི་ལམ་གཟིགས་པ་ཞེས་བྱའོ་།ཞེས་ཟེར་བ་དེ་ལྟ་བུ་
[054-135a2] ནི༑ མགོ་རྨོངས་པར་བྱེད་པའི་མདོ་སྡེ་བདུད་ཀྱིས་སྨྲས་པ་ཡིན་པར་རིག་པར་བྱའོ། །དེ་བཞིན་གཤེགས་པ་ནི། ལྷའི་གནས་ཐམས་ཅད་དུ་གཤེགས་སོ། །ཡ་མཚན་ཅན་ཐམས་
[054-135a3] ཅད་ཀྱི་ནང་དུ་རབ་ཏུ་འབྱུང་ངོ། །སེམས་ཅན་ཐམས་ཅད་ཀྱི་ཀུན་ཏུ་རྟོག་པ་སྟོན་ཏོ། །གསང་སྔགས་དང། རིག་སྔགས་དང། སྨན་ནོ་ཅོག་ལྟ་བུར་གྱུར་པ་དེ་དག་སྦྱོར་བར་མཛད་དོ། །
[054-135a4] འདུན་མའི་ནང་དང། རོལ་མོའི་གནས་སུ་གཤེགས་སོ། །བྲན་དང། བྲན་མོ་དང། སེམས་ཅན་ཐམས་ཅད་སྡུད་པར་མཛད་དོ། །གཞོན་ནུ་དང་གཞོན་ནུ་མ་དང། བཙུན་མོའི་
[054-135a5] འཁོར་དང། ཕོ་བྲང་འཁོར་གྱི་མི་དང། ཡུལ་མི་དང། ཁྱིམ་བདག་དང། བྲམ་ཟེ་དང། ཡི་དྭགས་དང། མགོན་མེད་པ་དང། སྐྱེས་པ་དང། བུད་མེད་རྣམས་ཀྱི་ལུས་རྣམ་པ་སྣ་
[054-135a6] ཚོགས་ཀྱང་སྟོན་ལ། འཇིག་རྟེན་ཐམས་ཅད་སྡུག་བསྔལ་ལས་བསྒྲལ་བའི་ཕྱིར་དེ་དང། དེར་གཤེགས་པ་ནའང་པདྨ་ཆུས་མི་ཆགས་པ་བཞིན་དུ་ལྟ་བ་རྣམས་ཀྱིས་གོས་པར་
[054-135a7] མི་འགྱུར་བར་ཁོང་དུ་ཆུད་པ་སྟེ། འདི་ནི། འཇིག་རྟེན་ཐམས་ཅད་དང་མཐུན་པར་མཛད་པ་ཡིན་ནོ། །ཞེས་ཟེར་བ་དེ་ལྟ་བུ་ནི། སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་


[054-135b0] [135B] 
[054-135b1] །བདུད་ཀྱིས་སྨྲས་པའི་མདོ་སྡེ་དང་འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དག་ནི། བདུད་དང་མཐུན་པར་བྱེད་པ་ཡིན་པར་རིག་པར་བྱའོ། །སངས་
[054-135b2] རྒྱས་ཀྱིས་གསུངས་པའི་མདོ་སྡེ་དང། འདུལ་བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །འདི་ལྟར་ངེད་ཀྱི་འདུལ་བ་ལས་ནི། སྡིག་པ་
[054-135b3] དང། ཉེས་བྱས་དང། ཉེས་པ་ཡང་བ་དང། ལྕི་བ་དང། ཉེས་པ་སྦོམ་པོ་དག་རང་བཞིན་གྱིས་སྤང་བར་བྱ་བ་ཡིན་པའི་ཕྱིར་སྤང་བར་བཅོམ་ལྡན་འདས་ཀྱི་གསུངས་ཏེ། དེ་ལྟ་བུ་ནི་
[054-135b4] ངེད་ཀྱི་འདུལ་བ་དང་མཐུན་པ་ཡིན་གྱི། ཁྱེད་ཀྱི་འདུལ་བ་དང་མཐུན་པ་མ་ཡིན་ནོ། །ཅིའི་ཕྱིར་བདག་ཅག་ཉིད་ཀྱི་འདུལ་བ་ལས་འགལ་བར་བྱས་ཏེ་ཁྱེད་ཀྱི་འདུལ་བ་བླང་བར་བྱ་
[054-135b5] ཁྱེད་ཀྱི་འདུལ་བ་ནི། རང་བཟོ་བྱས་པ་ཡིན་ལ། ངེད་ཀྱི་འདུལ་བ་ནི། བཅོམ་ལྡན་འདས་ཀྱིས་གསུངས་པ་ཡིན་ནོ། །བཅོམ་ལྡན་འདས་ཀྱིས་ནི། གསུང་རབ་
[054-135b6] ཡན་ལག་དགུ་ལས་ཕྱག་རྒྱ་དགུ་མཛད་ཅེས་གྲག་སྟེ། བཅོམ་ལྡན་འདས་ཀྱིས་ཕྱག་རྒྱ་དགུ་པོ་དང་དེ་རྣམས་ཀྱིས་ཕྱག་རྒྱས་བཏབ་བོ་།བདག་ཅག་གིས་ནི། ཤིན་ཏུ་རྒྱས་པ་ཞེས་བྱ་བའི་
[054-135b7] སྒྲ་ཚིག་དང། ཡི་གེ་དང། ཐིག་ལེ་གཅིག་ཀྱང་སྔོན་མ་ཐོས་སོ་།བཅོམ་ལྡན་འདས་ཀྱིས་མདོ་སྡེ་དུ་ཞིག་གསུངས། མདོ་སྡེ་བཅུ་ཞིག་གསུངས་སམ། བདག་ཅག་གི་གསུང་རབ་


[054-136a0] [136A] 
[054-136a1] ༄༅། །ལ་ཤིན་ཏུ་རྒྱས་པ་ཞེས་བྱ་བའི་སྒྲའང་མེད་དོ། །འདི་དག་ནི། མ་ལུས་པར་ལྷས་བྱིན་གྱིས་བྱས་པ་ཡིན་ཏེ། དོན་ཐམས་ཅད་མ་རུངས་པར་བྱས་ནས་
[054-136a2] རྩོད་པར་བྱེད་དེ། ཤིན་ཏུ་རྒྱས་པ་ནི། རང་གིས་རང་བཟོར་བྱས་པས་མི་བཙན་གྱི། ངེད་ཀྱི་འདུལ་བ་ནི། དམ་པ་ཡིན་ནོ། ངེད་ཀྱི་ནི། འདི་ལྟ་བུ་ཡིན་ནོ། །ངེད་ཀྱི་ནི། འདི་ལྟ་བུ་
[054-136a3] ཡིན་ནོ༑ ༑ཞེས་བསྟན་པ་མ་རུང་བར་བྱ་བའི་ཕྱིར་སྦྱར་བ་ཤིན་ཏུ་རྒྱས་པ་སྤོང་བར་བྱེད་པ་འདི་ནི། བདུད་ཀྱིས་སྨྲས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །མ་
[054-136a4] འོངས་པའི་དུས་ནའང་ངེད་ཀྱི་འདུལ་བ་ནི། འདི་ལྟ་བུ་ཡིན་ནོ་།ངེད་ཀྱི་འདུལ་བ་ལས་ནི། བཅོམ་ལྡན་འདས་ཀྱིས་འདི་སྐད་ཅེས་གསུངས་སོ། །ཞེས་ལོག་པའི་འདུལ་བ་དང་
[054-136a5] མདོ་སྡེ་སྨྲ་བའི་དགེ་སློང་དག་འབྱུང་བར་འགྱུར་རོ། །ངས་ནི་ཐེག་པ་ཆེན་པོ་གསུང་རབ་ཡན་ལག་དགུ་ལས་རྒྱུད་ཕྱི་མ་ཐེག་པ་ཆེན་པོ་ཤིན་ཏུ་རྒྱས་པར་བསྟན་ཏོ། །ངའི་དྲུང་
[054-136a6] ན་ལྷན་ཅིག་ཏུ་སྒྲུབ་པ་གང་ཡིན་པ་དེ་དག་ནི། ལོག་པའི་འདུལ་བ་དང། ལྟ་བ་སྨྲ་བ་མ་ཡིན་ནོ། །ངའི་བསྟན་པ་ནི། རུང་བ་མ་ཡིན་པ་ཐམས་ཅད་སྤངས་པ། རྣམ་པར་དག་པ། དྲི་
[054-136a7] མ་མེད་པ། ཟླ་བ་ཉ་བ་དང་འདྲ་བ་ཡིན་ཏེ། མདོ་སྡེ་རེ་རེ་དང་འདུལ་བ་རེ་རེ་དང། བསླབ་པའི་གཞི་རེ་རེའི་དོན་གངྒཱའི་ཀླུང་གི་བྱེ་མ་སྙེད་དུ་བསྟན་ལ་དེ་དག་ཀྱང་སྒྲའི་རྣམ་གྲངས་


[054-136b0] [136B] 
[054-136b1] །ངེད་ཀྱི་འདུས་བ་ལ་བསླབ་པའི་གཞི་གང་དང་གང་མེད་པ་དེ་དང་དེ་དག་ནི། བཅོམ་ལྡན་འདས་ཀྱིས་མ་གསུངས་སོ། །ཞེས་དེ་སྐད་ཟེར་བ་གང་ཡིན་པ་
[054-136b2] དེ་དང་དེ་དག་ལ་ནི། ཉེས་པ་འབྱུང་བར་འགྱུར་རོ། །གང་དག་བདག་ཅག་གིས་གཟུང་བས་མི་ལང་སྟེ། ཆོག་ཤེས་པ་དང། ཡོ་བྱད་བསྙུངས་པ་ལྷུར་ལེན་པ་དང། སངས་རྒྱས་ཀྱིས་གསུངས་
[054-136b3] པ་ཡིན་པར་འོས་པ་གང་དང། གང་ཡིན་པ་དེ་དང། དེ་དག་ནི། སེམས་ཅན་ཐམས་ཅད་ལ་ཕན་པ་དང། ཐུགས་བརྩེ་བའི་ཕྱིར་ཐེག་པ་ཆེན་པོའི་ཚུལ་དུ་གསུངས་པས་ན། བདག་ཅག་
[054-136b4] གིས་ཀྱང་ཤིན་ཏུ་རྒྱས་པ་ཞེས་བྱ་བ་བཤད་པར་བྱའོ། །ཞེས་ད་ལྟར་དམ་འཆའ་བར་བྱེད་པ་གང་ཡིན་པ་དེ་དག་གི་སྟོན་པ་ནི། ང་ཡིན་གྱི། དེ་མ་ཡིན་པ་རྣམས་ཀྱི་སྟོན་པ་ནི། ང་མ་ཡིན་
[054-136b5] ནོ༑ ༑དེ་དག་ནི། ངའི་ཕྱིར་རབ་ཏུ་བྱུང་བ་མ་ཡིན་ཏེ། དེ་དག་ཐམས་ཅད་ནི། མུ་སྟེགས་པའི་བུ་ཡིན་ནོ། །ཞེས་ཟེར་བ་དེ་ལྟ་བུ་སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་
[054-136b6] ཡིན་པར་རིག་པར་བྱའོ། །ཞེས་དེ་སྐད་སྨྲོས་ཤིག་བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་ཡིན་
[054-136b7] པར་རིག་པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང་འདུལ་བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །དེ་བཞིན་གཤེགས་


[054-137a0] [137A] 
[054-137a1] ༄༅། །པ་ནི༑ ཡོན་ཏན་དཔག་ཏུ་མེད་པ་དང་ལྡན་པ་མ་ཡིན་ནོ་།མི་རྟག་གོ། ཡོངས་སུ་མྱ་ངན་ལས་འདས་པའོ། །སྟོང་པར་གྱུར་པའོ། །བདག་མེད་པ་སྟོན་པའོ། །འཇིག་
[054-137a2] རྟེན་དང་མཐུན་པར་བྱེད་པ་མ་ཡིན་ནོ། །ཞེས་ཟེར་བ་དེ་ལྟ་བུའི་མདོ་སྡེ་ནི། བདུད་ཀྱིས་སྨྲས་པའི་མདོ་སྡེ་དང། འདུལ་བ་ཡིན་པར་རིག་པར་བྱའོ། །སངས་རྒྱས་བཅོམ་ལྡན་འདས་ནི་
[054-137a3] བསམ་གྱིས་མི་ཁྱབ་ཅིང་ཡོན་ཏན་བསམ་གྱིས་མི་ཁྱབ། དཔག་ཏུ་མེད་གྲངས་མེད་པ་དང་ལྡན་པ་ཡིན་ནོ། །རྟག་པའོ། །བརྟན་པའོ། །ཐེར་ཟུག་པའོ། །ཞེས་ང་ཟེར་རོ། །ཞེས་དེ་སྐད་
[054-137a4] སྨྲ་བ་ལ་ནི། ཏ་ལའི་མགོ་བཅད་པ་བཞིན་དུ་ཕམ་པར་གྱུར་པ་ཞེས་བརྗོད་པར་མི་བྱའོ། །ཕམ་པའི་ཆོས་བཞི་ཞེས་བྱ་བ་ནི། བཅོམ་ལྡན་འདས་ཀྱིས་གསུངས་པ་རྣམ་པ་བཞི་ཆར་
[054-137a5] ལྟ་ཅི་སྨོས་ཏེ། ཕམ་པ་བཞིའི་ནང་ནས་ཕམ་པ་གང་ཡང་རུང་བ་ཞིག་བྱུང་ནའང་རྡོ་ཆག་པའི་འཕྲོ་བཞིན་དུ་འགྱུར་རོ། །ཞེས་རྒྱུད་ཕྱི་མའི་ཡང་ཕྱི་མ་གཞུང་རྫོགས་པ་ལས་མིའི་ཆོས་
[054-137a6] ལས་བླ་མར་གྱུར་པའི་སྐབས་ནས་གསུངས་པ་ཡིན་ནོ། །དེ་ཅིའི་སླད་དུ་ཞེ་ན། བདག་ནི། འབྲས་བུ་ཐོབ་པ་ཡིན་ནོ། །ཞེས་འཆབ་པའི་དོན་ཏོ། །རྒྱུད་ཕྱི་མའི་ཡང་ཕྱི་མ་ལས་མིའི་
[054-137a7] ཆོས་སུ་དབབ་པ་ངས་གསུངས་པ་ནི། འདི་ན་དགེ་སློང་འདོད་པ་ཉུང་བ་ཆོག་ཤེས་པ་ལ་ལ་ཞིག་གནས་པ་དེ་རྒྱལ་པོའམ། རྒྱལ་པོའི་བློན་པོ་ཆེན་པོ་དག་གིས་མཐོང་ན། འབྲས་བུ་


[054-137b0] [137B] 
[054-137b1] ཚིགས་སུ་བཅད་པའི་ཚུལ་སྦྱར་བའི་ཐབས་སྣ་ཚོགས་ཀྱིས་བསྟོད་པར་བྱེད་ཅིང་བཙུན་པ་འདི་ནི། ལུས་དང་བྲལ་ཏེ་ཤི་བའི་འོག་ཏུ་སངས་རྒྱས་སུ་འགྱུར་རོ། །
[054-137b2] ཞེས་ཟེར་བ་དགེ་སློང་དེས་དེ་དག་ལས་མངོན་སུམ་དུ་ཐོས་ནས་འདི་སྐད་ཅེས་ཟེར་ཏེ། འབྲས་བུ་མ་ཐོབ་པའི་གང་ཟག་ལ་འབྲས་བུ་ཐོབ་པ་བཞིན་དུ་བསྟོད་པར་མ་བྱེད་ཅིག་ཆེ་འདོད་པ་
[054-137b3] ནི༑ སངས་རྒྱས་ཀྱིས་སྨད་དོ། །ཅང་མི་སྨྲ་བ་ནི། སངས་རྒྱས་ཀྱིས་བསྔགས་སོ། །བདག་ནི། ཇི་སྲིད་འཚོའི་བར་དུའང་ཆོས་འདི་ལྟ་བུ་ལ་དགའ་བ་མ་ཡིན་གྱི། འདི་ལྟར་བདག་ཆེ་འདོད་
[054-137b4] པ་ལ་གཞག་པར་མ་བྱེད་ཅིག་བདག་ནི། འབྲས་བུ་ཐོབ་པ་མ་ཡིན་པར་བདག་ཉིད་ཀྱིས་ཤེས་སོ། །ཞེས་ཟེར་བ་དང། རྒྱལ་པོ་ཤེས་རབ་ཅན་གྱིས་བཙུན་པ་འདི་ནི། འབྲས་བུ་ཐོབ་
[054-137b5] པ་སྟེ། སངས་རྒྱས་ཡིན་ནོ། །སྙམ་ནས་འཇིག་རྟེན་ཐམས་ཅད་དུ་མཁས་པ་རྣམས་ཀྱི་ནང་དུ་སྒྲོག་པར་བྱེད་ཅིང་བཙུན་མོའི་འཁོར་དང་སྲས་རྣམས་ལའང་སྙན་དངགས་བཞིན་དུ་མདོ་རྣམས་
[054-137b6] སློབ་ཏུ་འཇུག་སྟེ། དེ་ལྟར་བྱས་ནའང་བསྟོད་པར་བྱེད་པའི་རྒྱལ་པོ་དང། བློན་པོ་རྣམས་ལ་བསོད་ནམས་མང་དུ་འཕེལ་བར་འགྱུར་རོ་།དགེ་སློང་དེ་ནི། ཚངས་པར་སྤྱོད་པ་ཚུལ་ཁྲིམས་
[054-137b7] དང་ལྡན་པ་ཙམ་དུ་ཟད་དེ། དགེ་སློང་དེའང་ཕམ་པ་བྱུང་བ་མ་ཡིན་ནོ། །ཞེས་ང་ཟེར་རོ། །མིའི་ཆོས་ལས་བླ་མར་གྱུར་པ་བྱེད་པའང་མ་ཡིན་ཏེ། ཚུལ་ཁྲིམས་དང་ལྡན་པ་འདོད་པ་ཉུང་བ་


[054-138a0] [138A] 
[054-138a1] ༄༅། །ཞེས་ང་ཟེར་རོ། །དེ་ལྟར་བསྟོད་དུ་ཟིན་ཀྱང་རང་གི་དད་པའི་སེམས་དང་བས་ན་སངས་རྒྱས་ཀྱི་གསུང་རབ་དང་མཐུན་པར་བྱེད་པའི་དགེ་སློང་ལ་ནི། ཉེས་པ་ཅུང་
[054-138a2] ཟད་ཀྱང་མེད་དོ། །ཞེས་ཟེར་རོ། །གཞན་ཡང་འདི་ན་དགེ་སློང་ལ་ལ་དེ་བཞིན་གཤེགས་པའི་སྙིང་པོའི་མདོ་སྡེ་ཆེན་པོ་སྟོན་པར་བྱེད་དོ། །སེམས་ཅན་ཐམས་ཅད་ལ་ནི། སངས་
[054-138a3] རྒྱས་ཀྱི་ཁམས་ཡོད་ལ་ཁམས་དེ་རང་རང་གི་ལུས་ལ་ཚང་སྟེ་སེམས་ཅན་རྣམས་ཀྱིས་ཉོན་མོངས་པའི་རྣམ་པ་ཟད་པར་བྱས་ནས་སངས་རྒྱས་སུ་འགྱུར་ཏེ། འདོད་ཆེན་པ་ནི། མ་
[054-138a4] གཏོགས་སོ། །དེ་ལ་རྒྱལ་པོའམ་རྒྱལ་པོའི་བློན་པོ་འགའ་ཞིག་འདི་སྐད་ཅེས་ཟེར་ཏེ། དགེ་སློང་ཁྱོད་སངས་རྒྱས་སུ་འགྱུར་རམ་མི་འགྱུར། སངས་རྒྱས་ཀྱི་ཁམས་ཁྱོད་ལ་ཡོད་
[054-138a5] དམ་མེད་ཅེས་ཟེར་བ་ལ། དགེ་སློང་དེ་ན་རེ། ཚེ་དང་ལྡན་པ། བདག་སངས་རྒྱས་སུ་འགྱུར་རམ་མི་འགྱུར་བ་ལྟ་སུས་ཤེས་མོད་ཀྱི། འོན་ཀྱང་བདག་གི་ལུས་ལ་སངས་རྒྱས་ཀྱི་
[054-138a6] ཁམས་ནི། ཡོད་དོ། །ཞེས་ཟེར་རོ། །དེ་ནས་དེས་དགེ་སློང་དེ་ལ་སྨྲས་པ། དགེ་སློང་ཁྱོད་འདོད་ཆེན་པ་ཁོ་ན་མ་ཡིན་ན། བདག་ནི། སངས་རྒྱས་སུ་འགྱུར་རོ། །སྙམ་དུ་སོམས་ཤིག་
[054-138a7] དེ་ནས་དགེ་སློང་དེས་དེ་ལ་སྨྲས་པ། ཚེ་དང་ལྡན་པ། ཆོས་དེ་ནི། བདག་གི་ལུས་ལ་གོར་མ་ཆག་པར་ཡོད་དོ། །ཞེས་གལ་ཏེ་དེ་སྐད་ཟེར་ན། དགེ་སློང་དེ་ལ་མིའི་ཆོས་ལས་བླ་མར་


[054-138b0] [138B] 
[054-138b1] མེད་ཅེས་བྱ་ཞེ་ན། ཁམས་ཡོད་དུ་ཟིན་ཀྱང་སྦྱིན་པ་དང། ཚུལ་ཁྲིམས་དང། ཤེས་པ་དང་ཆོས་དང་ལྡན་པ་རྣམས་ལ་ཡོད་པར་ཟད་དོ། །ཞེས་
[054-138b2] བརྗོད་པར་བྱའོ། །གཞན་ཡང་དགེ་སློང་རབ་ཏུ་བྱུང་ནས་སེམས་པར་བྱེད་དེ། ཀྱེ་མ་བདག་སངས་རྒྱས་སུ་འགྱུར་རམ་མི་འགྱུར་སྙམ་པའམ། བདག་གིས་ནི། སངས་རྒྱས་ཉིད་ཐོང་བར་
[054-138b3] འགྱུར་བར་མངོན་ནོ། །སྙམ་དུ་སེམས་ན་འབྲས་བུ་མ་ཐོབ་ཏུ་ཟིན་ཀྱང་བསོད་ནམས་མང་པོ་འཕེལ་བར་འགྱུར་རོ། །གལ་ཏེ་དེ་ལྟ་མ་ཡིན་ན། དགེ་སློང་ཐམས་ཅད་ཀྱང་མིའི་ཆོས་ལས་བླ་
[054-138b4] མར་འགྱུར་རོ། །དེ་ཅིའི་ཕྱིར་ཞེ་ན། ངས་བསྐལ་པ་བྱེ་བ་ཕྲག་བརྒྱད་ཅུའི་བར་དུ་རུང་བ་མ་ཡིན་པའི་དངོས་པོ་ཡོངས་སུ་འཛིན་པ་སྤངས་ཏེ། ཆོག་ཤེས་པ་དང། ཡོ་བྱད་བསྙུངས་པའི་
[054-138b5] མཆོག་ལ་གནས་ནས་དེ་བཞིན་གཤེགས་པའི་སྙིང་པོ་ཡོད་པར་བསྒོམས་ཏེ་མངོན་པར་རྫོགས་པར་སངས་རྒྱས་ནས་ཆོས་ཀྱི་ཕུང་པོ་འབུམ་སྟོན་པའི་སངས་རྒྱས་བཅོམ་ལྡན་འདས་
[054-138b6] སྙིང་རྗེ་ཆེན་པོ་དང་ལྡན་པར་གྱུར་པའི་ཕྱིར་རོ། །ཞེས་ཟེར་བ་དེ་ལྟ་བུ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་གསུངས་པའི་མདོ་སྡེ་དང་
[054-138b7] འདུལ་བ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི་བདུད་དང་མཐུན་པར་བྱེད་པ་ཡིན་པར་རིག་


[054-139a0] [139A] 
[054-139a1] ༄༅། །པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང་འདུལ་བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །ཕམ་པ་
[054-139a2] བྮིའང་མེད། དགེ་འདུན་གྱི་ལྷག་མ་བཅུ་གསུམ་ཡང་མེད། མ་ངེས་པ་གཉིས་ཀྱང་མེད། སྤང་བའི་ལྟུང་བྱེད་སུམ་ཅུའང་མེད། ལྟུང་བྱེད་འབའ་ཞིག་པ་དགུ་བཅུ་རྩ་གཅིག་
[054-139a3] ཀྱང་མེད། སོ་སོར་བཤགས་པར་བྱ་བ་བྮིའང་མེད། བསླབ་པར་བྱ་བ་མང་པོའང་མེད། རྩོད་པ་ཞི་བར་བྱ་བའི་ཆོས་བདུན་ཡང་མེད་ཉེས་བྱས་རྣམས་ཀྱང་མེད། ཉེས་པ་
[054-139a4] སྦོམ་པོ་རྣམས་ཀྱང་མེད། མཚམས་མེད་པ་དང། འདོད་ཆེན་པའང་མེད་དེ། སྔར་སྨོས་པའི་བསླབ་པའི་གཞི་དེ་རྣམས་མེད་བཞིན་དུ་གལ་ཏེ་འགལ་བར་བྱས་པས་དགེ་སློང་
[054-139a5] དག་སེམས་ཅན་དམྱལ་བར་འགྲོ་བར་འགྱུར་ན། དེ་དག་ནི། མུ་སྟེགས་ཅན་ཡིན་ནོ། །གང་དག་ལ་དེ་རྣམས་མེད་ན། དེ་ལྟ་ན་ནི། མཐོ་རིས་སུ་འགྲོ་བར་འགྱུར་རོ། །བཅོམ་
[054-139a6] ལྡན་འདས་ཀྱིས་ནི། བསྡིགས་པའི་ཕྱིར་འདུལ་བ་ལས་བསླབ་པའི་གཞི་རྣམས་བཀའ་སྩལ་ཏོ། །མི་ཚངས་པར་སྤྱོད་པ་བསྟེན་པར་འདོད་པ་གང་ཡིན་པ་དེ་ནི། གོས་ཚོན་
[054-139a7] ཅན་དང། ཆོས་གོས་སྤངས་ཏེ་གོས་དཀར་པོ་བགོས་ནས་དེ་ལྟ་བུ་བྱས་པའི་འོག་ཏུ་དེ་བདག་ཉིད་ཀྱིས་བསམ་པ། བདག་གིས་ནི། རང་གི་ཡོན་ཏན་ཆུང་བའི་ཕྱིར་མནོག་ཆུང་བའི་འདོད་


[054-139b0] [139B] 
[054-139b1] །འོན་ཀྱང་བཅོམ་ལྡན་འདས་བཞུགས་པའི་ཚེ་ཡང་དགེ་སློང་དག་གིས་འདོད་པ་རྣམས་བསྟེན་ནས་མཐོ་རིས་དང་ཐར་པ་ཐོབ་པར་གྱུར་ན། ཅི་བདག་ཆོས་ཉིད་ལ་
[054-139b2] ཞུགས་པ་ཡིན་ནམ། འདི་ནི། གནའ་ནས་ལུགས་ཀྱིས་ཡོད་པ་ཁོ་ནའོ་།སྙམ་དུ་དེ་ལྟར་སྒོམ་པའི་དགེ་སློང་ནི། ཕམ་པ་བྱུང་དུ་ཟིན་ཀྱང་ཐར་པ་ཐོབ་པར་འགྱུར་རོ། །བསླབ་པའི་གཞི་
[054-139b3] ལྔ་ལས་འགལ་བར་བྱས་པ་དང། རུང་བ་མ་ཡིན་པ་ཐམས་ཅད་ཡོངས་སུ་བཟུང་ཡང་དེ་དང་འདྲའོ། །དེ་བཞིན་གཤེགས་པས་ཉེས་བྱས་ཀྱི་ཉེས་པ་བྱུང་བས་ཀྱང་སུམ་ཅུ་རྩ་གསུམ་པའི་
[054-139b4] ལྷ་རྣམས་ཀྱི་ལོ་གྲངས་པས་ཀྱང་ལྷག་པར་ལོ་བརྒྱད་ཁྲིའི་བར་དུ་སེམས་ཅན་དམྱལ་བར་འཚེད་པར་འགྱུར་རོ། །ཞེས་གསུངས་མོད་ཀྱི་དེའང་བསྡིགས་པར་ཟད་དེ། ཕམ་པ་ལས་ན་
[054-139b5] གཅིག་གི་དམའ་བ་ཉེས་པ་སྦོམ་པོའི་སྐྱོན་གང་ཡིན་པ་དེའང་མི་བཟད་པ་མ་ཡིན་ཏེ། འདུལ་བ་འཛིན་པ་མང་པོ་རྣམས་ཀྱིས་བརྩུན་དུ་སྨྲས་མོད་ཀྱི། དེ་ནི། མི་བཙན་ནོ། །ཞེས་དེ་བཞིན་
[054-139b6] གཤེགས་པས་གསུངས་སོ། །ཞེས་ཟེར་བ་དེ་ལྟ་བུའི་མདོ་སྡེ་དང། འདུལ་བ་ནི། བདུད་ཀྱིས་སྨྲས་པ་ཡིན་པར་རིག་པར་བྱའོ། །བསླབ་པའི་གཞི་ཐམས་ཅད་ཀྱི་ནང་ན་ནི། ཉེས་བྱས་
[054-139b7] ཆུང་བ་ཡིན་ལ། དེ་ལྟར་ཆུང་བའི་ཉེས་བྱས་བྱུང་དུ་ཟིན་ཀྱང་བདག་ལ་མ་བྱུང་ངོ། །ཞེས་བསྙེན་པར་བྱེད་དེ། ཉེས་པ་བྱུང་བ་རུས་སྦལ་བཞིན་དུ་སྦེད་པར་བྱེད་པ་དེ་ལྟ་བུའི་གང་ཟག་


[054-140a0] [140A] 
[054-140a1] ༄༅། །ལ་བསྟེན་པར་མི་བྱའོ། །བརྫུན་དུ་སྨྲ་བའི་ཆོས་གཅིག་འགལ་བར་བྱས་པའི་སྐྱེ་བོ་འཇིག་རྟེན་ཕ་རོལ་སྤངས་པས་ནི། མི་བྱ་བ་ཅིའང་མེད་དེ། མི་བྱ་བའི་
[054-140a2] བག་ཅིའང་མི་བསྟེན་པ་མེད་ཅེས་བྱ་བའི་དོན་ཏོ། །སངས་རྒྱས་ཀྱི་བསྟན་པ་ནི། དེ་ལྟར་ཆ་ཕྲ་བ་ཡིན་ན། ཉེས་པ་སྦོམ་པོ་མི་སྡོམ་པར་ལྟ་ག་ལ་མཛད། གལ་ཏེ་དེ་ཙམ་ཡང་སྡོམ་
[054-140a3] པར་མི་བྱེད་པ་ནི། མཆོག་ཏུ་མ་བསྡམས་པ་ཡིན་ནོ། །ཅི་ཞིག་བཟུང་སྟེ་ཚུལ་ཁྲིམས་སྲུང་ཞེ་ན། སངས་རྒྱས་ཀྱི་ཁམས་ཡོད་ལ་གསུང་རབ་ཡན་ལག་དགུའི་ཚུལ་གྱིས་སངས་
[054-140a4] རྒྱས་སུ་འགྱུར་བའི་རྟོག་པ་གཅིག་པུས་སེམས་ཅན་ཐམས་ཅད་ལ་སངས་རྒྱས་ཀྱི་ཁམས་ཡོད་དོ། །ཞེས་བྱ་བ་དང། ཤིན་ཏུ་རྒྱས་པ་ལས་བདག་མེད་པའི་མཆོག་ཡོད་དོ། །ཞེས་
[054-140a5] སྨྲ་བ་ནི། གསུང་རབ་ཡན་ལག་དགུའི་ཚུལ་གྱིས་མདོ་སྡེ་སྤོང་བ་མ་ཡིན་ནོ། །གཞན་དུ་ན་ནི། དེ་ལྟར་འགྱུར་རོ། །གསོལ་བ། སེམས་ཅན་ཐམས་ཅད་ལ་སངས་རྒྱས་ཀྱི་ཁམས་
[054-140a6] མཆིས་པར་གསུང་རབ་ཡན་ལག་དགུ་ལས་ངེས་པར་བསྟན་ན། གང་ཟག་ཏུ་ལྟ་བར་ཇི་ལྟར་མི་འགྱུར་ལགས་སོ། །བདག་གིས་ཐོས་པ་བཞིན་དུ་ཇི་ལྟར་གཟུང་བར་བགྱི། དེ་
[054-140a7] ལྟར་ན་ནི། མིའི་ཆོས་ལས་བླ་མར་ཡང་འགྱུར་ལགས་སོ། །བཀའ་སྩལ་པ། ཇི་ལྟར་རྒྱ་མཚོའི་ནང་ན་རིན་པོ་ཆེ་ཡོན་ཏན་བརྒྱད་དང་ལྡན་པ་སྣ་ཚོགས་མེད་དོ། །ཞེས་སྨྲ་བ་དེ་བཞིན་


[054-140b0] [140B] 
[054-140b1] རྒྱ་མཚོ་ཆེན་པོ་ལ་སངས་རྒྱས་ཀྱི་ཁམས་མེད་དོ། །ཞེས་ཟེར་བའང་དེ་དང་འདྲ་སྟེ། སངས་རྒྱས་ཀྱི་གསུང་འདི་ནི། དེ་དག་གི་
[054-140b2] ཡུལ་མ་ཡིན་ལ། སངས་རྒྱས་ཀྱི་གསུང་ནི། སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དོ། །ཞེས་བྱ་བའི་གཏན་ཚིགས་དང། རྟགས་རྣམས་ཀྱི་སྒོ་ནས་ཉན་ཐོས་
[054-140b3] དང། རང་སངས་རྒྱས་ཐམས་ཅད་ཀྱི་ཡུལ་ཡང་མ་ཡིན་པར་མངོན་ནོ། །ཐེག་པ་ཆེན་པོ་ལས་ནི། བདག་དང། སྲོག་བཤིག་པའང་མེད་དེ་དེ་བས་ན། སངས་རྒྱས་ནི། དབུ་མའི་ལམ་
[054-140b4] ཞེས་བྱའོ། །གང་དག་བདག་གི་ལུས་ལ་སངས་རྒྱས་ཀྱི་ཁམས་ཡོད་དེ། བདག་གིས་སངས་རྒྱས་ཐོབ་པར་འགྱུར་མོད་ཀྱི། ཉོན་མོངས་པ་ཟད་པར་བྱ་དགོས་སོ། །ཞེས་དེ་སྐད་ཟེར་བ་དེ་
[054-140b5] དག་ནི། ངའི་ཉན་ཐོས་ཡིན་ནོ། །གཅིག་ཤོས་ནི། མིའི་ཆོས་ལས་བླ་མར་གྱུར་བའི་ཉེས་པ་བྱུང་བ་ཡིན་ནོ། །ཞེས་ང་ཟེར་རོ། །ངས་དེ་སྐད་ཅེས་བསྟན་པའི་ཕྱིར་འདི་སྐད་ཅེས་ཟེར་ཏེ་
[054-140b6] བཅོམ་ལྡན་འདས་ཀྱིས་དམ་པའི་ཆོས་ཐོབ་པར་འགྱུར་བའི་སངས་རྒྱས་ཀྱིས་ནས་གཟིགས་པས་ན། བདག་ཀྱང་སངས་རྒྱས་བཅོམ་ལྡན་འདས་སུ་འགྱུར་རོ། །ཞེས་ཟེར་བ་གང་ཡིན་པ་
[054-140b7] དེ་མིའི་ཆོས་ལས་བླ་མའི་ཉེས་པར་འགྱུར་རམ་ཞེ་ན། མིའི་ཆོས་ལས་བླ་མར་གྱུར་པའི་ཉེས་པར་མི་འགྱུར་ཏེ། དེ་ནི། རིམ་གྱིས་སངས་རྒྱས་སུ་འགྱུར་རོ། །ཞེས་ང་ཟེར་རོ། །དེ་ལྟར་ན་


[054-141a0] [141A] 
[054-141a1] ༄༅། །སངས་རྒྱས་ཀྱི་གསུང་ནི། ཆ་ཕྲ་ཞིང་ཟབ་པ་ཡིན་ནོ་།གསོལ་པ། འདི་ན་རྒྱལ་པོ་ལ་ལ་ཞིག་འདི་སྐད་ཅེས་མཆི་སྟེ། ཇི་ལྟར་ན། དགེ་སློང་མིའི་ཆོས་ལས་བླ་
[054-141a2] མར་གྱུར་པའི་ཉེས་པ་བྱུང་བ་ཞེས་བགྱི་ཞེས་མཆི་བ་ལ་ལན་གདབ་འཚལ་ལགས་སོ། །བཀའ་སྩལ་པ། འདི་ན་དགེ་སློང་རྙེད་པ་དང་བཀུར་སྟིའི་ཕྱིར་རམ། ཟང་ཟིང་གི་ཕྱིར་
[054-141a3] ཚུལ་འཆོས་པ་དང། ཁ་གསག་བྱེད་པ་ཡོད་དེ། ཇི་ལྟར་བྱས་ན་བདག་བསོད་སྙོམས་པ་ཡིན་པར་གཞན་དག་གིས་ཤེས་པར་འགྱུར་ཞིག་གུ་དེ་ལྟར་བྱས་དང་རྙེད་པ་ཐོབ་
[054-141a4] པར་འགྱུར་རོ། །སྙམ་སྟེ། བསྔགས་པ་འདོད་པ་རྨོངས་པའི་རང་བཞིན་ཅན་དུ་གྱུར་པས་བདག་གིས་འབྲས་བུ་མ་ཐོབ་པར་བདག་གིས་འབྲས་བུ་ཐོབ་པར་གཞན་གྱིས་ཤེས་
[054-141a5] པར་བྱའོ། །བདག་རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་དང། ཕྱིར་མི་འོང་བ་དང། དགྲ་བཅོམ་པ་ཡིན་པར་གཞན་དག་གིས་ཤེས་པར་བྱའོ། །དགེ་བསྙེན་མདུན་ན་
[054-141a6] འཁོད་པ་རྣམས་ཀྱང་སྐྱེ་བོ་ཐམས་ཅད་ཀྱིས་བདག་དེ་ལྟ་བུ་ཡིན་པར་ཤེས་པར་འགྱུར་བའི་ཚིག་སྨྲར་གཞུག་གོ། །སྙམ་ནས་ཆོས་ཐོབ་པར་བྱ་བའི་ཕྱིར་མ་ཡིན་པར་ཡིད་ལ་
[054-141a7] བྱེད་པ་དེ་ལྟ་བུ་རྙེད་པ་དང། བཀུར་སྟི་དང། བླ་མའི་མཆོད་པ་དང། ཕྱག་བྱ་བ་དང། ཟང་ཟིང་གི་ཕྱིར་དགྲ་བཅོམ་པ་འདྲ་བར་ཕན་ཚུན་ལྟ་བའི་ཐབས་དང། མིག་འཛུམ་པ་


[054-141b0] [141B] 
[054-141b1] འགྲོས་རྣམས་འཆོས་པར་བྱེད་ཅིང། ཆོས་གོས་དང། སྣམ་སྦྱར་དང། ལྷུང་བཟེད་རྣམས་འཆང་ལ། མལ་ཆ་དང། སྟན་གསར་པའི་སྟེང་ན་འདུག་པ་དང། སྐྱེ་བོ་དག་གིས་བདག་
[054-141b2] དགེ་སློང་བཟང་པོ་དགེ་སློང་དཀའ་ཐུབ་ཅན་ཡིན་ནོ། །ཞེས་བརྗོད་པར་འགྱུར་བར་བྱའོ། །འོན་ཀྱང་བདག་འཁོར་དང་སློབ་མ་དག་དང་ལྡན་པར་འགྱུར་རོ། །དེ་ནས་སྡེ་ཚན་བཅས་དང་
[054-141b3] བཟའ་བ་དང། བཅས་པ་དང། བལྡག་པ་དང། བཏུང་བའི་ཡོ་བྱད་རྣམས་རྙེད་པར་འགྱུར་རོ། །བུད་མེད་རྣམས་ཀྱིས་ཀྱང་བཀུར་བར་འགྱུར་རོ། །སྙམ་པའི་སེམས་ཀྱི་རྟོག་པས་ནང་མི་དང་
[054-141b4] གཡོག་འཁོར་རྣམས་ལ་ཤེས་པར་བྱེད་དེ། དེ་ལྟ་བུར་འཆབ་པའི་དགེ་སློང་ངམ། དགེ་སློང་མ་ནི། མིའི་ཆོས་ལས་བླ་མར་གྱུར་པའི་ཉེས་པ་བྱུང་བ་ཡིན་ནོ། །ཞེས་ང་ཟེར་རོ། །གཞན་
[054-141b5] ཡང་འདི་ན་དགེ་སློང་ལ་ལ་དམ་པའི་ཆོས་དབྱུང་བར་བྱའོ་།སྙམ་པའི་སེམས་ཀྱིས་མལ་ཆ་དང་སྟན་གསར་པ་ལ་འདུག་ཅིང་སྐྱེ་བོ་ཐམས་ཅད་ཀྱིས་ཀྱེ་མ་དགེ་སློང་འདི་ནི། དགེ་བ་
[054-141b6] བཟང་པོ་ཞིག་གོ། །སྙམ་དུ་བདག་དགྲ་བཅོམ་པ་མ་ཡིན་པར་དགྲ་བཅོམ་པ་དང་འདྲ་བར་ཤེས་པར་བྱའོ། །བདག་དེ་ལྟ་བུ་ཡིན་པར་ཤེས་པ་དང། དགེ་སློང་མང་པོ་དག་བདག་གི་འཁོར་
[054-141b7] དུ་འགྱུར་ལ་འདི་ལས་ཕྱི་རོལ་པ་དག་ཀྱང་དགེ་བསྙེན་དུ་འགྱུར་རོ་།ཚུལ་ཁྲིམས་འཆལ་བ་རྣམས་ཀྱང་ཞུམ་པར་འགྱུར་རོ། །དེ་ནས་བདག་གིས་དམ་པའི་ཆོས་ཀྱང་དབྱུང་བར་བྱའོ། །


[054-142a0] [142A] 
[054-142a1] ༄༅། །དེ་བཞིན་གཤེགས་པའི་ཆེ་བ་ཉིད་ཀྱང་བསྟན་པར་བྱའོ་།ཤིན་ཏུ་རྒྱས་པའི་མདོ་སྡེ་རྣམས་ཀྱང་བསྒྲག་པར་བྱའོ། །སེམས་ཅན་ཐམས་ཅད་ཀྱང་དེས་པར་
[054-142a2] བསྒྲལ་བར་བྱའོ། །འདུལ་བ་དང་འདུལ་བ་མ་ཡིན་པའི་བྱེ་བྲག་ཀྱང་ཕྱེད་པར་བྱའོ། །བདག་ལ་སངས་རྒྱས་སུ་འགྱུར་བའི་ས་བོན་དེ་བཞིན་གཤེགས་པའི་སྙིང་པོ་ཞེས་བྱ་བ་ཡོད་
[054-142a3] དེ༑ བདག་གིས་སངས་རྒྱས་ཐོབ་པར་འགྱུར་རོ། །བདག་གིས་ཉོན་མོངས་པའི་རྣམ་པ་རྣམས་རྣམ་པར་གཞོམ་པར་བྱའོ། །དགེ་བསྙེན་ཁྱེད་རྣམས་ལའང་སངས་རྒྱས་ཀྱི་ཁམས་ཡོད་
[054-142a4] དེ༑ བདག་ཅག་ཀུན་ཀྱང་སངས་རྒྱས་སུ་འགྱུར་ཞིང་དེ་བཞིན་གཤེགས་པའི་ས་ཐོབ་པར་འགྱུར་རོ། །ཉོན་མོངས་པའི་རྣམ་པ་རྣམས་ཟད་པར་བྱའོ། །སྙམ་དུ་སེམས་པ་དེ་ལྟ་བུ་ནི་
[054-142a5] དམ་པའི་ཆོས་ཀྱི་རྟོག་པའི་སྒོ་ནས་བྱང་ཆུབ་སེམས་དཔའ་ཡིན་ཏེ་མིའི་ཆོས་ལས་བླ་མར་འགྱུར་བའི་ཉེས་པ་བྱུང་བ་མ་ཡིན་ནོ་།ཞེས་ང་ཟེར་རོ། །ཉེས་བྱས་ཀྱི་ཉེས་པ་བྱུང་བས་
[054-142a6] ཀྱང་སུམ་ཅུ་རྩ་གསུམ་པའི་ལྷ་རྣམས་ཀྱི་ལོ་གྲངས་པས་ཀྱང་ལྷག་པར་ལོ་བརྒྱད་ཁྲིའི་བར་དུ་སེམས་ཅན་དམྱལ་བར་འཚེད་པར་འགྱུར་ན། ཉེས་པ་སྤོམ་པོ་ལྟ་ཅི་སྨོས་ཏེ། ཐེག་པ་
[054-142a7] ཆེན་པོ་འདི་ལ་ནི། ཉེས་པ་སྤོམ་པོའི་ཉེས་པ་བྱུང་བ་དང་བསྟེན་པར་མི་བྱའོ། །ཉེས་པ་སྤོམ་པོ་ཞེས་བྱ་བ་ནི། བཅོམ་ལྡན་འདས་ཀྱི་མཆོད་རྟེན་བསྲུང་བའི་ཕྱིར་གཞན་ཡོངས་སུ་


[054-142b0] [142B] 
[054-142b1] སྲད་བུ་དགོས་པའི་ཕྱིར་ལེན་པར་བྱེད་དེ། དགེ་སློང་རྣམས་ལ་འཛེམ་ནས་དགེ་སློང་རྣམས་ལ་མ་དྲིས་པར་དགེ་སློང་གིས་བླངས་
[054-142b2] ན༑ ཉེས་པ་སྤོམ་པོའི་ཉེས་པ་ཅན་དུ་འགྱུར་རོ། །གལ་ཏེ་འདི་ལྟ་ཞིག་གིས་ཅིར་ཡང་མི་འགྱུར་རོ། །སྙམ་དུ་འཛིན་ཏེ། ལེན་པར་བྱེད་ནའང་དེ་ལྟ་བུ་དག་དང་བསྟན་པར་མི་བྱའོ། །རྐུ་བའི་
[054-142b3] སེམས་ཀྱིས་མཆོད་རྟེན་བཤིག་ནའང་ཉེས་པ་སྤོམ་པོའི་ཉེས་པ་ཅན་དུ་འགྱུར་ཏེ། དེ་ལྟ་བུ་དག་དང་བསྟེན་པར་མི་བྱའོ། །འདི་ན་ཁྱིམ་བདག་གམ་བློན་པོ་ལ་ལ་ཞིག་གིས་གལ་ཏེ་ཆོས་
[054-142b4] ཀྱི་བསམ་པས་སྐུ་གདུང་ལ་བཀུར་སྟི་བྱའམ། ཕག་གུ་དགོས་པའི་ཕྱིར་མཆོད་རྟེན་རྙིང་པ་བཤིག་སྟེ་བླངས་ནས་ཁྱིམ་བདག་གམ་བློན་པོ་དེས་མཆོད་རྟེན་དེ་ལས་གསེར་དངུལ་ཞིག་
[054-142b5] བྱུང་ན༑ དེ་དགེ་སློང་འགའ་ཞིག་གི་ལག་ཏུ་གཏད་པ་ལས་དགེ་སློང་དེས་དེ་བླངས་ཏེ། བདག་གི། ནོར་དུ་བྱས་ལ་རྩོད་པར་བྱེད་ན། དགེ་སློང་དེ་ལ་ལེགས་པ་མ་ཡིན་ནོ། །དགེ་བསྙེན་དེ་
[054-142b6] དག་ནི༑ ཆོས་ལ་གནས་པ་ཡིན་ནོ། །དགེ་སློང་དེ་ནི། ཡིད་བརྟན་དུ་མི་རུང་སྟེ། བསྟེན་པར་མི་བྱའོ། །མ་ནིང་ཡིན་པར་ཤེས་པར་བྱའོ་།མཚན་གཉིས་པ་ཡིན་པར་ཤེས་པར་བྱའོ། །
[054-142b7] མཚན་གཉིས་པ་ཞེས་བྱ་བ་ནི། གང་ལ་མཚན་གཉིས་ཡོད་པ་སྟེ་གང་གི་ཚེ་སྐྱེས་པའི་འདོད་ཆགས་སྐྱེས་པ་དེའི་ཚེ་ནི། བུད་མེད་དང་འདོད་པ་སྤྱོད་པར་བྱེད་ལ། གང་གི་ཚེ་བུད་མེད་


[054-143a0] [143A] 
[054-143a1] ༄༅། །ཀྱི་འདོད་ཆགས་སྐྱེས་པ་དེའི་ཚེ་ནི། སྐྱེས་པ་དང་འདོད་པ་སྤྱོད་པར་བྱེད་དོ། །དེ་བས་ན། མཚན་གཉིས་པ་ཞེས་བྱ་སྟེ། དེ་དང་ཡང་བསྟེན་པར་མི་བྱའོ། །དེ་ལྟར་དེ་
[054-143a2] ལྟ་བུ་དག་དང་བསྟེན་པར་མི་བྱ་ན། བསླབ་པའི་གཞི་ལྔའི་ཉེས་པ་བྱེད་པ་དེ་དག་ལྟ་ལ་བསྟེན་དུ་ག་ལ་རུང།། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་
[054-143a3] ཆེན་པོའི་མདོ། བམ་པོ་དགུ་པ། དགེ་སློང་རྣམས་ཀྱིས་ནི། ཐོག་མར་དགེ་སྦྱོང་གི་ཆོས་ཀྱིས་གྲོག་སྦུར་རྣམས་ལའང་སྙིང་རྗེ་བྱའོ་།དགེ་སྦྱོང་གི་ཆོས་ཀྱིས་ཆང་གི་དྲི་བྲོ་བའི་
[054-143a4] བཏུང་བའང་སྤང་བར་བྱའོ། །དགེ་སྦྱོང་གི་ཆོས་ཀྱིས་རྨི་ལམ་དུའང་བརྫུན་དུ་སྨྲ་བའི་སེམས་བསྐྱེད་པར་མི་བྱའོ། །དགེ་སློང་གི་ཆོས་ཀྱིས་རྨི་ལམ་དུའང་བུད་མེད་དང་ཕྲད་པའི་སེམས་
[054-143a5] བསྐྱེད་པར་མི་བྱའོ། །གསོལ་པ། ཅི་ལགས། རྨི་ལམ་དུ་བུད་མེད་དང་ཕྲད་པར་གྱུར་ན། མི་ཚངས་པར་སྤྱོད་པའི་ནོངས་པར་འགྱུར་ལགས་སམ། བཀའ་སྩལ་པ། མི་འགྱུར་ཏེ་
[054-143a6] གལ་ཏེ་བློ་གྲོས་དང་དྲན་པ་དང་ལྡན་པ་འདོད་པ་དྲི་ང་བ་དག་ལ་མི་ཚངས་པར་སྤྱོད་པའི་སེམས་མི་སྐྱེད་ན། དེ་ནི། ཉོན་མོངས་པ་དང་བུད་མེད་ཀྱི་གཏམ་སྨད་པས་རྟོག་པ་ཡང་དག་
[054-143a7] པར་ཆད་པའི་ཕྱིར་སེམས་བསྐྱེད་མི་སྲིད་དོ། །རྨི་ལམ་དུ་ཕྲད་པར་གྱུར་ནའང་ནང་པར་སད་ན། མུ་གེ་བྱུང་བའི་ཚེ་དགེ་སློང་གིས་རང་གི་བུའི་ཤའི་ཟས་ཟོས་པ་བཞིན་དུ་འགྱོད་པར་


[054-143b0] [143B] 
[054-143b1] དེ་ལ་གཙང་ངོ། །སྙམ་པའི་བློ་ལྟ་ག་ལ་འབྱུང། གལ་ཏེ་སེམས་སྐྱེས་ནའང་ཕྱིར་གཞིལ་བར་བྱའོ། །ཞེས་ཟེར་བ་དེ་ལྟ་བུའི་ཆོས་ཀྱི་སྒོ་ནི། སངས་རྒྱས་ཀྱིས་གསུངས་པའི་མདོ་
[054-143b2] སྡེ་དང། འདུལ་བ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི། བདུད་དང་མཐུན་པར་བྱེད་པ་
[054-143b3] ཡིན་པར་རིག་པར་བྱའོ། །སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་ཚད་མར་བྱེད་པ་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །དཔའ་བོའི་
[054-143b4] འདུག་སྟངས་དང། མི་སྨྲ་བར་འདུག་པ་དང། གཡང་སར་མཆོང་བ་དང། དུག་ཟ་བ་དང། སྨྱུང་བར་འདུག་པ་དང། བདག་ཉིད་འཆིང་བར་བྱེད་པ་དང། བདག་ཉིད་གསོད་པ་བྱེད་
[054-143b5] པ་དང། ཞེ་ནོམ་བྱེད་དུ་འཇུག་པ་དང། རིག་སྔགས་དང། གསང་སྔགས་ཟློས་པ་དང། སྐྲུན་པའི་ལས་བྱེད་པར་བཅོམ་ལྡན་འདས་ཀྱིས་གནང་ངོ། །གདོལ་བའི་བུ་དང། མ་ནིང་དང་
[054-143b6] མཚན་གཉིས་པ་དང། ཡན་ལག་ཉམས་པ་ཐམས་ཅད་རབ་ཏུ་འབྱུང་བར་བཅོམ་ལྡན་འདས་ཀྱིས་གནང་ངོ། །དེ་བཞིན་གཤེགས་པས་ནི། བའི་བཅུད་རྣམ་ལྔ་དང། སྦྲང་རྩི་དང་
[054-143b7] འབྲུ་མར་ལ་སོགས་པ་དང། ཟབ་དར་དང། དུང་དང། ལྷ་མ་དང་འབྲུ་ལ་སོགས་པ་སྤངས་ཏེ། ཤིང་ངོ་ཅོག་ལ་སྲོག་དང་འདུ་ཤེས་ཡོད་པར་གཟིགས་ནས་ཡོངས་སུ་མྱ་ངན་ལས་


[054-144a0] [144A] 
[054-144a1] ༄༅། །འདས་སོ། །ཞེས་ཟེར་བ་དེ་ལྟ་བུ་ནི། བདུད་ཀྱིས་སྨྲས་པའི་མདོ་སྡེ་དང། འདུལ་བར་རིག་པར་བྱ་སྟེ། དཔའ་བོའི་འདུག་སྟངས་ཀྱིས་གནས་པ་དང། འཆག་པ་ལ་སོགས་
[054-144a2] པ་ཆོས་ཀྱི་བྱ་བ་རྣམས་ནི། མ་གཏོགས་སོ། །དུག་ཟ་བ་དང། མེར་མཆོང་བ་དང། སྨྱུང་བར་འདུག་པ་དང། གཡང་སར་མཆོད་པ་དང། བདག་ཉིད་འཆིང་བར་བྱེད་པ་དང། བདག་ཉིད་གསོད་
[054-144a3] པར་བྱེད་པ་དང། ཞེ་ནོམ་བྱེད་དུ་འཇུག་པ་དང། རིག་སྔགས་དང་གསང་སྔགས་ཟློས་པ་དང། སྐྲུན་པའི་ལས་བྱེད་པ་རྣམས་ནི། ངས་མ་གནང་ངོ། །བའི་བཅུད་རྣམ་ལྔ་དང། སྦྲང་རྩི་དང་
[054-144a4] འབྲུ་མར་ལ་སོགས་པ་དང། ཟབ་དར་དང། དུང་དང། ལྷམ་དང་འབྲུ་ལ་སོགས་པ་ལ་ཤའི་འདུ་ཤེས་མེད་པ་དང། ཤིང་ཐམས་ཅད་ལ་སྲོག་མེད་པའི་འདུ་ཤེས་དང། སེམས་
[054-144a5] པའི་འདུ་ཤེས་མེད་པར་ངས་གནང་ངོ། །གཞན་དུ་ལྟ་བ་གང་ཡིན་པ་དེ་དག་ནི། མུ་སྟེགས་ཅན་གྱི་ཉན་ཐོས་ཡིན་ནོ། །ངའི་བཀའ་བཞིན་དུ་བྱེད་པ་གང་ཡིན་པ་དེ་དག་ནི། ངའི་
[054-144a6] ཉན་ཐོས་ཡིན་ནོ། །ཞེས་ང་ཟེར་རོ། །ཁམས་བཞི་ལ་ནི། སྲོག་དང་འདུ་ཤེས་ཡོད་ཅེས་ང་མི་ཟེར་རོ། །ཞེས་ཟེར་བ་དེ་ལྟ་བུའི་མདོ་སྡེ་དང། འདུལ་བ་ནི། སངས་རྒྱས་ཀྱིས་གསུངས་
[054-144a7] པའི་མདོ་སྡེ་ཡིན་པར་རིག་པར་བྱའོ། །བདུད་ཀྱིས་སྨྲས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི་བདུད་དང་མཐུན་པར་བྱེད་པ་ཡིན་པར་རིག་


[054-144b0] [144B] 
[054-144b1] །སངས་རྒྱས་ཀྱིས་གསུངས་པའི་མདོ་སྡེ་དང། འདུལ་བ་ཚད་མར་བྱེད་པའི་སེམས་ཅན་གང་ཡིན་པ་དེ་དག་ནི། བྱང་ཆུབ་སེམས་དཔའ་ཡིན་པར་རིག་པར་བྱའོ། །རིགས་ཀྱི་བུ་
[054-144b2] འདི་ནི། ངས་བདུད་ཀྱིས་སྨྲས་པ་དང། སངས་རྒྱས་ཀྱིས་གསུངས་པའི་བྱེ་བྲག་རྒྱས་པར་བསྟན་པ་ཡིན་ནོ། །གསོལ་པ། བཅོམ་ལྡན་འདས། བདག་ནི། དེང་གདོད་སངས་རྒྱས་ཀྱི་བཀའ་ལ་
[054-144b3] ཞུགས་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ་།རིགས་ཀྱི་བུ། ཁྱོད་ལེགས་ཏེ། མཁས་པས་ནི། དེ་ལྟར་བྱ་དགོས་སོ་།ཡང་བཀའ་སྩལ་པ། རིགས་ཀྱི་བུ་
[054-144b4] འདི་ནི། སྡུག་བསྔལ་སོ། །ཞེས་བྱ་བ་ནི། འཕགས་པ་རྣམས་ཀྱི་བདེན་པ་ཞེས་མི་བྱ་སྟེ། སྡུག་བསྔལ་དེའང་གང་ཞེ་ན། སྡུག་བསྔལ་ཞེས་བྱ་བ་ནི། བ་ལང་དང། བོང་བུ་ལ་སོགས་པ་དང་
[054-144b5] སེམས་ཅན་དམྱལ་བ་པ་རྣམས་ལའང་ཡོད་དེ། གལ་ཏེ་སྡུག་བསྔལ་དེ་བདེན་པ་ཡིན་དུ་ཟིན་ན། དེ་རྣམས་ཀྱིའང་བདེན་པ་ཡིན་པར་འགྱུར་རོ་།སྡུག་བསྔལ་ཞེས་བྱ་བ་འདི་ནི། ཀྱེ་མ་
[054-144b6] སྡུག་བསྔལ་ཤེས་པ་ཞེས་བྱ་བ་ལ་དེ་བཞིན་གཤེགས་པ་རྟག་པའོ་།ཆོས་ཀྱི་སྐུ་ཡིན་ཏེ། ཤའི་སྐུ་མ་ཡིན་ནོ། །ཞེས་དེ་བཞིན་གཤེགས་པའི་ཆེ་བ་ཉིད་ཤེས་པ་ནི། སྡུག་བསྔལ་ཤེས་
[054-144b7] པའོ། །དེ་མ་ཐོབ་ཀྱི་བར་དུ་སེམས་ཅན་རྣམས་ཀྱིས་ཆོས་མ་ཡིན་པ་ལ་ཆོས་ཡིན་ནོ། །སྙམ་དུ་ཡོངས་སུ་བརྟགས་ནས་འཁོར་བའི་འཁོར་ལོ་ཤིན་ཏུ་སྡུག་བསྔལ་བའི་གནས་སུ་ཡུན་རིང་པོར་


[054-145a0] [145A] 
[054-145a1] ༄༅། །སྡུག་བསྔལ་ཉམས་སུ་མྱོང་ནས་ངན་འགྲོར་འགྲོ་བར་འགྱུར་རོ། །གང་གི་ཚེ་དེ་བཞིན་གཤེགས་པ་རྟག་པར་ཤེས་པ་དེའི་ཚེ་ནི། ཡི་གེ་འབྲུ་གཉིས་པོ། ཇི་ལྟ་
[054-145a2] བུར་ཐོས་ཀྱང་རུང་སྟེ། བདེ་འགྲོར་འགྲོ་བར་འགྱུར་རོ། །དེ་ནས་ཐར་པའང་ཐོབ་པར་འགྱུར་རོ། །དེས་ན་འདི་ནི། རྫུ་འཕྲུལ་གྱི་བདེ་བ་ཡིན་ནོ། །སྙམ་དུ་རང་གིས་རྟོགས་པར་འགྱུར་ཏེ་
[054-145a3] དེ་བཞིན་གཤེགས་པ་རྟག་ཅེས་བྱ་བ་ཐོབ་པ་ཙམ་གྱི་རྒྱུ་དེས་ན་བདག་འདིར་འོངས་སོ། །དེ་བཞིན་གཤེགས་པ་རྟག་པར་མ་ཤེས་ཀྱི་བར་དུ་ནི། ཡུན་དེ་སྲིད་ཀྱི་བར་བདག་སྡུག་
[054-145a4] བསྔལ་རྣམས་ཀྱི་ནང་དུ་འཁོར་ཏོ། །ང་ནི། སྡུག་བསྔལ་ཤེས་སོ་།ཞེས་བྱ་བ་འདི་ནི། བདེན་པ་ཡིན་ནོ། །གཞན་དག་གི་སྡུག་བསྔལ་བསྒོམ་པ་ནི། དོན་མེད་པའོ། །འདི་ནི། སྡུག་
[054-145a5] བསྔལ་ཀུན་འབྱུང་བའོ། །ཞེས་བྱ་བ་ནི། ཆོས་ཀྱི་དེ་ཁོ་ན་ཉིད་ལ་དེ་ཁོ་ན་ཉིད་མ་ཤེས་ནས། ཆོས་ལ་དགོངས་པའི་ཕྱིར་བྲན་དང་བྲན་མོ་ལ་སོགས་པ་རྫས་ངན་པ་དུ་མ་ལེན་པར་
[054-145a6] བྱེད་ཅིང་ཆོས་མ་ཡིན་པ་ལ་ཆོས་ཡིན་ནོ། །སྙམ་དུ་འཛིན་ཏེ། དམ་པའི་ཆོས་ནུབ་པར་བྱེད་ཅིང་དམ་པའི་ཆོས་མི་སྣང་བར་བྱེད་པར་འགྱུར་ཏེ། དམ་པའི་ཆོས་གནས་པར་བྱ་བའི་ཐབས་
[054-145a7] མི་ཤེས་པས་འདི་ལྟར་འཛིན་ཏེ། དམ་པའི་ཆོས་འཇིག་པར་འགྱུར་ཞེས་བྱ་བ་མེད་དོ། །སྙམ་ནས་དེའི་འབྲས་བུས་འཁོར་བའི་སྡུག་བསྔལ་རྣམས་ཀྱི་ནང་དུ་ཡོངས་སུ་འཁྱམ་མོ། །


[054-145b0] [145B] 
[054-145b1] མཐོ་རིས་དང་ཐར་པ་ཐོབ་པའི་སྡུག་བསྔལ་ཀུན་འབྱུང་བའི་དེ་ཁོ་ན་ཉིད་བདག་གིས་མ་ཤེས་པས་དམ་པའི་ཆོས་འཇིག་པའི་རྒྱུར་གྱུར་ཏེ་ཉེས་
[054-145b2] པར་སྨྲས་པའི་ཚིག་གིས་ཡུན་འདི་སྲིད་ཀྱི་བར་དུ་ཉོན་མོངས་པར་གྱུར་ཏོ། །སྙམ་དུ་ཤེས་པ་འདི་ནི། སྡུག་བསྔལ་ཀུན་འབྱུང་བ་ཤེས་པ་ཞེས་བརྗོད་པར་བྱའོ། །གཞན་དག་གི་ནི། དེ་ལྟ་
[054-145b3] མ་ཡིན་ནོ། །འདི་ནི། སྡུག་བསྔལ་འགོག་པ་ཞེས་བྱ་བ་ལ་སྟོང་པ་ཉིད་སྒོམ་པ་ནི། གཏན་དུ་སྟོང་པ་ཉིད་སྒོམ་པ་ཐམས་ཅད་ཟད་པ་དེ་བཞིན་གཤེགས་པའི་སྙིང་པོ་མེད་པར་བྱེད་པ་དེ་ལྟ་
[054-145b4] བུ་མ་ཡིན་ཏེ། སྡུག་བསྔལ་འགོག་པ་སྒོམ་པ་ནི། ཡ་མཚན་ཅན་ཐམས་ཅད་ལའང་དོན་དང་འགལ་བའི་སྟོང་པ་ཉིད་ཡོད་དེ། དེ་རྣམས་ཀྱིའང་སྡུག་བསྔལ་འགོག་པ་ཞེས་བྱ་བར་
[054-145b5] འགྱུར་རོ། །སེམས་ཅན་ཐམས་ཅད་ལ་ནི། དེ་བཞིན་གཤེགས་པའི་སྙིང་པོ་ཡོད་དེ། དེ་ནི། གསལ་བར་མི་མངོན་ནོ། །གང་གི་ཚེ་ཉོན་མོངས་པ་ཟད་པ་དེའི་ཚེ་དེ་བཞིན་གཤེགས་པའི་
[054-145b6] སྙིང་པོ་ལ་འཇུག་པ་ཁྱེད་ཀྱིས་མཐོང་བར་འགྱུར་རོ། །གང་གི་ཚེ་སེམས་གཅིག་བསྐྱེད་པའི་ལས་ཀྱི་འབྲས་བུས་བདག་གིས་ཆོས་ཀྱི་དབང་ཕྱུག་རྟག་པ་དང། བདེ་བ་འཐོབ་བོ། །སྙམ་དུ་
[054-145b7] ཁྱོད་ཀྱིས་ཤེས་པར་གྱུར་པ་དེ་ནི། སྡུག་བསྔལ་འགོག་པ་བསྒོམ་པར་བྱ་བ་ལ་སྒོམ་པ་ཡིན་ནོ། དེ་བཞིན་གཤེགས་པའི་སྙིང་པོ་བདག་མེད་པར་བསྒོམས་ཤིང་གཏན་དུ་སྟོང་པ་ཉིད་


[054-146a0] [146A] 
[054-146a1] ༄༅། །བསྒོམས་པས་ནི། སྡུག་བསྔལ་རྣམས་མི་འགོག་པར་ཕྱེ་མ་ལེབ་མར་མེའི་ནང་དུ་སོང་བ་བཞིན་དུ་འགྱུར་རོ། །དེ་ལྟ་མ་ཡིན་པར་དེ་བཞིན་གཤེགས་པའི་སྙིང་པོ་
[054-146a2] ཡོད་པར་བསྒོམས་པའི་སེམས་ཅན་རྣམས་ནི། ཉོན་མོངས་པ་རྣམས་ཡོད་བཞིན་དུ་ཉོན་མོངས་པའི་རྣམ་པ་འགོག་པར་བྱེད་དོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པའི་སྙིང་
[054-146a3] པོའི་རྐྱེན་གྱི་ཕྱིར་ཏེ། དེ་ཤེས་པ་ནི། ཡང་དག་པར་རྫོགས་པའི་སངས་རྒྱས་ཀྱི་བཀའ་ལས་སྡུག་བསྔལ་འགོག་པའི་ཚིག་བདེན་པ་ཞེས་བྱའོ། །གཞན་ནི། བསྒོམ་པ་མ་ཡིན་པ་ལ་
[054-146a4] སྒོམ་པའོ། །འདི་ནི། སྡུག་བསྔལ་འགོག་པར་འགྱུར་བའི་ལམ་ཞེས་བྱ་བ་ནི། དེ་བཞིན་གཤེགས་པ་དང། ཆོས་དང། དགེ་འདུན་དང། ཐར་པ་རྣམས་ཏེ། འདི་ལྟར་དེ་རྣམས་
[054-146a5] ལ་ཕྱིན་ཅི་ལོག་བཞིས་ཕྱིན་ཅི་ལོག་ཏུ་གྱུར་པའི་དངོས་པོ་ནི། ཐར་པའོ། །ཐར་པ་ལའང་ཅིའང་མེད་དོ། །སྙམ་པ་དེ་ནི། འདི་ལྟར་སྒྱུ་མར་འདུག་སྟེ། འཁོར་བའི་སྡུག་བསྔལ་གྱི་
[054-146a6] ནང་དུ་ཡོངས་སུ་འཁྱམས་པ་ཡིན་ལ། སྒོམ་ཉེས་པ་དེའི་འབྲས་བུས་ནི་ཡུན་རིང་པོར་སྡུག་བསྔལ་ཉམས་སུ་མྱོང་བར་འགྱུར་རོ། །ད་ནི་བདག་གིས་དེ་བཞིན་གཤེགས་པ་དང་
[054-146a7] ཆོས་དང་དགེ་འདུན་དང། ཐར་པ་རྣམས་རྟག་པ་དང། བརྟན་པ་དང། ཐེར་ཟུག་པ་དང། འཇིགས་པར་མི་འགྱུར་བར་སེམས་གཅིག་བསྐྱེད་པའི་འབྲས་བུས་དབང་ཕྱུག་རྟག་པའི་


[054-146b0] [146B] 
[054-146b1] །ཕྱིན་ཅི་ལོག་བཞི་པོ་སྡུག་བསྔལ་བ་དང། བདག་མེད་པ་དང། མི་གཙང་བ་རྣམས་ཆོས་མ་ཡིན་པ་ལ་ཆོས་ཡིན་ནོ། །སྙམ་དུ་འཛིན་པས་ལྟ་བ་ངན་པའི་འབྲས་བུ་མྱོང་
[054-146b2] བ་འདི་ནི། སྡུག་བསྔལ་འགོག་པར་འགྱུར་བའི་ལམ་ཞེས་བྱའོ། །གཞི་གསུམ་རྟག་པ་བསྒོམ་པ་བསྒྲུབ་པའི་ཕྱིར་མི་རྟག་པ་སྒོམ་པ་གང་ཡིན་པ་དེ་དག་ནི། མི་བདེན་པ་བསྒོམ་པ་
[054-146b3] ལ་སྒོམ་པ་ཡིན་ནོ། །དེ་ལྟར་རྟག་པར་སྒོམ་པ་གང་ཡིན་པ་དེ་དག་ནི། ངའི་ཉན་ཐོས་ཡིན་ཏེ། འཕགས་པའི་བདེན་པ་བཞི་ཤེས་པའོ་།ཞེས་ང་ཟེར་རོ། །འདི་རྣམས་ནི། འཕགས་
[054-146b4] པའི་བདེན་པ་བཞི་ཡིན་པར་རིག་པར་བྱའོ། །གསོལ་པ། བཅོམ་ལྡན་འདས། འཕགས་པའི་བདེན་པ་བཞི་ལམ་འདིའི་ཚུལ་གྱིས་བསྒོམ་པར་བགྱི་བ་བདག་གིས་ད་གཟོད་རྟོགས་
[054-146b5] ལགས་སོ། །བཀའ་སྩལ་པ། སྡུག་བསྔལ་ལ་བདེ་བར་འདུ་ཤེས་པ་ནི་ཕྱིན་ཅི་ལོག་ཡིན་ནོ། །བདེ་བ་ལ་སྡུག་བསྔལ་བར་འདུ་ཤེས་པ་ནི་ཕྱིན་ཅི་ལོག་ཡིན་ནོ། །དེ་ལ་དེ་བཞིན་
[054-146b6] གཤེགས་པ་མི་རྟག་ཅེས་བྱ་བ་དེ་ནི། སྡིག་པ་དང། སྡུག་བསྔལ་བ་ཡིན་ནོ། །དེ་བཞིན་གཤེགས་པ་བུད་ཤིང་ཟད་པའི་མེ་བཞིན་དུ་ཡོངས་སུ་མྱ་ངན་ལས་འདས་སོ། །ཞེས་བྱ་བ་དེ་ནི་
[054-146b7] སྡིག་པ་དང། སྡུག་བསྔལ་བ་ཡིན་ནོ། །སྡུག་བསྔལ་བ་མ་ཡིན་པ་ཞེས་བདག་ཉིད་སྒོམ་པར་བྱེད་པ་དང། དེ་བཞིན་གཤེགས་པ་མི་རྟག་གོ་ཞེས་བྱ་བ་འདི་ནི། ཕྱིན་ཅི་ལོག་ཡིན་ནོ། །


[054-147a0] [147A] 
[054-147a1] ༄༅། །བདེ་བ་ལ་སྡུག་བསྔལ་བར་འདུ་ཤེས་པ་ནི། ཕྱིན་ཅི་ལོག་ཡིན་ཏེ། དེ་བཞིན་གཤེགས་པ་རྟག་གོ་ཞེས་བསྒོམས་ན། གང་ཟག་ཏུ་ལྟ་བར་འགྱུར་དུ་འོང་ངོ། །
[054-147a2] སྙམ་ནས་སྒོམ་པ་འདི་ནི། སྡུག་བསྔལ་བའོ། །སྙམ་པ་ནི། བདེ་བར་འདུ་ཤེས་པ་རྣམས་ཀྱི་ཕྱིན་ཅི་ལོག་ཡིན་ཏེ། འདི་ནི། ཕྱིན་ཅི་ལོག་དང་པོའོ། །མི་རྟག་པ་ལ་རྟག་པར་འདུ་ཤེས་
[054-147a3] པ་ནི། ཕྱིན་ཅི་ལོག་ཡིན་ནོ། །རྟག་པ་ལ་མི་རྟག་པར་འདུ་ཤེས་པ་ནི། ཕྱིན་ཅི་ལོག་ཡིན་ནོ། །དེ་ལ་གཏན་དུ་སྟོང་པ་ཉིད་བསྒོམས་ན་མི་ཚེ་ཐུང་བར་འགྱུར་རོ། །སྙམ་ནས་དེའི་ཕྱིར་མི་
[054-147a4] རྟག་པ་ཉིད་ལ་སྟོང་པ་ཉིད་མ་ཡིན་པར་བསྒོམས་ན། བསྒོམས་པ་དེའི་འབྲས་བུས་ཚེ་རིང་བར་འགྱུར་རོ། །སྙམ་པ་དེའང་ཕྱིན་ཅི་ལོག་ཡིན་ཏེ། འདི་ནི། ཕྱིན་ཅི་ལོག་གཉིས་པའོ། །
[054-147a5] བདག་མེད་པ་ལ་བདག་ཏུ་འདུ་ཤེས་པ་ནི། ཕྱིན་ཅི་ལོག་ཡིན་ནོ། །བདག་ཡོད་པ་ལ་བདག་མེད་པར་འདུ་ཤེས་པ་ནི། ཕྱིན་ཅི་ལོག་ཡིན་ནོ། །དེ་ལ་འཇིག་རྟེན་པ་རྣམས་ལ་བདག་ཡོད་
[054-147a6] ཅེས་ཏེ། འཇིག་རྟེན་པ་བཞིན་དུ་སངས་རྒྱས་ཀྱི་གསུང་ལའང་བདག་ཡོད་པ་མ་ཡིན་ཏེ། དེ་བཞིན་གཤེགས་པའི་སྙིང་པོའི་མིང་ཡང་མེད་དོ། །ཞེས་བདག་མེད་པ་སྒོམ་པ་འདི་ནི། ཕྱིན་
[054-147a7] ཅི་ལོག་གསུམ་པའོ། །མི་གཙང་བ་ལ་གཙང་བར་འདུ་ཤེས་པ་ནི་ཕྱིན་ཅི་ལོག་ཡིན་ནོ། །གཙང་བ་ལ་མི་གཙང་བར་འདུ་ཤེས་པ་ནི་ཕྱིན་ཅི་ལོག་ཡིན་ནོ། །དེ་ལ་དེ་བཞིན་གཤེགས་


[054-147b0] [147B] 
[054-147b1] ཤའི་སྐུ་མ་ཡིན་པ་ལ་ཤའི་སྐུ་ཡིན་ཏེ། ཤ་དང་ཁྲག་དང་རྒྱུས་པས་སྦྲེལ་བ་ཡིན་ནོ། མི་གཙང་བའོ། །ཆོས་དང། དགེ་འདུན་གཉིས་ཀྱང་ཐར་པ་ཐོབ་ནས་མི་སྣང་བར་འགྱུར་
[054-147b2] རོ༑ ༑སྙམ་པ་ནི། གཙང་བ་ལ་མི་གཙང་བར་ཕྱིན་ཅི་ལོག་པ་ཡིན་ནོ། །བདག་གི་ལུས་ཐམས་ཅད་ནི། མི་གཙང་བ་ཡིན་ཏེ། གཙང་ཞེས་བྱ་བ་ཅིའང་མེད་ན། བདག་གི་ལུས་ནི། གཙང་ངོ། །
[054-147b3] སྙམ་དུ་སྒོམ་པ་ནི། མི་གཙང་བ་ལ་གཙང་ངོ། །སྙམ་དུ་འཛིན་པ་ཡིན་ནོ། །བདག་ཀྱང་གང་ན་ཅིའང་མེད་པ་དེར་འགྲོའོ། །སྙམ་པ་ནི། གཙང་བ་ལ་མི་གཙང་ངོ། །སྙམ་དུ་སྒོམ་པ་རྨོངས་པར་
[054-147b4] བྱེད་པའི་ཆོས་ཡིན་ཏེ། འདི་ནི། ཕྱིན་ཅི་ལོག་བཞི་པ་ཡིན་པར་རིག་པར་བྱའོ། །གསོལ་པ། བཅོམ་ལྡན་འདས། བདག་ནི། ད་གཟོད་ཡང་དག་པའི་ལྟ་བ་ཅན་དུ་གྱུར་ཏེ། འདི་སྲིད་ཀྱི་བར་
[054-147b5] དུ་ལོག་པར་ལྟ་བར་གྱུར་ལགས་སོ། །བཅོམ་ལྡན་འདས། ཅི་ལགས། སྲིད་པ་ཉི་ཤུ་རྩ་ལྔ་བདག་མཆིས་ཞེས་བྒྱིའམ། མ་མཆིས་ཞེས་བགྱི་བཀའ་སྩལ་པ། བདག་ཅེས་བྱ་བ་ནི་
[054-147b6] དེ་བཞིན་གཤེགས་པའི་སྙིང་པོའི་དོན་ཏོ། །སངས་རྒྱས་ཀྱི་ཁམས་ནི། སེམས་ཅན་ཐམས་ཅད་ལ་ཡོད་མོད་ཀྱི། དེའང་ཉོན་མོངས་པའི་རྣམ་པ་རྣམས་ཀྱིས་བསྒྲིབས་ཏེ་བདག་ཉིད་ལ་
[054-147b7] ཡོད་བཞིན་དུ་སེམས་ཅན་རྣམས་ཀྱིས་མཐོང་བར་མི་ནུས་སོ། །འདི་ལྟ་སྟེ། དཔེར་ན། གྲོང་ཁྱེར་ཆེན་པོ་ཞིག་ན་དབུལ་པོའི་ཁྱིམ་ཞིག་ན་གསེར་གྱི་གཏེར་ཟད་མི་ཤེས་པ་ཞིག་ཡོད་ལ་


[054-148a0] [148A] 
[054-148a1] ༄༅། །དེ་ལ་བུད་མེད་དབུལ་མོ་ཞིག་འདུག་པ་དེས་ཀྱང་བདག་གི་ཁྱིམ་གྱ་སའི་འོག་ན་གཏེར་ཡོད་པར་མི་ཤེས་ཏེ། དེར་ཐབས་དང་ལྡན་པའི་མི་ཞིག་གིས་བུད་མེད་དེ་
[054-148a2] ལ་སྨྲས་པ། སྲུ་ཚུར་ཤོག་བདག་གིས་ཁྱོད་ལ་གླ་སྦྱིན་གྱི། བདག་གི་ཞིང་ལས་བྱེད་དུ་སོང་ཞིག་ཅེས་བྱས་པ་དང། དེས་དེ་ལ་སྨྲས་པ། ཇོ་བོ། །བདག་མི་མཆིའོ། །གལ་ཏེ་ཁྱོད་ཀྱིས་
[054-148a3] བདག་གི་བུ་ལ་གཏེར་བསྟན་ན་ནི། གཟོད་བདག་མཆི་བར་འཚལ་ལོ་།ཞེས་འཐད་པས་གྲུབ་པའི་ཚིག་སྨྲས་པ་དང། དེས་དེ་ལ་སྨྲས་པ་སྲུ། བདག་གི་བུ་ཁྱོད་ལས་སྐྱེས་མ་ཐག་ཏུ་
[054-148a4] བདག་གིས་རིན་པོ་ཆེ་དང་གསེར་གྱི་གཏེར་ཟད་མི་ཤེས་པ་སྦྱིན་པར་བྱའོ། །དེ་ནས་དེས་དེ་ལ་སྨྲས་པ། ཁྱོད་ཀྱིས་ག་ལ་བྱིན་ཏེ། བདག་ལ་མཐོ་འཚམ་པར་ཟད་དོ། །དེ་ནས་དེས་དེ་
[054-148a5] ལ་སྨྲས་པ། ཁྱོད་ཉིད་ཀྱི་ཁྱིམ་ན་གཏེར་ཡོད་མོད་ཀྱི། ཁྱོད་བདག་ཀྱང་མི་ཤེས་ན། གཞན་གྱིས་ལྟ་ཤེས་པར་ག་ལ་ནུས། དེ་ནས་དེ་བདག་གིས་ཐོབ་པར་འཚལ་ལོ། །ཞེས་དེ་དེ་ལ་
[054-148a6] གསོལ་པ་འདེབས་སོ་དེ་ནས་དེས་ཁྱིམ་དེའི་ནང་ནས་གཏེར་དེ་བརྐོས་ནས་དེ་ཉིད་ལ་བྱིན་ནོ། །དེ་ནས་དེས་དེ་མཐོང་ནས་ངོ་མཚར་དུ་གྱུར་ཏེ། དེ་ལ་སྐྱབས་སུ་སོང་བ་དེ་བཞིན་དུ་
[054-148a7] རིགས་ཀྱི་བུ། དེ་བཞིན་གཤེགས་པའི་སྙིང་པོ་ནི། སེམས་ཅན་ཐམས་ཅད་ལ་ཡོད་ལ་མཐོང་བར་མི་ནུས་པ་ཙམ་དུ་ཟད་དེ། བུད་མེད་དབུལ་མོ་དེ་ཉིད་ལ་གཏེར་ཡོད་པ་དང་འདྲའོ། །


[054-148b0] [148B] 
[054-148b1] ངས་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དོ། །ཞེས་ཡང་དག་པར་བསྟན་པར་བྱ་སྟེ། ཇི་ལྟར་དབུལ་མོ་དེས་གཏེར་ཆེན་པོ་ཡོད་པར་བསྟན་ཀྱང་མི་
[054-148b2] ཤེས་པ་དེ་བཞིན་དུ་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་པའང་ཉོན་མོངས་པའི་རྣམ་པས་བསྒྲིབས་པས་སེམས་ཅན་རྣམས་ཀྱིས་མི་ཤེས་ཤིང་མ་མཐོང་ནས་དེ་
[054-148b3] དག་ལ་དེ་བཞིན་གཤེགས་པས་བསྟན་ཏེ། དེ་དག་མགུ་ནས་དེ་བཞིན་གཤེགས་པ་ལ་སྐྱབས་སུ་འགྲོའོ། །གསོལ་པ། བཅོམ་ལྡན་འདས། སངས་རྒྱས་ཀྱི་ཁམས་མཆིས་པར་ད་བདག་གིས་
[054-148b4] རྟོགས་ཏེ། གདམས་ངག་སྟོན་པར་མཛད་པའི་དེ་བཞིན་གཤེགས་པ་ཉིད་ནི། ཐབས་དང་ལྡན་བའི་མི་དེ་དང་འདྲ་བར་བལྟ་བར་བགྱིའོ་།སེམས་ཅན་ཐམས་ཅད་ནི། བུད་མེད་དབུལ་མོ་
[054-148b5] དང་འདྲ་བར་བལྟ་བར་བགྱིའོ། །བཀའ་སྩལ་པ། རིགས་ཀྱི་བུ། གཞན་ཡང་དཔེར་ན། བུད་མེད་ཅིག་ཡོད་ལ་དེའི་བུ་ཤིན་ཏུ་ཆུང་བ་ནད་པ་ཞིག་ཡོད་དེ། དེའི་སྐབས་སུ་བུད་མེད་དེས་སྨན་པ་
[054-148b6] བཀུག་ནས་སྨན་པ་དེས་བྱིས་པ་དེ་ཁ་ར་དང་སྦྱར་བའི་སྨན་མར་བླུད་ནས་དེའི་མ་ལ་བསྒོ་བ། ཆེ་ཞེ། ཁྱོད་ཀྱིས་སྨན་མར་མ་ཞུ་བའི་བར་དུ་བྱིས་པ་ལ་ནུ་མ་མ་བླུད་ཅིག་ཅེས་བྱས་ནས་བུད་
[054-148b7] མེད་དེས་དེ་ནུར་མི་གཞུག་པར་བྱ་བའི་ཕྱིར་བདག་གི་ནུ་མ་གཉིས་ནིམྤའི་ལོ་མ་བཏགས་པའི་ལྡེ་གུས་བསྐུས་ནས་རང་གི་བུ་ལའང་འདི་སྐད་ཅེས་བསྒོ་སྟེ། བུ་གཅིག་ངའི་ནུ་མ་དུག་གིས་


[054-149a0] [149A] 
[054-149a1] ༄༅། །བསྐུས་ཀྱི། བུ་གཅིག་ཁྱོད་མ་ནུ་ཞིག་ཅེས་བྱས་སོ། །དེ་ནས་ཁྱེའུ་དེ་སྐོམ་སྟེ་ནུ་མ་ནུའོ། །སྙམ་དུ་བསམ་ནའང་ནུ་མ་ནིམྤའི་ལོ་མའི་དྲི་བྲོ་ནས་ངུས་ཏེ་ཆོ་གའི་མཐར་
[054-149a2] མ་ཕྱིན་གྱི་བར་དུ་རང་སྡོད་དོ། །དེ་ནས་ཆོ་ག་ཟིན་ནས་བུད་མེད་དེས་རང་གི་ནུ་མ་གཉིས་ཆུས་བཀྲུས་ནས་བུ་དེ་ལ་སྨྲས་པ། ཀྱེ་བུ་གཅིག་ད་ནི། ནུ་མ་ནུས་ཤིག་ཅེས་བྱས་ན། ཁྱེའུ་དེས་
[054-149a3] དུག་ཡོད་སྙམ་སྟེ་ནུར་མ་བཏུབ་ནས་ངུ་ཞིང་འདུག་སྟེ་བླྟའང་མི་ལྟའོ། །དེ་ནས་ཡང་སྨྲས་པ། སྔར་ནི། ཁྱོད་ཀྱི་སྨན་མར་དེ་མ་ཞུ་བ་ལ་ཐོགས་ཏེ་ནུ་མ་ནུར་མི་གཞུག་པའི་ཕྱིར་ངས་ནུ་
[054-149a4] མ་གཉིས་ནིམྤའི་ལོ་མའི་ལྡེ་གུས་བསྐུས་ཏེ། ཁྱོད་ལ་གནོད་པར་འགྱུར་ཞིང་ཤིར་དོགས་ནས་ནུར་མ་བཅུག་པ་ཡིན་གྱི། ད་ནི། ནུས་ཤིག་།ཅེས་བྱས་ནས་ནུར་བཅུག་སྟེ། དེས་ཀྱང་
[054-149a5] དལ་བུས་ནུ་མ་ནུས་སོ། །རིགས་ཀྱི་བུ། དེ་བཞིན་དུ་ངས་ཀྱང་སྔར་ནི། གདུལ་པར་བྱ་བའི་དབང་གིས་བྱིས་པའི་སྨན་མར་ཞུ་བར་བྱ་བ་བཞིན་དུ། དགེ་སློང་རྣམས་ཀྱི་འཇིག་རྟེན་པའི་
[054-149a6] ལྟ་བ་གཞོམ་པར་བྱ་བའི་ཕྱིར་དང། འཇིག་རྟེན་ལས་འདས་པའི་ཆེ་བ་ཉིད་ཡང་དག་པར་བསྟན་པའི་ཕྱིར་དང། འཇིག་རྟེན་པའི་བདག་ཉིད་དེ་ཁོ་ན་ཉིད་རྫུན་པར་ཡང་དག་པར་
[054-149a7] བསྟན་པའི་ཕྱིར་དང། བདག་མེད་པར་སྒོམ་པས་ལུས་རྣམ་པར་དག་པར་བྱ་བའི་ཕྱིར་དགེ་སློང་དག་ཆོས་ཐམས་ཅད་བདག་མེད་པར་སྒོམས་ཤིག་དེ་ལྟར་བསྒོམས་དང་ངར་འཛིན་


[054-149b0] [149B] 
[054-149b1] །ངར་འཛིན་པ་ཡོངས་སུ་སྤངས་ན་མྱ་ངན་ལས་འདས་པ་ཐོབ་པར་འགྱུར་རོ། །ཞེས་བྱས་ཏེ། ཇི་ལྟར་བྱིས་པའི་མས་རང་གི་ནུ་མ་ནིམྤའི་ལོ་མའི་ལྡེ་གུས་བསྐུས་པ་
[054-149b2] དེ་བཞིན་དུ་ངས་ཀྱང་ཆོས་ཐམས་ཅད་བདག་མེད་པར་སྟོང་པ་ཉིད་དུ་སྒོམས་ཤིག་ཅེས་བྱས་སོ། །ཇི་ལྟར་བྱིས་པའི་མ་དེས་ཕྱིས་རང་གི་ནུ་མ་བཀྲུས་ཏེ་བུ་ལ་སྨྲས་པ། སྔར་ནི། ཁྱོད་ཀྱི་སྨན་
[054-149b3] མར་མ་ཞུ་བར་བྱ་བའི་ཕྱིར་ནུ་མ་ནུར་མ་བཅུག་གི་ད་ནི། ནུས་ཤིག་ཅེས་ཟེར་བ་དེ་བཞིན་དུ། ངས་ཀྱང་འཇིག་རྟེན་པའི་ཆོས་ལས་བསྒྱུར་བའི་ཕྱིར་དེ་སྐད་ཅེས་བསྟན་ཏེ། བདག་མེད་དོ། །
[054-149b4] ཞེས་བྱས་ནས་ད་ནི། ང་དེ་བཞིན་གཤེགས་པའི་སྙིང་པོ་ཡོད་ཅེས་སྟོན་གྱི། དགེ་སློང་དག་བྱིས་པ་བཞིན་དུ་མ་སྐྲག་པར་ཇི་ལྟར་བྱིས་པ་དེས་བརྟགས་ནས་ཕྱིར་ཡང་མའི་ནུ་མ་ནུ་བར་བྱེད་པ་དེ་
[054-149b5] བཞིན་དུ་དགེ་སློང་དག། ཁྱེད་ཀྱིས་ཀྱང་བདག་ཅག་ལ་དེ་བཞིན་གཤེགས་པའི་སྙིང་པོ་ཡོད་དོ། །སྙམ་དུ་བརྟགས་ནས་སྒོམ་པ་ལ་བརྩོན་པར་གྱིས་ཤིག་དང་ད་བསྟན་ཏོ། །གསོལ་པ། འདི་
[054-149b6] ནི། བྱིས་པ་བཙས་མ་ཐག་ཏུ་ཤེས་པ་ཆུང་ལ་ཤེས་པ་མ་མཆིས་པ་ནི། གསལ་བར་འགྱུར་བ་མི་རིགས་ལགས་སོ། །གལ་ཏེ་བདག་མཆིས་ན་ནི་ཤེས་པ་དང། བློ་གྲོས་དང་ཡང་ལྡན་པའི་
[054-149b7] རིགས་ལགས་སོ། །གལ་ཏེ་ཤེས་པ་ཞན་པ་ལགས་ན་ནི། གསལ་བར་འགྱུར་བའི་ཡང་མི་རིགས་པས་ན། བདག་ནི། བདག་མ་མཆིས་ཞེས་མཆིས་ལགས་སོ། །དེ་ཅིའི་སླད་དུ་ཞེ་ན། བདག་


[054-150a0] [150A] 
[054-150a1] ༄༅། །རྟག་པ་ལགས་ན། སྐྱེས་སླན་ཆད་འགུམ་པའི་མི་རིགས་ལགས་སོ། །གལ་ཏེ་དེ་བཞིན་གཤེགས་པའི་ཁམས་རྟག་པ་ལགས་ན། ཐ་དད་པའི་བྱེ་བྲག་ཀྱང་དེ་ལ་
[054-150a2] སྣང་སྟེ། བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་དང། གདོལ་པ་དང། དུད་འགྲོའི་སྐྱེ་གནས་སུ་གྱུར་པའི་ལས་ཀྱི་བྱེ་བྲག་རྣམས་ལས་སྐྱེ་བའི་བྱེ་བྲག་ཐ་དད་
[054-150a3] པ་དག་ཀྱང་སྣང་ལགས་སོ། །གལ་ཏེ་བདག་མཆིས་ན། བྱེ་བྲག་མ་མཆིས་པའི་བདག་ནི། མཉམ་པ་ཉིད་ལགས་ཏེ། དེ་ལྟ་ན། དེ་ལ་ཁམས་མ་མཆིས་ལགས་སོ། །གལ་ཏེ་ཁམས་
[054-150a4] མཆིས་ན། གསོད་པ་དང། ཕ་རོལ་གྱི་ནོར་རྐུ་བ་དང། འཁྲིག་པ་ལ་སོགས་པ་མི་དགེ་བ་བཅུའི་ལས་ཀྱི་ལམ་རྣམས་ལ་ཅིའི་སླད་དུ་འཇུག་ལགས། ཆང་འཐུངས་པས་ཅིའི་སླད་དུ་ར་རོ་བར་
[054-150a5] འགྱུར་ལགས། གལ་ཏེ་སེམས་ཅན་གྱི་ཁམས་རྟག་པ་ལགས་ན། དེ་ལྟ་ན་འོན་པ་རྣམས་ཀྱང་རྣ་བས་ཐོས་པར་འགྱུར་བའི་རིགས། ལོང་བ་རྣམས་ཀྱང་མཐོང་བར་འགྱུར་བའི་རིགས་
[054-150a6] ལྐུག་པ་རྣམས་ཀྱང་སྨྲ་མཁས་པར་འགྱུར་བའི་རིགས་ལགས་སོ། །གལ་ཏེ་བདག་སེམས་ཅན་གྱི་ཁམས་དེ་རྟག་པ་ལགས་ན། བད་ཀན་དང། ནུར་ནུར་པོ་དང། སྔོན་པོ་དང། སེར་
[054-150a7] པོའི་ཚོགས་རྣམས་བདག་གང་གི་ནང་ན་གནས་ལགས། བདག་དེའང་དེ་རྣམས་ཀྱི་གོ་སྐབས་གང་ན་གནས་ལགས། འོན་ཏེ་རླན་དང་འདྲ་བར་ཐམས་ཅད་དུ་གནས་ལགས་སམ་


[054-150b0] [150B] 
[054-150b1] མི་གཡུལ་དུ་མཆིས་པའི་རྣ་བ་དང་སྣ་ཆད་ན། བདག་དེའི་ཡང་ཉིད་ལག་ཉམས་པར་འགྱུར་བའམ། ལག་རྡུམ་དུ་འགྱུར་བའི་རིགས་ལགས་སོ། །བཀའ་སྩལ་པ་
[054-150b2] རིགས་ཀྱི་བུ། དཔེར་ན། རྒྱལ་པོ་ལ་ལ་ཞིག་གི་གྱད་ཀྱི་དཔྲལ་བའི་སྨིན་མཚམས་སུ་རིན་པོ་ཆེ་རྡོ་རྗེ་བཏགས་པ་ལས་གྱད་དེ་གྱད་གཞན་ཞིག་དང་སྟོབས་འགྱེད་དེ། དེ་གཉིས་ལུག་
[054-150b3] བཞིན་དུ་འགྱེད་པ་ལས་གྱད་གཅིག་ཤོས་ཀྱི་མགོ་བོས་བརྡུངས་ཏེ་གྱད་དེའི་དཔྲལ་བ་སྣད་པར་བྱས་ནས་སྨིན་མཚམས་གྱི་རྒྱན་རིལ་གྱིས་ནང་དུ་ནུབ་པར་བྱས་ན། གྱད་དེས་མ་ཚོར་ཏེ་
[054-150b4] བདག་གིས་རྡོ་རྗེ་གར་གཞིག་ཅིག་གུ་སྙམ་སྟེ། དེས་སྨན་པ་བཀུག་ནས་རྨ་ཁ་འཆོས་སུ་བཅུག་གོ་སྨན་པ་དེའང་ཐབས་མཁས་ཤིང་ཡིད་རྣོ་བ་ཞིག་སྟེ། རྨ་འདི་ནི། ནོར་བུ་དེ་ལས་གྱུར་ཏོ། །
[054-150b5] སྙམ་དུ་ཤེས་ནས་རྡོ་རྗེ་དེ་དཔྲལ་བའི་ནང་དུ་ནུབ་ཅིང་འདུག་གོ་།སྙམ་སྟེ། དེས་གྱད་དེ་ལ་ཀྱི་མི། ཁྱོད་ཀྱི་ནོར་བུ་དེ་གར་སོང་ཞེས་དྲིས་པ་དང། དེས་སྨན་པ་དེ་ལ་སྨྲས་པ། ཀྱེ་མ་སྨན་པ་ངའི་
[054-150b6] སྨིན་མཚམས་གྱི་རྒྱན་རྡོ་རྗེ་དེ་སྟོར་གོར་མ་ཆག་གོ་ཀྱེ་ཧུད་བདག་གིས་གང་ཙེའི་ནང་དུ་བཅུག་གམ་གར་བཅུག་པ་མ་ཤེས་ཏེ་སྒྲོམ་བུའི་ནང་དུ་བཙལ་ནའང་མ་རྙེད་དོ། །ཀྱེ་ཧུད་ཕུང་གི་མེད་
[054-150b7] དོ༑ ༑ཆུའི་ཆུ་བུར་བཞིན་དུ་མེད་པར་གྱུར་ན། ཅི་སྒྱུ་མ་ལྟ་བུར་གྱུར་ཏམ་ཞེས་ཟེར་རོ། །དེ་ནས་དེ་ལ་སྨན་པས་སྨྲས་པ། ཀྱེ་མི་ཁྱོད་དེ་ལྟར་མྱ་ངན་མ་བྱེད་ཅིག་ཁྱོད་ཀྱི་རྡོ་རྗེ་དེ་ནི་རྨའི་ནང་དུ་


[054-151a0] [151A] 
[054-151a1] ༄༅། །ནུབ་ནས་ཤ་དང། ཁྲག་དང། རྣག་གི་ནང་ན་འབར་ཞིང་འདུག་སྟེ། ཁྱོད་སྟོབས་འགྱེད་པ་ལ་ཡིད་བྲེལ་ནས་མ་ཚོར་བར་ཟད་དོ། །ཞེས་སྨན་པ་དེས་དེ་སྐད་བྱས་ཀྱང་
[054-151a2] ཡིད་མི་ཆེས་ཏེ། འོ་ན་རྣག་ཁྲག་དང་བཅས་ཏེ་ཅིའི་ཕྱིར་མ་བྱུང། ཡང་ན་ཆུ་བ་ལ་ཐོགས་ཏེ་འདུག་གམ། ཁྱོད་དེ་སྐད་དུ་མ་སྨྲ་ཞིག་ཅེས་སྨན་པ་དེ་ལ་དེ་སྐད་ཅེས་སྨྲས་སོ། །དེ་ནས་སྨན་
[054-151a3] པ་དེས་རྡོ་རྗེ་དེ་ཕྱུང་ནས་དེ་ལ་བསྟན་ཏེ། དེས་མཐོང་ནས་ངོ་མཚར་དུ་གྱུར་པ་དེ་བཞིན་དུ་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་མོད་ཀྱི། སེམས་ཅན་རྣམས་ཀྱིས་
[054-151a4] ནི༑ དེ་མི་ཤེས་ཏེ། མི་དགེ་བའི་གྲོགས་པོ་ལ་བརྟེན་པའི་ཉེས་པ་དང། འདོད་ཆགས་དང། ཞེ་སྡང་དང། གཏི་མུག་གིས་ནོན་པས་སེམས་ཅན་རྣམས་སེམས་ཅན་དམྱལ་བ་དང་
[054-151a5] དུད་འགྲོ་དང། ཡི་དྭགས་དང། ལྷ་མ་ཡིན་དང། གདོལ་པ་དང། བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་རྣམས་སུ་སྐྱེ་བར་འགྱུར་རོ། །བདག་གི་ཉེས་
[054-151a6] པའི་སྟོབས་དང། འདོད་ཆགས་དང། ཞེ་སྡང་དང། གཏི་མུག་གིས་མི་ཤེས་པས་སེམས་ཅན་རྣམས་གླེན་པ་དང། འོན་པ་དང། ལོང་བ་དང་ལག་རྡུམ་དང། གཞོགས་བསྐམས་
[054-151a7] དང། དྲི་མ་སྣ་ཚོགས་ཀྱིས་གོས་པ་དང། མིག་སེར་པ་དང། སྲན་སྡེའུ་མདོག་ལྟར་འདུག་པ་དང། མེ་ཏོག་ཀུ་རནྟ་ཀའི་མདོག་ལྟར་འདུག་པ་དང། མིག་དམར་སེར་དུ་འདུག་པ་


[054-151b0] [151B] 
[054-151b1] སྲིད་པ་ཉིད་ཤུ་རྩ་ལྔ་དག་ཏུ་རྣམ་པ་སྣ་ཚོགས་སུ་འགྱུར་རོ། །ཇི་ལྟར་གྱད་དེ་རང་གི་ལུས་ལ་རྡོ་རྗེ་འདུག་ཀྱང་འདུ་ཤེས་ཉམས་པས་སྟོར་བའི་འདུ་ཤེས་སུ་རྟོག་པ་དེ་བཞིན་དུ་སེམས་ཅན་
[054-151b2] འཇིག་རྟེན་པ་རྣམས་བདག་གི་དེ་ཁོ་ན་ཉིད་མ་རྟོགས་པ་དང། མི་དགེ་བའི་གྲོགས་པོའི་དབང་དུ་གྱུར་པ་དང། དགོངས་པའི་ཚིག་མི་ཤེས་པས་བདག་ཡོད་བཞིན་དུ་བདག་མེད་པར་སྒོམ་
[054-151b3] པར་བྱེད་དོ། །བདག་མེད་པ་མི་སྒོམ་པ་རྣམས་ནི། འཇིག་རྟེན་པའི་བདག་སྒོམ་པར་བྱེད་དོ། །ཇི་ལྟར་འཇིག་རྟེན་པའི་བདག་ཡོད་དོ། །ཞེས་བདག་གི་དེ་ཁོ་ན་ཉིད་མ་རྟོགས་པ་བཞིན་དུ་འཇིག་
[054-151b4] རྟེན་ལས་འདས་པའི་ཡང་དེ་དང་འདྲ་སྟེ། མི་དགེ་བའི་གྲོགས་པོ་ལ་བརྟེན་པ་དགོངས་པའི་ཚིག་གི་མཐའ་མི་ཤེས་པས་བདག་མེད་དོ། །བདག་མེད་དོ། །ཞེས་སྒོམ་བཞིན་དུ་བདག་མེད་
[054-151b5] པའི་དེ་ཁོ་ན་ཉིད་མི་ཤེས་ཏེ། བདག་ག་ལ་ཡོད། ག་ན་གནས། ཅི་རྫ་མའི་ནང་ན་རྫ་མ་འདུག་པ་ལྟ་བུ་ཞིག་གམ། འོན་ཏེ་རླན་ལྟ་བུར་ཁྱབ་པར་འདུག་གམ། གྱད་རྨོངས་པའི་སྨིན་མཚམས་
[054-151b6] ཀྱི་རྒྱན་ལྟ་བུར་འདུག་གམ་སྙམ་པ་ལ་སྨན་པ་བཞིན་དུ་དེ་བཞིན་གཤེགས་པས་དེ་དག་ལ་འདི་སྐད་དུ་བདག་ནི། ཐམས་ཅད་དུ་གནས་པ་མ་ཡིན་ལ། རིན་པོ་ཆེ་རྡོ་རྗེ་ལྟར་འོད་གསལ་ཞིང་
[054-151b7] ཉོན་མོངས་པའི་རྣམ་པས་བསྒྲིབས་པ་ཡིན་ནོ། །ཞེས་བཀའ་སྩལ་ཏེ་དེ་སྐད་ཅེས་བཀའ་སྩལ་པ་ལ་སེམས་ཅན་རྣམས་ཡིད་ཆེས་པར་འགྱུར་ལ་ཉོན་མོངས་པ་ཟད་པར་བྱ་དགོས་པ་


[054-152a0] [152A] 
[054-152a1] ༄༅། །ཙམ་དུ་ཟད་དོ། །དེ་ནས་རྡོ་རྗེ་བཞིན་དུ་དེ་བཞིན་གཤེགས་པའི་སྙིང་པོ་མཐོང་བར་འགྱུར་རོ། །རིགས་ཀྱི་བུ། དེ་ལྟར་ན། དེ་བཞིན་གཤེགས་པའི་སྙིང་པོ་ནི། དཔག་ཏུ་མེད་
[054-152a2] དོ༑ ༑གཞན་ཡང་རིགས་ཀྱི་བུ། དཔེར་ན། གངས་ཀྱི་རི་ལ་བཅུད་ཀྱི་ཁམས་བུད་པའི་བཅུད་ཅེས་བྱ་བ་ཞིག་ཡོད་དེ། དེ་ཤིང་གེལ་པའི་ནགས་སྟུག་པོས་གཟིངས་ཤིང་འདུག་ཀྱང་དེ་དྲི་བསུང་
[054-152a3] གིས་མངོན་ཏེ། སྔོན་འཁོར་ལོས་བསྒྱུར་བའི་རྒྱལ་པོ་ཞིག་གིས་དེའི་དོན་དུ་ངོས་སོ་སོ་ནས་ཝ་བཙུགས་ནས་བཅུད་ཀྱི་ཁམས་དེ་ལས་ཝ་ལ་ལའི་ཁ་ནས་ནི། ཁུ་བ་སྐྱུར་བ་འབྱུང། །ལ་ལའི་
[054-152a4] ཁ་ནས་ནི། ལན་ཚྭའི་རོ་འབྱུང། ལ་ལའི་ཁ་ནས་ནི། མངར་བ་འབྱུང། ལ་ལའི་ཁ་ནས་ནི། ཚ་བ་འབྱུང། ལ་ལའི་ཁ་ནས་ནི་ཁ་བ་འབྱུང། ལ་ལའི་ཁ་ནས་ནི། བསྐ་བ་འབྱུང་སྟེ། བཅུད་
[054-152a5] ཀྱི་ཁམས་དེ་ལྟ་བུ་དེ་ནགས་ཀྱི་ནང་ན་ནམ་མཁའ་ལ་ལྡིང་ངོ་།བཅུད་རོ་གཅིག་པུ་དེ་འདྲ་བ་དེ་ལས་རོ་ཐ་དད་པ་སྣ་ཚོགས་འབྱུང་ལ་རོ་དེ་དག་ཀྱང་ཕན་ཚུན་འདྲེ་བར་མི་འགྱུར་ཏེ། བཅུད་
[054-152a6] ཀྱི་ཁམས་དེའང་ཟླ་བའི་དཀྱིལ་འཁོར་བཞིན་དུ་ཡོངས་སུ་ཁྱབ་པར་འདུག་གོ་དེ་དེ་ལྟར་འདུག་ཀྱང་སེམས་ཅན་གཞན་དག་གིས་ནི། ཤིང་གེལ་པའི་ནགས་དེའི་ནང་དུ་ཞུགས་ཏེ་འཇོར་
[054-152a7] དག་གིས་བརྐོས་ཀྱང་སེམས་ཅན་སྐལ་བ་ཆུང་དུ་[?] རྣམས་ཀྱིས་ཐོབ་པར་མི་འགྱུར་ལ། འཁོར་ལོས་བསྒྱུར་བའི་རྒྱལ་པོས་ནི། བསོད་ནམས་ཀྱི་མཐུས་ཐོབ་པར་འགྱུར་བ་དེ་བཞིན་དུ་རིགས་


[054-152b0] [152B] 
[054-152b1] དེ་བཞིན་གཤེགས་པའི་སྙིང་པོ་ནི། [?] ཀྱི་ཁམས་དང་འདྲ་བ་ལ་ཉོན་མོངས་པའི་རྣམ་པས་བསྒྲིབས་ཤིང་འདུག་སྟེ། སངས་རྒྱས་སུ་འགྱུར་བའི་རྒྱུར་རོ་གཅིག་ཏུ་ཟིན་ཀྱང་དེ་ལས་
[054-152b2] སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པས་རོ་མང་པོར་འགྱུར་ཏེ། སྐྱེས་པ་དང། བུད་མེད་དང། མ་ནིང་རྣམས་འབྱུང་བར་འགྱུར་རོ། །དེ་བཞིན་གཤེགས་པའི་ཁམས་དེ་ནི། སྐྱེས་
[054-152b3] བུའི་རང་བཞིན་ཡིན་ཏེ། དེ་བས་ན། སྲོག་བཅད་པས་སྲོག་ཆགས་གསད་པར་མི་འགྱུར་རོ། །གལ་ཏེ་སྲོག་ཆགས་བསད་པར་གྱུར་ན་ནི། འཚོ་བ་པོ་གཏན་མེད་པར་བྱས་པར་འགྱུར་ལ་
[054-152b4] འཚོ་བ་པོ་གཏན་མེད་པར་འགྱུར་བ་ནི། མི་སྲིད་དོ། །དེ་ལ་འཚོ་བ་པོ་ཞེས་བྱ་བ་ནི། དེ་བཞིན་གཤེགས་པའི་སྙིང་པོ་ཡིན་ལ་ཁམས་དེ་ནི། གཞིག་པའམ། གསད་པའམ། གཏན་མེད་པར་
[054-152b5] བྱ་མི་ནུས་ལ་སངས་རྒྱས་ཉིད་མ་ཐོབ་ཀྱི་བར་དུ་ཤིན་ཏུ་རྣམ་པར་དག་པར་མཐོང་བར་ཡང་མི་ནུས་སོ། །དེ་བས་ན། སྲོག་ཆགས་གསོད་པའི་མི་མེད་དོ། །གསོལ་པ། མ་མཆིས་ཞེས་བགྱིར་
[054-152b6] མི་རུང་སྟེ། གལ་ཏེ་མ་མཆིས་སུ་ལགས་ན། སྲོག་ཆགས་བཀུམ་པས་སྡིག་པར་མི་འགྱུར་བའི་རིགས་ལགས་སོ། །བཀའ་སྩལ་པ། ཡོད་དོ། །ཞེས་བརྗོད་པར་བྱ་སྟེ། ཇི་ལྟ་ཞེ་ན། ཕྱི་རོལ་
[054-152b7] [?] བསགས་པའི་ཁམས་ཤིང་གེལ་པ་དང་འདྲ་བ་དེ་བསད་པ་ལ་སྲོག་གཅོད་པ་ཞེས་བྱ་སྟེ། དེ་བས་ན། སྲོག་བཅད་པས་དེ་སྡིག་པའི་ཚོགས་ཀྱིས་ངན་འགྲོར་འགྲོ་བར་འགྱུར་ལ། ལས་


[054-153a0] [153A] 
[054-153a1] ༄༅། །ངན་པའི་རྣམ་པར་སྨིན་པས་བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་དང། གདོལ་པ་དང། བྱ་དང་རི་དྭགས་དང། མཚན་མ་ཐ་དད་པ་གསུམ་
[054-153a2] གྱི་མིང་དང། བློ་ཐ་དད་པ་དང། སྲིད་པ་ཉི་ཤུ་རྩ་ལྔ་དག་ཏུ་སེམས་ཅན་རྣམས་ཉིང་མཚམས་སྦྱོར་བར་འགྱུར་རོ། །འཇིག་རྟེན་པ་རྣམས་ཀྱི་བདག་ནི། ལྡུམ་བུ་ཤ་མ་ཀའི་འབྲས་བུ་ཙམ་དང་
[054-153a3] འབྲས་ཀྱི་འབྲུ་ཙམ་དང། མཐེ་བོ་ཙམ་ཞེས་བྱ་བ་ལ་སོགས་པར་རྟོག་པ་སྟེ། མི་བདེན་པའི་རྟོག་པ་ཡིན་ནོ། །འཇིག་རྟེན་ལས་འདས་པའི་རྟོག་པ་ནི། སངས་རྒྱས་ཀྱི་ཁམས་ཡོད་པར་
[054-153a4] རྟོག་པ་གང་ཡིན་པ་སྟེ། དོན་དམ་པའི་བདེན་པའི་རྟོག་པ་ཡིན་ནོ་།རིགས་ཀྱི་བུ། གཞན་ཡང་དཔེར་ན། གཏེར་གྱི་འབྱུང་ཁུང་གི་དཔྱད་ཤེས་པའི་མིས་འཇོར་རམ། རྐོ་བའི་དཔྱད་
[054-153a5] གཞན་དག་གིས་གཏར་བརྐོས་ན། རྡོ་དང་གསེག་མ་ཐམས་ཅད་ནི། ཕྱེ་མར་རློག་པར་ནུས་ལ། རྡོ་རྗེ་ནི། ནམ་ཡང་ཅུང་ཟད་ཀྱང་ཆོད་པར་མི་ནུས་ཏེ། མཚོན་ཆ་ཐམས་ཅད་ཀྱིས་ཀྱང་
[054-153a6] རྡོ་རྗེ་རིན་པོ་ཆེ་མི་ཆོད་པ་དེ་བཞིན་དུ་རིགས་ཀྱི་བུ། དེ་བཞིན་གཤེགས་པའི་སྙིང་པོ་སྐྱེ་བ་པོའི་བདག་ནི། ལྷ་དང་བདུད་བྱེ་བ་སྙེད་ཀྱིས་ཀྱང་མཚོན་ཆ་ཐམས་ཅད་ཀྱིས་གཅོད་པར་མི་
[054-153a7] ནུས་ལ་བསགས་པའི་ཁམས་ནི། རྡོ་དང་གསེག་མ་བཞིན་དུ་ཕྱེ་མར་རློག་ནུས་སོ། །དེ་བཞིན་གཤེགས་པའི་སྙིང་པོ་འཚོ་བ་པོ་ནི། རྡོ་རྗེ་རིན་པོ་ཆེ་དང་འདྲ་སྟེ། དེ་བས་ན། མི་རྣམས་ཀྱི་


[054-153b0] [153B] 
[054-153b1] དེའི་ཕྱིར་བསགས་པའི་ཁམས་བཤིག་པས་སྲོག་ཆགས་བསད་པར་འགྱུར་རོ། །རིགས་ཀྱི་བུ་དེ་ལྟར་ན། སངས་རྒྱས་ཀྱི་བསྟན་པ་ཤིན་ཏུ་
[054-153b2] རྒྱས་པ་ནི། མཆོག་ཏུ་ཆ་ཕྲ་བ་སྟེ། བདུད་རྩིའི་མཆོག་ཀྱང་ཡིན་ནོ། །དུག་གི་མཆོག་ཀྱང་ཡིན་ནོ། །གསོལ་པ། བཅོམ་ལྡན་འདས། ཅི་ལས་དགོངས་ཏེ། ཤིན་ཏུ་རྒྱས་པ་ནི། བདུད་རྩིའི་
[054-153b3] མཆོག་ཀྱང་ལགས། དུག་གི་མཆོག་ཀྱང་ལགས་ཞེས་བཀའ་སྩལ་ལགས་བཀའ་སྩལ་པ། རིགས་ཀྱི་བུ། ཁྱོད་དགོངས་པའི་ཚིག་འདི་ཤེས་པར་འདོད་དམ། གསོལ་པ། བཅོམ་
[054-153b4] ལྡན་འདས། དགོངས་པའི་ཚིག་གསུང་གི་མཆོག་ཤེས་པར་འཚལ་ལགས་སོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཁ་ཅིག་བདུད་
[054-153b5] རྩི་འཐུངས་པས་འཆི་མི་འགྱུར། །ཁ་ཅིག་གིས་ནི་འཐུངས་ན་འཆི་བར་འགྱུར། །ཁ་ཅིག་དུག་འཐུངས་པས་ཀྱང་འཆི་མི་འགྱུར། །ཁ་ཅིག་གིས་ནི་འཐུངས་ན་འཆི་བར་འགྱུར། །ཐེག་པ་ཆེན་
[054-153b6] པོ་འདི་ལ་ནི། །ཆགས་མེད་ཡེ་ཤེས་བདུད་རྩི་ཡིན། །མཚུངས་པ་མེད་པའི་ཡེ་ཤེས་མཆོག་དེ་ཉིད་དུག་ཡིན་ཞེས་ཀྱང་བསྟན། །ཞུ་བའི་འོག་ཏུ་ཟ་བ་ལ། །མར་གྱི་ཉིང་ཁུ་སྦྲང་རྩི་དང། །ཁ་ར་
[054-153b7] རྣམས་ནི་བདུད་རྩི་བཞིན། །མ་ཞུ་ཟ་ལ་དུག་ཏུ་འགྱུར། །དེ་བཞིན་རབ་རྒྱས་བདུད་རྩིའི་མཆོག་དགོངས་པའི་ཚིག་ལ་མི་མཁས་ཤིང་།བྱིས་པའི་བློ་དང་ལྡན་རྣམས་ལ། །མི་བཟད་པ་ཡི་


[054-154a0] [154A] 
[054-154a1] ༄༅། །དུག་ཏུ་འགྱུར། །རང་རྒྱལ་ཉན་ཐོས་རྣམས་ཀྱང་ནི་།རྟག་ཏུ་དེ་དང་འདྲ་བ་ཡིན། །ཐེག་ཆེན་སྨན་མཆོག་དེ་དག་ལ་།བ་ཡི་འོ་མ་འཐུང་བ་བཞིན། །བྱང་ཆུབ་སེམས་
[054-154a2] དཔའ་འཇིགས་མེད་པ། །མི་མཆོག་བརྟན་པོ་དེ་དག་ནི། །ཐེག་པ་ཆེན་པོས་ངེས་པར་འབྱུང། །འོད་སྲུང་དེ་ལྟར་ཤེས་ནས་ནི། །བདུད་རྩི་རྟག་པ་ཁམས་ཀྱི་དབྱིངས། །དེ་ལ་དང་འདིར་
[054-154a3] སྐྱབས་མཆོག་སོང། །བདུད་རྩི་མཆོག་གི་ཁམས་ད་ནི། །ང་ཡི་ཁམས་ཡིན་སེམས་ཅན་ཁམས། །རྟག་ཏུ་ང་ལ་སྐྱབས་སོང་ན། །སྐྱབས་གསུམ་བདག་ཉིད་ཁམས་སུ་འགྱུར། །ང་
[054-154a4] ཡི་སྐུ་ལ་ཁམས་ཡོད་ཀྱི། །བདག་ཉིད་འདི་ལ་ཁྱོད་ཞུགས་ཤིག་།སངས་རྒྱས་ཆོས་དང་དགེ་འདུན་རྣམས། །ང་ཡི་ཁམས་ཀྱི་རང་བཞིན་ཏེ། །གསུམ་པོ་རིན་ཆེན་མཆོག་ཡིན་ཞེས།།
[054-154a5] བཅོམ་ལྡན་འདས་ཀྱིས་ཚིགས་བཅད་གསུངས། །གསོལ་པ། འཇིགས་མེད་ཇི་ལྟར་སྐྱབས་མཆི་བ། །བདག་གི་གློ་བར་མ་ཆུད་ལགས། །དཀོན་མཆོག་གསུམ་ཡང་མ་འཚལ་ཏེ། །
[054-154a6] བདག་མེད་ལ་ནི་ཇི་ལྟར་མཆི། །སངས་རྒྱས་སྐྱབས་སུ་མཆིས་ན་ཡང། །ཇི་ལྟར་དབུགས་ནི་ཕྱིན་པར་འགྱུར། །ཅི་ཡི་སླད་དུ་མི་རྣམས་ནི། །ཆོས་ལ་སྐྱབས་སུ་མཆི་བར་བགྱིད། །ཅི་
[054-154a7] ཞིག་གིས་ནི་རང་དགར་འགྱུར། །ཅི་ཞིག་གིས་ནི་མི་འགྱུར་ལགས། །དགེ་འདུན་ལ་ནི་སྐྱབས་མཆིས་ན། །སྐྱབས་གསུམ་མཆོག་ཏུ་ཇི་ལྟར་འགྱུར་།མ་འོངས་པ་ན་སངས་རྒྱས་


[054-154b0] [154B] 
[054-154b1] ༑ཡང་དག་བདེན་པར་ཇི་ལྟར་འཐོང། །ཕྱི་མའི་དོན་དུ་སྐྱབས་ཀྱི་གཞི། །གསུམ་པོ་དག་ཀྱང་ཇི་ལྟ་བུ། །ཐེམ་སྐས་ལྟ་བུར་བདག་གིས་མཐོང། །ཡེ་ཤེས་གུད་ན་གཞན་མ་མཆིས། །བུ་སྐྱེས་
[054-154b2] པ་ནི་མ་མཆིས་པར། །བུ་ཞེས་ཀྱང་ནི་ཇི་སྐད་བགྱི། །བུ་ཆགས་ན་ནི་སྐྱེ་འགྱུར་ཏེ། །བསམ་དང་ལས་ཀྱི་དོན་ཀྱང་མཆིས། །ཐུབ་པ་ཁྱོད་ནི་ཅི་གསུང་བ། །བློ་མེད་རྣམས་ཀྱིས་མི་རྟོགས་ཏེ། །འཁོར་
[054-154b3] བའི་བཙོན་རར་ཐམས་ཅད་ཀྱང། །འཁོར་ལོ་གཅིག་ཏུ་འཁྱམས་པར་འགྱུར། །དེ་ཕྱིར་དེ་དག་མིང་ཙམ་གྱིས། །དགེ་བསྙེན་དུ་ཡང་མི་འགྱུར་ལགས། །ཐུབ་པ་བདག་ལ་ཕྱེ་སྟེ་གསུངས། །ཐེ་ཚོམ་མྱུར་
[054-154b4] དུ་གཅད་པར་གསོལ། །ཡེ་ཤེས་ཆེ་ལྡན་དེ་བཞིན་གཤགས། །དགོངས་པ་ཅི་འདྲ་བསྟན་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །བྱང་ཆུབ་སེམས་དཔའ་སེམས་དཔའ་ཆེ། །
[054-154b5] འོད་སྲུང་ཆེན་པོ་དམ་པ་མཆོག་དགོངས་པ་དེ་ཡང་བསྟན་པར་བྱ་།ཁྱོད་ཀྱི་ཐེ་ཚོམ་གཅད་པར་བྱ། །སངས་རྒྱས་ལ་ནི་སྐྱབས་སོང་བས། །དགེ་བསྙེན་ཉིད་ནི་ཐོབ་པར་འགྱུར། །ལྷ་རྣམས་དེ་
[054-154b6] དག་ཐམས་ཅད་ནི། །དེ་ཚེ་དེ་ཡི་སྐྱབས་མ་ཡིན། །ཆོས་ལ་སྐྱབས་སུ་སོང་ན་ཡང། །འདིར་ནི་འཚོ་བ་སྤོང་བར་འགྱུར། །དགེ་འདུན་ལ་ཡང་སྐྱབས་སོང་ན། །དེ་བཞིན་དགེ་བསྙེན་དག་ཏུ་
[054-154b7] འགྱུར༑ ༑དེ་ན་འདི་ལས་ཕྱི་རོལ་རྣམས། །དེ་ཡི་ཡོན་གནས་མ་ཡིན་ལ་།དེ་ལྟར་འཇིགས་པ་མེད་པ་རྣམས། །སྐྱབས་ཀྱི་གཞི་གསུམ་ཐོབ་པར་འགྱུར། །གསོལ་པ། དེ་ཕྱིར་དངོས་གསུམ་


[054-155a0] [155A] 
[054-155a1] ༄༅། །འཇིག་པ་ལ། །བདག་ནི་སྐྱབས་སུ་མཆི་བར་བགྱི། །འདི་ནི་དམ་པ་རྣམས་ཀྱི་ལམ། །འདི་ཉིད་སངས་རྒྱས་ཆོས་ཉིད་ལགས། །ཐུབ་པ་ཆེན་པོ་རྟག་ཏུ་ཡང། །གཞི་
[054-155a2] གསུམ་པོ་ནི་མཉམ་པ་ཉིད། །བདག་ཀྱང་ཁྱོད་དང་འདྲ་བར་ནི་།གནས་འདིར་བླ་ན་མེད་པ་ལགས། །ལམ་འདི་བདེ་བར་གཤེགས་པས་བསྔགས་པ་སྟེ། །དེར་མཆིས་པ་ནི་ཡང་དག་
[054-155a3] བཞུགས་པ་ལགས། །ཀུན་ཏུ་སྤྱན་ཡང་དེ་ཡིས་ངེས་པར་འབྱུང། །ལམ་འདི་བདེ་བར་གཤེགས་པས་བསྔགས་པ་སྟེ། །དེ་ཕྱིར་བདག་ཀྱང་སངས་རྒྱས་རྣམས་ཀྱི་ལམ། །ལམ་མཆོག་
[054-155a4] རྒྱ་ཆེན་འདིར་ནི་མཆིས་པར་བགྱི། །གལ་ཏེ་བདུད་ནི་བདུད་རྩི་དང་སྩོལ་ཀྱང། །སྲིད་པ་དག་ན་བདག་ནི་སྐྱབས་མི་མཆི། །དེ་ནས་བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་
[054-155a5] པ༑ ཁྱོད་བྱིས་པ་ཉན་ཐོས་ཀྱི་ཐེག་པ་པ་བཞིན་དུ་མ་འཛིན་ཅིག་།གཅིག་བུ་ལ་སྐྱབས་སུ་སོང་ཞིག་ཡེ་ཤེས་འདི་ལ་ནི། སྐྱབས་གསུམ་མེད་དེ། ཆོས་དང། དགེ་འདུན་འདུ་བའང་མེད་
[054-155a6] དོ༑ ༑སངས་རྒྱས་ཉིད་ཆོས་ཀྱང་ཡིན། དགེ་འདུན་ཡང་ཡིན་ཏེ། དེ་བཞིན་གཤེགས་པ་ཉིད་གཞི་གསུམ་པ་ཡིན་ནོ། །ཉན་ཐོས་ཀྱི་ཐེག་པ་ལས་ནི། བྱིས་པ་རྣམས་ཀྱི་འཇིག་རྟེན་
[054-155a7] པའི་ལྟ་བ་གསལ་བའི་ཕྱིར་གཞི་གསུམ་པ་གཞག་གོ་གལ་ཏེ་ཁྱོད་འཇིག་རྟེན་པ་དར་མཐུན་པར་བྱེད་ན། དེའི་ཚུལ་གྱིས་སྐྱབས་ཀྱི་གཞི་གསུམ་དུ་འགྲོ་བར་གྱིས་ལ་བདག་


[054-155b0] [155B] 
[054-155b1] དེ་ནས་སངས་རྒྱས་ཉིད་དུ་གྱུར་ནས་དེ་བཞིན་གཤེགས་པའི་རླབས་བྱེད་པར་གྱུར་ཅིག་དེ་བཞིན་གཤེགས་པ་དང་མཉམ་པར་
[054-155b2] གྱུར་ནས་སངས་རྒྱས་རྣམས་ལ་ཐལ་མོ་བཏུད་པར་མི་བྱའོ། །བདག་སེམས་ཅན་ཐམས་ཅད་ཀྱི་སྐྱབས་ཆེན་པོ་ལྟ་བུར་གྱུར་ཅིག་བདག་གིས་ཆོས་ཀྱི་སྐུའང་མི་གཏང་བར་སངས་རྒྱས་ཀྱི་
[054-155b3] ཁམས་དང་མཆོད་རྟེན་ལ་ཕྱག་བྱའོ། །ཕྱག་བྱེད་མི་འདོད་པའི་སེམས་ཅན་ཐམས་ཅད་ཀྱི་མཆོད་རྟེན་ལྟ་བུར་བདག་གྱུར་ཅིག་བདག་གི་ལུས་སེམས་ཅན་ཐམས་ཅད་ཀྱིས་ཕྱག་བྱ་བའི་
[054-155b4] གནས་སུ་གྱུར་ཅིག་བདག་ཆོས་ལ་སྐྱབས་སུ་སོང་ནས་ཆོས་ཀྱི་སྐུར་གྱུར་ཅིག་དེ་ཁོ་ན་ཉིད་མ་ཡིན་པའི་ཆོས་སྒོམ་པའི་སེམས་ཅན་ཐམས་ཅད་བདག་གིས་མདའ་གཅིག་ནས་གཅིག་
[054-155b5] ཏུ་བརྒྱུད་པ་བཞིན་དུ་བྱེད་པར་གྱུར་ཅིག་བདག་དགེ་འདུན་ལ་སྐྱབས་སུ་སོང་ནས་སྦྲང་བུ་དང་འདྲ་བའི་དགེ་འདུན་རྣམས་ཀྱི་སྐྱབས་ལྟ་བུར་གྱུར་ཅིག་བདག་སྐྱབས་སུ་འགྲོ་བ་ལ་
[054-155b6] འཇུག་པའི་ཚུལ་གྱིས་སེམས་ཅན་རྣམས་ཀྱི་སངས་རྒྱས་དང། ཆོས་དང། དགེ་འདུན་ལྟ་བུར་གྱུར་ཅིག་བདག་དམུས་ལོང་དང་འདྲ་བའི་དགེ་འདུན་རྣམས་ཀྱི་མིག་ལྟ་བུར་གྱུར་
[054-155b7] ཅིག་བདག་ལ་ཉན་ཐོས་དང་རང་སངས་རྒྱས་སྦྲང་བུ་དང་འདྲ་བ་ཐམས་ཅད་སྐྱབས་སུ་འོང་བར་ཤོག་ཅིག་ཅེས་གྱིས་ཤིག་རིགས་ཀྱི་བུ། དེ་ལྟར་ན། བྱང་ཆུབ་སེམས་དཔའ་སེམས་


[054-156a0] [156A] 
[054-156a1] ༄༅། །དཔའ་ཆེན་པོ་རྣམས་ནི། བྱིས་པ་རྣམས་ལ་སྡིག་པའི་ཕུང་པོ་ཟད་མི་ཤེས་པ་ལྟ་བུའང་ཡིན་ནོ། །མཁས་པ་རྣམས་ནི། དེ་དག་ཉིད་སངས་རྒྱས་ལྟ་བུའང་ཡིན་ནོ། །
[054-156a2] དཔེར་ན། དཔའ་བོ་ཡང་དག་པ་ནི། གཡུལ་དུ་འཐབ་པ་ན་འདི་སྙམ་དུ་སེམས་ཏེ། བདག་གིས་དཔའ་བོ་ཐམས་ཅད་ཕམ་པར་བྱས་ནས་ཐམས་ཅད་བདག་ལ་སྐྱབས་སུ་འོང་བར་བྱའོ། །
[054-156a3] སྙམ་དུ་སེམས་པ་དང། དཔེར་ན། རྒྱལ་པོའི་བུ་ནི། རྒྱལ་པོ་བརྗེ་བའི་སྐབས་སུ་རྒྱལ་པོའི་བུ་ཐམས་ཅད་ལས་འདས་པར་བྱས་ཏེ་བདག་གིས་རྒྱལ་པོ་བྱའོ། །རྒྱལ་པོའི་བུ་ཐམས་
[054-156a4] ཅད་ཀྱི་མངའ་བདག་ཏུ་འགྱུར་བར་བྱའོ། །བདག་ལ་དེ་དག་སྐྱབས་སུ་འོང་བར་བྱའོ། །བདག་གིས་དམན་པའི་སེམས་བསྐྱེད་པར་མི་བྱའོ་།སྙམ་དུ་སེམས་པ་ལྟ་བུ་སྟེ། དཔའ་བོ་
[054-156a5] རྣམས་དང། རྒྱལ་པོ་དང། བློན་པོའང་རུང་སྟེ། ཤིན་ཏུ་མཆོག་ཏུ་གྱུར་པས་ཁྱད་པར་དུ་འཕགས་པ་དེ་ལྟ་བུའི་རང་བཞིན་ཅན་རྣམས་ནི། །རང་གི་ཡོན་ཏན་དང་འཚམ་པའི་བྱ་བ་སྒྲུབ་
[054-156a6] པར་བྱེད་དོ། །རིགས་ཀྱི་བུ། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ནི། གཞི་གསུམ་ལས་འདའ་བར་འགྱུར་བའི་སེམས་དང་ལྡན་པ་ཡིན་ནོ། །དེ་བས་ན་རྒྱལ་
[054-156a7] པོའི་བུ་དང་དཔའ་བོ་བཞིན་དུ་མི་འཇིགས་པར་སྙིང་སྟོབས་སྐྱེད་ཅིག་དང། ངས་གཞི་གསུམ་ཐ་དད་པ་མེད་པ་དང། གསུམ་གྱི་ནང་ན་དེ་བཞིན་གཤེགས་པ་དམ་པ་ཡིན་པར་ངས་


[054-156b0] [156B] 
[054-156b1] །ལུས་ཐམས་ཅད་ཀྱི་ནང་ན་མགོ་བོ་གཙོ་བོ་ཡིན་པ་དེ་བཞིན་དུ་སངས་རྒྱས་ཉིད་གཙོ་བོ་ཡིན་ལ་ཇི་ལྟར་ལུས་ལས་མགོ་བོ་གུད་ན་འདུག་པའང་མ་ཡིན། ལག་པ་གུད་ན་འདུག་པའང་
[054-156b2] མ་ཡིན། རྐང་པ་གུད་ན་འདུག་པའང་མ་ཡིན་པ་དེ་བཞིན་དུ་སངས་རྒྱས་གུད་ན་འདུག་པའང་མ་ཡིན། ཆོས་གུད་ན་འདུག་པའང་མ་ཡིན་།དགེ་འདུན་གུད་ན་འདུག་པའང་མ་ཡིན་ནོ། །
[054-156b3] འོན་ཀྱང་ཐ་དད་དུ་དབྱེ་བ་ནི། བྱིས་པ་རྣམས་ངེས་པར་བསྒྲལ་བའི་ཕྱིར་ཐེམ་སྐས་དང་འདྲ་བར་བསྟན་པ་ཡིན་ནོ། །ཆོས་ཀྱི་དེ་ཁོ་ན་ཉིད་དུ་ནི། གཞི་གསུམ་པོ་ལ་ཐ་དད་དུ་དབྱེ་བར་མ་ལྟ་
[054-156b4] ཞིག་བྱིས་པ་བཞིན་དུ་རྨོངས་པར་བྱེད་པའི་ཚིག་རྣམས་མ་འཛིན་ཅིག་ཨུར་མོའི་རལ་གྲི་བཞིན་དུ་སེམས་རྣོ་བར་གྱིས་ཤིག་ཡེ་ཤེས་ཆེན་པོ་དང་ལྡན་པར་གྱིས་ཤིག་དེ་ནས་
[054-156b5] བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འོད་སྲུང་ཆེན་པོ་དང་རུས་གཅིག་པས་འདི་སྐད་ཅེས་གསོལ་ཏོ། །དཔའ་བོ་ཆེན་པོ་བཅོམ་ལྡན་འདས། གློ་བར་ཆུད་
[054-156b6] བཞིན་དུ་བྱང་ཆུབ་སེམས་དཔའི་སྤྱོད་པ་དྲི་མ་མེད་པ་བཤད་པར་གསོལ་བའི་སླད་དུ་བདག་གིས་ཞུས་ལགས་སོ། །བཅོམ་ལྡན་འདས། ཀྱེ་མ་བྱང་ཆུབ་སེམས་དཔའི་སྤྱོད་པ་ཐེག་པ་ཆེན་
[054-156b7] པོ་བླ་ན་མེད་པ་ཤིན་ཏུ་རྒྱས་པ་ཨུར་མོའི་རལ་གྲི་ལྟ་བུ་ལེགས་པར་བཀའ་སྩལ་ཏོ། །ཀྱེ་མ་ལེགས་པར་བཞག་གོ། བྱང་ཆུབ་སེམས་དཔའི་སྤྱོད་པ་བཤད་པ་ཐོས་ནས་བདག་གིས་ཀྱང་


[054-157a0] [157A] 
[054-157a1] ༄༅། །སེམས་ཅན་ཐམས་ཅད་ལ་བསྟན་པར་འཚལ་ལོ། །སེམས་ཅན་སུའང་རུང་སྟེ་དེ་བཞིན་གཤེགས་པའི་སྙིང་པོ་རྟོགས་པར་བགྱི་བའི་སླད་དུ་མདོ་འདི་ལ་མངོན་པར་དད་
[054-157a2] པ་རྣམས་ནི། རང་ཉིད་སྐྱབས་གསུམ་ལགས་ཏེ། དེས་ནི། བདག་ཉིད་ལ་སྐྱབས་སུ་མཆི་བར་བགྱིའི། གཞི་གསུམ་ལ་ནི། མི་དགོས་ལགས་སོ། །དེ་ཅིའི་སླད་དུ་ཞེ་ན། དེ་བཞིན་གཤེགས་
[054-157a3] པའི་སྙིང་པོ་སངས་རྒྱས་ཀྱི་ཁམས་མཆིས་པའི་སླད་དུའོ། །རྣམ་པར་བརྟགས་ནས་བདག་གི་ལུས་ལ་སངས་རྒྱས་ཀྱི་ཁམས་མཆིས་སོ་།ཞེས་བརྗོད་པར་བགྱིའོ། །དེ་ལྟར་འཚལ་ནས་དེས་
[054-157a4] སྐྱབས་གསུམ་དུའང་མཆི་བར་མི་བགྱི་སྟེ། དེ་ཉིད་ཆོས་དང། དགེ་འདུན་གྱི་སྐྱབས་སུ་གྱུར་པ་དང། ཉན་ཐོས་དང། རང་སངས་རྒྱས་ཀྱི་རྣམས་ཀྱིས་རྟག་ཏུ་ཕྱག་བགྱི་བའི་གནས་ལགས་སོ། །
[054-157a5] དེ་བས་ན། ཐེག་པ་ཆེན་པོ་སྒྲུབ་པ་བརྩམ་པར་བགྱིའོ། །དེ་ལྟར་ན། སངས་རྒྱས་ཀྱི་ཁམས་དང། མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུ་ནི། བསམ་གྱིས་མི་ཁྱབ་
[054-157a6] ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །ཤེས་རབ་རྣོན་པོས་ནི། དེ་ལྟར་བྱ་དགོས་སོ། །རིགས་ཀྱི་བུ། གཞན་ཡང་དེ་བཞིན་
[054-157a7] གཤེགས་པའི་སྙིང་པོ་ལ་འཇུག་པ་ངས་བཤད་པར་བྱའོ། །གལ་ཏེ་བདག་བརྟན་པ་དང་ཐེར་ཟུག་པ་ཡིན་ན་ནི། སྡུག་བསྔལ་གྱི་མཐའ་ཡོད་པར་མི་འགྱུར་ལ། གལ་ཏེ་བདག་མེད་ནའང་


[054-157b0] [157B] 
[054-157b1] །ཆོས་ཐམས་ཅད་བདག་མེད་པ་ཡིན་ན་ནི། དེ་ལྟར་ན། ཆད་པར་ལྟ་བར་འགྱུར་ལ། བདག་བརྟན་པ་ཡིན་ན་ནི། རྟག་པར་ལྟ་བར་འགྱུར་
[054-157b2] རོ༑ ༑ཆོས་ཐམས་ཅད་མི་རྟག་པ་ཡིན་ན་ནི། དེ་ལྟ་ན། ཆད་པར་ལྟ་བར་འགྱུར་ལ། ཆོས་ཐམས་ཅད་རྟག་པ་ཡིན་ན་ནི། རྟག་པར་ལྟ་བར་འགྱུར་རོ། །ཆོས་ཐམས་ཅད་སྡུག་བསྔལ་བ་ཉིད་
[054-157b3] ཡིན་ན་ནི། ཆད་པར་ལྟ་བར་འགྱུར་ལ། ཆོས་ཐམས་ཅད་བདེ་བ་ཡིན་ན་ནི། རྟག་པར་ལྟ་བར་འགྱུར་རོ། །ཐམས་ཅད་རྟག་པར་སྒོམ་ན་ནི་ཆད་པར་འཛིན་པར་འགྱུར་ལ། ཐམས་ཅད་
[054-157b4] ཆད་བར་སྒོམ་ན་ནི། མྱུར་དུ་རྟག་པར་འཛིན་པར་འགྱུར་རོ། །དཔེར་ན། སྲིན་བུ་པད་པ་རྣམས་མིའི་མགོ་བོ་ལ་མྱུར་དུ་ཟ་ཞིང་མྱུར་དུ་གནས་གཅིག་ཤོས་འདོར་བ་དེ་བཞིན་དུ་རྟག་པར་
[054-157b5] སྒོམ་ན་ནི། ཐམས་ཅད་འཛིན་པས་སྲིན་བུ་པད་པ་བཞིན་དུ་འགྱུར་རོ་།དེ་བས་ན། མི་དགེ་བའི་ཆོས་གཞན་དག་ལ་ནི། སྡུག་བསྔལ་བར་བསྒོམ་པར་བྱའོ། །དགེ་བའི་ཆོས་གཞན་
[054-157b6] དག་ལ་ནི། བདེ་བར་བསྒོམ་པར་བྱའོ། །ཉོན་མོངས་པའི་རྣམ་པ་ལ་སོགས་པའི་ཆོས་གཞན་དག་ལ་ནི། བདག་མེད་པར་བསྒོམ་པར་བྱའོ་།མྱ་ངན་ལས་འདས་པ་ལ་ནི། གཞི་དང་
[054-157b7] གནས་མེད་པའི་ཕྱིར་དེ་བཞིན་གཤེགས་པའི་སྙིང་པོ་ལ་སོགས་པ་ཆོས་གཞན་དག་ལ་ནི། བདག་ཡོད་པར་བསྒོམ་པར་བྱའོ། །ལོངས་སྤྱོད་ལ་སོགས་པ་ཆོས་གཞན་དག་ལ་ནི། མི་


[054-158a0] [158A] 
[054-158a1] ༄༅། །རྟག་པར་བསྒོམ་པར་བྱའོ། །དེ་བཞིན་གཤེགས་པའི་ཆོས་ལ་སོགས་པ་ཆོས་གཞན་དག་ལ་ནི། རྟག་པར་བསྒོམ་པར་བྱའོ། །གཞི་གསུམ་དང་ཐར་པའི་དེ་
[054-158a2] ཁོ་ན་ཉིད་ནི། སྲིན་བུ་པད་པ་ཟ་བ་ལྟ་བུ་མ་ཡིན་ནོ། །སངས་རྒྱས་ཀྱི་གསུང་ནི། དབུ་མའི་ལམ་འདི་ཡིན་ནོ། །ཞེས་ཤེས་པར་གྱིས་ཤིག། སངས་རྒྱས་བཅོམ་ལྡན་འདས་ཀྱིས་
[054-158a3] ནི༑ ཆད་པ་དང་རྟག་པ་གཉི་གའི་མཐའ་སྤངས་པ་དབུ་མའི་ལམ་དུ་གསུངས་སོ། །བླུན་པོ་རྣམས་ནི། སངས་རྒྱས་ཀྱི་གསུང་ལ་རྨོངས་ཏེ། ཕོ་བའི་དྲོད་ཆུང་བ་རྣམས་མར་ཆེར་
[054-158a4] ཟ་བ་བཞིན་དུ་མྱུར་དུ་མཐའ་གཉིས་སུ་ལྟ་བར་འགྱུར་ལ། ཡོད་ཅེས་བྱ་བའང་མ་གྲུབ། མེད་ཅེས་བྱ་བའང་མི་འཐད་དོ། །དཔེར་ན་སྨན་པ་རྣམས་ནི། མཁྲིས་པ་ལ་སོགས་
[054-158a5] པའི་ཁམས་རྣམས་འཁྲུགས་ཏེ་ཕན་ཚུན་མི་མཐུན་དུ་ཟིན་ཀྱང་མཁྲིས་པའི་ནད་ལ་ནི། མཁྲིས་པ་ཞི་བར་བྱེད། རླུང་ཤས་ཆེ་བ་ལ་ནི། རླུང་སེལ་བར་བྱེད། བད་ཀན་ཅན་
[054-158a6] ལ་ནི༑ བད་ཀན་མེད་པར་བྱེད། ཆ་འདུས་པ་ལ་ནི། ཆ་འདུས་པའི་གཉེན་པོ་བྱེད་དེ། ཕན་ཚུན་མི་མཐུན་པར་འགྱུར་བའང་མི་བྱེད་ལ་བདེ་བའང་སྐྱེད་པར་བྱེད་པ་དེ་བཞིན་
[054-158a7] དུ་སྨན་པ་ལྟར་ཉོན་མོངས་པའི་རྣམ་པའི་ནད་མཐའ་ཡས་པ་རྣམས་མཐར་གྱིས་བསལ་ཏེ། ཡང་དག་པའི་ཁམས་ཀྱང་གསོ་བར་གྱིས་ཤིག་།ཡང་དག་པའི་ཁམས་ཞེས་བྱ་བ་


[054-158b0] [158B] 
[054-158b1] དེ་བཞིན་གཤེགས་པའི་སྙིང་པོ་སྟེ། སངས་རྒྱས་ཀྱི་ཁམས་ཞེས་བྱ་བ་ཡིན་གྱི། ཁམས་ཐམས་ཅད་སྤངས་ཏེ་རྟག་པ་དང་བརྟན་པ་ལ་ནན་ཏན་གྱིས་ཤིག་ཤེས་རབ་ཅན་རྣམས་
[054-158b2] ཀྱིས་ནི། ཡོད་པ་ལའང་ཆགས་པར་མི་བྱའོ། །མེད་ཅེས་བྱ་བའང་བརྫུན་དུ་སྨྲ་བ་ལས་བྱུང་བ་ཡིན་ནོ། །ཡོད་ཅེས་བྱ་བའང་ཁ་རོག་སྟེ། ཁས་བླང་བར་མི་བྱའོ། །རྩོད་པར་ཡང་མི་བྱ་སྟེ་
[054-158b3] འདི་དག་རང་བཞིན་གྱིས་ཆོས་ཉིད་དུ་ཤེས་པར་བྱའོ། །བླུན་པོ་དགོངས་པའི་ཚིག་མི་ཤེས་པ་རྣམས་ཀྱིས་ནི། ངའི་ལུས་ལ་བདེ་བའི་ས་བོན་དེ་ལྟ་བུ་ཡོད་བཞིན་དུ་སྡུག་བསྔལ་བར་
[054-158b4] བསྟན་པའི་ཕྱིར་རྟག་ཏུ་རྩོད་པར་བྱེད་དེ་ཐམས་ཅད་བཟུང་བས་བྱིས་པ་རྣམས་ངའི་ལུས་མི་བརྟན་ནོ། །སྙམ་དུ་སེམས་ཤིང་རྟོག་པར་བྱེད་དོ། །མི་རྟག་པ་བསྟན་ན་ནི། བྱིས་པ་རྣམས་
[054-158b5] རྫ་མཁན་གྱི་སྣོད་བཞིན་དུ་མི་རྟག་གོ། སྙམ་དུ་འཛིན་ཏོ། །ཤེས་རབ་ཅན་རྣམས་ཀྱིས་ནི། ངའི་ལུས་ལ་ཆོས་ཀྱི་སྐུའི་ས་བོན་དེ་ལྟ་བུ་ཡོད་དོ། །སྙམ་དུ་ཤེས་པས་ཐམས་ཅད་འཛིན་པར་མི་
[054-158b6] བྱེད་དོ༑ ༑བདག་མེད་པ་བསྟན་ན་ནི། བྱིས་པ་རྣམས་བསྟན་པ་བདག་མེད་དོ་སྙམ་དུ་འཛིན་ཏོ། །ཤེས་རབ་ཅན་རྣམས་ཀྱིས་ནི། ཐ་སྙད་དུ་ཡོད་དོ་སྙམ་དུ་ཤེས་ཏེ། ཐེ་ཚོམ་མེད་དོ། །དེ་
[054-158b7] བཞིན་གཤེགས་པའི་སྙིང་པོ་ནི། སྟོང་པ་ཡིན་ནོ། །ཞེས་བསྟན་ན་ནི། བྱིས་པ་རྣམས་ཆད་པ་འཇིགས་སུ་རུང་བའི་ཡོན་པོ་སྒོམ་པར་བྱེད་དོ། །ཤེས་རབ་ཅན་རྣམས་ཀྱིས་ནི། རྟག་པ་


[054-159a0] [159A] 
[054-159a1] ༄༅། །དང། བརྟན་པ་དང། ཐེར་ཟུག་པ་དེ་སྒྱུ་མ་ཙམ་དུ་ཡོད་པར་ཤེས་སོ། །ཐར་པ་བསྟན་ན་ནི། བྱིས་པ་རྣམས་སངས་རྒྱས་རྣམས་ཀྱིས་ཐར་པ་རྙེད་ནས་མེད་པར་
[054-159a2] འགྱུར་རོ་སྙམ་དུ་འཛིན་ཏོ། །ཤེས་རབ་ཅན་རྣམས་ཀྱིས་ནི། །སངས་རྒྱས་བྱོན་པ་དང། གཤེགས་པ་ཡོད་པར་ཤེས་ཏེ་མིའི་སེངྒེའི་བྱོན་ཏོ། །ཞེས་ཟེར་རོ། །བྱིས་པ་རྣམས་ནི། མ་རིག་
[054-159a3] པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ལ་གཉིས་སུ་འཛིན་ཏོ་།ཤེས་རབ་ཅན་རྣམས་ཀྱིས་ནི། མ་རིག་པ་དང། རིག་པ་ཐ་དད་པ་གཉིས་སུ་མེད་པར་ཤེས་སོ། །བྱིས་པ་རྣམས་ནི་
[054-159a4] འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་བ་ལ་གཉིས་སུ་འཛིན་ཏོ། །ཤེས་རབ་ཅན་རྣམས་ཀྱིས་ནི། འདུ་བྱེད་རྣམས་དང། འདུ་བྱེད་པ་མེད་པ་ཐ་དད་པ་མེད་པ་གཉིས་སུ་
[054-159a5] མེད་པར་ཤེས་སོ། །དེ་བཞིན་དུ་བྱིས་པ་རྣམས་དགེ་བ་དང། མི་དགེ་བ་ཐམས་ཅད་ལ་ཐ་དད་པ་གཉིས་སུ་འཛིན་ཏོ། །ཤེས་རབ་ཅན་རྣམས་ཀྱིས་ནི། གཉིས་སུ་མེད་པར་
[054-159a6] ཤེས་སོ། །ཞེས་གསུངས་སོ། །བྱིས་པ་རྣམས་ནི། ཁ་ན་མ་ཐོ་བ་དང། ཁ་ན་མ་ཐོ་བ་མེད་པ་ལ་གཉིས་སུ་འཛིན་ཏོ། །ཤེས་རབ་ཅན་རྣམས་ཀྱིས་ནི། དེ་བཞིན་དུ་གཉིས་སུ་མེད་
[054-159a7] པར་ཤེས་སོ། །ཞེས་གསུངས་ཏེ། དེ་ནི། ཤེས་རབ་ཅན་རྣམས་ཀྱི་རང་བཞིན་ཡིན་ནོ། །བྱིས་པ་རྣམས་ནི། ལམ་དང། ལམ་མ་ཡིན་པ་ཞེས་བྱ་བ་ལ་གཉིས་སུ་འཛིན་ཏོ། །ཤེས་


[054-159b0] [159B] 
[054-159b1] གཉིས་སུ་མེད་པར་ཤེས་སོ། །ཞེས་གསུངས་ཏེ། དེ་ནི། ཤེས་རབ་ཅན་རྣམས་ཀྱི་རང་བཞིན་ཡིན་ནོ། །བྱིས་པ་རྣམས་ནི། ཆོས་ཐམས་ཅད་ནག་པོ་དང། དཀར་
[054-159b2] པོའོ། །ཞེས་བྱ་བ་ལ་གཉིས་སུ་འཛིན་ཏོ། །ཤེས་རབ་ཅན་རྣམས་ཀྱིས་ནི། གཉིས་སུ་མེད་པར་ཤེས་སོ། །ཞེས་གསུངས་ཏེ། དེ་ནི། ཤེས་རབ་ཅན་རྣམས་ཀྱི་རང་བཞིན་ཡིན་ནོ། །བྱིས་
[054-159b3] པ་རྣམས་ནི། ཆོས་ཐམས་ཅད་སྡུག་བསྔལ་བ་དང། བདེ་བ་ཐ་དད་པ་གཉིས་སུ་སྒོམ་པར་བྱེད་དོ། །ཤེས་རབ་ཅན་རྣམས་ནི། གཉིས་སུ་མེད་པར་སྒོམ་མོ། །ཞེས་གསུངས་ཏེ་
[054-159b4] དེ་ནི། ཤེས་རབ་ཅན་རྣམས་ཀྱི་རང་བཞིན་ཡིན་ནོ། །བྱིས་པའི་བློ་ཅན་རྣམས་ནི། དེ་བཞིན་གཤེགས་པའི་སྙིང་པོ་ལ་འདུས་བྱས་ཐམས་ཅད་མི་རྟག་པའོ། །ཞེས་སྒོམ་པར་བྱེད་དོ། །
[054-159b5] ཤེས་རབ་ཅན་རྣམས་ཀྱིས་ནི། གཉིས་སུ་མེད་པར་ཤེས་སོ། །ཞེས་གསུངས་ཏེ། དེ་ནི། ཤེས་རབ་ཅན་རྣམས་ཀྱི་རང་བཞིན་ཡིན་ནོ། །བྱིས་པ་རྣམས་ནི། སངས་རྒྱས་ཀྱིས་བདག་མེད་
[054-159b6] པར་གསུངས་པ་ལ་ཆོས་ཐམས་ཅད་བདག་མེད་པར་འཛིན་ཏོ། །ཤེས་རབ་ཅན་རྣམས་ཀྱིས་ནི། བདག་ཡོད་པ་དང། བདག་མེད་པ་གཉིས་སུ་མེད་པར་ཤེས་ཏེ། དེ་ནི། ཤེས་རབ་ཅན་
[054-159b7] རྣམས་ཀྱི་རང་བཞིན་ཡིན་ནོ། །དེ་བཞིན་གཤེགས་པའི་སྙིང་པོ་དཔག་ཏུ་མེད་པ་སངས་རྒྱས་ཀྱིས་བསྔགས་པ་ནི། བསོད་ནམས་ཐམས་ཅད་བསྡུས་པའི་མདོ་ལས་ངས་བསྟན་ཏེ་


[054-160a0] [160A] 
[054-160a1] ༄༅། །བདག་ཡོད་པ་དང། བདག་མེད་པ་གཉིས་སུ་མེད་པར་གཟུང་བར་བྱའོ། །རིགས་ཀྱི་བུ། བསོད་ནམས་ཐམས་ཅད་བསྡུས་པའི་མདོ་དང་ཤེས་རབ་ཀྱི་ཕ་
[054-160a2] རོལ་ཏུ་ཕྱིན་པའི་མདོ་ཆེན་པོ་ལས་གཉིས་སུ་མེད་པ་ལ་འཇུག་པའི་སྣང་བ་དེ་ཉིད་ལས་བདག་ཡོད་པ་དང། བདག་མེད་པ་གཉིས་སུ་མེད་པར་ངས་བསྟན་པ་དེ་རྗེས་སུ་དྲན་པར་
[054-160a3] གྱིས་ཤིག། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་བཅུ་པ། དཔེར་ན། འོ་མ་ལས་ཞོ་བྱུང། ཞོ་ལས་མར་འབྱུང། མར་ལས་ཞུན་
[054-160a4] མར་བྱུང། ཞུན་མར་ལས་མར་གྱི་ཉིང་ཁུ་འབྱུང་ན། དེ་ལ་ཅི་ཞོ་དེ་འོ་མའི་དངོས་པོ་དང་མགོ་མཉམ་དུ་བྱུང་ངམ། འོན་ཏེ་ཞོ་རང་ཉིད་བྱུང་ངམ། དེ་བཞིན་དུ་ཅི་མར་དེ་ཞོའི་དངོས་
[054-160a5] པོ་དང་མགོ་མཉམ་དུ་བྱུང་ངམ། འོན་ཏེ་མར་རང་ཉིད་བྱུང་ངམ་དེ་བཞིན་དུ་ཅི་ཞུན་མར་དེ་མར་གྱི་དངོས་པོ་དང་མགོ་མཉམ་དུ་བྱུང་ངམ། འོན་ཏེ་ཞུན་མར་རང་ཉིད་བྱུང་ངམ། དེ་
[054-160a6] བཞིན་དུ་ཅི་མར་གྱི་ཉིངེ་ཁུ་དེ་ཞུན་མར་གྱི་དངོས་པོ་དང་མགོ་མཉམ་དུ་བྱུང་ངམ། འོན་ཏེ་མར་གྱི་ཉིང་ཁུ་རང་ཉིད་བྱུང་ངམ། འོན་ཏེ་སྣུམ་དེ་གཞན་ཞིག་ནས་བྱུང་ངམ། གལ་ཏེ་
[054-160a7] གཞན་ཞིག་ལས་བྱུང་ན། དེ་ལྟ་ན་གང་ལས་བྱུང། དེ་སྟེ་འོ་མ་མེད་པར་ཞོ་བྱུང་ན་ནི། འོ་མ་མི་དགོས་པར་འགྱུར་རེ། གལ་ཏེ་དེ་ལྟ་ན་ནི། རང་བཞིན་ཅན་དུ་འགྱུར་ལ་ཞོའི་རྒྱུ་


[054-160b0] [160B] 
[054-160b1] །དེ་བས་ན། གཅིག་ནས་གཅིག་ཏུ་བརྒྱུད་དེ་བྱུང་བའང་ཡིན་ལ། དངོས་པོ་དེ་དག་དང་མགོ་མཉམ་དུ་གཅིག་ནས་གཅིག་ཏུ་བརྒྱུད་དེ་བྱུང་ཞེས་ཀྱང་མི་བྱའོ། །
[054-160b2] གལ་ཏེ་དངོས་པོ་དེ་དག་དང་མགོ་མཉམ་དུ་མ་བྱུང་ནའང་དེ་ལྟ་ན་ཡེ་མེད་དམ། བ་ལས་བྱུང་བའི་ཞུན་མར་ཡང་གཞན་ལས་བྱུང་བ་མ་ཡིན་ལ། རང་བཞིན་ཅན་དེའང་ཐམས་ཅད་ལ་
[054-160b3] ཡོད་མོད་ཀྱི། འོན་ཀྱང་ཉེས་པས་བསྒྲིབས་པ་དང། ཕན་ཚུན་དུ་འདྲེས་པའི་ཚུལ་དུ་འདུག་པའི་ཕྱིར་མི་མངོན་ཏེ། ངའི་ཟས་ཀྱི་ཉེས་པས་འོ་མ་ཁྲག་གི་དྲི་ང་བ་བྲོ་ལ། བས་རྩྭ་མངར་ཟོས་
[054-160b4] ན་ནི། འོ་མའང་མངར་བ་འབྱུང་ངོ། །རྩྭ་རོ་ཚ་བ་ཟོས་ན་ནི་འོ་མ་རོ་ཚ་བ་འབྱུང་ངོ། །གངས་ཀྱི་རི་ལ་རྩྭའི་རིགས་སྣུམ་ཅན་ཞེས་བྱ་བ་ཞིག་ཡོད་དེ། བས་དེ་ཟོས་ན་ནི། འོ་མ་མར་གྱི་ཉིད་
[054-160b5] ཁུའི་རང་བཞིན་ཁོ་ནར་འབྱུང་སྟེ། དཀར་བའང་མ་ཡིན། སྔོ་བའང་མ་ཡིན། །དམར་བ་འང་མ་ཡིན། །སྔོ་སྐྱའང་མ་ཡིན་པ་མར་གྱི་ཉིང་ཁུའི་རང་བཞིན་ཁོ་ནར་འབྱུང་སྟེ། དེ་ལྟར་རྩྭའི་
[054-160b6] བྱེ་བྲག་གི་འོ་མ་མདོག་ངན་པ་དང། མདོག་བཟང་པོར་འགྱུར་བ་དེ་བཞིན་དུ་མ་རིག་པ་དང། རིག་པ་གཉིས་སུ་མེད་མོད་ཀྱི། སེམས་ཅན་རྣམས་ཀྱི་ལས་ཀྱི་ཉེས་པས་རིག་པ་གང་
[054-160b7] ཡིན་པ་དེ་ཉིད་མ་རིག་པ་ལྟ་བུར་གྱུར་ཏེ། དགེ་བ་དང། མི་དགེ་བའི་ཆོས་ཐམས་ཅད་ཀྱང་གཉིས་སུ་མེད་པ་ཁོ་ནའོ། །དེ་བས་ན་སྔར་བསྟན་པ་ཁོ་ན་བཞིན་དུ་དེ་བཞིན་གཤེགས་


[054-161a0] [161A] 
[054-161a1] ༄༅། །པའི་སྙིང་པོ་ནི། མར་གྱི་ཉིང་ཁུ་ལྟ་བུའི་རང་བཞིན་ཅན་ཡིན་མོད་ཀྱི། ཉོན་མོངས་པའི་རྣམ་པའི་ཉེས་པ་གཞན་དུ་སྣང་བར་གྱུར་ཏོ། །དཔེར་ན། རྒྱ་མཚོའི་ཆུ་ནི་
[054-161a2] ལན་ཚྭའི་དོན་གཅིག་པུ་བྱེད་པར་ཟད་མོད་ཀྱི། ལན་ཚྭའི་དོན་གཅིག་པུ་བྱེད་པའོ། །ཞེས་བརྗོད་པར་མི་བྱ་སྟེ། རྒྱ་མཚོའི་ནང་ནའོ་མའི་རྒྱ་མཚོ་ཞེས་བྱ་བའང་ཡོད་དོ། །གངས་ཀྱི་རི་ལའང་
[054-161a3] སྨན་ཡོད་པའི་ཕྱིར་ཡོན་ཏན་ལས་སྨོས་ཏེ། གངས་ཀྱི་རི་ལ་ནི། དུག་ཀྱང་ཡོད་མོད་ཀྱི། འོན་ཀྱང་སྨན་གཙོ་བོར་སྨོས་པ་དེ་བཞིན་དུ་ལུས་འྡིའང་དེ་དང་འདྲ་སྟེ། སྦྲུལ་གདུག་པ་
[054-161a4] ལྟ་བའི་ཁམས་བཞིའི་དུག་དང་ལྡན་མོད་ཀྱི། སྨན་གྱི་རྒྱལ་པོ་དེ་བཞིན་གཤེགས་པའི་སྙིང་པོ་དེ་ཡོད་པས་ན། དེ་བཞིན་གཤེགས་པའི་སྙིང་པོ་ཐོག་མ་ནས་བཅོས་མ་མ་ཡིན་
[054-161a5] པའི་ཁམས་ཡིན་ལ། ཉོན་མོངས་པ་རྣམས་ནི། གློ་བུར་དུ་བྱུང་བ་ཡིན་ཏེ། སངས་རྒྱས་སུ་འགྱུར་བར་འདོད་པ་སུའང་རུང་བ་རྣམས་ཀྱིས་ནི། ཉོན་མོངས་པའི་རྣམ་པ་རྣམས་
[054-161a6] གཞོམ་པར་བྱའོ། །དཔེར་ན། ནམ་མཁའ་ལས་འབྲུག་སྒྲ་བསྒྲགས་ན་ཤ་མོ་མྱུར་བར་རབ་ཏུ་སྐྱེ་བར་འགྱུར་ལ། སོས་ཀ་ན་ནི། ཤ་མོའི་མིང་ཡང་མེད་དོ། །འབྲུག་སྒྲས་འཐོན་
[054-161a7] པར་འགྱུར་པ་དེ་བཞིན་དུ་དེ་བཞིན་གཤེགས་པའི་སྙིང་པོ་དེའང་ཉོན་མོངས་པའི་རྣམ་པས་བསྒྲིབས་པས་བདག་མེད་པ་བཞིན་དུ་སྣང་ལ། མདོ་ཆེན་པོ་འདི་ཐོས་པ་གང་ཡིན་པ་


[054-161b0] [161B] 
[054-161b1] ཐག་ཏུ་ཤ་མོ་བཞིན་དུ་དེ་བཞིན་གཤེགས་པའི་སྙིང་པོའི་ཤེས་པ་སྐྱེ་བར་འགྱུར་རོ། །མདོ་སྡེ་ཐམས་ཅད་དང། ཏིང་ངེ་འཛིན་
[054-161b2] ཐམས་ཅད་ནི། སོས་ཀའི་དུས་དང་འདྲ་སྟེ། མདོ་སྡེ་ཐམས་ཅད་དང་ཏིང་ངེ་འཛིན་ཐམས་ཅད་ཐོས་པས་ནི། དེ་བཞིན་གཤེགས་པའི་སྙིང་པོ་ཡོད་པར་ཡང་དག་པར་མི་ཤེས་
[054-161b3] སོ༑ ༑དབྱར་གྱི་ནམ་ལ་ཤ་མོ་སྐྱེ་བ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོ་མདོ་ཆེན་པོ་འདི་ལས་དགོངས་པའི་ཚིག་གསང་བ་ཐམས་ཅད་འབྱུང་སྟེ། མདོ་སྡེ་འདི་ཐོས་མ་ཐག་
[054-161b4] ཏུ་དབྱར་གྱི་ནམ་ལ་ཤ་མོ་སྐྱེ་བ་བཞིན་དུ་སེམས་ཅན་ཐམས་ཅད་ཀྱིས་དེ་བཞིན་གཤེགས་པའི་སྙིང་པོ་ཡོད་པར་ཡང་དག་པར་ཤེས་པར་འགྱུར་རོ། །དེ་ལ་དོན་ཆེན་པོ་རྒྱས་པར་བྱེད་
[054-161b5] པས་ན། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱ་སྟེ། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ལ་སློབ་པ་གང་ཡིན་པ་དེ་དག་ནི། ང་ལ་དྲིན་དུ་གཟོ་བ་ཡིན་
[054-161b6] ནོ༑ ༑གསོལ་བ། བཅོམ་ལྡན་འདས། ཀྱེ་མ་དེ་བཞིན་གཤེགས་པའི་སྙིང་པོ་ནི། ཉན་ཐོས་དང་རང་སངས་རྒྱས་ཐམས་ཅད་ཀྱིས་མཐོང་བར་ཤིན་ཏུ་དཀའ་བ་དང། རྗེས་སུ་ཤེས་
[054-161b7] པར་ཤིན་ཏུ་དཀའ་བ་དང། བཟོད་པར་ཤིན་ཏུ་དཀའ་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་ནི། དེ་བཞིན་ནོ་།རིགས་ཀྱི་བུ། དེ་ནི། དེ་བཞིན་ཏེ་


[054-162a0] [162A] 
[054-162a1] ༄༅། །དའང་དེ་ཁོ་ན་སྐད་ཟེར་རོ། །གསོལ་བ། ཇི་ལྟར་མཐོང་བར་དཀའ་བ་ལགས། བཀའ་སྩལ་པ། རིགས་ཀྱི་བུ། དཔེར་ན། ལོང་བ་བརྒྱ་ཞིག་ཡོད་ལ། ལོང་བ་དེ་དག་
[054-162a2] མིག་གིས་མཐོང་བར་འདོད་པའི་ཕྱིར་སྨན་པ་ཆེན་པོ་མིག་མཁན་ཞིག་གཉེར་ནས་སྨན་པ་དེས་དེ་དག་གིས་མིག་དཔྱད་བྱས་ཏེ། དེ་དག་གི་མིག་སྤྲིས་ཡོག་པ་བསལ་ནས་རང་གི་
[054-162a3] སོར་མོ་གཅིག་བསྟན་ཏེ་དེ་རེ་རེ་ལ་འདི་སྐད་དུ། ཀྱེ་མི་ཁྱོད་ཀྱིས་ངའི་སོར་མོ་ལྟོས་ཤིག་དང། ཁྱོད་ཀྱི་དཔྱད་ལེགས་སམ་མ་ལེགས་པ་མངོན་ནོ། །ཞེས་ཟེར་རོ། །དེ་ནས་དཔྱད་བྱས་
[054-162a4] སུ་ཟིན་ཀྱང་དེའི་སོར་མོ་ཐབས་ཇི་ལྟར་བསྟན་ཀྱང་མི་དེ་དག་གིས་མ་མཐོང་ངོ། །དེ་ནས་ལན་གཉིས་ལན་གསུམ་གྱི་བར་དུ་བསྟན་པ་དང་དེའུ་མ་མཐོང་སྟེ་མཐོང་བ་དེ་བཞིན་དུ། རིགས་
[054-162a5] ཀྱི་བུ། ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཡོངས་སུ་སྦྱང་བའི་དཔྱད་ཐམས་ཅད་བྱས་པ་རྣམས་ཀྱང་དེ་དང་འདྲ་སྟེ། དེ་ལྟར་ཡོངས་སུ་སྦྱང་བ་བྱས་ཀྱང་
[054-162a6] མི་དེ་དག་དང་འདྲ་བར་བདག་ཉིད་ལ་དེ་བཞིན་གཤེགས་པའི་སྙིང་པོ་ཡོད་པར་ལན་གཉིས་ལན་གསུམ་གྱི་བར་དུ་ངས་བསྟན་པ་དང་དེའུ་མ་མཐོང་སྟེ་མཐོང་ནས་འདི་སྐད་ཅེས་
[054-162a7] ཟེར་ཏེ། བདག་ཅག་ཀྱང་ཡུན་འདི་སྲིད་ཀྱི་བར་དུ་བདག་མེད་པའི་འཁོར་ལོ་གཅིག་པུས་ཡོངས་སུ་བསྐོར་ན། ཉན་ཐོས་དང་རང་སངས་རྒྱས་རྣམས་ཀྱིས་ལྟ་མཐོང་རེ་སྐན་ཞེས་ཟེར་


[054-162b0] [162B] 
[054-162b1] རིགས་ཀྱི་བུ། དེ་ལྟར་ན། ངའི་ཁམས་ཀྱི་བསྟན་བཅོས་ལ་འཇུག་པ་ནི། མཐོང་བར་དཀའ་བ་ཡིན་ནོ། །རིགས་ཀྱི་བུ། གཞན་ཡང་དཔེར་ན། མི་ལ་ལ་ཞིག་གིས་ནམ་མཁའ་ལ་
[054-162b2] དང་བ་སྤྲེངས་ཤིང་ལྡིང་བ་མཐོང་ལ་དེས་དེ་ལྟར་མཐོང་ནས་ཐེ་ཚོམ་སྐྱེས་ཏེ། ཅི་འདི་ནམ་མཁའ་ཡིན་ནམ། འོན་ཏེ་དང་པ་ལྡིང་པ་ཡིན་ཞིག་གུ་སྙམ་ནས་དེས་ལེགས་པར་བརྟགས་
[054-162b3] སོ། ངང་པ་ལྡིང་བ་ཡིན་པར་འོལ་སྤྱིར་མཐོང་བ་དེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་བདག་ཅག་གིས་རང་རང་ལ་དེ་བཞིན་
[054-162b4] གཤེགས་པའི་སྙིང་པོ་ཡོད་པར་འོལ་སྤྱིར་མཐོང་ངོ་སྙམ་དུ་སེམས་ན། ཉན་ཐོས་དང་རང་སངས་རྒྱས་ཐམས་ཅད་ཀྱིས་ལྟ་མཐོང་རེ་སྐན། དཔེར་ན། མི་ལ་ལ་ལམ་དུ་ཞུགས་པ་ལས་
[054-162b5] མཁྲིས་པ་འཁྲུགས་ཏེ་ཕྱོགས་བསླད་ནས་ལེགས་པར་བརྟགས་ན། ལམ་དང་གཟུགས་འོལ་སྤྱིར་མཐོང་བ་དེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
[054-162b6] རྣམས་ཀྱིས་ཀྱང་ལེགས་པར་བརྟགས་ན། རང་གི་ལུས་ལ་དེ་བཞིན་གཤེགས་པའི་སྙིང་པོ་བྱས་པ་མ་ཡིན་པའི་ཁམས་ཡོད་པར་འོལ་སྤྱིར་མཐོང་བར་ཟད་དོ། །དཔེར་ན། མགྲོན་པོ་
[054-162b7] ལ་ལ་ཞག་སྐོམ་གྱིས་གདུངས་ནས་དབྱེ་དགོན་པ་ན་ཆུ་མི་རྙེད་ད་ཆུ་འདོད་ཅིང་འདུག་པ་ལས་ཤིང་ཀ་ན་བྱ་གར་འཁོད་པ་དག་མཐོང་ནས་ཅི་འདི་ཁང་བཟང་ཞིག་ཡིན་ནམ། འོན་ཏེ་


[054-163a0] [163A] 
[054-163a1] ༄༅། །ནམ་མཁའ་ཡིན་སྙམ་པ་ལས་ལེགས་པར་བརྟགས་ན། བྱ་གར་ཡིན་པར་འོལ་སྤྱིར་མཐོང་བ་དེ་བཞིན་དུ། རིགས་ཀྱི་བུ། ས་བཅུ་ཐོབ་པའི་བྱང་ཆུབ་སེམས་
[054-163a2] དཔའ་སེམས་དཔའ་ཆེན་པོ་རྣམས་ཀྱིས་ཀྱང་རང་གི་ལུས་ལ་དེ་བཞིན་གཤེགས་པའི་སྙིང་པོ་ཡོད་བཞིན་དུ་ཡོད་པར་འོལ་སྤྱིར་མཐོང་བར་ཟད་དོ། །རིགས་ཀྱི་བུ། དཔེར་ན། རྒྱ་
[054-163a3] མཚོའི་གྲུང་ཞུགས་པའི་མིས་དཔག་ཚད་མང་པོ་ཞིག་གི་ཕ་རོལ་ནས་གྲོང་ཁྱེར་གྱི་ནང་ན་ཁང་བཟང་དཀར་པོ་ཞིག་མཐོང་ནས་འདི་སྙམ་དུ་རྟོག་སྟེ། ཅི་འདི་ནམ་མཁའ་ཡིན་
[054-163a4] ནམ༑ ཁང་བཟང་ཡིན་ཞིག་གུ་སྙམ་པ་ལས་ལེགས་པར་བརྟགས་ན། འོལ་སྤྱིར་མཐོང་བ་དེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
[054-163a5] ཀྱིས་ཀྱང་རང་གི་ལུས་ལ་སངས་རྒྱས་ཀྱི་ཁམས་ཡོད་བཞིན་དུ་ཡོད་པར་འོལ་སྤྱིར་མཐོང་བར་ཟད་དོ། །རིགས་ཀྱི་བུ། དཔེར་ན། རྒྱལ་པོའི་བུ་གཞོན་ནུ་སྐྱིད་དེ་བར་འདུག་པ་
[054-163a6] ཞིག་མཚན་ཡལ་ནངས་སུ་རོལ་མོ་ལ་ལྟད་མོ་ལྟ་ལྟ་བ་ལས་ལངས་ཏེ་ཉི་མའི་འོད་ཀྱིས་མིག་འཁྲུགས་པར་གྱུར་པས་ལེགས་པར་བརྟགས་ན་རང་གི་སྐ་རགས་འོལ་སྤྱིར་ཙམ་
[054-163a7] མཐོང་བ་དེ་བཞིན་དུ། ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་རང་གི་ལུས་ལ་སངས་རྒྱས་ཀྱི་ཁམས་ཡོད་པར་འོལ་སྤྱིར་མཐོང་བར་ཟད་


[054-163b0] [163B] 
[054-163b1] ༑དཔེར་ན། རྒྱལ་པོའི་ཞམ་རིང་ལ་ལ་ཞིག་མཚན་མོ་མུན་ནག་སྤྲིན་སྟུག་པོས་འཁྲིགས་པའི་ནང་ན་རྒྱལ་པོའི་ཕོ་བྲང་ནས་བྱུང་སྟེ་རང་གི་ཁྱིམ་དུ་འགྲོ་བ་གློག་འགྱུར་བའི་སྐབས་
[054-163b2] སུ་གླང་ཁྱབ་པ་མདུན་ལོགས་ནས་འོང་བ་མཐོང་ནས་འདི་སྙམ་དུ་རྟོག་སྟེ། ཅི་སྤྲིན་ནམ། འོན་ཏེ་ཁྱིམ་མམ། སྒོ་ཁང་ངམ། ཡང་ཐོག་ཅིག་གམ་སྙམ་པ་ལས་ལེགས་པར་བརྟགས་
[054-163b3] ན༑ འོལ་སྤྱིར་མཐོང་བ་དེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་རང་གི་ལུས་ལ་སངས་རྒྱས་ཀྱི་ཁམས་ཡོད་བཞིན་དུ་བདག་གིས་ལུས་
[054-163b4] ལ་དེ་བཞིན་གཤེགས་པའི་སྙིང་པོ་ཡོད་དོ་སྙམ་དུ་འོལ་སྤྱིར་མཐོང་བར་ཟད་དོ། །དཔེར་ན། དགེ་སློང་ཚུལ་ཁྲིམས་སྲུང་བ་ལ་གུས་པ་ལ་ལ་ཞིག་གིས་ཆུ་སྲོག་ཆགས་མེད་པ་ལ་རང་
[054-163b5] གི་བློས་སྲོག་ཆགས་ཡོད་པ་མཐོང་ནས་འདི་སྙམ་དུ་རྟོག་སྟེ། ཅི་སྲོག་ཆགས་ཡིན་ནམ། འོན་ཏེ་རྡུལ་ཡིན་ནམ། ཡང་ན་གློ་བུར་དུ་འོངས་བའི་རྡུལ་ལམ། སྲོག་ཆགས་ཤིག་གམ་
[054-163b6] སྙམ་པ་ལས་ལེགས་པར་བརྟགས་ན། འོལ་སྤྱིར་མཐོང་བ་དེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་རང་གི་ལུས་ལ་དེ་བཞིན་
[054-163b7] གཤེགས་པའི་སྙིང་པོ་ཡོད་བཞིན་དུ་ཡོད་པར་འོལ་སྤྱིར་མཐོང་བར་ཟད་དོ། །དཔེར་ན། མི་ལ་ལ་སྔ་དྲོ་ལྷོ་བུར་འཁྲིགས་པ་ན་ཕན་ཚུན་དུ་འགྲོ་བ་ལས་བྱིས་པ་དག་མཐོང་ནས་འདི་སྙམ་


[054-164a0] [164A] 
[054-164a1] ༄༅། །དུ་རྟག་སྟེ། ཅི་བ་ལང་ངམ། མ་ཧེའམ། འོན་ཏེ་བྱ་རྒོད་དམ་སྙམ་པ་ལས། དེའི་འོག་ཏུ་བྱིས་པ་ཡིན་པར་འོལ་སྤྱིར་མཐོང་བ་དེ་བཞིན་དུ། ས་བཅུ་ཐོབ་པའི་
[054-164a2] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱང་རང་གི་ལུས་ལ་དེ་བཞིན་གཤེགས་པའི་སྙིང་པོ་ཡོད་བཞིན་དུ་ཡོད་པར་འོལ་སྤྱིར་མཐོང་བར་ཟད་དོ། །དཔེར་ན། བྱང་ཆུབ་
[054-164a3] སེམས་དཔའི་གཟུགས་རས་ཆེན་པོ་ལ་བྲིས་པ་མཚན་མོ་མུན་པའི་ནང་དུ་བཀྲམ་པ་ལ་མི་མིག་ཡོད་པ་དག་གིས་བརྟགས་ན། ཅི་སངས་རྒྱས་ཀྱི་སྐུ་གཟུགས་ཤིག་ཡིན་ནམ་
[054-164a4] འོན་ཏེ་རས་དམར་པོ་ཞིག་གམ། འོན་ཏེ་དབང་ཕྱུག་ཆེན་པོ་དང་ཚངས་པའི་གཟུགས་ཤིག་གམ་སྙམ་པ་ལས། དེའི་འོག་ཏུ་བྱང་ཆུབ་སེམས་དཔའི་གཟུགས་ཡིན་པར་འོལ་
[054-164a5] སྤྱིར་མཐོང་བ་དེ་བཞིན་དུ་རིགས་ཀྱི་བུ། ས་བཅུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་རང་གི་ལུས་ལ་དེ་བཞིན་གཤེགས་པའི་སྙིང་པོ་ཡོད་
[054-164a6] བཞིན་དུ་ཡོད་པར་འོལ་མཐོང་བར་ཟད་དོ། །རིགས་ཀྱི་བུ། དེ་ལྟར་ན་དེ་བཞིན་གཤེགས་པའི་སྙིང་པོ་ནི། མཐོང་བར་ཤིན་ཏུ་དཀའ་སྟེ་དེ་བཞིན་གཤེགས་པའི་
[054-164a7] ཡུལ་ཡིན་ཀྱི། ཉན་ཐོས་དང། རང་སངས་རྒྱས་ཀྱི་ཡུལ་མ་ཡིན་ནོ་།རིགས་ཀྱི་བུ། དེ་ལྟར་ན། ངའི་བསྟན་པ་ནི། མཁས་པས་རིག་པར་བྱ་བ་ཡིན་ཏེ། འཇིག་རྟེན་ཐམས་


[054-164b0] [164B] 
[054-164b1] གསོལ་པ། གལ་ཏེ་དེ་ལྟ་ལགས་ན། ཤའི་མིག་དང་ལྡན་པ་རྣམས་ཀྱིས་ཆ་ཕྲ་བ་ཇི་ལྟར་བལྟ་བར་བགྱི་བ་ལགས། བཀའ་སྩལ་པ། འདུ་ཤེས་མེད་འདུ་ཤེས་
[054-164b2] མེད་མིན་གྱི་ལྷ་རྣམས་ཀྱང་ཇི་ལྟར་བལྟ་བར་བྱ། འདི་ནི། སངས་རྒྱས་ཉིད་ཀྱི་ཡུལ་ཡིན་གྱི། ཉན་ཐོས་དང། རང་སངས་རྒྱས་ཐམས་ཅད་ཀྱི་ཡུལ་མ་ཡིན་ཏེ། དེ་དག་གིས་ནི། མདོ་
[054-164b3] འདི་རྗེས་སུ་མཐུན་པ་ལས་ཡིད་ཆེས་པར་བྱའོ། །དེ་ལྟར་བྱས་དང་དེ་དག་ཀྱང་ཡང་དག་པའི་ལྟ་བ་ཅན་དུ་འགྱུར་རོ། །རིགས་ཀྱི་བུ་དེ་ལྟར་ན། ཉན་ཐོས་དང། རང་སངས་རྒྱས་ཐམས་
[054-164b4] ཅད་ཀྱིས་ཀྱང་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདིའི་ཚུལ་གྱིས་བདག་གི་ལུས་ལ་དེ་བཞིན་གཤེགས་པའི་སྙིང་པོ་ཡོད་པར་ཡིད་ཆེས་པར་བྱ་སྟེ། མདོ་སྡེ་དང་
[054-164b5] རྗེས་སུ་མཐུན་པར་བརྩོན་པར་བྱའོ། །དེ་བཞིན་གཤེགས་པའི་སྙིང་པོ་དེ་བཞིན་གཤེགས་པའི་ཡུལ་ཡིན་གྱི། ཉན་ཐོས་དང་རང་སངས་རྒྱས་ཀྱི་ཡུལ་མ་ཡིན་ནོ། །གསོལ་པ། བཅོམ་
[054-164b6] ལྡན་འདས། འཇིག་རྟེན་པ་རྣམས་ལའང་སེམས་ཅན་གྱི་ཁམས་གང་ཟག་བཞག་པ་མཆིས་ལགས་སོ། །བཀའ་སྩལ་པ། རིགས་ཀྱི་བུ། དཔེར་ན། མི་གཉིས་ཤིག་མཛའ་སྟེ། གཅིག་
[054-164b7] ནི། རྒྱལ་པོའི་བུ། གཅིག་ནི། དབུལ་པོ་ཞིག་ཡིན་ལ། དེ་གཉིས་ཕན་ཚུན་བྱམས་པས་གཅིག་གི་ཁྱིམ་དུ་གཅིག་འགྲོ་ཞིང་རྩེ་བར་བྱེད་ལ་དེ་ནས་མི་དབུལ་པོ་དེས་རྒྱལ་པོའི་བུ་


[054-165a0] [165A] 
[054-165a1] ༄༅། །དེའི་རལ་གྲི་དེ་ལ་མདོག་བཟང་པོ་དེ་མཐོང་བ་ལས་རྒྱལ་པོའི་བུ་དེས་རལ་གྲི་དེ་ཁྱེར་ནས་ཡུལ་གཞན་དུ་སོང་ངོ། །དེ་ནས་མི་དབུལ་པོ་དེ་མཚན་མོ་མགོན་མེད་
[054-165a2] པའི་རྟེན་ཁང་ཞིག་ཏུ་ཉལ་བ་ལས་བརྡོལ་ཏེ། རལ་གྲི་རལ་གྲི་ཞེས་ཟེར་ནས་དེའི་ཚིག་གྲོང་སྲུང་རྣམས་ཀྱིས་ཐོས་ནས་རྒྱལ་པོ་ལ་གསོལ་ཏེ། རྒྱལ་པོ་དེས་མི་དེ་བཀུག་ནས་ཀྭའི་རལ་
[054-165a3] གྲི་ཅི་འདྲ་བ་ཞིག་ག་ལས་འོངས་ཞེས་སྨྲས་པ་དང། དེས་སྐབས་དེའི་གཏམ་རྒྱལ་པོ་དེ་ལ་གསོལ་ནས་ལྷ། གལ་ཏེ་བདག་གིས་བརྐུས་པར་གྱུར་ན། བདག་གི་རྐང་ལག་འདི་
[054-165a4] དག་བཅད་དུ་གསོལ། བདག་གིས་ནི། མཛའ་བོ་དང་ལྷན་ཅིག་རྩེ་བའི་ཚེ་མཐོང་བར་བས་ཏེ། རེག་ཀྱང་མ་རེག་ལགས་སོ། །ཞེས་བྱས་སོ་།དེ་ནས་རྒྱལ་པོ་དེས་དེ་ལ་སྨྲས་པ་
[054-165a5] རལ་གྲི་དེའི་དབྱིབས་དང། མདོག་ཅི་འདྲ་བ་ཞིག་ཅེས་བྱས་ནས་དེས་རྒྱལ་པོ་ལ་གསོལ་བ། ལྷ། རལ་གྲི་དེ་ནི། ར་རུ་འདྲ་བ་ཞིག་ལགས་སོ། །ཞེས་བྱས་སོ། །དེ་ནས་རྒྱལ་པོ་དེས་མི་
[054-165a6] དེ་བཏང་སྟེ་མི་ཁྱོད་མ་འཇིགས་ཤིག་མ་འཇིགས་ཤིག་སྐྱེན་པར་གར་བདེ་བར་སོང་ཞིག་ཁྱོད་ཀྱིས་སྔོན་རལ་གྲི་དེ་རྒྱལ་པོའི་ཕོ་བྲང་འདིར་མཐོང་ཡང་མ་མཐོང་སྟེ། རྒྱལ་པོའི་
[054-165a7] བུས་རང་གི་ཡུལ་དུ་ཚོང་འདུས་ནས་རྙེད་པ་ལྟ་ཞིག་སྟེ། དེ་ནི་རྒྱལ་པོས་ཀྱང་རྙེད་པར་དཀའོ། །ཞེས་བྱས་སོ། །དེ་ནས་རྒྱལ་པོ་དེས་མདུན་ན་འདོན་དང། བློན་པོ་རྣམས་ལ་རལ་གྲི་


[054-165b0] [165B] 
[054-165b1] གཞན་ཡང་ཆེའོ་ཅོག་གིས་རལ་གྲི་དེ་བཙལ་ཀྱང་མ་རྙེད་དོ། །དེ་ནས་རྒྱལ་པོའི་བུ་གཞན་ཞིག་རྒྱལ་སར་བཅུག་ནས་དེས་རལ་གྲི་དེ་རྙེད་དོ། །གཞན་
[054-165b2] དག་ནི། མ་རྙེད་བཞིན་དུ་རྒྱལ་པོ་བྱེད་དོ། །དེ་ལྟར་གཅིག་ནས་གཅིག་ཏུ་བརྒྱུད་པའི་རྒྱལ་པོ་དེ་དག་གིས་ནི། རལ་གྲི་དེ་མ་མཐོང་སྟེ། རལ་གྲི་དེ་འདི་ལྟ་བུ། འདི་འདྲ་བ་ཞིག་གོ་ལུག་
[054-165b3] རུ་འདྲ་བ་ཞིག་གོ། ར་རུ་འདྲ་བ་ཞིག་གོ། །སྙམ་དུ་རྟོག་པར་བྱེད་དོ། །ཁ་ཅིག་ནི། ཅི་དགའ་མགུར་རྟོག་པར་བྱེད་པ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་མཐའི་
[054-165b4] རྒྱལ་པོའི་བུ་དེ་འདྲ་བར་འཇིག་རྟེན་དུ་འབྱུང་སྟེ། བདག་གི་དེ་ཁོ་ན་ཉིད་བསྟན་ནས་འཆི་བར་བྱེད་དོ། །དེ་ནས་བློ་ཆུང་བ་གང་ཡིན་པ་དེ་དག་ནི། སེམས་ཅན་ཐམས་ཅད་ལ་བདག་འདི་ལྟ་
[054-165b5] བུ༑ འདི་འདྲ་བ་ཞིག་ཡོད་དོ། །སྙམ་སྟེ་ལོག་པར་མཐོང་ནས་ཤེས་རབ་མེད་པ་རྣམས་ལ་རྨི་ལམ་དུ་རྨིས་པ་བཞིན་དུ་སྟོན་པར་བྱེད་དོ་།འཇིག་རྟེན་པ་དེ་དག་གིས་ཀྱང་དེ་སྐད་དུ་ཐོས་
[054-165b6] ནས་རང་གི་ལུས་ལ་བདག་གི་ཁམས་ཡོད་དོ། །སྙམ་དུ་རྟོག་པར་བྱེད་ལ། དེ་དག་གིས་བདག་དེའི་རང་བཞིན་ནོ། །མི་ཤེས་སོ། །དེ་ལྟར་བྱང་ཆུབ་སེམས་དཔའི་ཚིག་ཐོས་ནས་ལོག་པར་
[054-165b7] བཟུང་སྟེ་རལ་གྲི་ར་རུ་འདྲ་བར་རྟོག་པ་དེ་བཞིན་དུ་རྣམ་པ་མང་པོར་རྟོག་པར་བྱེད་དོ། །འཇིག་རྟེན་པ་རྣམས་སྐྱེས་བུ་མཐེ་བོ་ཙམ་ཞེས་བྱ་བ་དང། ལྡུམ་བུ་ཤ་མ་དཀའི་འབྲས་བུ་ཙམ་དང་


[054-166a0] [166A] 
[054-166a1] ༄༅། །འབྲས་ཀྱི་འབྲུ་ཙམ་ཞིག་སྙིང་ལ་གནས་ཏེ་འབར་རོ་ཞེས་ལོག་པར་རྟོག་པར་བྱེད་དེ། དེ་དག་གི་ལྟ་བ་དེ་ནི། ལོག་པར་ལྟ་བ་གཅིག་ནས་གཅིག་ཏུ་བརྒྱུད་དེ་
[054-166a2] འོངས་པ་ཡིན་ཏེ། དོན་དུ་འགྱུར་བ་དང། བདེ་བར་འགྱུར་བ་མ་ཡིན་ནོ། །དེ་བས་ན། ངས་བདག་མེད་པར་བསྟན་ཏོ། །འོན་ཀྱང་ད་དུང་འཇིག་རྟེན་པ་རྣམས་བདག་ཡོད་དོ་སྙམ་དུ་
[054-166a3] ལོག་པར་རྟོག་པར་བྱེད་དོ། །རིགས་ཀྱི་བུ། དེ་བས་ན། ཡང་ངའི་བསྟན་པ་ལས་རལ་གྲི་ཡང་དག་པ་དང་འདྲ་བར་བདག་ནི། འདི་ལྟ་བུ་ཞིག་གོ་ཞེས་དེ་བཞིན་གཤེགས་པའི་
[054-166a4] སྙིང་པོ་ངས་བཤད་པར་བྱའོ། །ལེགས་པར་སྨྲས་པ་ཆོས་དང་འཚམ་པ་གང་ཡིན་པ་དེ་ནི། འཇིག་རྟེན་པ་རྣམས་ཀྱི་ཡིན་ནའང་འཇིག་རྟེན་ལས་འདས་པ་ཡིན་པར་རིག་པར་བྱའོ། །
[054-166a5] འཇིག་རྟེན་པའི་ནང་ན་རྣམ་པ་ཐམས་ཅད་དུ་ཆོས་ཀྱི་མཆོག་ནི་བྱང་ཆུབ་སེམས་དཔའ་སྤྲུལ་པ་ཡིན་པར་རིག་པར་བྱ་སྟེ། བསྟན་བཅོས་སམ། རིག་སྔགས་སམ། གསང་སྔགས་
[054-166a6] ཅིའང་རུང་བ་དེ་དག་ཐམས་ཅད་ནི། རྫོགས་པའི་སངས་རྒྱས་ཀྱིས་གསུངས་པ་ཡིན་པར་ཤེས་པར་གྱིས་ཤིག་གསོལ་པ། བཅོམ་ལྡན་འདས་ཀྱིས་ཡི་གེའི་ཕྱི་མོ་ཇི་ལྟར་བཀའ་
[054-166a7] སྩལ་ལགས། བཅོམ་ལྡན་འདས་ཀྱིས་བཀའ་སྩལ་པ། ཡི་གེའི་ཕྱི་མོ་ཐམས་ཅད་ནི། ཐོག་མར་ཡི་གེ་ཕྱེད་པ་སྤྲུལ་ཏེ། ཕྱི་མོ་རྣམས་ལ་རིག་སྔགས་དང། གསང་སྔགས་


[054-166b0] [166B] 
[054-166b1] ཆོས་ཀྱི་དེ་ཁོ་ན་ཉིད་དང། ཕུང་པོ་ཐམས་ཅད་ཀྱི་གཟུངས་སུ་འགྱུར་རོ། །དེའང་དམ་པའི་ཆོས་ཀྱི་ཚུལ་ཡི་གེའི་ཕྱི་མོ་བསླབ་ན། ཆོས་དང། ཆོས་མ་ཡིན་པའི་བྱེ་བྲག་ཕྱེད་པར་
[054-166b2] འགྱུར་བའི་ཕྱིར་ངས་སྤྲུལ་པ་ཡིན་གྱི། ཆོས་མ་ཡིན་པའི་ཕྱིར་ནི། མ་ཡིན་ནོ། །གསོལ་པ། ཡི་གེ་ཞེས་བགྱི་བའི་དོན་གང་ལགས། བཀའ་སྩལ་པ། སྒྲ་བཅུ་བཞི་ལ་ནི། ཡི་གེ་ཞེས་
[054-166b3] བྱ་སྟེ༑ གང་གི་ཕྱིར་ཡི་གེ་ཐམས་ཅད་ངེས་པ་ཡིན་པའི་ཕྱིར་ཏེ་མི་ཟད་པའི་དོན་ཏོ། །ཡི་གེའི་སྒྲ་བཅུ་བཞི་ཞེས་བྱ་བ་གང་གི་མི་ཕྱེད་པའི་དོན་གང་ཡིན་ཞེ་ན། མི་ཟག་པའི་དོན་ཏོ། །ཡི་
[054-166b4] གེ་ཞེས་བྱ་བ་ནི། དེ་བཞིན་གཤེགས་པའི་དོན་ཏོ། །དེ་བཞིན་གཤེགས་པ་ནི། རྡོ་རྗེའི་སྐུ་མི་ཕྱེད་པ་ཡིན་ཏེ། དེ་བཞིན་གཤེགས་པ་ལ་སྒོ་དགུ་ནས་འཛག་ཅེས་བྱ་བའང་མེད་ལ་སྒོ་
[054-166b5] དགུ་པོ་ཉིད་ཀྱང་མེད་དོ། །དེ་བས་ན། མི་ཟག་པའི་དོན་ནི། དེ་བཞིན་གཤེགས་པ་སྟེ། ངེས་པ་ཡིན་པའི་ཕྱིར་ཡི་གེ་ཞེས་བྱ་སྟེ་བྱས་པ་མ་ཡིན་པའི་དོན་ཏོ། །ཨ་ཞེས་བྱ་བ་ནི། བཀྲ་
[054-166b6] ཤིས་ཀྱི་དོན་ཏེ། གཞི་གསུམ་ཞེས་བྱ་བའི་ཐ་ཚིག་གོ་ཡང་ཨ་ཞེས་བྱ་བ་ནི། འཕགས་པ་རྣམས་ཀྱི་ཡེ་ཤེས་ཀྱི་ཚིག་བླ་དྭགས་སོ། །འཕགས་པ་གང་དག་ཡིན་ཞེ་ན། འཇིག་རྟེན་
[054-166b7] ན་ཕྱུག་པ་དང། ཆགས་པ་མེད་པ་དང། རུང་བ་ཐམས་ཅད་ཀྱིས་ཆོག་པར་འཛིན་པ་གང་ཡིན་པ་རྣམས་དང། སེམས་ཅན་ཐམས་ཅད་སྲིད་པའི་རྒྱ་མཚོ་ཐམས་ཅད་ལས་ངེས་པར་སྒྲོལ་


[054-167a0] [167A] 
[054-167a1] ༄༅། །བ་གང་ཡིན་པ་དེ་དག་ལ་ནི། འཕགས་པ་ཞེས་བྱའོ། །ཨཱ་ཞེས་བྱ་བ་ནི། ཆོས་ལུགས་སུ་སྟན་པ་སྟེ། ཆོ་ག་དང། སྤྱོད་ཡུལ་དང། འདུལ་བ་དང། འཇིག་རྟེན་དང་
[054-167a2] མཐུན་པར་འཇུག་པ་ཞེས་བྱ་བས་ན། དོན་ཐ་དད་པ་མ་ཡིན་ནོ་།ཡང་ཨཱ་ཞེས་བྱ་བས་དོན་ཅི་ཞིག་རྒྱས་པར་བྱེད་ཅེ་ན། འཕགས་པ་རྣམས་ལ་བརྟེན་ནས་སེམས་ཅན་ཐམས་ཅད་ཀྱིས་
[054-167a3] ཆོ་ག་དང། སྤྱོད་ཡུལ་དང། ཕ་མ་དང། སློབ་དཔོན་དང། འདུལ་བ་དང། གཅེས་པ་ཡིན་པར་ཤེས་ཤིང། འདི་ནི། ཆོས་ཉིད་ཡིན་ནོ་།སྙམ་དུ་ཤེས་པར་འགྱུར་བའོ། །འཕགས་པ་
[054-167a4] གང་ཡིན་པ་དེ་དག་ནི། རིགས་ཀྱི་བུའམ། རིགས་ཀྱི་བུ་མོ་ཐེག་པ་ཆེན་པོ་ལ་ཞུགས་པ་རྣམས་ཏེ། དགེ་སློང་ཚུལ་ཁྲིམས་དང་ལྡན་པ་རྣམས་དང། བྱང་ཆུབ་སེམས་དཔའ་སེམས་དཔའ་
[054-167a5] ཆེན་པོ་དེ་དག་ལ་འཕགས་པ་ཞེས་བྱའོ། །ཡང་ཨཱ་ཞེས་བྱ་བ་ནི་ཁྲིམས་སུ་སྟོན་པ་སྟེ། ཁྲིམས་ཞེས་བྱ་བ་ནི། ཀྱེ་མི་ཁྱོད་ཚུར་ཤོག་ཁྱོད་ཀྱིས་ཚུལ་མ་ཡིན་པ་བྱས་ཀྱི། ཕྱིན་ཆད་
[054-167a6] དེ་ལྟར་མ་བྱེད་ཅིག་ཅེས་བྱ་བ་དེ་ལྟ་བུ་ཚུལ་མ་ཡིན་པ་རྣམས་དེའི་ཚེ་དྲན་པར་བྱེད་པའི་དོན་ཏོ། །ཨི་ཞེས་བྱ་བ་ནི། འདི་ཞེས་བྱ་བའི་དོན་ཏེ། བསྟན་པ་འདི་ནི། ཚངས་པར་སྤྱོད་པ་ཟླ་
[054-167a7] བ་ཉ་བ་བཞིན་དུ་དྲི་མ་མེད་ཅིང་རྣམ་པར་དག་པའོ། །བསྟན་པ་འདི་ནི། བཅོམ་ལྡན་འདས་ཀྱིའོ། །འདི་ནི། བྱོས་ཤིག་འདི་ནི། དོན་ཡོད་པའོ། །འདི་ནི། དོན་མེད་པའོ། །འདི་ནི་


[054-167b0] [167B] 
[054-167b1] །འདི་ནི། སངས་རྒྱས་ཀྱིས་གསུངས་པའོ། །སྙམ་དུ་སྙམས་སུ་མྱོང་བར་བྱ་བའི་དོན་ཏོ། །ཨཱི་ཞེས་བྱ་བ་ནི། དབང་ཕྱུག་སྟེ། ངའི་བསྟན་པ་ནི། དབང་ཕྱུག་དང་དབང་
[054-167b2] ཕྱུག་ཆེན་པོ་དང། ཚངས་པ་དང། ཤིན་ཏུ་དཀོན་པའོ། །དབང་ཕྱུག་ནི། ཆོས་སྐྱོང་བ་སྟེ། ཆོས་སྐྱོང་བས་ན། རྒྱལ་པོའོ་།དེའི་ཕྱིར་དེ་ལ་འཇིག་རྟེན་སྐྱོང་བ་ཞེས་བྱའོ། །ཡོངས་སུ་མྱ་
[054-167b3] ངན་ལས་འདས་པ་ཆེན་པོའི་མདོ་ཆེན་པོ་འདི་ནི། སེམས་ཅན་གཞན་དག་གི་དོན་གྱི་ཕྱིར་དབང་ཕྱུག་རྣམས་ཀྱིས་ཞུས་སོ། །དབང་ཕྱུག་རྣམས་ཀྱིས་ཡོངས་སུ་བཟུང་ངོ། །དབང་ཕྱུག་
[054-167b4] རྣམས་ཀྱིས་བཤད་དོ། །དབང་ཕྱུག་རྣམས་ཀྱིས་དམ་པའི་ཆོས་མཆོག་ཏུ་འབར་བར་བྱེད་དོ། །དབང་ཕྱུག་རྣམས་ཀྱི་ཕྱིར་ངས་བསྟན་ཏེ་ངས་ཅི་བསྟན་ཅེ་ན། ཡོངས་སུ་མྱ་ངན་ལས་འདས་
[054-167b5] པ་ཆེན་པོའི་མདོ་ཆེན་པོ་བསྟན་ཏོ། །དེ་བས་ན། དབང་ཕྱུག་དང་ལྡན་པ་རྣམས་ཀྱི་ཤིན་ཏུ་རྒྱས་པ་ཡིན་ཏེ། འདི་ལ་ཕྲག་དོག་བྱེད་པ་རྣམས་ནི། ཞིང་ལ་ཞིང་གི་རྔོ་བསལ་བ་བཞིན་
[054-167b6] དུ་ཚར་གཅད་པར་བྱའོ། །དེ་ལ་སོགས་པའི་དོན་དུ་མ་རྒྱས་པར་བྱེད་པས་ན། དེའི་ཕྱིར་ངས་ཨཱི་ཞེས་བྱ་བ་བསྟན་ཏོ། །ཨུ་ཞེས་བྱ་བ་ནི། རྒྱུད་ཕྱི་མ་སྟེ། མདོ་སྡེ་འདིས་མདོ་སྡེ་ཐམས་
[054-167b7] ཅད་ཀྱི་དོན་གྱི་ཕྱི་མའི་ཡང་ཕྱི་མ་བསྟན་ཏོ། །ངས་ཉན་ཐོས་དང། རང་སངས་རྒྱས་ཐམས་ཅད་ཀྱིས་སྔོན་མ་ཐོས་པའི་ཡི་གེ་གཅིག་པའམ། ཐིག་ལེ་གཅིག་བསྟན་ཏོ། །མདོ་སྡེ་ཆེན་པོ་འདི་


[054-168a0] [168A] 
[054-168a1] ༄༅། །ནི༑ མཆོག་དམ་པ་ཡིན་ཏེ། དཔེར་ན། བྱང་གི་སྒྲ་མི་སྙན་གྱི་སེམས་ཅན་རྣམས་བསོད་ནམས་དང་ལྡན་པ་དེ་བཞིན་དུ་མདོ་སྡེ་ཆེན་པོ་འདི་ཉན་པ་གང་ཡིན་པ་
[054-168a2] དེ་དག་ནི། འཇིག་རྟེན་ལས་འདས་པ་སྟེ། དེ་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་པར་རིག་པར་བྱའོ། །དེ་བས་ན། ཆེ་བ་ཞེས་བྱ་སྟེ། རྒྱུད་ཕྱི་མ་ཞེས་བྱ་བའི་
[054-168a3] དོན་ཏོ༑ ༑དེ་བས་ན། ཨུ་ཞེས་བྱ་བ་ནི། ངས་དེ་ལྟར་བསྟན་ཏོ། །ཨུ་ཞེས་བྱ་བ་ནི། བའི་ནུ་སོར་ལྟ་བུའི་དོན་ཏེ། དཔེར་ན། བའི་འོ་མ་ཞིམ་པ་བཞིན་དུ་མདོ་འདིའི་རོའང་དེ་དང་འདྲའོ།།
[054-168a4] མདོ་སྡེ་འདི་ལས་དེ་བཞིན་གཤེགས་པའི་སྙིང་པོ་བསྟན་པ་སྤོང་བར་བྱེད་པ་གང་ཡིན་པ་དེ་དག་ནི། བ་ལང་དང་འདྲ་སྟེ། དཔེར་ན་དྲིན་དུ་མི་གཟོ་བ་བདག་གིས་བདག་གས་པར་སེམས་
[054-168a5] པ་དེ་དག་མཆོག་ཏུ་མྱ་ངན་དུ་བྱ་བ་དེ་བཞིན་དུ། དེ་བཞིན་གཤེགས་པའི་སྙིང་པོ་སྤངས་ནས་བདག་མེད་པ་སྟོན་པའི་སེམས་ཅན་གང་ཡིན་པ་དེ་དག་ནི། མཆོག་ཏུ་མྱ་ངན་དུ་བྱ་
[054-168a6] བ་ཡིན་པར་རིག་པར་བྱའོ། །དེ་བས་ན། ཨཱུ་ཞེས་བྱའོ། །ཨེ་ཞེས་བྱ་བ་ནི། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ཞེས་བྱ་བ་འདི་ནི། སངས་རྒྱས་རྣམས་ཀྱི་ཆོས་
[054-168a7] ཉིད་དེ༑ དེ་བས་ན། ཨེ་ཞེས་བྱའོ། །ཨེ་ཞེས་བྱ་བ་ནི། དེ་བཞིན་གཤེགས་པའི་དོན་ཏེ། ཨཻ་ཞེས་བྱ་བ་ནི། འོང་བ་དང། འགྲོ་བའི་དོན་ཡིན་པས་ན། ཇི་ལྟར་སོང་བ་དེ་བཞིན་


[054-168b0] [168B] 
[054-168b1] དེའི་ཕྱིར་ཨཻ་ཞེས་བྱའོ། །ཨོ་ཞེས་བྱ་བ་ནི། ཉོན་མོངས་པ་རྣམས་ཀྱི་དོན་ཏེ། སྨན་དུ་འགྱུར་བས་མི་ལས་དེ་བཞིན་གཤེགས་པར་འགྱུར་རོ། །དེ་བས་ན། ཨོ་ཞེས་
[054-168b2] བྱའོ༑ ༑ཨཽ་ཞེས་བྱ་བ་ནི། ཐེག་པ་ཆེན་པོའི་དོན་ཏེ། སྒྲ་བཅུ་བཞི་པོ་ཐམས་ཅད་ཀྱི་མཇུག་ནི། ཨཽ་ཡིན་པས་ན། ཐེག་པ་ཆེན་པོ་ནི། རྒྱུད་ཐམས་ཅད་ཀྱི་རྒྱུད་ཕྱི་མའི་ཡང་ཕྱི་མ་ཞེས་བྱ་
[054-168b3] སྟེ༑ དེ་བས་ན། ཨཽ་ཞེས་བྱའོ། །ཨཾ་ཞེས་བྱ་བ་ནི། ངའི་བསྟན་པ་ལ་རུང་བ་མ་ཡིན་པ་ཐམས་ཅད་བཟློག་པ་དང། གསེར་དང་དངུལ་སྤངས་པ་སྟེ། དེ་བས་ན། བཟློག་པའི་དོན་དུ་ཨཾ་
[054-168b4] ཞེས་བྱའོ། །ཨཿ་ཞེས་བྱ་བ་ནི། ཐེག་པ་མཆོག་གི་དོན་ཏེ། དེ་བས་ན། ཨཿ་ཞེས་བྱའོ། །དེ་བཞིན་དུ་སངས་རྒྱས་ཀྱིས་གསུངས་པའི་མདོ་སྡེ་ཐམས་ཅད་དང། རྒྱུད་ཐམས་ཅད་ཀྱི་
[054-168b5] མཐའ་ནི། ཐེག་པ་ཆེན་པོ་ཡིན་ནོ། །ཀ་ཞེས་བྱ་བ་ནི། སྙིང་རྗེས་སེམས་ཅན་ཐམས་ཅད་ལ་དགྲ་གཅན་ཟིན་བཞིན་དུ་བལྟ་བའི་དོན་ཏེ་བདག་གིས་སེམས་ཅན་ཐམས་ཅད་ཀྱི་
[054-168b6] དོན་བྱའོ། །སྙམ་དུ་དེ་ལྟར་བསམ་པར་བྱ་བ་ཡིན་པས་ན། དེའི་ཕྱིར་ཀ་ཞེས་བྱའོ། །ཁ་ཞེས་བྱ་བ་ནི། དེ་བཞིན་གཤེགས་པའི་གསང་བའི་དོན་ཏེ། མི་བགྲུངས་པ་རྣམས་ཀྱིས་
[054-168b7] ཤེས་པར་མི་ནུས་པས་ན། དེའི་ཕྱིར་ཁ་ཞེས་བྱའོ། །ག་ཞེས་བྱ་བ་ནི། སྙིང་པོའི་དོན་ཏེ། སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་པས་ན། དེའི་ཕྱིར་ག་


[054-169a0] [169A] 
[054-169a1] ༄༅། །ཞེས་བྱའོ། །གྷ་ཞེས་བྱ་བ་ནི། དེ་བཞིན་གཤེགས་པ་རྟག་ཅེས་བྱ་བའི་དོན་ཏེ། དེ་བས་ན། དེ་བཞིན་གཤེགས་པ་ནི། རྟག་པ་ཡིན་ནོ། །ང་ཞེས་བྱ་
[054-169a2] བ་ནི༑ འདུ་བྱེད་མི་རྟག་ཅེས་བྱ་བའི་དོན་ཏེ། དེ་བས་ན། ང་ཞེས་བྱའོ། །ཙ་ཞེས་བྱ་བ་ནི། སྤྱོད་པའི་དོན་ཏེ། སེམས་ཅན་ཐམས་ཅད་ཡོངས་སུ་སྨིན་པར་བྱ་བས་ན། དེའི་ཕྱིར་
[054-169a3] ཙ་ཞེས་བྱའོ། །ཚ་ཞེས་བྱ་བ་ནི། དེ་བཞིན་གཤེགས་པ་དཀར་པོའི་ཆོས་རྣམས་ཀྱིས་གདུགས་གཅིག་པ་ལམ་མེར་བཞུགས་པ་ཡིན་ཏེ། དེ་བས་ན། ཚ་ཞེས་བྱའོ། །ཛ་ཞེས་
[054-169a4] བྱ་བ་ནི༑ ཛ་དང་འདྲ་བར་ཐར་པ་དེ་ཞིག་པ་མ་ཡིན་ཏེ། དེ་བས་ན། ཛ་ཞེས་བྱའོ། །ཛྷ་ཞེས་བྱ་བ་ནི། ཉོན་མོངས་པ་རྣམས་སྐྱོན་པར་སྤྲུག་པར་བྱ་བའི་དོན་ཏེ། དེ་བས་ན། ཛྷ་
[054-169a5] ཞེས་བྱའོ། །ཉ་ཞེས་བྱ་བ་ནི། དེ་ཁོ་ན་ཉིད་ཀྱི་ཆོས་ཤེས་པའི་ཚིག་བླ་དྭགས་ཏེ། དེ་བས་ན། ཉ་ཞེས་བྱའོ། །ཊ་ཞེས་བྱ་བ་ནི། ཊ་བཞིན་དུ་ཛམྦུའི་གླིང་ཁ་ཅིག་ཏུ་དེ་བཞིན་གཤེགས་
[054-169a6] པའི་མཚུངས་པ་མེད་པའི་སྐུ་སྟོན་པར་མཛད་དེ། དེ་བས་ན། ཊ་ཞེས་བྱའོ། །ཋ་ཞེས་བྱ་བ་ནི། ཆོས་ཀྱི་སྐུའི་དོན་ཏེ། ཋ་བཞིན་དུ་ཡོངས་སུ་རྫོགས་པས་ན། དེའི་ཕྱིར་ཋ་ཞེས་བྱའོ།།
[054-169a7] ཌ་ཞེས་བྱ་བ་ནི། དགེ་འདུན་གཞོན་ནུ་ཞེས་བྱ་བའི་དོན་ཏེ། ནུབ་པར་མི་འགྱུར་བའི་ཕྱིར་ཌ་ཞེས་བྱའོ། །ཌྷ་ཞེས་བྱ་བ་ནི། ངོ་ཚ་མི་ཤེས་པའི་དོན་ཏེ། བླ་མ་རྣམས་ལ་དྲིན་དུ་མི་


[054-169b0] [169B] 
[054-169b1] དེའི་ཕྱིར་ཌྷ་ཞེས་བྱའོ། །ཎ་ཞེས་བྱ་བ་ནི་འདི་ལས་ཕྱི་རོལ་པ་རྣམས་འཕགས་པ་མ་ཡིན་པའི་དོན་ཏེ། དེ་བས་ན། ཎ་ཞེས་བྱའོ། །ཏ་ཞེས་བྱ་བ་ནི། སྲིད་པ་ཐམས་
[054-169b2] ཅད་དུ་ལྟུང་བ་ལས་བཟློག་པའི་དོན་ཏེ། དེ་བས་ན། ཏ་ཞེས་བྱའོ་།ཐ་ཞེས་བྱ་བ་ནི། མི་ཤེས་པའི་དོན་ཏེ། དར་གྱི་སྲིན་བུ་བཞིན་དུ་དཀྲིས་པས་ན། དེའི་ཕྱིར་ཐ་ཞེས་བྱའོ། །ད་
[054-169b3] ཞེས་བྱ་བ་ནི། ཐེག་པ་ཆེན་པོ་ལ་བརྩོན་པར་བྱ་བ་ལ་དགའ་བར་གྱིས་ཤིག་པའི་དོན་ཏེ། དེ་བས་ན། ད་ཞེས་བྱའོ། །དྷ་ཞེས་བྱ་བ་ནི། གཞི་གསུམ་རི་རབ་བཞིན་དུ་བརྟན་ཞིང་ནུབ་
[054-169b4] པར་མི་འགྱུར་བའི་དོན་ཏེ། དེ་བས་ན། དྷ་ཞེས་བྱའོ། །ན་ཞེས་བྱ་བ་ནི། གཞི་གསུམ་གྲོང་ཁྱེར་གྱི་སྒོ་གཏན་གྱི་རྟན་མ་བཞིན་དུ་ཤིན་ཏུ་བརྟན་པས་ན། དེའི་ཕྱིར་ན་ཞེས་བྱའོ། །པ་
[054-169b5] ཞེས་བྱ་བ་ནི། ཕྱིན་ཅི་ལོག་གི་དོན་ཏེ། གཞི་གསུམ་ནུབ་པར་མི་འགྱུར་བ་ལ་བདག་ཉིད་ཡོངས་སུ་རྨོངས་པར་འགྱུར་བས་ན། དེའི་ཕྱིར་པ་ཞེས་བྱའོ། །ཕ་ཞེས་བྱ་བ་ནི། འཇིག་
[054-169b6] རྟེན་ཐམས་ཅད་འཇིག་པའི་དོན་ཏེ། འཇིག་རྟེན་འཇིག་པ་ན་གཞི་གསུམ་འཇིག་པར་འགྱུར་རོ། །ཞེས་ཟེར་བ་ནི། བདག་ཉིད་ཀྱི་འབྲས་བུ་འཇིག་པར་བྱེད་པ་སྟེ། སྒྲུབ་པ་ལས་
[054-169b7] ཉམས་པས་ན། དེའི་ཕྱིར་ཕ་ཞེས་བྱའོ། །བ་ཞེས་བྱ་བ་ནི། དེ་བཞིན་གཤེགས་པ་རྣམས་ཀྱི་སྟོབས་རྣམས་ཀྱི་ཚིག་བླ་དྭགས་ཏེ་སྟོབས་བཅུ་དང་ལྡན་པས་ན། དེའི་ཕྱིར་བ་


[054-170a0] [170A] 
[054-170a1] ༄༅། །ཞེས་བྱའོ། །བྷ་ཞེས་བྱ་བ་ནི། བྱང་ཆུབ་སེམས་དཔའ་རྣམས་ནི། དམ་པའི་ཆོས་ཀྱི་ཁུར་ཁྱེར་བ་ཡིན་ནོ། །ཞེས་བྱ་བའི་དོན་ཏེ། དེ་བས་ན། བྷ་ཞེས་བྱའོ། །མ་
[054-170a2] ཞེས་བྱ་བ་ནི། ངེས་པར་རང་གི་ཁུར་ཁྱེར་བར་བྱེད་པ་འདི་ནི་བྱང་ཆུབ་སེམས་དཔའ་རྣམས་ཀྱི་ཆོས་ལུགས་ཡིན་ཏེ། དེ་བས་ན། མ་ཞེས་བྱའོ། །ཡ་ཞེས་བྱ་བ་ནི། དོན་བཞི་
[054-170a3] པ་རྣམས་བྱང་ཆུབ་སེམས་དཔས་བྱ་དགོས་པས་ན། དེའི་ཕྱིར་ཡ་ཞེས་བྱའོ། །ར་ཞེས་བྱ་བ་ནི། འདོད་ཆགས་དང། ཞེ་སྡང་དང། གཏི་མུག་གི་འཇིགས་པ་བསལ་བས་དེ་ཁོ་
[054-170a4] ན་ཉིད་ཀྱི་དོན་ལ་ཆོས་ལ་འཇུག་པས་ན། དེའི་ཕྱིར་ར་ཞེས་བྱའོ་།ལ་ཞེས་བྱ་བ་ནི། ཉན་ཐོས་ཀྱི་ཐེག་པ་ལས་གྱེན་དུ་བསྐྱོད་ནས་ཐེག་པ་ཆེན་པོ་མི་གཡོ་བ་ཉིད་བརྩམ་པར་བྱ་
[054-170a5] བ་ཡིན་པས་ན། དེའི་ཕྱིར་ལ་ཞེས་བྱའོ། །ཝ་ཞེས་བྱ་བ་ནི། འཇིག་རྟེན་ཐམས་ཅད་ཀྱི་རིག་སྔགས་དང། གསང་སྔགས་དང། སྨན་རྣམས་བྱང་ཆུབ་སེམས་དཔའ་མཆོག་
[054-170a6] རྣམས་ཀྱིས་བསྟན་པས་ན། དེའི་ཕྱིར་ཝ་ཞེས་བྱའོ། །ཤ་ཞེས་བྱ་བ་ནི། ཟུག་རྔུ་གསུམ་དང་བྲལ་བའི་དོན་ཏེ། དེ་བས་ན། ཤ་ཞེས་བྱའོ། །ཥ་ཞེས་བྱ་བ་ནི། ཡོངས་སུ་
[054-170a7] རྫོགས་པའི་དོན་ཏེ། མདོ་སྡེ་ཆེན་པོ་འདི་ཐོས་ན་ཤིན་ཏུ་རྒྱས་པ་ཐམས་ཅད་ཐོས་པར་འགྱུར་བས་ན། དེའི་ཕྱིར་ཥ་ཞེས་བྱའོ། །ས་ཞེས་བྱ་བ་ནི། དམ་པའི་ཆོས་དབྱུང་བའི་སེམས་


[054-170b0] [170B] 
[054-170b1] དེ་བས་ན། ས་ཞེས་བྱའོ། །ཧ་ཞེས་བྱ་བ་ནི་ཀྱེ་མ་བདག་གིས་འཁོར་བ་མཐར་གཏུགས་སོ། །ཀྱེ་མ་དེ་བཞིན་གཤེགས་པ་ཡོངས་སུ་མྱ་ངན་ལས་འདའོ། །སྙམ་དུ་དགའ་བ་དང་
[054-170b2] ཡོངས་སུ་གདུང་བའི་དོན་ཏེ། དེ་བས་ན། ཧ་ཞེས་བྱའོ། །ཀྵ་ཞེས་བྱ་བ་ནི། བདུད་ཀྱི་དོན་ཏེ། བདུད་བྱེ་བ་སྙེད་ཀྱིས་ཀྱང་དགེ་འདུན་དབྱེ་བར་མི་ནུས་མོད་ཀྱི། དེ་བཞིན་གཤེགས་པ་ནི་
[054-170b3] འཇིག་རྟེན་དང་མཐུན་པར་མཛད་པ་སྟོན་ཏོ། །ཡང་ཀྵ་ཞེས་བྱ་བ་ནི། འཇིག་རྟེན་ཐམས་ཅད་མཐུན་པར་བྱ་བའི་ཕྱིར་མ་ལ་སོགས་པ་བསྟན་པའི་དོན་ཏེ། དེ་བས་ན། ཀྵ་ཞེས་བྱའོ། །རྀ་
[054-170b4] རཱྀ་ལྀ་ལཱྀ་ཞེས་བྱ་བའི་ཡི་གེ་བཞི་པོ་འདི་རྣམས་ཀྱིས་ནི། སངས་རྒྱས་དང། ཆོས་དང། དགེ་འདུན་དང། གཉེན་པོ་སྟོན་པའི་དོན་བཞི་རྒྱས་པར་བྱེད་དོ། །འཇིག་རྟེན་དང་མཐུན་པར་
[054-170b5] བྱ་བ་དེ་ནི། གཉེན་པོ་ཡིན་ཏེ། དཔེར་ན། ལྷས་བྱིན་གྱིས་དགེ་འདུན་ཕྱེ་བ་ལྟ་བུའོ། །དགེ་འདུན་ཕྱེ་བ་སྟོན་པ་ན་བསླབ་པའི་གཞི་བཅའ་བའི་ཕྱིར་ཚུལ་གཞན་དག་ཀྱང་སྤྲུལ་ཏེ་ཐབས་
[054-170b6] སྟོན་པ་དེ་མཐོང་ན་ཤེས་རབ་ཅན་སྐྲག་པར་མི་བྱ་བ་འདི་ནི་འཇིག་རྟེན་དང་མཐུན་པར་བྱ་བ་ཡིན་ནོ། །སྙམ་དུ་ཡིད་ཆེས་པར་བྱ་སྟེ། དེ་བས་ན། རྀ་རཱྀ་ལྀ་ལཱྀ་ཞེས་བྱའོ། །མཆུ་གཉིས་
[054-170b7] ལས་བྱུང་བ་དང། ལྕེ་དྲུང་ནས་བྱུང་བ་དང། ཁ་སྣ་གཉིས་ནས་བྱུང་བ་དང། རིང་པོ་དང། རྒྱུན་རིང་དུ་དྲང་བ་རྣམས་ནི། དོན་དང་ལྷན་ཅིག་ཏུ་སྦྱར་བ་ཡིན་ནོ། །ཡི་གེ་རྣམས་ལྷན་


[054-171a0] [171A] 
[054-171a1] ༄༅། །ཅིག་ཏུ་སྦྱར་བས་ནི། བྱེད་པ་ལ་འཇུག་པར་འགྱུར་རོ། །ལྕེ་དང་སོ་ལ་སོགས་པ་རྣམས་ནི། ལུས་ཀྱི་ཁམས་ཡིན་ཏེ། ཁམས་དེའང་རང་བཞིན་གྱིས་ཡོངས་
[054-171a2] སུ་དག་པའོ། །ཕུང་པོ་དང། ཁམས་དང། སྐྱེ་མཆེད་རྣམ་པ་སྣ་ཚོགས་དེ་དག་ལྟ་བུའང་མགོ་མཉམ་དུ་ཆོས་ཀྱི་དེ་ཁོ་ན་ཉིད་དུ་ཉེ་བར་ཞི་བའི་ཁོངས་སུ་འདུའོ། །དེ་བཞིན་གཤེགས་
[054-171a3] པའི་སྙིང་པོས་ཁྱབ་པའི་ཁམས་དེའི་གཟི་བརྗིད་ཀྱིས་ལྷན་ཅིག་ཏུ་སྦྱར་བས་བྱེད་པ་ལ་འཇུག་པར་འགྱུར་ཏེ། དེ་བས་ན་ཡི་གེ་ཕྱེད་པ་ཞེས་བྱའོ། །རྒྱུད་ཐམས་ཅད་དང། གསང་
[054-171a4] སྔགས་ཐམས་ཅད་དང། ཆོས་ཐམས་ཅད་ནི། ཡི་གེ་ཕྱི་མོ་སྦྱར་བའི་ཐ་སྙད་ཡིན་ཏེ། དེ་བས་ན། དེ་བཞིན་གཤེགས་པ་དང། ཐར་པ་དེ་ཁོ་ན་ཉིད་དུ་མཐོང་ངོ། །ཡི་གེ་བརྗོད་པ་
[054-171a5] དང། རྟོག་པའི་འདུ་ཤེས་དང། ཡི་གེ་དང། འབྲུའི་འདུ་ཤེས་དེ་ཉིད་སྤངས་པ་ནི། དེ་བཞིན་གཤེགས་པ་དང། ཐར་པ་སྟེ། དེ་བས་ན། ཐར་པ་ནི། ཐམས་ཅད་དུ་གྲོལ་བ་དང། རབ་
[054-171a6] ཏུ་གྲོལ་བ་ཡིན་ནོ། །དེ་བཞིན་གཤེགས་པ་དེ་ཉིད་ཡི་གེ་ཕྱེད་པའི་ཆོས་ཀྱི་དོན་ཁོ་ནའི་ཕྱིར་བྱུང་བ་ཡིན་ནོ། །སྙམ་དུ་ཡང་དག་པར་གཤེགས་པ་གང་ཡིན་པ་དེ་དག་ནི། ཡི་གེ་
[054-171a7] ཤེས་པ་ཞེས་བྱའོ། །གཞན་དག་ནི། ཡི་གེ་ཕྱེད་པ་ཤེས་པ་ཞེས་བྱའོ། །ཡི་གེ་མེད་པ་གང་དག་ཡིན་ཞེ་ན། ཆོས་མ་ཡིན་པ་བསྟེན་པ་གང་ཡིན་པ་རྣམས་སོ། །ཆོས་ལ་བསྟེན་པ་


[054-171b0] [171B] 
[054-171b1] གཞི་གསུམ་པོ་དང། ཐར་པ་ཐེར་ཟུག་པ་དང། མདོ་སྡེ་དང། མདོ་སྡེ་མ་ཡིན་པ་དང། འདུལ་བ་དང། འདུལ་བ་མ་ཡིན་པ་དང་
[054-171b2] བདུད་ཀྱིས་སྨྲས་པ་དང། སངས་རྒྱས་ཀྱིས་གསུངས་པའི་བྱེ་བྲག་མི་ཕྱེད་པ་གང་ཡིན་པ་དེ་དག་ཐམས་ཅད་ནི། ཁོང་ན་ཡི་གེ་མེད་པ་ཞེས་ང་ཟེར་རོ། །རིགས་ཀྱི་བུ། དེ་བས་ན། ཁྱོད་
[054-171b3] ཀྱིས་ཚུལ་འདི་དག་ལ་ཡི་གེ་ཕྱེད་པ་རྣམས་སློབས་ཤིག་དང། དེ་ལྟར་བྱས་ན། ཡི་གེ་ཤེས་པ་ཞེས་བྱ་བའི་གྲངས་སུ་གཏོགས་པར་འགྱུར་རོ། །གསོལ་པ། བཅོམ་ལྡན་འདས་
[054-171b4] བདག་གིས་གྲངས་སུ་ཆུད་པར་བགྱི་སྟེ། དེ་ལྟར་འཚལ་བས་ན། ཡི་གེ་ཕྱེད་པ་རྣམས་བསླབ་པར་བགྱི་འཚལ་ལགས་སོ། །བཅོམ་ལྡན་འདས་བདག་གིས་ད་གཟོད་སློབ་དཔོན་
[054-171b5] གྱི་མཆོག་ཁྱོད་ལྟ་བུ་རྙེད་ལགས་སོ། །བཅོམ་ལྡན་འདས། བདག་ནི་ད་གཟོད་ཡིག་རྩིས་ཀྱི་གནས་སུ་ཞུགས་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ།།
[054-171b6] དམ་པའི་ཆོས་འདོད་པས་ནི། དེ་ལྟར་འདོད་པར་བྱ་དགོས་སོ། །རིགས་ཀྱི་བུ། དེ་ལ་ཟལ་མོ་ཞེས་བྱ་བ་ནི། རྣམ་པ་གཉིས་ཏེ། སྡུག་བསྔལ་དང། མི་རྟག་པ་དང། བདག་མེད་པ་
[054-171b7] རྣམས་ཀྱི་ཟལ་མོ་རྣམས་དང། བཞད་དང་འགྲོགས་པའི་ཟལ་མོ་རྣམས་ཏེ། དེ་ནི། བྱའི་དོན་ཏོ། །གསོལ་པ། སྡུག་བསྔལ་དང། མི་རྟག་པ་དང། བདག་མེད་པ་ལ་ཇི་ལྟར་ཟལ་མོ་


[054-172a0] [172A] 
[054-172a1] ༄༅། །ཞེས་བགྱི་ལགས། བཀའ་སྩལ་པ། ཆོས་ཁ་ཅིག་ནི། མི་རྟག་ལ། ཆོས་ཁ་ཅིག་ནི། རྟག་པའི་ཕྱིར་དང། ཆོས་ཁ་ཅིག་ནི། སྡུག་བསྔལ་ལ། ཆོས་ཁ་
[054-172a2] ཅིག་ནི༑ བདེ་བའི་ཕྱིར་དང། ཆོས་ཁ་ཅིག་ནི། བདག་མེད་ལ། ཆོས་ཁ་ཅིག་ནི། བདག་ཡོད་པའི་ཕྱིར་ཏེ། དཔེར་ན། བུ་རམ་ཤིང་དང་འབྲས་སཱ་ལུ་དང། འབྲུ་དང། ཁྲེ་དང། ཁྲེ་
[054-172a3] རྒོད་དང། སྲན་མ་དང། སྲན་སྡེའུ་དང། སྲན་གྲེའུ་ལ་སོགས་པ་འབྲུའི་སྣ་གྲངས་རྣམས་མེ་ཏོག་གི་དུས་ནས་འབྲས་བུའི་དུས་ཀྱི་བར་དུ་མི་རྟག་པའི་ཁོངས་སུ་འདུས་སོ། །ཕུབ་
[054-172a4] མ་མེད་པར་གྱུར་ནས་ནི། སེམས་ཅན་ཐམས་ཅད་ལ་ཕན་འདོགས་པར་འགྱུར་ལ་འབྲུའི་གྲངས་ཀྱི་ཁོངས་སུ་འདུས་ཏེ། དེས་ན། རྟག་པ་ཞེས་བྱའོ། །དེ་ཅིའི་ཕྱིར་ཞེ་ན། རང་བཞིན་
[054-172a5] དུ་གྱུར་པའི་ཕྱིར་རོ། །གསོལ་པ། བཅོམ་ལྡན་འདས། ཅི་ལགས། དེ་དག་སླད་ཀྱིས་མ་མཆིས་པར་མི་འགྱུར་ལགས་སམ། དེ་དག་སླད་ཀྱིས་མ་མཆིས་པར་མི་འགྱུར་བ་དེ་
[054-172a6] བཞིན་དུ་དེ་བཞིན་གཤེགས་པ་རྟག་པ་ཞེས་བགྱི་ལགས་སམ། བཀའ་སྩལ་པ། དེ་བཞིན་གཤེགས་པ་རི་རབ་བཞིན་ཞེས་དཔེར་བླངས་མོད་ཀྱི། རིའི་རྒྱལ་པོ་རི་རབ་ཀྱང་
[054-172a7] འཇིག་པའི་བསྐལ་པས་འཇིག་པར་འགྱུར་བ་དེ་བཞིན་དེ་བཞིན་གཤེགས་པ་ལ་ཁྱོད་དེ་ལྟར་མ་འཛིན་ཅིག་མྱ་ངན་ལས་འདས་པ་མ་གཏོགས་པར་འཇིག་རྟེན་ཐམས་ཅད་ན་


[054-172b0] [172B] 
[054-172b1] འཇིག་རྟེན་དང་མཐུན་པའི་ཚུལ་གྱིས་ཀུན་རྫོབ་ཀྱི་ཐ་སྙད་ཀྱི་རྗེས་སུ་འཇུག་པར་གྱིས་ཤིག་གསོལ་པ། བཅོམ་ལྡན་འདས། ལེགས་
[054-172b2] སོ༑ ༑ལགས་སོ། །བཀའ་སྩལ་པ། རིགས་ཀྱི་བུ། དེ་བཞིན་དུ་མདོ་སྡེ་ཐམས་ཅད་དང། ཏིང་ངེ་འཛིན་ཐམས་ཅད་ཀྱི་བསྒོམ་པ་བསྒོམས་པའི་འབྲས་བུ་ཡོངས་སུ་མྱ་ངན་ལས་འདས་པ་
[054-172b3] ཆེན་པོའི་མདོ་སྡེ་ཆེན་པོ་འདི་སེམས་ཅན་རྣམས་ཀྱིས་ནམ་མ་ཐོས་ཀྱི་བར་དུ་ན། མི་རྟག་པའི་ཁོངས་སུ་འདུས་སོ། །མདོ་སྡེ་རིན་པོ་ཆེ་འདི་ཐོས་ནས་ནི། རིགས་ཀྱི་བུའམ། རིགས་ཀྱི་
[054-172b4] བུ་མོ་རྣམས་ཉོན་མོངས་པ་དང་བཅས་པ་ཡིན་དུ་ཟིན་ཀྱང་ཉོན་མོངས་པ་མེད་པའི་ཁོངས་སུ་འདུས་ལ་སེམས་ཅན་ཐམས་ཅད་ལ་ཕན་འདོགས་པར་ཡང་འགྱུར་ཏེ། ཅིའི་ཕྱིར་ཞེན་
[054-172b5] བདག་ལ་དེ་བཞིན་གཤེགས་པའི་སྙིང་པོ་ཡོད་པར་ཤེས་པའི་ཕྱིར་རོ། །མཆོག་ཏུ་རྟག་པར་ཤེས་ནས་ཀྱང་དེ་དག་འཇུག་པར་འགྱུར་རོ་།རིགས་ཀྱི་བུ། གཞན་ཡང་དཔེར་ན། ཤིང་
[054-172b6] ཨ་མྲའམ་ཤིང་ཏ་ལའང་རུང་སྟེ། མེ་ཏོག་གི་དུས་ནས་འབྲས་བུའི་དུས་ཀྱི་བར་དུ་ནི། མི་རྟག་པའི་ཆོས་ཀྱི་ཁོངས་སུ་འདུས་སོ་།འབྲས་བུ་སྨིན་པར་གྱུར་ནས་ནི། སེམས་ཅན་ཐམས་
[054-172b7] ཅད་ལ་ཕན་འདོགས་པར་འགྱུར་ཏེ། རྟག་པའི་ཆོས་ཀྱི་ཁོངས་སུ་འདུས་པར་འགྱུར་རོ། །རིགས་ཀྱི་བུ། དེ་བཞིན་དུ་མདོ་སྡེ་ཐམས་ཅད་དང་ཏིང་ངེ་འཛིན་ཐམས་ཅད་ཀྱི་བསྒོམ་པ་བསྒོམས་


[054-173a0] [173A] 
[054-173a1] ༄༅། །པའི་འབྲས་བུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་སྡེ་ཆེན་པོ་འདི་སེམས་ཅན་རྣམས་ཀྱིས་ནམ་མ་ཐོས་ཀྱི་བར་དུ་ནི། མི་རྟག་པའི་ཁོངས་སུ་འདུས་
[054-173a2] སོ༑ ༑མདོ་སྡེ་རིན་པོ་ཆེ་འདི་ཐོས་ནས་ནི། རིགས་ཀྱི་བུའམ། རིགས་ཀྱི་བུ་མོ་རྣམས་ཉོན་མོངས་པ་དང་བཅས་པ་ཡིན་དུ་ཟིན་ཀྱང་ཉོན་མོངས་པ་མེད་པའི་ཁོངས་སུ་འདུས་ལ་སེམས་
[054-173a3] ཅན་ཐམས་ཅད་ལའང་ཕན་འདོགས་པར་འགྱུར་ཏེ། དེ་ཅིའི་ཕྱིར་ཞེ་ན། བདག་ལ་དེ་བཞིན་གཤེགས་པའི་སྙིང་པོ་ཡོད་པར་ཤེས་པའི་ཕྱིར་རོ། །མཆོག་ཏུ་རྟག་པར་ཤེས་ནས་ཀྱང་
[054-173a4] དེ་དག་འཇུག་པར་འགྱུར་རོ། །རིགས་ཀྱི་བུ། གཞན་ཡང་དཔེར་ན། གསེར་ཁུང་ངམ། ཟངས་ཁུང་ཡང་རུང་སྟེ། བརྐོ་བའི་དུས་ཀྱི་བར་དུ་ནི། མི་རྟག་པའི་ཁོངས་སུ་འདུས་སོ། །
[054-173a5] གསེག་མ་དང། རྡོ་དང། སྐྱོན་རྣམས་མེད་པར་གྱུར་ནས་ནི། སེམས་ཅན་ཐམས་ཅད་ལ་ཕན་འདོགས་པར་འགྱུར་ཏེ། རྟག་པའི་རྫས་རིན་པོ་ཆེའི་ཁོངས་སུ་འདུས་སོ། །རིགས་
[054-173a6] ཀྱི་བུ༑ དེ་བཞིན་དུ་མདོ་སྡེ་ཐམས་ཅད་དང། ཏིང་ངེ་འཛིན་ཐམས་ཅད་ཀྱི་བསྒོམ་པ་བསྒོམས་པའི་འབྲས་བུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་སེམས་
[054-173a7] ཅན་རྣམས་ཀྱིས་ནམ་མ་ཐོས་ཀྱི་བར་དུ་ནི། མི་རྟག་པའི་ཁོངས་སུ་འདུས་སོ། །མདོ་སྡེ་རིན་པོ་ཆེ་འདི་ཐོས་ནས་ནི། རིགས་ཀྱི་བུའམ་རིགས་ཀྱི་བུ་མོ་རྣམས་ཉོན་མོངས་པ་དང་


[054-173b0] [173B] 
[054-173b1] འདུས་ལ་སེམས་ཅན་ཐམས་ཅད་ལའང་ཕན་འདོགས་པར་འགྱུར་ཏེ། ཅིའི་ཕྱིར་ཞེ་ན། བདག་ལ་དེ་བཞིན་གཤེགས་པའི་
[054-173b2] སྙིང་པོ་ཡོད་པར་ཤེས་པའི་ཕྱིར་རོ། །མཆོག་ཏུ་རྟག་པར་ཤེས་ནས་ཀྱང་དེ་དག་འཇུག་པར་འགྱུར་རོ། །རིགས་ཀྱི་བུ། གཞན་ཡང་དཔེར་ན་བུ་རམ་ཤིང་ངམ། ཏིལ་ཡང་རུང་སྟེ། ཁུ་
[054-173b3] བ་དང་མར་དུ་གྱུར་པའི་དུས་ཀྱི་བར་དུ་ནི། མི་རྟག་པའི་ཁོངས་སུ་འདུས་སོ། །བུ་རམ་ཤིང་གི་ཚིགས་མ་དང། ཏིལ་གྱི་ཚིགས་མ་མེད་པར་གྱུར་ནས་ནི། སེམས་ཅན་ཐམས་ཅད་ལའང་
[054-173b4] ཕན་འདོགས་པར་འགྱུར་ལ་རྫས་རྟག་པའི་ཁོངས་སུའང་འདུས་པར་འགྱུར་རོ། །རིགས་ཀྱི་བུ། དེ་བཞིན་དུ་མདོ་སྡེ་ཐམས་ཅད་དང། ཏིང་ངེ་འཛིན་ཐམས་ཅད་ཀྱི་བསྒོམ་པ་བསྒོམས་
[054-173b5] པའི་འབྲས་བུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་སེམས་ཅན་རྣམས་ཀྱིས་ནམ་མ་ཐོས་ཀྱི་བར་དུ་ནི། མི་རྟག་པའི་ཁོངས་སུ་འདུས་སོ། །མདོ་སྡེ་རིན་པོ་ཆེ་འདི་
[054-173b6] ཐོས་ནས་ནི། རིགས་ཀྱི་བུའམ། རིགས་ཀྱི་བུ་མོ་རྣམས་ཉོན་མོངས་པ་དང་བཅས་པ་ཡིན་དུ་ཟིན་ཀྱང་ཉོན་མོངས་པ་མེད་པའི་ཁོངས་སུ་འདུས་ལ་སེམས་ཅན་ཐམས་ཅད་ལའང་ཕན་
[054-173b7] འདོགས་པར་འགྱུར་ཏེ། ཅིའི་ཕྱིར་ཞེ་ན། བདག་ལ་དེ་བཞིན་གཤེགས་པའི་སྙིང་པོ་ཡོད་པར་ཤེས་པའི་ཕྱིར་རོ། །མཆོག་ཏུ་རྟག་པར་ཤེས་ནས་ཀྱང་དེ་དག་འཇུག་པར་འགྱུར་རོ། །


[054-174a0] [174A] 
[054-174a1] ༄༅། །རིགས་ཀྱི་བུ། གཞན་ཡང་དཔེར་ན། ཆུ་ཀླུང་ཐམས་ཅད་ནི། རྒྱ་མཚོའི་ཁོངས་སུ་འདུས་སོ། །རིགས་ཀྱི་བུ། དེ་བཞིན་མདོ་སྡེ་ཐམས་ཅད་དང། ཏིང་ངེ་
[054-174a2] འཛིན་ཐམས་ཅད་དང། ཐེག་པ་ཆེན་པོ་ནི། ཡོངས་སུ་མྱ་ངན་ལས་འདས་པ་ཆེན་པོའི་མདོ་སྡེ་འདིའི་ཁོངས་སུ་འདུས་སོ། །ཅིའི་ཕྱིར་ཞེ་ན། འདི་ལས་དེ་བཞིན་གཤེགས་པའི་
[054-174a3] སྙིང་པོ་ཤིན་ཏུ་ཡོངས་སུ་མཐར་ཐུག་པ་གསལ་བར་བསྟན་པའི་ཕྱིར་ཏེ། མཆོག་ཏུ་མཐར་ཕྱིན་པ་གང་ཡིན་པ་དེ་ནི། རྒྱུ་ཞེས་བྱའོ། །དེ་བས་ན། ཆོས་ཁ་ཅིག་ནི། མི་རྟག་ལ། ཆོས་
[054-174a4] ཁ་ཅིག་ནི། རྟག་ཅེས་བྱའོ། །གསོལ་པ། སངས་རྒྱས་ལའང་མྱ་ངན་གྱི་ཟུག་རྔུ་མཛད་པ་མངའོ་ཞེས་སྨོས་ཏེ། རྫོགས་པའི་སངས་རྒྱས་ཀྱི་ནི། མིའི་མྱ་ངན་ལྟ་བུའང་མ་ལགས་
[054-174a5] ལྷའི་མྱ་ངན་ལྟ་བུའང་མ་ལགས། བདུད་ཀྱི་མྱ་ངན་ལྟ་བུའང་མ་ལགས། སངས་རྒྱས་ནི། དུད་འགྲོར་སྐྱེས་པ་ལྟ་བུའང་མྱ་ངན་མི་མཛད་ལགས་ན། ཇི་ལྟ་བུ་ཞིག་ལགས་
[054-174a6] བཀའ་སྩལ་པ། འདུ་ཤེས་མེད་པ་པ་རྣམས་ཀྱི་འདུ་ཤེས་ཀྱང་ཇི་ལྟ་བུ་ཞིག་འདུ་ཤེས་མེད་ན་ནི། གསོན་པའང་མི་རིགས་ཏེ། འདུ་ཤེས་མེད་པ་པ་རྣམས་ནི། གསོན་པོ་ཡིན་ནོ།།
[054-174a7] ཕུང་པོ་དང། ཁམས་དང། སྐྱེ་མཆེད་རྣམས་མེད་པ་དེ་དག་ལ་འདུ་ཤེས་ག་ལ་ཞིག་ཡོད་དེ། །དཔེར་ན། ཤིང་རྣམས་ལ་ལྷ་རྣམས་གནས་མོད་ཀྱི། ལྷ་དེ་དག་ཤིང་གི་ཡལ་ག་


[054-174b0] [174B] 
[054-174b1] རྩ་བ་རྣམས་གང་ན་གནས་པ་མི་མངོན་པ་དེ་བཞིན་དུ་བསྟན་པའང་ཟབ་བོ། །དེ་བཞིན་གཤེགས་པའང་ཟབ་བོ་།སྒྲ་གཅན་ཟིན་ལ་བྱ་བ་བཞིན་དུ་བྱམས་པས་རྟག་
[054-174b2] ཏུ་མྱ་ངན་བྱེད་པ་ནི། འདུ་ཤེས་མེད་འདུ་ཤེས་མེད་མིན་གྱི་ལྷ་རྣམས་མྱ་ངན་བྱེད་པ་དང་འདྲའོ། །དེ་དག་ནི། སངས་རྒྱས་རྣམས་ཀྱི་སྤྱོད་ཡུལ་ཡིན་ཏེ། སངས་རྒྱས་རྣམས་ཀྱི་དེ་ལྟ་བུ་ཡིན་
[054-174b3] ནོ༑ ༑སངས་རྒྱས་རྣམས་ཀྱི་ཆོས་ཉིད་ཅི་འདྲ་བ་དང། སྐུ་ཅི་འདྲ་བ་དང། རང་བྱུང་རྣམས་ཀྱི་གསུང་ཅི་འདྲ་བ་དང། ཐུགས་ཅི་འདྲ་བ་ནི། སངས་རྒྱས་རྣམས་ཀྱིས་མཁྱེན་པར་ཟད་དེ། ཡིད་ཀྱི་
[054-174b4] རང་བཞིན་ལ་མྱ་ངན་ག་ལ་ཡོད། མྱ་ངན་མེད་ནའང་བསྟན་པ་ཤིན་ཏུ་རྒྱས་པ་ཡོད་པ་དང་འགལ་ལོ། །མྱ་ངན་མེད་དོ། །ཞེས་བྱས་ན་ནི། སྒྲ་གཅན་ཟིན་དང་འདྲ་བར་གཟིགས་ཞེས་བྱ་བ་
[054-174b5] རྫུན་པར་འགྱུར་རོ། །ཆོས་ཐམས་ཅད་རྫུན་པའོ། །ཞེས་བྱ་བ་ནི་བསམ་གྱིས་མི་ཁྱབ་པར་བསྟན་ནོ། །དེ་བཞིན་དུ་སངས་རྒྱས་བཅོམ་ལྡན་འདས་ཀྱང་བསམ་གྱིས་མི་ཁྱབ་བོ། །ཆོས་
[054-174b6] ཀྱང་བསམ་གྱིས་མི་ཁྱབ་བོ། །བསྟན་པའང་བསམ་གྱིས་མི་ཁྱབ་སྟེ། དེ་ལྟར་ན། སངས་རྒྱས་རྣམས་ཀྱི་ཡང་དག་པའི་ཆོས་ཉིད་ནི། དེ་ཡིན་ནོ། །ཇི་སྲིད་དུ་ནམ་མཁའ་ཡིན་པ་དེ་སྲིད་དུ་
[054-174b7] ཁྱིམ་གནས་པའང་མེད། ཀ་བའང་མེད། རྡུལ་ཡང་མེད་དེ། ནམ་མཁའི་ངོ་བོ་ཉིད་ཁོ་ནར་འདུག་པ་དེ་མཐོང་ནས་བྱིས་པའི་རང་བཞིན་ཅན་རྣམས་ཀྱིས་ནམ་མཁའ་ཇི་ལྟར་འདུག་པ་དེ་


[054-175a0] [175A] 
[054-175a1] ༄༅། །བཞིན་དུ་སེམས་ཡོངས་སུ་བསྒྱུར་བར་བྱའོ་དེ་ལྟར་བསམ་གྱིས་མི་ཁྱབ་པ་ལ་མྱ་ངན་ག་ལ་ཡོད། མྱ་ངན་མེད་པར་ཡང་སྒྲ་གཅན་ཟིན་བཞིན་དུ་གཟིགས་
[054-175a2] ཞེས་བྱ་བ་དོན་མེད་པར་འགྱུར་ཏེ། དེ་བཞིན་གཤེགས་པའི་མྱ་ངན་ནི། ནམ་མཁའ་དང་འདྲའོ། །སྒྱུ་མ་ལ་སེམས་གཞན་མེད་པ་བཞིན་དུ་དེ་བཞིན་གཤེགས་པ་ལ་མྱ་ངན་མངའ་
[054-175a3] ཞེས་བྱ་བ་དེའང་སྒྱུ་མའི་ཚུལ་ཙམ་དུ་ཟད་ན། ཡོངས་སུ་མྱ་ངན་ལས་འདས་པ་ལྟ་ལ་མྱ་ངན་ག་ལ་ཡོད། མི་རྟག་པ་ལ་ནི། མྱ་ངན་ཡོད་དེ། དེ་དག་གི་སེམས་ཅན་ལས་གྱུར་པ་ཡིན་
[054-175a4] ནོ༑ ༑དེ་བས་ན། དེ་བཞིན་གཤེགས་པ་ནི། རྟག་གོ་མི་རྟག་པ་ལ་ནི་མྱ་ངན་ཡོད་ན། དེ་བཞིན་གཤེགས་པ་ནི། མི་རྟག་པ་མ་ཡིན་པས་ན་མྱ་ངན་ཡོད་ཅེས་བྱ་བ་དང། མེད་ཅེས་
[054-175a5] བྱ་བར་རྟོག་པར་མི་ནུས་ཏེ། དེ་བཞིན་གཤེགས་པ་ནི། མྱ་ངན་དང་བྲལ་བ་ཡིན་ནོ། །དམའ་བས་ནི། དམའ་བ་ཤེས་ཀྱི། དམའ་བས་ནི་འབྲིང་མི་ཤེས་སོ། །འབྲིང་གིས་ཀྱང་
[054-175a6] འབྲིང་ཤེས་ཀྱི། འབྲིང་གིས་ནི། རབ་མི་ཤེས་སོ། །རབ་ཀྱིས་ནི་དམའ་བ་དང། འབྲིང་དང། རབ་རྣམས་ཤེས་སོ། །ཉན་ཐོས་དང་རང་སངས་རྒྱས་རྣམས་ཀྱིས་ནི། རང་གི་སའི་
[054-175a7] བདག་ཤེས་པར་ཟད་དོ། །སངས་རྒྱས་རྣམས་ཀྱིས་ནི། ཐམས་ཅད་ཐུགས་སུ་ཆུད་དེ། དེ་བས་ན། ཡང་དག་པར་རྫོགས་པའི་སངས་རྒྱས་རྣམས་ནི། ཡེ་ཤེས་སྒྲིབ་པ་མི་མངའ་བ་


[054-175b0] [175B] 
[054-175b1] །དེ་ལྟར་ན། ལྷའི་ཡུལ་དང། སའི་སྟེང་དག་ཏུ་སྒྱུ་མ་རྣམ་པ་སྣ་ཚོགས་སྟོན་ཏོ། །དེ་ལྟར་སངས་རྒྱས་བཅོམ་ལྡན་འདས་རྣམས་ནི། འཇིག་རྟེན་དང་མཐུན་པར་སྟོན་ཏོ། །སྙམ་དུ་
[054-175b2] ཤེས་ནས་ཤའི་མིག་དང་ལྡན་པའི་བྱིས་པ་རྣམས་ཀྱིས་ཀྱང་ཐོགས་པ་མེད་པའི་ཡེ་ཤེས་ཐོབ་པར་བྱ་བའི་ཕྱིར་མཁས་པའི་ཤེས་པ་ལ་གནས་པར་བྱའོ། །དེ་ལྟར་ན། མྱ་ངན་དང། མྱ་ངན་
[054-175b3] མེད་པ་ཞེས་བྱ་བ་ནི། རྫོགས་པའི་སངས་རྒྱས་ཀྱིས་བཏགས་པ་ཡིན་གྱི། བྱིས་པ་རྣམས་ཀྱི་ཡུལ་མ་ཡིན་ནོ། །དེ་བས་ན། ཆོས་ཁ་ཅིག་ནི། བདག་ཡོད་ལ། ཆོས་ཁ་ཅིག་ནི། བདག་
[054-175b4] མེད་དེ༑ འདི་ནི། ཟལ་མོ་ལྟ་བུར་བསྟན་པ་ཡིན་ནོ། །རིགས་ཀྱི་བུ་གཞན་ཡང་སངས་རྒྱས་ཀྱི་སྤྱོད་ཡུལ་བྱ་བཞད་ཟས་ལ་འགྲོ་བ་ལྟ་བུ་བསྟན་པར་བྱ་སྟེ། དཔེར་ན། བྱ་བཞད་རྣམས་
[054-175b5] དང་ཟལ་མོ་རྣམས་ནི། དབྱར་ཆུ་ཀླུང་རྣམས་ཀྱི་ཆུ་ཤིན་ཏུ་བྲུག་པའི་ཚེ་རང་གི་སྒོ་ངའི་ཚིས་བྱ་བའི་ཕྱིར་ཐང་ག་ལས་གཞི་བརྟན་པོར་གནས་འཆའ་བར་བྱེད་ལ། སྤྱོད་ཡུལ་གང་ཡིན་པ་
[054-175b6] དེར་འདོང་བར་བྱེད་དེ། དེ་ནི། དེ་དག་གི་ཆོས་ཉིད་དོ། །དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱང་སྐྱེས་ནས་སེམས་ཅན་བྱེ་བ་ཕྲག་མང་
[054-175b7] པོ་དམ་པའི་ཆོས་ལ་བཀོད་དེ། བཞད་དང་ཟལ་མོ་བཞིན་དུ་གདུལ་བར་བྱ་བ་ཇི་སྙེད་ཡོད་པ་དེ་དག་གི་དོན་རྣམས་བྱས་ཟིན་ནས་གདུལ་བར་བྱ་བ་གཞན་དག་ག་ལ་ཡོད་པ་དེར་སྣང་བར་


[054-176a0] [176A] 
[054-176a1] ༄༅། །གྱུར་ཏོ༑ ༑དེ་ལྟར་ན། ཆོས་ཁ་ཅིག་ནི། སྡུག་བསྔལ་ལ་ཆོས་ཁ་ཅིག་ནི། བདེ་ཞེས་བྱ་སྟེ། འདུ་བྱེད་གང་ཡིན་པ་དེ་དག་ནི། སྡུག་བསྔལ་བ་དང། འཇིག་པ་
[054-176a2] ཡིན་ནོ༑ ༑མྱ་ངན་ལས་འདས་པ་གང་ཡིན་པ་དེ་ནི། མཆོག་ཏུ་བདེ་བ་ཡིན་ཏེ། འདུ་བྱེད་སྤངས་པའི་ཕྱིར་བདེ་བ་དང་ལྡན་ནོ། །གསོལ་པ་དེ་ཇི་ལྟ་བུ་ལགས། བཀའ་སྩལ་པ་
[054-176a3] ཇི་ལྟ་བ་བཞིན་ནོ། །གསོལ་པ། མྱ་ངན་ལས་འདས་པ་ཐོབ་པའི་སེམས་ཅན་རྣམས་ཇི་ལྟར་དེ་བདེ་བ་ལགས། བཀའ་སྩལ་པ། རིགས་ཀྱི་བུ་ངས་བསྟན་པ་ལ་རྒ་བ་དང། འཆི་བ་
[054-176a4] ནི༑ འདུ་བྱེད་རྣམས་ལས་བྱུང་བའོ། །བག་ཡོད་པ་ནི། འཆི་ང་མེད་པའི་གནས་སོ། །བག་མེད་པ་ནི། འཆི་བའི་གནས་སོ། །བག་ཡོད་པ་དང་ལྡན་པ་རྣམས་ནི། འཆི་བར་མི་
[054-176a5] འགྱུར་རོ། །བག་མེད་པ་དང་ལྡན་པ་རྣམས་ནི། རྟག་ཏུ་ཤི་བ་དང་འདྲའོ། །བག་མེད་པ་དང་ལྡན་པ་གང་ཡིན་པ་དེ་ནི། འདུ་བྱེད་ཡིན་ཏེ། དེ་ནི། མཆོག་ཏུ་སྡུག་བསྔལ་བའོ། །མྱ་ངན་
[054-176a6] ལས་འདས་པ་ནི། འཆི་བ་མེད་པའོ། །བག་མེད་པ་དང་ལྡན་པ་རྣམས་ནི། འདུ་བྱེད་དུ་གྱུར་པ་ཡིན་ཏེ། དེ་དག་ནི། མཆོག་ཏུ་སྡུག་བསྔལ་བའོ། །མྱ་ངན་ལས་འདས་པ་གང་ཡིན་པ་
[054-176a7] དེ་དག་ནི། འཆི་བ་མེད་པ་ཡིན་ནོ། །ཞེས་ང་ཟེར་རོ། །བག་ཡོད་པ་དང་ལྡན་པ་གང་ཡིན་པ་དེ་དག་ནི། འདུ་བྱེད་དུ་གྱུར་པ་མ་ཡིན་ཏེ། དེ་དག་ནི། འདུ་བྱེད་རྣམས་ལ་སྤྱོད་ཀྱང་རྒ་བ་


[054-176b0] [176B] 
[054-176b1] འཆི་བ་མེད་པ་དང། གཞིག་ཏུ་མེད་པ་ཞེས་ང་ཟེར་རོ། །དེ་ལ་བག་མེད་པ་དང་ལྡན་པ་རྣམས་ནི། གང་ཡིན། བག་ཡོད་པ་དང་ལྡན་པ་རྣམས་ནི། གང་ཡིན་ཞེ་ན། འཇིག་རྟེན་
[054-176b2] པ་རྣམས་ནི། བག་མེད་པ་དང་ལྡན་པ་ཡིན་ཏེ། ཤི་བ་དང་འདྲའོ་།འཇིག་རྟེན་ལས་འདས་པ་རྣམས་ནི། རྒ་བ་མེད་པ་དང། འཆི་བ་མེད་པའོ། །བག་ཡོད་པ་དང་ལྡན་པ་རྣམས་ནི། མྱ་ངན་
[054-176b3] ལས་འདས་པ་མཆོག་ཏུ་བདེ་བ་ཐོབ་པའོ། །དེ་བས་ན། ཆོས་ཁ་ཅིག་ནི། སྡུག་བསྔལ་ལ། ཆོས་ཁ་ཅིག་ནི། བདེ་བ་ཡིན་ནོ། །ཞེས་ངས་བསྟན་ཏོ། །ཆོས་ཁ་ཅིག་ནི། བདག་མེད་ལ་
[054-176b4] ཆོས་ཁ་ཅིག་ནི། བདག་ཡོད་པ་ནི། དཔེར་ན། ས་ལ་འདུག་པའི་མི་ལྷའི་མིག་མེད་པས་ནམ་མཁའ་ལ་བྱ་འཕུར་བའི་རྗེས་མི་མཐོང་བ་དེ་བཞིན་དུ། ཉོན་མོངས་པ་ལ་གནས་པ་རྣམས་
[054-176b5] ཀྱིས་བདག་ཉིད་ལ་སྙིང་པོའི་མཆོག་ཡོད་པ་བདག་གིས་མི་མཐོང་སྟེ། དེ་བས་ན། ངས་དགོངས་པའི་ཚིག་གིས་བདག་མེད་དོ། །ཞེས་བསྟན་ཏོ། །ལྷའི་མིག་མེད་པའི་མི་རྣམས་ཀྱིས་
[054-176b6] ནི༑ བདག་ལ་བདག་ཡོད་དུ་ཟིན་ཀྱང་མི་མཐོང་སྟེ། ཉོན་མོངས་པ་ཡིན་ནོ། །ཞེས་ང་ཟེར་རོ། །ཉོན་མོངས་པའི་རྣམ་པའི་འདུ་བྱེད་རྣམས་གང་ཡིན་པའི་ཆོས་དེ་དག་ནི། མི་རྟག་པ་ཞེས་
[054-176b7] བྱའོ། །དེ་བས་ན། ཆོས་ཁ་ཅིག་ནི། མི་རྟག་པའོ། །ཞེས་ངས་བསྟན་ཏོ། །རྒྱུ་དེས་ན། ཤེས་རབ་ལྡན་པ་རི་ཁར་འདུག་པ་ཡིས་།བྱིས་པ་ས་ལ་འདུག་པ་ལེགས་པར་མཐོང། །ཤེས་རབ་


[054-177a0] [177A] 
[054-177a1] ༄༅། །ཁང་བཟང་སྟེང་ན་འདུག་པ་ཡིས། །མྱ་ངན་མེད་ཀྱང་སྐྱེ་རྒུ་མྱ་ངན་མཐོང། །ཞེས་བྱ་བ་ལྟ་བུ་སྟེ། དེ་ལྟར་ཉོན་མོངས་པའི་རྣམ་པ་བཅད་ནས་ཤེས་རབ་ཅན་རི་ཁ་ན་
[054-177a2] གནས་པས་ཉོན་མོངས་པའི་རྣམ་པ་དང་འབྲེལ་པའི་བྱིས་པ་མཐོང་བ་བཞིན་ནོ། །གསོལ་པ། ཤེས་རབ་ཁང་ཐོག་མཆིས་པ་གང་དག་ལགས། །མྱ་ངན་མ་མཆིས་གང་ལགས་འཇིག་
[054-177a3] རྟེན་ན༑ ༑མྱ་ངན་མ་མཆིས་མྱ་ངན་འདས་པ་ལ། །མྱ་ངན་དག་ནི་ཇི་ལྟར་མཆིས་པར་འགྱུར། །གལ་ཏེ་སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་ན། བྱིས་པ་རྣམས་
[054-177a4] ཀྱིས་ཇི་ལྟར་མཐོང་ལགས། ཤེས་རབ་ཀྱི་ཁང་བཟང་གི་སྟེང་དུའང་ཇི་ལྟར་བཞུགས་ལགས། མི་རི་ཁ་ན་མཆིས་པས་ནི། མཐོང་དུ་རུང་སྟེ། འདི་ནི། མཆིས་ན་གདོད་རུང་བ་ལགས་
[054-177a5] ན༑ ཡོངས་སུ་མྱ་ངན་ལས་འདས་པས་ཇི་ལྟར་མཐོང་ལགས། བཀའ་སྩལ་པ། ཤེས་རབ་ཀྱི་ཁང་བཟང་ནི། མྱ་ངན་ལས་འདས་པའོ་།མྱ་ངན་མེད་པ་ནི། དེ་བཞིན་གཤེགས་
[054-177a6] པའོ༑ ༑མྱ་ངན་གྱི་ཤས་ཆེ་བ་ནི། སྐྱེ་རྒུ་རྣམས་ཡིན་ཏེ། དེ་དག་ནི། མྱ་ངན་ཅན་ཡིན་ལ། དེ་བཞིན་གཤེགས་པ་ནི། མྱ་ངན་མེད་པའོ། །རི་ཞེས་བྱ་བ་ནི། ཐར་པ་ཡིན་ཏེ། རི་
[054-177a7] རབ་བཞིན་དུ་བརྟན་པའི་ཕྱིར་རོ། །ས་ཞེས་བྱ་བ་ནི། འདུ་བྱེད་རྣམས་སོ། །བྱིས་པ་ཐམས་ཅད་ནི། ས་ལ་འཁོད་པའོ། །ཤེས་རབ་ཅན་ཞེས་བྱ་བ་ནི། རྫོགས་པའི་སངས་རྒྱས་ཀྱི་


[054-177b0] [177B] 
[054-177b1] དེ་བཞིན་གཤེགས་པ་ནི། མྱ་ངན་མེད་ཅིང་བརྟན་པའི་ཕྱིར་རོ། །སངས་རྒྱས་ནི། མྱ་ངན་ཅན་གྱི་ནང་ན་མྱ་ངན་མེད་པ་སྟེ། སེམས་ཅན་རྣམས་ཀྱི་མྱ་ངན་གྱི་ཟུག་རྔུ་སེལ་བའོ། །
[054-177b2] གསོལ་པ། གལ་ཏེ་དེ་བཞིན་གཤེགས་པ་མྱ་ངན་ལས་མ་འདས་ན་ནི། ད་དུང་མྱ་ངན་འདའ་སྟེ། རྫོགས་པར་སངས་མ་རྒྱས་པ་ཞེས་བགྱིའོ་།བཀའ་སྩལ་པ། རྒྱུ་ཡོད་དེ། གང་ན་གདུལ་
[054-177b3] བར་བྱ་བ་རྣམས་ཡོད་པ་དེར་ནི། རྫོགས་པའི་སངས་རྒྱས་སྣང་སྟེ། དེར་སྐྱེ་བ་ལྟ་བུར་སྟོན་ཏོ། །དེ་བས་ན། དེ་བཞིན་གཤེགས་པ་ནི། རྟག་པ་ཡིན་ཏེ། སངས་རྒྱས་བྱ་བཞད་དང། ཟལ་
[054-177b4] མོ་ལྟ་བུ་ཞེས་བྱའོ།། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་བཅུ་གཅིག་པ། རིགས་ཀྱི་བུ། དཔེར་ན་ཟླ་བ་ནི། ཉིན་པར་སྣང་བ་ན་ཁ་
[054-177b5] ཅིག་ཏུ་ལྟུང་བ་ལྟ་བུར་སྣང་སྟེ། དེ་ནས་སེམས་ཅན་རྣམས་ཀྱི་ཟླ་བ་ལྟུང་ངོ་སྙམ་དུ་འཛིན་ཏོ། །ཟླ་བ་ནི། མེད་པར་མི་འགྱུར་ཏེ་གླིང་གཞན་དུ་འཆར་བར་འགྱུར་ལ་དེར་ཡང་ཟླ་བ་སྐྱེས་པ་
[054-177b6] མེད་དོ། །སེམས་ཅན་རྣམས་ཀྱིས་ནི། ཟླ་བ་ཤར་ཏོ་སྙམ་དུ་འཛིན་ཏེ། ཟླ་བ་ནི། ལྷུང་བ་ལྟ་བུར་སྣང་ཡང་འཇིག་པར་མི་འགྱུར་ལ་འཆར་བ་ལྟ་བུར་སྣང་ཡང་སྐྱེ་བ་མེད་དེ། རིའི་རྒྱལ་པོ་རི་
[054-177b7] རབ་ཀྱིས་བསྒྲིབས་པས་མི་སྣང་བར་ཟད་ལ། ཟླ་བ་ནི། རང་བཞིན་གྱིས་སྐྱེས་ཟིན་པ་ཡིན་ཏེ། སྣང་བྱེད་རྣམས་ཀྱི་ཆོས་ཉིད་ནི། དེ་ཡིན་ནོ། དེ་བཞིན་དུ་དེ་བཞིན་གཤེགས་པ་དགྲ་བཅོམ་


[054-178a0] [178A] 
[054-178a1] ༄༅། །པ་ཡང་དག་པར་རྫོགས་པའི་སངས་རྒྱས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ཛམྦུའི་གླིང་ལ་ལར་ནི། ཕ་མ་ཕྲད་པ་ལས་སྐྱེས་པར་
[054-178a2] ཡང་སྣང་སྟེ། སེམས་ཅན་རྣམས་ཀྱིས་སྐྱེས་སོ་སྙམ་དུ་འཛིན་ལ་དེ་བཞིན་གཤེགས་པ་ལ་ནི། སྐྱེས་པ་མེད་དོ། །ཛམྦུའི་གླིང་ལ་ལར་ནི། ཡོངས་སུ་མྱ་ངན་ལས་འདའ་བ་ལྟ་
[054-178a3] བུར་སྣང་ལ་དེ་བཞིན་གཤེགས་པ་ལ་ནི། འཆི་བ་མེད་དོ། །སེམས་ཅན་རྣམས་ཀྱིས་ནི། ཤིའོ་སྙམ་དུ་འཛིན་ཏེ། དེ་བཞིན་གཤེགས་པ་ནི་ལྷུང་བ་དང། སྐྱེ་བ་ལྟ་བུར་སྣང་ཡང་
[054-178a4] སྐྱེ་བའང་མེད། འཆི་བའང་མེད་དོ། །གདུལ་བར་བྱ་བའི་དབང་གིས་ནི། ཟླ་བ་བཞིན་དུའང་རྒྱུ་བར་མཛད་དོ། །ཟླ་བ་ནི། གླིང་ཁ་ཅིག་ཏུ་ཟླ་བ་ཉ་བ་ཡོངས་སུ་རྒྱས་པ་ལྟ་བུར་སྣང་
[054-178a5] སྟེ༑ སེམས་ཅན་རྣམས་ཟླ་བ་ཉའོ་སྙམ་དུ་འཛིན་ཏོ། །ཟླ་བ་ནི་གླིང་ཁ་ཅིག་ཏུ་ཡི་གེ་ཏ་འདྲ་བར་ཟླ་བ་ཚེས་པར་ཡང་སྣང་སྟེ། ཛམྦུའི་གླིང་བ་རྣམས་ཀྱིས་དེང་ཟླ་བ་ཚེས་གཅིག་
[054-178a6] ཡིན་ནོ་སྙམ་དུ་འཛིན་ཏོ། །དེ་ནས་ཟླ་བ་ཕྱེད་པར་འཛིན་ཏོ། །དེ་ནས་ཚེས་བཅོ་ལྔ་ཡིན་ནོ་སྙམ་སྟེ་ཟླ་བ་ཉ་བར་འཛིན་ཏོ། །ཁ་ཅིག་གིས་ནི། ཟླ་བ་ཕྱེད་ཡིན་པར་འཛིན་ཏེ། ཟླ་བ་ནི་
[054-178a7] ཕྱེད་དུ་འགྱུར་ཞིང་འཆར་བའང་མེད། ལྟུང་བའང་མེད་དེ། ཟླ་བ་ནི། རི་རབ་ཀྱི་རྐྱེན་གྱིས་དེ་ལྟར་སྣང་ངོ། །རིགས་ཀྱི་བུ། དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་


[054-178b0] [178B] 
[054-178b1] ནི། ཡོངས་སུ་མྱ་ངན་ལས་འདའ་བ་ལྟ་བུར་སྣང་སྟེ། སེམས་ཅན་རྣམས་ཀྱིས་དེ་བཞིན་གཤེགས་པ་ཡོངས་སུ་མྱ་ངན་ལས་
[054-178b2] འདས་སོ་སྙམ་དུ་འཛིན་ཏོ། །ཛམྦུའི་གླིང་ལ་ལར་ནི། ཟླ་བ་ཚེས་པ་བཞིན་དུ་སྐྱེ་བ་ལྟ་བུར་སྣང་སྟེ། སེམས་ཅན་རྣམས་ཀྱིས་ཁྱེའུ་འདི་སྐྱེས་སོ་སྙམ་དུ་འཛིན་ཏོ། །ཟླ་བ་ཚེས་གཉིས་དང་འདྲ་
[054-178b3] བར་ནི། ལྷའི་ཐད་དུ་འགྲོ་བར་འཛིན་ཏོ། །ཟླ་བ་ཚེས་གསུམ་དང་འདྲ་བར་ནི། ཡི་གེ་སློབ་པའི་སར་འགྲོ་བར་འཛིན་ཏོ། །ཟླ་བ་ཚེས་བརྒྱད་ལྟ་བུར་ནི། རབ་ཏུ་འབྱུང་བར་སྟོན་ཏོ། །ཟླ་བ་ཉ་
[054-178b4] བ་ལྟ་བུར་ནི། འོད་ཀྱིས་མུན་པ་བསལ་བ་བཞིན་དུ་བདུད་བྱེ་བ་སྙེད་བརླགས་ནས་ལམ་མེར་བཞུགས་སོ། །ཟླ་བ་ནུབ་པ་ལྟ་བུར་ནི། ཡོངས་སུ་མྱ་ངན་ལས་འདའ་བར་སྟོན་ཏེ། ཟླ་བ་
[054-178b5] གཟའ་རྣམས་ཀྱིས་བསྐོར་བ་བཞིན་དུ་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་ཏོ། །དེར་ཁ་ཅིག་གིས་ནི་ལྷུང་བར་འཛིན། ཁ་ཅིག་གིས་ནི། སྐྱེ་བར་འཛིན་
[054-178b6] ལ་སྐྱེས་པའང་མེད། འགག་པའང་མེད་དེ། དེ་བཞིན་གཤེགས་པ་ནི་ཟླ་བ་ཉ་བ་བཞིན་དུ་དུས་ཐམས་ཅད་དུ་རྟག་པ་ཡིན་ནོ། །དེ་བས་ན། དེ་བཞིན་གཤེགས་པ་རྟག་པ་དང། བརྟན་
[054-178b7] པ་ཞེས་བྱའོ། །དཔེར་ན། ཟླ་བ་ནི། ཐམས་ཅད་དུ་སྣང་སྟེ། ཆུ་དང། དགོན་པ་དང། ཁྱིམ་དང། གྲོང་ཁྱེར་དང། ཆུ་ར་ཆུས་གང་བ་རྣམས་དང། ཁྲོན་པ་དང། གཞན་ཡང་དཔག་ཚད་སྟོང་


[054-179a0] [179A] 
[054-179a1] ༄༅། །སྲིད་དུའང་རུང་སེམས་ཅན་རྣམས་གང་དུ་འགྲོ་བ་དེ་དག་ཐམས་ཅད་དུ་སྣང་སྟེ། དེར་བྱིས་པ་རྣམས་ཀྱིས་ཡིད་ལ་ཟླ་བ་འདི་ནི། བདག་ཁོ་ནའི་ཕྱི་བཞིན་འབའ་
[054-179a2] ཞིག་ཏུ་འོང་ངོ། །སྙམ་དུ་འཛིན་ཏོ། །གང་གི་ཚེ་ཁྱིམ་གྱི་ནང་དུ་མཐོང་བ་དེའི་ཚེ་ནི། ང་ནི། འདི་ན་སྣང་ན། ཟླ་བ་འདི་དེ་ཉིད་ཡིན་ནམ། འོན་ཏེ་གཞན་ཞིག་ཡིན་ཞིག་གུ་སྙམ་དུ་རྟོག་
[054-179a3] གོ། །དེ་ལ་བྱིས་པ་ཁ་ཅིག་གིས་ནི། ཟླ་བ་ཆུ་ར་ཙམ་དུ་འཛིན་ཏོ། །བར་མ་རྣམས་ཀྱིས་ནི། ཤིང་རྟའི་འཕང་ལོའི་ཚད་ཙམ་དུ་འཛིན་ཏོ། །རབ་རྣམས་ཀྱིས་ནི། ཟླ་བ་དཔག་ཚད་ལྔ་བཅུ་
[054-179a4] པ་ཙམ་ལ་ཟླུམ་པོ་ཡིན་པར་ཤེས་སོ། །དུད་འགྲོ་རྣམས་ཀྱིས་ནི། ཟླ་བ་སྲིན་བུ་མེ་ཁྱེར་ཙམ་དུ་མཐོང་སྟེ། སྐྱེ་གནས་ཐམས་ཅད་དང་ལྡན་པའི་དུད་འགྲོ་རྣམས་ཀྱིས་ཟླ་བ་ལ་རང་
[054-179a5] རང་གི་རྣམ་པར་ཤེས་པས་བརྟགས་ནས་སོ་སོར་མཐོང་ངོ། །དེ་བཞིན་དུ་དེ་བཞིན་གཤེགས་པའང་འཇིག་རྟེན་དུ་བྱུང་ན་ཐམས་ཅད་དུ་སྣང་སྟེ། སེམས་ཅན་ཁ་ཅིག་གིས་དེ་
[054-179a6] བཞིན་གཤེགས་པ་ཟླ་བ་དང་འདྲ་བར་འཛིན་ཏེ། བདག་ལ་ཐུགས་བརྩེ་བའི་ཕྱིར་བདག་གི་ཁྱིམ་གྱི་ཕུགས་ན་བཞུགས་སོ་སྙམ་མོ་།དུད་འགྲོ་རྣམས་ཀྱིས་ནི། རང་རང་གི་
[054-179a7] སྐྱེ་གནས་ཀྱི་ལུས་ལྟ་བུར་མཐོང་ངོ། །སེམས་ཅན་ལྐུག་པ་རྣམས་ཀྱིས་ནི། དེ་བཞིན་གཤེགས་པ་ལྐུག་པར་མཐོང་ངོ། །འོན་པ་དང་ལག་རྡུམ་རྣམས་ཀྱིས་ཀྱང་བདག་ཉིད་དང་


[054-179b0] [179B] 
[054-179b1] །སྐད་དང། འདུ་ཤེས་དང། ཡི་གེ་ཐ་དད་པ་རྣམས་ཀྱིས་ཀྱང་བདག་ཅག་དང་འདྲའོ་སྙམ་དུ་འཛིན་ཏེ་བདག་གི་སྐད་དུ་སྨྲའོ། །བདག་གི་འདུ་ཤེས་དང་མཐུན་ནོ། །
[054-179b2] བདག་གི་ཁ་ཟས་ཟའོ་སྙམ་དུ་འཛིན་ཏོ། །ལུས་ཆེ་བ་རྣམས་ཀྱང་དེ་བཞིན་གཤེགས་པ་ནི། བདག་ཅག་དང་འདྲའོ་སྙམ་དུ་འཛིན་ཏོ་།ཁ་ཅིག་གིས་ནི། ཉན་ཐོས་དང་རང་སངས་རྒྱས་ཡིན་
[054-179b3] ནོ་སྙམ་དུ་འཛིན་ཏོ། །ཁ་ཅིག་གིས་ནི། ཡ་མཚན་ཅན་ཐམས་ཅད་ཀྱི་ནང་དུ་རབ་ཏུ་བྱུང་བར་མཐོང་ངོ། །ཁ་ཅིག་གིས་ནི། དེ་བཞིན་གཤེགས་པ་བདག་ཅག་གི་ཕྱིར་འཇིག་རྟེན་དུ་བྱུང་
[054-179b4] ངོ་སྙམ་དུ་འཛིན་ཏོ། །དཔེར་ན། ཟླ་བ་རང་བཞིན་དུ་གནས་པས་སོ་སོའི་རང་བཞིན་དུ་ཐམས་ཅད་མགུ་བར་བྱེད་པ་དེ་བཞིན་དུ། །དེ་བཞིན་གཤེགས་པའང་ཆོས་ཀྱི་སྐུ་ཡིན་བཞིན་
[054-179b5] དུ་[?] ཀྱི་སྐུ་དུག་སྨན་གྱི་སྡོང་པོ་དང་འདྲ་བར་འཛིན་པའི་སེམས་ཅན་རྣམས་མགུ་བར་མཛད་དེ། འཇིག་རྟེན་ཐམས་ཅད་དང་མཐུན་པར་མཛད་པ་དག་གིས་སྐྱེས་པའི་རབས་སྟོང་
[054-179b6] ཕྲག་མང་པོ་སྟོན་པར་མཛད་དོ། །དེ་བས་ན། དེ་བཞིན་གཤེགས་པ་ནི། ཐམས་ཅད་དུ་སྐྱེ་བ་སྟོན་པའི་ཕྱིར་སྐྱེས་པའི་རབས་ཀྱི་ཟླ་བ་ཞེས་བྱའོ། །དེ་བས་ན། དེ་བཞིན་གཤེགས་
[054-179b7] [?] པ་དང། བརྟན་པ་ཡིན་ནོ། །རིགས་ཀྱི་བུ། གཞན་ཡང་དཔེར་ན་ཟླ་བ་དང། ལྷ་མ་ཡིན་གྱི་དབང་པོ་སྒྲ་གཅན་ཕྲད་པའི་ཚེ་འཇིག་རྟེན་པ་རྣམས་ཀྱི་ཟླ་བ་གཟས་ཟིན་ཏོ་སྙམ་དུ་


[054-180a0] [180A] 
[054-180a1] ༄༅། །འཛིན་ཏེ། སྒྲ་གཅན་ནི། ཟླ་བ་ལ་འཛིན་པར་ཡང་མི་བྱེད་ལ། དེས་ནི། དེ་ལ་ཟ་བར་ཡང་མི་ནུས་ཏེ། སྒྲ་གཅན་གྱི་ལག་པས་ཟླ་བ་བསྒྲིབས་ནས་འོད་མི་སྣང་
[054-180a2] བར་བྱེད་པར་ཟད་དེ། ཟླ་བ་ལ་རྨའང་མེད། ཉོན་མོངས་པའང་མེད་དོ། །ཇི་ཙམ་དུ་སྒྲ་གཅན་གྱི་ལག་པས་ཟླ་བ་བཀབ་པ་དེ་ཙམ་དུ་ཟླ་བའི་འོད་མི་སྣང་བར་འགྱུར་ལ། སྒྲ་གཅན་
[054-180a3] གྱིས་ཟླ་བ་བཏང་བའི་ཚེ་ནི། ཁ་ནས་བྱུང་བ་ལྟ་བུར་སྣང་སྟེ། མི་རྣམས་ཀྱིས་ཟླ་བ་ནི། སྡུག་བསྔལ་ཞིང་འདུག་གོ་སྙམ་དུ་འཛིན་ཏོ། །ཟླ་བ་ནི། རང་བཞིན་ཁོ་ནར་འདུག་བཞིན་
[054-180a4] དུ་བདག་ཉིད་སྒྲ་གཅན་དང་ལྷན་ཅིག་འདུག་པར་སྟོན་ཏེ། འདི་ནི་འཇིག་རྟེན་གྱི་ཆོས་ཉིད་དོ། །སྒྲ་གཅན་བྱེ་བ་སྙེད་ཀྱིས་ཀྱང་ཟླ་བ་གསད་པའམ་གཞིག་པར་མི་ནུས་ཏེ། ཟླ་བ་རང་
[054-180a5] ཉིད་དེ་ལྟར་སྟོན་ཏོ། །དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉིད་ཟླ་བ་ལྟ་བུར་སྟོན་པར་མཛད་དེ། མ་འོངས་པའི་དུས་ཀྱི་དོན་དུ་
[054-180a6] ངན་སེམས་ཀྱིས་ཁྲག་ཕྱུང་བའི་མཚམས་མེད་པའི་ལས་བསྟན་པའི་ཕྱིར་དེ་ལ་སོགས་པའི་འདོད་ཆེན་པའི་མཐའ་དང། དགེ་འདུན་གྱི་དབྱེན་གྱི་ཆོས་ཐ་དད་པའང་སྟོན་པར་
[054-180a7] མཛད་དོ། །དེ་བཞིན་གཤེགས་པའི་སྐུ་ལ་ནི། བདུད་བྱེ་བ་ཕྲག་འབུམ་གྱིས་ཀྱང་ཁྲག་དབྱུང་བར་མི་ནུས་ལ། དེ་བཞིན་གཤེགས་པའི་སྐུ་ལ་ནི། ཁྲག་དང། རུས་པ་དང། རྒྱུས་


[054-180b0] [180B] 
[054-180b1] སྡུག་བསྔལ་བའི་བག་ཀྱང་མེད་དོ། །སེམས་ཅན་རྣམས་ཀྱིས་ནི། གཞི་གསུམ་མ་རུང་ངོ། །དེ་བཞིན་གཤེགས་པ་ལ་རྨ་བྱུང་ངོ་སྙམ་དུ་འཛིན་ཏོ། །དེ་བཞིན་གཤེགས་པ་
[054-180b2] ནི༑ རང་བཞིན་ཁོ་ནར་བཞུགས་མོད་ཀྱི། དེ་ལྟར་འཇིག་རྟེན་དང་མཐུན་པར་སྟོན་ཏོ། །འདི་ལྟ་སྟེ། མི་ལ་ལས་མི་ཞིག་ལ་འབྲེང་པའམ། དབྱུག་པས་བསྣུན་ཏེ་ཁྲག་ཕྱུང་བའམ་
[054-180b3] གསད་པའི་སེམས་ཀྱིས་དེ་བསད་ནས་དེའི་འོག་ཏུ་དེ་བཞིན་གཤེགས་པས་ལས་དེ་བཙན་པར་མཛད་པར་དགོངས་ཏེ་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་ན། མི་
[054-180b4] དེའི་སེམས་ཐུགས་སུ་ཆུད་ནས་མཚམས་མེད་པའི་ལས་ཡང་དག་པར་སྟོན་པར་མཛད་དོ་དེ་ལྟར་ན། དེ་བཞིན་གཤེགས་པ་ནི། མ་འོངས་པའི་དོན་གྱི་ཕྱིར་ལས་ཀྱི་རྣམ་པར་དབྱེ་བ་
[054-180b5] སྟོན་པར་མཛད་དོ། །དཔེར་ན། སྨན་པ་ལ་ལ་ཞིག་གིས་རང་གི་བུ་ལ་རྩ་བའི་མིང་གི་རྣམ་གྲངས་སློབ་པར་བྱེད་དེ། འདི་ནི། རྩ་བ་ལྔའོ། །འདི་ནི། ཁ་བའོ། །ཞེས་རྩ་བའི་རྣམ་པར་དབྱེ་བ་
[054-180b6] དག་གི་སྒོ་ནས་ངོ་སྟོན་པར་བྱེད་དེ། ཁྱེའུ་དེས་ཀྱང་དེ་ལྟར་བསླབ་ནས་རྩ་བའི་རྣམ་པར་དབྱེ་བ་ཤེས་པར་གྱུར་ལ། དེ་ནས་སྨན་པ་དེ་ཤི་ནས་ཁྱེའུ་དེ་ན་རེ། །ཀྱི་ཧུད་ཕ་གཅིག། ཀྱི་ཧུད་ཕ་
[054-180b7] གཅིག་ཁྱོད་ཀྱི་བདག་རྩ་བའི་རྣམ་པར་དབྱ་བ་བསླབ་པ་སྟེ་རྩ་བ་འདི་ནི། འདི་འདྲའོ། །ལོ་མ་ནི། འདི་འདྲའོ། །ཞེས་དེ་སྐད་ཟེར་བ་དེ་བཞིན་དུ་དེ་བཞིན་གཤེགས་པས་ཀྱང་བསླབ་པའི་


[054-181a0] [181A] 
[054-181a1] ༄༅། །གཞི་ཐམས་ཅད་ཀྱི་སྤྲུལ་པ་སྤྲུལ་པར་མཛད་དེ། གསོར་རུང་བ་དང། གསོར་མི་རུང་བ་དང། མཚམས་མེད་པ་དང། མདོ་སྡེ་སྤོང་པ་དང། འདོད་ཆེན་པའི་
[054-181a2] མཐའ་རྣམས་སྟོན་པར་མཛད་དེ། མ་འོངས་པའི་དུས་ན་འདི་ལྟ་བུར་འགྱུར་རོ། །ཞེས་བྱ་བའི་དོན་ཏོ། །དེ་ནས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་དགེ་
[054-181a3] སློང་རྣམས་ཀྱིས་སྨན་པའི་བུ་བཞིན་དུ་དེ་བཞིན་གཤེགས་པས་མདོ་སྡེ་ལས་འདི་སྐད་ཅེས་བཀའ་སྩལ་ཏེ། ལས་འདི་ནི། འདི་ཡིན་ནོ་།སྙམ་དུ་ཤེས་སོ། །དཔེར་ན། ཟླ་བ་ལ་
[054-181a4] གཟའ་འཇུག་པ་ན་མི་རྣམས་ཀྱིས་ནི། ཟླ་བ་དྲུག་ཅིང་ཟླ་བ་ལ་གཟའ་འཇུག་པར་ཤེས་སོ། །སྟེང་གི་ལྷ་རྣམས་ཀྱིས་ནི། ཉིན་གཅིག་བཞིན་དུ་ཟླ་བ་ལ་གཟའ་འཇུག་པར་ཤེས་
[054-181a5] ཏེ། ཅིའི་ཕྱིར་ཞེ་ན། དེ་དག་གི་ལོ་ཚིགས་རིང་ལ་མི་རྣམས་ཀྱི་ལོ་ཚིགས་ཐུང་བའི་ཕྱིར་རོ། །རིགས་ཀྱི་བུ། དེ་བཞིན་དུ་ལྷ་རྣམས་དང། མི་རྣམས་ཀྱིས་ནི། དེ་བཞིན་གཤེགས་
[054-181a6] པ་སྐུ་ཚེ་ཐུང་ངོ་སྙམ་དུ་འཛིན་ཏོ། །ཇི་ལྟར་ལྷ་གོང་མ་གོང་མ་རྣམས་ཀྱིས་སྐད་ཅིག་སྐད་ཅིག་ལ་ཟླ་བ་ལ་གཟའ་འཇུག་པར་འཛིན་པ་དེ་བཞིན་དུ། ལྷ་གོང་མ་གོང་མ་རྣམས་ཀྱིས་
[054-181a7] སྐད་ཅིག་སྐད་ཅིག་ལ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བ་བྱེ་བ་སྙེད་ཀྱང་སྟོན་པར་མཛད་དོ། །ཉོན་མོངས་པ་དང། ཕུང་པོ་དང། ལྷ་དང། འཆི་བདག་གི་


[054-181b0] [181B] 
[054-181b1] སྐྱེས་པའི་རབས་སྟོང་སྙེད་ཀྱང་སྟོན་པ་དང། འཇིག་རྟེན་དང་མཐུན་པར་བྱ་བ་མང་པོ་དག་སྟོན་པར་ཤེས་སོ། །དེ་ལྟར་ན། དེ་བཞིན་གཤེགས་པ་ནི་
[054-181b2] དཔག་ཏུ་མེད་པ་ཡིན་ཏེ། དེ་བས་ན། རྟག་པ་དང། བརྟན་པ་ཡིན་ནོ་།དཔེར་ན། ཟླ་བ་ནི། སེམས་ཅན་ཐམས་ཅད་ཀྱི་ཡིད་དུ་འོང་ཞིང་བལྟ་ན་སྡུག་པ་ཡིན་པས་ན། དེའི་ཕྱིར་མིང་ཟླ་བ་
[054-181b3] ཞེས་བྱའོ། །འདོད་པའི་དབང་དུ་གྱུར་པ་འདོད་ཆགས་དང། ཞེ་སྡང་དང། གཏི་མུག་སྤྱོད་པ་རྣམས་ཀྱི་ཡིད་དུ་འོང་བ་ནི། མ་ཡིན་ནོ། །དེ་བཞིན་དུ་དེ་བཞིན་གཤེགས་པ་དགྲ་བཅོམ་
[054-181b4] པ་ཡང་དག་པར་རྫོགས་པའི་སངས་རྒྱས་ཀྱང་རང་བཞིན་གྱིས་སེམས་ཅན་ཆོས་འདོད་པ་རྣམས་ཀྱི་ཡིད་དུ་འོང་བ་དང། མཆོག་ཏུ་བལྟ་ན་སྡུག་པ་ཡིན་ནོ། །སྡང་བའི་སེམས་དང་
[054-181b5] ལྡན་པ་གཞན་དག་གི་ཡིད་དུ་འོང་བ་ནི། མ་ཡིན་ཏེ། དེ་བས་ན། དེ་བཞིན་གཤེགས་པ་ཟླ་བ་དང་འདྲ་བ་ཡིན་ནོ། །དཔེར་ན། ཉི་མ་དུས་ཚིགས་གསུམ་དུ་འགྱུར་ཞིང་འཕོ་སྟེ། དགུན་
[054-181b6] དང། དབྱར་དང། སོས་ཀའི་དུས་གསུམ་དུ་རྒྱུ་བར་བྱེད་ལ། དགུན་ནི་ཉི་མ་མྱུར་བ་ཁོ་ནར་འགོའོ། །དབྱར་ནི། ཉི་མ་འབྲིང་ཙམ་དུ་འགྲོའོ། །སོས་ཀར་ནི། ཉི་མ་རིང་དུ་ཐོགས་ཤིང་འགྲོ་
[054-181b7] སྟེ། འོད་ཤིན་ཏུ་ཚའོ། །དེ་བཞིན་གཤེགས་པའང་འཇིག་རྟེན་གསུམ་དུ་སྐྱེ་བ་རྣམ་པ་གསུམ་སྟོན་པར་མཛད་དེ། སེམས་ཅན་ཚེ་ཐུང་དུ་རྣམས་ཀྱི་ནང་དུ་ནི། མཆོག་ཏུ་སྐུ་ཚེ་ཐུང་


[054-182a0] [182A] 
[054-182a1] ༄༅། །བར་སྟོན་ཏེ། སེམས་ཅན་རྣམས་ཀྱིས་སངས་རྒྱས་སྐུ་ཚེ་ཐུང་ངོ་སྙམ་དུ་འཛིན་ཏོ། །ཉན་ཐོས་ཀྱི་ཐེག་པ་པ་རྣམས་ལ་ནི། དགུན་གྱི་ཉི་མ་བཞིན་དུ་སྐུ་ཚེ་ཐུང་བར་
[054-182a2] སྟོན་ཏོ། །བྱང་ཆུབ་སེམས་དཔའ་སམས་དཔའ་ཆེན་པོ་རྣམས་ལ་ནི་དབྱར་གྱི་ཉི་མ་བཞིན་དུ་སྐུ་ཚེ་འབྲིང་དུ་སྟོན་ཏོ། །སངས་རྒྱས་རྣམས་ལ་ནི། སོས་ཀའི་ཉི་མ་བཞིན་དུ་བསྐལ་
[054-182a3] པའམ། བསྐལ་པ་ལས་ལྷག་པར་བཞུགས་པར་སྣང་ངོ། །རིགས་ཀྱི་བུ་ཐེག་པ་ཆེན་པོ་འདི་ལས་དགོངས་པའི་ཚིག་དེ་བཞིན་གཤེགས་པའི་གསང་བའི་དམ་པའི་ཆོས་ཀྱི་
[054-182a4] ཆར་ངས་ཡང་དག་པར་བསྟན་པར་བྱ་སྟེ། མ་འོངས་པའི་དུས་ན་དམ་པའི་ཆོས་ཐེག་པ་ཆེན་པོའི་མདེའི་སྡེ་ཚན་གྱི་ཕན་པའི་གདམས་ངག་སྟོན་པ་གང་ཡིན་པ་དེ་དག་ནི། དབྱར་གྱི་
[054-182a5] ནམ་གྱི་སྤྲིན་དང་འདྲ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་པར་རིག་པར་བྱའོ། །ཉན་ཐོས་དང་རང་སངས་རྒྱས་རྣམས་ནི། དགོངས་པའི་ཚིག་ཐོས་ན། དགུན་གྱི་
[054-182a6] གྲང་ནད་ཀྱིས་ཐེབས་པ་དང་འདྲ་སྟེ། དེའི་ཕྱིར་ངས་སྐུ་ཚེ་ཐུང་པ་དང། ངེས་པར་མྱོང་བར་འགྱུར་བ་ཡང་དག་པར་བསྟན་ཏོ་།སངས་རྒྱས་ཀྱི་ཚེ་བསྟན་པ་སངས་རྒྱས་ཀྱི་གནས་རྒྱ་
[054-182a7] ཆེན་པོ་ལས་ནི། སོས་ཀའི་ཉི་མ་བཞིན་དུ་ངས་རྟག་པ་དང། བརྟན་པར་བསྟན་ཏོ། །ང་ནི། ཉི་མ་བཞིན་དུ་གང་དུའང་ལྟུང་བ་མེད་དེ། ཉི་ཟླའི་ཆོས་ཉིད་ཀྱང་སྤྱོད་དོ། །དེ་ལྟར་ན་


[054-182b0] [182B] 
[054-182b1] འཇིག་རྟེན་གསུམ་དུ་ཡང་དག་པར་སྣང་སྟེ། འདི་ནི། སངས་རྒྱས་རྣམས་ཀྱི་ཆོས་ཉིད་དོ། །རིགས་ཀྱི་བུ་གཞན་ཡང་པ་བ་སངས་དང། ཕུར་བུ་དང་
[054-182b2] མིག་དམར་དང། མཇུག་རིང་དང། གཟའ་ལྷག་ལ་སོགས་པ་ཉི་མ་དང་ཟླ་བ་གཉིས་དང་ལྷན་ཅིག་འགྲོ་བ་ནི། སེམས་ཅན་རྣམས་ཀྱིས་བལྟ་བར་མི་ནུས་ལ་དེ་དག་ཀྱང་ལྡོག་པར་
[054-182b3] ཡང་མི་འགྱུར། ལྟུང་བར་ཡང་མི་འགྱུར་ཏེ། དེ་དག་གི་འོད་ཆེས་ཆ་ཕྲ་ལ་ཉི་མ་དང་ཟླ་བའི་འོད་ཤིན་ཏུ་ཆེ་བས་ཟིལ་གྱིས་ནོན་པའི་ཕྱིར་རོ། །དེ་བཞིན་དུ་དེ་བཞིན་གཤེགས་པ་ནི། རྟག་
[054-182b4] ཏུ་ཉན་ཐོས་དང་རང་སངས་རྒྱས་ཀྱི་གཟའི་ཚོགས་རྣམས་དང་ལྷན་ཅིག་ཏུ་སྐྱེ་བ་ལྟ་བུར་ཡང་སྟོན་ལ་ཡོངས་སུ་མྱ་ངན་ལས་འདའ་བར་ཡང་སྟོན་མོད་ཀྱི། ཉན་ཐོས་དང་རང་སངས་རྒྱས་
[054-182b5] དེ་དག་མི་རྟག་པའང་མ་ཡིན། མི་བརྟན་པའང་མ་ཡིན་ཏེ། དེ་དག་ནི། རྟག་པ་དང། བརྟན་པ་ཡིན་བཞིན་དུ་ཉིན་པར་གྱི་གཟའ་དང་འདྲ་བར་སེམས་ཅན་གྱིས་མཐོང་བར་མི་ནུས་སོ། །
[054-182b6] ཉི་མ་དང་འདྲ་བ་འདི་ནི། རང་སངས་རྒྱས་རྣམས་ཀྱི་ཆོས་ཉིད་ཡིན་ནོ། །དཔེར་ན། ཉི་མ་དང་ཟླ་བ་སྤྲིན་གྱིས་གཡོགས་པའི་ཚེ་མི་སྣང་སྟེ། སེམས་ཅན་རྣམས་ཀྱིས་མི་སྣང་ངོ་སྙམ་དུ་
[054-182b7] འཛིན་མོད་ཀྱི། དེ་གཉིས་མེད་པར་ཡང་མི་འགྱུར་རོ། །རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་འཇིག་རྟེན་ན་མི་བཞུགས་པའི་ཚེ་ཉི་ཟླ་སྤྲིན་གྱིས་གཡོགས་པ་བཞིན་དུ་


[054-183a0] [183A] 
[054-183a1] ༄༅། །གཞི་གསུམ་འཇིག་པ་ལྟ་བུར་སྣང་མོད་ཀྱི། གཞི་གསུམ་མེད་པར་ཡང་མི་འགྱུར་ལ་རྟག་པ་དང། བརྟན་པ་དང། ཐེར་ཟུག་པར་འདུག་བཞིན་དུ་ཉེས་པ་
[054-183a2] རྣམས་ཀྱིས་ཀྱང་གོས་པར་མི་འགྱུར་བ་འདི་ནི། སངས་རྒྱས་རྣམས་ཀྱི་ཆོས་ཉིད་དོ། །རིགས་ཀྱི་བུ། དཔེར་ན། ཟླ་བ་ཡར་གྱི་ངོའང་མ་ཡིན། མར་གྱི་ངོའམ་མ་ཡིན་པ་གནམ་སྟོང་གི་
[054-183a3] ཉིན་པར་ཉི་མ་དང་ཟླ་བ་མེད་པའི་སྐབས་སུ་གཟའ་མཇུག་རིང་གཟི་བརྗིད་དྲག་པོ་དང་ལྡན་པ་ཞེས་བྱ་བ་ཤར་ནས་འཇིག་རྟེན་ཐམས་ཅད་ཀྱིས་མ་ཚོར་བར་སྐད་ཅིག་གཅིག་ཁོ་ན་ལ་
[054-183a4] མི་སྣང་བར་འགྱུར་རོ། །རིགས་ཀྱི་བུ། དེ་བཞིན་དུ་རང་སངས་རྒྱས་རྣམས་ཀྱང་སངས་རྒྱས་རྣམས་མི་བཞུགས་པའི་ཚེ་གནམ་སྟོང་གི་ཉིན་པར་གཟའ་མཇུག་རིང་འཆར་བ་བཞིན་དུ་
[054-183a5] བྱུང་ནས་སེམས་ཅན་བྱེ་བ་ཕྲག་མང་པོ་དམ་པའི་ཆོས་ལ་བཀོད་ནས་མི་སྣང་བར་འགྱུར་ལ། མཇུག་རིང་ཡང་རྟག་ཏུ་ཡོད་དེ། སེམས་ཅན་རྣམས་ཀྱིས་ནི། མཐོང་བར་མི་ནུས་སོ། །དེ་
[054-183a6] བཞིན་དུ་རང་སངས་རྒྱས་རྣམས་ཀྱང་རྟག་ཏུ་ཡོད་བཞིན་དུ་དེ་དག་སེམས་ཅན་རྣམས་ཀྱིས་མཐོང་བར་མི་ནུས་ཏེ། བདག་ཉིད་ཡང་དག་པར་སྟོན་ཅིང་མི་མངོན་པར་བྱེད་པ་འདི་ནི། དེ་
[054-183a7] དག་གི་ཆོས་ཉིད་དོ། །རིགས་ཀྱི་བུ། དཔེར་ན། ཉི་མ་ཤར་ན། ལྷོ་བུར་མེད་པར་འགྱུར་བ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་བྱུང་ན། ཐོས་པ་


[054-183b0] [183B] 
[054-183b1] མཚམས་མེད་པའི་ལས་རྣམས་ཀྱི་སྡིག་པའི་ཕུང་པོ་རྒྱུར་དུ་མེད་པར་འགྱུར་རོ། །དེ་ལྟར་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་
[054-183b2] བསམ་གྱིས་མི་ཁྱབ་པའི་ཡུལ་འདི་ནི། དེ་བཞིན་གཤེགས་པའི་སྙིང་པོ་སྟོན་པ་ཡིན་པའི་ཕྱིར་དཔག་ཏུ་མེད་དོ། །དེ་བས་ན། རིགས་ཀྱི་བུའམ། རིགས་ཀྱི་བུ་མོ་རྣམས་ཀྱིས་དེ་བཞིན་
[054-183b3] གཤེགས་པ་རྟག་གོ། །དམ་པའི་ཆོས་ནུབ་པར་མི་འགྱུར་རོ། །དགེ་འདུན་མེད་པར་མི་འགྱུར་རོ་སྙམ་དུ་མདོའི་ཤེས་པ་ལ་དེ་ལྟར་བརྩོན་པར་བྱའོ། །དེ་ལྟར་བྱས་ཀྱང་དེ་དག་ཀྱང་ང་དང་འདྲ་
[054-183b4] བར་སངས་རྒྱས་ཀྱི་གནས་སུ་གསོན་པར་འགྱུར་རོ། །གསོལ་བ། བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཇི་ལྟ་བུ་ལགས། བཀའ་སྩལ་པ། སེམས་
[054-183b5] བསྐྱེད་པའང་རུང། སེམས་མ་བསྐྱེད་པའང་རུང་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སུ་འགྱུར་རོ། །གསོལ་པ། དེ་ཇི་ལྟ་བུ་ལགས། བཀའ་སྩལ་པ། རིགས་ཀྱི་
[054-183b6] བུ། དཔེར་ན། དགུན་མར་འཁྱགས་པ་ཉི་ཚན་གྱིས་ཀྱང་བཞུ་མི་ནུས་པ་དེ་བཞིན་དུ་མདོ་སྡེ་དང། ཏིང་ངེ་འཛིན་ཐམས་ཅད་བསྒོམ་པར་བྱ་བ་བསྒོམས་པའི་འབྲས་བུའི་སྒོ་ནས་ནི་
[054-183b7] སེམས་བསྐྱེད་པ་རྣམས་ཀྱིས་ཀྱང་བྱང་ཆུབ་ཐོབ་པར་མི་འགྱུར་རོ་།སེམས་མ་བསྐྱེད་པས་ཀྱང་བྱང་ཆུབ་ཐོབ་པར་མི་འགྱུར་རོ། །དེ་ཅིའི་ཕྱིར་ཞེ་ན། དགུན་གྱི་ཉི་མ་བཞིན་དུ་བརྩོན་


[054-184a0] [184A] 
[054-184a1] ༄༅། །འགྲུས་ཞན་པའི་ཕྱིར་རོ། །མདོ་སྡེ་བསྒོམ་པར་བྱ་བ་བསྒོམས་པའི་འབྲས་བུའི་མཆོག་ནི། དཔེར་ན། སོ་གའི་ཉི་མ་ཚ་བའི་ཚེ་ཉི་མ་མ་ཤར་བར་མཚན་མོའང་
[054-184a2] མར་ཤིན་ཏུ་འཁྱགས་པའང་ཞུ་བར་བྱེད་ལ་རྒྱ་མཚོ་ཆེན་པོའང་དྲོ་བར་བྱེད་དོ། །དེ་བཞིན་དུ་རིགས་ཀྱི་བུའམ། རིགས་ཀྱི་བུ་མོ་གང་དག་གིས་ཡོངས་སུ་མྱ་ངན་ལས་འདས་པ་
[054-184a3] ཆེན་པོའི་མདོ་འདི་ཐོས་མ་ཐག་ཏུ་འགྲན་ཏོར་བྱས་ཀྱང་རུང་གཞན་གྱིས་བྱེད་དུ་བཅུག་ཀྱང་རུང། གཞན་གྱི་དྲིང་འཇོག་ཀྱང་རུང། རྙེད་པ་དང། བཀུར་སྟི་དང། ཚིགས་སུ་
[054-184a4] བཅད་པའི་དོན་དུ་བྱས་ཀྱང་རུང་སྟེ། བདག་ལ་བྱང་ཆུབ་མི་དགོས་སོ་སྙམ་པའམ། སེམས་བསྐྱེད་པར་ཡང་མི་འདོད་དུ་ཟིན་ཀྱང་གང་ཟག་དེ་འདྲ་བའི་ལུས་ཀྱི་བ་སྤུའི་ཁུང་བུ་
[054-184a5] ཐམས་ཅད་དུ་བྱང་ཆུབ་ཀྱི་རྒྱུས་སོ་གའི་ཉི་མ་བཞིན་དུ་འཇུག་པར་འགྱུར་རོ། །དེ་བས་ན། རིགས་ཀྱི་བུ་དེ་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་ནོ། །ཞས་ང་ཟེར་
[054-184a6] རོ། །དེ་ལྟར་ན། བྱང་ཆུབ་ཟད་མི་ཤེས་པའི་མདོ་ཆེན་པོ་འདི་ནི་བསོད་ནམས་ཀྱི་ཕུང་པོ་ཆེན་པོ་ཡིན་ཏེ། དེ་བས་ན། ཆེ་བ་ཞེས་བྱའོ། །སྔ་བ་དང། ཡངས་པ་དང། སོ་གའི་ཉི་མ་
[054-184a7] བཞིན་དུ་གཟི་བརྗིད་དང་ལྡན་པ་ཡིན་ཏེ། དེ་བས་ན། ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ། །དེ་ཅིའི་ཕྱིར་ཞེ་ན། འདི་ལས་དེ་བཞིན་གཤེགས་པའི་སྙིང་པོ་རྟག་པར་


[054-184b0] [184B] 
[054-184b1] །རིགས་ཀྱི་བུ། གཞན་ཡང་སྐར་མ་དང་སྲིན་བུ་མེ་ཁྱེར་གྱི་འོད་ནི། ཉི་ཟླའི་འོད་ལས་འདས་ཏེ་ཐལ་ལེར་སྣང་བར་མི་འགྱུར་རོ། །ཉི་ཟླའི་འོད་ནི། འོད་ཐམས་ཅད་
[054-184b2] ལས་འདས་ཏེ་ལམ་མེར་འདུག་གོ་དེ་བཞིན་དུ་གཞན་གྱི་འོད་རྣམས་ནི་མདོ་སྡེ་ཐམས་ཅད་དང། ཏིང་ངེ་འཛིན་ཐམས་ཅད་བསྒོམ་པར་བྱ་བ་བསྒོམས་པའི་ཡོངས་སུ་མྱ་ངན་ལས་
[054-184b3] འདས་པ་ཆེན་པོའི་མདོ་ཆེན་པོའི་འོད་ལས་འདས་ཏེ་ཐལ་ལེར་མི་འདུག་གོ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོའི་འོད་ནི་འོད་ཐམས་ཅད་ལས་འདས་ཏེ་ཐལ་ལེར་
[054-184b4] སྣང་ལ། སེམས་ཅན་ཐམས་ཅད་ཀྱི་སྤུ་དྲུང་དུ་ཞུགས་ནས་བྱང་ཆུབ་ཀྱི་སེམས་མི་དགོས་སོ་སྙམ་སྟེ་མ་བསྐྱེད་དུ་ཟིན་ཀྱང་བྱང་ཆུབ་ཀྱི་རྒྱུ་ངེས་པར་ཐོབ་པར་འགྱུར་ཏེ། དེ་བས་ན། མིང་
[054-184b5] ཡང་ཡོངས་སུ་མྱ་ངན་ལས་འདས་པ་ཆེན་པོ་ཞེས་བྱའོ། །གསོལ་པ་བྱང་ཆུབ་ཀྱི་སམས་མི་དགོས་པར་འཛིན་ཀྱང་སེམས་ཅན་ཐམས་ཅད་ཀྱི་ལུས་ཀྱི་བ་སྤུའི་ཁུང་བུ་ཐམས་ཅད་དུ་
[054-184b6] ལགས་ནས་བྱང་ཆུབ་ཀྱི་རྒྱུ་མངོན་པར་འགྲུབ་པར་འགྱུར་ཞེས་བགྱི་བ་འདི་ལ་གཏན་ཚིགས་བཀའ་སྩལ་འཚལ་ལགས་སོ། །བཅོམ་ལྡན་འདས་བསྟན་པ་འདི་ལ་ཕམ་པ་
[054-184b7] ཀྱིད་པ་དང། མཚམས་མ་མཆིས་པ་བགྱིད་པ་དང། མདོ་སྡེ་སྤོང་པ་དང། འདོད་ཆེན་པོ་དག་ཀྱང་གདའ་ལགས་ན། གལ་ཏེ་སེམས་མ་བསྐྱེད་དེ་མི་དགོས་པར་འཛིན་ཀྱང་བྱང་


[054-185a0] [185A] 
[054-185a1] ༄༅། །ཆུབ་པའི་བྱང་ཆུབ་ཀྱི་རྒྱུར་འགྱུར་དུ་ལགས་ན། སངས་རྒྱས་ཀྱིས་གསུངས་པ་ལ་བྱེ་བྲག་ཅི་མཆིས་ཏེ། ཡང་ན་བཞི་པོ་དེ་དག་མ་མཆིས་ཞེས་བཤད་འཚལ་
[054-185a2] ལགས་སོ། །ཡང་ན་དེས་སྡིག་པ་འབྱང་བར་འགྱུར་ཞེས་བཤད་འཚལ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འདོད་ཆེན་པ་མ་གཏོགས་པར་ཡོངས་སུ་མྱ་ངན་
[054-185a3] ལས་འདས་པའི་མདོ་ཆེན་པོ་འདི་རྣ་ལམ་དུ་གྲག་ཅིང་ཐོས་པ་ཙམ་གྱིས་ཀྱང་ཐམས་ཅད་ལ་བྱང་ཆུབ་ཀྱི་རྒྱུ་ཡོད་པར་འགྱུར་ཏེ་སངས་རྒྱས་གྲངས་མེད་པ་ལ་བཀུར་སྟི་བྱས་པ་རྣམས་
[054-185a4] ཀྱིས་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ཐོས་པར་ནུས་ལ། དགེ་བའི་རྩ་བ་ངན་ངོན་མ་ཡིན་པས་བྱང་ཆུབ་ཀྱི་རྒྱུ་ཐོབ་པར་འགྱུར་རོ། །དེ་བས་ན། དེ་བཞིན་
[054-185a5] གཤེགས་པའི་སྙིང་པོ་ཡང་དག་པར་སྟོན་པའི་ཕྱིར་མདོ་ཆེན་པོ་མཐུ་ཆེ་བ་ཡིན་ནོ། །གསོལ་པ། སེམས་མ་བསྐྱེད་དེ་མི་དགོས་པར་འཛིན་པས་ཇི་ལྟར་བྱང་ཆུབ་པའི་བྱང་ཆུབ་
[054-185a6] ཀྱི་རྒྱུར་འགྱུར་ལགས། བཀའ་སྩལ་པ། བྱང་ཆུབ་ཏུ་སེམས་བསྐྱེད་ནས་མི་དགོས་པར་འཛིན་ཅིང་མདོ་སྡེ་ཁྱད་དུ་གསོད་པ་གང་ཡིན་པ་དེ་དག་ལ་ནི། རྨི་ལམ་དུ་སྲིན་པོ་ཆེན་པོ་
[054-185a7] འཇིགས་པའི་གཟུགས་ཅན་གྱིས་བསྡིགས་ཏེ། འདི་སྐད་དུ་ངས་མ་བསད་པར་སྐྱེན་པར་བྱང་ཆུབ་ཏུ་སེམས་བསྐྱེད་ཅིག་ཅེས་ཀྱང་ཟེར་རོ། །དེ་ནས་དེ་དག་རྨི་ལམ་དུ་འཇིགས་ཤིང་


[054-185b0] [185B] 
[054-185b1] བྱེད་དེ། དེ་དག་ཤི་ནས་སེམས་ཅན་དམྱལ་བ་རྣམས་སུ་འཚེད་པའམ་ཡི་དྭགས་ཀྱི་འཇིག་རྟེན་ནས་མཐོ་རིས་སུ་སྐྱེས་ཀྱང་རུང་
[054-185b2] སྟེ། རྗེས་སུ་དྲན་ནས་དེའི་འོག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོར་འགྱུར་རོ། །དེ་ལྟར་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ནི། མཐུ་ཆེ་སྟེ། མི་
[054-185b3] དགོས་པར་འཛིན་ཅིང་སེམས་མ་བསྐྱེད་ཀྱང་བྱང་ཆུབ་ཀྱི་རྒྱུ་སྐྱེད་པར་བྱེད་དོ། །རྒྱུ་ནི། དེ་ཡིན་ནོ། །རྐྱེན་ནི། དེ་ཡིན་ཏེ་ཐེག་པ་ཆེན་པོ་འདི་ལ་རྒྱུ་མེད་པ་མ་ཡིན་ནོ། །དེ་བས་ན། ངའི་བསྟན་
[054-185b4] པ་ནི། སངས་རྒྱས་ཀྱིས་གསུངས་པ་ཞེས་བྱའོ། །རིགས་ཀྱི་བུ། གཞན་ཡང་ནམ་མཁའ་ལས་སྤྲིན་ཆེན་པོ་ཆར་འབེབས་པ་ན་ས་ཆེན་པོ་ཆུས་གང་བར་འགྱུར་ལ། གྲམ་པའི་ས་ཕྱོགས་
[054-185b5] སུ་ནི། ཆར་ཆེན་པོ་བབ་ཏུ་ཟིན་ཀྱང་ཆུ་ཅུང་ཟད་ཀྱང་གནས་པར་མི་འགྱུར་ཏེ། གར་གཞོལ་བར་འབབ་ལ། བབ་ནས་ཀྱང་དེར་གནས་པར་འགྱུར་ཏེ། སེམས་ཅན་ཐམས་ཅད་ལའང་ཕན་
[054-185b6] འདོགས་པར་འགྱུར་བ་དེ་བཞིན་དུ་མདོ་སྡེ་ཆེན་པོ་འདི་ལས་དམ་པའི་ཆོས་ཀྱི་ཆར་འབབ་མོད་ཀྱི། འདོད་ཆེན་པ་ལ་ནི། བྱང་ཆུབ་ཀྱི་རྒྱུ་སྐྱེ་བར་མི་འགྱུར་ཏེ། སྐྱེ་མི་སྲིད་དོ། །གཞན་
[054-185b7] དག་ལ་ནི། ས་གཞོལ་བའི་ཆུ་བཞིན་དུ་སྐྱེད་པར་བྱེད་དོ། །རིགས་ཀྱི་བུ། གཞན་ཡང་དཔེར་ན། སྲན་སྔེའུ་འམ། སྲན་གྲེའུ། སྲན་མའམ། སྦའི་ས་བོན་ཚིག་པ་རྣམས་ལ་སྤྲིན་


[054-186a0] [186A] 
[054-186a1] ༄༅། །ཆེན་པོའི་ཆར་སྟོང་དུ་བབ་ཀྱང་མྱུ་གུ་སྐྱེ་བར་མི་ནུས་ཏེ། དེ་དག་ལས་མྱུ་གུ་འབྱུང་མི་སྲིད་དོ། །དེ་བཞིན་དུ་འདོད་ཆེན་པ་རྣམས་ཀྱིས་ཡོངས་སུ་མྱ་ངན་ལས་འདས་
[054-186a2] པ་ཆེན་པོ་འདི་ཐོས་སུ་ཟིན་ཀྱང་བྱང་ཆུབ་ཀྱི་རྒྱུ་ཐོབ་མི་སྲིད་དེ། དེ་དག་ནི། དགེ་བའི་རྩ་བ་ཟད་པ་ཡིན་པའི་ཕྱིར་ས་བོན་ཚིག་པ་དང་འདྲའོ། །རིགས་ཀྱི་བུ། དཔེར་ན། ཀེ་ཏ་ཀའི་འབྲས་
[054-186a3] བུ་ཆུ་རྙོག་པ་ཅན་གྱི་ནང་དུ་བཅུག་ན། རྙོག་པ་བསལ་ཏེ་ཆུ་དང་བར་བྱེད་པ་དེ་བཞིན་དུ་ཡོངས་སུ་མྱ་ངན་ལས་འདས་པའི་མདོ་ཆེན་པོ་འྡིའང་ཀེ་ཏ་ཀའི་འབྲས་བུ་བཞིན་དུ་སེམས་
[054-186a4] ཅན་རྣམས་ཀྱི་ཕམ་པ་རྣམས་དང། མཚམས་མེད་པའི་ལས་རྣམས་ཀྱི་ལས་ཀྱི་འདམ་རྫབ་དང་རྙོག་པ་བསལ་ནས་བྱང་ཆུབ་ཀྱི་རྒྱུ་ལ་འགོད་པར་བྱེད་དེ། འདོད་ཆེན་པ་ནི། མ་
[054-186a5] གཏོགས་སོ། །ཀེ་ཏ་ཀའི་འབྲས་བུས་ཀྱང་རྙོག་པ་དང་བར་བྱེད་པར་ཟད་ཀྱི། ལོ་སྟོང་གི་བར་དུ་བདར་དུ་ཟིན་ཀྱང་འདམ་རྫབ་དེ་ལས་ཆུ་དབྱུང་བ་ནི། མི་ནུས་སོ། །དེ་བཞིན་དུ་
[054-186a6] འདོད་ཆེན་པའང་དགེ་བའི་རྩ་བ་ཟད་ཅིང་གཞི་མེད་པར་འགྱུར་བ་ཡིན་པས་དེ་ནི། ཡོངས་སུ་མྱ་ངན་ལས་འདས་པ་ཆེན་པོ་འདི་ལ་བྱེ་བར་ཐོས་སུ་ཟིན་ཀྱང་བྱང་ཆུབ་ཀྱི་རྒྱུ་སྐྱེད་
[054-186a7] པར་ཡོང་ཡེ་མི་ནུས་ཏེ། དེ་ལ་དགེ་བ་མེད་པའི་ཕྱིར་རོ། །རིགས་ཀྱི་བུ། དཔེར་ན། དུག་སྨན་གྱི་སྡོང་པོ་སྨན་གྱི་རྒྱལ་པོ་ཆེན་པོ་ནི་དར་བའམ། བུ་རམ་མམ། ཞུན་མར་རམ་


[054-186b0] [186B] 
[054-186b1] ཆུ་དང་སྦྱར་རམ། ཕྱེའམ། ལྡེ་གུའམ། ཐུག་པར་བྱས་སམ། ཁ་བསྐུས་སམ། དུད་པས་བདུགས་སམ། མིག་བསྐུས་སམ། དྲི་ཚོར་རམ། མཐོང་ངམ། རེག་པར་གྱུར་ཀྱང་
[054-186b2] རུང་སྟེ། སེམས་ཅན་ཐམས་ཅད་ཀྱི་ནད་སེལ་བར་བྱེད་ལ། ཤིང་ལྗོན་པ་དེ་འདི་སྙམ་དུ་བདག་གི་ལོ་མ་ཁྱེར་ན་རུང་ངོ། །རྩ་བ་ཁྱེར་ན་མི་རུང་ངོ་སྙམ་པའམ། བདག་གི་རྩ་བ་ཁྱེར་ན་རུང་
[054-186b3] ངོ། །ལོ་མ་ཁྱེར་ན་མི་རུང་ངོ་སྙམ་པའམ། སྡོང་བུ་ཁྱེར་ན་རུང་ངོ། །ཤུན་ལྤགས་ཁྱེར་ན་མི་རུང་ངོ་སྙམ་པའམ། ཤུན་ལྤགས་ཁྱེར་ན་རུང་ངོ། །སྡོང་བུ་ཁྱེར་ན་མི་རུང་ངོ་སྙམ་དུ་མི་
[054-186b4] སེམས་ཏེ། དེ་དེ་ལྟར་སེམས་མི་སྐྱེད་མོད་ཀྱི། འོན་ཀྱང་དེ་ནི། སྨན་ཁོ་ན་ཡིན་ཏེ། ནད་ཐམས་ཅད་སེལ་བར་བྱེད་དོ། །རིགས་ཀྱི་བུ། དེ་བཞིན་དུ་ཡོངས་སུ་མྱ་ངན་ལས་འདས་པ་
[054-186b5] ཆེན་པོའི་མདོ་ཆེན་པོ་འྡིའང་སེམས་ཅན་ཐམས་ཅད་ཀྱི་སྡིག་པའི་ལས་ཀྱི་ནད་རྣམས་སེལ་བར་བྱེད་དེ། ཕམ་པ་བྱེད་པ་རྣམས་ཀྱང་རུང། མཚམས་མེད་པ་བྱེད་པ་རྣམས་ཀྱང་རུང་
[054-186b6] འདི་ལས་ཕྱི་རོལ་པ་རྣམས་ཀྱང་རུང་སྟེ། བྱང་ཆུབ་དགོས་པར་མི་འཛིན་ཅིང་སེམས་མ་བསྐྱེད་ཀྱང་བྱང་ཆུབ་ཀྱི་རྒྱུ་སྐྱེད་པར་བྱེད་དོ། །དེ་ཅིའི་ཕྱིར་ཞེ་ན། སྡིག་པ་ཐམས་ཅད་ཀྱི་དུག་སྨན་
[054-186b7] གྱི་སྡོང་པོའི་སྨན་ནི། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་ཡིན་པའི་ཕྱིར་རོ། །ལུས་བསྒོམས་པ་རྣམས་ཀྱང་རུང་ལུས་མ་བསྒོམས་པ་རྣམས་ཀྱང་རུང་སྟེ། མདོ་སྡེ་


[054-187a0] [187A] 
[054-187a1] ༄༅། །འདིའི་མིང་ཙམ་ཐོས་ནའང་མདོ་སྡེ་འདི་ནི། ཡོད་དོ་སྙམ་དུ་ཤེས་ན། སྡིག་པའི་ནད་ཐམས་ཅད་འབྱང་བར་འགྱུར་རོ་།གསོར་མི་རུང་བའི་ནད་ཨ་ན་རྒ་ལ་
[054-187a2] ཞེས་བྱ་བ་དེ་ནི། ཇི་ལྟར་བྱས་ཀྱང་གསོར་མི་རུང་ངོ། །དེ་ཅིའི་ཕྱིར་ཞེ་ན། དེ་ནི། འཆི་བར་འགྱུར་བའི་ནད་ཡིན་པའི་ཕྱིར་ཏེ་དུས་མ་ཡིན་པར་འཆི་བའི་ནད་མ་ཡིན་ནོ། །དེ་བཞིན་
[054-187a3] དུ་འདོད་ཆེན་པའང་མདོ་སྡེ་འདིས་བྱང་ཆུབ་ཏུ་གཞོག་པར་མི་ནུས་ཏེ། དེ་ནི། རྒྱུ་མེད་པ་དང། ཤི་བ་ཡིན་པའི་ཕྱིར་རོ། །དཔེར་ན་ལག་མཐིལ་རྨ་མེད་པལ་དུག་གིས་མི་ཚུགས་
[054-187a4] ལ༑ རྨ་ཡོད་པ་ལ་ནི། དུག་གིས་ཚུགས་པར་འགྱུར་བ་དེ་བཞིན་དུ་འདིར་ཡང་འདོད་ཆེན་པ་ལ་བྱང་ཆུབ་ཀྱི་རྒྱུ་མི་སྐྱེའོ། །དེ་ལ་རྨ་ཞེས་བྱ་བ་ནི། བྱང་ཆུབ་ཀྱི་རྒྱུའོ། །དུག་ཅེས་བྱ་
[054-187a5] བ་ནི༑ མཆོག་ཏུ་བདེ་བའོ། །ལག་མཐིལ་རྨ་མེད་པ་ལྟ་བུ་ནི། འདོད་ཆེན་པོ་སྡིག་ཅན་ཡིན་ནོ། །དཔེར་ན། རྡོ་རྗེ་རིན་པོ་ཆེ་གཟི་བྱིན་ཆེན་པོ་ནི། ཅིས་ཀྱང་བཅག་མི་ནུས་ལ་སྣ་གྲངས་
[054-187a6] གཞན་ཐམས་ཅད་ནི། དེས་ཆོམ་པར་འགྱུར་མོད་ཀྱི། ལུག་རུ་ནི། མཆོད་དོ། །དེ་བཞིན་དུ་ཡོངས་སུ་མྱ་ངན་ལས་འདས་པའི་མདོ་ཆེན་པོ་འདིས་ཀྱང་ཤིན་ཏུ་སྡིག་པའི་ལས་བྱེད་
[054-187a7] པ་འདོད་ཆེན་པ་ནི། བྱང་ཆུབ་ཏུ་གཞག་པར་མི་ནུས་ཏེ། རྒྱུ་མེད་པའི་ཕྱིར་རྡོ་རྗེས་ལུག་རུ་ལ་མི་ཚུགས་པ་བཞིན་ནོ། །དཔེར་ན་ཤིང་ས་ལ་ཀི་དང། དོང་ཀའི་ཤིང་དང། ཀ་ན་ག་


[054-187b0] [187B] 
[054-187b1] ཤིང་བལ་གྱི་ཤིང་དང། བལ་མི་ཀི་དང། ཀར་ན་བལ་ལྱ་དང། སྐན་ད་སྟ་བ་དང། ཀེ་ཏ་ཀི་དང། པཏྟྲ་ཀ་དང། བིར་ན་དང། རོ་ཙ་ན་རྣམས་ནི། བཅད་དེ་དུམ་བུར་གཏུབས་ནས་
[054-187b2] ཁྱེར་ཏེ་ཁྱིམ་དུ་བཞག་ཀྱང་གལ་ཏེ་ཆུའི་རླན་དང་ཕྲད་ཕན་ཆད་མྱུར་དུ་སྐྱེ་བར་འགྱུར་ཏེ། ལོ་མ་ཁ་འབུ་བ་དང། སྙེ་མ་དང་ལྡན་ཞིང་ཡལ་ག་དང་སྡོང་བུ་དང་ལྡན་ཏེ་ཤིང་ལྗོན་པ་ཞེས་བྱ་
[054-187b3] བའི་གྲངས་སུ་གཏོགས་པར་འགྱུར་རོ། །དེ་བཞིན་དུ་བསྟན་པ་འདི་ལའང་ཕམ་པ་བྱེད་པ་རྣམས་དང། མཚམས་མེད་པ་བྱེད་པ་རྣམས་ཤིང་ཏ་ལའི་མགོ་བཅད་པ་བཞིན་དུ་གྱུར་པ་
[054-187b4] ལས༑ མདོ་སྡེ་འདི་ཐོས་མ་ཐག་ཏུ་སེམས་བསྐྱེད་པ་དགོས་པར་མི་འཛིན་གྱིས་ཀྱང་མི་མཆོག་དེ་དག་ནི། ཤིང་ས་ལ་ཀི་དང། དོང་ཀའི་ཤིང་ལ་སོགས་པ་བཞིན་དུ་བྱང་ཆུབ་ཏུ་འཁྲུངས་
[054-187b5] པར་འགྱུར་རོ། །དཔེར་ན། སེང་ལྡེང་དང། ཏིནྡུ་ཀའི་ཤིང་ལྗོན་པ་རྣམས་ནི། བཅད་ཕན་ཆད་ས་བོན་ཚིག་པ་བཞིན་དུ་སྐྱེ་བར་མི་འགྱུར་བ་དེ་བཞིན་དུ་འདོད་ཆེན་པོའི་སེམས་ཅན་རྣམས་
[054-187b6] ཀྱིས་ཀྱང་མདོ་སྡེ་འདི་ལན་མང་དུ་ཐོས་ཀྱང་ས་བོན་ཚིག་པ་བཞིན་དུ་བྱང་ཆུབ་ཏུ་འཁྲུངས་པར་མི་འགྱུར་རོ། །དཔེར་ན། སྤྲིན་ཆེན་པོ་ལས་ཆར་བབ་ཏུ་ཟིན་ཀྱང་ས་ཕྱོགས་བྱིལ་བོར་
[054-187b7] ལྡུག་[?] པ་ལ་ཆུ་མི་ཆགས་པ་བཞིན་དུ་མདོ་སྡེ་ཆེན་པོའི་སྤྲིན་འདི་ལས་ཆོས་ཀྱི་ཆར་འབབ་མོད་ཀྱི། འདོད་ཆེན་པ་ལ་བྱང་ཆུབ་ཀྱི་རྒྱུ་མི་ཆགས་ཏེ། དེ་ནི། རྡོ་རྗེ་བཞིན་དུ་བྱིལ་བོར་འདུག་


[054-188a0] [188A] 
[054-188a1] ༄༅། །པའི་ཕྱིར་རོ། །འདོད་ཆེན་པ་རྣམས་ཀྱིས་ནི། དགེ་བ་བྱས་པ་ནི། མི་མཐོང་གི། སྨད་པ་དང། བཤུང་བའི་སྡིག་པ་གང་ཡིན་པ་ནི། མཐོང་ངོ། །ལེགས་པར་བྱས་
[054-188a2] པ་ནི། བྱང་ཆུབ་ཀྱི་དོན་ཏོ། །མི་འོང་བ་ནི། མི་ཕྲད་པའི་དོན་ཏོ། །དགོངས་པ་ནི། དགེ་བའི་དོན་ཏོ། །དགོངས་པ་ལས་ཁྱད་པར་དུ་འཕགས་པའི་དགེ་བ་སུ་ལ་མི་འོང་ཞེ་ན། ལས་བཟང་པོ་
[054-188a3] ནི༑ འདོད་ཆེན་པ་ལ་མི་འོང་ངོ། །དགེ་བའི་སེམས་སུ་ལ་མི་འོང་ཞེ་ན། འདོད་ཆེན་པ་ཞེས་གྲགས་པ་ནི། དགེ་བ་མེད་པའི་སེམས་ཅན་ང་རྒྱལ་གྱི་དབང་དུ་གྱུར་པ་ཡིན་ཏེ། འདོད་
[054-188a4] ཆེན་པོ་དེ་ལ་མི་འོང་ངོ། །གཞིའི་ཡན་ལག་ཅི་ཞེ་ན། མདོ་སྡེ་སྤོང་བའོ། །དེ་བས་ན། མདོ་སྡེ་སྤོང་བ་ནི། འཇིགས་སུ་རུང་བ་ཡིན་ཏེ། དེས་འཇིགས་པར་གྱིས་ཤིག་དེ་ཡི་ཕྱིར་
[054-188a5] ན་མཁས་པ་བརྟན་པོ་རྣམས། །ལམ་པོ་ཆེ་ན་འདུ་བྱེད་ཡོད་པས་འཇིགས། །བྱས་པ་རྣམས་ནི་ལམ་ཆེན་འཇིགས་པ་མེད། །ང་རྒྱལ་དབང་གིས་མི་བཟད་འགྲོ་བར་འགྱུར། །དེས་
[054-188a6] ན་བློ་ངན་རྣམས་ཀྱིས་དེ་མི་ཐོབ། །སྤྲེའུ་རྣམས་ཟླ་བ་སྙབ་པར་བྱེད་པ་བཞིན། །མི་ཡི་དབང་པོ་ལམ་ཆེན་ཞུགས་པ་ལྟར། །མཁས་པ་བརྟན་པོ་རྣམས་ཀྱིས་ཐོབ་པར་འགྱུར། །གང་
[054-188a7] གིས་བྱས་པ་མི་མཐོང་ཞེ་ན། འདོད་ཆེན་པ་སྡིག་ཅན་གྱིས་བྱས་པ་མི་མཐོང་སྟེ། དེས་འཁོར་བའི་མཐའི་བར་གྱི་བྱས་པ་མི་མཐོང་ངོ། །ངས་དེའི་དོན་མདོར་བསྡུས་ཏེ་བསྟན་གྱི་


[054-188b0] [188B] 
[054-188b1] གང་གི་ཚེ་སེམས་ཅན་ཐམས་ཅད་སེམས་རྩེ་གཅིག་ཏུ་མཐུན་པར་གྱུར་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་
[054-188b2] པར་རྫོགས་པར་འཚང་རྒྱ་བར་འགྱུར་སྲིད་ན། དེའི་ཚེ་འདོད་ཆེན་པ་སྡིག་ཅན་བྱང་ཆུབ་མཆོག་ཏུ་མངོན་པར་རྫོགས་པར་འཚང་རྒྱའང་སྲིད་པ་ཞིག་ན། དེ་ནི། བྱས་པ་མི་མཐོང་བ་ཡིན་ཏེ་
[054-188b3] དཔའ་བོ་ཁྱོད་ཀྱིས་དེ་ལྟར་ཤེས་པར་གྱིས་ཤིག་སུའི་བྱས་པ་ཆུད་མི་ཟ་ཞེ་ན། དེ་བཞིན་གཤེགས་པའི་བྱས་པ་ཆུད་མི་ཟའོ། །གང་གི་ཚེ་འཁོར་བ་ན་གནས་པའི་སེམས་ཅན་ཐམས་
[054-188b4] ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་དེའི་ཚེ་དེ་བཞིན་གཤེགས་པའི་བྱས་པ་ཆུད་ཟ་བར་འགྱུར་ཏེ། དེའི་ཚེ་གཏན་དུ་ཡོངས་སུ་མྱ་ངན་
[054-188b5] ལས་འདས་པ་ཡོངས་སུ་མྱ་ངན་ལས་འདས་ནས་མར་མེ་དང་ཤིང་ཟད་པའི་མེ་བཞིན་དུ་སངས་རྒྱས་མི་རྟག་པར་འགྱུར་རོ། །དེ་བཞིན་དུ་འདོད་ཆེན་པོའི་སྡིག་པའི་ལས་ཀྱང་སྨད་པ་དང་
[054-188b6] བཤུང་བ་ཡིན་ནོ། །བྱང་ཆུབ་ཀྱི་རྒྱུའི་བསོད་ནམས་གང་ཡིན་པ་དེ་གལ་ཏེ་བྱང་ཆུབ་སེམས་དཔའ་སྤོང་བར་བྱེད་ན། དེའང་ཐེག་པ་ཆེན་པོ་ལ་སྨོད་པ་དང། བཤུང་བ་ཞེས་བྱའོ། །དེ་སྟེ་
[054-188b7] མི་སྤོང་ན་ནི། དེ་ལྟ་ན། རྫོགས་པའི་སངས་རྒྱས་ཞེས་བྱ་བའི་མིང་ཐོགས་པར་འགྱུར་ཏེ། དེ་ནི། སངས་རྒྱས་རྣམས་ཀྱི་ཆོས་ཉིད་ཡིན་ནོ། །འོ་མ་དང་ནི་སྡིག་པའི་ལས། །མོད་ལ་ལྡང་བར་མི་


[054-189a0] [189A] 
[054-189a1] ༄༅། །འགྱུར་ཏེ། །མེ་ནི་ཐལ་བས་གཡོགས་པ་ལ། །བྱིས་པ་སོང་ན་འཚིག་པ་བཞིན། །འདོད་ཆེན་པ་ལོང་བ་གཅིག་པུ་དགྲ་བཅོམ་པ་ཡིན་པར་འདོད་པ་ནི། ལམ་མི་
[054-189a2] ཟད་པ་ཆེན་པོར་འགྲོ་འདོད་དོ། །བྱམས་པ་དང་ལྡན་པའི་དགྲ་བཅོམ་པ་ཡིན་པར་འདོད་ལ་ཤིན་ཏུ་རྒྱས་པ་སུན་དབྱུང་བར་འདོད་དེ། དགྲ་བཅོམ་པ་ཡིན་པར་འདོད་ཅིང་ཉན་ཐོས་ཀྱི་
[054-189a3] ཐེག་པ་སུན་ཕྱུང་ནས་ང་ནི། བྱང་ཆུབ་སེམས་དཔའ་སྟེ། ཤིན་ཏུ་རྒྱས་པ་སྟོན་པ་ཡིན་ནོ། །སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོའི་ཡོན་ཏན་རྣམས་ཡོད་དོ། །
[054-189a4] སངས་རྒྱས་ཡོད་དོ། །ཞེས་ཟེར་ཞིང་སངས་རྒྱས་སུ་ལུང་སྟོན་པར་བྱེད་དེ། ང་དང་ཁྱེད་ཀྱིས་ཉོན་མོངས་པའི་རྣམ་པ་ཆུའི་བུམ་པ་བཞིན་དུ་གཞོམ་པར་བྱའོ། །ཐེ་ཚོམ་མེད་པར་བྱང་
[054-189a5] ཆུབ་བསྒོམ་པར་བྱ་སྟེ། མདོ་སྡེའི་མན་ངག་ནི། དེ་ལྟ་བུ་ཡིན་ནོ་།ཞེས་ཟེར་རོ། །དཔེར་ན། རྒྱལ་པོའི་ཕོ་ཉ་གཙང་ཞིང་སྙིང་ཉེ་ལ་སྨྲ་མཁས་ཤིང་གཟི་བྱིན་ཆེ་བ། དགྲའི་ནང་དུ་རང་གི་
[054-189a6] སྲོག་དང་བསྡོས་ཏེ་རྒྱལ་པོ་ལ་ཚིག་རྫོགས་པར་སྨྲ་བ་དེ་བཞིན་དུ་ཤེས་རབ་ཅན་ཤིན་ཏུ་རྒྱས་པ་གཅེས་པར་འཛིན་པ་ནི། བྱིས་པ་རྣམས་ཀྱི་ནང་དུ་རང་གི་སྲོག་དང་བསྡོས་ནས་
[054-189a7] སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་པས་སངས་རྒྱས་སུ་ལུང་སྟོན་པར་བྱེད་དོ། །དགོན་པ་པ། མདོ་སྡེ་སྦོང་བ། བྱིས་པ་བླུན་པོ་དགྲ་བཅོམ་པ་ཡིན་


[054-189b0] [189B] 
[054-189b1] ལྟ་ཞིང་སེམས་ཅན་ཆེན་པོ་དང་འདྲ་བར་ལྟ་སྟེ། འདོད་ཆེན་པ་དགེ་སློང་སྡིག་ཅན་དེ་དགོན་པ་ན་གནས་ཤིང་བདག་ཉིད་
[054-189b2] དགྲ་བཅོམ་པ་དང་འདྲ་བར་རྩི་བར་བྱེད་དེ། དགོན་པ་ན་གནས་པའི་དགེ་སློང་རྣམས་གཞན་གྱིས་བོས་པ་མི་བཟོད་ལ་རྐྱེན་བཞི་ལས་ཤིན་ཏུ་རྒྱས་པ་ནི། བདུད་ཀྱིས་སྨྲས་པ་
[054-189b3] ཡིན་ནོ༑ ༑བཅོམ་ལྡན་འདས་ནི། མི་རྟག་གོ། ཆོས་དང། དགེ་འདུན་ཡང་མེད་པར་འགྱུར་རོ། །དམ་པའི་ཆོས་མེད་པར་འགྱུར་བའི་ལྟས་དེ་ལྟ་བུ་དག་ཀྱང་སྣང་ངོ། །ཞེས་བྱ་བ་འདི་
[054-189b4] ཐེག་པ་ཆེན་པོ་ལས་ལེགས་པར་བཤད་དོ། །ཞེས་ཟེར་ཏེ། དེ་སྐད་དུ་དམ་པའི་ཆོས་མ་ཡིན་པར་སྨྲ་བ་ནི། འོ་མ་བཞིན་དུ་མོད་ལ་ལྡང་བར་མི་འགྱུར་ཏེ། མེ་ཐལ་བས་བཀབ་པ་
[054-189b5] ལ་བབ་པ་བཞིན་དུ་བྱིས་པ་འདོད་ཆེན་པ་རྣམས་ཕྱིས་འཚིག་པར་འགྱུར་རོ། །དེ་ལྟར་ན། སངས་རྒྱས་ཀྱི་བསྟན་པ་ཐེག་པ་ཆེན་པོ་ཆ་ཕྲ་བ་ཡིན་ཏེ། མདོ་སྡེ་འདི་ནི། ཀེ་ཏ་ཀའི་
[054-189b6] འབྲས་བུ་དང་འདྲའོ། །རིགས་ཀྱི་བུ། དཔེར་ན། མེ་ཏོག་པདྨ་ཁ་ཟུམ་པ་ཉི་མའི་འོད་ཀྱིས་ཕོག་ན། འབྱེ་བ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་
[054-189b7] ཐོས་མ་ཐག་ཏུ་བྱང་ཆུབ་ཀྱི་སེམས་མིང་ཙམ་བསྐྱེད་པའང་མི་དགོས་པར་འཛིན་པའི་སེམས་ཅན་ཐམས་ཅད་ཀྱང་དབང་མེད་པར་བྱང་ཆུབ་ཀྱི་རྒྱུ་སྤུ་དྲུང་ཐམས་ཅད་དུ་འཇུག་པར་འགྱུར་


[054-190a0] [190A] 
[054-190a1] ༄༅། །རོ༑ ༑འདོད་ཆེན་པ་རྣམས་ལའང་དེ་བཞིན་གཤེགས་པའི་སྙིང་པོ་ཡོད་མོད་ཀྱི། འོན་ཀྱང་གཡོགས་མ་བཞིན་དུ་སྟུག་པོར་འདུག་གོ། །དཔེར་ན། དར་གྱི་སྲིན་བུ་
[054-190a2] རང་ཉིད་ཀྱི་ཀུན་ནས་དཀྲིས་ཏེ་སྒོ་མ་གཏོད་པར་ཕྱིར་འབྱུང་མི་ནུས་པ་དེ་བཞིན་དུ་དེ་བཞིན་གཤེགས་པའི་སྙིང་པོའང་དེའི་ལས་ཀྱི་ཉེས་པས་འདོད་ཆེན་པའི་ཁོང་ནས་དབྱུང་བར་མི་
[054-190a3] ནུས་སོ༑ ༑དེ་བས་ན། འཁོར་བའི་མཐའ་ལས་བྱང་ཆུབ་ཀྱི་རྒྱུ་མི་འཐོབ་བོ། །རིགས་ཀྱི་བུ། དཔེར་ན། པྡྨ་དང། ཨུཏྤ་ལ་དང། ཀུ་མུ་ད་དང། པདྨ་དཀར་པོ་རྣམས་འདམ་གྱི་ནང་ནས་
[054-190a4] སྐྱེས་ཀྱང་འདམ་གྱིས་མི་གོས་པ་དེ་བཞིན་དུ་མདོ་སྡེ་ཆེན་པོ་འདི་ལའང་ཐེག་པ་ཆེན་པོ་རྣམས་ཉོན་མོངས་པ་དང་བཅས་པ་ཡིན་དུ་ཟིན་ཀྱང་ཉོན་མོངས་པ་མེད་པའི་གྲངས་སུ་གཏོགས་
[054-190a5] སོ༑ ༑ཅིའི་ཕྱིར་མི་གོས་ཤེ་ན། དེ་བཞིན་གཤེགས་པའི་སྙིང་པོའི་བྱིན་གྱི་རླབས་ཀྱིས་མི་ཤེས་སོ། །དཔེར་ན། སེར་བུ་བསིལ་བ་ལངས་པའི་ཚེ་དབང་མེད་པར་སེམས་ཅན་ཐམས་
[054-190a6] ཅད་ཀྱི་སྤུ་དྲུང་ཐམས་ཅད་དུ་ཞུགས་ནས་ཚ་བ་ཐམས་ཅད་ཞི་བར་བྱེད་པ་དེ་བཞིན་དུ་མདོ་སྡེ་ཆེན་པོ་འྡིའང་སེམས་ཅན་ཐམས་ཅད་ཀྱི་སྤུ་དྲུང་ཐམས་ཅད་དུ་ཞུགས་ནས་དབང་མེད་
[054-190a7] པར་བྱང་ཆུབ་ཀྱི་རྒྱུ་ལ་འཇོག་པར་བྱེད་དེ། འདོད་ཆེན་པ་སེམས་བསྐྱེད་པ་དགོས་པར་མི་འཛིན་པ་ནི། མ་གཏོགས་སོ། །རིགས་ཀྱི་བུ་དཔེར་ན། སྨན་པ་ཚེའི་རིག་བྱེད་ཡན་ལག་


[054-190b0] [190B] 
[054-190b1] ནད་པ་ཐམས་ཅད་གསོ་བར་བྱེད་མོད་ཀྱི། གསོར་མི་རུང་བ་ནི། གསོ་བར་མི་ནུས་པ་དེ་བཞིན་དུ་མདོ་སྡེ་དང། ཏིང་ངེ་འཛིན་ཐམས་ཅད་ཀྱང་འདོད་ཆགས་དང་
[054-190b2] ཞེ་སྡང་དང། གཏི་མུག་གི་ནད་ཀྱིས་ཐེབས་པ་ཐམས་ཅད་གསོ་བར་བྱེད་ལ། ཉོན་མོངས་པའི་ཟུག་རྔུ་ཐམས་ཅད་ཀྱང་སེལ་བར་བྱེད་མོད་ཀྱི། ཕམ་པ་བྱེད་པ་རྣམས་དང། མཚམས་
[054-190b3] མེད་པ་བྱེད་པ་རྣམས་ནི། གསོ་བར་མི་ནུས་སོ། །དཔེར་ན། སྨན་པ་ཚེའི་རིག་བྱེད་ཡན་ལག་བརྒྱད་ཀྱི་རྒྱུ་ཕྱི་མ་ཤེས་པ་ནི། སེམས་ཅན་ཐམས་ཅད་ཀྱི་ནད་གསོ་བར་བྱེད་མོད་ཀྱི། དེས་
[054-190b4] ཀྱང་འཆི་བའི་དུས་ལ་བབ་པའི་ནད་གསོ་མི་ནུས་པ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འྡིའང་སེམས་ཅན་ཐམས་ཅད་ཀྱི་ཉོན་མོངས་པའི་ནད་ཐམས་
[054-190b5] ཅད་བསལ་ནས་སེམས་ཅན་རྣམས་བྱང་ཆུབ་ཀྱི་རྒྱུ་ལ་འགོད་པར་བྱེད་མོད་ཀྱི། འཆི་བའི་དུས་ལ་བབ་པ་ལྟ་བུའི་འདོད་ཆེན་[?] པོ་ནི། མ་གཏོགས་སོ། །དཔེར་ན། དམུས་ལོང་གིས་
[054-190b6] ཉི་ཟླའི་འོད་ཀྱང་མི་ཤེས་པ་གསལ་བར་ལྟ་ག་ལ་མཐོང་སྟེ་སྨན་པ་ཆེན་པོས་ཀྱང་མིག་རྟུལ་བ་རྣམས་ཀྱིས་མིག་བཅོས་ནས་མཐོང་བར་ཟད་དེ། དམུས་ལོང་ནི། མ་གཏོགས་སོ། །དེ་
[054-190b7] བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འྡིའང་ལོང་བ་ལྟ་[?] བུའི་ཉན་ཐོས་དང། རང་སངས་རྒྱས་ཐམས་ཅད་ཀྱི་མིག་བཅོས་ནས་མྱུར་བ་ཁོ་ནས་ཐེག་པ་ཆེན་པའི་མིག་


[054-191a0] [191A] 
[054-191a1] ༄༅། །མཐོང་བར་བྱེད་ལ། ཕམ་པ་བྱེད་པ་རྣམས་དང། མཚམས་མེད་པ་བྱད་པ་སེམས་བསྐྱེད་མི་དགོས་པར་འཛིན་པ་རྣམས་ཀྱང་བྱང་ཆུབ་ལ་འགོད་པར་བྱེད་མོད་
[054-191a2] ཀྱི༑ ཤིན་ཏུ་དམུས་ལོང་དུ་འདུག་པ་འདོད་ཆེན་པ་ནི། མ་གཏོགས་སོ་།རིགས་ཀྱི་བུ། དཔེར་ན། སྨན་པ་ཆེན་པོ་ཚེའི་རིག་བྱེད་ཡན་ལག་བརྒྱད་ཀྱི་རྒྱུད་ཕྱི་མ་ཤེས་པ་ནི། སྨན་སྣར་
[054-191a3] བླུགས་པ་དང། ཁོང་དུ་བཏུང་བ་དང། ལུས་ལ་བསྐུ་བ་དང། དུད་པས་བདུག་པའི་ལས་རྣམས་ཀྱིས་སེམས་ཅན་ཐམས་ཅད་ཀྱི་ནད་སེལ་བར་བྱེད་དོ། །མགོན་མེད་པ་རྣམས་དང་
[054-191a4] བདག་ཅག་ལ་སྨན་མི་དགོས་སོ། །སྙམ་སྟེ། སེམས་མི་བསྐྱེད་པ་རྣམས་ཀྱང་ཁྱིམ་དག་གི་ནང་ངམ། རྩྭ་དག་གི་ཁྲོད་དུ་བཞག་སྟེ་སྔགས་དང། སྨན་དང། སྨན་གནོད་སེལ་གྱི་
[054-191a5] མཐུས་དུག་རྣམས་དང། ནད་རྣམས་སེལ་བར་བྱེད་ལ། བུད་མེད་སྦྲུམ་མ་བུ་བཙའ་བར་འདོད་ན་བཙར་མི་བཏུབ་པ་རྣམས་ཀྱང་སྨན་གནོད་སེལ་གྱི་མཐུས་བདེ་བར་བཙའ་བར་
[054-191a6] བྱེད་ལ། བྱིས་པའང་ནད་མེད་པར་བྱེད་པ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་གླེགས་བམ་དུ་བྱས་པ་སེམས་ཅན་ཐམས་ཅད་ཀྱི་ཁྱིམ་ན་འཚང་
[054-191a7] པ་དེ་དག་ཀྱང་ཐེག་པ་ཆེན་པོའི་མཐུས་བདེ་བར་བྱེད་ལ་མདོ་ཆེན་པོ་འདིས་བྱང་ཆུབ་སེམས་དཔའ་སེམས་དཔའ་ཆེན་པོར་ཡང་འགྱུར་རོ་།ཕམ་པ་བྱེད་པ་རྣམས་དང། མཚམས་


[054-191b0] [191B] 
[054-191b1] བྱང་ཆུབ་ལ་འགོད་པར་བྱེད་དེ། འདོད་ཆེན་པ་ཤི་བ་དང་འདྲ་བ་ནི། མ་གཏོགས་སོ། །གསོལ་པ། ཕམ་པ་བགྱིད་པ་རྣམས་
[054-191b2] དང། མཚམས་མ་མཆིས་པ་མི་བཟད་པ་ཏ་ལའི་མགོ་བཅད་པ་དང་འདྲ་བ་དེ་དག་བདག་ཅག་གིས་བྱང་ཆུབ་ཏུ་སེམས་བསྐྱེད་མི་དགོས་སོ་།སྙམ་དུ་འཛིན་ན། སེམས་མ་བསྐྱེད་པར་དེ་
[054-191b3] དག་ལ་བྱང་ཆུབ་ཀྱི་རྒྱུ་ཇི་ལྟར་སྐྱེ་བར་འགྱུར་ལགས། བཀའ་སྩལ་པ། རིགས་ཀྱི་བུ། དེ་དག་ནི། རྨི་ལམ་དུའང་རུང། ཤི་བའི་འོག་ཏུའང་རུང་སྟེ། སེམས་ཅན་དམྱལ་བ་རྣམས་
[054-191b4] སུ་འཚེད་པ་ན། འདི་སྙམ་དུ་སེམས་ཏེ། བདག་ཅག་གིས་ནི། མ་ལེགས་པ་བྱས་སོ། །གལ་ཏེ་འདི་ནས་ཐར་པར་འགྱུར་བ་ཞིག་ཡོད་ན་ནི། ཤིན་ཏུ་འཇིགས་པ་འདི་མཐོང་བས་
[054-191b5] བདག་ཅག་གང་དང་གང་དུ་སྐྱེས་པ་དེ་དང་དེར་བྱང་ཆུབ་ཏུ་སེམས་བསྐྱེད་པར་བྱའོ། །སྙམ་དུ་སེམས་ཏེ། དམ་པའི་ཆོས་དབྱུང་བར་སེམས་པ་ནི། འབྲས་བུ་ཆེ་བ་ཡིན་ནོ། །དཔེར་ན་
[054-191b6] བྱིས་པ་ལ་ལ་ཤེད་བྱེ་ནས་བདག་ཉིད་ཤེས་པར་བྱེད་ཅིང་འདི་ལྟར་བདག་མའི་མངལ་ན་འདུག་པའི་ཚེ་སྨན་པ་འདིས་སྔགས་དང་སྨན་གནོད་སེལ་གྱི་མཐུས་བདག་གི་མ་བདེ་བར་བྱས་
[054-191b7] པས་ན་སྲོག་འདི་ནི། ཁྱོད་ཀྱི་དྲིན་ནོ། །ཀྱེ་མ་བདག་གི་མ་གང་གིས་བདག་ཟླ་བ་བཅུ་གཉིས་ཀྱི་བར་དུ་མའི་མངལ་ན་འཆང་ཞིང་ཤིན་ཏུ་ཉོན་མོངས་པར་གྱུར་ནས་དེའི་འོག་ཏུ་དེས་བདག་


[054-192a0] [192A] 
[054-192a1] ༄༅། །ཤིན་ཏུ་ཚེགས་ཆེན་པོས་བཙས་པ་དང། བདག་མངལ་གྱི་དྲི་མ་ལྗན་ལྗིན་དང། ཁྲག་གིས་གཡོགས་པ་བཀྲུས་པ་དང། བདག་གི་མཆུ་ཁ་ཆུ་ནལ་ནལ་པོར་གཤེར་
[054-192a2] བར་འདུག་པ་ལ་འོ་བྱས་པ་དང། ཐབས་ཅི་ཡོད་པས་གསོས་པ་ནི་མཆོག་ཏུ་དཀའ་བ་བྱེད་བྱེད་པ་ཡིན་ཏེ། ད་ནི། ཁྱོད་ཀྱི་བཀའ་དྲིན་ལ་བདག་སྐྱེས་པས་བླ་མའི་མཆོད་པ་བྱ་དགོས་
[054-192a3] ཏེ༑ དེ་དང་འཚམ་པར་བྱའོ། །ཞེས་ཟེར་བ་དེ་བཞིན་དུ་ཕམ་པ་བྱེད་བྱེད་པ་རྣམས་དང། མཚམས་མེད་པ་བྱེད་བྱེད་པ་རྣམས་འཆི་བའི་ཚེ་དྲན་པ་མ་བརྗེད་པའི་འབྲས་བུས་ལྷའི་
[054-192a4] འཇིག་རྟེན་དུ་སྐྱེ་བར་འགྱུར་ཏེ། དེ་ནས་ཕམ་པ་བྱེད་བྱེད་པ་དང་མཚམས་མེད་པ་བྱེད་བྱེད་པའང་དྲན་པ་མ་བརྗེད་པའི་འབྲས་བུས་སེམས་ཅན་དམྱལ་བའམ། མིའི་འཇིག་རྟེན་
[054-192a5] དུ་བྱང་ཆུབ་ཀྱི་རྒྱུར་འགྱུར་ཏེ། འདོད་ཆེན་པ་ནི། མ་གཏོགས་སོ་།དཔེར་ན། སྨན་པའམ། སྨན་པའི་བུ་རྒྱུད་ཕྱི་མ་ཤེས་པས་སྦྲུལ་གདུག་པ་དང། མི་གདུག་པ་དང། ཀླུ་བྱ་གག་
[054-192a6] ཅེས་བྱ་བ་ལ་སོགས་པ་སྨན་གནོད་སེལ་དང། རིག་སྔགས་ཀྱི་མཐུས་རང་གི་ལམ་ལ་དབང་བྱ་བ་བཞིན་དུ་བཏུལ་ནས་དུག་མེད་པར་བྱེད་དེ། ཀླུ་ཤིན་ཏུ་དྲག་པོ་ནི། མ་གཏོགས་
[054-192a7] སོ༑ ༑དེ་བཞིན་དུ་མདོ་སྡེ་ཆེན་པོ་སྨན་གནོད་སེལ་དང་འདྲ་བ་འདིས་ཀྱང་ཕམ་པ་བྱེད་པ་རྣམས་དང། མཚམས་མེད་པའི་ལས་བྱེད་པའི་སྡིག་ཅན་གྱི་ཀླུ་མཆོག་ཏུ་དྲག་པ་སེམས་བསྐྱེད་


[054-192b0] [192B] 
[054-192b1] ཆེན་པོར་འགོད་པར་བྱེད་དེ། དེ་བས་ན། སེམས་ཅན་ཐམས་ཅད་ཀྱི་བདེ་བ་བསྐྱེད་པའི་ཕྱིར་ཡོངས་སུ་མྱ་ངན་ལས་འདས་
[054-192b2] པ་ཆེན་པོའི་མིང་སྨན་གནོད་སེལ་ཆེན་པོ་ཡོན་ཏན་གྱི་ཚུལ་ཅན་ཞེས་བྱ་སྟེ། འདོད་ཆེན་པའི་ཀླུ་དྲག་པོ་མི་བཟད་པ་ནི། མ་གཏོགས་སོ་།དཔེར་ན། སྨན་པས་དུག་སྨན་ཟུག་རྔུ་འབྱིན་
[054-192b3] པའི་སྨན་གྱི་རྒྱལ་པོ་བསྒྲུབས་ཏེ། དེས་རྔ་བོ་ཆེ་ལ་བསྐུས་ནས་ཕོ་བྲང་འཁོར་དུ་རྔ་དེ་བརྡུངས་ན་སྒྲ་དེའི་མཐུས་སྐྱེ་བོ་ཇི་སྙེད་ཀྱིས་སྒྲ་ཐོས་པ་དེ་དག་གི་ཟུག་རྔུ་ཐམས་ཅད་འབྱུང་བར་འགྱུར་
[054-192b4] ཏེ༑ དེ་ཉིད་ན་འཆི་བའི་དུས་ལ་ཉེ་བ་རྣམས་ཀྱིས་ནི། འབྱུང་བར་མི་འགྱུར་རོ། །དེ་ཅིའི་ཕྱིར་ཞེ་ན། དེ་དག་གི་ལས་ཀྱི་རྣམ་པར་སྨིན་པ་མི་བཟད་པ་ཡོད་པའི་ཕྱིར་རོ། །དེ་བཞིན་དུ་ཡོངས་
[054-192b5] སུ་མྱ་ངན་ལས་འདས་པ་ཆེན་པོའི་མདོ་ཆེན་པོའི་སྒྲ་གང་དུ་ཐོས་ཀྱང་རུང་སྟེ། འདུ་བྱེད་ཀྱི་ཕོ་བྲང་འཁོར་ན་གནས་པའི་སེམས་ཅན་ཐམས་ཅད་ཀྱི་འདོད་ཆགས་དང། ཞེ་སྡང་དང། གཏི་
[054-192b6] མུག་གི་ཟུག་རྔུ་རྣམས་འབྱིན་པར་བྱེད་ལ་འདུ་བྱེད་པ་མེད་པར་ཡང་བྱེད་དོ། །ཕོ་བྲང་འཁོར་ན་གནས་པ་དེ་དག་གི་ཡིད་ལ་འདི་སྙམ་དུ་ཟུག་རྔུ་འབྱུང་བར་མི་འགྱུར་རོ་སྙམ་དུ་སེམས་
[054-192b7] མོད་ཀྱི། དེ་དག་གི་ཡིད་ལ་ཟུག་རྔུ་རྣམས་འབྱུང་བར་འགྱུར་རོ་སྙམ་དུ་ཇི་ག་སེམས་སམ། དེ་བཞིན་དུ་གཅིག་ཤོས་རྣམས་ལའང་འདོད་ཆགས་དང། ཞེ་སྡང་དང། གཏི་མུག་གི་ཟུག་


[054-193a0] [193A] 
[054-193a1] ༄༅། །རྔུ་རྣམས་འབྱུང་བར་འགྱུར་རོ་སྙམ་པའི་སེམས་མེད་དེ་དེ་དག་གི་སེམས་ནི། འདོད་པ་རྣམས་ལ་གནས་སོ། །དེ་བཞིན་དུ་ཕམ་པ་བྱེད་པ་རྣམས་དང། མཚམས་
[054-193a2] མེད་པའི་ལས་བྱེད་པ་སེམས་བསྐྱེད་མི་དགོས་པར་འཛིན་པ་རྣམས་ཀྱིའང་བྱང་ཆུབ་ཀྱི་རྒྱུ་སྐྱེད་པར་བྱེད་དེ། འདོད་ཆེན་པ་འཆི་བའི་དུས་ལ་བབ་པ་དང་འདྲ་བ་ནི། མ་གཏོགས་སོ། །
[054-193a3] རིགས་ཀྱི་བུ། དཔེར་ན། མཚན་མོ་མུན་པའི་ནང་ན་ཛམྦུའི་གླིང་པའི་སེམས་ཅན་རྣམས་ཞིང་བླས་ལ་སོགས་པའི་ལས་བྱ་བ་ལ་འཇུག་པ་མེད་དེ། ཉི་མ་འཆར་བ་ལ་སྡོད་ཅིང་འཁོད་
[054-193a4] དོ༑ ༑དེ་ནས་ཉི་མ་ཤར་བ་དང་ཞིང་བླས་ལ་སོགས་པ་བྱེད་པ་ལ་འཇུག་གོ། །དེ་བཞིན་དུ་ཐེག་པ་ཆེན་པོ་པ་རྣམས་ཀྱིས་ཀྱང་མདོ་སྡེ་དང། ཏིང་ངེ་འཛིན་ཐམས་ཅད་ཐོས་ཤིང་བསྒོམས་ནས་
[054-193a5] ཞིང་བླས་བྱེད་འདོད་པའི་སེམས་ཅན་མཚན་མོ་སྡོད་པ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོའི་ཉི་མ་འཆར་བ་ལ་སྡོད་དོ། །དེ་ནས་མདོ་ཆེན་པོ་འདི་ལས་
[054-193a6] དགོངས་པའི་ཚིག་ཐོས་ནས་དམ་པའི་ཆོས་ཀྱི་གནས་སུ་ལས་རྩོམ་པར་བྱེད་དོ། །དེ་ནས་ཞིང་བླས་ཇི་ལྟར་བྱས་པ་ལ་ཆར་ཆེན་པོ་བབ་པས་ལོ་ཐོག་སྐྱེ་བར་འགྱུར་ལ་ལོའང་ལེགས་
[054-193a7] བར་འགྱུར་རོ། །དེ་བཞིན་དུ་དམ་པའི་ཆོས་ཀྱི་ཞིང་བླས་བྱས་པ་ལ་དེ་བཞིན་གཤེགས་པའི་སྙིང་པོའི་མདོ་ཆེན་པོའི་སྤྲིན་ཆེན་པོ་ལས་ཐོས་པའི་ཆོས་ཀྱི་ཆར་བབ་ན། རིམས་ནད་རྣམ་


[054-193b0] [193B] 
[054-193b1] བདེ་བ་དང། ལོ་ལེགས་པ་དང། ཡིད་དུ་འོང་བར་བྱེད་པའི་ལུང་བསྟན་པ་ཆེན་པོའི་ལོ་ཐོག་སྐྱེ་བར་འགྱུར་ཏེ། དམ་པའི་ཆོས་པདྨ་དཀར་པོའི་མདོ་
[054-193b2] ཆེན་པོ་ལས་ཉན་ཐོས་ཆེན་པོ་བརྒྱད་ཅུ་དཔྱིད་ཟླ་ར་བ་ལ་[?] རྣམས་མཐར་ཐུག་པ་བཞིན་དུ་ལུང་བསྟན་པ་ཆེན་པོའི་ལོ་ཐོག་སྐྱེ་བའི་མཐར་ཐུག་པ་དང་འདྲ་བར་འགྱུར་ཏེ། འདོད་ཆེན་པ་
[054-193b3] ནི༑ མ་གཏོགས་སོ།། །།འཕགས་པ་ཡོངས་སུ་མྱ་ངན་ལས་འདས་པ་ཐེག་པ་ཆེན་པོའི་མདོ། བམ་པོ་བཅུ་གཉིས་པ། རིགས་ཀྱི་བུ། དཔེར་ན། སྨན་པ་ཆེན་པོས་འབྱུང་
[054-193b4] པོས་ཟིན་པའམ། སྦྲུལ་གྱིས་ཟིན་པའི་དོན་དུ་སྨན་གྱི་རི་ལུའམ། སྨན་གནོད་སེལ་རྒྱང་གྲགས་མང་པོ་ཞིག་ཏུ་བསྐུར་ཏ། འདི་སྐད་དུ་སྨན་འདི་མྱུར་དུ་ཁྱེར་ནས་ཀྱང་དེའི་དཔྱད་
[054-193b5] གྱིས་ཤིག་དང། དེ་ལྟར་བྱས་ན། དེའི་ལྷ་དང། ཀླུ་དང། གནོད་སྦྱིན་དང། སྲིན་པོའི་གདོན་རྣམས་མེད་པར་འགྱུར་རོ། །དེ་སྟེ་མ་ཁྱེར་ན། བདག་ཉིད་འགྲོ་བར་བྱའོ། དེར་བར་མ་དོར་ཆུད་
[054-193b6] ཟོས་ན་མི་རུང་ངོ། །ཞེས་ཀྱང་ཟེར་ལ། དེ་ནས་སྨན་པའམ། སྨན་པའི་འཕྲིན་པ་དེ་ཐག་རིང་པོ་ཞིག་ནས་མཐོང་ནས་སྔགས་དེའི་གཟི་བྱིན་དང། མཐུས་གནོད་པ་ཐམས་ཅད་ཞི་བར་
[054-193b7] འགྱུར་ཏེ། དེའང་བདེ་བར་འགྱུར་བ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་མཐུ་ཆེ་བ་འདི་ཡི་གེར་བྲིས་པ་ཞིག་ག་ཞིག་གི་གནས་ཞིག་ན་ཡོད་དོ། །ཞེས་དགེ་


[054-194a0] [194A] 
[054-194a1] ༄༅། །སློང་ངམ། དགེ་སློང་མའམ། འདི་ལས་ཕྱི་རོལ་པ་གཞན་གྱིས་ཤེས་སམ། གཞན་ལས་ཐོས་ན་དེ་དག་གི་བྱང་ཆུབ་ཀྱི་རྒྱུར་འགྱུར་ལ། ཕམ་པ་བྱེད་པ་
[054-194a2] དང། མཚམས་མེད་པའི་ལས་བྱེད་པའི་འབྱུང་པོ་དང། ཤ་ཟའི་གདོན་གྱིས་ཟིན་པ་ཇི་སྙེད་ཀྱིས་ཐོས་ཀྱང་རུང་སྟེ། དེ་དག་ཐམས་ཅད་ཀྱང་སྨན་པ་ཆེན་པོ་མཐོང་བ་བཞིན་དུ་གནོད་
[054-194a3] པ་དང་བྲལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོར་འགྱུར་རོ་།དེ་ཅིའི་ཕྱིར་ཞེ་ན། དེ་བཞིན་གཤེགས་པ་རྟག་པའི་མདོ་སྡེ་ཆེན་པོའི་མཐུའི་རྒྱུས་དེ་ལྟར་འགྱུར་ཏེ། དེ་ལྟ་ན་
[054-194a4] གང་དག་གིས་མདོ་སྡེ་ཆེན་པོ་གླེགས་བམ་པ་ལ་བྲིས་པ་བཀླགས་སམ་ཐོས་སམ། བྲིས་ཀྱང་རུང། དེ་དག་ལྟ་བྱང་ཆུབ་སེམས་དཔའ་སེམས་དཔའ་ཆེན་པོར་ཅི་སྟེ་མི་འགྱུར། འདོད་
[054-194a5] ཆེན་པ་ནི། མ་གཏོགས་སོ། །དཔེར་ན། འོན་པས་སྒྲ་མི་ཐོས་པ་དེ་བཞིན་དུ་འདོད་ཆེན་པས་ཀྱང་མདོ་སྡེ་འདི་ཐོས་པར་མི་ནུས་ཏེ། དེ་ལ་རྒྱུ་མེད་པའི་ཕྱིར་རོ། །རིགས་ཀྱི་བུ། གཞན་
[054-194a6] ཡང་དཔེར་ན། སྨན་པ་ཚེའི་རིག་བྱེད་ཡན་ལག་བརྒྱད་ཀྱི་རྒྱུད་ཕྱི་མ་ཤེས་པ་ཞིག་གིས་རྒྱལ་པོ་ཆེན་པོ་མཐོང་ནས་རྒྱལ་པོ་ཆེན་པོ་ཁྱོད་ལ་གྲོངས་ལ་ཐུག་པ་ཙམ་གྱི་སྙུན་གྱིས་
[054-194a7] ཐེབས་པར་འགྱུར་རོ། །ཞེས་ལུང་བསྟན་པ་དང། རྒྱལ་པོ་དེས་དེ་ལ་བཀའ་སྩལ་པ། ཁྱོད་ཀྱིས་མ་མཐོང་བར་ནད་ཚབས་པོ་ཆེ་འབྱུང་བར་ཇི་ལྟར་ཤེས། དེ་ནས་སྨན་པ་དེས་རྒྱལ་


[054-194b0] [194B] 
[054-194b1] གལ་ཏེ་ཐུགས་མི་ཆེས་ན། སྨན་གསོལ་ཅིག་དང་མངོན་ནོ། །ཞེས་བྱས་ན། འོན་ཀྱང་རྒྱལ་པོ་དེ་སྨན་འཐུང་ངུའང་མ་བཏུབ་བོ། །དེ་ནས་སྨན་པ་ཆེན་པོ་དེས་རིག་པའི་
[054-194b2] སྟོབས་ཀྱིས་གཞང་ཀར་གཞང་འབྲུམ་ཐོན་པར་བྱས་སོ། །དེ་ནས་རྒྱལ་པོ་དེས་གཞང་འབྲུམ་དེ་དག་མཐོང་ནས་སྐྲག་ཅིང་མི་དགའ་སྟེ་ཀྱི་བུང་ཞེས་བྱས་ནས་སྨན་པའི་ཚིག་བདེན་ནོ་སྙམ་
[054-194b3] དུ་སེམས་ཏེ། གཞང་འབྲུམ་ཐོན་པར་ཤེས་ནས་ཀྱེ་མ་སྨན་པ་རིག་པའི་སྟོབས་ངོ་མཚར་ཏོ་སྙམ་སྟེ། སྨན་པ་དེ་ལ་ཕ་མ་ལ་གུས་པར་བྱ་བ་བཞིན་དུ་བཀུར་སྟི་བྱེད་པ་དེ་བཞིན་དུ་ཡོངས་
[054-194b4] སུ་མྱ་ངན་ལས་འདས་པ་ཆེན་པོའི་མདོ་སྡེ་ཆེན་པོ་འདི་ནི། སེམས་བསྐྱེད་མི་དགོས་པར་འཛིན་པའི་སེམས་ཅན་ཐམས་ཅད་ལའང་སྨན་པ་ཆེན་པོས་རྒྱལ་པོ་ལ་བྱ་བ་བཞིན་དུ་བདེ་བླག་ཏུ་
[054-194b5] བྱང་ཆུབ་ཀྱི་རྒྱུ་ལ་འཇོག་པར་བྱེད་དེ། དེ་དག་ལ་རྨི་ལམ་དུའམ་འཆི་བའི་ཚེའང་རུང་སྟེ། སེམས་ཅན་དེ་དག་གིས་མི་ཤེས་བཞིན་དུ་བྱང་ཆུབ་ཀྱི་རྒྱུ་འཇུག་པར་འགྱུར་རོ། །འདོད་ཆེན་
[054-194b6] པ་ནི། །མ་གཏོགས་ཏེ། སྨན་པ་ཆེན་པོས་ཀྱང་འདི་ནི། གསོར་མི་རུང་ངོ་སྙམ་ནས་ལས་མི་བཟད་པ་དང་ལྡན་པའི་འཆི་བར་འགྱུར་བའི་ནད་གསོ་བར་མི་བྱེད་དོ། །འཆི་བར་འགྱུར་བ་
[054-194b7] དང་འདྲ་བ་ནི། འདོད་ཆེན་པ་ཡིན་ནོ། །རིགས་ཀྱི་བུ། དཔེར་ན། སྨན་པ་ཚེའི་རིག་བྱེད་ཡན་ལག་བརྒྱད་ཀྱི་རྒྱུད་ཕྱི་མ་ཤེས་པ་ཞིག་གིས་རང་གི་བུ་ཐོག་མར་རྒྱུད་ཀྱི་ཡན་ལག་ཐང་དང། ཆུ་


[054-195a0] [195A] 
[054-195a1] ༄༅། །དང། རི་ལས་སྐྱེས་པའི་སྨན་རྣམས་སློབ་པར་བྱེད་ཀྱི་ཐོག་མ་ཡན་ལག་སློབ་པ་ཙམ་ན་རྒྱུད་ཕྱི་མ་སློབ་པར་མི་བྱེད་དེ། གང་གི་ཚེ་ཚེའི་རིག་བྱེད་ཡན་
[054-195a2] ལག་བརྒྱད་བསླབ་ཟིན་པ་དེའི་ཚེ་ནི། རྒྱུད་ཕྱི་མ་ལས་སྔགས་དང་སྨན་གྲུབ་པའི་ལས་སློབ་པར་བྱེད་པ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[054-195a3] པའི་སངས་རྒྱས་ཀྱང་ཉིད་ཀྱི་སྲས་དགེ་སློང་དག་ལ་ཐོག་མའི་ཡན་ལག་ཉོན་མོངས་པའི་རྣམ་པ་སྦྱང་བ་དང། ལུས་སྙིང་པོ་མེད་པར་སྒོམ་པ་དང། ཐང་དང། ཆུ་དང། རི་ལས་
[054-195a4] སྐྱེས་པ་ལྟ་བུ་རྣམ་པ་གསུམ་སྒོམ་པ་སློབ་པར་མཛད་དོ། །དེ་ལ་ཐང་ཞེས་བྱ་བ་ནི། ལུས་ཀྱི་སྡུག་བསྔལ་རྣམ་པ་དུ་མ་རྣམས་སོ་།ཆུ་ཞེས་བྱ་བ་ནི། ལུས་འདི་ཆུའི་ཆུ་བུར་ལྟ་
[054-195a5] བུར་མི་རྟག་པའོ། །རི་ཞེས་བྱ་བ་ནི། ཉོན་མོངས་པའི་རྣམ་པ་རྣམས་ལ་བདག་མེད་པ་སྟེ། དེ་བས་ན། དེ་བཞིན་གཤེགས་པ་ནི། ལུས་འདི་ནི། བདག་མེད་པའོ། །ཞེས་སློབ་པར་
[054-195a6] མཛད་དོ། །གལ་ཏེ་དགེ་སློང་རྣམས་ཀྱིས་གསུང་རབ་ཡན་ལག་དགུའི་དོན་མ་མཐོང་ན་ནི། ཐེག་པ་ཆེན་པོའི་མཆོག་འདི་སློབ་པར་མི་མཛད་དོ། །ད་ནི། སྨན་པ་ཆེན་པོ་བཞིན་དུ་
[054-195a7] དེ་བཞིན་གཤེགས་པའི་གསུང་རབ་ཡན་ལག་དགུ་ལ་དོན་གྱི་བྱ་བ་བྱས་ཟིན་པའི་དགེ་སློང་རྣམས་ལ་དེ་བཞིན་གཤེགས་པའི་སྙིང་པོའི་རྒྱུད་ཕྱི་མ་ལས་དེ་བཞིན་གཤེགས་


[054-195b0] [195B] 
[054-195b1] ཞེས་སྟོན་པར་མཛད་དོ། །དེ་ལྟར་དེ་བཞིན་གཤེགས་པས་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་བསྟན་པ་ཐོས་ན་སེམས་བསྐྱེད་མི་དགོས་པར་
[054-195b2] འཛིན་པའི་སེམས་ཅན་རྣམས་ལའང་བྱང་ཆུབ་ཀྱི་རྒྱུར་འགྱུར་ཏེ་འདོད་ཆེན་པ་ནི། མ་གཏོགས་སོ། །རིགས་ཀྱི་བུ། དེ་ལྟར་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་
[054-195b3] ཆེན་པོ་འདི་ནི། དེ་ལྟར་བསམ་གྱིས་མི་ཁྱབ་སྟེ། སྨན་ཆེན་པོ་བཞིན་དུ་སྨན་པ་རྣམས་ཀྱི་མཆོག་ཡིན་ཏེ། མདོ་སྡེ་འདི་ནི། མདོ་སྡེའི་རྒྱལ་པོའི་མཆོག་ཡིན་ནོ། །རིགས་ཀྱི་བུ། གཞན་
[054-195b4] ཡང་གྲུ་ནི། སེམས་ཅན་རྣམས་བསྒྲལ་བའི་ཕྱིར་ཕ་རོལ་གྱི་འགྲམ་ནས་ཚུ་རོལ་གྱི་འགྲམ་དུ་འོང་ཞིང། ཚུ་རོལ་གྱི་འགྲམ་ནས་ཕ་རོལ་གྱི་འགྲམ་དུ་འགྲོ་བ་དེ་བཞིན་དུ་དེ་བཞིན་
[054-195b5] གཤེགས་པ་ཡོངས་སུ་མྱ་ངན་ལས་འདས་པ་ཆེན་པོས་ཡོངས་སུ་མྱ་ངན་ལས་འདས་ནས་གྲུ་ཕ་རོལ་ཏུ་འགྲོ་བ་བཞིན་དུ་སེམས་ཅན་རྣམས་སྒྲོལ་དུ་གཤེགས་ཏེ། གང་དང་གང་དུ་
[054-195b6] གདུལ་བར་བྱ་བ་རྣམས་ཡོད་པ་དེ་དང་དེར་རྫོགས་པའི་སངས་རྒྱས་སྟོན་པར་མཛད་དོ། །དེ་བས་ན། ཇི་ལྟར་གྲུ་གང་དང་གང་དུ་སེམས་ཅན་སྒྲོལ་བར་འདོད་པ་དེ་དང་དེར་འགྲོ་བ་དེ་
[054-195b7] བཞིན་དུ་དེ་བཞིན་གཤེགས་པའང་དེ་དང་འདྲ་སྟེ། དེ་བས་ན་མཉན་པ་ཆེན་པོ་ཞེས་བྱའོ། །དེ་ནས་དེ་བཞིན་གཤེགས་པ་རྟག་པ་དང། བརྟན་པ་ཡིན་ནོ། །གྲུ་ཡོད་ན་མཉན་པས་


[054-196a0] [196A] 
[054-196a1] ༄༅། །སྒྲོལ་བར་བྱེད་ལ། དེ་བཞིན་གཤེགས་པ་རྟག་པར་ཡོད་པ་དང། ད་དུང་དུ་སེམས་ཅན་སྒྲོལ་ཞིང་སྐྱེ་བར་འགྱུར་རོ། །རིགས་ཀྱི་བུ། གཞན་ཡང་དཔེར་ན། རྒྱ་
[054-196a2] མཚོ་ཆེན་པོའི་ནང་དུ་གྲུ་བོ་ཆེ་འགྲོ་བ་རླུང་དང་ཕྲད་ན་དྲང་པོར་འགྲོ་ཞིང་སྐད་ཅིག་ཙམ་གྱིས་དཔག་ཚད་དུ་མར་འགྲོ་ལ་གལ་ཏེ་རླུང་དང་མ་ཕྲད་ན་ནི། ལོ་དུ་མར་ཡང་མལ་གཅིག་ན་འདུག་
[054-196a3] པའམ༑ ཡང་ན་བུབ་པར་འགྱུར་བ་དེ་བཞིན་དུ་མི་ཤེས་པའི་རྒྱ་མཚོ་ཆེན་པོར་ལྷུང་བའི་སེམས་ཅན་རྣམས་ཀྱང་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོའི་རླུང་གི་རྒྱལ་
[054-196a4] པོ་དང་ཕྲད་ན་ནི། གྲུ་བཞིན་དུ་མྱུར་བ་ཁོ་ནར་བྱང་ཆུབ་ཀྱི་ཕ་རོལ་ཏུ་ཕྱིན་པར་འགྱུར་རོ། །གང་དག་མདོའི་རླུང་གི་རྒྱལ་པོ་འདི་དང་མ་ཕྲད་པ་དེ་དག་ནི། གྲུ་རྒྱ་མཚོ་ཆེན་པོར་བུབ་པ་
[054-196a5] བཞིན་དུ་འཁོར་བའི་འཁོར་ལོར་བརླག་པར་འགྱུར་རོ། །རིགས་ཀྱི་བུ་གཞན་ཡང་དཔེར་ན། རྒྱ་མཚོ་ཆེན་པོ་འཇིགས་པའི་གནས་སུ་རླུང་དང་མ་ཕྲད་ན། དེ་ནི། ཤི་བ་ཉིད་འདི་ཡིན་
[054-196a6] ནོ༑ ༑སྙམ་སྟེ་དཀོས་ཐག་པར་གྱུར་པའི་སེམས་ཅན་རྣམས་མི་ཤེས་བཞིན་དུ་རླུང་གི་རྒྱལ་པོས་ཡུད་ཙམ་གྱིས་ཁྱེར་ནས་དེ་དག་འདི་སྙམ་དུ་སེམས་ཏེ། ཀྱེ་མ་བདག་ཅག་ཐར་པར་གྱུར་
[054-196a7] པ་འདི་ནི། ངོ་མཚར་ཆེའོ་སྙམ་པ་དེ་བཞིན་དུ། མདོ་ཆེན་པོའི་མདོའི་རླུང་གི་རྒྱལ་པོ་འྡིའང་མི་ཤེས་པའི་རྒྱ་མཚོ་ཆེན་པོ་ན་འཁོད་པའི་སེམས་ཅན་བྱང་ཆུབ་ཏུ་སེམས་བསྐྱེད་མི་


[054-196b0] [196B] 
[054-196b1] རྒྱུ་ལ་འགོད་པར་བྱེད་དོ། །རིགས་ཀྱི་བུ། གཞན་ཡང་དཔེར་ན། སྤྲུལ་གྱིས་པགས་པ་རྙིང་པ་བོར་ན། ཇི་ག་ཤི་བའམ། མེད་
[054-196b2] པར་སོང་བ་ཡིན་ནམ། གསོལ་པ། བཅོམ་ལྡན་འདས། དེ་ནི། མ་ལགས་སོ་།བཀའ་སྩལ་པ། རིགས་ཀྱི་བུ། དེ་བཞིན་དུ་དེ་བཞིན་གཤེགས་པའང་པགས་པ་རྙིང་པ་འདོར་བ་བཞིན་དུ་
[054-196b3] ཐབས་ཀྱི་སྐུ་དུག་སྨན་གྱི་སྡོང་པོ་རྙིང་པ་སྤོང་བར་མཛད་པ་ལ། ཇི་ག་དེ་བཞིན་གཤེགས་པ་མི་རྟག་པར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་ལགས་ཏེ། སྤྲུལ་
[054-196b4] པགས་པ་བརྗེས་པ་བཞིན་དུ་ཛམྦུའི་གླིང་ཁ་ཅིག་ཏུ་ཐབས་ཀྱི་སྐུ་གཞན་བོར་ནས་ཐབས་ཀྱི་སྐུ་གཞན་སྟོན་པར་མཛད་ལགས་སོ། །བཀའ་སྩལ་པ། རིགས་ཀྱི་བུ། དེ་བས་ན། དེ་བཞིན་
[054-196b5] གཤེགས་པ་རྟག་པ་ཡིན་ནོ། །རིགས་ཀྱི་བུ། གཞན་ཡང་དཔེར་ན། གསེར་མགར་གྱིས་གསེར་གྱི་འབྱུང་གནས་ནས་གསེར་བཞུས་ཏེ་སྐྱོན་དང་བྲལ་བར་གྱུར་ནས་རྒྱན་བཟང་པོ་ཇི་དང་ཇི་
[054-196b6] ལྟ་བུའི་གཟུགས་སུ་འདོད་པའི་གསེར་མགར་བྱེད་དུ་བཅུག་ན། དེ་དང་དེ་ལྟ་བུར་བྱེད་པ་དེ་བཞིན་དུ་དེ་བཞིན་གཤེགས་པས་ཀྱང་སྲིད་པ་ཉི་ཤུ་རྩ་ལྔ་དག་ཏུ་གདུལ་བར་བྱ་བ་རྣམས་
[054-196b7] ཅི་དང་ཅི་ལྟ་བུར་འདོད་པ་དེ་དང་དེ་ལྟ་བུའི་ཐབས་ཀྱིས་གཟུགས་མངོན་པར་སྤྲུལ་ནས་སེམས་ཅན་རྣམས་སྒྲོལ་བར་མཛད་དོ། །དེ་བས་ན། དེ་བཞིན་གཤེགས་པའི་སྐུ་ནི། མཐའ་ཡས་ཏེ་


[054-197a0] [197A] 
[054-197a1] ༄༅། །རྟག་པ་ཡིན་ནོ། །རིགས་ཀྱི་བུ། གཞན་ཡང་དཔེར་ན། ཨ་མྲའི་ཤིང་ངམ། ཛམྦུའི་ཤིང་ཡང་རུང། དུས་ཚིགས་རྣམ་པ་གསུམ་གྱི་དབང་གིས་འགྱུར་ཏེ། རེས་
[054-197a2] འགའ་ནི། སྦལ་མིག་བྱེ་བ་དང། ལོ་མ་ཁ་འབུ་བར་འགྱུར་རོ། །རེས་འགའ་ནི། ལོ་མ་རྒྱས་ཤིང་གྲིབ་མ་བསིལ་བར་འགྱུར་རོ། །རེས་འགའ་ནི། ཤིང་སྐམ་པོ་བཞིན་དུ་ལོ་མ་
[054-197a3] ལྷགས་པར་འགྱུར་ན། ཇི་ག་ཤིང་དེ་དག་ཤི་ཞེས་བྱའམ། གསོལ་པ་བཅོམ་ལྡན་འདས། དེ་ནི། མ་ལགས་སོ། །བཀའ་སྩལ་པ། རིགས་ཀྱི་བུ་དེ་བཞིན་དུ་དེ་བཞིན་གཤེགས་
[054-197a4] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉིད་གདུལ་བར་བྱ་བའི་དབང་གིས་འཇིག་རྟེན་གསུམ་དུ་ཐབས་ཀྱི་སྐུ་རྣམ་པ་གསུམ་དུ་སྟོན་པར་མཛད་དེ། སྐྱེ་བ་ལྟ་བུ་
[054-197a5] དང། འཚོ་ཞིང་བཞུགས་པ་ལྟ་བུ་དང། ཡོངས་སུ་མྱ་ངན་ལས་འདས་པ་ལྟ་བུར་སྟོན་ན། ཇི་ག་དེ་བཞིན་གཤེགས་པ་མི་རྟག་པ་ཡིན་ནམ། གསོལ་པ། བཅོམ་ལྡན་འདས། དེ་ནི་
[054-197a6] མ་ལགས་སོ། །བཀའ་སྩལ་པ། རིགས་ཀྱི་བུ། དེ་བས་ན། དེ་བཞིན་གཤེགས་པ་ནི། རྟག་པ་ཡིན་ནོ། །རིགས་ཀྱི་བུ། དེ་ལྟར་ན། དེ་བཞིན་གཤེགས་པའི་སྐུ་དང། དེ་བཞིན་
[054-197a7] གཤེགས་པའི་དགོངས་པའི་ཚིག་ཀྱང་ཤེས་པར་དཀའོ། །དཔེར་ན་རྒྱལ་པོ་ལ་ལ་ཞིག་གིས་རང་གི་བློན་པོ་ལ་སེནྡྷ་པ་འོན་ཅིག་ཅེས་དེ་སྐད་བསྒོ་ན། དེ་ལ་སེནྡྷ་པ་ཞེས་བྱ་བ་ནི་


[054-197b0] [197B] 
[054-197b1] སྐོམ་སྣོད་དང། རལ་གྲི་དང། རྟ་རྣམས་ལ་བྱ་སྟེ། འདི་བཞིའི་མིང་སེནྡྷ་པ་ཞེས་བྱ་བ། འདི་ལྟར་མིང་གཅིག་ལ་དོན་མང་པོ་ཡོད་པས། གང་གི་ཚེ་རྒྱལ་པོ་བཤོས་གསོལ་
[054-197b2] བ་ན་སེནྡྷ་པ་ཞེས་ཟེར་ན་ནི། དེའི་ཚེ་བློན་པོས་སེནྡྷ་པ་ལན་ཚྭ་ཡིན་པར་རིག་ནས་ལན་ཚྭ་འབུལ་བར་བྱེད་དོ། །གང་གི་ཚེ་རྒྱལ་པོ་བཤོས་གསོལ་ཟིན་ནས་སེནྡྷ་པ་ཞེས་ཟེར་ན་ནི་
[054-197b3] དེའི་ཚེ་བློན་པོས་སྐོམ་སྣོད་ཡིན་པར་རིག་ནས་སྐོམ་སྣོད་འབུལ་བར་བྱེད་དོ། །གང་གི་ཚེ་རྒྱལ་པོ་སྐྱེད་མོས་ཚལ་དུ་འགྲོ་བའི་ཚེ་སེནྡྷ་པ་ཞེས་ཟེར་ན་ནི། དེའི་ཚེ་བློན་པོས་རྟ་ཡིན་པར་རིག་
[054-197b4] ནས་རྟ་འབུལ་བར་བྱེད་དོ། །གང་གི་ཚེ་རྒྱལ་པོ་འཐབ་པའི་ཚེ་སེནྡྷ་པ་ཞེས་ཟེར་ན་ནི། དེའི་ཚེ་བློན་པོས་རལ་གྲི་ཡིན་པར་རིག་ནས་རལ་གྲི་འབུལ་བར་བྱེད་དེ། དེ་ལྟར་རྒྱལ་པོའི་དགོངས་
[054-197b5] བའི་ཚིག་རྣམ་པ་བཞི་བློན་པོ་རྣམས་ཀྱིས་ཁོང་དུ་ཆུད་པར་འགྱུར་རོ། །རིགས་ཀྱི་བུ། དེ་བཞིན་དུ་ཐེག་པ་ཆེན་པོ་འདི་ལའང་མི་རྟག་པ་རྣམ་པ་བཞི་ཞེས་བྱ་བ་ཡོད་པར་ཐེག་པ་ཆེན་པོ་
[054-197b6] པོ་བློན་པོ་དང་འདྲ་བས་དེ་བཞིན་དུ་རིག་པར་བྱ་སྟེ། གང་གི་ཚེ་དེ་བཞིན་གཤེགས་པ་འཇིག་རྟེན་དུ་བྱུང་ནས་སངས་རྒྱས་ཡོངས་སུ་མྱ་ངན་ལས་འདའོ། །ཞེས་སྟོན་ན་ནི། དེའི་ཚེ་ཐེག་
[054-197b7] པ་ཆེན་པོ་བས་མི་རྟག་པ་སྟོན་ཏོ་སྙམ་དུ་ཤེས་པར་བྱ་སྟེ། མི་རྟག་པའི་འདུ་ཤེས་བསྒོམ་པར་བྱའོ། །གང་གི་ཚེ་དེ་བཞིན་གཤེགས་པ་དམ་པའི་ཆོས་ནུབ་པ་དང། ཞིག་པར་འགྱུར་


[054-198a0] [198A] 
[054-198a1] ༄༅། །རོ༑ ༑ཞེས་སྟོན་ན་ནི། དེའི་ཚེ་སྡུག་བསྔལ་སྟོན་ཏོ་སྙམ་དུ་ཤེས་པར་བྱ་སྟེ། སྡུག་བསྔལ་བསྒོམ་པར་བྱའོ། །གང་གི་ཚེ་དེ་བཞིན་གཤེགས་པ་དགེ་སློང་རྣམས་
[054-198a2] དང། དགེ་སློང་མ་རྣམས་ལ་ངའི་ལུས་ནད་ཆེན་པོ་མཐའ་ཡས་པས་གཟིར་ཏོ། །དགེ་འདུན་འཇིག་པར་འགྱུར་རོ། །ཞེས་སྟོན་ན་ནི། དེའི་ཚེ་བདག་མེད་པ་སྟོན་ཏོ་སྙམ་དུ་ཤེས་པར་བྱ་
[054-198a3] སྟེ༑ བདག་མེད་པ་སྒོམ་པ་བསྒོམ་པར་བྱའོ། །གང་གི་ཚེ་དེ་བཞིན་གཤེགས་པ་ཐར་པ་ནི། མཚན་མ་མེད་པ་དང། སྟོང་པ་དང། ཅིའང་མེད་པའོ། །ཞེས་སྟོན་ན་ནི། དེའི་ཚེ་ཐར་
[054-198a4] པ་ནི། སྲིད་པ་ཉི་ཤུ་རྩ་ལྔ་དང་བྲལ་བ་ཡིན་ནོ། །ཞེས་སྟོན་པར་ཤེས་པར་བྱ་སྟེ། དེ་བས་ན། སྟོང་པ་ཞེས་བྱའོ། །གང་གི་ཕྱིར་དེ་ལ་སྡུག་བསྔལ་མེད་པས་ན། དེའི་ཕྱིར་སྡུག་
[054-198a5] བསྔལ་ཅིའང་མེད་པ་དང། མཆོག་ཏུ་བདེ་བ་དང། མཚན་མ་མེད་པ་ཡིན་ནོ། །གང་གི་ཕྱིར་དེ་ལ་མི་རྟག་པ་དང། མི་བརྟན་པ་དང་ཐེར་ཟུག་མ་ཡིན་པ་དང། ཞི་བའི་རང་བཞིན་མ་
[054-198a6] ཡིན་པ་མེད་པས་ན། དེའི་ཕྱིར་ཐར་པ་ནི། རྟག་པ་དང། བརྟན་པ་དང། ཐེར་ཟུག་དང། ཞི་བ་སྟེ། དེ་ཉིད་དེ་བཞིན་གཤེགས་པ་ཡིན་ནོ། །གང་གི་ཚེ་དེ་བཞིན་གཤེགས་པ་སེམས་
[054-198a7] ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དོ། །ཞེས་སྟོན་ན་ནི། དེའི་ཚེ་ཡང་དག་པར་རྟག་པ་སྒོམ་པ་བསྒོམ་པར་བྱའོ། །དགེ་སློང་གང་དག་དེ་ལྟར་སྒོམ་པ་དེ་དག་ནི་


[054-198b0] [198B] 
[054-198b1] །ཞེས་ང་ཟེར་རོ། །རྒྱལ་པོའི་བློན་པོ་བཞིན་དུ་དགོངས་པའི་ཚིག་ལ་མཁས་པ་ཡིན་ནོ། །ཞེས་ང་ཟེར་རོ། །དེ་ལྟར་རྒྱལ་པོའི་ལུགས་ལའང་དགོངས་པའི་ཚིག་ཡོད་ན་
[054-198b2] ངའི་བསྟན་པ་ལ་དགོངས་པའི་ཚིག་ག་ལ་ཞིག་མེད་དེ། མཁས་པ་མང་པོ་དག་གིས་དེ་ལྟར་རིག་པར་བྱའོ། །ངའི་བསྟན་པ་ནི། འཇིག་རྟེན་ཐམས་ཅད་དང་མི་མཐུན་ནོ། །རིགས་ཀྱི་བུ་
[054-198b3] གཞན་ཡང་དཔེར་ན། ཤིང་པ་ལ་ཤ་དང། མྱ་ངན་འཚང་དང་དོང་ཀའི་ཤིང་རྣམས་ནི། ཆར་པ་དཀོན་པའི་ཚེ་མེ་ཏོག་ཀྱང་ངན་པར་འགྱུར། འབྲས་བུའང་ངན་པར་འགྱུར་རོ། །ཆུ་དང་
[054-198b4] ཐང་ལས་སྐྱེས་པའི་མེ་ཏོག་གཞན་རྣམས་ཀྱང་ཁྲུན་ཐུང་པ་དང། མདོག་ངན་པ་དང། གཟི་བྱིན་ཆུང་བ་དང། དྲི་ཆུང་བར་འགྱུར་ཏེ། དེ་ལྟར་ན། མ་འོངས་པའི་དུས་ན་མེ་ཏོག་དང་སྨན་
[054-198b5] རྣམས་གཟི་བྱིན་དང། དྲི་ལ་སོགས་པ་ཉམས་པར་འགྱུར་རོ། །རིགས་ཀྱི་བུ། དེ་བཞིན་དུ་ང་འདས་པའི་འོག་ཏུ་མ་འོངས་པའི་དུས་ན་དུས་ངན་པ་འབྱུང་བའི་ཚེ་དམ་པའི་ཆོས་འཇིག་པ་ན་
[054-198b6] སེམས་ཅན་རྣམས་བསོད་ནམས་ཆུང་བའི་ཕྱིར་ཆར་པ་དཀོན་པའི་ཚེ་མེ་ཏོག་གཟི་བྱིན་མེད་པར་འགྱུར་བ་དེ་བཞིན་དུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདིའི་དགོངས་
[054-198b7] པའི་ཚིག་གི་ཚིགས་སུ་བཅད་པའི་དོན་འཇིག་རྟེན་དུ་བརྡ་སྤྲོད་པའི་ཚིགས་སུ་བཅད་པ་དང། ཚིག་དང། ཚིག་སིལ་བུའི་ཕྱེད་ཙམ་སྤྲོད་པར་འགྱུར་རོ། །དགེ་སློང་སྡིག་ཅན་རྣམས་


[054-199a0] [199A] 
[054-199a1] ༄༅། །ཀྱིས་ཀྱང་རང་ལ་མཐུ་མེད་པས་དགོངས་པའི་ཚིག་གསང་བའི་ཚིགས་སུ་བཅད་པ་བདུད་རྩིའི་ཚིག་རྣམས་བོར་ནས་གཞན་འདོན་པར་བྱེད་དེ། རྐུན་པོ་དག་
[054-199a2] གིས་ཕུབ་མ་ཁུར་དུ་འཁྱེར་ལ་ཆེ་བ་ལ་འོས་པའི་རིན་པོ་ཆེ་འདོར་བ་བཞིན་དུ་དགེ་སློང་གཡེལ་བ་རྣམས་ཀྱང་མདོ་འདིའི་ཚིགས་སུ་བཅད་པ་དགོངས་པའི་ཚིག་རྣམས་འདོར་བར་
[054-199a3] བྱེད་དོ༑ ༑ཀྱེ་མ་མ་འོངས་པའི་དུས་མཆོག་ཏུ་འཇིགས་ཤིང་མཆོག་ཏུ་སྐྲག་ཏུ་རུང་བ་འབྱུང་བར་འགྱུར་རོ། །ཀྱེ་མ་མ་འོངས་པའི་སེམས་ཅན་རྣམས་ཤིན་ཏུ་དཔལ་ཡོན་ཆུང་བ་དག་
[054-199a4] འབྱུང་བར་འགྱུར་ཏེ། དེ་དག་ནི། མདོ་སྡེ་ཆེན་པོ་འདི་ཉན་པར་མི་འགྱུར་རོ། །གང་དག་ཉན་པར་བྱེད་པ་དེ་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་ཏེ། དེ་ཁོ་ན་
[054-199a5] ཉིད་ཀྱི་དོན་འཛིན་པར་འགྱུར་གྱི། ཡི་གེ་ལྷུར་མི་འཛིན་ཏོ། །མདོ་སྡེའི་དོན་ཇི་སྙེད་པ་དེ་ཁོ་ན་སྙེད་གཞན་དག་ལ་སྟོན་པར་བྱེད་ཀྱི། དོན་མེད་པ་སྟོན་པར་མི་བྱེད་དོ། །རིགས་ཀྱི་བུ་
[054-199a6] དཔེར་ན། ཕྱུགས་རྫི་མོ་ཞིག་གིས་ཁེ་ཕྱིན་པར་བྱ་བའི་ཕྱིར་འོ་མའི་གཞི་ལས་ཆུ་བུ་རམ་དང་སྦྱར་བས་བསླད་ནས་ཕྱུགས་ཀྱི་གནས་ནས་འོ་མའི་བུམ་པ་ཁྱེར་ཏེ་སོང་ནས་དེས་
[054-199a7] ཕྱུགས་རྫི་མོ་ཟླ་ལ་བཙོངས་ལ། དེ་ནས་ཕྱུགས་རྫི་མོ་ཟླ་དེས་ཀྱང་འོ་མ་དེ་ཆུ་ཉིས་འགྱུར་གྱིས་བསླད་ནས་བར་ལོང་མ་ལ་བཙོངས། བར་ལོང་མ་དེས་ཀྱང་འོ་མ་དེ་ཆུ་ཉིས་འགྱུར་གྱིས་


[054-199b0] [199B] 
[054-199b1] བར་ལོང་མའི་ཟླ་དེས་ཀྱང་ཆུ་ཉིས་འགྱུར་གྱིས་བསླད་ནས་གྲོང་ཁྱེར་རམ། ཚོང་འདུས་སུ་ཉོ་བའི་མི་ཞིག་གིས་བུའི་གཙུག་ཕུད་འཇོག་པའི་དུས་སྟོན་
[054-199b2] གྱི་འོ་ཐུག་བྱ་བའི་ཕྱིར་འདི་དཀོན་པ་ཡིན་ནོ་སྙམ་སྟེ་འོ་མ་དེ་ཉེས་ནས་འོ་མ་ཆུས་བསླད་པ་དེས་འོ་ཐུག་བཙོས་ནས་ཟས་ཀྱི་རོ་མཆོག་དེ་རོ་ཆུང་བར་གྱུར་ཏོ། །འོན་ཀྱང་རོ་བྲོ་བ་ཐམས་ཅད་ཀྱི་
[054-199b3] ནང་ན་བའི་བཅུད་རྣམས་གཙོ་བོ་ཡིན་ལ། དེའི་ནང་ནའང་འོ་མ་དམ་པ་ཡིན་པས་ན། ཟས་ཀྱི་མཆོག་དེ་རོ་ཚ་བས་ཆེས་སྟོང་འགྱུར་གྱིས་ཞིམ་མོ། །རིགས་ཀྱི་བུ། དེ་བཞིན་དུ་ང་འདས་པའི་
[054-199b4] འོག་ཏུ་ལོ་བརྒྱ་ཕྲག་དུ་མ་ལོན་པ་ན། གང་གི་ཚེ་དམ་པའི་ཆོས་གནས་པའི་ལྷག་མ་ལོ་བརྒྱད་ཅུ་ལུས་པ་དེའི་ཚེ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ཛམྦུའི་གླིང་དུ་
[054-199b5] སྤྱོད་པར་འགྱུར་ཏེ། དེའི་ཚེ་དེ་ལྟར་མདོ་སྡེ་སྤྱོད་པ་དེ་ལས་དགེ་སློང་སྡིག་ཅན་མཆོག་ཏུ་གཡེལ་བ་དམ་པའི་ཆོས་ཀྱི་མེ་ཏོག་གི་དྲི་མེད་པར་བྱེད་པ་རྣམས་ཀྱིས་གླེགས་བམ་འཆོས་
[054-199b6] པར་བྱེད་དེ། མདོ་སྡེ་འདི་ཀློག་པ་ན་དོན་དང་ཚིག་རྟོགས་པར་དཀའ་བ་དགོངས་པའི་ཚིག་གསང་བ་རྣམས་ལས་ན་དང། མ་དང། ཀུ་ལ་སོགས་པ་དགག་པའི་ཡི་གེ་རྣམས་བོར་ཞིང་
[054-199b7] གཞན་འདོན་པར་བྱེད་དོ། །དགེ་སློང་རང་གི་རྙེད་པ་སྒྲུབ་པར་རུང་བ་མ་ཡིན་པའི་རྫས་འཆང་བ་དེ་དག་ནི། བདུད་ཀྱི་ཕྱོགས་ཡིན་ཏེ། ཕྱུགས་རྫི་མོས་བུ་རམ་གྱི་ཆུས་འོ་མ་བསླད་པ་བཞིན་


[054-200a0] [200A] 
[054-200a1] ༄༅། །དུ་མདོ་སྡེ་འདི་མ་རུང་བར་བྱེད་དོ། །གཞན་ཡང་ཀློག་མི་ཤེས་པ་དང། ཆོས་སྨྲ་བ་ངན་པ་དང། ཡི་གེ་ངན་པའི་ཉེས་པ་དང། ཆོས་ལ་མི་གནས་པ་དང་
[054-200a2] བླ་མ་ལ་སྲི་ཞུ་མི་བྱེད་པ་དང། མི་ངན་པས་ཁྱད་དུ་བསད་པ་དང། ཚས་ཉེས་པ་དང། ཡུན་རིང་པ་དང། ལག་བརྒྱུད་པའི་ཉེས་པ་ཚིག་དོན་ཕྱེད་ཕྱེད་ཙམ་དུ་གྱུར་པ་སྤྱོད་ཅིང་
[054-200a3] མདོ་སྡེའི་ལྷག་མ་ཆུང་ཤས་ཙམ་ཞིག་ལུས་པར་ཟད་དོ། །བར་ལོང་མ་ལས་ཉིང་དོར་ཉོས་པའི་འོ་མས་ཟས་ཀྱི་མཆོག་བཙོས་པ་རོ་མེད་པར་གྱུར་ཀྱང་ཟས་ཀྱི་མཆོག་དེ་ནི། རོ་བྲོ་བ་
[054-200a4] ཐམས་ཅད་ཀྱི་དམ་པ་ཡིན་པ་དེ་བཞིན་དུ་མདོ་སྡེ་ཆེན་པོ་འྡིའང་དེ་ལྟར་ལྷག་མ་ཅུང་ཟད་ཅིག་ལུས་པར་ཟད་མོད་ཀྱི། ཉན་ཐོས་ཀྱི་ཐེག་པའི་མདོ་སྡེ་ཐམས་ཅད་པས་སྟོང་འགྱུར་
[054-200a5] གྱིས་གཙོ་བོར་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། མདོ་སྡེ་དང། ཏིང་ངེ་འཛིན་ཐམས་ཅད་ནི། ཡོངས་སུ་མྱ་ངན་ལས་འདས་པའི་མཐུ་ཡིན་པས་ན། དེའི་ཕྱིར་ཡོངས་སུ་མྱ་ངན་
[054-200a6] ལས་འདས་པ་ཆེན་པོ་མཆོག་ཅེས་བྱ་སྟེ། མིང་ཆེ་བ་ཡིན་ནོ། །རིགས་ཀྱི་བུ། གཞན་ཡང་རིགས་ཀྱི་བུའམ། རིགས་ཀྱི་བུ་མོས་སྐྱེས་པའི་རང་བཞིན་དུ་འགྱུར་བར་བསྒོམ་པར་
[054-200a7] བྱའོ༑ ༑ཅིའི་ཕྱིར་ཞེ་ན། བུད་མེད་ཀྱི་རང་བཞིན་ནི། ཆོས་མ་ཡིན་པ་ཐམས་ཅད་ཀྱི་རྒྱུའི་སྒོ་ནས་འབྱུང་ཁུངས་ཡིན་ཏེ། དཔེར་བྱ་ན། སྦྲང་བུའི་གཅིན་གྱིས་ནི། ནམ་ཡང་ས་ཆེན་


[054-200b0] [200B] 
[054-200b1] ངོམས་པར་ཡང་མི་འགྱུར་བ་དེ་བཞིན་དུ་བུད་མེད་ཀྱང་ནམ་ཡང་འདོད་པས་ངོམས་པར་མི་འགྱུར་ཏེ་བུད་མེད་ནི། གལ་ཏེ་ས་ཆེན་པོ་རྒྱ་ཤུག་གི་རུས་པ་
[054-200b2] ཙམ་མམ། ཡུངས་འབྲུ་ཙམ་གྱི་རི་ལུར་བྱས་པ་དེ་ལ་རི་ལུ་ཇི་སྙེད་ཡོད་པ་དེ་སྙེད་ཀྱི་སྐྱེས་པ་དང་ལྷན་ཅིག་ཏུ་འདོད་པས་ཞེན་པར་བསྟེན་དུ་ཟིན་ཀྱང་སྦྲང་བུའི་གཅིན་གྱིས་ས་བརླན་ཞིང་
[054-200b3] ངོམས་པར་མི་འགྱུར་བ་བཞིན་དུ་བུད་མེད་རྣམས་འདོད་པས་ངོམས་པར་མི་འགྱུར་རོ། །རིགས་ཀྱི་བུ། གཞན་ཡང་བུད་མེད་ཇི་ལྟར་མི་བཟད་པ་ཉོན་ཅིག་བུད་མེད་ནི། གལ་ཏེ་སྐྱེས་པ་
[054-200b4] གངྒཱའི་ཀླུང་གི་བྱེ་མ་སྙེད་དམ། གཏམས་སྙེད་དམ། དཀྲིགས་སྙེད་དང་ལྷན་ཅིག་ཏུ་འདོད་པ་ཞེན་པར་བསྟེན་དུ་ཟིན་ཀྱང་སྦྲང་བུའི་གཅིན་གྱིས་ས་བརླན་ཞིང་ངོམས་པར་མི་འགྱུར་བ་
[054-200b5] བཞིན་དུ་བུད་མེད་རྣམས་ཀྱང་འདོད་པས་ངོམས་པར་མི་འགྱུར་རོ་།རིགས་ཀྱི་བུ། གཞན་ཡང་དཔེར་ན། རྒྱ་མཚོ་ཆེན་པོ་ནི། སྤྲིན་ཆེན་པོའི་ཆར་འབབ་པའི་ཆུ་དང། ཆུ་ཀླུང་རྣམས་ཀྱི་
[054-200b6] ཆུ་དེར་འབབ་ཀྱང་ངོམས་པ་མེད་པ་བཞིན་དུ་བུད་མེད་རྣམས་ཀྱང་འདོད་པས་ངོམས་པ་མེད་དོ། །རིགས་ཀྱི་བུ། གཞན་ཡང་དཔེར་ན། མེ་ཏོག་གི་ཤིང་མྱ་ངན་འཚང་དང། དོང་ཀའི་
[054-200b7] ཤིང་དང། པཊ་ལ་སོགས་པ་མེ་ཏོག་རྒྱས་པ་ན་བུང་བ་རྣམས་མེ་ཏོག་གི་ཁུ་བས་ངོམས་པར་མི་འགྱུར་ཏེ། བུང་བ་རྣམས་ཀྱིས་མཁས་པ་དང། ཆ་ཕྲ་བ་དང། ཟབ་མོར་མེ་ཏོག་གི་


[054-201a0] [201A] 
[054-201a1] ༄༅། །ཁུ་བ་འཐུང་བར་བྱེད་པ་དེ་བཞིན་དུ་བུད་མེད་རྣམས་ཀྱིས་ཀྱང་སྐྱེས་པ་རྣམས་ཀྱི་ནོར་དང། འདོད་པ་དང། ཁུ་བ་རྣམས་འཐུང་བར་བྱེད་དེ། བུང་བ་བཞིན་
[054-201a2] དུ་དོམས་པར་མི་འགྱུར་རོ། །རིགས་ཀྱི་བུ། དེ་བས་ན། ཡོངས་སུ་མྱ་ངན་ལས་འདས་པ་ཆེན་པོ་འདི་ཐོས་ནས་བུད་མེད་ཀྱི་རང་བཞིན་ལ་མ་ཆགས་པའི་སེམས་བསྐྱེད་པར་བྱ་
[054-201a3] སྟེ། སྐྱེས་པའི་རང་བཞིན་དུ་འགྱུར་བར་སེམས་བསྐྱེད་པར་བྱའོ་།ཅིའི་ཕྱིར་ཞེ་ན། མདོ་འདི་ནི། སྐྱེས་པའི་རང་བཞིན་དེ་གཤེགས་པའི་སྙིང་པོ་ཡང་དག་པར་སྟོན་པའི་ཕྱིར་
[054-201a4] རོ། །སྐྱེས་པའི་རང་བཞིན་ནི། མི་ཞེས་བྱའོ། །དེ་བཞིན་གཤེགས་པའི་རང་བཞིན་ནི། སྐྱེས་པའོ། །འཇིག་རྟེན་ན་སྐྱེས་པ་ཡོད་པ་གང་ཡིན་པ་དེ་དག་ཀྱང་བདག་ཉིད་ལ་དེ་བཞིན་གཤེགས་
[054-201a5] པའི་སྙིང་པོ་ཡོད་པར་མི་ཤེས་པའི་ཕྱིར་སྐྱེས་པའི་རང་བཞིན་མ་ཡིན་ནོ། །དེ་བཞིན་གཤེགས་པའི་སྙིང་པོ་མི་ཤེས་པ་གང་ཡིན་པ་དེ་དག་ནི། བུད་མེད་ཡིན་ནོ། །ཞེས་ང་ཟེར་རོ། །དེ་
[054-201a6] བཞིན་གཤེགས་པའི་སྙིང་པོ་བདག་ལ་ཡོད་དོ་སྙམ་དུ་ཡང་དག་པར་ཤེས་པ་གང་ཡིན་པ་དེ་དག་ནི། སྐྱེས་པའི་མཆོག་ཏུ་གཏོགས་ཏེ། བུད་མེད་ཡིན་དུ་ཟིན་ཀྱང་སྐྱེས་པའི་མཆོག་
[054-201a7] ཏུ་གཏོགས་སོ། །དེ་ལྟར་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདི་ནི་དེ་བཞིན་གཤེགས་པའི་སྙིང་པོ་སྟོན་པའི་ཕྱིར་དཔག་ཏུ་མེད་པ་ཡིན་ནོ། །རིགས་ཀྱི་


[054-201b0] [201B] 
[054-201b1] རིགས་ཀྱི་བུ་མོ་མདོ་སྡེའི་གནས་འདི་མྱུར་དུ་རྟོགས་པར་འདོད་པས་ནི། དེ་བཞིན་གཤེགས་པའི་སྙིང་པོ་ལ་བརྩོན་པར་བྱའོ་།གསོལ་པ། བཅོམ་ལྡན་འདས། དེ་ནི། དེ་ལགས་
[054-201b2] སོ། །བཅོམ་ལྡན་འདས། དེ་ནི། དེ་ལགས་ཏེ། བདག་ཀྱང་དེང་དུ་དེ་བཞིན་གཤེགས་པའི་སྙིང་པོ་བསྒོམ་པའི་སླད་དུ་སྐྱེས་པའི་རང་བཞིན་ལ་ཞུགས་ལགས་སོ། །མངོན་པར་ཕྱེ་
[054-201b3] ལགས་སོ། །བརྡ་མཇལ་བར་བགྱིས་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །འཇིག་རྟེན་དང་མཐུན་པར་བྱེད་པས་ནི་དེ་ལྟར་བལྟ་བར་བྱའོ། །གསོལ་
[054-201b4] བ། བཅོམ་ལྡན་འདས། འཇིག་རྟེན་དང་མཐུན་པ་མ་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །དེ་ལྟར་བུང་བ་ཤིང་གི་མེ་ཏོག་ཟ་བ་བཞིན་དུ་ཟབ་མོའི་
[054-201b5] ཆོས་ཀྱི་ཟས་བཟའ་བར་བྱའོ། །རིགས་ཀྱི་བུ། གཞན་ཡང་དཔེར་ན་སྤྲང་བུའི་གཅིན་ཉུང་ཤས་ཀྱིས་ས་ཆེན་པོ་ངོམས་པར་མི་འགྱུར་བ་དེ་བཞིན་དུ་སྦྲང་བུའི་གཅིན་དང་འདྲ་བར་མ་
[054-201b6] འོངས་པའི་དུས་ན་མདོ་སྡེ་ཆེན་པོ་འདི་འཇིག་རྟེན་དུ་ཆུང་ཤས་ཙམ་ཞིག་སྤྱོད་པར་འགྱུར་ཏེ། དམ་པའི་ཆོས་འཇིག་པའི་ཐ་མར་སྦྲང་བུའི་གཅིན་ས་ཆེན་པོ་ལ་སོང་བ་བཞིན་དུ་ཟད་པར་
[054-201b7] འགྱུར་རོ། །འདི་ནི། དམ་པའི་ཆོས་ནུབ་པའི་ལྟས་བདུན་པ་སྟེ། ལྟས་གཞན་ཡང་ཡོད་པར་མཁས་པས་ཤེས་པར་བྱའོ། །རིགས་ཀྱི་བུ། གཞན་ཡང་དཔེར་ན། དབྱར་ཟད་པའི་མཇུག་


[054-202a0] [202A] 
[054-202a1] ༄༅། །དགུན་གྱི་ཟླ་བ་དང་པོ་ནི། སྟོན་ཞེས་བྱ་སྟེ། སྟོན་གྱི་དུས་ལ་བབ་པ་ན་མ་སྨིན་པ་སྨིན་པར་བྱ་བའི་ཕྱིར་སྤྲིན་རྣམས་ཀྱིས་ཆར་ཕབ་ནས་མྱུར་བ་མྱུར་བར་འགྱེས་པ་
[054-202a2] དེ་བཞིན་དུ། མདོ་ཆེན་པོ་འདི་ཡང་སྟོན་གྱི་སྤྲིན་གྱིས་ཆར་བབ་ནས་མྱུར་དུ་འགྱེས་པ་དེ་བཞིན་དུ་ལྷོ་ཕྱོགས་སུ་སོང་ནས་ཡོངས་སུ་མྱ་ངན་ལས་འདས་པ་ཆེན་པོའི་དགོངས་པའི་ཚིག་
[054-202a3] ཐམས་ཅད་ཀྱི་ཆོས་ཀྱི་ཆར་འབེབས་སོ། །དེ་ནས་ལྷོ་ཕྱོགས་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་དམ་པའི་ཆོས་འཇིག་པར་ཤེས་ནས་དགུན་གྱི་དུས་དང་ཉེ་
[054-202a4] བར་གྱུར་པའི་སྤྲིན་བཞིན་དུ་ཁ་ཆེ་ཡུལ་དུ་སོང་ནས་ས་ལ་ནུབ་པར་གྱུར་ཏེ། ཐེག་པ་ཆེན་པོའི་མདོ་སྡེ་ཤིན་ཏུ་རྒྱས་པ་བདུད་རྩིའི་མཆོག་གི་དམ་པའི་ཆོས་ཐམས་ཅད་ནུབ་པར་
[054-202a5] འགྱུར་རོ། །ད་ལྟར་ནི། དེ་བཞིན་གཤེགས་པས་མཁྱེན་པའི་མདོ་སྡེ་འདི་ལག་ཏུ་འོངས་མོད་ཀྱི། དམ་པའི་ཆོས་ནུབ་པར་འགྱུར་རོ་སྙམ་དུ་བྱང་ཆུབ་སེམས་དཔའ་སེམས་དཔའ་
[054-202a6] ཆེན་པོ་མི་མཆོག་རྣམས་ཀྱིས་ཤེས་པར་བྱའོ། །གསོལ་བ། དེ་བཞིན་གཤེགས་པ་དང། རང་སངས་རྒྱས་དང། ཉན་ཐོས་དང། བྱང་ཆུབ་སེམས་དཔའི་ཁམས་ཐ་དད་པ་མ་
[054-202a7] མཆིས་པ་སེམས་ཅན་ཐམས་ཅད་ཀྱིས་བདེ་བླག་ཏུ་རྟོགས་པར་བགྱི་བའི་སླད་དུ་བཅོམ་ལྡན་འདས་ཀྱིས་གསལ་ཞིང་ཟུར་ཕྱིན་པར་བཀའ་སྩལ་དུ་གསོལ། བཅོམ་ལྡན་


[054-202b0] [202B] 
[054-202b1] རིགས་ཀྱི་བུ། དཔེར་ན། ཁྱིམ་བདག་གམ་ཁྱིམ་བདག་གི་བུ་ཞིག་ལ་བ་ལང་གི་ལྷས་མང་པོ་ཡོད་དེ། བ་ལང་སྤུ་ཁ་ཐ་དད་པ་དག་བདོག་ལ་དེའི་ནང་ན་བ་
[054-202b2] སྔོན་མོ་དག་ཀྱང་ཡོད་དེ། བ་དེ་དག་བ་རྫི་གཅིག་འཚོར་བཅུག་གོ་དེ་ནས་ཁྱིམ་བདག་དེས་ལན་གཅིག་ན་རང་གི་ལྷ་མཆོད་པའི་ཕྱིར་བ་ལང་གི་ལྷས་རྣམས་གཅིག་ཏུ་བསྡུས་ནས་འོ་
[054-202b3] མ་འཇོར་བཅུག་གོ་དེ་ནས་འོ་མ་དེ་དག་དུང་གི་མདོག་བཞིན་དུ་དཀར་པོར་འདུག་པ་མཐོང་ནས་ངོ་མཚར་དུ་བཟུང་སྟེ་བསམ་པ། འདི་ན་བ་འདི་དག་སྤུ་ཁ་ཐ་དད་པར་འདུག་ན་
[054-202b4] བ་སྔོན་མོ་འདི་རྣམས་ཀྱི་འོ་མའང་སྔོན་པོར་མི་འདུག་ལ། བ་དཀར་མོ་རྣམས་ཀྱིའང་དེ་དང་འདྲ་སྟེ། དུང་གི་མདོག་ལྟར་འདུག་གོ་།སྙམ་མོ། །དེ་ནས་ཕྱིས་དེས་རྟོགས་ཏེ་སེམས་ཅན་
[054-202b5] རྣམས་ཀྱི་ལས་ཀྱི་རྣམ་པར་སྨིན་པའི་རྒྱུ་ལས་གྱུར་པ་ཡིན་པར་བལྟ་བར་བྱའོ། །སྙམ་མོ། །རིགས་ཀྱི་བུ། དེ་བཞིན་དུ་ཉན་ཐོས་དང། རང་སངས་རྒྱས་དང། དེ་བཞིན་གཤེགས་
[054-202b6] པ་ཐམས་ཅད་ཀྱི་རང་བཞིན་ཡང་འོ་མ་དང་འདྲའོ། །ཅིའི་ཕྱིར་ཞེ་ན། དེ་དག་ནི། ཟག་པ་ཟད་པའི་ཕྱིར་རོ། །སེམས་ཅན་ཐམས་ཅད་ཀྱིས་ནི། ཉན་ཐོས་དང། རང་སངས་རྒྱས་དང་
[054-202b7] དེ་བཞིན་གཤེགས་པ་ཐམས་ཅད་ཀྱི་རང་བཞིན་ཐ་དད་པ་དང་དབྱིབས་ཐ་དད་པར་འཛིན་མོད་ཀྱི། དེ་དག་གིས་ཀྱང་ཁྱིམ་བདག་བཞིན་དུ་མཐར་གྱིས་ཤེས་པར་འགྱུར་རོ། །རིགས་


[054-203a0] [203A] 
[054-203a1] ༄༅། །ཀྱི་བུ། དཔེར་ན། གསེར་ཁུང་ངམ། ཟངས་ཁུང་ནས་རྡོ་དང། གསེག་མ་མེད་པའི་གསེར་གྱི་རང་བཞིན་རིན་ཐང་མེད་པར་འབྱུང་བ་དེ་བཞིན་དུ། ཉན་ཐོས་
[054-203a2] དང། རང་སངས་རྒྱས་དང། དེ་བཞིན་གཤེགས་པ་ཐམས་ཅད་ཀྱང་གསེར་དང་འདྲ་བར་རིན་ཐང་དང་རང་བཞིན་གཅིག་གོ། །ཅིའི་ཕྱིར་ཞེ་ན། རྡོ་དང། གསེག་མ་ལྟ་བུའི་ཉོན་
[054-203a3] མོངས་པ་དང་བྲལ་བའི་ཕྱིར་ཏེ། དེ་བས་ན། སངས་རྒྱས་ཀྱི་ཡེ་ཤེས་འདི་ལ་ནི། དབྱེར་མེད་དོ། །སེམས་ཅན་ཐམས་ཅད་ལ་སངས་རྒྱས་ཀྱི་ཁམས་ཡོད་པའང་དེ་དང་འདྲ་སྟེ། །
[054-203a4] ཁྱིམ་བདག་གིས་འོ་མ་ཇི་ལྟ་བ་བཞིན་དུ་དེ་དག་གིས་ཀྱང་དེ་བཞིན་གཤེགས་པའི་སྙིང་པོའི་མདོ་སྡེ་ཐོས་ནས་ཉོན་མོངས་པའི་རྣམ་པ་ཟད་པར་བྱས་ཏེ་སངས་རྒྱས་ཀྱི་ཁམས་
[054-203a5] རྟོགས་པར་འགྱུར་རོ། །གསོལ་པ། བཅོམ་ལྡན་འདས། ཅི་ལགས། སེམས་ཅན་ཐམས་ཅད་དང། དེ་བཞིན་གཤེགས་པ་རྣམས་ཐ་དད་པ་མ་མཆིས་ལགས། གལ་ཏེ་དེ་
[054-203a6] བཞིན་གཤེགས་པ་བསྟན་པ་དེ་ལྟར་སྟོན་པར་གྱུར་ན་འདི་ལ་སྐྱོན་ཆེན་པོ་མཆིས་ཏེ། ད་དེའི་གཏན་ཚིགས་བཀའ་སྩལ་དུ་འཚལ་ལགས་སོ་།སེམས་ཅན་ཐམས་ཅད་དང་
[054-203a7] རང་སངས་རྒྱས་རྣམས་ལྟ་ཞོག་ལགས་ཀྱི། དེ་ལྟར་ན། ཤཱ་རིའི་བུ་དང། མཽངྒལ་གྱི་བུ་གཉིས་ཅིའི་སླད་དུ་ཉན་ཐོས་ཀྱི་ཡོངས་སུ་མྱ་ངན་ལས་འདའ་བས་ཡོངས་སུ་མྱ་ངན་ལས་


[054-203b0] [203B] 
[054-203b1] རང་སངས་རྒྱས་རྣམས་ཀྱང་ཅིའི་སླད་དུ་རང་སངས་རྒྱས་རྣམས་ཀྱི་ཡོངས་སུ་མྱ་ངན་ལས་འདའ་བས་ཡོངས་སུ་མྱ་ངན་ལས་འདའ་བར་བགྱིད་ལགས། བྱང་ཆུབ་
[054-203b2] སེམས་དཔའ་རྣམས་ཀྱང་ཅིའི་སླད་དུ་བྱང་ཆུབ་སེམས་དཔའི་ཡོངས་སུ་མྱ་ངན་ལས་འདས་པ་ཆེན་པོས་ཡོངས་སུ་མྱ་ངན་ལས་འདའ་བར་བགྱིད་ལགས། །བཀའ་སྩལ་པ། སངས་རྒྱས་
[054-203b3] རྣམས་ཀྱི་ཡོངས་སུ་མྱ་ངན་ལས་འདས་པ་ཆེན་པོ་ནི། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་རྣམས་ཀྱི་མ་ཡིན་ཏེ། ཡོངས་སུ་མྱ་ངན་ལས་འདས་པ་ཆེན་པོ་
[054-203b4] འདི་ལ་ནི། སངས་རྒྱས་རྣམས་མ་གཏོགས་པར་གཞན་དག་གི་གནས་མེད་དོ། །གསོལ་པ། ཇི་ལྟ་བུ་ལགས། བཀའ་སྩལ་པ། དེ་བཞིན་གཤེགས་པ་ནི། བསྐལ་པ་བྱེ་བ་ཕྲག་
[054-203b5] གྲངས་མེད་པ་མང་པོ་ཞིག་ན་དེ་བཞིན་གཤེགས་པ་འབྱུང་བ་སྟོན་པར་མཛད་ན། དེ་བཞིན་གཤེགས་པ་དང། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་རྣམས་
[054-203b6] ལ་ཁྱད་པར་ཅི་ཡོད་ཅེ་ན། རིགས་ཀྱི་བུ། དེ་བཞིན་གཤེགས་པའི་མྱ་ངན་ལས་འདས་པ་གསང་བ་ལ་དགྲ་བཅོམ་པ་རྣམས་ཀྱི་གནས་མེད་དོ་།ཞེས་ངེས་བསྟན་ཏེ། དེ་ནི། གནས་མེད་
[054-203b7] པ་ཡིན་ནོ། །དེ་བས་ན། ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་འདིའི་ཚུལ་གྱིས་ཡོངས་སུ་མྱ་ངན་ལས་འདས་པ་ཆེན་པོ་ལ་གནས་མེད་དོ། །དེ་བས་ན། ཡོངས་སུ་མྱ་ངན་


[054-204a0] [204A] 
[054-204a1] ༄༅། །ལས་འདས་པ་ཆེན་པོ་ཞེས་བྱའོ། །གསོལ་པ། ཐ་དད་པ་ཁོ་ནར་གདའ་ལགས་སོ། །བཀའ་སྩལ་པ། ཇི་ལྟར་སྣང། གསོལ་པ་ཉན་ཐོས་དང། རང་སངས་
[054-204a2] རྒྱས་དང། བྱང་ཆུབ་སེམས་དཔའ་རྣམས་ཀྱང་ཡོངས་སུ་མྱ་ངན་ལས་འདས་པ་ཆེན་པོས་ཡོངས་སུ་མྱ་ངན་འདས་པར་འགྱུར་ཏེ། ཆུ་ཀླུང་རྣམས་རྒྱ་མཚོར་འབབ་པ་བཞིན་དུ་དེ་
[054-204a3] དག་གི་གནས་ཀྱང་དེ་ལགས་སོ། །དེ་བས་ན། དེ་དག་ཀྱང་རྟག་པ་ཞེས་བགྱིའོ། །བཀའ་སྩལ་པ། དེ་དག་ནི། ངའི་མཆོག་ཏུ་རྟག་པ་ཡིན་ནོ། །གསོལ་པ། བཅོམ་ལྡན་འདས་
[054-204a4] ཁམས་ཐ་དད་པ་མ་མཆིས་པ་དང། ཐ་དད་པ་ཇི་ལྟ་བུ་ལགས་བཀའ་སྩལ་པ། ཐ་དད་དོ། །གསོལ་པ། ཇི་ལྟ་བུ་ལགས། བཀའ་སྩལ་པ། དཔེར་ན། བའི་འོ་མ་ནི། མཆོག་
[054-204a5] ཏུ་མངར་བ་ཡིན་ཏེ། ཁམས་ཀྱང་དེ་དང་འདྲའོ། །ཉན་ཐོས་རྣམས་དང། རང་སངས་རྒྱས་རྣམས་ཀྱི་ཁམས་ནི། ཞོ་དང་འདྲའོ་།བྱང་ཆུབ་སེམས་དཔའ་རྣམས་ཀྱི་ཁམས་ནི། མར་
[054-204a6] དང་འདྲའོ། །སངས་རྒྱས་རྣམས་ཀྱི་ཁམས་ནི། མར་གྱི་ཉིང་ཁུ་དང་འདྲ་སྟེ། དེ་ལྟར་ཡོངས་སུ་མྱ་ངན་ལས་འདས་པ་ཆེན་པོ་ལས་གདམས་ངག་སྟོན་པའི་དེ་བཞིན་གཤེགས་
[054-204a7] པས་རྣམ་པ་བཞིར་བསྟན་ཏོ། །གསོལ་པ། སེམས་ཅན་ཐམས་ཅད་ཀྱི་ཁམས་ཇི་ལྟ་བུ་ལགས། བཀའ་སྩལ་པ། བ་བེའུ་འབྲངས་མ་ཐག་པའི་འོ་མ་ཁྲག་དང་འདྲེས་པ་


[054-204b0] [204B] 
[054-204b1] བཞིན་གཤེགས་པའི་ཁམས་མར་གྱི་ཉིང་ཁུ་དང་འདྲ་བ་ཁྱབ་པར་འདུག་གོ་གསོལ་པ། བཅོམ་ལྡན་འདས་ཀྱིས་ཀུ་
[054-204b2] ཤིའི་གྲོང་ཁྱེར་འདི་ན་གནས་པའི་གདོལ་པ་འཇིག་རྟེན་གྱི་ཁམས་འདིར་སངས་རྒྱས་སྟོང་དང་ལྷན་ཅིག་ཏུ་དེ་དག་གི་ནང་དུ་དེ་བཞིན་གཤེགས་པ་གཅིག་ཏུ་གྱུར་ཏེ་དེ་བཞིན་གཤེགས་
[054-204b3] པ་རབ་ཏུ་དགའ་བ་ཞེས་བྱ་བར་འགྱུར་ཏེ། སེམས་བསྐྱེད་པ་གཅིག་ཁོ་ནས་དུས་འདི་སྲིད་ཅིག་ན་མྱུར་དུ་སངས་རྒྱས་སུ་འགྱུར་རོ། །ཞེས་སངས་རྒྱས་སུ་ལུང་བསྟན་པས་ལུང་བསྟན་
[054-204b4] ལགས་ན། ཅིའི་སླད་དུ་ཤཱ་རིའི་བུ་དང། མཽངྒལ་གྱི་བུ་གཉིས་ཆེས་མྱུར་དུ་སངས་རྒྱས་སུ་འགྱུར་བས་སངས་རྒྱས་སུ་འགྱུར་རོ་།ཞེས་སངས་རྒྱས་སུ་ལུང་བསྟན་པས་ལུང་བསྟན་
[054-204b5] དང། རང་སངས་རྒྱས་དང། བྱང་ཆུབ་སེམས་དཔའ་ཁ་ཅིག་དམ་པའི་ཆོས་དབྱུང་བའི་ཕྱིར་ཡུན་རིང་པོར་སྨོན་ལམ་འདེབས་པའང་ཡོད། ཁ་ཅིག་ནི། མྱུར་བར་སྨོན་ལམ་འདེབས་
[054-204b6] པའང་ཡོད་དེ། ང་ནི། དེའི་སྨོན་ལམ་གྱི་དབང་གིས་ན། ཆེས་མྱུར་བར་སངས་རྒྱས་ཀྱི་གནས་མཆོག་ཏུ་ལུང་སྟོན་པར་བྱེད་དོ། །རིགས་ཀྱི་བུ། གཞན་ཡང་མཉན་པ་ཆེན་པོ་ལ་ལ་ཞིག་
[054-204b7] གདོལ་བའི་གྲོང་ཁྱེར་དུ་སོང་སྟེ་རིན་པོ་ཆེ་རིན་ཐང་མེད་པ་ཚོང་བ་ལས་གདོལ་པ་བྱེ་བྲག་མི་ཕྱེད་པ་དེ་དག་གིས་རིན་པོ་ཆེ་དེ་མཐོང་ན་འཕྱས་འདོགས་ཤིང་འཐིང་སླད་བྱེད་དེ། མཉན་


[054-205a0] [205A] 
[054-205a1] ༄༅། །པས་རིན་ཆེ་བ་ཡིན་ནོ། །ཞེས་བྱས་ཀྱང་དེ་དག་གི་བརྡ་མི་ཕྲད་ནས་འདི་ནི། ཤེལ་ཡིན་ནོ། །ཞེས་དེ་སྐད་ཟེར་རོ། །རིགས་ཀྱི་བུ། དེ་བཞིན་དུ་ངས་ཀྱང་ཉན་
[054-205a2] ཐོས་རྣམས་གལ་ཏེ་སངས་རྒྱས་ཀྱི་གནས་སུ་མྱུར་དུ་སངས་རྒྱས་སུ་ལུང་བསྟན་པས་ལུང་བསྟན་དུ་ཟིན་ཀྱང་ནོར་བུ་དཀོན་པ་ཚོང་བའི་མཉན་པ་བཞིན་དུ་འགྱུར་རོ། །གདོལ་པ་རྣམས་
[054-205a3] ལྟ་བུ་ནི། མ་འོངས་པའི་དུས་ན་དགེ་སྦྱོང་བླུན་པོ། གཡེལ་བ། དགེ་བའི་རྩ་བ་སྤངས་པ། འཚོ་བས་ཕོངས་པ། བཀྲེས་ཤིང་སྐོམ་པས་གཟིར་བ། མུ་གེས་མནར་བ། རང་གི་
[054-205a4] ལུས་ཙམ་གསོ་བར་བྱེད་པ། འཚོ་བ་དོན་དུ་གཉེར་བ། མི་བརྟན་པ་རྣམས་འབྱུང་བར་འགྱུར་བ་དེ་དག་ཡིན་ཏེ། དེ་དག་གིས་ངའི་ཉན་ཐོས་ལུང་བསྟན་པ་ཐོས་ན་འཕྱས་འདོགས་
[054-205a5] ཤིང་གཤེ་བར་འགྱུར་ལ། བརྡ་མི་ཕྲད་ནས་ཚུལ་ཁྲིམས་འཆལ་པ་ཡིན་ནོ། །ཞེས་བླ་བར་བྱེད་དོ། །ངའི་ཉན་ཐོས་དེ་དག་ནི། དགེ་སྦྱོང་མ་ཡིན་ཏེ། །གདོལ་བ་རྣམས་དང། མཉན་
[054-205a6] པ་ཇི་ལྟ་བ་བཞིན་ནོ། །རིགས་ཀྱི་བུ། དེ་བས་ན། ང་ནི། སེམས་ཅན་མྱུར་བའི་སྨོན་ལམ་ཅན་རྣམས་ནི། སངས་རྒྱས་སུ་ལུང་སྟོན་པར་བྱེད་དོ། །དམ་པའི་ཆོས་དབྱུང་བའི་སྦྱོར་བ་
[054-205a7] ཅན་དེ་དག་ནི། ཇི་ལྟར་འདོད་པ་བཞིན་དུ་ཡུན་རིང་པོ་ཞིག་གིས་སངས་རྒྱས་ཀྱི་གནས་སུ་ལུང་སྟོན་པར་བྱེད་དོ། །གསོལ་པ། ཇི་ལྟར་ན། བྱང་ཆུབ་སེམས་དཔའ་སེམས་དཔའ་


[054-205b0] [205B] 
[054-205b1] ལགས། བཀའ་སྩལ་པ། བྱང་ཆུབ་སེམས་དཔའ་མི་མཆོག་རྣམས་ནི། དམ་པའི་ཆོས་དབྱུང་བར་བྱའོ་སྙམ་དུ་དེའི་
[054-205b2] སྦྱོར་བ་བརྟན་པོར་བྱས་ན། གཡོག་འཁོར་མི་ཕྱེད་པ་དང་ལྡན་པར་འགྱུར་རོ། །གསོལ་པ། སེམས་ཅན་མ་རུངས་པ། འཇིགས་སུ་རུང་བ། ལྕེ་དང། རྐན་དང། ལྐོག་མ་ཚིག་པ་རྣམས་
[054-205b3] ཅི་ལས་འགྱུར་ལགས། བཀའ་སྩལ་བ། གཞི་གསུམ་མི་ཤེས་པ་གང་ཡིན་པ་དེ་དག་ནི། སེམས་ཅན་མ་རུངས་པ། འཇིགས་སུ་རུང་བ། ལྕེ་དང་རྐན་དང། ལྐོག་མ་ཚིག་པར་
[054-205b4] འགྱུར་རོ། །དཔེར་ན། མི་དང། དུད་འགྲོའི་ལྕེ་ཚིག་བ་རྣམས་ཀྱིས་རོ་དྲུག་སྟེ། མངར་བ་དང། སྐྱུར་བ་དང། ལན་ཚྭའི་རོ་དང། ཚ་བ་དང། ཁ་བ་དང། བསྐ་བ་རྣམས་ཟ་བ་ན་རོའི་བྱེ་བྲག་
[054-205b5] མི་ཕྱེད་པ་དེ་བཞིན་དུ་སེམས་ཅན་མི་ཤེས་པ། ལྕེ་དང། རྐན་དང་ལྐོག་མ་ཚིག་པ། མ་རུངས་པ། འཇིགས་སུ་རུང་བ། གཞི་གསུམ་ཝྲྟག་པར་མི་ཤེས་པ་གང་ཡིན་པ་དེ་དག་ནི་
[054-205b6] ལྕེ་དང། རྐན་དང། ལྐོག་མ་ཚིག་པ་ཞེས་བྱའོ། །རིགས་ཀྱི་བུ་གཞན་ཡང་དེ་བཞིན་གཤེགས་པ་རྟག་པར་མི་ཤེས་པ་གང་ཡིན་པ་དེ་དག་ནི། དམུས་ལོང་གི་མཆོག་ཡིན་
[054-205b7] ནོ། །ཞེས་པ་ཟེར་རོ། །དེ་བཞིན་གཤེགས་པ་རྟག་པར་ཤེས་པ་གང་ཡིན་པ་དེ་དག་ནི། ཤའི་མིག་དང་ལྡན་པ་ཡིན་དུ་ཟིན་ཀྱང་ལྷའི་མིག་དང་ལྡན་པ་ཡིན་ནོ། །ཞེས་ང་ཟེར་རོ། །རིགས་


[054-206a0] [206A] 
[054-206a1] ༄༅། །ཀྱི་བུ༑ གཞན་ཡང་མདོ་སྡེ་འདི་ཐོས་ནས་དེ་བཞིན་གཤེགས་པ་རྟག་པར་ཤེས་ཤིང་ཁོང་དུ་ཆུད་པ་གང་ཡིན་པ་དེ་དག་ནི་ལྷའི་མིག་དང་ལྡན་པ་ཡིན་ནོ། །
[054-206a2] ཞེས་ང་ཟེར་རོ། །ལྷའི་མིག་དང་ལྡན་དུ་ཟིན་ཀྱང་དེ་བཞིན་གཤེགས་པ་རྟག་པར་མི་ཤེས་པ་གང་ཡིན་པ་དེ་དག་ནི། ཤའི་མིག་དང་ལྡན་པ་ཡིན་ནོ། །ཞེས་ང་ཟེར་རོ། །དེ་དག་ནི་
[054-206a3] ད་དུང་བསྐལ་པ་བྱེ་བ་མང་པོར་ཡང་བདག་གི་མགོ་མཇུག་ཅི་འདྲ་བའང་མཐོང་བའམ། བསྟན་པར་མི་ནུས་ཏེ། དེ་བས་ན། དེ་དག་ནི་དེ་བཞིན་གཤེགས་པ་རྟག་པར་བསྒོམ་
[054-206a4] པ་དང་བྲལ་བའི་ཕྱིར་ཤའི་མིག་དང་ལྡན་པ་ཞེས་ང་ཟེར་རོ་།རིགས་ཀྱི་བུ། གཞན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི། འཇིག་
[054-206a5] རྟེན་ཐམས་ཅད་ཀྱི་ཕ་མ་ལྟ་བུ་ཡིན་ནོ། །ཅིའི་ཕྱིར་ཞེ་ན། སེམས་ཅན་རྐང་གཉིས་དང། རྐང་མང་ཐམས་ཅད་ལ་རང་རང་གི་ཡུལ་བཞིན་དུ་ཆོས་སྟོན་ཅིང་ཚིག་གཅིག་གིས་སེམས་
[054-206a6] ཅན་ཐམས་ཅད་ཀྱིས་རང་རང་གི་ཡུལ་བཞིན་དུ་ཤེས་པར་འགྱུར་ཏེ་ཀྱེ་མ་བདག་ཅག་གི་རང་བཞིན་དང། འདུ་ཤེས་རྣམས་རྟོགས་པར་བྱ་བའི་ཕྱིར་ཆོས་སྟོན་ཏོ་སྙམ་དུ་
[054-206a7] འཛིན་ཏོ། །རིགས་ཀྱི་བུ། གཞན་ཡང་དཔེར་ན། ཁྱིམ་བདག་གམ། ཚོང་དཔོན་ཡང་རུང་སྟེ། རང་གི་བུ་ཟླ་བ་བཅུ་དྲུག་ལོན་པ་དང་ལྷན་ཅིག་ཏུ་ལྐུག་པ་བཞིན་དུ་སྨྲ་བར་བྱེད་


[054-206b0] [206B] 
[054-206b1] དེའི་དབང་གིས་པུ་དེ་མིའི་སྐད་སློབ་པར་བྱེད་ན། ཅི་དེའི་ཕ་ལྐུག་པ་ཞེས་བྱའམ། གསོལ་པ། བཅོམ་ལྡན་འདས། དེ་ནི། མ་ལགས་ཏེ། བུ་དེའི་དབང་གིས་བགྱིད་པར་བལྟ་
[054-206b2] ལགས་སོ། །བཀའ་སྩལ་པ། རིགས་ཀྱི་བུ། དེ་བཞིན་དུ་དེ་བཞིན་གཤེགས་པའང་ལྐུག་པ་བཞིན་དུ་གསུང་སྟེ། སེམས་ཅན་ཐམས་ཅད་དམ་པའི་ཆོས་ལ་དགོད་པའི་ཕྱིར་དེ་ལྟ་
[054-206b3] བུའི་སྐུ་སྟོན་པར་མཛད་ན། ཅི་དེ་བཞིན་གཤེགས་པ་ལྐུག་པ་ཞེས་བྱའམ། གསོལ་པ། བཅོམ་ལྡན་འདས། དེ་ནི། མ་ལགས་ཏེ། དེ་བཞིན་གཤེགས་པ་ནི། རྟག་ཏུ་སེངྒེའི་སྒྲ་
[054-206b4] སྒྲོག་པ་ལགས་ན། ལྐུག་པ་ལྟར་གསུང་བ་དེ་ནི། འཇིག་རྟེན་དང་མཐུན་པར་མཛད་པར་བལྟ་བར་བགྱི་ལགས་སོ། །དེ་ནས་དེའི་ཚེ་བཅོམ་ལྡན་འདས་ཉིད་ཀྱི་ཞལ་ནས་འོད་ཟེར་སྣ་
[054-206b5] ཚོགས་བཀྱེ་སྟེ། འོད་ཟེར་དེ་དག་གིས་མགར་བའི་བུ་ཙུནྡ་ལ་ཕོག་ནས་ཀྱེ་མ་དེ་བཞིན་གཤེགས་པ་ལ་ཕྱིན་ཆད་དབུལ་དུ་མེད་པའི་སྦྱིན་པ་ནི། དཀོན་པ་ཡིན་ནོ་སྙམ་ནས་ཤིན་ཏུ་རིངས་
[054-206b6] པར་དེ་བཞིན་གཤེགས་པ་དགེ་སློང་གི་དགེ་འདུན་དང་བཅས་པ་ཆིམ་པར་འགྱུར་བའི་ཞལ་ཟས་ཁྱེར་ཏེ་རང་གི་འཁོར་རྣམས་དང་ལྷན་ཅིག་ཏུ་རིངས་པར་ཛམྦུ་ཆུ་ཀླུང་གི་གསེར་དྲི་མ་མེད་
[054-206b7] པའི་སྣོད་དཀྱིལ་དུ་ནོར་བུའི་འབུར་མཐོན་པོ་འོད་ཅན་གྱིས་སྤྲས་པ་རྣམས་དང། ཁ་ཅིག་ནི། དངུལ་གྱི་སྣོད་རིན་པོ་ཆེ་སྣ་ཚོགས་ཀྱིས་སྦྲས་པ་རྣམས་ཞལ་ཟས་སྐྱུ་རུམ་སྣ་ཚོགས་དང་སྦྱར་


[054-207a0] [207A] 
[054-207a1] ༄༅། །བས་བཀང་བ་དང། མཆོད་པའི་ཡོ་བྱད་མང་པོ་དག་ཁྱེར་ནས་གྲོང་ཁྱེར་གྱི་བར་ནས་བྱུང་སྟེ་བཅོམ་ལྡན་འདས་ག་ལ་བ་དེར་ཆས་སོ། །དེ་ནས་ལྷའི་བུ་མཐུ་ཆེན་པོ་དང་
[054-207a2] ལྡན་པ་རྣམས་ཀྱིས་མགར་བའི་བུ་ཙུནྡ་བསྐོར་ནས་འདི་སྐད་ཅེས་སྨྲས་སོ། །ཙུནྡ། རེ་ཞིག་ཞལ་ཟས་མ་དབུལ་བར་དེ་བཞིན་གཤེགས་པ་ཐང་གཅིག་ཞོག་ཅིག་ཅེས་བྱས་སོ། །
[054-207a3] དེ་ནས་ཡང་བཅོམ་ལྡན་འདས་ཀྱིས་ཉིད་ཀྱི་འོད་ཟེར་དག་བཀྱེ་སྟེ་འོད་ཟེར་དེ་དག་གིས་ལྷའི་བུ་རྣམས་ལ་ཕོག་ནས་ཙུནྡ་བཏང་ངོ་།དེ་ནས་ལྷ་ལ་སོགས་པ་དེར་འདུས་པ་གང་ཡིན་པ་
[054-207a4] དེ་དག་ཐམས་ཅད་ཀྱིས་བཅོམ་ལྡན་འདས་ལ་མཆོད་པ་ཆེན་པོ་བྱས་ཏེ་ཙུནྡ་དང་ལྷན་ཅིག་ཏུ་བཅོམ་ལྡན་འདས་ཀྱི་ཐད་དུ་དོང་ནས་འདི་སྐད་ཅེས་གསོལ་ཏོ། །དགེ་སློང་རྣམས་
[054-207a5] ཀྱིས་གདུགས་ཚོད་ལ་བབ་ན་གནང་བར་མཛད་དུ་གསོལ། དེ་ནས་དགེ་སློང་རྣམས་ཀྱིས་གདུགས་ཚོད་ལ་བབ་པར་ཤེས་ནས་སྤྱོད་ལམ་བཟང་པོར་བྱས་ཏེ་ལྷུང་བཟེད་ལག་ཏུ་
[054-207a6] བླངས་ནས་སྡོད་དོ། །དེ་ནས་མགར་བའི་བུ་ཙུནྡས་སེངྒེའི་ཁྲི་སྣ་ཚོགས་ཚིག་ཏུ་བཟླས་སུའང་མི་ནུས་པ་འཇིག་རྟེན་གྱི་ཁམས་བདེ་བ་ཅན་གྱི་རྐྱེན་དུ་རུང་བ་ལྟ་བུ་དག་ཀྱང་བཤམས་
[054-207a7] ཞལ་ཟས་ཀྱང་སྟ་གོན་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དེ་བཞིན་གཤེགས་པ་བསྐལ་པའམ། བསྐལ་པ་ལས་ལྷག་པར་ཡང་ཡུན་རིང་དུ་བཞུགས་


[054-207b0] [207B] 
[054-207b1] བཅོམ་ལྡན་འདས་ཀྱིས་བཀའ་སྩལ་པ། ཙུནྡ། གལ་ཏེ་ང་ཡུན་རིང་དུ་འདུག་པར་འདོད་ན། སྦྱིན་པའི་ཕ་རོལ་ཏུ་ཕྱིན་པ་ཐ་མའི་དུས་ལ་བབ་ཀྱི། མྱུར་དུ་ཕུལ་ཅིག་
[054-207b2] དེ་ནས་ལྷ་དང། མི་ཐམས་ཅད་དང། བྱང་ཆུབ་སེམས་དཔའ་རྣམས་ཀྱིས་འདི་སྐད་ཅེས་སྨྲས་སོ། །ཀྱེ་མ་ཙུནྡ་སྐྱིད་དེ་བ་འདིས་ཕུལ་བའི་ཞལ་ཟས་དེ་བཞིན་གཤེགས་པས་
[054-207b3] གསོལ་བར་ཆད་པ་ལྟ། བདག་ཅག་ནི། དཔལ་ཡོན་མེད་དེ། བདག་ཅག་གིས་ཞལ་ཟས་སྟ་གོན་བྱས་པ་ནི། དོན་མེད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཉིད་ཀྱི་སྤུའི་
[054-207b4] ཁུང་བུ་ཐམས་ཅད་ནས་བ་སྤུ་རེ་རེའི་ཁུང་བུ་ནས་ཀྱང་སངས་རྒྱས་རེ་རེ་མངོན་དུ་སྤྲུལ་ནས་དེར་འཁོར་རེ་རེའི་ནང་དུའང་དེ་བཞིན་གཤེགས་པ་རེ་རེའི་དགེ་སློང་གི་དགེ་འདུན་དང་
[054-207b5] བཅས་པ་ཐམས་ཅད་བཤོས་གསོལ་བ་ལྟ་བུར་བསྟན་ཏོ། །དེ་བཞིན་གཤེགས་པ་ཉིད་ནི། ཙུནྡས་ཕུལ་བའི་ཞལ་ཟས་གསོལ་ལོ། །ཙུནྡས་འབྲས་སཱ་ལུ་ཡུལ་མ་ག་དཧའི་ན་ལི་ཏ་
[054-207b6] བརྒྱད་ལས་ཞལ་ཟས་སྦྱར་བའང་དེ་བཞིན་གཤེགས་པའི་མཐུས་དགེ་སློང་གི་དགེ་འདུན་ཐམས་ཅད་ཞལ་ཟས་ཀྱིས་ཁྱེད་པར་མཛད་དོ། །དེ་ནས་ཙུནྡའང་དགའ་བར་གྱུར་ཏེ། བདག་
[054-207b7] གི་སྦྱིན་པ་དེ་བཞིན་གཤེགས་པ་དགེ་སློང་གི་དགེ་འདུན་དང་བཅས་པས་གསོལ་ནས་ཡོངས་སུ་མྱ་ངན་ལས་འདས་པར་མཛད་དོ་སྙམ་མོ་།འཁོར་དེ་དག་ཐམས་ཅད་འདི་སྙམ་དུ་


[054-208a0] [208A] 
[054-208a1] ༄༅། །སེམས་ཏེ། བདག་ཅག་གིས་ཕུལ་བའི་ཞལ་ཟས་དེ་བཞིན་གཤེགས་པས་བཞེས་ཀྱི། ཙུནྡའི་མ་བཞེས་སོ། །བདག་ཅག་གིས་ཕུལ་བའི་ཞལ་ཟས་
[054-208a2] གསོལ་ནས་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་མཛད་དོ་སྙམ་སྟེ་མཆོག་ཏུ་དགའ་བར་གྱུར་ཏོ། །འཁོར་ཆེན་པོ་དེ་ན་དེ་བཞིན་གཤེགས་པ་རྣམས་བཤོས་
[054-208a3] གསོལ་ཞིང་བཞུགས་པའི་བར་མཚམས་སྙུང་བུའི་རྩེ་མོའི་ཁྱོན་ཙམ་གྱིས་མཆོད་པར་སྣང་ངོ། །ཁ་ཅིག་ནི། ཁབ་ཀྱི་རྩེ་མོ་ཁྱོན་ཙམ་གྱིས་ཕྱོགས་དག་ན་བཞུགས་ཤིང་ཞལ་ཟས་
[054-208a4] དང། མཆོད་པ་རྣམས་འདྲ་བར་མངར་བར་སྣང་ངོ། །དེ་ནས་དེའི་ཚེ་ལྷ་དང་མི་དང་ལྷ་མ་ཡིན་དེ་དག་ངུ་ཞིང་ཆོ་ངེ་འདོན་པར་བྱེད་དེ། བདག་ཅག་གིས་སོ་སོ་ནས་ཕུལ་བའི་ཞལ་ཟས་
[054-208a5] གསོལ་ནས་དེ་བཞིན་གཤེགས་པ་ཡོངས་སུ་མྱ་ངན་ལས་འདའོ། །ཕྱིན་ཆད་བདག་ཅག་གིས་སུ་ལ་ཞལ་ཟས་དབུལ་བར་བྱ། བདག་ཅག་ནི། མགོན་དང་བྲལ་ཏེ་མགོན་མེད་པར་
[054-208a6] འགྱུར་རོ། །ཞེས་འཛེར་ཏོ། །དེ་ནས་བཅོམ་ལྡན་འདས་ཀྱིས་འཁོར་དེ་དག་ཐམས་ཅད་ལ་ཚིགས་སུ་བཅད་པ་འདི་དག་གསུངས་སོ།། །།འཕགས་པ་ཡོངས་སུ་མྱ་ངན་ལས་
[054-208a7] འདས་པ་ཐེག་པ་ཆེན་པོའི་མདོ། བམ་པོ་བཅུ་གསུམ་པ་སྟེ། ཐ་མ་སངས་རྒྱས་ཆོས་ཉིད་འདི་ཡིན་གྱི། །གདུང་ཞིང་ངུ་བར་མ་བྱེད་ཅིག་ང་ནི་མྱ་ངན་འདའ་བ་ན། །བསྐལ་པ་བྱེ་བ་ཟད་


[054-208b0] [208B] 
[054-208b1] །ང་ཡི་རྟག་བདེ་དམ་པ་ཡི། །མྱ་ངན་འདའ་བ་ང་ལས་ཉོན། །ང་ནི་ཁ་ཟས་མི་ཟ་སྟེ། །བྲུ་བ་ཚ་བ་ཡོང་གིས་མེད། །སེམས་ཅན་ཀུན་ལ་ཕན་བདེ་བའི། །རྗེས་སུ་ཡི་རང་ངས་བཤད་
[054-208b2] ཀྱི༑ ༑ཐོས་ནས་ཡང་དག་རྫོགས་སངས་རྒྱས། །རྟག་པ་དེ་ཉིད་ཤེས་པར་གྱིས། །གང་ཚེ་འུག་པ་བྱ་རོག་རྣམས། །ཤིང་གཅིག་ལ་ནི་གནས་ནས་ཀྱང། །སྤུན་དང་བུ་དང་འདྲ་བར་ནི། །ཕན་ཆུན་
[054-208b3] རྟག་ཏུ་ཚིམ་པར་བྱེད། །དེའི་ཚེ་སྒྲ་གཅན་ཟིན་བཞིན་དུ། །དེ་བཞིན་གཤེགས་པས་སེམས་ཅན་གཟིགས། །སེམས་ཅན་ཀུན་གྱི་མཆོག་གྱུར་པ་།གཏན་དུ་མྱ་ངན་འདའ་བས་གྲོངས། །
[054-208b4] གང་ཚེ་སྦྲུལ་དང་ནེའུ་ལེ་དག་ཤིང་གཅིག་དྲུང་དུ་གནས་ནས་ཀྱང། །སྤུན་དང་བུ་དང་འདྲ་བར་ནི། །ཕན་ཚུན་རྟག་ཏུ་ཚིམ་པར་བྱེད། །དེ་ཚེ་སྒྲ་གཅན་ཟིན་བཞིན་དུ། །དེ་བཞིན་གཤེགས་
[054-208b5] པས་སེམས་ཅན་གཟིགས། །སེམས་ཅན་ཀུན་གྱི་མཆོག་གྱུར་པ། །གཏན་དུ་མྱ་ངན་འདའ་བས་གྲོངས། །གང་ཚེ་སབ་ཏ་པར་ན་ཡི། །མེ་ཏོག་བར་ཤིའི་དྲིར་འགྱུར་ཞིང། །ཀ་ར་ཀ་ཡི་ཤིང་
[054-208b6] རྣམས་ལས། །ཏེནྡུ་ཀ་ཡི་འབྲས་བུ་འབྱུང། །དེ་ཚེ་སྒྲ་གཅན་ཟིན་བཞིན་དུ། །དེ་བཞིན་གཤེགས་པས་སེམས་ཅན་གཟིགས། །སེམས་ཅན་ཀུན་གྱི་མཆོག་གྱུར་པ། །གཏན་དུ་མྱ་ངན་
[054-208b7] འདའ་བས་གྲོངས། །གང་ཚེ་སྡིག་ཅན་འདོད་ཆེན་པ། །བྱང་ཆུབ་མངོན་པར་རྫོགས་འཚང་རྒྱ། །མཆོག་ཏུ་བདེ་བ་ཐོབ་ནས་ཀྱང་།ཉེས་པ་ཐམས་ཅད་རྣམ་སྤངས་པ། །དེ་ཚེ་སྒྲ་གཅན་ཟིན་


[054-209a0] [209A] 
[054-209a1] ༄༅། །བཞིན་དུ། །དེ་བཞིན་གཤེགས་པས་སེམས་ཅན་གཟིགས། །སེམས་ཅན་ཀུན་གྱི་མཆོག་གྱུར་པ། །གཏན་དུ་མྱ་ངན་འདའ་བས་གྲོངས་།གང་ཚེ་སེམས་ཅན་ཐམས་
[054-209a2] ཅད་ནི༑ ༑བསམ་པ་མཐུན་པར་གནས་གྱུར་ཏེ། །བྱང་ཆུབ་མཆོག་ཏུ་རྫོགས་སངས་རྒྱས། །ཉེས་པ་ཐམས་ཅད་རྣམ་སྤངས་པ། །དེ་ཚེ་སྒྲ་གཅན་ཟིན་བཞིན་དུ། །དེ་བཞིན་གཤེགས་པས་
[054-209a3] སེམས་ཅན་གཟིགས། །སེམས་ཅན་ཀུན་གྱི་མཆོག་གྱུར་པ། །གཏན་དུ་མྱ་ངན་འདའ་བས་གྲོངས། །གང་ཚེ་སྦྲང་བུའི་གཅིན་ཙམ་གྱིས། །རྒྱ་མཚོ་བཞི་ཡི་མཐས་ཀླས་པ། །ནགས་
[054-209a4] ཚལ་རི་རྣམས་བཅས་པ་ཡི། །ས་གཞི་ངོམས་པར་གྱུར་པ་ན། །དེ་ཚེ་སྒྲ་གཅན་ཟིན་བཞིན་དུ། །དེ་བཞིན་གཤེགས་པས་སེམས་ཅན་གཟིགས་།སེམས་ཅན་ཀུན་
[054-209a5] གྱི་མཆོག་གྱུར་པ། །གཏན་དུ་མྱ་ངན་འདའ་བས་གྲོངས། །དེ་བས་ན་ཆོས་དང་ལྡན་པ། ཆོས་ལ་གུས་པ་ཁྱེད་མྱ་ངན་མ་བྱེད་ཅིག་མ་ངུ་ཞིག་དེ་བཞིན་གཤེགས་
[054-209a6] པ་ནི༑ རང་ལ་དབང་ཡོད་ཀྱི། མི་རྟག་པའི་འདུ་ཤེས་མ་བྱེད་པར་རྟག་པ་དང། ཐེར་ཟུག་པ་དང། མཆོག་ཏུ་བརྟན་པ་ཡིན་པར་ཡང་དག་པར་ལྟོས་ཤིག་གཞི་གསུམ་རྟག་པའི་
[054-209a7] གསང་སྔགས་ཀྱི་སྦ་བ་དང། སྲུང་བ་འདིས་བསྲུང་བར་གྱིས་ཤིག་།གཞི་གསུམ་རྟག་པའི་གསང་སྔགས་ཀྱིས་ནི། གནམ་ལྕགས་ཀྱིས་ཚིག་པའི་ཤིང་རྣམས་ཀྱང་སྐྱེ་བར་


[054-209b0] [209B] 
[054-209b1] ཡལ་ག་ཕྲེའུ་དང། སྦལ་མིག་བྱེ་བ་དང། ལོ་མ་ཁ་འབུས་པ་དང་ལྡན་པར་འགྱུར་རོ། །འཁོར་བཞི་པོ་ལས་གཞི་གསུམ་རྟག་པར་རྗེས་སུ་ཡི་རང་བའི་གཏམ་འདི་ཕན་ཚུན་
[054-209b2] ཐོས་ན༑ བྱང་ཆུབ་ཀྱི་སེམས་བསྐྱེད་མི་དགོས་པར་འཛིན་ཀྱང་གཞི་གསུམ་མཆོག་ཏུ་རྟག་པའི་རྒྱུས་ན་བྱང་ཆུབ་ཀྱི་རྒྱུ་སྐྱེ་བར་འགྱུར་ཏེ། འདི་ནི། སངས་རྒྱས་ཀྱི་རྗེས་སུ་ཡི་རང་བ་ཞེས་
[054-209b3] བྱའོ༑ ༑གཞི་གསུམ་རྟག་པ་ལས་བྱུང་བའི་རྗེས་སུ་ཡི་རང་བ་འདི་དགེ་སློང་ངམ། དགེ་སློང་མ་གང་དག་སེམས་ཅན་རྣམས་ལ་སྟོན་པར་བྱེད་པ་དེ་དག་ནི། ཡུལ་འཁོར་གྱི་བསོད་སྙོམས་
[054-209b4] ཟ་བར་འོས་པ་ཡིན་ནོ། །གཅིག་ཤོས་དག་ནི། འོས་པ་མ་ཡིན་ནོ། །ཇི་ལྟར་རྗེས་སུ་ཡི་རང་བ་འདིས་གཏོལ་བ་དེ་འཇིག་རྟེན་ཐམས་ཅད་དུ་བདེ་བར་གྱུར་པའི་ཆོས་ཀྱི་བདེན་པ་དེས་ནི། དམ་
[054-209b5] བའི་ཆོས་འདོད་པ་རྣམས་ལ་བགེགས་མེད་པ་དང། གནོད་པ་མེད་པར་གྱུར་ཅིག་དེ་ནས་ལྷ་དང། ལྷ་མ་ཡིན་དང། མི་དང་བཅས་པའི་འཇིག་རྟེན་གྱིས་དེ་བཞིན་གཤེགས་པ་རྟག་པར་
[054-209b6] ཁོང་དུ་ཆུད་ནས་རབ་ཏུ་དགའ་བའི་སེམས་དང། དགེ་བའི་སེམས་དང་སྒྲིབ་པ་དང་བྲལ་བའི་སེམས་དང། གཞོལ་བ་མེད་པའི་སེམས་དང་པདྨ་ཁ་བྱེ་བ་ལྟ་བུའི་བཞིན་དང་ལྡན་པར་
[054-209b7] གྱུར་ནས་ལྷའི་མཆོད་པ་ཆེན་པོའི་ལས་བྱས་ཏེ། མེ་ཏོག་དང། ཕྱེ་མ་དང། བདུག་པ་དང། སྤོས་ཀྱིས་བསྒོ་བ་ལ་སོགས་པ་གཏོར་ཏོ། །སིལ་སྙན་ལ་སོགས་པའང་དཀྲོལ་ཏོ། དེ་ནས་བཅོམ་


[054-210a0] [210A] 
[054-210a1] ༄༅། །ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འོད་སྲུང་ཆེན་པོ་དང་རུས་གཅིག་པ་ལ་བཀའ་སྩལ་པ། རིགས་ཀྱི་བུ་ཁྱོད་ཀྱིས་དེང་འདིར་ངོ་
[054-210a2] མཚར་རྨད་དུ་བྱུང་བ་ཅི་མཐོང། གསོལ་པ། བཅོམ་ལྡན་འདས། བདག་གིས་སྔོན་ལན་འགའ་ཡང་མ་མཐོང་བའི་ངོ་མཚར་རྨད་དུ་བྱུང་བ་མཐོང་སྟེ། འཁོར་རེ་རེས་ཕུལ་བའི་
[054-210a3] ཞལ་ཟས་དེ་བཞིན་གཤེགས་པ་རེ་རེ་དགེ་སློང་གི་དགེ་འདུན་དང་བཅས་པས་གསོལ་བ་མཐོང་བ་ལགས་སོ། །འཁོར་འདི་ན་སྙུང་བུའི་རྩེ་མོ་ཙམ་གྱིས་ཁྱོན་དག་ལའང་ཇི་ལྟར་
[054-210a4] བཤམས་པའི་གདན་དག་ལ་དེ་བཞིན་གཤེགས་པ་སྐུ་ཆེན་པོ་དུ་མ་བདེ་བར་བཞུགས་ཏེ་རྗེས་སུ་ཡི་རང་བ་བཅུ་གསུམ་གྱི་ཚིགས་སུ་བཅད་པ་དག་སྟོན་ཅིང་བཞུགས་པ་མཐོང་
[054-210a5] ལགས་སོ། །སེམས་ཅན་ཐམས་ཅད་ཀྱིས་ནི། སྒྱུ་འཕྲུལ་འདི་མ་འཚལ་ཏེ། བཅོམ་ལྡན་འདས་ནི། བདག་གིས་ཕུལ་བའི་ཞལ་ཟས་གསོལ་ཞིང་བཞུགས་སོ་སྙམ་དུ་འཛིན་
[054-210a6] ལགས་སོ། །མི་མཆོག་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་ལ་སོགས་པས་ནི། ཙུནྡས་དེ་ལྟར་འབྲས་སཱ་ལུ་ཡུལ་མ་ག་དཧའི་ན་ལི་ཀ་
[054-210a7] བརྒྱད་ལས་ཞལ་ཟས་སྦྱར་བའང་རྡུལ་ཙམ་ཡང་དགེ་སློང་གི་དགེ་འདུན་གྱིས་མི་གསོལ་བ་དང། དེ་བཞིན་གཤེགས་པ་ཞལ་ཟས་མི་གསོལ་བའི་ཡ་མཚན་རྨད་དུ་བྱུང་བ་འདི་


[054-210b0] [210B] 
[054-210b1] འདི་ནི། ཐབས་ཙམ་དུ་མཛད་པར་བས་སོ་སྙམ་དུ་སེམས་ལགས་སོ། །ཉན་ཐོས་ཀྱི་ཚོགས་རྣམས་ཀྱིས་ནི། ཀྱེ་མ་དེ་བཞིན་གཤེགས་པ་ནི། དཔག་ཏུ་མེད་
[054-210b2] པ་དང། རྟག་པ་ལགས་སོ་སྙམ་དུ་མ་འཚལ་ལགས་སོ། །དེ་ནས་བཅོམ་ལྡན་འདས་ཀྱིས་མགར་བའི་བུ་ཙུནྡ་ལ་བཀའ་སྩལ་པ། ཙུནྡ་ཁྱོད་ཀྱིས་ངོ་མཚར་རྨད་དུ་བྱུང་བ་ཅི་མཐོང་
[054-210b3] གསོལ་པ། བཅོམ་ལྡན་འདས། སྔར་ནི། དེ་བཞིན་གཤེགས་པ་ཡ་མཚན་གྱི་མཆོག་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུ་མངའ་བ་དུ་མ་མཐོང་བ་ལས། ད་ནི། རང་
[054-210b4] རང་གིས་བསྒྱུར་ནས་འདི་ན་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཆེན་པོ་དག་ཏུ་སྣང་ལགས་སོ། །དེ་བཞིན་གཤེགས་པ་ནི། དུག་སྨན་གྱི་སྡོང་པོ་ལྟ་བུའི་སྐུ་གཅིག་པུར་
[054-210b5] གྱུར་ཏེ༑ བྱང་ཆུབ་སེམས་དཔའ་རྣམས་ཀྱིས་བསྐོར་བར་གདའ་ལགས་སོ་།བཀའ་སྩལ་པ། སངས་རྒྱས་སྔ་མ་གང་ཡིན་པ་དེ་དག་ནི། སེམས་ཅན་ཐམས་ཅད་ལ་ཕན་པ་དང། བདེ་
[054-210b6] བ་དང། ཡིད་དགའ་བར་བྱ་བ་དང། བསོད་ནམས་མི་ཟད་པར་བྱ་བའི་ཕྱིར་སྤྲུལ་པ་ཡིན་ཏེ། སྒྱུ་འཕྲུལ་འདི་ནི། བྱང་ཆུབ་སེམས་དཔའ་རྣམས་མ་གཏོགས་པར་སེམས་ཅན་རྣམས་ཀྱིས་
[054-210b7] མི་ཤེས་སོ། །དེ་ལྟར་ན། བྱང་ཆུབ་སེམས་དཔའི་སྤྱོད་པ་ནི། དཔག་ཏུ་མེད་དོ། །དེ་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། དཔག་ཏུ་མེད་དོ། །བྱང་ཆུབ་སེམས་དཔའ་


[054-211a0] [211A] 
[054-211a1] ༄༅། །མི་མཆོག་རྣམས་ལ་ནི། སངས་རྒྱས་ཀྱི་རྣམ་པར་འཕྲུལ་པའི་མཐུ་ཡོད་དོ། །མགར་བའི་བུ་ཙུནྡའང་བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ཐོབ་
[054-211a2] པ་ཡིན་ཏེ། བྱང་ཆུབ་སེམས་དཔའ་རྣམས་ཀྱི་མཆོག་གི་མཐར་ཐུག་པ་ནི། དེ་ལྟ་བུ་ཡིན་ནོ། །འོད་སྲུང་ཆེན་པོ་དང་རུས་གཅིག་པས་གསོལ་པ། བཅོམ་ལྡན་འདས། དེ་ནི། དེ་
[054-211a3] ལགས་ཏེ། བྱང་ཆུབ་སེམས་དཔའ་རྣམས་ཀྱི་ནང་ན་མི་མཆོག་ཙུནྡ་ལ་བདག་རྗེས་སུ་ཡི་རང་ལགས་སོ། །བཅོམ་ལྡན་འདས། ད་ནི། མདོ་སྡེ་རྣམས་བཤད་པའི་སླད་དུ་གནང་བ་
[054-211a4] མཛད་པའི་རིགས་སོ། །བཅོམ་ལྡན་འདས། ཅི་ལགས། མདོ་སྡེ་ཐམས་ཅད་ལྷག་མ་མཆིས་པའི་དོན་ལགས་སམ། འོན་ཏེ་ལྷག་མ་མ་མཆིས་པའི་དོན་ལགས། བཀའ་སྩལ་པ་
[054-211a5] ལྷག་མ་ཡོད་པའི་དོན་ཀྱང་ཡིན། ལྷག་མ་མེད་པའི་དོན་ཀྱང་ཡིན་ནོ། །གསོལ་པ། སྦྱིན་པ་ཀུན་ཏུ་བསྔགས་པ་ཡིན། །སྦྱིན་པ་གང་དུའང་སྨད་པ་མེད། ཅེས་བགྱི་བ་འདིར་ལྷག་
[054-211a6] མ་མཆིས་པའི་དོན་དུ་ཇི་ལྟར་བཤད་ལགས། ཚིགས་སུ་བཅད་པའི་དོན་ནི། གང་ལགས། ཚུལ་ཁྲིམས་དང་ལྡན་པ་དང། ཚུལ་ཁྲིམས་འཆལ་བའི་བྱེ་བྲག་ནི། ཅི་མཆིས་
[054-211a7] བཀའ་སྩལ་པ། གཅིག་མ་གཏོགས་པར་སྦྱིན་པ་ནི། ཐམས་ཅད་དུ་བསྔགས་སོ། །གསོལ་པ། མ་གཏོགས་པ་གང་ལགས། བཀའ་སྩལ་པ། མདོ་འདི་ལས་ཚུལ་ཁྲིམས་


[054-211b0] [211B] 
[054-211b1] །གསོལ་པ། བཅོམ་ལྡན་འདས་བཅོམ་ལྡན་འདས་ལ་དེང་བདག་འདི་ཁོ་ན་ཞུ་ལགས་ན། མྱུར་དུ་བཀའ་སྩལ་དུ་གསོལ། བཀའ་སྩལ་པ། འདོད་ཆེན་པ་མ་
[054-211b2] གཏོགས་པར་སྦྱིན་པ་ནི། ཐམས་ཅད་དུ་བསྔགས་པ་ཡིན་ནོ། །གསོལ་པ་འདོད་ཆེན་པ་ཇི་ལྟ་བུ་ལགས། བཀའ་སྩལ་པ། དགེ་སློང་དམ། དགེ་སློང་མའམ། དགེ་བསྙེན་ནམ། དགེ་བསྙེན་
[054-211b3] མའང་རུང་སྟེ། ཚིག་ངན་པས་མདོ་སྡེ་སྤངས་ནས་ཕྱིས་བཟོད་པ་གསོལ་བར་ཡང་མི་བྱེད་པ་དེ་ལྟ་བུ་གང་ཡིན་པ་དེ་ནི། འདོད་ཆེན་པའི་ལམ་དུ་ཞུགས་པ་ཡིན་ནོ། །ཕ་མ་པ་བཞི་བྱུང་བ་རྣམས་
[054-211b4] དང། མཚམས་མེད་པ་ལྔ་བྱེད་བྱེད་པ་གང་ཡིན་པ་དེ་དག་ནི། བདག་ཅག་འཇིགས་པའི་གནས་སུ་ཞུགས་སོ་སྙམ་དུ་ཤེས་ཀྱང་འཇིགས་པར་མི་ལྟ་བ་དམ་པའི་ཆོས་ཀྱི་ཕྱོགས་ཀྱང་མི་འཛིན་
[054-211b5] དམ་པའི་ཆོས་དབྱུང་ངོ་སྙམ་དུ་འབད་པར་ཡང་མི་བྱེད་ལ། དེ་ཉིད་ཀྱི་བསྔགས་པ་མ་ཡིན་པར་ཡང་རྗོད་པར་བྱེད་པ་དེ་དག་ཀྱང་འདོད་ཆེན་པའི་ལམ་དུ་ཞུགས་པ་ཡིན་ནོ། །སངས་རྒྱས་མེད་དོ། །
[054-211b6] ཆོས་མེད་དོ། །དགེ་འདུན་མེད་དོ། །ཞེས་ཟེར་བ་གང་ཡིན་པ་དེ་དག་ཀྱང་འདོད་ཆེན་པའི་ལམ་དུ་ཞུགས་པ་ཡིན་ནོ། །ཞེས་ང་ཟེར་ཏོ་།འདོད་ཆེན་པོ་དེ་དག་མ་གཏོགས་པར་སྦྱིན་པ་ཐམས་ཅད་
[054-211b7] དུ་བསྔགས་སོ། །གསོལ་པ། དེ་ལ་ཚུལ་ཁྲིམས་འཆལ་བ་ཞེས་བགྱི་བ་གང་དག་ལགས། བཀའ་སྩལ་པ། ཕམ་པ་བཞི་བྱེད་བྱེད་པ་རྣམས་དང། མཚམས་མེད་པ་ལྔ་བྱེད་བྱེད་པ་རྣམས་


[054-212a0] [212A] 
[054-212a1] ༄༅། །དང། མདོ་སྡེ་སྤོང་བར་བྱེད་པ་དེ་དག་ཉིད་དོ། གསོལ་པ། བཅོམ་ལྡན་འདས། ཅི་ལགས། དེ་དག་རྟག་ཏུ་ཚུལ་ཁྲིམས་འཆལ་བ་ཁོ་ན་ལགས་སམ། བཀའ་སྩལ་
[054-212a2] པ༑ འདི་ལ་རྒྱུ་ཡོད་དེ། དེས་ན་ཡེ་རྟག་པའང་ཡོད། ཡེ་མི་རྟག་པའང་ཡོད་དེ། གང་དག་གོས་ཆོན་ཅན་གྱི་རྟགས་ཅན་རྣམས་དང་ལྷན་ཅིག་ཏུ་མི་གནས་ཤིང། ཀྱེ་མ་བདག་ཅག་ནི། ཕམ་
[054-212a3] པ་བྱུང་བ་ཡིན་ཏེ། བདག་ཅག་གིས་ཉེས་པ་བྱས་སོ་སྙམ་ནས་འཇིགས་པར་ལྟ་ལ། དེ་དག་དམ་པའི་ཆོས་དབྱུང་བར་བྱའོ་སྙམ་ནས་ཉམས་སུ་ལེན་པར་བྱེད་ཅིང་དམ་པའི་ཆོས་ཀྱི་
[054-212a4] ཕྱོགས་འཛིན་པ་རྣམས་ཀྱི་བསྔགས་པ་བརྗོད་པར་བྱའོ། །ཆོས་མ་ཡིན་པའི་ཕྱོགས་རྣམས་ནི། ཚར་གཅད་པར་བྱའོ། །མཚུངས་པ་མེད་པའི་མདོ་སྡེ་རྣམས་ནི། གདོན་པར་བྱའོ་སྙམ་དུ་
[054-212a5] བརྩོན་པར་བྱེད་པ་གང་ཡིན་པ་དེ་དག་ཚུལ་ཁྲིམས་འཆལ་བ་ཡིན་ནོ། །ཞེས་ང་མི་ཟེར་རོ། །དེ་ཅིའི་ཕྱིར་ཞེ་ན། རིགས་ཀྱི་བུ། དཔེར་ན། ཉི་མ་ཤར་ན་ལྷོ་བུར་གྱི་རྡུལ་སངས་པར་འགྱུར་
[054-212a6] བདེ་བཞིན་དུ་མདོ་སྡེ་ཆེན་པོའི་ཉི་མ་འདི་ཤར་བ་ན་དེ་ལྟར་སྒོམ་བྱེད་པའི་སེམས་ཅན་རྣམས་ཀྱི་སྡིག་པའི་ཕུང་པོ་གྲངས་མེད་པ་བྱས་པ་རྣམས་ཟད་པར་འགྱུར་ཏེ། དེ་ལྟར་ན། དམ་པའི་
[054-212a7] ཆོས་འབྱིན་པ་ནི། འབྲས་བུ་ཆེ་བ་ཡིན་ནོ། །མཚམས་མེད་པ་བྱེད་བྱེད་པ་རྣམས་དང། མདོ་སྡེ་སྤོང་བ་གང་ཡིན་པ་དེ་དག་གལ་ཏེ་ཀྱེ་མ་བདག་ཅག་གིས་མདོ་སྡེ་སྤང་བ་བྱས་པ་འདི་


[054-212b0] [212B] 
[054-212b1] བདག་ཅག་བརླག་པར་འགྱུར་བ་ཡིན་ཏེ། ཉེས་པ་བྱས་སོ་སྙམ་དུ་འགྱོད་ཅིང་གདུང་བར་གྱུར་ནས་བདག་ཅག་གི་སྐྱབས་ནི། མདོ་སྡེ་ཉིད་ཡིན་ཏེ། འཁྲ་ས་གཞན་མ་མཐོང་ངོ་སྙམ་དུ་
[054-212b2] སེམས་བསྐྱེད་པར་བྱེད་ན། དེ་དག་ནི། ཟླ་བ་ཕྱེད་དམ་ཟླ་བ་གཅིག་གམ། དུས་ཇི་སྲིད་ཀྱི་བར་དུ་མདོ་སྡེ་ལ་སྐྱབས་སུ་མ་སོང་བའི་བར་དུ་ནི། དེ་དག་ལ་བྱིན་པ་འབྲས་བུ་ཆུང་བར་འགྱུར་
[054-212b3] རོ། །གང་གི་ཚེ་མདོ་སྡེ་ལ་སྐྱབས་སུ་སོང་བ་དེའི་ཚེ་ནི། དེ་དག་ཀྱང་ཡོན་གནས་སུ་འགྱུར་རོ། །གལ་ཏེ་མཚམས་མེད་པ་བྱེད་བྱེད་པའང་འགྱོད་དེ། ཀྱེ་མ་བདག་གིས་མི་རིགས་པ་བྱས་ཀྱི་
[054-212b4] བདག་གིས་དམ་པའི་ཆོས་དབྱུང་བར་བྱའོ་སྙམ་དུ་སེམས་ན། དེའང་མཚམས་མེད་པ་བྱེད་བྱེད་པ་མ་ཡིན་པར་རིག་པར་བྱ་སྟེ། དེ་ལ་ནི་ཆུང་ངུ་ཞིག་བྱིན་ནའང་འབྲས་བུ་ཡོད་དོ། །མཆོག་
[054-212b5] ཏུ་ཚུལ་ཁྲིམས་འཆལ་བ་གཅིག་ཤོས་དེ་དག་ལ་བྱིན་པ་ནི། འབྲས་བུ་ཆུང་ཟད་ཀྱང་མེད་དོ། །རིགས་ཀྱི་བུ། གཞན་ཡང་ཕམ་པ་བྱེད་བྱེད་པས་ཇི་ལྟར་བྱ་བ་ཉོན་ཅིག་ཕམ་པ་བྱེད་བྱེད་པས་
[054-212b6] ནི། ཆོས་ཀྱི་དེ་ཁོ་ན་ཉིད་དེ་བཞིན་གཤེགས་པའི་སྙིང་པོ་ཁོང་དུ་ཆུད་པར་བྱས་ནས་དམ་པའི་ཆོས་དབྱུང་བར་བྱའོ་སྙམ་དུ་བསམ་ན། དེ་ལ་བྱིན་པའང་ཆོས་ཁྱད་པར་ཅན་དུ་འགྱུར་རོ། །
[054-212b7] རིགས་ཀྱི་བུ། དཔེར་ན། བུད་མེད་སྦྲུམ་མ་ཞིག་ཡུལ་འཁྲུགས་ནས་ཡུལ་གཞན་དུ་སོང་སྟེ་ལྷ་གང་ཞིག་གི་ནང་དུ་བུ་ཁྱེའུ་ཞིག་བཙས་ཏེ། དེ་བདེ་བར་གྱུར་ནས་ཁྱེའུ་དེ་ཁྱེར་ཏེ་བདག་གི་


[054-213a0] [213A] 
[054-213a1] ༄༅། །ཡུལ་ཞི་བར་གྱུར་པའི་འོག་ཏུ་དེ་ལོངས་སུ་ཆས་པ་ལས་ཆུ་ཀླུང་ཆེན་པོ་ཞིག་དང་ཕྲད་ནས་ཆུ་དེ་བརྒལ་བ་ན་བུ་དང་བཅས་ཏེ་ཆུའི་ནང་དུ་ཉམ་ཐག་པར་གྱུར་
[054-213a2] ནས་བདག་ནི། ཤིའང་བླའི། ཁྱེའུ་འདི་ཐར་པར་བྱའོ་སྙམ་ནས་དེ་དེའི་དོན་དུ་འབད་པ་ལས་བུ་དང་ལྷན་ཅིག་ཏུ་ཤི་ན། སྔོན་མཆོག་ཏུ་འཇིགས་པའི་ལས་བྱས་སུ་ཟིན་ཀྱང་བུ་ལ་
[054-213a3] བྱམས་ཤིང་ཐར་པར་བྱའོ་སྙམ་པའི་འབྲས་བུས་མཐོ་རིས་སུ་སྐྱེས་པ་དེ་བཞིན་དུ་ཕམ་པ་བྱེད་བྱེད་པ་དང། མཚམས་མེད་པ་བྱེད་བྱེད་པ་ལས་དམ་པའི་ཆོས་འབྱིན་པར་བྱེད་པ་དེ་
[054-213a4] དག་ནི། སྔོན་སྡིག་པའི་ལས་བྱས་སུ་ཟིན་ཀྱང་དམ་པའི་ཆོས་འབྱིན་པའི་འབྲས་བུས་བུད་མེད་དེ་དང་འདྲ་བར་སེམས་ཅན་ཐམས་ཅད་ཀྱི་ཡོན་གནས་སུ་གྱུར་ཏེ། དམ་པའི་ཆོས་འབྱིན་
[054-213a5] པའི་འབྲས་བུ་ནི། དེ་ལྟར་ཆེའོ། །གསོལ་པ། བཅོམ་ལྡན་འདས། འདོད་ཆེན་པར་ལྟུང་བར་གྱུར་པ་ལས་སླད་ཀྱིས་གཞི་གསུམ་ལ་འཆགས་པར་བགྱིད་ཅིང་བཟོད་པ་གསོལ་བར་བགྱིད་
[054-213a6] ན། ཅི་ལགས། དེ་ལ་སྩལ་པའང་འབྲས་བུ་ཆེ་བར་འགྱུར་ལགས་སམ་བཀའ་སྩལ་པ། རིགས་ཀྱི་བུ། དེ་སྐད་མ་ཟེར་ཅིག་དཔེར་ན། མི་ལ་ལ་ཞིག་གིས་ཤིང་ཏོག་ཨ་མྲ་ཟོས་
[054-213a7] ནས་རུས་པ་ས་ལ་བོར་བའི་འོག་ཏུ་དེས་འདི་སྙམ་དུ་བསམ་སྟེ་ནང་གི་ཚིག་གུ་ཞིམ་ཡང་དག་སྙམ་ནས་དེས་དེའི་ཕྱི་རོལ་གྱི་རུས་པ་བོར་ཏེ་ཚིག་གུ་ཟོས་པ་དང། དེས་དེའི་རོ་མི་ཞིམ་


[054-213b0] [213B] 
[054-213b1] །དེ་ནས་དེས་ཀྱི་ཧུད་བདག་གིས་ས་བོན་ངན་པ་མ་རུང་བར་བྱས་སོ་སྙམ་དུ་བསམ་ནས་ས་བོན་དེ་ཕྱིར་རུས་པའི་ནང་དུ་བཅུག་ནས་ས་བརྐོས་པའི་འོག་ཏུ་བཅུག་
[054-213b2] སྟེ། འོ་མ་དང་མར་ཁུས་བླུགས་ལ་ཆར་ཆེན་པོ་རབ་ཏུ་ཟིན་ཀྱང་ས་བོན་ངན་པ་མ་རུངས་པར་བྱས་པ་སྐྱེ་བར་མི་འགྱུར་ཏེ། སྐྱེ་མི་སྲིད་དོ། །དེ་ནས་ས་བོན་འདི་ནི། མ་རུང་བར་བྱས་པ་ཡིན་
[054-213b3] ཏེ། སྐྱེ་བར་མི་འགྱུར་རོ་སྙམ་ནས་ངལ་བར་གྱུར་ཏེ་ཅང་མི་ཟེར་བར་འདུག་པ་དེ་བཞིན་དུ་འདོད་ཆེན་པ་ལའང་ས་བོན་མེད་དེ། འདོད་ཆེན་པ་འཆགས་ཤིང་བཟོད་པ་གསོལ་བའི་སེམས་
[054-213b4] བསྐྱེད་པ་ནི། མི་སྲིད་དོ། །དེ་བས་ན། འདོད་ཆེན་པ་དེ་ལྟ་བུ་ལ་ནི། ཐམས་ཅད་དུ་སྦྱིན་པ་འབྲས་བུ་ཆེ་བ་མ་ཡིན་ནོ། །དགྲ་བཅོམ་པ་རྣམས་ལ་ཕུལ་བའི་འབྲས་བུའང་ཐ་དད་དོ། །རང་
[054-213b5] སངས་རྒྱས་རྣམས་ལ་ཕུལ་བའི་འབྲས་བུའང་ཐ་དད་དོ། །དེ་བཞིན་གཤེགས་པ་རྣམས་ལ་ཕུལ་བའི་འབྲས་བུའང་ཐ་དད་དོ། །དེ་བས་ན་ཐམས་ཅད་དུ་སྦྱིན་པའི་འབྲས་བུ་ཆེ་བ་མ་
[054-213b6] ཡིན་ནོ། །གསོལ་པ། ཅིའི་སླད་དུ་བཅོམ་ལྡན་འདས་ཀྱིས་ཚིགས་སུ་བཅད་པ་འདིའི་དོན་རྣམ་པ་གཉིས་སུ་བཀའ་སྩལ་ལགས། བཀའ་སྩལ་པ་རྒྱུ་ལས་འགྱུར་ཏེ། སྔོན་རྒྱལ་
[054-213b7] པོའི་ཁབ་ཀྱི་དགེ་བསྙེན་དད་པ་མེད་པ་གཅེར་བུ་པ་ལ་དགའ་བ་ཞིག་ཡོད་པ་དེས་ང་ལ་སྦྱིན་པ་བྱས་པ་ཅིར་འགྱུར་བ་དྲིས་པ་དེའི་ཚེ་དེ་དྲང་བའི་ཕྱིར་སྦྱིན་པ་ཀུན་ཏུ་བསྔགས་པ་ཡིན་


[054-214a0] [214A] 
[054-214a1] ༄༅། །ཞེས་པའི་ཚིགས་སུ་བཅད་པ་དེ་དེ་ལ་བསྟན་ཏོ། །དེ་ནི་བྱང་ཆུབ་སེམས་དཔའ་རྣམས་ཀྱི་དོན་དུ་ཚིགས་སུ་བཅད་པའི་དོན་དགོངས་པའི་ཚིག་ཏུ་བསྟན་ཏེ་དུས་
[054-214a2] ཐམས་ཅད་དུ་ཚིགས་སུ་བཅད་པའི་དོན་འདྲ་བར་བསྟན་པ་མ་ཡིན་ནོ་།ཐམས་ཅད་ཅེས་བྱ་བ་ནི། སྐབས་དང་སྦྱར་ཏེ་ཚིག་གི་ལྷག་མ་ཡོད་པར་རིག་པར་བྱའོ། །བྱང་ཆུབ་སེམས་
[054-214a3] དཔའ་མི་མཆོག་གིས་ནི། ཚུལ་ཁྲིམས་འཆལ་བ་རྣམས་ཞིང་གི་རྔོ་བཞིན་དུ་ཚར་གཅད་པར་བྱའོ། །རིགས་ཀྱི་བུ། གཞན་ཡང་ངས་སྔོན་ཚིགས་སུ་བཅད་པ་འདི་བསྟན་ཏེ། འདི་
[054-214a4] ལྟ་སྟེ། ཆུ་ཀླུང་ཆུ་ཀུན་གྱ་གྱུར་འབབ། །ནགས་ཚལ་ཀུན་ནི་ཤིང་ཉིད་ཡིན། །བུད་མེད་ཀུན་ལ་གཡོ་སྒྱུ་ཡོད། །དབང་ཕྱུག་ཐམས་ཅད་བདེ་བ་ཡིན། །བུད་མེད་རྣམས་ཀྱི་སེམས་ནི་
[054-214a5] གཡོ་སྒྱུ་ཅན་དང། འཇིགས་སུ་རུང་བ་ཡིན་ནོ། །དེ་བས་ན། འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་
[054-214a6] བཅོམ་ལྡན་འདས་ལ་སླར་ཚིགས་སུ་བཅད་དེ་གསོལ་པ། ཆུ་ཀུན་གྱ་གྱུར་འབབ་མ་ལགས། །ནགས་ཚལ་ཀུན་ཀྱང་ཤིང་མ་ལགས། །བུད་མེད་ཀུན་ལའང་གཡོ་མ་མཆིས། །
[054-214a7] དབང་ཕྱུག་ཀུན་ཀྱང་བདེ་མ་ལགས། །དེ་བས་ན། བཅོམ་ལྡན་འདས་ཀྱིས་ཆོས་ཀྱི་སྒོ་དེ་སྐད་དུ་བཀའ་སྩལ་པ་དེ་ནི། ལེགས་པར་བཀའ་སྩལ་པ་མ་ལགས་ཏེ། འདི་ལ་རྒྱུ་ཅི་


[054-214b0] [214B] 
[054-214b1] །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་གླིང་ཐ་དད་པ་ནུབ་ཀྱི་བ་ལང་སྤྱོད་ཅེས་བགྱི་བ་མཆིས་ཏེ། དེ་ན་ཆུ་ཀླུང་གི་མིང་དྲང་པོར་
[054-214b2] འབབ་ཅེས་བགྱི་བ་ཤིང་མཁན་གྱི་ཐིག་སྐུད་བཞིན་དུ་ནུབ་ཕྱོགས་ཀྱི་རྒྱ་མཚོ་ནས་ཤར་ཕྱོགས་ཀྱི་རྒྱ་མཚོར་དྲང་པོར་འབབ་པ་ཞིག་མཆིས་ལ། ཐམས་ཅད་ཅེས་བགྱི་བ་ནི། ཤིན་ཏུ་རྒྱས་
[054-214b3] པའི་ལུང་ལས་ལྷག་མ་ཡོད་པའི་དོན་ལགས་པར་བཅོམ་ལྡན་འདས་ཀྱིས་བཀའ་སྩལ་ན། ཆུ་ཀླུང་དྲང་པོར་འབབ་ཅེས་བགྱི་བ་དེ་ཤིན་ཏུ་རྒྱས་པའི་ལུང་གི་མདོ་གང་ལས་བཤད་པ་བཅོམ་
[054-214b4] ལྡན་འདས་བདེན་པ་སྲུང་བས་བཀའ་སྩལ་དུ་གསོ། །དཔེར་ན། ནོར་གྱི་འབྱུང་ཁུངས་ཀྱི་རྒྱུས་མཁན་འབྱུང་ཁུངས་ལ་མི་མཁན་པ་ཞིག་གིས་དེ་ཁོ་ན་ན་གསེར་མཆོས་བཞིན་དུ་འདི་
[054-214b5] ན་གསེར་མ་མཆིས་སོ། །ཞེས་མཆི་བས་ནི། གནས་ཀྱི་ཕྱོགས་ཆའི་བྱེ་བྲག་ཙམ་ཉི་ཚེ་ཤེས་པར་བགྱི་འཚལ་ལགས་སོ། །ནགས་ཚལ་ཀུན་ནི་ཤིང་ཉིད་ཡིན། །ཞེས་བགྱི་བ་ནི། ལྷག་
[054-214b6] མ་ཡོད་པའི་དོན་ལགས་ལ། ནགས་ཚལ་ནི། རྣམ་པ་མང་དུ་མཆིས་ཏེ་འདི་ལྟ་སྟེ། གསེར་དང། བཻཌཱུརྱའི་ནགས་ཚལ་ཡང་མཆིས་ལགས་སོ་།དེ་བཞིན་དུ། བུད་མེད་ཀུན་ལ་གཡོ་
[054-214b7] སྒྱུ་ཡོད། །ཅེས་བགྱི་བ་དེའང་ལྷག་མ་ཡོད་པའི་དོན་ལགས་ཏེ། བུད་མེད་ལའང་ཚུལ་ཁྲིམས་དང་ལྡན་པ་དང། འདོད་ཆགས་དང་བྲལ་བ་དང། སེར་སྣ་མ་མཆིས་པ་དུ་མ་མཆིས་


[054-215a0] [215A] 
[054-215a1] ༄༅། །ལགས་སོ། །དབང་ཕྱུག་ཐམས་ཅད་བདེ་བ་ཡིན། །ཞེས་བགྱི་བ་དེའང་ལྷག་མ་ཡོད་པའི་དོན་ལགས་ཏེ། དབང་ཕྱུག་ཅེས་བགྱི་བ་ནི། འཁོར་ལོས་བསྒྱུར་
[054-215a2] བའི་རྒྱལ་པོ་དང། སངས་རྒྱས་རྣམས་དབང་ཕྱུག་གི་མཆོག་ལགས་མོད་ཀྱི། དེ་དག་ཀྱང་འཆི་འཕོའི་དབང་དུ་འགྱུར་ཞིང་ཟད་པའི་ཆོས་ཅན་ལགས་ལ། ཚངས་པའི་དབང་
[054-215a3] ཕྱུག་འདི་དག་ཀྱང་ལྷུང་བའི་ཆོས་ཅན་ལགས་ཏེ། དེ་བས་ན། དེ་དག་ནི། དབང་ཕྱུག་མ་ལགས་ཞེས་བདག་མཆིས་ལགས་སོ། །རྟག་པ་དང་བརྟན་པའི་དབང་ཕྱུག་གང་
[054-215a4] ལགས་པ་དེ་ནི། མྱ་ངན་ལས་འདས་པ་མཆོག་ཏུ་བདེ་བའི་དབང་ཕྱུག་ལགས་སོ། །བཀའ་སྩལ་པ། འཇམ་དཔལ། དཔེར་ན། སྨན་པ་ཞིག་གིས་ཁྱིམ་བདག་གི་བུ་ཞིག་
[054-215a5] གི་ནད་གསོ་བར་བྱེད་དེ་སྨན་མར་བསྐོལ་ནས་དེ་འཐུང་དུ་བཅུག་ཕ་ན་ནད་པ་དེ་མར་མང་དུ་འཐུང་བར་རྩོལ་ལོ། །དེ་ནས་སྨན་བ་དེས་དེ་ལ་སྨྲས་པ། ཉམ་སྟོབས་དང་ལྡན་པས་
[054-215a6] ནི། མར་མང་དུ་བཏུང་བར་བརྩལ་ཀྱང་དེས་འཇུ་བར་ནུས་ཀྱི། ཁྱོད་ནི། ཉམ་སྟོབས་མེད་པས་མར་ཧ་ཅང་མང་དུ་མ་འཐུང་ཞིག། །མར་ནི། ནད་སེལ་བའང་ཡིན་མོད་ཀྱི། མང་དུ་
[054-215a7] འཐུངས་ན། དེ་ཉིད་ཀྱིས་ཁྱོད་ཡེ་འབྲོག་ཏུ་འཆི་བར་འགྱུར་རོ་།ཞེས་བྱས་ན། ཅི་སྨན་པ་ཕན་པར་འདོད་ཅིང་སྙིང་བརྩེ་བ་དེས་ཡང་དག་པའི་དོན་དེ་མ་རུང་བར་བྱས་པ་ཡིན་ནམ། དེ་


[054-215b0] [215B] 
[054-215b1] དང། བློན་པོ་དང། བཙུན་མོ་རྣམས་ཀྱི་ང་རྒྱལ་བསལ་བ་དང། ཀོ་ས་ལའི་རྒྱལ་པོ་གསལ་རྒྱལ་གྱི་བཙུན་མོ་རྣམས་གཞན་དང་
[054-215b2] གཡེམ་པ་ལ་འཇིགས་པ་དང། སྐྱོ་བ་བསྐྱེད་པའི་ཕྱིར་སྨན་པ་བཞིན་དུ་དེ་བཞིན་གཤེགས་པས་རྒྱལ་པོ་གསལ་རྒྱལ་ལས་བརྩམས་ནས་ཆུ་ཀླུང་ཆུ་ནི་གྱ་གྱུར་འབབ། །ཅེས་ཚིགས་སུ་
[054-215b3] བཅད་པ་འདི་བཀའ་སྩལ་ཏེ། ཆུ་ཀླུང་གྱ་གྱུར་འབབ་ཅེས་བྱ་བ་ལ་དེ་བཞིན་གཤེགས་པ་འཁྲུལ་པ་མེད་དོ། །གང་གི་ཚེ་འཁྲུལ་བ་ཞིག་ཏུ་གྱུར་ན། གནམ་ས་ལོག་པར་འགྱུར་རོ། །དེ་
[054-215b4] བས་ན། ཐམས་ཅད་སྨོས་ཏེ་གསུངས་པ་ནི། ལྷག་མ་ཡོད་པའང་ལྷག་མ་མེད་པ་དང་འདྲ་བར་གསུངས་སོ། །འཇམ་དཔལ། བྱང་ཆུབ་སེམས་དཔའི་ཁྱུ་མཆོག་དམ་པ་ཁྱོད་ཀྱིས་སེམས་
[054-215b5] ཅན་ཐམས་ཅད་ལ་ཕན་པའི་ཕྱིར་ཤེས་རབ་རྒྱས་པར་བྱ་བ་འདི་ལེགས་སོ། །ལེགས་སོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་ཡང་ཚིགས་སུ་བཅད་དེ་གསོལ་
[054-215b6] པ། བདག་གིས་བྱས་དང་མ་བྱས་རྣམས། །བརྟག་པར་བྱ་ཡི་གཞན་དག་གི། བྱས་དང་མ་བྱས་རྣམས་དང་ནི། གཞན་གྱི་མི་མཐུན་བརྟག་མི་བྱ། །ཞེས་བཅོམ་ལྡན་འདས་དེ་བཞིན་གཤེགས་
[054-215b7] པས་ཆོས་ཀྱི་སྒོ་དེ་སྐད་དུ་བཀའ་སྩལ་པ་ནི། ལེགས་པར་བཀའ་སྩལ་པ་མ་ལགས་ཏེ། འདི་ལ་ཅིའི་སླད་དུ། དེ་སྐད་ཅེས་བཀའ་སྩལ་བའི་རྒྱུ་བཀའ་སྩལ་འཚལ་ལགས་སོ། །


[054-216a0] [216A] 
[054-216a1] ༄༅། །བཅོམ་ལྡན་འདས་ཀྱིས་གསུང་རབ་ཡན་ལག་དགུ་ལས་འདི་ན་གཅེར་བུ་བ་སེམས་ཅན་དམྱལ་བ་ཐམས་ཅད་དང། ཡ་མཚན་ཅན་དགུ་བཅུ་རྩ་དྲུག་པོ་རྣམས་
[054-216a2] ལ་ནི༑ ལམ་ངན་པར་ཞུགས་པ་ཡིན་ནོ། །སངས་རྒྱས་ཀྱི་སྲས་ཐམས་ཅད་ནི། མྱ་ངན་ལས་འདས་པ་ལ་ཞུགས་པ་ཡིན་ནོ། །དྲང་པོ་དང་ཚུལ་ཁྲིམས་དང། ཆོ་ག་དང་ལྡན་པ་དང་
[054-216a3] དབང་པོ་ཐུལ་བ་གང་ཡིན་པ་དེ་དག་ཐམས་ཅད་ནི། མཐོ་རིས་སུ་འགྲོ་བ་དང། ཆོས་ཀྱི་སྤྱོད་ཡུལ་ཅན་ཡིན་ནོ། །ཞེས་བདག་བསྟོད་པ་དང། གཞན་སྨོད་པ་དང། གཞུན་གཤུང་བ་བཀའ་
[054-216a4] སྩལ་ཏེ། བཅོམ་ལྡན་འདས་ཀྱིས་དེ་ལྟར་གཞན་དང་མི་མཐུན་པ་རྣམས་ཀྱང་བཀའ་སྩལ་པ། གཞན་དག་དང་མི་མཐུན་པ་ཞེས་བགྱི་བའང་མ་ལགས་པ་དེ་ཅི་ལྟ་བུ་ལགས། དེ་
[054-216a5] ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ངས། གཞན་གྱི་མི་མཐུན་བརྟག་མི་བྱ། །ཞེས་བསྟན་པ་དེ་གང་ལས་
[054-216a6] ནི། བརྩམས། ཅིའི་ཕྱིར་ནི། བསྟན་ཅེ་ན། མ་སྐྱེས་དགྲ་ལས་བརྩམས་ནས་བསྟན་པ་ཡིན་ཏེ། སངས་རྒྱས་བཅོམ་ལྡན་འདས་ནི། རྒྱུ་མེད་པར་དོན་དང་འགལ་བ་སྟོན་པར་མི་མཛད་
[054-216a7] ཀྱི། རྒྱུ་དང་བཅས། རྐྱེན་དང་བཅས་པར་སྟོན་པར་མཛད་དེ། སྔོན་མ་སྐྱེས་དགྲས་ཕ་བསད་ནས་ངའི་ཐད་དུ་འོངས་ནས་འདི་ལྟར་བརྙས་ཐབས་སུ་དྲི་བ་དྲིས་ཏེ། ཅི་ལགས། བཅོམ་


[054-216b0] [216B] 
[054-216b1] འོན་ཏེ་ཐམས་ཅད་མཁྱེན་པ་མ་ལགས། གལ་ཏེ་ཐམས་ཅད་མཁྱེན་པ་ལགས་ན། ཅིའི་སླད་དུ་ལྷས་བྱིན་རབ་ཏུ་ཕྱུང་ལགས། དེ་ཚེ་རབས་
[054-216b2] སྟོང་ཕྲག་མང་པོར་ཕྱི་བཞིན་འབྲང་ཞིང་གནོད་པ་བགྱིད་པར་གཟིགས་ན། ད་ལྟར་ཡང་རྒོལ་དུ་འོང་བར་ཐམས་ཅད་མཁྱེན་པ་ཁྱོད་ཀྱིས་ཇི་ལྟར་མ་གཟིགས་ཞེས་ཟེར་ནས་ངས་དེ་ལ་འདི་
[054-216b3] སྐད་དུ། གཞན་དང་མི་མཐུན་བརྟག་མི་བྱ། །ཞེས་བྱ་བའི་ཚིགས་སུ་བཅད་པ་བསྟན་ཏོ། །ད་ནི། རྒྱལ་པོ་ཆེན་པོ་ཁྱོད་བདག་གིས་ཕ་བསད་དེ་མཚམས་མེད་པའི་ལས་ཀྱི་རབ་དུག་ཆེན་པོ་
[054-216b4] བྱས་པ་དེ་སྦྱང་བར་གྱིས་ཤིག་རྒྱལ་པོ་གཞན་གྱི་ཉེས་པ་ལ་མ་རྟོག་པར་དེ་ལྟ་བུ་ཁོང་དུ་ཆུད་པར་གྱིས་ཤིག་ཅེས་བྱས་སོ་།གཞན་ཡང་མི་མཐུན་པ་བརྟག་པར་ཡང་བྱ་སྟེ། ཚུལ་ཁྲིམས་དང་
[054-216b5] ཆོ་ག་ལ་བརྟེན་པ་གང་ཡིན་པ་དེ་དག་གི་སྐྱོན་བརྟག་པ་ལྷུར་བླང་བར་བྱ་སྟེ། དེ་ནི། སངས་རྒྱས་ཀྱི་བསྟན་པ་ཡིན་ནོ། །གཞན་གྱི་མི་མཐུན་པ་ལ་རྟོག་པ་རྣམས་ཀྱིས་ནི། བདག་དང་
[054-216b6] གཞན་དག་གི་བྱས་པ་དང། མ་བྱས་པ་ནི། བདག་དང། གཞན་དག་གི་ཡིན་པར་ཤེས་པར་བྱའོ། །དེ་ལྟ་བུའི་ཚུལ་གྱིས་གཞན་གྱིས་བྱས་པ་རྟག་ཏུ་ཡང་དག་པར་མཐོང་བ་གང་ཡིན་
[054-216b7] པ་དེ་དག་ནི། ངའི་ཉན་ཐོས་ཡིན་ནོ། །ཞེས་ང་ཟེར་རོ། །དེ་ནས་ཡང་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །ཚད་པ་དག་གིས་ཐམས་ཅད་


[054-217a0] [217A] 
[054-217a1] ༄༅། །སྐྲག་ཀུན་ལ་སྲོག་ནི་ཕངས་པ་ཡིན། །བདག་གི་ཉམས་ལས་དཔག་བྱ་ཞིང། །བརྡེག་པར་མི་བྱ་གསད་མི་བྱ། །དེ་ནས་བཅོམ་ལྡན་འདས་ལ་འཇམ་དཔལ་
[054-217a2] གཞོན་ནུར་གྱུར་པས་འདི་སྐད་ཅེས་གསོལ་ཏོ། །ཆད་པས་ཐམས་ཅད་སྐྲག་མི་འགྱུར། །སྲོག་ཀྱང་ཀུན་ལ་ཕངས་མ་ལགས། །བདག་གི་ཉམས་ལས་དཔག་བགྱི་ཞིང། །ཐབས་
[054-217a3] ཀྱིས་བགྱི་བ་རྟོགས་པར་བགྱི། །དེ་བས་ན། བཅོམ་ལྡན་འདས་ཀྱིས་ཆོས་ཀྱི་སྒོ་དེ་སྐད་དུ་བཀའ་སྩལ་བ་ནི། ལེགས་པར་བཀའ་སྩལ་བ་མ་ལགས་ཏེ། དགྲ་བཅོམ་དང་ནི་འཁོར་
[054-217a4] ལོས་བསྒྱུར། །གླང་ཆེན་བུད་མེད་རིན་ཆེན་དང། །ཁྱིམ་བདག་རིན་ཆེན་རྟ་རྣམས་ནི། །གནོད་པ་ཅིས་ཀྱང་མི་ཚུགས་སོ། །འདི་རྣམས་ལ་ནི། ལྷ་དང། མི་དང། ལྷ་མ་ཡིན་དུ་བཅས་པའི་
[054-217a5] འཇིག་རྟེན་ན་སུས་ཀྱང་གནོད་པ་བགྱིད་པའི་རྔོ་མི་ཐོགས་ཏེ། དགྲ་དྲག་ཤུལ་གྱི་སྟོབས་ཅན་རྣམས་ཀྱིས་ཀྱང་དེ་དག་ལ་གནོད་པས་ཚུགས་མི་སྲིད་ལགས་སོ། །དེ་དག་ནི། ལྷ་དང་
[054-217a6] བདུད་དང། ཚངས་པ་རྣམས་ཀྱིས་ཀྱང་མི་འཇིགས་ལགས་སོ། །དེ་བས་ན། སེམས་ཅན་དེ་དག་ནི། ཅིས་ཀྱང་མི་ཚུགས་པ་ཞེས་བགྱི་ལགས་སོ་།གཡུལ་ངོར་གཅིག་ཏུ་དཔའ་བ་དང་
[054-217a7] གཅིག་ཏུ་ཁྱིམ་ཐབ་ལ་མི་འཁྲུལ་བའི་ཆུང་མ་དང། སེངྒེ་དང་སིནྡུ་བའི་རྟ་ཅང་ཤེས་དང། དགེ་སློང་ཚུལ་ཁྲིམས་དང་ལྡན་པ་འདི་རྣམས་ནི། གནོད་པས་ཚུགས་པ་ལགས་ཀྱིས་ཀྱང་


[054-217b0] [217B] 
[054-217b1] །དེ་ལ། ཆད་པ་དག་གིས་ཐམས་ཅད་སྐྲག་ཅེས་བགྱི་བ་ནི། འདིར་ལྷག་མ་ཡོད་པའི་དོན་ལགས་པས་ན་མདོར་བསྡུས་པ་ལགས་སོ། །བདག་
[054-217b2] གི་ཉམས་ལས་དཔག་བྱ་ཞིང། །ཞེས་བགྱི་བ་དེའང་ལྷག་མ་ཡོད་པའི་དོན་ལགས་ཏེ། དགྲ་བཅོམ་པ་རྣམས་ནི། བདག་དང་མི་མཉམ་མོ་།ཞེས་དེ་ལྟར་འཇིག་རྟེན་དུ་གྲགས་ལགས་
[054-217b3] སོ༑ ༑གལ་ཏེ་དགྲ་བཅོམ་པ་རྣམས་ཀྱི་བདག་ཏུ་འདུ་ཤེས་པ་དང། དགྲ་བཅོམ་པ་རྣམས་ཀྱི་སྲོག་ཏུ་འདུ་ཤེས་པ་གསུངས་པ་ལགས་སོ། །ཞེས་དེ་ལྟ་བུའི་བློ་ཆུང་ངུ་རྣམས་ཀྱིས་ནི། དགྲ་
[054-217b4] བཅོམ་པ་གནས་ངན་པར་བཞག་པ་ལགས་ཏེ། དེ་ལྟར་བགྱིས་པས་སྲོག་ཏུ་འདུ་ཤེས་པའི་ལྟ་བ་ངན་པས་རྨོངས་པའི་འབྲས་བུས་མྱུར་དུ་མནར་མེད་པར་སྐྱེ་བར་འགྱུར་ལགས་སོ། །
[054-217b5] གཅིག་ཏུ་ན་གལ་ཏེ་དགྲ་བཅོམ་པ་རྣམས་གསད་པའི་སེམས་བསྐྱེད་དུ་ལགས་ཀྱང་སེམས་ཅན་དེ་དག་གིས་གསོད་པར་འགྱུར་མི་སྲིད་དེ། སེམས་ཅན་མང་པོ་ལོག་ཀྱང་དེ་དག་གསོད་
[054-217b6] པའི་རྡོ་མི་ཐོགས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་སྲོག་ཆགས་རྣམས་ལ་སྙིང་བརྩེ་བའི་ཕྱིར་བདག་དང་འདྲ་བར་བལྟའོ། །དགྲ་བཅོམ་པ་ནི། འཚེ་བ་མེད་པའི་
[054-217b7] སྒོ་ནས་དཔག་ཏུ་མེད་པ་དང། མཚུངས་པ་མེད་པར་བལྟ་བར་བྱ་སྟེ་དེ་དག་ལ་གསད་པའི་སེམས་བསྐྱེད་པར་མི་བྱའོ། །དེ་ལྟར་ན། སངས་རྒྱས་ནི། རྒྱུ་མེད་པར་དོན་དང་འགལ་བ་མི་སྟོན་


[054-218a0] [218A] 
[054-218a1] ༄༅། །ཏེ༑ ཚིགས་སུ་བཅད་པ་འདི་ནི། རྒྱལ་པོའི་ཁབ་ཀྱི་རི་དྭགས་ཀྱི་རྔོན་པ་ལས་བརྩམས་ནས་བསྟན་ཏེ། དེས་རི་དྭགས་བསད་ནས་ཤ་དང་ལྡན་པའི་ཟས་ཀྱི་སྦྱིན་
[054-218a2] པ་ལ་ང་སྤྱན་དྲངས་ནས་ངས་ཀྱང་དེས་སྤྱན་དྲངས་པ་ལ་གནང་ནས་སྒྲ་གཅན་ཟིན་དང་འདྲ་བར་ལྟ་བའི་ཚུལ་གྱིས་ཚིགས་སུ་བཅད་པ་འདི་སྐད་ཅེས་བྱས་སོ། །ཆད་པ་དག་གིས་ཐམས་
[054-218a3] ཅད་སྐྲག་ཀུན་ལ་སྲོག་ནི་ཕངས་པ་ཡིན། །བདག་གི་ཉམས་ལས་དཔག་བྱ་ཞིང། །བརྡེག་པར་མི་བྱ་གསད་མི་བྱ། །མིག་རྒྱང་རིང་དུ་ལྟོས་ལ་རིང་དུ་འཚོ་བར་གྱིས་ཤིག་འཚེ་
[054-218a4] བ་མེད་པའི་རྟགས་ཀྱི་དོན་ཁོང་དུ་ཆུད་པར་གྱིས་ཤིག་བྱང་ཆུབ་སེམས་དཔའ་རྣམས་ཀྱི་ནང་ན་མིའི་ཁྱུ་མཆོག་འཇམ་དཔལ། ལེགས་སོ་།ལེགས་སོ། །སེམས་ཅན་ཐམས་ཅད་
[054-218a5] ལ་ཕན་པའི་ཕྱིར་དགོངས་པའི་ཚིག་འདི་དྲིས་པ་དེ་ནི། ལེགས་སོ་།དེ་ནས་བཅོམ་ལྡན་འདས་འཇམ་དཔལ་གཞོན་ནུར་གྱུར་པས་ཚིགས་སུ་བཅད་པ་འདི་སྐད་ཅེས་གསོལ་
[054-218a6] ཏོ༑ ༑མ་ལ་མཆོད་པའི་ཚུལ་གྱིས་ནི། །ཕ་མ་གཉིས་ལ་མཆོད་བགྱིས་ན། །བླ་མ་ལ་ཡང་གུས་གྱུར་ལ། །མནར་མེད་འཇིགས་པར་ཇི་ལྟར་མཆི། །དེ་ནས་བཅོམ་ལྡན་འདས་ཀྱིས་ཚིགས་སུ་
[054-218a7] བཅད་དེ་འདི་སྐད་ཅེས་བཀའ་སྩལ་ཏེ། འདིར་ནི་སྲེད་པ་མ་ཞེས་བྱ་།གཏི་མུག་ལ་ནི་ཕ་ཞེས་བྱ། །ཆོས་འདི་གཉིས་ལ་གང་མཆོད་པ་།དེ་ནི་མནར་མེད་འཇིགས་པར་འགྲོ། །དེ་ནས་


[054-218b0] [218B] 
[054-218b1] ཚིགས་སུ་བཅད་པ་འདི་སྐད་ཅེས་བཀའ་སྩལ་ཏོ། །གཞན་གྱི་དབང་གྱུར་ཐམས་ཅད་སྡུག། རང་དབང་ཅན་ནི་ཐམས་
[054-218b2] ཅད་བདེ། །ང་རྒྱལ་དབང་གྱུར་ཀུན་མི་ཟད། །དགའ་བ་ཐམས་ཅད་བཟང་བ་ཡིན། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་
[054-218b3] འདས་ཀྱིས་ཆོས་ཀྱི་སྒོ་དེ་སྐད་དུ་བཀའ་སྩལ་བ་ནི། ལེགས་པར་བཀའ་སྩལ་བ་མ་ལགས་ཏེ། འདི་ན་ཁྱིམ་བདག་ལ་ལ་ཞིག་གིས་བདག་གི་བུ་བྱིས་པའི་སློབ་དཔོན་ལ་གཏད་ན། ཅི་ལགས་
[054-218b4] ཁྱེའུ་དེ་གཞན་གྱི་དབང་དུ་གྱུར་པ་ཞེས་མི་བགྱི་ལགས་སམ། །དེ་ལ་གཞན་གྱི་དབང་དུ་གྱུར་བ་མ་ལགས་སོ། །ཞེས་བགྱིས་ནའང་དོན་དང་འགལ་བར་འགྱུར་ལ། དེ་ལ་རང་དབང་ཅན་ལགས་སོ། །
[054-218b5] ཞེས་བགྱིས་ནའང་དོན་དང་འགལ་བར་འགྱུར་ཏེ། ཆོས་འདི་ནི། ཤིན་ཏུ་བརྟག་དཀའ་བ་ལགས་སོ། །འདི་ན་རྒྱལ་པོའི་བུ་ལ་ལ་བཅོས་སུ་མི་རུང་བར་གྱུར་ཏེ། དེ་ཅིའང་སློབ་མི་འཚལ་ནས་རང་
[054-218b6] དགའ་དང་རང་ཉམ་དུ་འཁྱམས་པ་དེ་ལ་རང་དབང་ཅན་ཞེས་བགྱིས་ན་ནི། དོན་དང་ཚབས་ཚེར་འགལ་བར་འགྱུར་ལ། གཞན་གྱི་དབང་དུ་གྱུར་ཏོ། །ཞེས་བགྱིས་ན་ནི། དོན་དང་འགལ་བར་
[054-218b7] མི་འགྱུར་ཏེ། ཆོས་འདི་ནི། ཤིན་ཏུ་བརྟག་དཀའ་བ་ལགས་སོ། །གཞན་གྱི་དབང་དུ་གྱུར་ཅེས་བགྱི་བའི་ཚིག་བླ་དྭགས་ནི། དེ་རང་དབང་དུ་གྱུར་ན། སྡིག་པ་བགྱིད་པ་དང་འགུམ་པར་


[054-219a0] [219A] 
[054-219a1] ༄༅། །འགྱུར་བས་ན། བཀའ་སྩལ་བ་འདི་ནི། ལྷག་མ་ཡོད་པའི་དོན་ལགས་ཏེ། དེ་བས་ན། གཞན་གྱི་དབང་དུ་གྱུར་པ་ཐམས་ཅད་སྡུག་པའང་མ་ལགས་ལ། རང་དབང་
[054-219a2] ཅན་ཐམས་ཅད་བདེ་བའང་མ་ལགས་སོ། །ང་རྒྱལ་དབང་གྱུར་ཀུན་མི་ཟད། །ཅེས་བགྱི་བ་དེའང་ལྷག་མ་ཡོད་པའི་དོན་ལགས་ཀྱི། །ང་རྒྱལ་གྱི་དབང་དུ་གྱུར་པ་ཀུན་མི་ཟད་པའང་མ་
[054-219a3] ལགས་ཏེ། འདི་ན་ལ་ལ་ཞིག་ང་རྒྱལ་གྱི་དབང་གིས་རབ་ཏུ་བྱུང་ན། ཅི་ལགས། རབ་ཏུ་བྱུང་བ་དེ་ལ་ང་རྒྱལ་གྱི་དབང་དུ་གྱུར་པ་ཀུན་མི་ཟད་ཅེས་བགྱི་ལགས་སམ། དེ་ནི། ང་རྒྱལ་
[054-219a4] མ་མཆིས་པ་དང། བསོད་ནམས་དང་ལྡན་པ་དང། ཚུལ་ཁྲིམས་དང་།ཆོ་ག་དང། ལྡན་པ་དང། དབང་པོ་བསྲུངས་པ་ལགས་ཏེ། དེ་བས་ན། ང་རྒྱལ་གྱི་དབང་དུ་གྱུར་པ་ཀུན་མི་ཟད་
[054-219a5] པའང་མ་ལགས་སོ། །དགའ་བ་ཐམས་ཅད་བཟང་བ་ཡིན། །ཞེས་བགྱི་བ་དེའང་ལྷག་མ་ཡོད་པའི་དོན་ལགས་ཀྱི། དགའ་བ་ཐམས་ཅད་ཀྱང་བཟང་བ་མ་ལགས་ཏེ། བསྟན་པ་འདི་
[054-219a6] ལ་ཕམ་པ་བྱུང་བ་རྣམས་གོས་ཚོན་ཅན་གྱི་རྟགས་ཅན་རྣམས་དང་ལྷན་ཅིག་འཁོད་པ་བདག་ཉིད་ཀྱིས་རུང་བར་མཐོང་ཡང་སེམས་ཅན་དམྱལ་བ་རྣམས་སུ་སྐྱེ་བར་འགྱུར་ཏེ། དེ་ལྟ་
[054-219a7] བུ་དག་ལ་བཟང་ཞེས་བགྱིས་ན། དོན་དང་འགལ་བར་འགྱུར་ལགས་སོ་།ཕམ་པ་བྱེད་བྱེད་པ་དེ་དག་གོས་དཀར་པོ་གྱོན་དུ་འཇུག་པ་དེ་དག་ནི། བཟང་པོའི་མཆོག་དོན་རྒྱ་ཆེན་


[054-219b0] [219B] 
[054-219b1] །ཕམ་པ་བགྱིས་པ་རྣམས་ནི། མི་བཟང་བ་ཞེས་བགྱི་སྟེ། དེ་དག་ཕུང་བར་བགྱིད་པ་དེ་དག་ནི། མི་བཟང་བ་ཞེས་བགྱིའོ། །དེ་བས་ན། དགའ་བ་ཐམས་ཅད་
[054-219b2] བཟང་བ་མ་ལགས་ན། ལྷའི་ཡང་ལྷ་སངས་རྒྱས་དེ་བཞིན་གཤེགས་པས་ཅི་ལས་དགོངས་ཏེ་དེ་སྐད་ཅེས་བཀའ་སྩལ་ལགས། དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་
[054-219b3] གྱུར་པ་ལ་འདི་སྐད་ཅེས་བཀའ་སྩལ་ཏོ། །སངས་རྒྱས་ནི། རྒྱུ་མེད་པའི་དོན་དང་འགལ་བར་མི་གསུང་གི། རྒྱུ་དང་བཅས། རྐྱེན་དང་བཅས་པར་གསུང་སྟེ། རྒྱལ་པོའི་ཁབ་ན་ཁྱིམ་བདག་
[054-219b4] ཀོ་ཏ་ཀའི་བུ་མོ་རབ་བཟང་ཕའི་ཁྱིམ་དུ་སོང་ནས་རབ་ཏུ་འགྱུར་བའི་སེམས་སྐྱེས་ཏེ་དེ་བཞིན་གཤེགས་པའི་ཐད་དུ་སོང་ནས་བུད་མེད་དུ་གྱུར་པ་ནི། གཞན་གྱི་དབང་དུ་གྱུར་པ་ཡིན་ལ་
[054-219b5] སྐྱེས་པར་གྱུར་པ་ནི། རང་དབང་ཅན་ཡིན་ནོ་སྙམ་དུ་བསམ་ནས་དེ་བཞིན་གཤེགས་པ་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་སོང་སྟེ། དེའི་རྟོག་པ་ཐུགས་སུ་ཆུད་ནས་བཅོམ་
[054-219b6] ལྡན་འདས་ཀྱིས། །གཞན་གྱི་དབང་གྱུར་ཐམས་ཅད་སྡུག། ཅེས་ཚིགས་སུ་བཅད་པ་དེ་སྐད་གསུངས་སོ། །བྱང་ཆུབ་སེམས་དཔའ་རྣམས་ཀྱི་ནང་ན་མིའི་ཁྱུ་མཆོག་འཇམ་དཔལ་
[054-219b7] ལེགས་སོ། །ལེགས་སོ། །སེམས་ཅན་ཐམས་ཅད་ལ་ཕན་པའི་ཕྱིར་དགོངས་པའི་ཚིག་[?] འདི་ང་ལ་ཞུས་པ་ལེགས་སོ། །དེ་ནས་བཅོམ་ལྡན་འདས་ཀྱིས་ཡང་འཇམ་དཔལ་གཞོན་ནུར་


[054-220a0] [220A] 
[054-220a1] ༄༅། །གྱུར་པ་ལ་ཚིགས་སུ་བཅད་དེ་བཀའ་སྩལ་པ། ཐམས་ཅད་ཟས་ལ་བརྟེན་པ་ཡིན། །སེར་སྣ་མེད་པ་ཐམས་ཅད་གཡོ། ཟས་ཀྱི་ཉེས་པར་ནད་དུ་འགྱུར། །
[054-220a2] ཚངས་པར་སྤྱོད་དང་འགྲོགས་ན་བདེ། །འཇམ་དཔལ་གྱིས་གསོལ་བ་བཅོམ་ལྡན་འདས། ཅི་ལགས། ཙུནྡའི་སྦྱིན་པ་ཆེར་གསོལ་ནས་ཞལ་ཟས་ཀྱི་ཉེས་པས་བསྙེངས་ལགས་
[054-220a3] སམ༑ དེ་ནས་བཅོམ་ལྡན་འདས་ཀྱིས་འཇམ་དཔལ་ལ་འདི་སྐད་ཅེས་བཀའ་སྩལ་ཏོ། །སེམས་ཅན་ཐམས་ཅད་ཀྱང་ཟས་ལ་བརྟེན་པ་མ་ཡིན་ནོ་།སེར་སྣ་མེད་པ་ཐམས་ཅད་ཀྱང་
[054-220a4] གཡོ་བ་མ་ཡིན་ནོ། །ཐམས་ཅད་ལའང་ཟས་ཀྱི་ཉེས་པས་ནད་དུ་འགྱུར་བ་མ་ཡིན་ནོ། །ཆོས་སྤྱོད་པ་རྣམས་དང་འགྲོགས་སོ་ཅོག་ཀྱང་བདེ་བ་མ་ཡིན་ནོ། །འཇམ་དཔལ། གང་གི་
[054-220a5] ཚེ་ཁྱོད་ནད་ཀྱིས་ཐེབས་པ་དེའི་ཚེ་ངའང་ནད་ཀྱིས་ཐེབས་སོ་།དགྲ་བཅོམ་དང་ནི་རང་སངས་རྒྱས། །བྱང་ཆུབ་སེམས་དཔའ་དེ་བཞིན་གཤེགས། །དེ་དག་རྟག་ཏུ་ཟས་མེད་དེ། །
[054-220a6] དེ་ནི་སངས་རྒྱས་ཆོས་ཉིད་དོ། །དགྲ་བཅོམ་པ་རྣམས་དང། རང་སངས་རྒྱས་དང། བྱང་ཆུབ་སེམས་དཔའ་རྣམས་དང། དེ་བཞིན་གཤེགས་པ་རྣམས་ནི། ཞལ་ཟས་
[054-220a7] ཀྱང་མི་གསོལ་ལ། སྦྱིན་པ་འབུམ་ཕྲག་མང་པོའང་བཞེས་པར་མཛད་དོ། །སྦྱིན་པ་བླང་བར་བྱ་བའི་གདམས་ངག་ཀང་སྟོན་པར་མཛད་དོ། །སེམས་ཅན་རྣམས་སེམས་ཅན་


[054-220b0] [220B] 
[054-220b1] དུད་འགྲོ་དང། ཡི་དྭགས་ཀྱི་རྒྱ་མཚོ་ལས་ངེས་པར་བསྒྲལ་བའི་ཕྱིར་སྦྱིན་པའི་ཕ་རོལ་ཏུ་ཕྱིན་པ་བསྔགས་པར་ཡང་མཛད་ལ་གསོལ་བར་ཡང་མི་མཛད་དོ། །དེ་
[054-220b2] བཞིན་གཤེགས་པ་ལོ་དྲུག་གི་བར་དུ་དཀའ་བ་སྤྱད་པས་ཉམ་ཆུང་བར་གྱུར་ཏོ། །ཞེས་སངས་རྒྱས་ལ་སེམས་ཅན་ཐམས་ཅད་དང་འདྲ་བར་བལྟ་བར་མི་བྱའོ། །འདོད་པའི་ཆུ་བོ་
[054-220b3] ལས་བརྒལ་བ་དེ་དག་ནི། བརྟན་པོ་ཡིན་ཏེ། དཔའ་བོ་དེ་དག་ནི། མིའི་ཡུལ་ལ་སྤྱོད་པ་མ་ཡིན་ནོ། །དེ་བཞིན་དུ་ངའི་ཉན་ཐོས་རྣམས་ཀྱི་སྟོབས་དང། སྤྱོད་ཡུལ་ཡང་བསམ་གྱིས་མི་
[054-220b4] ཁྱབ་བོ༑ ༑སེམས་ཅན་ཐམས་ཅད་ཟས་ལ་བརྟེན། །ཅེས་བྱ་བའང་ལྷག་མ་ཡོད་པའི་དོན་ཡིན་པར་ཤེས་པར་བྱའོ། །སེར་སྣ་མེད་པ་ཐམས་ཅད་གཡོ་བ་ཡིན་ཞེས་བྱ་བ་དེའང་ལྷག་མ་
[054-220b5] ཡོད་པའི་དོན་ཡིན་ཏེ། བདག་ལ་སེར་སྣ་བྱེད་པ་མི་གཡོ་བའི་བདེ་བར་འགྲོ་བ་དམ་པ་འགའ་ཡང་ཡོད་དོ། །ཐམས་ཅད་ཟས་ཀྱི་ཉེས་པས་ནད་དུ་འགྱུར་ཞེས་བྱ་བ་དེའང་ལྷག་མ་ཡོད་
[054-220b6] པའི་དོན་ཡིན་ཏེ། ཚེར་མས་ཟུག་པ་ལ་སོགས་པའི་ནད་གློ་བུར་དག་ཀྱང་ཡོད་དོ། །ཆོས་སྤྱོད་པ་རྣམས་དང་འགྲོགས་པ་ཐམས་ཅད་བདེ་ཞེས་བྱ་བ་དེའང་ལྷག་མ་ཡོད་པའི་དོན་
[054-220b7] ཡིན་ཏེ། འཇིག་རྟེན་པ་རྣམས་ལའང་ཆོས་འཛིན་པ་རྣམས་དང་འཚམ་པའི་ཆོས་རྣམ་པ་མང་པོ་དག་ཡོད་དེ། དེ་དག་ལའང་བྱ་བ་སྣ་ཚོགས་ཡོད་མོད་ཀྱི་སྨྱུང་བ་རྣམ་པ་སྣ་ཚོགས་ཅན་


[054-221a0] [221A] 
[054-221a1] ༄༅། །ལུས་ཉོན་མོངས་པ་དེ་དག་དང་གལ་ཏེ་ལ་ལ་ཞིག་འགྲོགས་པར་གྱུར་ན། ཅི་བདེ་བ་ལ་བརྟེན་པར་འགྱུར་རམ། དེ་ལྟ་ན་ནི། དོན་དང་འགལ་བར་འགྱུར་རོ།།
[054-221a2] དེ་བས་ན། སངས་རྒྱས་ནི། རྒྱུ་མེད་པར་དོན་དང་འགལ་བ་སྟོན་པར་མི་མཛད་དེ། གདུལ་བར་བྱ་བའི་དབང་གིས་རྒྱུ་དང་བཅས། རྐྱེན་དང་བཅས་པར་སྟོན་པར་ཤེས་པར་གྱིས་
[054-221a3] ཤིག་འཇིག་རྟེན་ལས་འདས་པའི་ཆོས་ནི། མཆོག་ཏུ་བདེ་བ་ཡིན་ནོ་།ཚིགས་སུ་བཅད་པ་འདི་ནི། གྲོང་ཁྱེར་གྱེན་དུ་རྒྱལ་ཞེས་བྱ་བའི་བྲམ་ཟེ་ལུག་དཔལ་ཞེས་བྱ་བ་ལས་
[054-221a4] བརྩམས་ནས་བསྟན་པ་ཡིན་ཏེ། བྲམ་ཟེ་ལུག་དཔལ་ཞག་བཞི་པའི་སྨྱུང་བ་བྱེད་ཅིང་ངའི་ཐད་དུ་འོངས་ནས་ངས་དེའི་ཞག་བཞི་པའི་སྨྱུང་བའི་ལྟ་བ་བསལ་བའི་ཕྱིར་སེམས་
[054-221a5] ཅན་ཐམས་ཅད་ཟས་ལ་བརྟེན་ཅེས་བྱ་བའི་ཚིགས་སུ་བཅད་པ་འདི་བསྟན་ཏོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འོད་སྲུང་ཆེན་པོ་དང་
[054-221a6] རུས་གཅིག་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཐམས་ཅད་མ་ལུས་པ་ཇི་ལྟ་བུ་ལགས། ཐམས་ཅད་ཅེས་བགྱི་བའང་ཇི་ལྟ་བུ་ལགས་བཀའ་སྩལ་
[054-221a7] པ༑ མ་ལུས་པའི་དོན་ནི། དགེ་བའི་ཕྱོགས་ཐམས་ཅད་རྟག་པའོ། །བདེ་བའོ། །ཞེས་བྱ་བ་ལྟ་བུའོ། །དེ་ལྟར་ན། ཁ་ཅིག་ནི། ལྷག་མ་ཡོད་པའོ། །ཁ་ཅིག་ནི། ལྷག་མ་


[054-221b0] [221B] 
[054-221b1] །གསོལ་པ། ཀྱེ་མ་དེ་བཞིན་གཤེགས་པ་ནི། སེམས་ཅན་ཐམས་ཅད་ལ་སྒྲ་གཅན་ཟིན་བཞིན་དུ་གཟིགས་
[054-221b2] པ་ལགས་ཏེ། བདག་ཤིན་ཏུ་རངས་ལགས་སོ། །བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །དེ་ལྟར་ཆ་ཕྲ་བར་རྟག་དགོས་སོ། །གསོལ་པ། བཅོམ་ལྡན་འདས་
[054-221b3] ད་ནི༑ ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོའི་བསོད་ནམས་ཇི་ལྟར་སྐྱེ་བ་བཀའ་སྩལ་དུ་གསོལ། །བཀའ་སྩལ་པ། སངས་རྒྱས་ཀྱི་ཡུལ་འདི་ནི། བསམ་
[054-221b4] གྱིས་མི་ཁྱབ་པའི་ཕྱིར་ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་མདོ་སྡེ་འདིའི་མིང་ཡང་ཚིག་ཙམ་དུའང་ཉན་པ་རྣམས་ལ་བརྗོད་པར་མི་ནུས་སོ། །དེ་ནས་བཅོམ་ལྡན་
[054-221b5] འདས་ལ་ལྷ་དང། མི་དང། ལྷ་མ་ཡིན་རྣམས་ཀྱིས་ཚིག་མཐུན་པར་ཚིགས་སུ་བཅད་དེ་གསོལ་པ། སངས་རྒྱས་བསམ་ཡས་བསམ་ཡས་ཆོས་གསུང་བ། །ཆོས་དང་དགེ་འདུན་
[054-221b6] རྟག་ཏུ་ཁྱོད་ལ་བརྟེན། །དེ་ཕྱིར་དགེ་སློང་འོད་སྲུང་ཀུན་དགའ་བོ། །མ་མཆིས་བར་དུ་མགོན་པོ་བཞུགས་པར་གསོལ། །བི་ཏེ་ཧ་ཡི་རྒྱལ་པོ་མ་སྐྱེས་དགྲ་ཁྱོད་ཀྱི་མཛའ་མཆོག་
[054-221b7] ཐུགས་འདྲ་ཆེ་བ་ཡང། །ད་དུང་མ་མཆིས་མཐར་ཐུག་ཁྱོད་མ་གཤེགས། །ཀུན་མཁྱེན་ཁྱོད་ཀྱིས་བདག་ཅག་ཐེ་ཚོམ་ཆོད། །དེ་ནས་བཅོམ་ལྡན་འདས་ཀྱིས་དེ་དག་ལ་འདི་སྐད་


[054-222a0] [222A] 
[054-222a1] ༄༅། །ཅེས་བཀའ་སྩལ་ཏོ། །ང་ཡི་སྲས་མཆོག་ཐུ་བོ་འོད་སྲུང་དང། །བློ་ལྡན་ཀུན་དགའ་ཁྱོད་ཀྱི་ཐེ་ཙོམ་གཅོད། །ཁྱོད་ཀྱིས་ང་ཡི་ཞལ་ལྟོས་རྟག་པ་དང། །
[054-222a2] མི་རྟག་ཤེས་བྱོས་མྱ་ངན་ལ་བྱེད་ཅིག་དེ་ནས་འཁོར་དེ་དག་ཐམས་ཅད་ཀྱིས་བཅོམ་ལྡན་འདས་ལ་མཆོད་པ་ཆེན་པོ་བྱས་ཏེ་བླ་ན་མེད་པ་ཡང་དག་པར་རྫོགས་པ་བྱང་
[054-222a3] ཆུབ་ཏུ་སྨོན་ལམ་བཏབ་ནས་དེར་སེམས་ཅན་གངྒཱའི་ཀླུང་གཏམས་ཕྲག་དཀྲིགས་སྙེད་ཀྱི་བྱེ་མའི་གྲངས་སྙེད་ཀྱིས་སེམས་བསྐྱེད་ནས་བྱང་ཆུབ་སེམས་དཔའི་ས་དང་
[054-222a4] པོའི་གནས་ཐོབ་བོ། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་དང། བྲམ་ཟེ་ཆེ་ཞིང་མཐོ་བ་འོད་སྲུང་ཆེན་པོ་དང་རུས་གཅིག་པ་ལ་བཀའ་སྩལ་
[054-222a5] ཏེ༑ མགར་བའི་བུ་ཙུནྡ་བྱང་ཆུབ་ཏུ་དབང་བསྐུར་ནས་བྱང་ཆུབ་སེམས་དཔའ་དེ་གསུམ་ལ་བཀའ་སྩལ་པ། རིགས་ཀྱི་བུ་དག་བག་ཡོད་པར་གྱིས་ཤིག་བག་ཡོད་
[054-222a6] པར་གྱིས་ཤིག་ང་རྐེད་པའི་ནད་དྲག་པོས་བཏབ་སྟེ། གཞོན་ནུ་དག་།ང་རེ་ཞིག་ཐབས་ཀྱི་ནང་ཕོ་བྲང་དུ་ཉལ་བར་འདོད་ཀྱི། ཉལ་དུ་ཆུག་ཅིག་འཇམ་དཔལ། ཁྱོད་ཀྱིས་
[054-222a7] འཁོར་ཐམས་ཅད་ལ་ཆོས་སྟོན་ཅིག་སེངྒེའི་སྒྲ་སྒྲོགས་ཤིག་།གནས་བརྟན་འོད་སྲུང་ཆེན་པོ་དང། ཀུན་དགའ་བོ་གཉིས་མ་འོངས་པའི་བར་དུ་ངས་ཁྱོད་ལ་བསྟན་པ་


[054-222b0] [222B] 
[054-222b1] ནམ་འོངས་པ་ན་དེ་གཉིས་ལ་གཏོད་ཅིག་ཅེས་དེ་སྐད་བཀའ་སྩལ་ནས་བཅོམ་ལྡན་འདས་གདུལ་བར་བྱ་བའི་དབང་གིས་ནད་པའི་ཚུལ་དུ་བཞུགས་པར་བསྟན་ཏེ་
[054-222b2] གཟིམས་ཁང་ལོགས་སུ་ཟུར་གྱིས་གཟིམས་སོ། །ཡོངས་སུ་མྱ་ངན་ལས་འདས་པ་ཆེན་པོའི་མདོ་ཆེན་པོ་དམ་པའི་ཆོས་གསུང་རབ་ཐམས་ཅད་ཀྱི་སྙིང་པོར་གྱུར་པ། རྒྱུད་ཕྱི་མ་ལྟ་
[054-222b3] བུ་རྟོགས་པར་དཀའ་བའི་ཆོས་ཀྱི་འབྱུང་གནས། གཅིག་ཏུ་དེ་བཞིན་གཤེགས་པའི་སྙིང་པོ་སྟོན་པའི་མདོ་ལ་ལེའུ་ཉི་ཁྲི་ལྔ་སྟོང་ཡོད་པ་ལས། ལྷ་དང། མི་དང། ལྷ་མ་ཡིན་དང་
[054-222b4] མིའམ་ཅི་དང། རིགས་སྔགས་འཆང་དང། སྲིན་པོ་ལ་སོགས་པ་འདུས་པས་ཞུས་པ་ཞེས་བྱ་བའི་ལེའུ་རྫོགས་སོ།། །།ཤླཽ་ཀ་སུམ་སྟོང་དགུ་བརྒྱ་མཆིས། རྒྱ་གར་
[054-222b5] གྱི་མཁན་པོ་ཛི་ན་མི་ཏྲ་དང། ཛྙཱ་ན་གརྦྷ་དང། ཞུ་ཆེན་གྱི་ལོ་ཙཱ་བ་བནྡྷེ་དེ་བ་ཙནྡྲས་བསྒྱུར་ཏེ་གཏན་ལ་བབ་པ་ །རྒྱ་གར་སྐད་དུ། ཨཱརྱ་མ་ཧཱ་པ་རི་ནི་རྒཱ་ཎ་སཱུ་
[054-222b6] ཏྲ༑ བོད་སྐད་དུ། འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་
[054-222b7] ཐོས་པ་དུས་གཅིག་ན། བཅོམ་ལྡན་འདས་ཀུ་ཤའི་གྲོང་ཁྱེར་ཆེན་པོ་གྱད་ཀྱི་ཉེ་འཁོར་ཤིང་སཱ་ལ་ཟུང་གི་ཚལ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་


[054-223a0] [223A] 
[054-223a1] ༄༅། །ཐབས་ཅིག་ཏུ་བཞུགས་ཏེ། དེ་ཕྱི་མའི་དུས་དང་ཉེ་བར་གྱུར་པ་ན་དེའི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་
[054-223a2] བོ༑ ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་དང་པོ་ལ་ནི། བསྟན་པ་ལ་ཆོས་ལ་བླ་མར་བྱེད་པར་འགྱུར་རོ། །ངའི་ཉན་ཐོས་རྣམས་ཀྱང་ཆོས་ཀྱི་ཀུན་དགའ་ར་བ་ལ་དགའ་
[054-223a3] བ་དང་ལྡན་པར་འགྱུར་ཞིང། ཤེས་པ་ལ་མཁས་པ་དང། ཤེས་རབ་དམ་པ་དང་ལྡན་པའི་རང་བཞིན་ཅན་དུ་འགྱུར་རོ། །ཀུན་དགའ་བོ་ཡང་དེའི་ཚེ་ན་རྒྱལ་པོ་མྱ་ངན་མེད་
[054-223a4] ཅེས་བྱ་བ་ཛམྦུའི་གླིང་གི་དབང་ཕྱུག་ལ་དབང་བྱེད་པར་འགྱུར་ཏེ། དེ་ང་ཡོངས་སུ་མྱ་ངན་ལས་འདས་པའི་སྐུ་གདུང་གི་རིང་བསྲེལ་གྱི་མཆོད་རྟེན་རྒྱ་ཆེར་བྱེད་པར་འགྱུར་རོ། །ཀུན་
[054-223a5] དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་གཉིས་པ་ལ་ནི། བསྟན་པ་ལ་རྣམ་པར་གྲོལ་བའི་སྙིང་པོ་ཅན་དུ་འགྱུར་རོ། །ཉན་ཐོས་རྣམས་ཀྱང་ང་ལ་སྟོན་པར་
[054-223a6] རྟོག་ཅིང་སྟོན་པར་མཁས་པར་བྱེད་པར་འགྱུར་རོ། །ཀུན་དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་གསུམ་པ་ལ་ནི་བསྟན་པ་ལ་སྒྲུབ་པ་སྙིང་པོར་བྱེད་
[054-223a7] པར་འགྱུར་རོ། །ངའི་ཉན་ཐོས་རྣམས་ཀྱང་གཉིས་ཀའི་ཆ་ལས་རྣམ་པར་གྲོལ་པར་འགྱུར་བའི་ལུས་ཀྱིས་མངོན་སུམ་དུ་བྱེད་ཅིང་མཐོང་བར་ཐོབ་པ་དང། ཤེས་རབ་ཀྱིས་


[054-223b0] [223B] 
[054-223b1] །ཀུན་དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་བཞི་པ་ལ་ནི། བསྟན་པ་ལ་རྣམ་པར་དབེན་པ་སྙིང་པོར་བྱེད་པར་འགྱུར་རོ། །ངའི་
[054-223b2] ཉན་ཐོས་རྣམས་ཀྱང་ནང་དུ་ཡང་དག་འཇོག་ལ་དགའ་བར་འགྱུར་རོ་།ཀུན་དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་ལྔ་པ་ལ་ནི། བསྟན་པ་ལ་ཆོས་ལ་བླ་མར་
[054-223b3] བྱེད་པར་འགྱུར་རོ། །ངའི་ཉན་ཐོས་རྣམས་ཀྱང་ཆོས་ཀྱི་ཀུན་དགའ་ར་བ་ལ་མངོན་པར་དགའ་བར་འགྱུར་རོ། །ཀུན་དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་
[054-223b4] དྲུག་པ་ལ་ནི། བསྟན་པ་ལ་ཀློག་པ་དང། འདོན་པ་ལ་མངོན་པར་དགའ་བར་འགྱུར་རོ། །ངའི་ཉན་ཐོས་རྣམས་ཀྱང་བརྩོན་འགྲུས་རྩོམ་པར་འགྱུར་རོ། །ཀུན་དགའ་བོ། ང་
[054-223b5] ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་བདུན་པ་ལ་ནི་བསྟན་པ་ལ་མཆོད་པ་སྙིང་པོར་བྱེད་པར་འགྱུར་རོ། །ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་
[054-223b6] དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང། མི་མ་ཡིན་པ་རྣམས་བསྟན་པ་ལ་བསྙེན་བཀུར་བྱེད་ཅིང་བླ་མར་བྱེད་པར་འགྱུར་བ་དང། རྗེད་པར་འགྱུར་
[054-223b7] བ་དང། མཆོད་པར་འགྱུར་རོ། །ངའི་ཉན་ཐོས་རྣམས་ཀྱང་རྙེད་པ་དང། བཀུར་སྟི་དང། ཚིགས་སུ་བཅད་པ་ལྷུར་ལེན་པར་འགྱུར་རོ་།ཀུན་དགའ་བོ། ང་ཡོངས་སུ་མྱ་ངན་ལས་


[054-224a0] [224A] 
[054-224a1] ༄༅། །འདས་ནས་ལོ་བརྒྱ་ཕྲག་བརྒྱད་པ་ལ་ནི་བསྟན་པ་ལ་ཞལ་ཏ་བྱེད་པར་འགྱུར་རོ། །ངའི་ཉན་ཐོས་རྣམས་ཀྱང་ཕན་ཚུན་གནོད་པ་བྱེད་པར་འགྱུར་ཞིང་
[054-224a2] ཡི་གེ་ལ་སེམས་པར་ལྟ་བ་ལ་མཁས་པ་དང། མཁན་པོ་དང་སློབ་དཔོན་ལ་མ་གུས་པ་དང། ཤེས་བཞིན་མེད་པར་གནས་པར་འགྱུར་བ་དང། སྒྱུ་དང་ལྡན་ཞིང་རང་ཉིད་སྐྱེས་
[054-224a3] བུ་ངན་པའི་ཚིག་ཏུ་སྨྲ་བ་དང། དགེ་འདུན་དང་མཆོད་རྟེན་གྱི་ནོར་ཁྱིམ་ན་གནས་པ་དང། རྒྱལ་པོའི་ཕོ་བྲང་དུ་བསྡུ་བ་བྱས་ནས་རྣམ་པར་འཇིག་པར་བྱེད་པར་འབྱུང་བར་འགྱུར་
[054-224a4] རོ༑ ༑ཀུན་དགའ་བོ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ཕྲག་དགུ་པ་ལ་ནི་བསྟན་པ་ལས་སྙིང་པོར་བྱེད་པར་འགྱུར་རོ་།ངའི་ཉན་ཐོས་རྣམས་ཀྱང་ཁྱིམ་གྱི་བྱ་
[054-224a5] བའི་ལས་བྱེད་པ་ལ་བརྩོན་པར་འགྱུར་རོ། །ཞིང་གི་ལས་ཀྱི་མཐའ་ལ་དགའ་བ་དང། ཉོ་ཚོང་ལ་མངོན་པར་དགའ་བ་དང། འདོད་པ་ལ་རབ་ཏུ་འཇུག་ཅིང་ཕོ་ཉར་གཏོང་བས་
[054-224a6] འཚོ་བ་སྒྲུབ་པར་འགྱུར་པ་དང། ལེ་ལོ་ཅན་དུ་འགྱུར་བ་དང། དེ་བཞིན་གཤེགས་པས་ལེགས་པར་བཅས་པའི་བསླབ་པ་རྣམས་སྲུང་བར་མི་འགྱུར་རོ། །ཀུན་དགའ་བོ་
[054-224a7] ང་ཡོངས་སུ་མྱ་ངན་ལས་འདས་ནས་ལོ་སྟོང་གིས་ནི་བསྟན་པ་ལ་གཏམ་གྱི་སྙིང་པོར་བྱེད་པར་འགྱུར་རོ། །ངའི་ཉན་ཐོས་རྣམས་ཀྱང་གཏམ་སྣ་ཚོགས་ལ་མངོན་པར་


[054-224b0] [224B] 
[054-224b1] གང་གི་འཇིག་རྟེན་ལས་འདས་པའི་སངས་རྒྱས་ཀྱི་གསུང་འདི་ལྟ་སྟེ། མདོའི་སྡེ་དང་དབྱངས་ཀྱིས་བསྙད་པའི་སྡེ་དང། ལུང་དུ་བསྟན་པའི་སྡེ་
[054-224b2] དང། ཚིགས་སུ་བཅད་པའི་སྡེ་དང། ཆེད་དུ་བརྗོད་པའི་སྡེ་དང་གླེང་གཞིའི་སྡེ་དང། རྟོགས་པ་བརྗོད་པའི་སྡེ་དང། དེ་ལྟ་བུ་བྱུང་བའི་སྡེ་དང། སྐྱེས་པ་རབས་ཀྱི་སྡེ་དང། ཤིན་ཏུ་
[054-224b3] རྒྱས་པའི་སྡེ་དང། རྨད་དུ་བྱུང་བའི་སྡེ་དང། ཆོས་རྣམ་པར་གཏན་ལ་དབབ་པར་བསྟན་པའི་སྡེ་རྣམས་སྤངས་ནས་སྦྱོར་བ་གཞན་དང་ལྡན་པར་གནས་པར་འགྱུར་ཏེ། འདི་ལྟ་སྟེ་
[054-224b4] རྒྱལ་པོའི་གཏམ་དང། རྐུན་པོའི་གཏམ་དང། འཐབ་མོའི་གཏམ་དང་ཟས་ཀྱི་གཏམ་དང། བཏུང་བའི་གཏམ་དང། གྲོགས་ཀྱི་གཏམ་དང་བདག་གི་གཏམ་དང། ཁྱད་པར་
[054-224b5] གྱི་གཏམ་དང། གཞོན་ནུའི་གཏམ་དང། གཞོན་ནུ་མའི་གཏམ་དང་གྲོང་ཁྱེར་གྱི་གཏམ་དང། རྒྱ་མཚོའི་གཏམ་སྟེ། དེ་ལྟ་བུ་ལ་སོགས་པའི་གཏམ་རྣམས་ལ་ངེས་པར་
[054-224b6] དགའ་བར་འགྱུར་རོ། །དགེ་སྦྱོང་དང་བྲམ་ཟེ་རྣམས་ཀྱང་ངའི་དམ་པའི་ཆོས་སྤོང་བར་བྱེད་པར་འགྱུར་རོ། །ཆོས་འདུལ་པ་འདི་ལ་བཏང་སྙོམས་སུ་བྱེད་པར་འགྱུར་རོ། །གང་དགེ་སློང་རྣམས་
[054-224b7] དང། དགེ་སློང་མ་རྣམས་དང། དགེ་བསྙེན་དང། དགེ་བསྙེན་མ་རྣམས་ཏེ། དེ་དག་ཀྱང་ལུས་མ་བསྒོམས་པ་དང། ཚུལ་ཁྲིམས་མ་བསྒོམས་པ་དང། ཤེས་རབ་མ་བསྒོམས་པ་


[054-225a0] [225A] 
[054-225a1] ༄༅། །དང། འཐབ་པར་བྱེད་པ་དང། མཚང་འདྲུ་ཞིང་རྩོད་པར་སྨྲ་བ་ལ་བརྩོན་པར་བྱེད་པར་འགྱུར་རོ། །ལྷུང་བཟེད་བཟང་པོ་དང། ཆོས་གོས་བཟང་པོར་
[054-225a2] འགྱུར་ཞིང་ལོ་བརྒྱར་བསྲུང་བར་བྱ་བའི་ཕྱིར་ཚུལ་ཁྲིམས་ཀྱང་མྱུར་དུ་འདོར་བར་འགྱུར་རོ། །འདི་ལྟ་སྟེ། སྡིག་པ་ལ་ངེས་པར་སེམས་ཤིང་འདྲེས་པས་སྡིག་པ་དང། ཡིད་མི་བདེ་བ་
[054-225a3] ལ་སོགས་པས་དེ་བཞིན་དུ་ལོ་བརྒྱར་བསགས་པའི་དགེ་བའི་རྩ་བ་རྣམས་ཀྱང་མྱུར་དུ་འཇིག་པར་བྱེད་པར་འགྱུར་རོ། །ཀུན་དགའ་བོ་།ང་ཡོངས་སུ་མྱ་ངན་ལས་འདས་ནས་ལོ་
[054-225a4] སྟོང་ཆིག་བརྒྱ་ན་དགེ་སློང་ཚུལ་ཁྲིམས་འཆལ་པ་རྣམས་འབྱུང་བར་འགྱུར་བ་ནི། འཁོར་དང། གཡོག་མང་བར་འགྱུར་རོ། །ཚུལ་ཁྲིམས་དང་ལྡན་པ་རྣམས་ནི། འཁོར་
[054-225a5] ཉུང་ཞིང་གཡོག་ཉུང་བར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོ། །སྡུག་བསྔལ་བ་དང། ཡིད་མི་བདེ་བར་གྱུར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[054-225a6] བཅོམ་ལྡན་འདས། ཆོས་འདུལ་བ་འདི་ལ་སྙིང་པོར་གྱུར་པ་གང་ལགས་བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། །དྲན་པ་ཉེ་བར་གཞག་པ་བཞི་དང་
[054-225a7] ཡང་དག་པར་སྤོང་བ་བཞི་དང། རྫུ་འཕྲུལ་གྱི་རྐང་པ་བཞི་དང། དབང་པོ་ལྔ་དང། སྟོབས་ལྔ་དང། བྱང་ཆུབ་ཀྱི་ཡན་ལག་བདུན་དང། འཕགས་པའི་ལམ་ཡན་ལག་བརྒྱད་པ་


[054-225b0] [225B] 
[054-225b1] ཞི་གནས་དང། ལྷག་མཐོང་དང། རྣམ་པར་ཐར་པའི་སྒོ་གསུམ་སྟེ། ཀུན་དགའ་བོ། །འདི་དག་ནི། ཆོས་འདུལ་བ་འདི་ལ་སྙིང་པོ་ཡིན་ནོ། །ཀུན་དགའ་བོ། །དགེ་སློང་ཚུལ་
[054-225b2] ཁྲིམས་འཆལ་པ་རྣམས་ཀྱིས་དགེ་སློང་ཚུལ་ཁྲིམས་དང་ལྡན་པ་རྣམས་ལ་གཤེ་ཞིང་མཚང་འདྲུ་བར་འགྱུར་ཏེ། དེ་དག་ཐམས་ཅད་ནི། ལུས་དང་བྲལ་ཞིང་ཤི་བའི་འོག་ཏུ་ངན་
[054-225b3] འགྲོ་ངན་སོང་དུ་རྣམ་པར་ལྷུང་ནས་སྡུག་བསྔལ་བར་གྱུར་རོ་།དེའི་ཚེ་གང་ཞིག་ཁྲོ་བ་མེད་པར་གྱུར་པ་དེ་དག་ཐམས་ཅད་ནི་བདེ་འགྲོ་རྣམས་སུ་སྐྱེ་བར་འགྱུར་རོ། །བཅོམ་
[054-225b4] ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང། དགེ་སློང་དེ་དག་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་
[054-225b5] མ་ཡིན་དང། ནམ་མཁའ་ལྡིང་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་།འཕགས་པ་ཡོངས་སུ་མྱ་ངན་
[054-225b6] ལས་འདས་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་ཀ་མ་ལ་གུཔྟ་དང། ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་པོས་བསྒྱུར་ །རྒྱ་གར་སྐད་དུ། ཨཱརྱ་ཨཱཏ་ཛྙཱ་ན་ནཱ་མ་མ་ཧཱ་ཡཱ་སཱུ་ཏྲ། བོད་སྐད་དུ། འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་


[054-226a0] [226A] 
[054-226a1] ༄༅། །ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་བ་དུས་གཅིག་ན། བཅོམ་ལྡན་འདས་འོག་མིན་ལྷའི་རྒྱལ་པོའི་ཁང་
[054-226a2] བཟང་ན་བཞུགས་ཏེ་འཁོར་ཐམས་ཅད་ལ་ཆོས་སྟོན་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོས་བཅོམ་ལྡན་འདས་ལ་ཕྱག་འཚལ་ནས་
[054-226a3] འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ནམ་འཆི་ཁ་མའི་སེམས་ཇི་ལྟར་བལྟ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ནམ་མཁའི་
[054-226a4] སྙིང་པོ༑ ༑བྱང་ཆུབ་སེམས་དཔའ་ནམ་འཆི་བའི་དུས་ཀྱི་ཚ་འདའ་ག་ཡེ་ཤེས་བསྒོམ་པར་བྱའོ། །དེ་ལ་འདའ་ག་ཡེ་ཤེས་ནི། ཆོས་ཐམས་ཅད་རང་བཞིན་གྱིས་རྣམ་པར་དག་པས་
[054-226a5] ན༑ དངོས་པོ་མེད་པའི་འདུ་ཤེས་རབ་ཏུ་བསྒོམ་པར་བྱའོ། །ཆོས་ཐམས་ཅད་བྱང་ཆུབ་ཀྱི་སེམས་སུ་འདུས་པས་ན། སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱའོ། །
[054-226a6] ཆོས་ཐམས་ཅད་རང་བཞིན་གྱིས་འོད་གསལ་བས་ན། མི་དམིགས་པའི་འདུ་ཤེས་རབ་ཏུ་བསྒོམ་པར་བྱའོ། །དངོས་པོ་ཐམས་ཅད་མི་རྟག་པས་ན་ཅི་ལའང་མ་ཆགས་པའི་
[054-226a7] འདུ་ཤེས་རབ་ཏུ་བསྒོམ་པར་བྱའོ། །སེམས་རྟོགས་ན་ཡེ་ཤེས་ཡིན་པས་ན། སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་པར་བྱའོ། །བཅོམ་ལྡན་འདས་


[054-226b0] [226B] 
[054-226b1] ཆོས་རྣམས་རང་བཞིན་རྣམ་དག་པས། །དངོས་པོ་མེད་པའི་འདུ་ཤེས་བསྒོམ། །བྱང་ཆུབ་སེམས་དང་རབ་ལྡན་པས། །སྙིང་རྗེ་ཆེན་
[054-226b2] པོའི་འདུ་ཤེས་བསྒོམ། །ཆོས་རྣམས་རང་བཞིན་འོད་གསལ་བས། །དམིགས་པ་མེད་པའི་འདུ་ཤེས་བསྒོམ། །དངོས་པོ་ཐམས་ཅད་མི་རྟག་པས་།ཆགས་པ་མེད་པའི་འདུ་
[054-226b3] ཤེས་བསྒོམ། །སེམས་ནི་ཡེ་ཤེས་འབྱུང་བའི་རྒྱུ། །སངས་རྒྱས་གཞན་དུ་མ་ཚོལ་ཅིག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་
[054-226b4] ནམ་མཁའི་སྙིང་པོ་ལ་སོགས་པའི་འཁོར་འདུས་པ་ཐམས་ཅད་རབ་ཏུ་དགའ་མགུ་ཡི་རང་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་འདའ་ག་
[054-226b5] ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་སྐད་དུ། བུདྡྷ་དྷརྨ་ཀོ་ཥ་ཀཱ་ར། བོད་སྐད་དུ། སངས་རྒྱས་ཀྱི་མཛོད་ཀྱི་ཆོས་ཀྱི་ཡི་གེ། བམ་པོ་གཅིག་
[054-226b6] པ༑ མིང་གཅིག་ནི། ཆོས་སོ་ཅོག་ལས་གདམས་པ་སྩལ་བའོ། །སངས་རྒྱས་ཀྱིས་སངས་རྒྱས་ཀྱི་མཛོད་བཤད་པའི་ཡི་གེའི་ལེའུ་དང་པོ་སྟེ། ཆོས་སོ་ཅོག་གི་བདེན་པའི་མཚན་
[054-226b7] མའི་ལེའུ།། །།འདི་བཞིན་བདག་གིས་ཐོས་པ་དུས་གཅིག་ན། སངས་རྒྱས་མཁར་རྒྱལ་པོའི་ཁབ་ཀྱི་རི་ཁུ་མཐའི་རི་ལ་དགེ་སློང་ཆེན་པོ་རྣམས་དང་ལྷན་ཅིག་ཏུ་


[054-227a0] [227A] 
[054-227a1] ༄༅། །བཞུགས་ཏེ། ཀུན་ཀྱང་ཕལ་གྱིས་ཤེས་རིག་པ་དང། མུ་མེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཤ་སྟག་སྟེ། དཔག་ཏུ་མེད། གྲངས་མེད་
[054-227a2] དོ༑ ༑དེའི་ཚེ་ཤཱ་རིའི་བུ་ཏིང་ངེ་འཛིན་ནས་བྱུང་སྟེ་སངས་རྒྱས་ཀྱི་ཐད་དུ་སོང་ནས་ཕྲག་པ་གཡས་པ་ཕྱུང་སྟེ་མགོ་དང་གདོང་གིས་ཕྱག་འཚལ་ནས་སངས་རྒྱས་ལ་གསོལ་
[054-227a3] པ༑ བཅོམ་ལྡན་འདས་ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་མེད། མི་རྣམས་
[054-227a4] ཡིད་ཆེས་ཤིང་ཤེས་པར་བགྱིས་པ་ཡོད་པ་དཀོན་ནོ། །སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། ཁྱོད་ཀྱིས་བསོད་ནམས་ཅི་ཞིག་མཐོང་ན། ཡང་དག་པར་གཤེགས་
[054-227a5] པས་བཤད་པ། ཆོས་སོ་ཅོག་ཀུན་ལ་སྐྱེ་བ་མེད། འགོག་པ་མེད། མཚན་མ་མེད། བྱ་བ་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་དཀོན་ནོ། །ཞེས་བསྟོད། ཤཱ་
[054-227a6] རིའི་བུས་སངས་རྒྱས་ལ་གསོལ་པ། བཅོམ་ལྡན་འདས། བདེན་པ་མ་མཆིས་ན། ཁོར་མོར་སེམས་འདི་སྙམ་བགྱིད་དོ། །བཅོམ་ལྡན་འདས་ཀྱིས་མིང་དང། མཚན་མ་
[054-227a7] མེད་པའི་ཆོས་ལ་ནི། མིང་དང། མཚན་མས་བཤད། ངག་དང། ཚིག་མེད་པའི་ཆོས་ལ་ནི། ངག་དང། ཚིག་གིས་བཤད་པ་དེའི་དོན་བསམ་ན། ཡོད་པ་དཀོན་པའི་


[054-227b0] [227B] 
[054-227b1] །སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། དེ་ཡིན་ནོ། །དེ་ཡིན་ནོ། །དོན་ཡོད་པ་དཀོན་ཏེ། རབ་ཏུ་ཡོད་པ་དཀོན་པས་ན། སངས་རྒྱས་རྣམས་ཀྱི་བླ་ན་མེད་པ་ཡང་
[054-227b2] དག་པར་རྫོགས་པའི་བྱང་ཆུབ་ཅེས་བྱའོ། །ཤཱ་རིའི་བུ། དཔེར་ན་རི་མོ་མཁན་མཁས་པས་ནམ་མཁའ་ལ་བྲིས་ཏེ། ཁ་དོག་དང་གཟུགས་རྣམ་པ་ཅིའང་སྣང་བར་བྱས་ན། ཁྱོད་ཀྱི་ཡིད་
[054-227b3] ལ་ཇི་སྙམ་དུ་སེམས། རི་མོ་མཁན་དེ་ཡོད་པ་དཀོན་ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ། ཡང་དག་པར་གཤེགས་པས་འཐོབ་པའི་བླ་ན་མེད་པ་ཡང་
[054-227b4] དག་པར་རྫོགས་པའི་བྱང་ཆུབ་ཀྱིས་ཆོས་སོ་ཅོག་ལ་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་མེད་པར་བཤད་ན། མི་ཀུན་ཡིད་ཆེས་ཤིང་ཤེས་པར་
[054-227b5] བྱས་པ་ནི། ཕྱེད་ཀྱིས་ཡོད་པ་དཀོན་ནོ། །ཅིའི་ཕྱིར་བྱས་ན། མིང་དང། མཚན་མ་མེད་པའི་ཆོས་བསམ་པའང་མེད། ཐོབ་པའང་མེད་སྤྱད་པའང་མེད་དེ། བསམ་གྱིས་མི་
[054-227b6] ཁྱབ་ཅིང་སེམས་ཀྱིས་གནས་ཤིང་རྟེན་པའང་མ་ཡིན། འདྲན་ཏོར་དུ་བརྗོད་པའང་མེད། འདྲན་ཏོར་དུ་བརྗོད་ཅིང། རྟེན་གནས་སུ་རུང་བའང་མ་ཡིན། ཚོར་བའང་མེད་
[054-227b7] བརྟགས་པའང་མེད། ཅིས་བསྡུ་བའང་མེད། སེམས་ལའང་མི་འདུག། ཐོབ་པས་ཐོབ་པའང་མེད། ཚུ་ལོགས་ཀྱང་མེད། ཕ་ལོགས་ཀྱང་མེད། རྣམ་པར་རྟོག་པའང་མེད། གཡོ་


[054-228a0] [228A] 
[054-228a1] ༄༅། །བའང་མེད། རང་བཞིན་ཡང་མེད། ཕྱི་མོ་ནས་རང་སྟོང་པས་བསམ་དུའང་མི་རུང། འབྱུང་དུའང་མི་རུང་སྟེ། འཇིག་རྟེན་ཐམས་ཅད་ཀྱིས་ཡིད་ཆེས་པར་མི་
[054-228a2] ནུས་པ་དེ་ལྟ་བུའི་མིང་དང། མཚན་མ་མེད་པའི་ཆོས་མིང་དང་མཚན་མས་བཤད་དེ། དེ་ལྟ་བུའི་ནི། ཆོས་སོ་ཅོག་ཀུན་སྐྱེ་བའང་མེད། འགོག་པའང་མེད། མཚན་
[054-228a3] མའང་མེད། བྱ་བའང་མེད་པས་མི་ཀུན་ཡིད་ཆེས་ཤིང་ཤེས་པར་བྱ་བ་ནི། ཕྱེད་ཀྱིས་ཡོད་དཀོན་ནོ། །ཤཱ་རིའི་བུ། མི་ལ་ལ་ཞིག་གིས་རི་རབ་རིའི་རྒྱལ་པོ་བལྡང་དེ་མིད་
[054-228a4] ལ་ཞུ་ཞིང་ཟད་པར་བྱ་ནུས་ལ་ནམ་མཁའ་ལ་འཕུར་ཏེ་སོང་ན་གནོད་པ་མེད་པ་དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་ནམ་མི་དཀོན། བཅོམ་ལྡན་འདས། དཀོན་ལགས་
[054-228a5] སོ༑ ༑ཤཱ་རིའི་བུ། སངས་རྒྱས་རྣམས་ཀྱིས་བཤད་པ་ལ་ཆོས་སོ་ཅོག་ཀུན་ལ་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་མེད་ན། མི་ཀུན་ཡིད་ཆེས་
[054-228a6] ཤིང་ཤེས་པར་བྱས་པ་ནི། ཕྱེད་ཀྱིས་ཡོད་དཀོན་ནོ། །ཤཱ་རིའི་བུ་དཔེར་ན། མིའི་མཁར་ཆུ་ཞེང་མཐོན་དམན་དཔག་ཚད་རེ་རེ་ཡོད་ལ་སྒོ་བཞིར་མེ་ལྕེ་བྱུང་བ་ལ་མི་ཞིག་
[054-228a7] ཁུར་དུ་རྩྭ་སྐམ་པོ་ཁྱེར་ཏེ་དེའི་ནང་ནས་ཕར་རྒལ་བ་རླུང་དྲག་པོས་བུས་པའི་མེ་ལྕེས་དེའི་ལུས་བསྲེགས་ན། མི་དེས་མེས་རྩའང་མ་ཚིག་ལུས་ཀྱང་ཚིག་པར་བྱ་བ་མ་ནུས་


[054-228b0] [228B] 
[054-228b1] དེའི་ནང་ནས་བྱུང་སྟེ་སྔོན་གྱི་དང་མི་མཚུངས་པ་མེད་པ་དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ། ཡང་དག་
[054-228b2] པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བ་མེད། འགོག་པ་མེད། མཚན་མ་མེད། བྱ་བ་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་ཕྱེད་ཀྱིས་ཡོད་དཀོན་
[054-228b3] ནོ༑ ༑ཤཱ་རིའི་བུ། དཔེར་ན། མི་ལ་ལ་ཞིག་གིས་རྡོ་ལ་གཟིངས་སུ་བྱས་ཏེ་མཚོའི་ཚུ་ལོགས་ཀྱི་འགྲམ་ནས་ཕ་ལོགས་ཀྱི་འགྲམ་དུ་ཕྱིན་པར་རྒལ་ན། དེ་ཁྱོད་ཀྱི་ཡིད་ལ་ཇི་སྙམ། ཡོད་
[054-228b4] དཀོན་ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ་ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བ་མེད་འགོག་པ་མེད། མཚན་
[054-228b5] མ་མེད༑ བྱ་བ་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་ཕྱེད་ཀྱིས་ཡོད་དཀོན་ནོ། །ཤཱ་རིའི་བུ། མི་ལ་ལ་ཞིག་གིས་གནམ་ངོས་བཞིའི་འོག་རི་རབ་རིའི་རྒྱལ་པོ་དང་
[054-228b6] རི་དང། ཆུ་བོ་དང། རྩྭ་དང། ཤིང་ཀུན་ཁུར་དུ་ཁྱེར་ལ་སྦྲང་བུའི་རྐང་པས་སྐས་བྱས་ཏེ་ཚངས་ལྷའི་ཁམས་སུ་ཐུག་པར་འཛེག་ན། དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་
[054-228b7] ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ། ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བའང་མེད་འགོག་པའང་མེད་


[054-229a0] [229A] 
[054-229a1] ༄༅། །མཚན་མའང་མེད། བྱ་བའང་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་ཕྱེད་ཀྱིས་དཀོན་ནོ། །ཤཱ་རིའི་བུ། ཡང་དཔེར་ན། པདྨའི་ཁ་ཆུ་ཆར་
[054-229a2] གྱི་ཉག་མས་རི་རབ་རིའི་རྒྱལ་པོ་སྤངས་ཏེ་ནམ་མཁའ་ལ་འདུག་ན་དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་
[054-229a3] བུ༑ ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་མེད་ན་མི་ཀུན་ཡིད་ཆེས་ཤིང་ཤེས་
[054-229a4] པར་བྱས་པ་ཕྱེད་ཀྱིས་དཀོན་ནོ། །ཤཱ་རིའི་བུ། དཔེར་ན། བསྐལ་པ་ཟད་པའི་མེ་ཆེན་པོས་བསྲེགས་པའི་ཚེ་མི་ཞིག་གིས་མཆིལ་མ་ཐབས་ཅིག་བཏབ་པས་མེ་དེ་ཤི་བར་ནུས་
[054-229a5] ཡང་ཐབས་ཅིག་བུས་པས་སླར་འཇིག་རྟེན་གྱི་ཁམས་དང། ལྷ་རྣམས་ཀྱི་ཕོ་བྲང་དུ་གྱུར་པར་ནུས་པ་དེ་ཁྱོད་ཀྱི་ཡིད་ལ་ཇི་སྙམ་ཡོད་དཀོན་ནམ་མི་དཀོན། བཅོམ་ལྡན་
[054-229a6] འདས༑ དཀོན་ལགས་སོ། །ཤཱ་རིའི་བུ། ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་
[054-229a7] མེད༑ མི་ཀུན་ཡིད་ཆེས་ཤིང་ཤེས་པར་བྱས་པ་ནི། ཕྱེད་ཀྱིས་ཡོད་དཀོན་ནོ། །ཤཱ་རིའི་བུ། ཆུ་བོ་གངྒཱ་ཆེ་ཞིང་ཡངས་པ་ནི་དཔག་ཅིང་ཚད་གཟུང་དུ་མེད་དོ། །བཅོམ་ལྡན་


[054-229b0] [229B] 
[054-229b1] འདི་ལགས་སོ། །ཤཱ་རིའི་བུ། གནམ་ངོས་བཞིའི་འོག་ན་ཆར་པ་ཆེན་པོ་ཁྱབ་པར་བབ་སྟེ། ཆར་པའི་ཐིགས་པ་ནི། ཆུ་བོ་གངྒཱ་ཙམ་ན་མི་ལ་ལ་ཞིག་གིས་ལག་པས་
[054-229b2] ཆར་པའི་ཐིགས་པ་བཟེད་དེ་ལྷུང་ཞིང་ཟག་པ་མེད་ན། དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ། ཡང་དག་
[054-229b3] པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བའང་མེད། འགོག་པའང་མེད། མཚན་མའང་མེད། བྱ་བའང་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་
[054-229b4] ཕྱེད་ཀྱིས་ཡོད་དཀོན་ནོ། །ཤཱ་རིའི་བུ། རི་རབ་རིའི་རྒྱལ་པོ་མཐོ་ཞིང་ཆེའམ་མི་ཆེ། བཅོམ་ལྡན་འདས། མཐོ་ཞིང་ཆེའོ། །ཤཱ་རིའི་བུ། གནམ་ངོས་བཞིའི་ནང་ན་ཁྱབ་པར་རྡོ་
[054-229b5] ཆེན་པོའི་ཆར་བབ་སྟེ། ཀུན་རི་རབ་རིའི་རྒྱལ་པོ་ཙམ་ན་མི་ལ་ལ་ཞིག་གིས་ལག་པས་རྡོ་དེ་དག་བཟེད་ཅིང་བསྡུས་ཏེ་སྐེ་ཚེའི་འབྲས་བུ་ཙམ་ཡང་ལྷུང་ཞིང་ཟག་པ་མེད་དེ་
[054-229b6] ཁྱོད་ཀྱི་ཡིད་ལ་ཇི་སྙམ། ཡོད་དཀོན་ནམ་མི་དཀོན། བཅོམ་ལྡན་འདས་དཀོན་ལགས་སོ། །ཤཱ་རིའི་བུ། ཡང་དག་པར་གཤེགས་པས་བཤད་པ་ཆོས་སོ་ཅོག་ཀུན་ལ་སྐྱེ་
[054-229b7] བའང་མེད། འགོག་པའང་མེད། མཚན་མའང་མེད། བྱ་བའང་མེད་ན་མི་ཀུན་ཡིད་ཆེས་ཤིང་ཤེས་པར་བྱས་པ་ཕྱེད་ཀྱིས་ཡོད་དཀོན་ནོ་ཤཱ་རིའི་བུ། དཔེར་ན། མི་ལ་ལ་


[054-230a0] [230A] 
[054-230a1] ༄༅། །ཞིག་གིས་སེམས་ཅན་ཐམས་ཅད་ལག་པ་གཡོན་པར་བཞག་ལ་ལག་པ་གཡས་པས་སྟོང་གསུམ་གྱི་འཇིག་རྟེན་གྱི་ཁམས་དང། རི་རབ་དང། ཆུ་བོ་
[054-230a2] དང། རྩི་ཤིང་བཏེག་སྟེ་སེམས་ཅན་དེ་རྣམས་ཐམས་ཅད་སེམས་མཐུན་པར་དགའ་སྐྱིད་ཅིང་ཡིད་ལ་ཐ་དད་པ་མེད་པར་བྱ་ནུས་ན། དེ་ཁྱོད་ཀྱི་ཡིད་ལ་ཇི་སྙམ། ཡོད་དཀོན་
[054-230a3] ནམ་མི་དཀོན། བཅོམ་ལྡན་འདས། དཀོན་ལགས་སོ། །ཤཱ་རིའི་བུ། ཡང་དག་པར་གཤེགས་པས་བཤད་པ། ཆོས་སོ་ཅོག་ཀུན་ལ་སྐྱེ་བའང་མེད་འགོག་པའང་མེད་
[054-230a4] མཚན་མའང་མེད། བྱ་བའང་མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་ཕྱེད་ཀྱིས་ཡོད་དཀོན་ནོ། །ཤཱ་རིའི་བུ། ཡང་དག་པར་གཤེགས་པས་བཤད་པ། ཆོས་
[054-230a5] ཀུན་ལ་ངོ་བོ་ཉིད་མེད་དེ། སྟོང་པ་ཅིའང་མེད་པས་འཇིག་རྟེན་ཐམས་ཅད་ཀྱིས་ཡིད་ཆེས་ཤིང་ཤེས་པར་དཀའོ། །ཅིའི་ཕྱིར་ཞེ་ན་ཤཱ་རིའི་བུ། ཆོས་དེ་ལ་འདུ་ཤེས་མེད་
[054-230a6] དེ༑ འདུ་ཤེས་སོ་ཅོག་དང་བྲལ་ལོ། །བསམ་པ་མེད་དེ། བསམ་པའོ་ཅོག་དང་བྲལ་ལོ། །བླང་བའང་མེད་དེ། དོར་བའང་མེད། འདྲན་ཏོར་ཡང་མེད། མྱ་ངན་ཚ་བའང་
[054-230a7] མེད༑ ཚུ་ལོགས་ཀྱི་འགྲམ་ཡང་མེད། ཕ་ལོགས་ཀྱི་འགྲམ་ཡང་མེད་སྐབས་ཀྱང་མེད། གཏི་མུག་ཀྱང་མེད། རིག་པའང་མེད་དེ། ཚད་མེད་པའི་ཡེ་ཤེས་ཀྱིས་ན་གདོད་


[054-230b0] [230B] 
[054-230b1] བསམ་པས་ཤེས་པར་ནུས་པ་མ་ཡིན་ནོ་།སྤྱད་པའང་མེད། འདུ་ཤེས་ཀྱང་མེད། མྱ་ངན་ཚ་བའང་མེད་དེ། དེ་བསམ་པ་མེད་ན་བསམ་པ་ཀུན་ལས་འདས་
[054-230b2] སེམས་མེད་ན་སེམས་ཀུན་ལས་འདས། ཕྱོགས་པའང་མེད། ལོག་པའང་མེད་བཅིང་བའང་མེད། བཀྲོལ་བའང་མེད། བདེན་པའང་མེད། མི་བདེན་པའི་ཆོས་ཀྱང་མེད། གཏི་
[054-230b3] མུག་ཀྱང་མེད། གཏི་མུག་གི་ཆོས་ཀྱང་མེད། གཏི་མུག་གི་དྲ་བའང་མེད། མིང་ཡང་མེད། ཚིག་མེད། བཤད་པ་མེད། མ་བཤད་པ་མེད། ཟད་པའང་མེད། མ་ཟད་པའང་མེད་
[054-230b4] སྤྱད་པའང་མེད། ལམ་ཡང་མེད། ལམ་གྱི་འབྲས་བུའང་མེད། བྲལ་བ་མེད་ན་བྲལ་བ་རྣམས་ལས་འདས་ཏེ། བསམ་པའང་མེད། གོ་འདུན་འདྲེས་པའང་མེད། བླང་བའང་
[054-230b5] མེད། དོར་བའང་མེད། ཐོབ་པའང་མེད། ཐོབ་པར་ཡང་མི་རུང། བདེན་པ་རྣམས་ཀྱང་བསལ། འདོད་ཆགས་དང། ཞེ་སྡང་དང། གཏི་མུག་ཀྱང་བསལ་ཏེ། བདེན་པའང་མེད་
[054-230b6] རྫུན་པའང་མེད། རྟག་པའང་མེད། མི་རྟག་པའང་མ་ཡིན། སྣང་བའང་མ་ཡིན། མི་སྣང་བའང་མ་ཡིན། མུན་པའང་མ་ཡིན། སྣང་བའང་མ་ཡིན། སེམས་ལ་མི་འདུག་
[054-230b7] ངོ་བོ་ཉིད་མེད། ངོ་བོ་ཉིད་ཕྱི་མོ་ནས་སྟོང་པས་བདུད་ཕེབས་ཐུལ་བར་ནུས། མྱ་ངན་དང་འཁྲུག་པ་ཕེབས་ཐུལ། ལྔ་ཕུང་ཕེབས་ཐུལ། འདུ་མ་ཆེད་བཅུ་གཉིས་ཕེབས་ཐུལ་


[054-231a0] [231A] 
[054-231a1] ༄༅། །ཁམས་བཅོ་བརྒྱད་ཕེབས་ཐུལ། ལྔ་ཕུང་ཡོད་ཅེས་འཆད་པ་ཕེབས་ཐུལ། འདུ་མཆེད་བཅུ་གཉིས་ཡོད་ཅེས་འཆད་པ་ཕེབས་ཐུལ་ཁམས་བཅོ་བརྒྱད་
[054-231a2] ཡོད་ཅེས་འཆད་པ་ཕེབས་ཐུལ། སེམས་ཅན་ཡོད་ཅེས་འཆད་པ་དང། གང་ཟག་ཡོད་ཅེས་འཆད་པ་ཕེབས་ཐུལ། ཚེ་ཡོད་ཅེས་འཆད་པ་དང། སྲོག་ཡོད་ཅེས་འཆད་པ་དང་
[054-231a3] ཡོད་པ་ཡོད་ཅེས་འཆད་པ་དང། ཡོད་པ་མེད་ཅེས་འཆད་པ་ཕེབས་ཐུལ་ལོ། །ཡོན་པོ་ཆད་པ་ཐམས་ཅད་ཕེབས་ཐུལ་ལོ། །ཤཱ་རིའི་བུ། ངའི་འཕྲུལ་གྱི་ཆོས་འདིས་འདོད་
[054-231a4] ཆགས་ཐམས་ཅད་དང། ཆོས་ཡོད་ཅེས་འཆད་པ་དང། ཆོས་སོ་ཅོག་གི་ཡང་དག་པའི་བདེན་པའི་མཚན་མ་ལ་ཡིད་མི་ཆེས་མ་དད་པ་དང་སངས་རྒྱས་ཀྱི་ཆོས་ལ་ཟློག་པ་ཀུན་
[054-231a5] ཕེབས་ཐུལ་བར་ནུས་སོ། །ཅིའི་ཕྱིར་ཞེས་བྱས་ན། ཤཱ་རིའི་བུ་སེམས་ཅན་ལ་ལ་ཞིག་བདག་ཏུ་ལྟ་བར་འཆད། གང་ཟག་ཏུ་འཆད་།སེམས་ཅན་ཡོད་པར་འཆད། མེད་པར་
[054-231a6] འཆད། རྟག་པ་སྙམ་དུ་འཆད། །ཡོད་པ་སྙམ་དུ་འཆད། མེད་པ་སྙམ་དུ་འཆད་ཅིང་ཆོས་རྣམས་འཆད་པ་དང། བརྙན་མའི་མིང་དུ་འཆད་པ་དང། འཆད་པ་ཀུན་ལ་སངས་རྒྱས་
[054-231a7] ལ་ཟློག་ཅིང་གལ་བ་སྟེ། སངས་རྒྱས་དང་རྩོད་པའོ། །ཤཱ་རིའི་བུ། ཆོས་ལ་ཅུང་ཟད་ཅིག་ཐོབ་པར་འཛིན་པ་ཡན་ཆད་སངས་རྒྱས་དང་རྩོད་པའོ། །སངས་རྒྱས་དང་རྩོད་པ་ནི། ཀུན་


[054-231b0] [231B] 
[054-231b1] ངའི་སློབ་མ་མ་ཡིན་ནོ་།ངའི་སློབ་མ་ཡིན་ན། མྱ་ངན་ལས་འདས་པ་དང་རྩོད་པ། སངས་རྒྱས་དང་རྩོད་པ། ཆོས་དང་རྩོད་པ། དགེ་འདུན་དང་རྩོད་པ་
[054-231b2] སྟེ། ཤཱ་རིའི་བུ། དེ་ལྟར་མཐོང་བའི་མི་ནི། ངས་ཁྱིམ་ནས་བྱུང་ཞིང། ཚུལ་ཁྲིམས་ནོད་དུ་མ་གནང་ངོ། །ཤཱ་རིའི་བུ། དེ་ལྟར་མཐོང་བའི་མི་ནི། ངས་ཆུ་རྔུབ་གཅིག་དང། ཡོན་ལེན་དུའང་
[054-231b3] མ་གནང་ངོ། །ཤཱ་རིའི་བུ། མི་ལ་ལ་ཞིག་དེ་ལྟ་བུར་མི་དགེ་བའི་འདོད་ཆགས་ཀྱི་དོན་བསལ་བཏང་བ་ནི། ངའི་ཆོས་ཀྱི་ནང་དུ་ཁྱིམ་ནས་འབྱུང་ཞིང་ཆོས་ལ་མི་ཚོལ་ཏེ། མྱ་ངན་ལས་
[054-231b4] འདས་པར་ཡང་མི་སེམས། མྱ་ངན་ལས་འདས་པའི་སེམས་ཀྱང་མི་བྱེད་མྱ་ངན་ལས་འདས་པ་ལའང་མ་ཆགས་ཏེ། མཐའ་ཡུན་དུ་སྟོང་པའི་ཆོས་ཀྱིས་མི་དངངས། མི་སྐྲག་པ་དེ་ལྟ་བུའི་མིའང་ཆོས་
[054-231b5] ཀུན་འཆད་པའི་ཕྱིར་བརྩོན་འགྲུས་པ་ལ་སྤྱོད་ན། མི་དགེ་བ་ལ་འདོད་ཆགས་པ་དེ་ལྟ་བུའི་ལྟ་སྨོས་ཀྱང་ཅི་དགོས། །བདག་ཏུ་ལྟ་བ་ལ་ཆགས་པ་དང། སེམས་ཅན་ལ་ཆགས་པ་དང། གང་ཟག་ལ་ཆགས་པ་དང་
[054-231b6] ཆོས་ལ་ཆགས་པ་དེ་ལྟ་བུའི་མིས་འདོད་ཆགས་རྣམས་གཅད་པའི་ཕྱིར་མཚན་མ་མེད་པའི་ཏིང་ངེ་འཛིན་འགྲུབ་པར་སྤྱད་སྦྱངས་ཏེ་མཚན་མ་མེད་པའི་ཏིང་ངེ་འཛིན་ལའང་
[054-231b7] མཚན་མ་མི་ལེན་ཏེ། མི་དེས་ཆོས་སོ་ཅོག་ཐམས་ཅད་ཀྱི་མཚན་ཉིད་གཅིག་ཡིན་པར་ཁོང་དུ་ཆུད་དེ། །དེ་ནི། མཚན་ཉིད་མེད་པའོ། །ཤཱ་རིའི་བུ། དེ་ལྟ་བུ་ནི། མིང་འཕྲུལ་གྱི་


[054-232a0] [232A] 
[054-232a1] ༄༅། །ཆོས་ཀྱི་མཉེན་དུལ་བའི་ཆོས་ཀྱི་བཟོད་པ་ཞེས་བྱའོ་།མཉེན་དུལ་བའི་ཆོས་ཀྱི་བཟོད་པ་དེ་ལྟ་བུ་ཐོབ་ན། གདོད་མིང་ངའི་སློབ་མ་ཡིན་ཏེ། ཡོན་ཕུལ་བའང་ཞུ་
[054-232a2] བར་བྱ་ནུས་ལ་ལུང་སྟོན་པར་མ་མནོས་སོ། །ཅིའི་ཕྱིར་ཞེས་བྱས་ན། ཤཱ་རིའི་བུ། ངའི་ཡང་དག་པའི་བདེན་པའི་མཚན་མའི་ཆོས་འདི་ལ་འཇུག་ཏུའང་མི་རུང། བླང་དུའང་མི་
[054-232a3] རུང། དོར་དུའང་མི་རུང། ཆགས་སུའང་མི་རུང། བཤད་དུའང་མི་རུང། སྨྲ་བའི་ཚིག་གི་ལམ་ཆད། དགའ་བའང་མེད། གཞའ་བའང་མེད། འདོད་ཅིང་དགའ་བའི་སེམས་ཀྱང་
[054-232a4] ཆད་དེ། རྐྱེན་རྣམས་ཚོགས་པ་མེད། རྐྱེན་རྣམས་དང་བྲལ་བས་ཀྱང་ལམ་མེད། ལམ་ཆད། ལམ་མེད་པ་ལ་ཐུག་པར་སྨྲ་བའི་ཚིག་རྣམས་དང། བརྗོད་ཅིང་འགྲོ་བ་དང། སྒྲ་
[054-232a5] སྐད་ཀུན་ཆད། དེ་གཟུགས་ཀྱང་མེད། ཁ་དོག་ཀྱང་མེད། བླང་བའང་མེད། ཆགས་པའང་མེད། སྤྱད་པའང་མེད། བདེན་པའང་མེད་རྫུན་པའང་མེད། མུན་པའང་མེད་
[054-232a6] སྣང་བའང་མེད། ཞིག་པའང་མེད། རྩོད་པའང་མེད། འདུས་པའང་མེད། གྱེས་པའང་མེད། གཡོ་བའང་མེད། སེམས་པའང་མེད། རྣམ་པར་རྟོག་པའང་མེད། ཐོབ་པར་མི་རུང་
[054-232a7] ངོ། །དྲི་མའང་མེད། གཙང་བའང་མེད། མིང་ཡང་མེད། མཚན་མའང་མེད། སེམས་ཀྱིས་བགྲང་བའི་ཆོས་ཀྱང་མ་ཡིན། སེམས་ཀྱིས་ཤེས་པའང་མ་ཡིན་ཏེ། ངའི་ཆོས་འདིའི་


[054-232b0] [232B] 
[054-232b1] བུད་མེད་ཀྱང་མེད། ལྷའང་མེད་ཀླུའང་མེད། གནོད་སྦྱིན་ཡང་མེད། དྲི་ཟའང་མེད། གྲུལ་བུམ་ཡང་མེད། ཤ་ཟའང་མེད། ཆད་པའང་མེད། རྟག་པའང་
[054-232b2] མེད། བདག་ཏུ་ལྟ་བའང་མེད། སེམས་ཅན་ཡང་མེད། གང་ཟག་ཀྱང་མེད། འོངས་པའང་མེད། སོང་བའང་མེད། ཞུགས་པའང་མེད། ཚུལ་ཁྲིམས་ཀྱང་མེད། ཉམས་པའང་མེད་
[054-232b3] གཙང་བའང་མེད། དྲི་མའང་མེད། ཏིང་ངེ་འཛིན་ཀྱང་མེད། ཐུབ་པའང་མེད། ཐུབ་པའི་རྩ་བའང་མེད། བསམ་གཏན་ཡང་མེད། བསམ་གཏན་གྱི་རྩ་བའང་མེད། ཤེས་པའང་མེད། མཐོང་
[054-232b4] བའང་མེད། འདོད་པའང་མེད། རྩོད་པའང་མེད། ལམ་ཡང་མེད། ལམ་གྱི་འབྲས་བུའང་མེད། ཤེས་རབ་ཀྱང་མེད། ཤེས་རབ་ཀྱི་རྩ་བའང་མེད། སྣང་བའང་མེད། སྣང་བ་མེད་པའང་
[054-232b5] མེད༑ གྲོལ་ཐར་པའང་མེད། གྲོལ་ཐར་པ་མེད་པའང་མེད། འབྲས་བུའང་མེད། འབྲས་བུ་ཐོབ་པའང་མེད། སྟོབས་ཀྱང་མེད། སྟོབས་ཐོབ་པའང་མེད། འཇིགས་པའང་མེད། འཇིགས་པ་
[054-232b6] མེད་པའང་མེད། སེམས་ཀྱང་མེད། སེམས་ཀྱི་རྩ་བའང་མེད། འདུག་པའང་མེད། འགྲོ་བའང་མེད། ཆོ་གའང་མེད། ཚུ་ལོགས་ཀྱང་མེད་ཕ་ལོགས་ཀྱང་མེད། དྲན་ཞིང་འདུ་ཤེས་ཀྱིས་རྣམ་
[054-232b7] པར་བརྟགས་པའང་མེད། བྱང་ཆུབ་ཀྱང་མེད། བྱང་ཆུབ་ཀྱི་ཤེས་ཀྱང་མེད། ཤེས་རབ་མེད། ཤེས་རབ་མེད་པའང་མེད། སའང་མེད་ཆུའང་མེད། མེའང་མེད། རླུང་ཡང་མེད། སྡིག་


[054-233a0] [233A] 
[054-233a1] ༄༅། །ཀྱང་མེད། དཔལ་ཡོན་ཡང་མེད། ཆོས་ཀྱང་མེད། ཆོས་མེད་པའང་མེད། སྡུག་བསྔལ་ཡང་མེད། སྐྱིད་པའང་མེད་དེ། འདྲན་ཏོར་བརྗོད་པ་ཐམས་ཅད་ཀྱི་རྩ་
[054-233a2] བའི་ཕྱི་མོ་ཀུན་བྱུང་སྟེ། ཐམས་ཅད་ཡོངས་སུ་བྲལ་བས་གྲངས་ཏེ། དུད་པའང་མེད་དོ། །ཤཱ་རིའི་བུ། གཅེས་པའི་ཚིག་བསྐྱོད་དོ་།ངའི་ཆོས་ཀྱིས་སེམས་སོ་ཅོག་ཐམས་ཅད་དང་
[054-233a3] མཐོང་ངོ་ཅོག་ཐམས་ཅད་དང། བདུད་ཐམས་ཅད་དང། ལེ་ལོའང་སྐྱེ་བ་ཀུན་བཤིག་སྟེ། དྲན་ཞིང་སེམས་པ་ཐམས་ཅད་ཀུན་གྱི་སེམས་སོ། །སྨྲ་བའི་ཚིག་ཐམས་ཅད་གསལ་
[054-233a4] ཏོ༑ ༑ངའི་ཆོས་དེའི་ནང་ན་རྟག་པ་མེད། རྟག་པ་མེད་པའང་མེད་སྡུག་བསྔལ་མེད། སྐྱིད་པའང་མེད། དྲི་མའང་མེད། གཙང་བའང་མེད། ཆད་པའང་མེད། རྟག་པའང་མེད་
[054-233a5] བདག་ཏུ་ལྟ་བའང་མེད། སེམས་ཅན་ཡང་མེད། གང་ཟག་ཀྱང་མེད་ཚེའང་མེད། སྲོག་ཀྱང་མེད། སྐྱེ་བའང་མེད། འགོག་པའང་མེད། དེ་ཅིའི་ཕྱིར་ཞེ་ན། ཤཱ་རིའི་བུ། ཡང་
[054-233a6] དག་པར་གཤེགས་པས་ཆོས་ལ་ཅིའང་ཐོབ་པ་ཡོང་མེད་ཅིང་ཞི་བ་ཡོད་པས་ན། མིང་མྱ་ངན་ལས་འདས་ཞེས་བྱ་ན། མྱ་ངན་ལས་འདས་པ་ཐོབ་པའང་མ་མཐོང། ཤཱ་རིའི་བུ་
[054-233a7] སངས་རྒྱས་ཀྱང་མྱ་ངན་ལས་འདས་པར་མི་སེམས་སོ། །མྱ་ངན་ལས་འདས་པའི་སེམས་ཀྱང་མི་བྱེད། །མྱ་ངན་ལས་འདས་པ་ལ་འདོད་ཆགས་ཀྱང་མེད་དོ། །དེ་ལྟ་བས་ན་


[054-233b0] [233B] 
[054-233b1] རབ་ཏུ་ངོ་མཚར་བར་མངོན་ཏེ། ཡོད་དཀོན་ནོ། །དེ་ནི་ཡང་དག་པར་གཤེགས་པས་བཤད་པ། ཆོས་སོ་ཅོག་སྐྱེ་བའང་མེད་འགོག་པའང་མེད། མཚན་མའང་མེད། བྱ་བའང་
[054-233b2] མེད་ན། མི་ཀུན་ཡིད་ཆེས་ཤིང་ཤེས་པར་བྱས་པ་ན་ཕྱེད་ཀྱིས་ཡོད་དཀོན་ནོ། །ལེའུ་གཉིས་ཏེ། སངས་རྒྱས་བསམ་པའི་ལེའུ།། །།དེའི་ཚེ་ཤཱ་རིའི་བུས་སངས་རྒྱས་ལ་
[054-233b3] གསོལ་པ། བཅོམ་ལྡན་འདས། ཆོས་འདིའི་ནང་ན་ཇི་ལྟ་བུ་ལ་ངན་པའི་བཤེས་གཉེན་ཞེས་བགྱི། ཇི་ལྟ་བུ་ལ་དགེ་བའི་བཤེས་གཉེན་ཞེས་བགྱི། སངས་རྒྱས་ཀྱིས་ཤཱ་རིའི་བུ་ལ་
[054-233b4] བཀའ་སྩལ་པ། དགེ་སློང་ལ་ལ་ཞིག་དགེ་སློང་གཞན་ལ་སྟོན་པ་དགེ་སློང། ཁྱོད་སངས་རྒྱས་ལ་སོམས་ཤིག་ཆོས་ལ་སོམས་ཤིག་དགེ་འདུན་ལ་སོམས་ཤིག་ཚུལ་ཁྲིམས་
[054-233b5] ལ་སོམས་ཤིག་གཏོང་བ་ལ་སོམས་ཤིག་ལྷ་ལ་སོམས་ཤིག་དགེ་སློང་ཁྱེད་ཀྱིས་ལུས་ལ་རྟོགས་ཏེ། ལུས་གཟུགས་དེ་མི་གཙང་བར་སོམས་ཤིག་།བྱ་བ་ཡོད་དོ་ཅོག་གི་
[054-233b6] ཆོས་ཐམས་ཅད་ཀུན་ནི། རྟག་པ་མེད་པར་རྟོགས་ཤིག་ཆོས་སོ་ཅོག་ནི། སྟོང་པ་མེད་པར་རྟོགས་ཤིག་དགེ་སློང། ཁྱོད་ཀྱིས་རྐྱེན་ཏོ་ཅོག་གི་མཚན་མ་བླངས་ཏེ་སེམས་ཀྱི་
[054-233b7] རྐྱེན་གྱི་ནང་དུ་བཏགས་པ་བཞིན་དུ་སྟོང་པའི་མཚན་མ་གཅིག་ཏུ་སོམས་ཤིག་དགེ་བའི་སེམས་ལ་དད་པར་བྱོས་ཤིག་མི་དགེ་བའི་ཆོས་ཀྱི་མཚན་མ་ལོངས་ལ། མི་དགེ་


[054-234a0] [234A] 
[054-234a1] ༄༅། །བའི་ཆོས་ཀྱི་མཚན་མ་བླངས་ཟིན་ནས་གཅད་པར་བྱ་བའི་ཕྱིར་བརྟགས་ཤིང་བསམ་པ་སྤྱད་པ་སྦྱངས་ཏེ། འདོད་ཆགས་གཅད་པའི་ཕྱིར་མི་གཙང་བའི་མཚན་
[054-234a2] མ་ལ་བརྟག་གོ། །ཞེ་སྡང་གཅད་པའི་ཕྱིར་བྱམས་པའི་སེམས་ཀྱི་མཚན་མ་ལ་བརྟག་གོ། གཏི་མུག་གཅད་པའི་ཕྱིར་རྒྱུ་རྐྱེན་གྱི་ཆོས་ལ་བརྟགས་ཏེ། རྟག་པར་ཚུལ་ཁྲིམས་
[054-234a3] གཙང་མ་བསམ་པ་ལ་ཟབ་ཏུ་སྟོང་པའི་མཚན་མ་བླངས་ཏེ། བརྩོན་འགྲུས་རྟག་པར་སྤྱད་ལ་བསམ་གཏན་བཞི་ཐོབ་ནས་སེམས་གཅིག་ཏུ་ལམ་བཙལ་ཏེ། མི་དགེ་བའི་ཆོས་
[054-234a4] ནི༑ སྤངས་ནས་ནང་གི་བདེ་སྐྱིད་ཡོད་པར་བརྟག་གོ། །སེམས་གཅིག་ཏུ་ལམ་སྤྱད་དེ། དགེ་མི་དགེའི་བྱེ་བྲག་ཕྱེད་པར་རྟོགས་པར་བརྟག་གོ་།མཚན་མར་རྟོགས་ཏེ་བླངས་
[054-234a5] ཟིན་ནས་སེམས་གཅིག་ཏུ་བསམ་སྟེ། མྱ་ངན་ལས་འདས་པའི་བདེ་བ་སྟོང་པ་ཞི་བ་བརྟགས་ཏེ་མྱ་ངན་ལས་འདས་པའི་མཐའ་ཡུན་དུ་གཙང་དག་པ་འབའ་ཞིག་བླང་བ་དེ་
[054-234a6] ལྟ་བུ་སྟོན་པ་ནི། མིང་ཡོན་པོར་སྟོན་པ་སྟེ། དེ་ལྟ་བུའི་དང་པོར་སྟོན་པ་ཡོན་པོར་སྟོན་པ་ཡིན་ནོ། །ཤཱ་རིའི་བུ། དེ་ལྟ་བུར་སྟོན་པ་ནི། མིང་ངན་པའི་བཤེས་གཉེན་ཏེ། མི་དེ་ལྟ་བུའི་
[054-234a7] མིང་ལ་འཕྱ་སྐུར་བ་ཞེས་བྱ་སྟེ། མུར་འདུག་ལ་སྟོང་པའོ། །མི་གཞན་ལ་ཡོན་པོར་ལམ་གྱི་ཆོས་འཆད་པ་ཞེས་ཀྱང་བྱའོ། །ཤཱ་རིའི་བུ། དེ་ལྟ་བུའི་མིང་ངན་པ་ནི། ངས་ཆུ་


[054-234b0] [234B] 
[054-234b1] ཡོན་ལེན་དུའང་མི་གནང་ངོ། །ངས་སྟོན་པ་ནི། བཤད་ཀྱི། སློབ་མ་ནི། མ་བཤད་དོ། །ཤཱ་རིའི་བུ། ངའི་ཆོས་ལ་དེ་ལྟ་བུར་ལེ་ལོ་ཡང་སྐྱེ་བ་སྟོན་པ་མང་དུ་ཡོད་དོ། །ཤཱ་
[054-234b2] རིའི་བུ། བསྟན་པ་ནོད་པ་ནི། ཚུལ་ཁྲིམས་མནོས་ཏེ་ལོ་ལྔའི་བར་དུ་ཀུན་གཏོང་མི་ཕོད་ན། དེ་ལྟ་བུར་བསྟན་པ་ནི། དེ་ལ་སེམས་འགྲུས་པར་སྤྱད་དེ། རང་ལ་ཅིའང་མེད་པ་ཐོབ་པ་
[054-234b3] ཡོད་དོ༑ ༑དགེ་སློང། སོང་སྟེ་མི་གསོལ་མི་འདྲེ་བ་ངས་བཤད་པ་ལ་མི་དེ་ལོ་ལྔ་ལོན་མོད་ཀྱི། འོན་ཀྱང་མིང་ཡོན་པོ་མཐོང་བ་སྟེ་མུར་འདུག་གི་ཆོས་དང་འདྲེས་ཤིང་བདུད་ཀྱིས་བསྟན་
[054-234b4] པ་བཞིན་དུ་སྤྱོད་པའོ། །ཤཱ་རིའི་བུ། དགེ་སློང་ལ་ལ་ཞིག་དེ་སྐད་དུ་བསྟན་པ་མནོས་ཟིན་ནས་སྟོང་པ་ཆོས་ཅིའང་ཐོབ་པ་མེད་ཅེས་ཐོས་ནས་མོད་བཞིན་རང་གིས་ཚོར། ཤེས་ཏེ་
[054-234b5] བདག་གིས་སྔར་མནོས་པ་ནི། ཀུན་ཡོན་པོ་མཐོང་བ་ཡིན་ཏེ། སྟོང་པ་ཅིའང་ཐོབ་པ་མེད་པའི་ཆོས་ལ་ཐེ་ཚོམ་ཡང་མེད། འགྱོད་པའང་མེད་དེ། ཟབ་ཏུ་ཞུགས་ཤིང་ཐོས་པ་མེད་
[054-234b6] པས་བདག་ཏུ་ལྟ་བ་དང། གང་ཟག་ཏུ་ལྟ་བ་ཐམས་ཅད་ལ་མི་རྟེན་ཏོ། །ཤཱ་རིའི་བུ། ངས་བཤད་པ་ལ་དེ་ལྟ་བུའི་མི་མིང་གཙང་དག་པའི་ཚངས་པ་སྤྱད་པ་ཞེས་བྱའོ། །ཤཱ་རིའི་བུ་
[054-234b7] དགེ་སློང་ལ་ལ་ཞིག་གིས་དེ་ལྟ་བུ་ཅིའང་ཐོབ་པ་མེད་པའི་བཟོད་པ་འབྱོར་གྲུབ་ན། འཕྲལ་དུ་ལྷག་མ་མེད་པའི་མྱ་ངན་ལས་འདས་པ་མཐོང་མོད་ཀྱི། ངས་ལུང་བསྟན་ཏེ། མི་དེ་


[054-235a0] [235A] 
[054-235a1] ༄༅། །སངས་རྒྱས་བྱམས་པའི་དུས་ཀྱི་ཚོགས་པ་དང་པ་ལ་འཇུག་གོ། །དེའི་ཚེ་སངས་རྒྱས་བྱམས་པའང་ཤིན་ཏུ་དགའ་ནས་ལན་གསུམ་བོས་ཏེ་མི་དེ་སངས་
[054-235a2] རྒྱས་ཤཱཀྱ་ཐུབ་པའི་ཆོས་ལ་ཅིའང་ཐོབ་པ་མེད་པའི་བཟོད་པའི་འབྱོར་འགྲུབ་པས་ནུས་སོ་ཞེས་བོས་སོ། ཤཱ་རིའི་བུ། ཁྱིམ་ན་འདུག་པའང་རུང། ཁྱིམ་ནས་བྱུང་བའང་རུང་
[054-235a3] སྟེ༑ དེ་ལྟ་བུ་བཟོད་པ་འབྱོར་གྲུབ་ན། ངས་མི་དེ་མྱ་ངན་ལས་འདས་པ་ཐོབ་པ་ཡང་དག་པར་ལུང་སྟོན་ཏོ། །ཤཱ་རིའི་བུ། མི་ལ་ལ་ཞིག་དེ་སྐད་དུ་བསྟན་པ་མནོས་ཟིན་ནས་
[054-235a4] སྟོང་པ་ཅིའང་ཐོབ་པ་མེད་པའི་ཆོས་ཐོས་ན། རྨད་བཞིན་དངངས་སྐྲག་ན། མི་དེ་སྙིང་རྗེར་རུང་སྟེ། ར་མདའ་མེད་དོ། །གཉེན་པོ་མེད་དེ། སེམས་ཅན་དམྱལ་བར་
[054-235a5] ཕྱོགས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། སངས་རྒྱས་ཀྱི་བསྟན་པ་ལ་དངངས་སྐྲག་ཅིང་དོགས་པ་སྟེ། མི་དེས་ངན་པའི་ལམ་ཆོག་ཚང་བའི་ཕྱིར་རོ། །ཇི་ལྟ་ཞེ་ན། ངས་རྟག་
[054-235a6] པར་བཤད་པ་ཡིན་ནོ་བ་ཡོད་ཅེས་འཆད་པ་ནི། ལམ་ངན་པའི་ཤས་ཡིན་ནོ། །ཇི་ལྟ་ཞེ་ན། ཤཱ་རིའི་བུ། སངས་རྒྱས་ཀྱིས་ཐོབ་པའི་ཆོས་ལ་ཡིན་མ་ཡིན་དང་ཐ་དད་པ་
[054-235a7] མེད་དོ། །ཐ་དད་དུ་ཟིན་ན། ཐོབ་པ་ཡོད་པ་ཡིན་ནོ། །ཤཱ་རིའི་བུ་མི་ལ་ལ་ཉིས་ན་ལོག་པ་ལྔའི་ཤས་ལྕི་བ་འབྱོར་གྲུབ་ཀྱང་རུང་གི། བདག་ཏུ་ལྟ་བ་དང། སེམས་ཅན་དུ་


[054-235b0] [235B] 
[054-235b1] གང་ཟག་ཏུ་ལྟ་བ་དང། ཚོར་ལྟ་བ་དང་སྲོག་ཏུ་ལྟ་བ་དང། ཕུང་པོ་དང་སྐྱེ་མཆེད་དང། ཁམས་སུ་ལྟ་བ་འབྱོར་གྲུབ་ཏུ་མི་རུང་ངོ། །ཚུལ་ཁྲིམས་འཛིན་པ་ལ་འདོད་
[054-235b2] ཆགས། ཚུལ་ཁྲིམས་འཛིན་པ་ལ་ཆགས་པར་མཐོང་བའོ། །ཏིང་ངེ་འཛིན་ལ་འདོད་ཆགས་ན། ཏིང་ངེ་འཛིན་མཐོང་བ་ལ་ཆགས་པའོ་།སངས་རྒྱས་ཀྱི་འདུ་ཤེས་ལ་བརྟེན་ན་
[054-235b3] ཆོས་ཀྱི་འདུ་ཤེས་ཐོབ་པའོ། །དགེ་འདུན་གྱི་དོན་གཅོད་ན། ལུས་མཐོང་བ་འབྱོར་གྲུབ་བོ། །དེ་ཅིའི་ཕྱིར་ཞེ་ན། སངས་རྒྱས་ཀྱི་ཆོས་ལ་ལུས་མཐོང་བ་འབྱོར་གྲུབ་ན། དགེ་འདུན་
[054-235b4] གྱི་གྲངས་སུ་མི་གཏོགས་སོ། །ཤཱ་རིའི་བུ། སངས་རྒྱས་ཀྱི་སློབ་མ་རྣམས་ནི། སེམས་ལ་རྣམ་པར་བརྟག་པ་མེད་དོ། །ཤཱ་རིའི་བུ། སངས་རྒྱས་ཀྱི་སློབ་མ་རྣམས་ལ་མི་དགེ་བ་མེད་
[054-235b5] དོ༑ ༑ཚུལ་ཁྲིམས་ཞིག་པ་མེད་དོ། །ཞིག་པར་མཐོང་བ་མེད་དོ། །ཆོ་ག་ཞིག་པ་མེད་དོ། ཤཱ་རིའི་བུ། གང་ལ་སོགས་པ་ངན་པ་མི་དགེ་ཞེས་བྱ། སངས་རྒྱས་དང་དགེ་འདུན་
[054-235b6] གྱི་ནང་ན་དགེ་འདུན་གྱི་གྲངས་སུ་མ་ཆུད་པའི་མིང་ངན་པ་མི་དགེ་བའོ། །སེམས་ཀྱི་སེམས་བགྲང་བའི་ཆོས་ནི། རྐྱེན་རྣམས་དང་འདུས་པ་སྟེ། ཡང་དག་པ་བདེན་པའི་དོན་མེད་
[054-235b7] དེ༑ རྣམ་པར་རྟོག་པ་འབའ་ཞིག་བྱེད་དོ། །རྣམ་པར་རྟོག་པ་སྤྱད་པས་ན། ཐོབ་པ་ཡོད་དུ་འཛིན་ཏེ། གང་ཟག་ཐོབ་པ་ནས་ཚིག་གིས་བཤད་པ་ཡོད་པ་ཀུན་ལ་ཐུག་གི་བར་དུ་


[054-236a0] [236A] 
[054-236a1] ༄༅། །སེམས་ཀྱིས་སམས་མཐུད་དེ། དགེ་མི་དགེའི་ཆོས་ལ་ཐུག་པ་ནི། འཕྲུལ་གྱི་ཆོས་ཀྱི་ནང་ན་མིང་ངན་པ་མི་དགེ་བའི་ཆོས་ཞེས་བྱའོ། །ཅིའི་ཕྱིར་ཞེ་ན་
[054-236a2] ཤཱ་རིའི་བུ། སྐྱིད་པ་ཡོད་པའི་གནས་ཀྱི་ནང་ན་གདོན་མི་ཟ་བར་ཉོན་མོངས་པ་ཡོད་དོ། །ཡང་དག་པར་གཤེགས་པའི་ཆོས་ལ་དེ་ལྟ་བུའི་སྐྱིད་སྡུག་མེད་དོ། །ཤཱ་རིའི་བུ་
[054-236a3] ཡང་དག་པར་གཤེགས་པས་ཐོབ་པ་དེའི་ནང་ན་འདོད་པ་མེད། འདོད་པ་མེད་པའང་མེད། སྐྱིད་པའང་མེད། ཉོན་མོངས་པའང་མེད། སེམས་པའང་མེད། འདུ་ཤེས་ཀྱང་
[054-236a4] མེད། སྤྱོད་པའང་མེད། སྟོང་པའི་འདུ་ཤེས་ལ་ཐུག་གི་བར་དུའང་མེད་དོ། །ཅིའི་ཕྱིར་ཞེས་བྱས་ན། ཤཱ་རིའི་བུ། སྟོང་བའི་འདུ་ཤེས་ཡོད་དུ་ཟིན་ན། བདག་ཏུ་ལྟ་བའི་འདུ་
[054-236a5] ཤེས་ཡིན། སེམས་ཅན་དུ་ལྟ་བའི་འདུ་ཤེས་ཡིན། རྟག་པའི་འདུ་ཤེས་ཡིན། ཆད་པའི་འདུ་ཤེས་ཡིན་ནོ། །ཅིའི་ཕྱིར་ཞེ་ན། ཤཱ་རིའི་བུ་འདུ་ཤེས་ཡོད་པའི་ཕྱིར་འབྲངས་
[054-236a6] ན། མཚན་མའོ་ཅོག་སྐྱེས་ཏེ། ཀུན་ཡོན་པོར་ལྟུང་བ་ཡིན་ནོ། །ཤཱ་རིའི་བུ། སྟོང་པའི་མིང་ནི། སེམས་མེད་པ་སྟེ། དེའི་མིང་སྟོང་པ་ཞེས་བྱའོ། །སྟོང་པའི་སེམས་ཀྱང་སྟོང་
[054-236a7] བ་སྟེ། དེའི་མིང་སྟོང་པ་ཞེས་བྱའོ། །ཤཱ་རིའི་བུ། སྟོང་པའི་ནང་ན་ལེགས་པའང་མེད། ཉེས་པའང་མེད། སྟོང་པའི་འདུ་ཤེས་ལ་ཐུག་གི་བར་དུའང་མེད་དོ། །དེ་ལྟ་བས་ན་


[054-236b0] [236B] 
[054-236b1] །ཤཱ་རིའི་བུ། བྱ་བ་ཡོད་པའི་ཆོས་ཀུན་ནི། རིག་པར་རུང། ཤེས་པར་རུང་ངོ། །སྟོང་པ་ནི། རིག་པར་རུང་བ་མ་ཡིན་ནོ། །ཤེས་པར་རུང་བའང་མ་ཡིན། བསམ་པར་
[054-236b2] རུང་པའང་མ་ཡིན་ཏེ། དེ་ལྟ་བས་ན། མིང་སྟོང་པའོ། །ཤཱ་རིའི་བུ། སྟོང་པའི་འདུ་ཤེས་ནི། བསམ་པས་ཐོབ་པ་མ་ཡིན་ནོ། །ཅིའི་ཕྱིར་ཞེ་ན། སྟོང་པ་འདུ་ཤེས་མེད་པའི་ཕྱིར་རོ། །
[054-236b3] དེ་ལྟ་བས་ན། མིང་སྟོང་པའོ། །ཤཱ་རིའི་བུ། ཅིའི་ཕྱིར་ཞེ་ན་སྟོང་པའི་ལས་སྤྱོད་པ་བཤད། འདུ་ཤེས་ཐམས་ཅད་མི་སེམས། སྟོང་པའི་འདུ་ཤེས་ལ་ཐུག་གི་བར་དུའང་མི་སེམས་
[054-236b4] པ་དེའི་མིང་སྟོང་པ་སྤྱོད་པ་ཞེས་བྱའོ། །ཤཱ་རིའི་བུ། འདུ་ཤེས་ཀྱི་མིང་སེམས་ལ་བསམ་པ་ཡོད་དོ་ཅོག་གི་མིང་འདུ་ཤེས་ཞེས་བྱའོ། །ཅིའང་བསམ་པ་མེད་པ་ནི། འདུ་ཤེས་མེད་
[054-236b5] པ་སྟེ། འདུ་ཤེས་དང་བྲལ་བས་ན། མིང་འདུ་ཤེས་མེད་པ་ཞེས་བྱའོ། །འདུ་ཤེས་ལེན་པ་ལ་འབྲང་བ་ནི། ཀུན་ཡོན་པོ་མཐོང་བ་ཡིན་ནོ། །ཅིའི་ཕྱིར་ཞེ་ན། ཤཱ་རིའི་བུ། འཕྲུལ་གྱི་
[054-236b6] ཆོས་ལ་སྟོང་པ་ཞི་བ་ཐོབ་ཏུ་འཛིན་ན། ཀུན་ཡོན་པོ་མཐོང་བར་ལྟུང་བ་ན་ཚིག་གིས་བཤད་པ་དང། འཆད་པ་ལྟ་སྨོས་ཀྱང་ཅི་དགོས། དེ་ལྟ་བུའི་སྟོང་པའི་ཆོས་ཅི་སྤྱད་ན་བཤད་
[054-236b7] དུ་རུང། ཤཱ་རིའི་བུ། སངས་རྒྱས་ཀྱིས་ཅིའི་ཕྱིར་སྐད་དང་ཚིག་གིས་བཤད་པ་ཀུན་མིང་ཡོན་པོ་ཞེས་བྱའོ། །ཆོས་སོ་ཅོག་ལ་ཁོང་དུ་ཆུད་པར་མི་ནུས་པ་དེ་ནི། ཀུན་ཚིག་


[054-237a0] [237A] 
[054-237a1] ༄༅། །བཤད་པས་བསྒྲིབས་པའི་ལན་ཏེ། དེ་ལྟ་བས་ན། ཡང་དག་པར་གཤེགས་པས་སྨྲ་བའི་ཚིག་ཀུན་ཡོན་པོ་ཡིན་པར་མཁྱེན་ཏེ། སྨྲ་བའི་ཚིག་ཅུང་ཟད་
[054-237a2] ཡན་ཆད་ཀྱང་བདེན་པར་མི་རུང་ངོ། །ཤཱ་རིའི་བུ། སངས་རྒྱས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འདུ་ཤེས་ཀྱང་མེད། སེམས་ཀྱང་མེད་དོ། །ཅིའི་
[054-237a3] ཕྱིར་ཞེ་ན། ཡང་དག་པར་གཤེགས་པས་ཆོས་ལ་ངོ་བོ་ཉིད་ཐོབ་པའང་མེད། སེམས་ཐོབ་པའང་མེད་དོ། །ཤཱ་རིའི་བུ། ཡང་དག་པར་གཤེགས་པས་ཅིའི་ཕྱིར་བསམ་པའི་
[054-237a4] གནས་ཡོད་པར་བཤད། ཤཱ་རིའི་བུ། ཆོས་ཀྱི་ཡི་གེ་ལས་བཤད་པ། མི་ལ་ལ་ཞིག་གཞི་བསམ་པའི་གནས་ཐོབ་ན། མི་དེས་ཆོས་སོ་ཅོག་གི་ངོ་བོ་ཉིད་ཐོབ་པར་ནུས་ཏེ་
[054-237a5] རང་གི་ལུས་ཐོབ་པར་ནུས། བདག་ཏུ་ལྟ་བ་ཐོབ། གང་ཟག་ཐོབ་སྟེ་དེ་ནི་བདེན་པ་ཡོང་མེད་དོ། །ཆོས་ཀྱི་མཚན་མ་ཐ་དད། སྟོང་པ་ཐ་དད། སྟོང་པ་བསྟན་པའི་ཕྱིར་
[054-237a6] བསམ་པའི་གནས་བཤད་དོ། །གཞི་བསམ་པའི་གནས་ཀྱི་ངོ་བོ་ཉིད་ལ་ངོ་བོ་ཉིད་མེད། གནས་མེད། བསམ་པའང་མེད། བཤད་པའང་མེད་འདོད་ཆགས་ཀྱང་མེད་དེ། །
[054-237a7] སེམས་ཀྱི་ངོ་བོ་ཉིད་ཀྱང་མེད་ན། སེམས་ཀྱི་གནས་མེད་པ་ལྟ་སྨོས་ཀྱང་ཅི་དགོས། དེ་བས་ན། ཡང་དག་པར་གཤེགས་པས་མིང་སེམས་ཀྱི་གནས་ཞེས་བཤད་དོ། །ཤཱ་རིའི་


[054-237b0] [237B] 
[054-237b1] ཆོས་སོ་ཅོག་ལ་ཡང་དག་པར་ངོ་བོ་ཉིད་དེ་སྐྲ་སྤུའི་ཉག་མ་བཅུ་ཚལ་གྱི་བརྒྱ་ཆ་གཅིག་ཙམ་ཞིག་ཡོད་དུ་ཟིན་ན། དེས་སངས་རྒྱས་ཀྱི་ཚིག་རྣམས་འཇིག་རྟེན་དུ་མི་འགྱུར་ཏེ། མཐར་
[054-237b2] ཆོས་སོ་ཅོག་གི་ངོ་བོ་ཉིད་སྟོང་པར་ཡང་མ་བཤད་དོ། །ཤཱ་རིའི་བུ། སངས་རྒྱས་ཀྱི་ཆོས་སོ་ཅོག་ནི། བདེན་པར་སྟོང་པ་སྟེ། ངོ་བོ་ཉིད་མེད་ཅིང་མཚན་མ་གཅིག་པུ་སྟེ། དེ་ནི་
[054-237b3] མཚན་མ་མེད་པར་ཡང་དག་པར་གཤེགས་པ་ཀུན་གྱིས་གཟིགས་སོ། །ཡང་དག་པར་གཤེགས་པ་དེའི་ཕྱིར་བསམ་པའི་གནས་ཡོད་ཅེས་བཤད་དོ་།ཤཱ་རིའི་བུ། བསམ་པའི་
[054-237b4] གནས་ནི། མིང་གནས་མེད། གནས་མེད་པའང་མེད་ཅེས་བྱའོ། །བསམ་པ་མེད། བསམ་པའི་ལས་ཀྱང་མེད། འདུ་ཤེས་མེད། རྣམ་པར་བརྟག་པའང་མེད། ཡིད་མེད། ཡིད་ཀྱི་ལས་
[054-237b5] ཀྱང་མེད། བསམ་པ་མེད། བསམ་པའི་ལས་ཀྱང་མེད། ཆོས་མེད། ཆོས་ཀྱི་མཚན་མའང་མེད། དེ་ཀུན་འདུས་གྱེས་མེད་པས་ན། མཛངས་ཤིང་འཕྲུལ་པའི་མིང་རྣམ་པར་བརྟགས་པ་
[054-237b6] མེད་ཅེས་བྱ་སྟེ། དེའི་མིང་བསམ་པའི་གནས་ཞེས་བྱའོ། །ཡང་དག་པར་གཤེགས་པས་དེའི་ཕྱིར་བསམ་པའི་གནས་ཡོད་ཅེས་བཤད་དོ་།ཅིའང་མེད་པའི་ཕྱིར་བསམ་པའི་གནས་
[054-237b7] ཞེས་བྱའོ། །སངས་རྒྱས་བསམ་པའི་ཕྱིར་མིང་བསམ་པའི་གནས་ཞེས་བྱའོ། །ཤཱ་རིའི་བུ། ཇི་ལྟར་ན། མིང་སངས་རྒྱས་བསམ་པ་ཞེས་བྱ། ཅིའང་མེད་པར་མཐོང་བ་ནི། མིང་


[054-238a0] [238A] 
[054-238a1] ༄༅། །སངས་རྒྱས་བསམ་པ་ཞེས་བྱའོ། །ཤཱ་རིའི་བུ། སངས་རྒྱས་ཀུན་ནི། དཔག་ཏུ་མེད། བསམ་གྱིས་མི་ཁྱབ། བརྗོད་ཀྱིས་མི་ལང་ངོ། །གཞུང་དེ་ལྟ་བས་ན། ཅིའང་མེད་
[054-238a2] པར་མཐོང་བ་ནི། མིང་སངས་རྒྱས་བསམ་པ་ཞེས་བྱ་སྟེ། བདེན་པར་མིང་རྣམ་པར་བརྟག་པ་མེད་དོ། །སངས་རྒྱས་ཆོས་སོ་ཅོག་ལ་རྣམ་པར་བརྟགས་པ་མེད་པས་ན། སེམས་ལ་
[054-238a3] རྣམ་པར་བརྟགས་པ་མེད་ན་གདོད་སངས་རྒྱས་བསམ་པ་ཡིན་ཞེས་བྱའོ། །ཡང་གཅིག་ཏུ་ན། ཆོས་སོ་ཅོག་གི་བདེན་པའི་མཚན་མ་མཐོང་ན། མིང་སངས་རྒྱས་མཐོང་ཞེས་བྱའོ། །
[054-238a4] གང་ལ་སོགས་པའི་མིང་ཆོས་སོ་ཅོག་གི་བདེན་པའི་མཚན་མ་ཞེས་བྱས་ན། དེ་ནི། ཆོས་སོ་ཅོག་མཐའ་ཡུན་དུ་སྟོང་ཞིང་ཅིའང་མེད་པའོ། །དེ་ལྟ་བས་ན། མཐའ་ཡུན་དུ་སྟོང་ཞིང་
[054-238a5] ཅིའང་མེད་པའི་ཆོས་ནི། སངས་རྒྱས་བསམ་པའོ། །ཡང་གཅིག་ཏུ་ན་དེ་ལྟ་བུའི་ཆོས་ཀྱི་ནང་ན་སེམས་ཅུང་ཟད་ཡན་ཆད་ཀྱང་ཐོབ་པར་མི་རུང་སྟེ། དེའི་མིང་སངས་རྒྱས་
[054-238a6] བསམ་པ་ཞེས་བྱའོ། །ཤཱ་རིའི་བུ། དེའི་མིང་སངས་རྒྱས་བསམ་པའི་ཆོས་ཏེ། སྨྲ་བའི་ཚིག་གི་ལམ་ཆད་ལ་སེམས་སོ་ཅོག་ལས་འདས་ཤིང་བྱུང་སྟེ། སེམས་ཐོབ་པར་མི་རུང་
[054-238a7] བ་དེའི་མིང་སངས་རྒྱས་བསམ་པའོ། །ཤཱ་རིའི་བུ། སེམས་སོ་ཅོག་ཐམས་ཅད་ནི། ཀུན་མཚན་མ་སྟོང་པ་ཞི་བ་སྟེ། ཆོས་དེ་བཞིན་དུ་མ་གལ་ན། དེ་ནི། མིང་སངས་རྒྱས་


[054-238b0] [238B] 
[054-238b1] །ཁ་དོག་སྤྱད་དེ་སངས་རྒྱས་བསམ་དུའང་མི་རུང་ངོ། །ཅིའི་ཕྱིར་ཞེ་ན། ཁ་དོག་བསམ་གཟུགས་བླངས་བྲོ་ལ་ཆགས་ན། རྣམ་པར་ཤེས་པ་
[054-238b2] ཞེས་བྱའོ། །གཟུགས་མེད། ཁ་དོག་མེད། རྐྱེན་མེད། རང་བཞིན་མེད་ན། མིང་སངས་རྒྱས་བསམ་པའོ། །དེ་ལྟ་བས་ན། རྣམ་པར་བརྟགས་པ་མེད། བླང་བ་མེད། དོར་བ་མེད་ན། སངས་
[054-238b3] རྒྱས་བསམ་པ་ཡང་དག་པ་ཡིན་པར་མངོན་ནོ། །ལེའུ་གསུམ་སྟེ། ཆོས་བསམ་པའི་ལེའུ།། །།དེའི་ཚེ་ཤཱ་རིའི་བུས་སངས་རྒྱས་ལ་གསོལ་པ། བཅོམ་ལྡན་འདས། ཇི་ལྟར་
[054-238b4] ན། མི་གཞན་ལ་ཆོས་འདི་བཤད་ན། ངན་པའི་བཤེས་གཉེན་ཞེས་བགྱི། བཅོམ་ལྡན་འདས། ཇི་ལྟ་བུར་ན། མི་གཞན་ལ་ཆོས་འདི་བཤད་ན། དགེ་བའི་བཤེས་གཉེན་ཞེས་བགྱི་
[054-238b5] ཤཱ་རིའི་བུ། མི་ལ་ལ་ཞིག་གིས་དགེ་སློང་གཞན་ལ་བསྟན་པ་ཁྱོད་ཤེས་པར་གྱིས་ཤིག་སངས་རྒྱས་བསམ་པ་ནི། སྟོང་པའོ། །རྐྱེན་གྱི་གནས་བསམ་པ་དེ་ནི། བསམ་པའི་མི་
[054-238b6] རིགས་སོ། །ཁྱོད་ཀྱིས་སྟོང་པ་བསམ་ན་བསམ་པའང་སྟོང་པ་སྟེ་རང་བཞིན་མེད་པའི་སྟོང་པ་དེས་ཁ་དོག་གི་འདུ་ཤེས་ཆོད་པར་ནུས། འདུ་ཤེས་ལེན་པ་ཆོད་པར་ནུས་སོ། །
[054-238b7] མི་དེས་དེའི་ཚེ་འདུ་ཤེས་མེད་པའང་མ་ཐོབ་ན། སེམས་ལྟ་སྨོས་ཀྱང་ཅི་དགོས། མི་དེས་དེའི་ཚེ་ཅིའང་ཡོད་མེད་ལ་སྟོང་པར་ཞི་སྟེ། རང་བཞིན་མེད་ན། འདུ་ཤེས་རྣམས་


[054-239a0] [239A] 
[054-239a1] ༄༅། །མི་འདུའོ། །ཆོས་སོ་ཅོག་ཞི་བར་བྱས་ན། དེའི་བསམ་པའི་སྤྱོད་པ་སྦྱོང་བ་ཞེས་བྱའོ། །སངས་རྒྱས་པའི་མིང་ནི། དགེ་མི་དགེ་དང། ཚོར་བ་དང་བརྟག་པ་
[054-239a2] ཐམས་ཅད་ཞི་བ་ཞེས་བྱའོ། །ཚོར་བའང་མེད་བརྟག་པའང་མེད་ལ་སྟོང་ཞིང་འདུ་ཤེས་མེད་ན། མིང་སངས་རྒྱས་བསམ་པ་ཞེས་བྱའོ་།ཅིའི་ཕྱིར་ཞེ་ན། ཚོར་བ་དང། བརྟག་
[054-239a3] པ་སྤྱད་དེ། སངས་རྒྱས་རྣམས་བསམ་པའི་མི་རིགས་སོ། །ཚོར་བའང་མེད། བརྟག་པའང་མེད་ན། མི་གཙང་དག་པས་སངས་རྒྱས་བསམ་པ་ཞེས་བྱའོ། །སེམས་དེའི་ནང་ན་
[054-239a4] ཕྲ་ཤས་བསམ་པའི་སེམས་ཀྱི་ལས་ཀྱང་མེད་ལ། ལུས་དང། ཁའི་ལས་མེད་པ་ལྟ་སྨོས་ཀྱང་ཅི་དགོས། ཡང་སངས་རྒྱས་བསམ་པ་ཞེས་བྱ་བ་ནི། འདུ་ཤེས་ཐམས་ཅད་དང་
[054-239a5] བྲལ་ཏེ། འདུ་ཤེས་ཐམས་ཅད་སེམས་ལ་མི་འདུག་ཅིང་རྣམ་པར་བརྟག་པ་མེད། མིང་མཁན་མེད། བསྒྲིབས་ཤིང་ཐོགས་པ་མེད། འདོད་པ་མེད་ཐོབ་པ་མེད། ཚོར་བ་
[054-239a6] དང། བརྟག་པ་མི་གཡོ། ཅིའི་ཕྱིར་ཞེ་ན། ཤཱ་རིའི་བུ། བསམ་པ་བཞིན་དུ་འདུ་ཤེས་གཡོས་པ་ཐམས་ཅད་ནི། ཀུན་ཡོན་པོ་མཐོང་བ་ཡིན་ནོ། །ཤཱ་རིའི་བུ། ཅིའང་མེད་པ་དེ་
[054-239a7] བཞིན་དུ་ཚོར་བའང་མེད། བརྟག་པའང་མེད། སྐྱེ་བའང་མེད། འགོག་པའང་མེད་པ་དེ་ལྟ་བུ་ཁོང་དུ་ཆུད་པ་ནི། མིང་སངས་རྒྱས་བསམ་པ་ཞེས་བྱ་སྟེ། དེ་ལྟ་བུའི་སེམས་


[054-239b0] [239B] 
[054-239b1] ཆགས་པའང་མེད། ལོག་པའང་མེད། མ་ལོག་པའང་མེད། མིང་མེད། མཚན་མའང་མེད་དོ། །ཤཱ་རིའི་བུ། འདུ་ཤེས་ཀྱང་མེད། སྨྲ་བའང་མེད་ན། གདོད་མིང་
[054-239b2] སངས་རྒྱས་བསམ་པའོ། །དེའི་ནང་ན་སེམས་ཕྲ་ཤས་ཆུང་ངུའང་མེད་ན། སྦོམ་པོ་དང། ཁ་དང། ལུས་དང། ཡིད་ཀྱི་ལས་ལྟ་སྨོས་ཀྱང་ཅི་དགོས་ཏེ། ལུས་དང། ཁ་དང། ཡིད་ཀྱི་གནས་
[054-239b3] ཀྱང་མེད་པའོ། །བླངས་པའང་མེད། བསྡུས་པའང་མེད། འཐབ་པའང་མེད། རྩོད་པའང་མེད། བསམ་པའང་མེད། རྣམ་པར་བརྟག་པའང་མེད། སྟོང་པ་མི་གཡོ་ཞིང་རང་བཞིན་མེད་ལ་
[054-239b4] ཚོར་བ་དང། བརྟག་པ་ཀུན་ཞི་བ་དེའི་མིང་སངས་རྒྱས་བསམ་པའོ། །ཤཱ་རིའི་བུ། མི་ལ་ལ་ཞིག་གིས་དེ་ལྟ་བུའི་སེམས་འབྱོར་གྲུབ་ན། གླིང་བཞིའི་ས་བསྒྱུར་བར་བྱ་ནའང་ཡིད་བཞིན་
[054-239b5] དུ་བསྒྱུར་ནུས་སོ། །བརྒྱ་སྟོང་འབུམ་གྱི་བདུད་ཀྱང་ཕེབས་པར་ནུས་ནམ་རིག་པས་བསྒྲིབས་པ་ལྟ་སྨོས་ཀྱང་ཅི་དགོས་ཏེ། མི་བདེན་པས་བསླུས་པའི་རྐྱེན་ལས་ལངས་པ་སྟེ། མི་འགྱུར་
[054-239b6] བའི་མཚན་མ་མེད་པ་ཆོས་དེ་ལྟ་ཡིན་ཏེ། འདུ་ཤེས་མེད། འདྲན་ཏོར་མེད། སྐྱེ་བ་མེད། འགོག་པ་མེད་དེ། བཤད་དུའང་མི་རུང། རྣམ་པར་བརྟག་ཏུའང་མེད། མུན་པའང་མེད། སྣང་
[054-239b7] བའང་མེད། བདུད་དང། བདུད་ཕལ་ཀུན་གྱིས་ཀྱང་ཚོད་གཟུང་མི་ནུས་ན། འཇིག་རྟེན་གྱི་ཐ་མལ་བས་ཚིག་གིས་བཤད་པ་འབའ་ཞིག་གིས་སྤྱད་དེ་བསྟན་བསླབ་པ་ཡོད་པས་ཚིག་དེ་


[054-240a0] [240A] 
[054-240a1] ༄༅། །སྐད་དུ་བྱས་སུ་ཟད་དོ། །ཁྱོད་སངས་རྒྱས་བསམ་པའི་ཚེ་འདུ་ཤེས་ཅུང་ཟད་མ་བླངས་ཤིག་འདྲན་ཏོར་མ་སྐྱེ་ཞིག་།རྣམ་པར་བརྟག་པ་མ་བྱེད་ཅིག་ཅིའི་ཕྱིར་ཞེ་
[054-240a2] ན༑ ཆོས་དེ་ཀུན་སྟོང་པ་སྟེ། ཉིད་ཀྱི་མཚན་མའང་མེད། གཅིག་གི་མཚན་མ་བསམ་པའང་མི་རུང་སྟེ། མཚན་མ་མེད་པའོ། །དེའི་མིང་ཡང་དག་པར་དབེན་པར་སངས་རྒྱས་བསམ་
[054-240a3] པ་སྟེ། དེ་ནི། སྐྱེ་བའང་མེད། འགོག་པའང་མེད། མཚན་མ་མེད་པའོ། །ཅིའི་ཕྱིར་ཞེ་ན། ཡང་དག་པར་གཤེགས་པའི་མིང་ཁ་དོག་ཅེས་མི་བྱའོ། །མིང་གཟུགས་ཞེས་མི་བྱའོ། །
[054-240a4] མིང་སེམས་ཞེས་མི་བྱའོ། །མིང་རྣམ་པར་རྟོག་པ་ཞེས་མི་བྱའོ་།ལོག་པའང་མ་ཡིན། མ་ལོག་པའང་མ་ཡིན། མ་བླངས། མ་བོར། ཐུབ་པའང་མ་ཡིན། ཤེས་རབ་ཀྱང་མ་ཡིན་
[054-240a5] རིག་པའང་མ་ཡིན། མ་རིག་པའང་མ་ཡིན། ཡང་དག་པར་གཤེགས་པ་བཤད་དུ་མི་རུང། བསམ་གྱིས་ཀྱང་མི་ཁྱབ་སྟེ། འདུ་ཤེས་མེད་དོ་།ཁྱོད་ད་མཚན་མ་ལེགས་པ་ལ་མ་
[054-240a6] སྲེད་ཅིག་འདྲན་ཏོར་བརྗོད་པ་ལ་མ་སྲེད་ཅིག་སངས་རྒྱས་ནི། ཆོས་སོ་ཅོག་ལ་ཆགས་པ་མེད། ཆོས་ཡོད་ཅིང་ཆགས་སུ་རུང་བ་དང། དཔག་ཏུ་རུང་བའང་མ་མཐོང་ངོ། །དེ་ལྟ་
[054-240a7] བུའི་མིས་སངས་རྒྱས་ལའང་ཐོབ་པར་རུང་ན། སེམས་ལྟ་སྨོས་ཀྱང་ཅི་དགོས། ཤཱ་རིའི་བུ། སྟོན་པ་མིང་དགེ་བའི་བཤེས་གཉེན་ཞེས་བྱའོ། །མཆོག་གི་གཞུང་གི་ནང་ན་


[054-240b0] [240B] 
[054-240b1] འདི་ནི། དགེ་བའི་བཤེས་གཉེན་ཡིན། །འདི་ནི། ངན་པའི་བཤེས་གཉེན་ཡིན་ཞེས་གཅིག་ཏུ་ཆད་པ་མེད་དོ། །ཡང་ཤཱ་རིའི་བུ་དགེ་སློང་ལ་ལ་ཞིག་དགེ་སློང་གཞན་ལ་སྟོན་པ་
[054-240b2] དགེ་སློང། ཁྱོད་ཀྱིས་རྣམ་པར་ཕྱེ་ལ་ཆོས་རྣམས་ལ་ཞིབ་ཏུ་རྟོགས་ཏེ། ཆོས་ཀྱི་མཚན་མའང་མ་སེམས་ཤིག་ཅེས་བསྟན་ཏོ། །དགེ་སློང་དེས་དེ་ལྟ་བུར་སྤྱད་སྦྱངས་པས་སེམས་ལ་ཐོགས་
[054-240b3] ཤིང་ཆགས་པ་མེད་པས་ཆོས་སོ་ཅོག་གི་མཚན་མའང་གཅིག་པར་ཁོང་དུ་ཆུད་དེ། དེ་ནི། མཚན་མ་མེད་པའོ། །མི་དེ་ལ་ཆོས་ཀྱི་འདུ་ཤེས་ཀྱང་མི་སྐྱེ་ན། བདག་ཏུ་ལྟ་བ་དང། གང་ཟག་
[054-240b4] ཏུ་ལྟ་བའི་འདུ་ཤེས་མི་སྐྱེ་བ་ལྟ་སྨོས་ཀྱང་ཅི་དགོས། ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། ཆོས་ཀྱི་འདུ་ཤེས་སེམས་དེ་ཆོས་སོ་ཅོག་གི་ཞི་བར་ནུས་སམ། བཅོམ་ལྡན་འདས། མི་
[054-240b5] ནུས་སོ། །ཤཱ་རིའི་བུ། དཔེར་ན། སྡོང་པོ་རྩ་བ་མེད་པས་ཡལ་ག་དང། འདབ་མ་དང། མེ་ཏོག་དང། འབྲས་བུ་སྨིན་པར་ནུས་པ་ཡོད་དམ་མེད། བཅོམ་ལྡན་འདས། མ་མཆིས་སོ། །
[054-240b6] འདི་ལྟ་སྟེ། ཤཱ་རིའི་བུ། མི་ལ་ལ་ཞིག་གིས་ཆོས་སོ་ཅོག་གི་རྩ་བའི་ཕྱི་མོ་མ་ཐོབ་པར་མི་དེས་ཆོས་སོ་ཅོག་གི་འདུ་ཤེས་སྐྱེ་བར་ནུས་སམ་མི་ནུས། བཅོམ་ལྡན་འདས། མི་ནུས་
[054-240b7] ལགས་སོ། །ཤཱ་རིའི་བུ། མི་ལ་ལ་ཞིག་གིས་ཆོས་ཀྱི་འདུ་ཤེས་མི་བསམ་པ་ཐོབ་ན། མི་དེས་ཆོས་སོ་ཅོག་ཞི་བར་ནུས་སམ། བཅོམ་ལྡན་འདས། མི་ནུས་ལགས་སོ། །མི་དེས་ཆོས་


[054-241a0] [241A] 
[054-241a1] ༄༅། །སོ་ཅོག་མ་ཐོབ། ཆོས་ཀྱི་མཚན་མ་མ་ཐོབ། ཞི་བ་མ་ཐོབ། རྣམ་པར་ཡང་མི་རྟོག་སྟེ། སྐྱེ་བའང་མེད། འགོག་པའང་མེད་ན། མི་དེས་དེའི་ཚེ་མི་སྐྱེ་མི་འགོག་པས་
[054-241a2] མིང་མྱ་ངན་ལས་འདས་པ་ཐོབ་པ་ཞེས་མི་བྱའོ། །མིང་སྔོན་མྱ་ངན་ལས་འདས་པ་ཐོབ་པ་ཞེས་ཀྱང་མི་བྱའོ། །ཤཱ་རིའི་བུ། དེ་ལྟ་བུར་སྟོན་པ་ནི། མིང་དགེ་བའི་བཤེས་གཉེན་ཞེས་
[054-241a3] བྱའོ། །མཆོག་གི་གཞུང་གི་ནང་ན་ནི། དགེ་བའི་བཤེས་གཉེན་ཡང་མེད། ངན་པའི་བཤེས་གཉེན་ཡང་མེད་དོ། །ཤཱ་རིའི་བུ། མི་ལ་ལ་ཞིག་གིས་དེ་ལྟ་བུའི་མཚན་མ་འབྱོར་
[054-241a4] གྲུབ་ན། འཇིག་རྟེན་ཡོད་དཀོན་ཏེ། ཕྱིན་ཅི་མ་ལོག་པ་ཐོབ་པས་ཡང་དག་པའི་བདེན་པ་མཐོང་སྟེ། དེ་ནི། དྲང་པོ་མཐོང་བ་ཞེས་བྱའོ། །ཡང་ཤཱ་རིའི་བུ། དྲང་པོ་མཐོང་བ་ནི་
[054-241a5] མིང་དྲང་པོ་བྱེད། དྲང་པོ་སྤྱོད། དྲང་པོའི་ལམ་དྲང་པོ་ཤེས་ཞེས་བྱ་སྟེ། ཕྱིན་ཅི་ལོག་མེད་ལ་བདེན་པ་བཞིན་དུ་མཐོང་བས་ན་ཡང་དག་པར་གཤེགས་པས་དྲང་པོ་མཐོང་
[054-241a6] བ་ཞེས་བཤད་དོ། །ཤཱ་རིའི་བུ། སེམས་ཅན་ལ་ལ་ཞིག་ཕྱིན་ཅི་ལོག་མེད་པ་བདེན་པ་བཞིན་དུ་རྟོགས་པ་ནི། དྲང་པོ་མཐོང་བ་ཡོད་དོ་།ལ་ལ་ཞིག་བདག་ཏུ་ལྟ་བའི་འདུ་
[054-241a7] ཤེས་དང། གང་ཟག་གི་འདུ་ཤེས་དང། སེམས་ཅན་གྱི་འདུ་ཤེས་སྐྱེས་ན། དེ་ལྟ་བུའི་མི་ཀུན་ཡོན་པོའི་ལམ་དུ་སྤྱོད་པར་མངོན་ནོ། །ཤཱ་རིའི་བུ། སངས་རྒྱས་དང། སློབ་


[054-241b0] [241B] 
[054-241b1] བདག་ཏུ་ལྟ་བ་ཡོད་པར་མ་བཤད། གང་ཟག་ཡོད་པར་མ་བཤད། སེམས་ཅན་མ་བཤད། ཚེ་སྲོག་ཡོད་པར་མ་བཤད། རྟག་ཆད་མ་བཤད། དེ་ལྟ་བས་ན། སངས་རྒྱས་
[054-241b2] དང། སློབ་མ་ནི། དྲང་པོ་མཐོང་བ་ཞེས་བྱའོ། །ཅིའི་ཕྱིར་ཞེ་ན། དྲང་པོར་བརྟགས་ཏེ། ཕྱིན་ཅི་མ་ལོག་པའི་ཕྱིར་རོ། །ཤཱ་རིའི་བུ། ཐ་མལ་བ་ཐམས་ཅད་ཀྱིས་ནི། འདིའི་ནང་དུ་འཇུག་
[054-241b3] ནུས་པ་མེད་དོ། །ཅིའི་ཕྱིར་ཞེ་ན། ཐ་མལ་པ་ཐམས་ཅད་ལ་དྲང་པོ་མཐོང་བ་ཡོད་མེད་དོ། །ཡིད་བཞིན་འབྲང་བའི་དྲང་པོ་མཐོང་བ་འབའ་ཞིག་ཡོད་དོ། །མཉེན་དེས་པའི་བཟོད་པ་
[054-241b4] ཐོབ་ན། བདེན་པ་བཞིན་དུ་མ་ནུས་སོ། །ཤཱ་རིའི་བུ། དེའི་མིང་དྲང་པོ་མཐོང་བ་དང། ཡོན་པོ་མཐོང་བ་ཐ་དད་ཅེས་བྱ་སྟེ་བདེན་པ་བཞིན་དུ་མཐོང་བས་ན། མིང་དྲང་པོ་མཐོང་བ་
[054-241b5] ཞེས་བྱའོ། །འཇིག་རྟེན་གྱི་སྐྱེད་པ་ནོར་ཁེ་སྐྱེ་ཞིང་འཕེལ་བའི་ཞར་ལས་མཐོང་བ་ནི། འཇིག་རྟེན་གྱི་དྲང་པོ་མཐོང་བ་ཡིན་ཏེ་དེ་ཀུན་བརྙས་བསླུས་པ་ཡིན་གྱི། སྐྱེ་ཤི་ལས་མི་
[054-241b6] ཐར་རོ། །ཤཱ་རིའི་བུ། སངས་རྒྱས་ཀྱིས་བཤད་པ་ལ་འཇིག་རྟེན་གྱི་དྲང་པོ་མཐོང་བ་ནི། ལེ་ལོ་བླ་དྲོད་དང་ཐ་མ་ཞན་པའི་ཆོས་ཡིན་ཞེས་བཤད་དོ། །མཛངས་ཤིང་འཕྲུལ་པ་ནི། དེ་
[054-241b7] ལྟ་བུའི་སེམས་མི་བྱེད་དེ། དེ་དྲང་པོ་མཐོང་བ་ཡིན་ནོ། །དེ་ནི་ཡོན་པོ་མཐོང་བ་ཡིན་ནོ། །ཅི་ལྟ་ཞེ་ན། མཐོང་ངོ་ཅོག་ཐམས་ཅད་ནི། ཀུན་སྒྱུ་མ་མི་བདེན་པའི་རྐྱེན་ལས་ལང་


[054-242a0] [242A] 
[054-242a1] ༄༅། །སོ༑ ༑ཤཱ་རིའི་བུ། འདི་སྙམ་དུ་བསམ་སྟེ། འདི་ནི། དྲང་པོ་མཐོང་བ་སྙམ་དུ་བྱེད་ན། མི་དེ་ནི། ཡོན་པོ་མཐོང་བ་ཡིན་ནོ་།ཤཱ་རིའི་བུ། འཕྲུལ་གྱི་ཆོས་ཀྱི་ནང་
[054-242a2] ན་མཐོང་ངོ་ཅོག་གི་རྩ་བའི་ཕྱི་མོ་ཕྱུང་སྟེ་བཅད། སྨྲ་བའི་ཚིག་གོ་ཅོག་གི་ལམ་བཅད་དེ། དཔེར་ན། ནམ་མཁའི་ནང་གི་ལག་པ་དང། མཚུངས་ཏེ། ཅིའང་རེག་ཅིང་ཐོགས་པ་
[054-242a3] མེད་དོ། །དགེ་སྦྱོང་རྣམས་ཀྱི་ཆོས་ནི། ཀུན་དེ་བཞིན་པའི་རིགས་སོ་།ལེའུ་བཞི་སྟེ། དགེ་འདུན་བསམ་པའི་ལེའུ།། །།ཤཱ་རིའི་བུས་སངས་རྒྱས་ལ་གསོལ་པ་
[054-242a4] བཅོམ་ལྡན་འདས། གང་ལ་སོགས་པ་འཕྲུལ་གྱི་དགེ་འདུན་ཞེས་བགྱི་ཤཱ་རིའི་བུ། མི་ལ་ལ་ཞིག་གིས་ཆོས་སོ་ཅོག་ཐམས་ཅད་ཀུན་སྐྱེ་བའང་མེད། འགོག་པའང་མེད་
[054-242a5] ལྡང་བའང་མེད། མཚན་མའང་མེད་པར་ཡིད་ཆས་ཤིང་ཤེས་ལ་ཁོང་དུ་ཆུད་པར་ནུས་པ་དེ་ལྟ་བུའི་བཟོད་པ་འབྱོར་གྲུབ་པས་ངའང་མི་ཐོབ་ན། རྒྱུན་དུ་ཞུགས་པ་དང་
[054-242a6] ལན་གཅིག་ཕྱིར་འོང་བ་དང། ཕྱིར་མི་འོང་བ་ཐོབ་པ་ལྟ་སྨོས་ཀྱང་ཅི་དགོས། དགྲ་བཅོམ་པ་ལྟ་སྨོས་ཀྱང་ཅི་དགོས། ཆོས་མི་ཐོབ་པ་ལྟ་སྨོས་ཀྱང་ཅི་དགོས། ཕྱི་མོ་མི་ཐོབ་
[054-242a7] པ་ལྟ་སྨོས་ཀྱང་ཅི་དགོས། ལམ་མི་ཐོབ་པ་ལྟ་སྨོས་ཀྱང་ཅི་དགོས་དེ་ལྟ་བུ་ལ་སོགས་པའི་དོན་མི་ཐོབ་པ་ལྟ་སྨོས་ཀྱང་ཅི་དགོས་ཏེ་དེའི་མིང་འཕྲུལ་གྱི་དགེ་འདུན་ཏེ་


[054-242b0] [242B] 
[054-242b1] །ཡང་ཤཱ་རིའི་བུ་སེམས་ཅན་ལ་སྐྱེ་བ་མེད་པ་དང། འགོག་པ་མེད་པ་དང། མཚན་མ་མེད་པའི་ཆོས་ཡིད་ཆེས་ཤིང་ཤེས་པ་ཉུང་ངོ། །ལ་ལ་ཞིག་གིས་སྐྱེ་
[054-242b2] བའང་མེད། འགོག་པའང་མེད། མཚན་མའང་མེད་པའི་ཆོས་ཡིད་ཆེས་པར་ཤེས་པར་ནུས་ན། སེམས་ལ་ཕྱིན་ཅི་ལོག་མེད་དེ། གཅིག་གིས་གཅིག་ཤེས་རིག་ལ་ཆོས་སྤྱད་
[054-242b3] དེ། འབྱོར་འདུན་པས་ཕྱིས་ཡོད་པ་མི་མྱོང་ངོ། །འཇིག་རྟེན་ཐམས་ཅད་སྒྱུ་མ་མི་བདེན་པའི་རྐྱེན་འབའ་ཞིག་ལས་བྱུང་བར་རིག་པས་མི་དེ་ཕྱིན་ཆད་ད་ལྟར་གྱི་ལུས་ལ་མི་འདུག་
[054-242b4] གོ་རྒྱུ་རྐྱེན་དེ་ལྟ་བས་ན། མིང་འཕྲུལ་གྱི་དགེ་འདུན་ཞེས་བྱར་རུང་ངོ། །མི་དེས་སྨྲ་བའི་ཚིག་དེ་ལ་ཐོབ་པའང་མེད། མིང་མཚན་མ་རྣམས་ལས་འདུས་པ་དྲན་གྱི། མཚན་མ་དང་
[054-242b5] འདྲན་ཏོར་གྱི་དོན་ཀྱང་མེད་དོ། །དེའི་མིང་དགེ་འདུན་དཀོན་མཆོག་ཅེས་བྱ་སྟེ། ཡོན་ལེན་པའི་རིགས་ཏེ། ཕྱིན་ཅི་ལོག་མེད་པའི་ཡང་དག་པའི་བདེན་པ་གཞུང་ཐོབ་བོ། །མི་
[054-242b6] དེས་དེ་ལྟ་བུའི་ཐབས་སྤྱད་པས་དགེ་འདུན་བསམ་ན། དོན་དེའང་སྟོང་པའོ། །ཤཱ་རིའི་བུ། དེ་ལྟ་བུར་སྟོན་པ་ནི། མིང་དགེ་བའི་བཤེས་གཉེན་ནོ། །ཤཱ་རིའི་བུ། སྨྲ་བའི་ཚིག་
[054-242b7] ཐམས་ཅད་ཀྱི་ལམ་ཆོད་ན། མིང་འཕྲུལ་གྱི་དགེ་འདུན་ཞེས་བྱའོ་།ཅིའི་ཕྱིར་ཞེ་ན། འཕྲུལ་གྱི་ཆོས་ཀྱི་ནང་ན་སྨྲ་བའི་ཚིག་རྒྱུས་ཡང་དག་པའི་བདེན་པའི་གཞུང་བཤད་ན། དེ་ལྟ་


[054-243a0] [243A] 
[054-243a1] ༄༅། །བུའི་སྨྲ་བའི་ཚིག་ཀྱང་ཐོབ་པར་མི་རུང་ངོ། །དེ་ལྟ་བས་ན། སྨྲ་བའི་ཚིག་རྣམས་ཆོད་པ་ནི། འཕྲུལ་གྱི་དགེ་འདུན་ཞེས་བྱ་བར་མངོན་ནོ། །ཤཱ་རིའི་བུ་
[054-243a2] མི་ལ་ལ་ཞིག་ན་རེ། ཆོས་འདིའི་ནང་ན་ཚིག་གིས་བཤད་པ་མེད་ངེས་པ་མེད་ན། ཇི་ལྟར་མིང་དགེ་འདུན་ཞེས་བྱ་ཞེས་ཟེར་བ་ཞིག་ཡོད་ན། ཤཱ་རིའི་བུ། ངའི་འདིའི་ནང་ན་
[054-243a3] ལན་འདི་སྐད་ཅེས་གླན་པ་ཡོད་དེ། དགེ་འདུན་གྱི་མིང་བདེན་པ་བཞིན་དུ་དོན་སྟོན་པ་ཞེས་བྱས་ན། དོན་དེ་ངེས་པར་ཐོབ་པའང་མི་རུང་ངོ། །སློབ་པའི་གྲྭ་ལྷན་ཅིག་ལ་
[054-243a4] བཟོད་པའང་གཅིག་རོའང་གཅིག་པ་དེའི་དོན་ཀྱང་འཇིག་རྟེན་གྱི་ཐ་མལ་པའི་ཚིག་བཤད་པས་སྤྱད་ཀྱི། མཆོག་གི་གཞུང་མ་ཡིན་ནོ་།མཆོག་གི་གཞུང་གི་ནང་ན་
[054-243a5] ངེས་པར་བདེན་པ་མེད་དེ། མིང་དགེ་འདུན་ང་ཆོས་རྟག་སྟེ། མི་འཇིགས་ཞེས་བྱའོ། །འཕྲུལ་གྱི་མིས་ཆོས་འདི་ཡོད་ཅེས་བཤད་དུ་ཟིན་ན། དེ་ནི། གོས་པའོ། །ཅིའི་ཕྱིར་
[054-243a6] ཞེས་བྱས་ན། མི་དེས་དེ་ལྟ་བུའི་རྣམ་པར་བརྟག་པར་བྱ་སྟེ་སྐྱེས་པ་ཡིན། བུད་མེད་ཡིན། ལྷ་ཡིན། ཀླུ་ཡིན། གནོད་སྦྱིན་ཡིན། དྲི་ཟ་ཡིན། གྲུལ་བུམ་ཡིན། ཆོས་ཡིན་
[054-243a7] ཆོས་མ་ཡིན་ཞེས་དེ་ལྟ་བུར་རྣམ་པར་བརྟག་པ་བྱས་ནས་དོན་རྣམ་པ་མང་པོ་ཐོབ་སྟེ། དོན་རྣམ་པ་མང་པོ་ཐོབ་པས་ནི། ཚིག་འདི་སྐད་བྱས་སོ། །འདུག་པ་ཡིན། ཉལ་


[054-243b0] [243B] 
[054-243b1] སོང་བ་ཡིན། སྡོད་པ་ཡིན་ཞེས་ཟེར་རོ། །འཕྲུལ་གྱི་མིས་ནི། ཆོས་སོ་ཅོག་གི་བདེན་པའི་མཚན་མ་ཐོབ་པས་ན། རྣམ་པར་མི་རྟོག་སྟེ། སྐྱེས་པ་ཡིན། བུད་མེད་ཡིན། ལྷ་
[054-243b2] ཡིན། ཀླུ་ཡིན་པ་དང། ཆོས་ཡིན་པ་དང། ཆོས་མ་ཡིན་པ་ལ་ཐུག་གི་བར་དུ་རྣམ་པར་ཡང་མི་རྟོག་གོ་རྣམ་པར་མི་རྟོག་པས་ན། ཆོས་སོ་ཅོག་མ་ཐོབ་བོ། ཆོས་སོ་ཅོག་མ་ཐོབ་
[054-243b3] པས་འདི་སྐད་དུ་འདུག་པ་ཡིན། ཉལ་པ་ཡིན། འགྲོ་བ་ཡིན། སྡོད་པ་ཡིན་ཞེས་བཤད་པར་བྱ་ནུས་སམ་མི་ནུས། བཅོམ་ལྡན་འདས། མི་ནུས་ལགས་སོ། །ཤཱ་རིའི་བུ། མི་ལ་ལ་
[054-243b4] ཞིག་ན་རེ། སྐྱེས་པ་ཡིན། བུད་མེད་ཡིན། ལྷ་ཡིན། ཀླུ་ཡིན་པ་དང་ཆོས་ཡིན་པ་དང། ཆོས་མ་ཡིན་པ་ལ་ཐུག་པ་ཡིན་ཞེས་ཟེར་ན། མི་དེས་བཤད་དོ་ཅོག་སྒྱུ་མ་བདེན་པ་ཡིན་ནམ་
[054-243b5] བཅོམ་ལྡན་འདས། སྒྱུ་མ་མི་བདེན་པ་ལགས་སོ། །ཤཱ་རིའི་བུ། སྒྱུ་མ་མི་བདེན་པ་དེའི་ནང་དུ་མ་གཏོགས་པ་ནི། མིང་འཕྲུལ་གྱི་དགེ་འདུན་ཞེས་བྱའོ། །ཕྱིན་ཅི་མ་ལོག་པས་ནི་
[054-243b6] མིང་འཕྲུལ་གྱི་དགེ་འདུན་ཞེས་བྱའོ། །ཤཱ་རིའི་བུ། མི་དགེ་བ་ཡོད་དོ་ཅོག་དང། ཤེས་པར་རུང་བ་ཡོད་དོ་ཅོག་དང། དེ་ལྟ་བུའི་མི་དགེ་བའི་ཆོས་ཐམས་ཅད་ནི། མིང་མཚན་མ་
[054-243b7] སྤྱད་པས་ཕྱི་མོ་བྱས་སོ། །མཛངས་ཤིང་འཕྲུལ་པའི་ཆོས་འདིའི་ནང་ན་མིང་དང་མཚན་མ་རྣམས་ཆད་དོ། །མིང་དང་མཚན་མའང་མི་སེམས་ཏེ། མིང་དང་མཚན་མ་ཐོབ་ན། ཇི་


[054-244a0] [244A] 
[054-244a1] ༄༅། །ལྟ་བུར་འཕྲུལ་གྱི་དགེ་འདུན་ཡིན་ཞེས་ཟེར་ན། མིང་དང་མཚན་མ་ཀུན་ཆོད་ན། མིང་འཕྲུལ་གྱི་དགེ་འདུན་ཞེས་བྱའོ། །ཆོས་ཀྱི་གནས་ཡོད་ཟིན་ན། གཞིག་
[054-244a2] ཏུའང་རུང། གཅད་དུའང་རུང་ངོ། །འཕྲུལ་གྱི་ཆོས་ཀྱི་ནང་ན་མིང་མེད། མཚན་མ་མེད། སྨྲ་བའི་ཚིག་མེད་དེ། སྨྲ་བའི་ཚིག་ཀུན་ཆད་དེ། འདུས་ཤིང་གྱེས་པ་མེད་དོ། །ལ་ལ་
[054-244a3] ཞིག་ན་རེ། དགེ་འདུན་མེད་ཅེས་ཟེར་ན། འཕྲུལ་གྱི་དགེ་འདུན་གཤིག་པ་སྟེ། དེའང་མི་རུང་ངོ། །དེ་ནི། མིང་དང་མཚན་མ་སྒྱུ་མ་མི་བདེན་པའི་འདུ་ཤེས་ཀྱི་ལན་ཏེ། ཡོན་པོ་
[054-244a4] མཐོང་བ་རྣམས་མང་པོ་ལ་ཆགས་སོ། །ཡོན་པོ་མཐོང་བ་དེའི་ལན་གྱིས་ཡང་ཕྱི་མའི་ལུས་མནོས་ཏེ། མཐོང་བ་རྣམས་ལ་འདོད་ཆགས་པས་ལྔ་ཕུང་སྐྱེས་སོ། །ཤཱ་རིའི་རུ། ལྔ་
[054-244a5] ཕུང་གི་ཀུན་སྒྱུ་མ་མི་བདེན་པ་ལ་ཆགས་པ་ཡིན་ཏེ། དེའི་མིང་ངན་པའི་ལམ་མོ། །དེའི་མིང་ཡོན་པོའི་ལམ་མོ། །མཛངས་འཕྲུལ་པའི་དགེ་འདུན་ལ་ནི། དེ་ལྟ་བུའི་དོན་མེད་
[054-244a6] དོ། །སྒྱུ་མ་མི་བདེན་པའི་རྐྱེན་འབའ་ཞིག་ལས་ཁམས་གསུམ་བྱུང་བར་ཤེས་སོ། །དེ་ལྟ་བུའི་དོན་ཤེས་པས་ན། མིང་འཕྲུལ་གྱི་དགེ་འདུན་ཞེས་བྱའོ། །ཤཱ་རིའི་བུ། ཡོད་
[054-244a7] མཐོང་བ་ཡོད་དོ། །ཚེག་ནི། འཕྲུལ་གྱི་དགེ་འདུན་གྱི་ནང་ན་ཀུན་ཐོབ་པར་མི་རུང་ངོ། །བདག་ཏུ་ལྟ་བ་དང། སེམས་ཅན་དུ་ལྟ་བ་དང། སྲོག་ཏུ་ལྟ་བ་དང། གང་ཟག་ཏུ་ལྟ་


[054-244b0] [244B] 
[054-244b1] སྐྱེས་པར་མཐོང་བ་དང། བུད་མེད་དུ་མཐོང་བ་དང། ལྷར་མཐོང་བ་དང། སེམས་ཅན་དམྱལ་བར་མཐོང་བ་དང་བྱོལ་སོང་དུ་མཐོང་བ་དང། ཡི་དྭགས་སུ་མཐོང་བ་དང། ཕུང་
[054-244b2] པོ་དང། འདུ་ཤེས་དང། ཁམས་སུ་མཐོང་བ་དང། དུང་གི་སྒྲར་མཐོང། རྔའི་སྒྲར་མཐོང། སའི་སྒྲར་མཐོང། ཆུ་དང། མེ་དང། རླུང་གི་སྒྲར་མཐོང། ཚུལ་ཁྲིམས་འཛིན་པའི་སྒྲར་མཐོང་
[054-244b3] ཚུལ་ཁྲིམས་ཞིག་པའི་སྒྲར་མཐོང། དྲང་པོའི་ལམ་གྱི་སྒྲར་མཐོང། ཡོན་པོའི་ལམ་གྱི་སྒྲར་མཐོང། དྲི་མའི་སྒྲར་མཐོང་གཙང་མའི་སྒྲར་མཐོང། བསམ་གཏན་ཐུབ་པ་དང། ཏིང་
[054-244b4] ངེ་འཛིན་དང། འཕྲུལ་བརྒྱད་ཀྱི་ལམ་གྱི་སྒྲ་དང། རྒྱུན་དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང་ཕྱིར་མི་འོང་བའི་འབྲས་བུ་དང། དགྲ་བཅོམ་པའི་
[054-244b5] འབྲས་བུའི་སྒྲར་མཐོང་བ་དང། གྲོལ་ཐར་གྱི་སྒྲར་མཐོང་བ་དང། འབྲས་བུ་ཐོབ་པའི་སྒྲར་མཐོང་བ་དང། སངས་རྒྱས་ཀྱི་སྒྲར་མཐོང་བ་དང། ཆོས་ཀྱི་སྒྲར་མཐོང་བ་དང། དགེ་
[054-244b6] འདུན་གྱི་སྒྲར་མཐོང་བ་དང། འགོག་པའི་སྒྲར་མཐོང་བ་དང་མྱ་ངན་ལས་འདས་པའི་སྒྲར་མཐོང་བའོ། །ཤཱ་རིའི་བུ། དེའི་མིང་མི་བདེན་པའི་སྒྲ་སྐད་ལ་སོགས་པ་མཐོང་ཞེས་
[054-244b7] བྱའོ། །མཛངས་འཕྲུལ་པའི་དགེ་འདུན་གྱིས་ནི། མཆོག་གི་གཞུང་ལ་དེ་ལྟ་བུའི་མཐོང་བ་མ་ཐོབ་པ་སྟེ། སྒྲ་སྐད་ཀྱི་རྣམ་པ་ཐམས་ཅད་མཚན་ཉིད་གཅིག་པར་ཁོང་དུ་ཆུད་དེ་


[054-245a0] [245A] 
[054-245a1] ༄༅། །དེ་ནི། མཚན་ཉིད་གལ་བ་མེད། རྩོད་པ་མེད་པའོ། །ཕྱིན་ཅི་མ་ལོག་པའི་ཆོས་ཀྱི་བཟོད་པ་འབྱོར་གྲུབ་པས་ན། མིང་འཕྲུལ་གྱི་དགེ་འདུན་ཞེས་བྱའོ། །ཤཱ་
[054-245a2] རིའི་བུ། ཕྱིན་ཅི་མ་ལོག་པའི་ཆོས་ཀྱི་བཟོད་པ་དེ་ནི། མཚན་མ་མེད་པ་ཡིན་ནོ། །མཚན་མ་མེད་པས་ན། བླང་བའང་མེད། དོར་བའང་མེད། ལོག་པའང་མེད། མ་ལོག་པའང་
[054-245a3] མེད། སྐྱེ་བའང་མེད། འགོག་པའང་མེད། དེའི་ནང་རང་བཞིན་པ་ལ་ཕྱོགས་པས་སྤྱད་པའང་མེད། ཞིག་པའང་མེད། ལྡང་བའང་མེད་ཐོབ་པའང་མེད། ཕན་ཚུན་ཞེས་རྣམ་
[054-245a4] པར་ཡང་མི་རྟོག་པས་ན། སེམས་རྟག་པར་གཏང་ཕྲལ་ལོ། །ཅིའི་ཕྱིར་ཞེ་ན། དེ་ལྟ་བུའི་བཟོད་པའི་ནང་ན་ཕ་ལོགས་ཀྱི་འགྲམ་ཡང་མེད། ཚུ་ལོགས་ཀྱི་འགྲམ་ཡང་མེད། རྣམ་
[054-245a5] པར་རྟོག་པའང་མེད། རྣམ་པར་རྟོག་པ་མེད་པའང་མེད་དོ། །མཚན་མ་མེད་པ་ཁོང་དུ་ཆུད་དེ་འབྱོར་གྲུབ་པས། མིང་འཕྲུལ་གྱི་དགེ་འདུན་ཞེས་བྱའོ། །འདུས་ཚོགས་པ་
[054-245a6] བཤིག་པས་ན། མིང་འཕྲུལ་གྱི་དགེ་འདུན་ཞེས་བྱའོ། །ཤཱ་རིའི་བུ་ངའི་ཆོས་ཀྱི་ཡི་གེ་གཞན་ལ་བཤད་པ་མི་ལ་ལས་ཆོས་མཐོང་དུ་ཟིན་ན། དེ་ནི། བདག་ཏུ་ལྟ་བ་ཡིན་ནོ། །
[054-245a7] ཡང་དག་པར་གཤེགས་པ་ཆོས་མ་ཡིན། ཆོས་མ་ཡིན་པའང་མ་ཡིན་ཅིའི་ཕྱིར་ཞེ་ན། ལྷས་བྱིན་བླན་པོ་དང། མུར་འདུག་ཀུན་གྱིས་ཁ་དོག་གི་ལུས་སྤྱད་དེ། སངས་རྒྱས་


[054-245b0] [245B] 
[054-245b1] །ཤཱ་རིའི་བུ། ཡང་དག་པར་གཤེགས་པ་ནི། ཁ་དོག་གི་ལུས་སྤྱད་པས་མཐོང་བ་མི་རིགས་སོ། །སྒྲ་སྐད་སྤྱད་པས་ཀྱང་མཐོང་བ་མི་རིགས་སོ། །ཤཱ་རིའི་བུ། མི་ལ་ལ་
[054-245b2] ཞིག་ཁ་དོག་གི་ལུས་སྤྱད་པས་སངས་རྒྱས་མཐོང་ན། དེ་ནི། སངས་རྒྱས་དང་རྒྱང་རིང་ངོ། །ཅིའི་ཕྱིར་ཞེས་བྱས་ན། སངས་རྒྱས་ཀྱི་མིང་ཁ་དོག་མཐོང་བ་ཞེས་མི་བྱ་བས་ན། དེའི་མིང་
[054-245b3] སངས་རྒྱས་མཐོང་བ་ཞེས་བྱའོ། །ཤཱ་རིའི་བུ། མི་ལ་ལ་ཞིག་གིས་ཆོས་སོ་ཅོག་ལ་མཚན་མ་མེད། མིང་མེད། རེག་པ་མེད། དྲན་པ་མེད། སེམས་མེད། སྐྱེ་བའང་མེད། འགོག་པའང་མེད་
[054-245b4] འདྲན་ཏོར་མེད། ཆོས་སོ་ཅོག་ལ་ནི། མི་སེམས། མྱ་ངན་ལས་འདས་པ་མི་སེམས། མྱ་ངན་ལས་འདའ་བའི་སེམས་ཀྱང་མི་བྱ། མྱ་ངན་ལས་འདས་པ་ལ་མི་ཆགས་ཏེ། ཆོས་སོ་ཅོག་
[054-245b5] ཀུན་མཚན་ཉིད་གཅིག་ཡིན་པར་ཡིད་ཆེས་ཤིང་མཐོང་བར་ནུས་ན། དེ་ནི། མཚན་ཉིད་མེད་པའོ། །ཤཱ་རིའི་བུ། དེའི་མིང་ཡང་དག་པར་སངས་རྒྱས་མཐོང་བའོ། །ཆོས་སོ་ཅོག་ལ་
[054-245b6] ཚོལ་པའང་མེད། འདྲན་ཏོར་ཡང་མེད། སྐྱེ་བ་མེད་ལ། དོན་དེ་ལའང་མི་སེམས། རྣམ་པར་མི་རྟོག་ན། དེའི་མིང་སངས་རྒྱས་མཐོང་བའོ། །མི་ལ་ལ་ཞིག་ཆོས་འདི་ལ་དྲན་པའི་
[054-245b7] འདུ་ཤེས་ཀྱིས་རྣམ་པར་བརྟག་པ་མེད། བླང་པ་མེད། དོར་བ་མེད་གལ་བ་མེད་འདུ་ཤེས་མེད། འདུ་ཤེས་ཀྱིས་ལས་མེད། ཚིག་གིས་བཤད་བཤད་པའང་མི་ཆགས། ཆོས་


[054-246a0] [246A] 
[054-246a1] ༄༅། །ཀྱི་མིང་བརྙན་མ་ཡིན་ལ་ཀུན་ཅིའང་མེད་པར་རིག་སྟེ་སྨྲ་བའི་ཚིག་གི་ལམ་ཆད་ཅིང་ཐ་དད་པ་མེད། འདྲན་ཏོར་བརྗོད་པ་མེད། རིག་པ་མེད། དེའི་མིང་སྐྱེ་
[054-246a2] བའང་མེད། འདུ་ཤེས་སྤྱོད་པ་མེད་པ་ཞེས་བྱ་སྟེ། འཇིག་རྟེན་གྱི་ནང་ན་མིང་འཕྲུལ་གྱི་དགེ་འདུན་ཞེས་བྱའོ། །ཤཱ་རིའི་བུ། ཆོས་གང་མཐོང་ན་མིང་སངས་རྒྱས་མཐོང་ཞེས་བྱ་
[054-246a3] དེ་ནི༑ འདུ་ཤེས་མེད། རྣམ་པར་རྟོག་པའང་མེད། འདྲན་ཏོར་བརྗོད་པ་མེད་དེ། ཆོས་སོ་ཅོག་མི་ལེན་པའོ། །སྟོང་པའི་སྒོ་མོ་དང། སྟོང་པ་ཞི་བའི་སྒོ་མོ་དང་བྲལ་བའི་སྒོ་སྤྱོད་
[054-246a4] པ་ནི༑ མཐོང་བ་མི་སེམས། མཐོང་བ་མི་ཐོབ། དེའི་དོན་ཀྱང་མི་ཐོབ་སྟེ། དེ་ནི། མིང་མཁན་ཡིན་ནོ། །དེའི་གནས་ཀྱང་མི་ཐོབ་སྟེ་དེ་ནི། མྱ་ངན་ལས་འདས་པའོ། །དེ་ཅིའི་
[054-246a5] ཕྱིར་ཞེ་ན། ཤཱ་རིའི་བུ། ངའང་མྱ་ངན་ལས་འདས་པ་མི་སེམས་ན། དེ་ལྟ་བུར་ཁྱོད་ལ་སོགས་པ་མྱ་ངན་ལས་འདས་པ་སོམས་ཤིག་དང། མྱ་ངན་ལས་འདའ་བ་ཐོབ་པ་
[054-246a6] བཤད༑ ཤཱ་རིའི་བུ། མི་ལ་ལ་ཞིག་མྱ་ངན་ལས་འདས་པ་ཐོབ་སྙམ་བྱེད་ན། མི་དེ་ནི། ཡང་དག་པར་གཤེགས་པའི་ཕྱིར་འབྲངས་ཏེ་ཁྱིམ་ནས་མ་བྱུང་གི། མཁན་པོ་དྲུག་
[054-246a7] གི་ཕྱིར་འབྲངས་ཏེ་ཁྱིམ་ནས་བྱུང་བའོ། །ཤཱ་རིའི་བུ། ཤེས་པར་བྱོས་ཤིག་དེ་ནི། ཆོས་ཀྱི་དགྲ་ཡིན་ཏེ། ངའི་ཆོས་ཀྱི་ནང་དུ་ཞུགས་སོ། །དེ་ལྟ་བུའི་མིས་ངའི་ཆོས་མ་བསྒོམས་


[054-246b0] [246B] 
[054-246b1] །དེ་ལྟ་བུའི་མི་དགྲ་ཆེན་པོ་ཡིན་པར་མངོན་ཏེ་མཁར་དང། ཡུལ་ཆེན་པོའི་ནང་ན་དགྲ་ཆེན་པོ་ཡོད་པ་དང་མཚུངས་སོ། །ཇི་ལྟ་ཞེས་བྱས་ན། དེ་ལྟ་བུའི་གཏི་མུག་གི་
[054-246b2] མིས་མྱ་ངན་ལས་འདས་པ་ཐོབ་པར་འཛིན་ན། བདག་ཏུ་ལྟ་བ་དང་གང་ཟག་ཐོབ་པར་འཛིན་པ་ལྟ་སྨོས་ཀྱང་ཅི་དགོས། ཤཱ་རིའི་བུ་དེ་ལྟ་བུའི་མི་གཏི་མུག་གི་མི་ནི། ངའི་ལག་པས་
[054-246b3] བཀག་སྟེ། ངའི་སློབ་མ་མ་ཡིན་ནོ། །དགེ་འདུན་གྱི་གྲངས་སུ་མ་ཆུད་དོ། །ངའང་དེའི་མཁན་པོ་མ་ཡིན་ནོ། །ཤཱ་རིའི་བུ། ལ་ལ་ཞིག་ཆོས་སོ་ཅོག་སྐྱེ་བའང་མེད། འགོག་པའང་མེད། སེམས་
[054-246b4] པའང་མེད། འདུ་ཤེས་མེད་པར་རིག་པ་སྟེ། དེ་ལྟ་བུའི་ཆོས་ཀྱི་བཟོད་པ་ཐོབ་པས་ནི། མྱ་ངན་ལས་འདས་པ་མི་ཐོབ་ན། བདག་ཏུ་ལྟ་བ་དང། གང་ཟག་མི་ཐོབ་པ་ལྟ་སྨོས་ཀྱང་ཅི་
[054-246b5] དགོས། ཤཱ་རིའི་བུ། སངས་རྒྱས་ཀྱིས་བཤད་པ་ལ་དེ་ལྟ་བུའི་མིང་ནི། ཆོས་མཐོང་བ་ཞེས་བྱ་སྟེ། དོན་དེ་མཐོང་བར་ནུས་པས་མིང་སངས་རྒྱས་མཐོང་བ་ཞེས་བྱའོ། །ཤཱ་རིའི་བུ། ཇི་
[054-246b6] ལྟ་བུའི་མིང་སངས་རྒྱས་ཞེས་བྱ། ཆོས་སོ་ཅོག་ཐམས་ཅད་ཀྱི་མི་གཡོ་ཞིང་ཐ་དད་པ་མི་ཞིག་ན། དེའི་མིང་ཡང་དག་པར་གཤེགས་པ་ཞེས་བྱའོ། །མི་ལ་ལ་ཞིག་དེ་ལྟ་བུའི་ཆོས་ལ་
[054-246b7] ཐེ་ཚོམ་དང། འགྱོད་པ་མེད་ན། དེའི་མིང་འཕྲུལ་གྱི་དགེ་འདུན་ཞེས་བྱའོ། །ཤཱ་རིའི་བུ། ཚེ་རབས་སྔ་མ་འདས་པ་ན་མི་གཏི་མུག་པ་ཞིག་ཡོད་པས། སྤྲེའུ་ངོ་མ་ཤེས་ཏེ། ཚལ་


[054-247a0] [247A] 
[054-247a1] ༄༅། །ཆེན་པོ་ཞིག་གི་ནང་དུ་ཞུགས་ཏེ། སྤྲེའུ་ཁྱུ་ཞིག་འདུས་ཏེ་གནས་གཅིག་ན་འདུག་པ་མཐོང་ནས་མི་དེས་སུམ་ཅུ་རྩ་གསུམ་གྱི་ལྷ་ཡོད་པར་ཐོས་མྱོང་བས། ཐལ་
[054-247a2] བྱུང་དུ་སུམ་ཅུ་རྩ་གསུམ་གྱི་ལྷ་རྣམས་ཡིན་ནོ། །ཞེས་ཟེར་ཏེ། མོད་བཞིན་ཚལ་ནས་བྱུང་ནས་སླར་སྔོན་གྱི་གྲོང་ཁྱིམ་ཕལ་མང་པོའི་ནང་དུ་ཚིག་འདི་སྐད་བྱས་སོ། །ཁྱེད་ལ་
[054-247a3] སོགས་པས་སུམ་ཅུ་རྩ་གསུམ་གྱི་ལྷ་མཐོང་མྱོང་ངམ་མ་མྱོང། མི་ཕལ་གྱིས་ལན་གླན་པ། མཐོང་མ་མྱོང་དོ། །མོད་བཞིན་ཚིག་སྨྲས་པ། ངས་མཐོང་ཟིན་ན། ཁྱོད་མཐོང་
[054-247a4] བར་འདོད་དམ་མི་འདོད། ཀུན་གྱིས་ཀྱང་མཐོང་བར་འདོད་དོ། །ཞེས་བྱས་ནས་མོད་བཞིན་ཕལ་མང་པོ་ཁྲིད་དེ་ཚལ་དེའི་ནང་དུ་ཕྱིན་ནས་སྤྲེའུ་བསྟན་ཏེ། ཁྱེད་ལ་སོགས་པས་སུམ་
[054-247a5] ཅུ་རྩ་གསུམ་གྱི་ལྷ་ཡིན་གྱི་ལྷ་འདི་རྣམས་ལ་ལྟོས་ཤིག་བྱས་ན་མི་ཕལ་ཀུན་ན་རེ། སུམ་ཅུ་རྩ་གསུམ་གྱི་ལྷ་མ་ཡིན་གྱི། འདི་ནི་སྤྲེའུ་ཡིན་ཏེ། ཚལ་གྱི་ནང་དུ་འདུག་པ་
[054-247a6] ལ་སྲེད་དོ། །ཁྱེད་གཏི་མུག་ཕྱིན་ཅི་ལོག་པས་སྤྲེའུ་མི་ཤེས་པའི་སྟེང་དུ་སུམ་ཅུ་རྩ་གསུམ་གྱི་ལྷ་རྣམས་ཀྱང་མ་ཤེས་སོ། །ཤཱ་རིའི་བུ། མི་དེས་ཕལ་མོའི་སྟོང་རྡབ་ཏུ་
[054-247a7] ཚལ་དེའི་ནང་དུ་ཕྱིན་ཏོ། །འདི་ལྟ་སྟེ། ཤཱ་རིའི་བུ། ད་དུང་མ་འོངས་པའི་དུས་ན་དགེ་སློང་ཞིག་ཡོད་པ་གོས་སྐྱ་བོ་ཅན་གྱི་ཁྱིམ་དུ་ཕྱིན་ཏེ། ཚིག་འདི་སྐད་བྱས་སོ། །ཁྱོད་


[054-247b0] [247B] 
[054-247b1] རྒྱས་ཀྱི་ཆོས་ཉན་པར་འདོད་དམ། མི་འདོད་ཅེས་བྱས་ན། གོས་སྐྱ་བོ་ཅན་དེའི་ནང་ན་སངས་རྒྱས་ཀྱི་ཆོས་ལ་ཡིད་ཆེས་པ་ཡོད་
[054-247b2] པ་རྣམས་ཀུན་ན་རེ། མཐོང་བར་འདོད་ཀྱི། སངས་རྒྱས་ཀྱི་ཆོས་མཉན་ཅིང་མ་ནོས་ཞེས་ཟེར་ཏོ། །ཤཱ་རིའི་བུ། དེའི་ནང་ན་གོས་སྐྱ་བོ་ཅན་སྨྲ་བའི་ཚིག་ལ་ཆགས་ཤིང་སྲེད་པ་ཡོད་དོ། །
[054-247b3] མཆོད་རྟེན་དང་གཙུག་ལག་ཁང་གི་ནང་དུ་ཕྱིན་ན། དགེ་སློང་དག་ཅིག་ཡོད་པ་ཚིག་གིས་བཤད་ཅིང་ཡི་གེ་རྣམས་ལ་མཁས་པར་ཤེས་ཏེ། སྨྲ་བའི་ཚིག་ལ་རྟེན་ཅིང་ཡི་གེ་རི་མོ་ལ་
[054-247b4] སྲེད་པའང་ཡོད་ནས་དགེ་སློང་དེ་གཞན་ཡང་དེ་བཞིན་དུ་འཆད་དེ་ཡང་དེ་དག་པའི་ལམ་ཡིན་སྙམ་སྟེ། དགེ་འདུན་གྱི་གྲངས་སུ་ཞུགས་སོ། །མི་ཕྱུགས་རྫི་དང་མཚུངས་ཏེ། ཆོས་
[054-247b5] ཀྱི་ཡི་གེ་ཀློག་པ་ལ་སྲེད་དུ་ཟད་ཀྱི། ཡང་དག་པའི་དབྱིངས་སུ་མི་འཇུག་སྟེ། མི་ཡིད་དགའ་ཞིང་མིང་སྙན་པར་རིན་ཆེར་འཛིན་དུ་ཟད་དོ། །འཇིག་རྟེན་གྱི་དོན་ལ་བཟོ་མཁས་ཀྱི། ཆོས་
[054-247b6] འཆད་པ་མི་གཙང་ངོ། །བཟོའི་ཚིག་ལ་མཁས་པས་འཇིག་རྟེན་གྱི་ལམ་སྤྱད་དུ་ཟད་ཀྱི། ལེགས་པའི་བརྗིད་མེད་དོ། །མྱ་ངན་ལས་འདས་པའི་རྒྱུ་བཤིག་པ་ལས་རྒྱུ་བཏང་སྟེ། ཁ་
[054-247b7] རོག་ནས་བསམ་གཏན་ཐུབ་པ་ལ་མ་དད་དེ། ཉིན་མཚན་དུ་རྟག་པར་བཤད་ཅིང་བརྗོད་པ་དང། འཐབ་རྩོད་པ་དང། ཐུབ་པ་དང། སྟན་སྟུག་པོར་ཉལ་སྲེད་དེ། བསམ་གཏན་


[054-248a0] [248A] 
[054-248a1] ༄༅། །ཐུབ་པ་བཞིན་པའི་སེམས་ཀྱང་སྐད་ཅིག་མེད་ན། དགེ་སྦྱོང་གི་འབྲས་བུར་གྲུབ་པར་ཐོབ་པ་མི་ནུས་པ་ལྟ་སྨོས་ཀྱང་ཅི་དགོས། མི་དེ་གཉིད་ཀྱིས་ལོག་ནའང་རྟག་
[054-248a2] པར་ཐ་མལ་པའི་སེམས་དང་མཐུན་ཏེ། སྲོད་དང་ཐོ་རངས་ལ་མི་འགལ་བའི་བཟོད་པ་མི་སྤྱོད་ཀྱི། མ་རབས་ཀྱི་ཆོས་ལ་སྲེད་ན། མི་དེ་ལྟ་བུས་ཀྱང་ཡོན་གོས་དང། ཁ་ཟས་མང་
[054-248a3] དུ་ཐོབ་བོ། །ཅིའི་ཕྱིར་ཞེ་ན། མི་དེས་ཁོར་མོར་བདུད་ངན་པ་བསླུས་པས་ཚིག་ཉེ་བར་མི་ཟབ་པ་ལ་སྲེད་དོ། །མཆོག་གི་གདམས་པའི་གཞུང་ལ་འགྲུས་པར་སློབ་མི་ནུས་སོ། །མཆོག་
[054-248a4] གི་ཟབ་མོའི་ཆོས་ཡི་གེ་ཁ་ཏོན་ལ་གཟུངས་སུ་འཛིན་མི་ནུས་ཏེ། ཐོས་ན་དངངས་སྐྲག་ནས་བཅུད་དཀར་པོ་བཏང་ལ་པང་རྣ་ལེན་ཏོ། །ཕལ་ཐ་མལ་པ་གཞན་གྱི་གསོ་བའི་
[054-248a5] ཁེ་རྙེད་པ་མཐོང་ན་འདོད་ཆགས་ཀྱི་སེམས་སྐྱེས་ཏེ། སེམས་ལ་འདི་སྙམ་བྱེད་དོ། །བདག་ལ་སོགས་པའང་དེ་ལྟ་བུའི་ཚིག་བརྗོད་པ་བསླབ་པར་རིགས་ཞེས་ཟེར་རོ། །ཤཱ་རིའི་
[054-248a6] བུ། དེ་ལྟ་བུའི་མིས་བླ་ན་མེད་པའི་ཆོས་ཀྱི་དཀོན་མཆོག་བཏང་སྟེ་ཡོན་པོ་མཐོང་བར་ལྷུང་ཞིང་འདུག་པ་ནི། དགེ་སྦྱོང་གི་དགྲ་ཡིན་ནོ། །གོས་སྐྱ་བོ་ཅན་ཁ་དོག་ཡོད་པ་དེའི་
[054-248a7] གན་དུ་དོང་སྟེ། དེ་ལྟ་བུའི་མི་ངན་པས་དེ་དག་ལ་ཆོས་བཤད་དེ་གསོ་བའི་ཁེའི་ཕྱིར་སངས་རྒྱས་དང། ཆོས་དང། དགེ་འདུན་ལ་སྙན་པར་བསྟོད་དེ། སྲོག་གསོ་བའི་ནོར་


[054-248b0] [248B] 
[054-248b1] །གོས་དང་ཟས་ལ་འདོད་ཅིང་ལྕི་བས་བདག་ཅི་ལ་སྲེད་པ་བཞིན་དུ་བསྟོད་དེ་སྦྱིན་པ་བྱས་པས་ནི། གནམ་གྱི་སྟེང་དུ་སྐྱེ་བ་ཐོབ་
[054-248b2] བོ༑ ༑ཞེས་ཟེར། སངས་རྒྱས་ཀྱི་ཆོས་ཀྱི་ནང་ན་ནི། སྦྱིན་པ་སྨད། རིམས་ཀྱི་ཆོས་ནི། བསྟོད། ཕལ་ནི། ནང་གི་མ་ཆོག་གོ། ཞེས་བྱ་སྟེ། ཚིག་དེ་སྐད་དུ་སྦྱིན་པ་ཆེན་པོའི་རྒྱུ་རྐྱེན་གྱིས་
[054-248b3] གནམ་གྱི་སྟེང་དུ་སྐྱེ་བ་ཐོབ་བོ། །ཞེས་བྱ་སྟེ། ཚིག་འབྲུ་མ་རིག། གཞུང་ཕྱོགས་པ་མི་ཤེས། ཐོག་མ་ཉེ་ཞིང་མི་ཟབ་པའི་ཆོས་ཐ་མལ་ཞུགས་པ་འབའ་ཞིག་ཤེས་པས་བདག་ཏུ་
[054-248b4] ལྟ་བ་དང། གང་ཟག་ཏུ་འདོད་ཆགས་ཏེ། མཆོག་གི་གཞུང་བཏང་ངོ། །ཤཱ་རིའི་བུ། དེ་ལྟ་བུའི་ཆོས་བཤད་པས་བར་བར་ནི། མི་ལ་ལ་ཡིད་ཆེས་པ་སྐྱེས་ཏེ། ཁྱིམ་ནས་བྱུང་ནས་མི་
[054-248b5] ངན་པ་རྣམས་དང་འདུས་ཚོགས་ཏེ། མཆོག་གི་ཟབ་མོའི་གཞུང་ནི་འགྲུས་པར་ཚོལ་མི་ནུས་སོ། །ཐོབ་པར་ཡོང་པ་དང། བདག་ཏུ་ལྟ་བ་དང། གང་ཟག་དང། ཚེ་དང། སྲོག་ཡོད་
[054-248b6] པར་བཤད་དོ། །དྲན་པ་དང། འདུ་ཤེས་ཀྱིས་ཅིའང་མེད་པའི་ཆོས་ལ་རྣམ་པར་བརྟགས་ཏེ། རྨད་དུ་བྱུང་བའི་སྡེ་དང། མདོའི་སྡེ་རང་གིས་འགྲོས་བཤད་དེ། བར་བར་ནི། རྟག་
[054-248b7] པ་དང། ཆད་པ་བཤད། བར་བར་ནི། བྱ་བ་མེད་པ་བཤད། ཤཱ་རིའི་བུ། ངའི་ཆོས་དེའི་ཚེ་མུར་འདུག་གི་ཆོས་མང་སྟེ། སེམས་ཅན་རྣམས་དྲང་པོ་མཐོང་བའི་སེམས་ཞིག་པར་


[054-249a0] [249A] 
[054-249a1] ༄༅། །བྱས་སོ། །དེ་ལྟ་སྟེ། ཤཱ་རིའི་བུ། ང་ཆོས་གཙང་དག་པའི་ཆོས་དེ་ལྟ་བུའི་རྒྱུ་རྐྱེན་གྱིས་ཁད་ཀྱིས་ཞི་ཞིང་ཟད་དོ་།ཤཱ་རིའི་བུ། ང་ཡུན་རིང་དུ་སྐྱེ་ཤིའི་ནང་དུ་འདུག་
[054-249a2] ཅིང་སྡུག་བསྔལ་རྣམས་ཀྱིས་ཉོན་མོངས་ནས་བྱང་ཆུབ་གྲུབ་ན་གང་ཟག་མ་ནོས་པ་དེའི་ཚེ་དེངས་ཤིང་ཞིགས་སོ། །ཤཱ་རིའི་བུ་དགེ་སློང་ལ་ལ་ཞིག་ཐོབ་པ་ཡོད་པ་མཐོང་བ་
[054-249a3] དང༑ བདག་ཏུ་ལྟ་བ་མཐོང་བ་དང། གང་ཟག་མཐོང་བ་པ་དེ་གཏོང་མ་ནུས་ན་ཡང་དག་པར་གཤེགས་པས་སྤྱོད་པ་བཞིན་དུ་བཤད་པ་མི་ཤེས་སོ། །ཡང་དག་པར་
[054-249a4] བདག་ཏུ་ལྟ་བ་དང། གང་ཟག་དང། ཆོས་ཡོད་ཅེས་ཟེར་ན། དེ་ལྟ་བུའི་མི་ནི། ཆུ་རྔུབ་གཅིག་ལེན་དུའང་མི་གནང་ངོ། །གལ་ཏེ་མི་དེས་སྟོང་པའི་ཆོས་ཐོས་ལ་ཡིད་ཆེས་ཤིང་
[054-249a5] སེམས་གཙང་དག་སྟེ། མི་དངང་མི་དོགས་ན། མོད་བཞིན་སླར་མི་ཕལ་དཀྲིས་དྲངས་ཏེ་བདེན་པའི་མཚན་མའི་གཞུང་དུ་འཇུག་པར་རིགས་སོ་།ཡང་ཁྱིམ་ནས་བྱུང་སྟེ་ཚུལ་
[054-249a6] ཁྲིམས་ཆོག་ཚང་པར་མནོས་པའོ། །ཅིའི་ཕྱིར་ཞེ་ན། ཤཱ་རིའི་བུ། མི་ལ་ལ་ཞིག་དེ་ལྟ་བའི་མཐོང་བ་མ་བཏང་ན། དེའི་མིང་མུར་འདུག་ཅེས་བྱའོ། །ཤཱ་རིའི་བུ། ངས་འཇིག་
[054-249a7] རྟེན་གྱི་ཐ་མལ་པའི་རྒྱུ་རྐྱེན་སྤྱད་ནས་སྒྱུ་མར་པ་ཡོད་པར་བཤད་པ་ནི། མཆོག་གི་གཞུང་མ་ཡིན་ནོ། །ཡང་མི་ལ་ལ་ཞིག་ན་རེ། ངས་ཀྱང་འཇིག་རྟེན་གྱི་ཐ་མལ་པའི་རྒྱུ་


[054-249b0] [249B] 
[054-249b1] །ཞེས་ཟེར་ན། མི་དེས་སྐྱེ་བ་མེད་པ་དང། འགོག་པ་མེད་པ་དང། མཚན་མ་མེད་པའི་ཆོས་ཁོང་དུ་ཆུད་མ་ནུས་ཏེ། ཡང་བཤད་དོ་ཅོག་དང་
[054-249b2] འགལ་ན། ངའི་སློབ་མ་མ་ཡིན་ནོ། །ཤཱ་རིའི་བུ། མི་ལ་ལ་ཞིག་ན་རེ། ཡང་དག་པར་གཤེགས་པས་ཅིའི་ཕྱིར་འཇིག་རྟེན་གྱི་རྒྱུ་རྐྱེན་བཞིན་དུ་ང་མེད་པའི་ཆོས་ལ་ཟག་པ་མེད་
[054-249b3] པར་བཤད། ཡང་དག་པར་བཤེགས་པས་ནི། འཇིག་རྟེན་གྱི་ཕྱིར་མི་བདེན་པའི་ཚིག་གིས་བཤད་པའི་མི་རིགས་ཀྱི་སྟེང་དུ་ཆོས་ཀྱི་ཡི་གེ་གཞན་གྱི་ནང་ནའང་གང་ཟག་ཡོད་
[054-249b4] ཅེས་བཤད་པ་མང་སྟེ། སངས་རྒྱས་ཀྱིས་བཤད་པ་ནི། རྫུན་པ་མི་རིགས་སོ། །ཞེས་ཟེར་བ་ཞིག་ཡོད་ན། ཤཱ་རིའི་བུ། དེ་ལ་ལན་གླན་པ་སངས་རྒྱས་ཀྱིས་བཤད་པ་ལ་ཆོས་སོ་
[054-249b5] ཅོག་སྟོང་པ་སྟེ། བདག་པོའང་མེད། རང་བཞིན་ཡང་མེད་དེ། ཐ་མལ་པ་ནི། སྒྱུ་མ་མི་བདེན་པ་སྟེ། མཆོག་གི་གཞུང་མ་ཡིན་ནོ་ཡང་དག་པར་གཤེགས་པས་མཆོག་གི་གཞུང་
[054-249b6] དེ་བཤད། བདག་ཏུ་ལྟ་བ་དང། གང་ཟག་ཡོད་པར་མ་བཤད་དོ་།འཕྲུལ་གྱི་མིས་ཚིག་བཤད་པ་ལ་འདོད་ཅིང་ཆགས་པ་མེད་དོ། །ཤེས་རབ་མེད་པའི་མི་ནི། སངས་རྒྱས་དང་
[054-249b7] མཚུངས་པ་མེད་དེ། འདས་པའང་མེད་དོ། །ཤཱ་རིའི་བུ། ཡང་དག་པར་གཤེགས་པའི་ཤེས་རབ་ནི། བསམ་གྱིས་མི་ཁྱབ་བོ། །ཤེས་རབ་དེ་སྤྱད་པས་ན། སེམས་ཀྱིས་སེམས་


[054-250a0] [250A] 
[054-250a1] ༄༅། །རིག་སྟེ༑ ཉིས་ན་མི་ལ་ལ་ཞིག་སངས་རྒྱས་དང་མཉམ་ཞེས་ཟེར་པ་ནི། བླའི་སངས་རྒྱས་ཀླུ་ཆེན་པོ་ཆོས་ཆེན་པོའི་རྒྱལ་པོ་ལ་སངས་རྒྱས་ཀྱིས་གང་ཟག་ཡོད་
[054-250a2] པར་བཤད་དོ། །ཞེས་བཟློག་པ་མི་རིགས་སོ། །འཇིག་རྟེན་ཐམས་ཅད་ནི་རྟག་པར་ང་དང་རྩོད་དོ། །ང་ནི། རྟག་པར་འཇིག་རྟེན་དང་མི་རྩོད་དོ། །ཤཱ་རིའི་བུ། ང་ཡོད་པར་
[054-250a3] བཤད་པ་ནི། ཤིན་ཏུ་སྙིང་རྗེས་རུང་ངོ། །འདིའི་ནང་ན་ཆོས་ཀྱང་མེད། ངའང་མེད་ན། སེམས་ཅན་གྱིས་ཡང་དག་པར་གཤགས་པས་སྤྲོས་པ་བཞིན་དུ་བཤད་པ་མི་ཤེས་པ་
[054-250a4] མང་སྟེ། ཆོས་ཀྱི་དཀོན་མཆོག་དང། ལོག་གལ་བས་ངན་པའི་ལམ་དུ་ལྷུང་བ་མང་ངོ། །ཤཱ་རིའི་བུ། ངས་ཡོན་པོ་མཐོང་བར་ཤེས་པ་ནི། ཡོན་པོ་མཐོང་བ་ཞེས་བྱའོ། །ཡོན་
[054-250a5] པོ་མཐོང་བར་ཤེས་པ་དེ་ནི། དྲང་པོ་མཐོང་བ་ཡིན་ནོ། །ཤཱ་རིའི་བུ། ཡོན་པོ་མཐོང་བ་མཐར་དྲང་པོ་མཐོང་བར་གྱུར་ན་མཐོང་བ་མི་ཤེས་སོ། །ཤཱ་རིའི་བུ། ཡང་དག་པར་
[054-250a6] གཤེགས་པ་སངས་རྒྱས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། འཇིག་རྟེན་ཐམས་ཅད་ཀྱིས་ཡིད་ཆེས་དཀའོ། །ང་ནི། ལྷ་རྣམས་དང། འཇིག་
[054-250a7] རྟེན་ཐམས་ཅད་ལ་ནང་ན་ཡིད་ཆེས་པ་ཡིན་ཏེ། ཡིད་མི་ཆེས་པ་མ་ཡིན་ཏེ། ཤཱ་རིའི་བུ། ངས་ཆོས་བཤད་དོ་ཅོག་ནི། ཕ་ལོགས་ཀྱི་འགྲམ་དུ་ཕྱིན་པའི་ཕྱིར་ན་དེའི་ནང་


[054-250b0] [250B] 
[054-250b1] །ངས་ཆོས་བཤད་དོ་ཅོག་ནི། སྤྱད་པ་རྣམས་ཟད་པའི་ཕྱིར་ན་དེའི་ནང་ན་སྤྱད་པ་རྣམས་ཟད་པའང་མེད་དོ། །ངས་ཆོས་བཤད་དོ་ཅོག་ནི་
[054-250b2] སྟོང་པ་ཞི་བའི་ཕྱིར་ན་དེའི་ནང་ན་སྟོང་པ་ཞི་བའང་མེད་དོ། །ངས་ཆོས་བཤད་དོ་ཅོག་ནི། མེད་པར་བསྒྲལ་བའི་ཕྱིར་ན་དྲེའི་ནང་ན་མེད་པར་བསྒྲལ་བའང་མེད་དོ། །ངས་ཆོས་བཤད་
[054-250b3] དེ་ཅོག་ནི། གྲོལ་ཐར་པའི་ཕྱིར་ན་དེའི་ནང་ན་གྲོལ་ཐར་པའང་མེད་དོ། །ངས་ཆོས་བཤད་དོ་ཅོག་ནི། ཤེས་རབ་ཅན་རྣམས་ཀྱི་ཕྱིར་ན་དེའི་ནང་ན་ཤེས་རབ་རྣམས་ཀྱང་མེད་དོ། །
[054-250b4] ངས་ཆོས་བཤད་དོ་ཅོག་ནི། དྲི་མ་དག་པའི་ཕྱིར་ན་དེའི་ནང་ན་དྲི་མ་དག་པའང་མེད་དོ། །ཤཱ་རིའི་བུ། ཡང་དག་པར་གཤེགས་པས་ལྷའི་ཕྱིར་ཆོས་བཤད་ན། ལྷའང་མེད་དོ། མིའི་
[054-250b5] ཕྱིར་ཆོས་བཤད་ན། མིའང་མེད་དོ། །སེམས་ཅན་གྱི་ཕྱིར་ཆོས་བཤད་ན། སེམས་ཅན་ཡང་མེད་དོ། །ཤཱ་རིའི་བུ། ཡང་དག་པར་གཤེགས་པས་རིག་པ་གྲོལ་ཐར་པར་བཤད་ན་
[054-250b6] དེའི་ནང་ན་རིག་པ་དང་གྲོལ་ཐར་པའང་མེད་དོ། །ངས་སངས་རྒྱས་བསམ་པ་བཤད་དེ་སངས་རྒྱས་བསམ་དུ་མི་རུང་ངོ། །ངས་སྟོང་པ་སྤྱོད་པ་བཤད་དེ། སྟོང་པ་བཤད་དུ་མི་རུང་ངོ། །
[054-250b7] བསམ་དུའང་མི་རུང་ངོ། །ཤཱ་རིའི་བུ། དེའི་མིང་ཡང་དག་པར་གཤེགས་པས་ཆོག་ཀྱི་ཡི་གེ་བཤད་དོ་ཅོག་གི་ལེའུ་དང། ཚིག་གི་ནང་ན་བཤད་པ་མེད་ཅེས་བྱ་བ་ཡིན་ན། མི་ངན་པ་


[054-251a0] [251A] 
[054-251a1] ༄༅། །རྣམས་ཀྱིས་ལེའུ་དང། ཚིག་འདི་ཐོབ་ནས་མི་གཞན་ལ་བཤད་པ་ལའང་ཁོའི་མཁན་པོ་ཡིན་ནོ། །ཡང་དག་པར་གཤེགས་པ་དང། འཕྲུལ་གྱི་དགེ་འདུན་གྱི་
[054-251a2] ལེགས་དོན་ཀྱང་མེད་ཅེས་ཟེར་ཏེ། རང་གིས་དགེ་འདུན་གྱི་གྲངས་སུ་བཅུག་གོ། །ཤཱ་རིའི་བུ། དཔེར་ན། སྤྲེའུ་འདུས་པའི་ཁྱུ་ནི། སུམ་ཅུ་རྩ་གསུམ་གྱི་ལྷ་དང་མི་འདྲའོ། །དེ་ལྟ་
[054-251a3] བུའི་མི་ཕལ་ངན་པ་ནི། ངའི་འཕྲུལ་གྱི་དགེ་འདུན་དང་མི་འདྲའོ། །ཤཱ་རིའི་བུ། དེ་ལྟ་བུའི་མི་ངན་པ་རྣམས་ནི། སྒྲ་སྐད་དང་སྨྲ་བའི་ཚིག་འབའ་ཞིག་གིས་བདག་དགེ་སྦྱོང་
[054-251a4] ཡིན་ཟེར་ཏེ། དཔེར་ན། མི་གཏི་མུག་གིས་སྦྲེའུ་ཁྱུ་མཐོང་ན། སུམ་ཅུ་རྩ་གསུམ་གྱི་ལྷ་ཡིན་ཞེས་ཟེར་བ་དང་མཚུངས་སོ། །ཤཱ་རིའི་བུ། དེའི་ནང་ན་ཁྱིམ་ནས་བྱུང་བའི་མི་ཀླན་
[054-251a5] ཀ་ཚོལ་བ་དང། དགའ་སྲེད་པ་ཞིག་ཡོད་དེ། མཁན་པོ་མཁས་པ་དང་ཕྲད་ལ་དེ་ལ་མིང་དང་ཁ་དོག་སྟོང་པར་ཞི་སྟེ། སྨྲ་བའི་ཚིག་གི་ལམ་བཤད། སྡང་བའང་མེད། སྟོང་
[054-251a6] བའང་མེད། ཆོས་བཤད་དེ། མཚན་མ་མེད་པ་ཁོང་དུ་ཆུད་དེ། དེ་ལྟ་བུའི་སྐྱེ་བ་མེད། འགག་པ་མེད། མཚན་མ་མེད་པའི་ཆོས་ཐོས་ན། མི་དངངས་མི་འཇིགས་ན། དེ་ལྟ་བུའི་
[054-251a7] མི་ནི༑ དཔག་ཏུ་མེད་པའི་སངས་རྒྱས་རྣམས་ལ་ཡོན་གསོལ་མྱོང་ཟིན་པར་མངོན་ཏེ་ངའི་ཆོས་ཤེས་པར་ནུས་པས། དེའི་མིང་ནི། འཕྲུལ་གྱི་དགེ་འདུན་ཞེས་བྱའོ། །སངས་རྒྱས་


[054-251b0] [251B] 
[054-251b1] གཙང་མའི་ལེའུ།། །།སངས་རྒྱས་ཀྱི་མཛོད་ཀྱི་ཆོས་ཀྱི་ཡི་གེ། །བམ་པོ་གཉིས་པ། སངས་རྒྱས་[?] མཛོད་ཀྱི་ཡི་གེ་ལེའུ་ལྔ་སྟེ། ཚུལ་ཁྲིམས་གཙང་
[054-251b2] མའི་ལེའུ། །སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ་ཚུལ་ཁྲིམས་ཞིག་པའི་དགེ་སློང་ལ་མྱ་ངན་འཁྲུགས་པའི་མདའ་བཅུ་ཡོད་དེ། བཟོད་པར་མནགས་པར་དཀའོ། །
[054-251b3] དགེ་སློང་གིས་མྱ་ངན་འཁྲུགས་པའི་མདའ་བཅུ་འབྱོར་གྲུབ་ན། སངས་རྒྱས་ཀྱི་ཆོས་ཞིམ་པོའི་རོ་མི་ཐོབ་སྟེ། ཆོས་འཆད་པ་ལ་སྡང་ཞིང་ཉེ་བསྙེན་པ་ལ་མི་སྲེད་དོ། །བཅུ་གང་
[054-251b4] ལ་སོགས་པ་ཞེས་བྱས་ན། ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་གིས་དགེ་འདུན་འབྱོར་འདུན་པ་མཐོང་ན། དགའ་བའི་སེམས་མི་སྐྱེའོ། །ཅིའི་ཕྱིར་ཞེ་ན། འདུས་ཚོགས་
[054-251b5] ཏེ་གསོ་སྦྱིན་བྱས་ན། བདག་ནི། བསྐྲད་དེ་ཕྱུང། ཡང་དག་ཆེས་དགེ་སློང་ངན་པ་དེ་བདག་ལ་ཉེས་པ་ཡོད་པར་ཤེས་པས་རྟག་པར་མྱ་ངན་འཁྲུག་པ་སྲེལ་ཏེ། ཚུལ་ཁྲིམས་འཛིན་
[054-251b6] པ་ལ་གཤེ་འཁོན་ཅིང་མི་དགའོ། །ཤཱ་རིའི་བུ། དེའི་མིང་མྱ་ངན་འཁྲུག་པའི་དགེ་སློང་གི་ཐོག་མའི་མྱ་ངན་འཁྲུག་པའི་མདའ་ཞེས་བྱ་སྟེ། ཡང་དག་པར་ལམ་ངན་པར་ལྟུང་
[054-251b7] ངོ། །ཡང་དག་པའི་བུ་ཚུལ་ཁྲིམས་ཞིག་པའི་དགེ་སློང་ནི། ཕལ་ཀུན་ཀྱང་སྡང་ཞིང་མི་འདོད་པས་ཉེ་བསྙེན་པར་མི་དགའ་སྟེ་ཕྱུགས་ངན་པ་རྡུང་ཁུས་རྭ་རྣོན་པོ་མིའོ་ཅོག་


[054-252a0] [252A] 
[054-252a1] ༄༅། །གིས་བཏང་བ་བསྲིངས་པ་དང་མཚུངས་སོ། །དགེ་སློང་ངན་པ་དེ་རང་ལ་ཉེས་པ་ཡོད་པར་ཤེས་པས་རྟག་པར་དོགས་པ་དང་མྱ་ངན་འཁྲུག་པ་སྲེལ་ཏེ། ཤཱ་
[054-252a2] རིའི་བུ༑ དེའི་མིང་ཚུལ་ཁྲིམས་ཞིག་པའི་དགེ་སློང་གི་མྱ་ངན་འཁྲུག་པའི་མདའ་གཉིས་ཞེས་བྱ་སྟེ། ཡང་དག་པར་ལམ་ངན་པར་ལྟུང་ངོ། །ཡང་ཤཱ་རིའི་བུ། ཚུལ་ཁྲིམས་ཞིག་
[054-252a3] པའི་དགེ་སློང་ཕལ་དང་ཕྲད་ན། སེམས་ངན་པ་མི་མཐུན་ཞིང་བཏང་སྤངས་པར་རང་ཤེས་ཏེ། ངོ་ཚ་ཞིང་གནོད་སྲེལ་པས་པལ་གྱི་ནང་དུ་འཇུག་མི་ཕོད་དོ། །ཤཱ་རིའི་བུ་
[054-252a4] དེ་ལྟ་བུའི་མིང་ཚུལ་ཁྲིམས་ཞིག་པའི་དགེ་སློང་གི་མྱ་ངན་འཁྲུག་པའི་མདའ་གསུམ་ཞེས་བྱ་སྟེ། ཡང་དག་པར་ལམ་ངན་པར་ལྟུང་ངོ། །ཡང་ཤཱ་རིའི་བུ། ཚུལ་ཁྲིམས་
[054-252a5] ཞིག་པའི་དགེ་སློང་མྱ་ངན་འཁྲུག་པའི་སེམས་བདོ་བས་བསྟན་བཅོས་སུ་མི་རུང་སྟེ། མུར་འདུག་གི་ཆོས་ཀྱི་ཁྲིམས་ཀྱི་ཆོས་ཀྱང་མེད་ན། གཙང་མའི་ཚུལ་ཁྲིམས་མེད་
[054-252a6] པ་ལྟ་སྨོས་ཀྱང་ཅི་དགོས། ཚུལ་ཁྲིམས་ཞིག་པའི་རྒྱུ་རྐྱེན་དེ་ལྟ་བུ་སྤྱད་པས་མིས་མི་ཉེ་མི་བསྙེན། ཤཱ་རིའི་བུ། དེའི་མིང་ཚུལ་ཁྲིམས་ཞིག་པའི་དགེ་སློང་གི་མྱ་ངན་འཁྲུག་
[054-252a7] པའི་མདའ་བཞི་ཞེས་བྱ་སྟེ། ཡང་དག་པར་ལམ་ངན་པར་ལྟུང་ངོ་།ཡང་ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་གིས་གཞན་གྱི་ནོར་རྫས་སྤྱོད་དེ་རང་གི་ལུས་གསོས་


[054-252b0] [252B] 
[054-252b1] ངས་བཤད་པ་ལ་མེད་དེ་ཁུར་ལྕི་བ་ཁྱེར་ཞེས་བྱའོ་།ཅིའི་ཕྱིར་ཞེ་ན། སྤྱོད་པའང་ཐོབ་པ་ནི། ཡོན་ལེན་པ་རིགས་ཞེས་བྱ་ན། ཚུལ་ཁྲིམས་ཞིག་པའི་དགེ་སློང་སྤྱོད་པའང་མ་ཡིན་
[054-252b2] ཐོབ་པའང་མ་ཡིན་པས་ན། ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་བསྐལ་པ་གྲངས་བརྒྱ་སྟོང་ཁྲི་འབུམ་གྱི་བར་དུ་ལུས་ཀྱི་ཤ་བཅད་གཏུབས་ཏེ་སྦྱིན་བདག་ལ་འཇལ་ལོ། །ཕྱུགས་
[054-252b3] ཀྱི་ལུས་སུ་སྐྱེས་ནའང་རྟག་ཏུ་ཁལ་ལྕི་བ་ཁྱེར་བར་འོང་ངོ་།ཇི་ལྟར་ཞེས་བྱས་ན། སྐྲའི་ཉག་མ་གཅིག་གི་ཆུ་ཚལ་གཅིག་གི་སྟོང་གསུམ་གྱི་སྟོང་འབུམ་གྱི་ཤས་གཅིག་ཙམ་གྱི་
[054-252b4] ཡོན་ཡང་ཚུལ་ཁྲིམས་ཞིག་པའི་དགེ་སློང་གིས་ཞུ་བར་མི་ནུས་ན་གཞན་གྱི་གོས་དང། ཁ་ཟས་དང། མལ་ཆ་དང། རྩི་སྨན་ཞུ་བར་མི་ནུས་པ་ལྟ་སྨོས་ཀྱང་ཅི་དགོས། ཤཱ་རིའི་
[054-252b5] བུ༑ ཚུལ་ཁྲིམས་ཞིག་པའི་དགེ་སློང་འཕྲུལ་གྱི་ཆོས་གོས་གྱོན་ཀྱང་གཙུག་ལག་ཁང་གི་ནང་དུ་གོམ་པ་གཅིག་ཀྱང་འགྲོ་བ་མི་རིགས་ན། ཆུ་རྔུབ་གཅིག་དང། ཁྲི་སྟན་ཡན་ཆད་
[054-252b6] ལ་འདུག་ཏུ་མི་དབང་བ་ལྟ་སྨོས་ཀྱང་ཅི་དགོས། ཅིའི་ཕྱིར་ཞེ་ན་ཤཱ་རིའི་བུ། དེ་ལྟ་བུའི་མི་ངན་པ་ནི། ལྷའི་ནང་ནའང་དགྲ་ཆེན་པོ་ཡིན་ཞེས་བྱ་སྟེ། འཇིག་རྟེན་ཐམས་ཅད་ཀུན་
[054-252b7] གྱིས་ཀྱང་བསང་སྤང་བའི་རིགས་སོ། །དེ་ལྟ་བུར་སུན་ཕྱུང་བའི་མི་ནི། ཀུན་གྱི་དགྲ་ཡིན་ནོ། །ཡང་དག་པར་གཤེགས་པས་འཇིག་རྟེན་ཐམས་ཅད་ངའི་ཐད་དུ་འོང་བར་གནང་


[054-253a0] [253A] 
[054-253a1] ༄༅། །ན༑ ཚུལ་ཁྲིམས་ཞིག་པའི་མི་ནི། ཡང་དག་པར་གཤེགས་པས་ཕྱག་གིས་བཀག་སྟེ། ངའི་སློབ་མ་ཡིན་ན་ཉིན་གཅིག་ངའི་ཆོས་ཀྱི་ནང་ན་མི་འཇུག་
[054-253a2] པ་ལྟ་སྨོས་ཀྱང་ཅི་དགོས། ཤཱ་རིའི་བུ། དཔེར་ན། མི་ཤི་བ་དང་སྦྲུལ་ཤི་བ་དང། ཁྱི་ཤི་བ་ནི། ནང་ན་མནམ་སྨེ་བ་སྟེ་གཙང་གདང་བའི་ལྷ་རྣམས་རྩེན་ཅིང་དགོད་པའི་
[054-253a3] ཚེ་མཐོང་དུ་མི་རུང་ངོ། །མཐོང་དུ་ཟིན་ཀྱང་བསྲིང་ངོ། །འདི་ལྟ་སྟེ། ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ནི། རོ་དེ་གསུམ་མནམ་སྨེ་བ་དང་མཚུངས་ཏེ། མི་གཙང་
[054-253a4] བས་ཤེས་རབ་ཅན་གྱིས་བསྲིངས་སྤངས་ཏེ། ལྷན་ཅིག་ཏུ་གསོ་སྦྱིན་རང་གསང་བ་མི་བྱེད་དོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ནི། ངའི་ཆོས་ཀྱི་ནང་ན་མི་ཤེས་
[054-253a5] པ་མ་ཡིན་ཞེས་བྱ་སྟེ། ཚུལ་ཁྲིམས་འཛིན་པའི་དགེ་སློང་གིས་ཚུལ་ཁྲིམས་བཤིག་པ་འདི་ལྟ་བུ་མཐོང་ན། མདོ་བཞིན་རིང་དུ་སྤངས་སོ། །ཅིའི་ཕྱིར་ཞེ་ན། ཚུལ་ཁྲིམས་ཞིག་
[054-253a6] པའི་དགེ་སློང་གིས་ལག་གིས་རེག་པའི་རྫས་བླངས་སོ་ཅོག་ཚུལ་ཁྲིམས་འཛིན་པའི་ངན་དུག་པར་གྱུར་ཏེ། ཤཱ་རིའི་བུ། རོ་གསུམ་མནམ་སྨེ་བས་གང་བ་དེའི་ནང་ན་ངའི་ཆོ་ག་
[054-253a7] བཞིན་སྤྱོད་པ་ནི། ཕོད་ཀྱི། ཚུལ་ཁྲིམས་ཞིག་པའི་དགེ་སློང་འདི་དང་སྐད་ཅིག་ལྷན་ཅིག་འདུག་ན་ནི། མི་ཕོད་དོ། །ཅིའི་ཕྱིར་ཞེ་ན། ཤཱ་རིའི་བུ། དེ་ནི། དགེ་སྦྱོང་གི་ནང་ན་


[054-253b0] [253B] 
[054-253b1] དགེ་སྦྱོང་གི་ནང་ན་རུལ་ཞིགས་ལ་ངན་པ་ཐ་མའོ། །དགེ་སྦྱོང་གི་ནང་ན་ཕུབ་མ་ཤིན་པའོ། །དགེ་སྦྱོང་གི་ནང་ན་དྲི་མའོ། །དགེ་སྦྱོང་གི་ནང་ན་རྙོག་པའོ་།དགེ་སྦྱོང་
[054-253b2] གི་ནང་ན་གོས་པའོ། །དགེ་སྦྱོང་གི་ནང་ན་འཁོར་བའོ། །དགེ་སྦྱོང་གི་ནང་ན་རྫིང་བའོ། །དགེ་སྦྱོང་གི་ནང་ན་འཕྲུལ་གྱི་ལམ་སྟོར་བ་སྟེ། དེ་ལྟ་བུ་ལ་སོགས་པའི་མིས་ངའི་ཆོས་ཀྱི་
[054-253b3] ནང་དུ་ཁྱིམ་ནས་བྱུང་སྟེ་ལམ་བཙལ་ན། སྡིག་ལྕི་བ་ཐོབ་བོ་།ཤཱ་རིའི་བུ། དེ་ལྟ་བུའི་མི་ནི། ངའི་ཆོས་ཀྱི་ནང་ན་ལོག་པའི་དགྲ་ཞེས་བྱའོ། །ཆོས་ཀྱི་དགྲ་ཡིན་ཞེས་བྱའོ། །བརྙས་
[054-253b4] བསླུ་ཞིང་གཡོ་སྒྱུ་བྱེད་པའི་མི་ཡིན་ཞེས་བྱའོ། །སྲོག་གསོ་བའི་ཕྱིར་གོས་དང། ཟས་ལ་སྐོམ་ལྕི་སྟེ། དེའི་མིང་ཡང་འཇིག་རྟེན་གྱི་བྲན་གཡོག་ལ་སྲེད་པ་ཞེས་བྱའོ། །ཤཱ་རིའི་བུ་
[054-253b5] དཔེ་ཉུང་རུམ་སྐྱེས་པའང་མ་ཡིན། བུད་མེད་ཀྱང་མ་ཡིན་པ་དང་འདྲ་སྟེ། ཚུལ་ཁྲིམས་ཞིག་པའི་དགེ་སློང་དེའང་དེ་དང་མཚུངས་པས་མིང་ཁྱིམ་ན་འདུག་པ་ཞེས་ཀྱང་མི་བྱ། མིང་
[054-253b6] ཁྱིམ་ནས་བྱུང་བ་ཞེས་མི་བྱ་སྟེ། ཚེ་ཟད་ཕྱིན་ཆད་ཐལ་བྱུང་སེམས་ཅན་དམྱལ་བར་འགྲོའོ། །ཤཱ་རིའི་བུ། དཔེར་ཕ་ཝང་དང་མཚུངས་ཏེ། བྱས་གཟུང་ཞེས་བྱས་ན་ནི། བྱི་བ་བཞིན་
[054-253b7] དུ་ཁུང་བུར་སོང། བྱི་བས་གཟུང་ཞེས་བྱས་ན་ནི། ནམ་མཁའ་ལ་འཕུར་ཏེ་བྱར་བྱེད་དོ། །བདེན་པར་བྱ་ན་བྱ་ཆེན་པོར་སྤྱོད་པ་མེད་པ་དེ་ནི། ལུས་རྣམས་མནམ་སྨེ་སྟེ། མུན་


[054-254a0] [254A] 
[054-254a1] ༄༅། །པ་མི་སྣང་བ་འབའ་ཞིག་ལ་སྲེད་དོ། །ཤཱ་རིའི་བུ་ཚུལ་ཁྲིམས་ཞིག་པའི་དགེ་སློང་ཡང་དེ་དང་མཚུངས་ཏེ། གསོ་སྦྱིན་རང་གསང་བར་ཡང་མི་འཇུག་
[054-254a2] རྒྱལ་པོས་བཀོལ་བའི་གྲལ་དུའང་མི་འཇུག་སྟེ། མིང་གོས་སྐྱ་བོ་ཅན་ཞེས་ཀྱང་མི་བྱ། མིང་ཁྱིམ་ནས་བྱུང་ཞེས་ཀྱང་མི་བྱའོ་།དཔེར་ན། རོ་བསྲེགས་པའི་ཤིང་གི་ལྷག་
[054-254a3] མ་དང་མཚུངས་ཏེ། ཕྱིས་ཅིར་ཡང་སྤྱད་དུ་མི་རུང་ངོ། །དེ་ལྟ་བུའི་དགེ་སློང་ཚུལ་ཁྲིམས་ཀྱི་རིམ་པའང་མེད། ཐུབ་པའི་རིམ་པའང་མེད། ཤེས་རབ་ཀྱི་རིམ་པའང་མེད། གྲོལ་
[054-254a4] ཐར་གྱི་རིམ་པའང་མེད། གྲོལ་ཐར་ཤེས་མཐོང་བའི་རིམ་པའང་མེད་དེ། ཚུལ་ཁྲིམས་གཙང་མ་བཤིག་པ། ཆོ་ག་འཚང་བ་འབའ་ཞིག་གི་རིམ་པ་ཡོད་དོ། །ཤིན་ཏུ་ཟབ་
[054-254a5] མོ་དམ་པའི་སྒྲ་སྐད་དང། ཚུལ་ཁྲིམས་ཀྱི་སྒྲ་དང། ཐུབ་པའི་སྒྲ་དང། ཤེས་རབ་ཀྱི་སྒྲ་དང། གྲོལ་ཐར་གྱི་སྒྲ་དང། ཤེས་མཐོང་བ་ལ་གྲོལ་ཐར་པའི་སྒྲ་ནི། མི་ནུས་ཀྱི་
[054-254a6] ཚུལ་ཁྲིམས་ཞིག་པའི་ངན་པའི་སྒྲ་སྐད་འབའ་ཞིག་འབྱིན་ཏེ་ངན་པ་མཐུན་གཞན་དང་ལྷན་ཅིག་ཏུ་ངན་པའི་སྒྲ་འབྱིན་ཅིང་གོས་དང། ཁ་ཟས་དང། ཉལ་བའི་ཁྲི་དང་
[054-254a7] སྦྱིན་པ་མནོད་བླང་བ་དང། ཤིང་དང། མེ་ཏོག་དང། འབྲས་བུ་ཆེད་ཆེར་བྱ་བ་འབའ་ཞིག་བརྗོད་ཅིང་མི་མངག་པ་དང། ལུས་ཀྱི་ནང་གི་དགེ་མི་དགེ་དང། བདེ་མི་བདེ་དང་


[054-254b0] [254B] 
[054-254b1] དོ། །རྟག་པར་ཉིན་མཚན་དུ་དགེ་སློང་དེ་བཞིན་ལུས་ཀྱི་ལས་མི་གཙང། ཁའི་ལས་མི་གཙང། ཡིད་ཀྱི་ལས་མི་གཙང་ན་
[054-254b2] སེམས་ཅན་དམྱལ་བར་ལྟུང་ངོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་དེ་མུན་པ་མི་སྣང་བ་ལ་སྨྲ་བ་ནི། ད་ཅིའི་ཕ་ཝང་དང་མཚུངས་ཏེ། དྲང་པོའི་ཆོས་ཡི་གེ་བཤད་པ་
[054-254b3] ཐོས་ན༑ མྱ་ངན་འཁྲུག་པར་འགྱུར་རོ། །ཅིའི་ཕྱིར་ཞེ་ན། བདེན་བཞིན་དུ་བཤད་པའི་ཕྱིར་རོ། །འཇིག་རྟེན་གྱི་མི་ནི། བདེན་པར་བཤད་པ་ལ་མི་དགའ་སྟེ། བདག་གི་ཡིད་དང་མི་
[054-254b4] འགལ་བ་འབའ་ཞིག་ལ་སྲེད་དོ། །དེ་ལྟ་བུའི་དགེ་སློང་ནི། ཆོས་འཆད་པ་ལ་སེམས་མི་གཙང་མི་གདང་སྟེ། སྡིག་རྗེ་ལྕི་བར་གྱུར་ཅིང་སེམས་ཅན་དམྱལ་བར་སྐྱེ་བ་ལ་ཕན་ནོ། །ཤཱ་
[054-254b5] རིའི་བུ། དེའི་མིང་ཚུལ་ཁྲིམས་ཞིག་པའི་དགེ་སློང་མྱ་ངན་འཁྲུག་པའི་མདའ་ལྔ་ཞེས་བྱ་སྟེ། ཡང་དག་པར་སེམས་ཅན་དམྱལ་བར་ལྟུང་ངོ། །ཡང་ཤཱ་རིའི་བུ། ཚུལ་ཁྲིམས་ཞིག་པའི་
[054-254b6] དགེ་སློང་ལ་ཁྲེལ་ཞིང་ངོ་ཚ་མེད་དེ། དབང་པོའི་རྣམས་ཀྱིས་འཁྲུག་ནས་མི་གཙང་བའི་ལུས་དང་ཁ་དང། ཡིད་ཀྱི་ལས་དང། མི་གཙང་བའི་ཆོག་འབྱོར་གྲུབ་བོ། །གོས་གྱོན་ཏོ་ཅོག་
[054-254b7] ཀྱང་ཀུན་ཆོས་དང་མི་མཐུན་རྫུན་གྱི་ཚིག་ལ་དགའ་སྲེད་དེ་ཁའི་བག་བྱ་མི་ནུས་སེམས་རྟོག་པར་རྒྱུད་རྒོད་པས་དྲི་མ་སྨེ་བ་ཞེན་ཏོ། །ཤཱ་རིའི་བུ། གྱོ་མོའི་སྣོད་གསར་པའི་ནང་དུ་


[054-255a0] [255A] 
[054-255a1] ༄༅། །སྐྱག་རྫབ་དང། རྣག་ཁྲག་རུལ་པ་མནམ་པ་བླུགས་པ་དང་མཚུངས་ཏེ་ཕྱིར་མི་གཙང་བ་པོར་ལ་སྤོས་ཙནྡན་བླུགས་ཕྱིས་ཀྱང་སྤོས་ཙནྡན་བོར་ན། དེ་
[054-255a2] ལྟ་བུའི་གྱོ་མོའི་སྣོད་ལ་སོགས་པ་དྲི་བྲོ། བཅོམ་ལྡན་འདས། དེ་ལྟ་བུའི་གྱོ་མོའི་སྣོད་གསར་པར་སྐྱག་རྫབ་མནམ་པོ་བླུགས་ཏེ་སྲ་བར་ཆགས་ན། མནམ་པོའི་དྲི་འབའ་
[054-255a3] ཞིག་མཆིས་ཀྱི། ཙནྡན་གྱི་བསུང་མ་མཆིས་སོ། །ཤཱ་རིའི་བུ། མིས་གཙང་དག་པའི་ཡིད་ཆེས་པ་ལ་སོགས་པའི་དབང་པོ་རྣམས་སྤྱད་དེ་ཁྱིམ་ནས་བྱུང་ལ་ཆོས་ལ་མ་བསླབ་
[054-255a4] པ་ལས་ངན་པའི་བཤེས་གཉེན་དང་ཕྲད་ན། དེས་བསྟན་པ་བཞིན་དུ་འབྲང་ངོ། །ཤཱ་རིའི་བུ། གང་ལ་སོགས་པ་ངན་པའི་བཤེས་གཉེན་ཞེས་བྱས་ན། ངན་པའི་བཤེས་གཉེན་
[054-255a5] ནི༑ རྟག་པར་རྩེད་མོ་འདྲན་ཏོར་ལ་སྲེད་ཅིང་ཡང་རྒོད་ལ་ཁྲེལ་མེད། སྨྲ་བའི་ཚིག་གིས་འཁྲུག་དབང་པོ་རྣམས་མི་སྡུད། སེམས་རྩེ་གཅིག་ཏུ་མི་མཐུན་ཞིང། གཏི་མུག་
[054-255a6] ལུག་བཞིན་པ་དེ་ལྟ་བུའི་ངན་པའི་བཤེས་གཉེན་ལ་ཉེ་བསྙེན་ན་རྒྱུན་དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང། ཕྱིར་མི་འོང་བའི་འབྲས་
[054-255a7] བུ་དང། དགྲ་བཅོམ་པའི་འབྲས་བུ་དང། ལྷར་སྐྱེ་བ་ལ་ཐུག་ཡན་ཆད་ཀྱང་སྟོར་ན། མྱ་ངན་ལས་འདས་པའི་ལམ་ལྟ་སྨོས་ཀྱང་ཅི་དགོས། ཆོས་བཤིག་པའི་སྡིག་གི་ལས་སྤྱོད་


[054-255b0] [255B] 
[054-255b1] སྡོད་དོ། །མི་དེས་ལུས་ཀྱི་ལས་མི་གཙང་བ། ཁའི་ལས་མི་གཙང་བ། ཡིད་ཀྱི་ལས་མི་གཙང་བ། ཚུལ་ཁྲིམས་འཛིན་
[054-255b2] པའི་མི་གཙང་བ་འབྱོར་གྲུབ་པས་ལུས་ཤི་ན་ལམ་ངན་པར་ཞུགས་སོ། །ལམ་ངན་པ་ཇི་ལྟ་བུ་ཞེས་བྱས་ན། ལམ་ངན་པ་ནི། སེམས་ཅན་དམྱལ་བ་དང། ཡི་དྭགས་དང། བྱོལ་
[054-255b3] སོང་དང། ལྷ་མ་ཡིན་གྱི་ལམ་མོ། །ཡང་ལམ་ངན་པ་ཡོད་དེ། སྲིན་བུ་ཨ་སུ་ལིངྒ། སྲིན་བུ་བག་ལ་འབོག་སྲིན་བུ་འབྱིན་རྩེའི་ཛ་ཀ་།སྲིན་བུ་ཅི་འགོག་ཀ་དང། མི་དེ་སྲིན་
[054-255b4] བུ་དེ་རྣམས་ཀྱི་ནང་དུ་ལན་མང་དུ་སྐྱེའོ། །ཤཱ་རིའི་བུ། མི་དེ་ངན་པའི་བཤེས་གཉེན་གྱི་ཕྱིར་འབྲང་བས་མིའི་ནང་དུ་སྐྱེས་ཟིན་ཀྱང་ཕ་མ་དང་གསོན་པོར་བྲལ་ལ་ཤི་བརླགས་ཏེ་
[054-255b5] ཁྱིམ་ཚེས་ཉེ་བ་ལ་གནོད་ཅིང་ཡུལ་ས་ཞིག་རལ་ཏེ། བགེགས་བརྒྱད་ཀྱི་ནང་དུ་སྐྱེ་བར་འོང་ངོ། །སྐྱིད་པ་བརྒྱད་ཀྱི་གནས་བཏང་ལ་འདོད་པ་མང་དུ་ཁྲོ་བླུན་ལ་རྟག་པར་རྩེད་
[054-255b6] མོ་འདྲན་ཏོར་ལ་སྲེད། ཁོང་ཡང་རྒོད་ཅིང་ངོ་ཚ་བའང་མེད་ཚིག་འཆོལ་པར་སྨྲ། སེམས་བསྡུ་མི་ནུས་ཏེ། གཏི་མུག་ལུག་བཞིན། འདོད་ཆགས་ཞེ་སྡང་གཏི་མུག་གིས་
[054-255b7] འོན༑ ལྐུགས། ལོང། ཞར། རྐང་ལག་འཇས་འགྲུམས་ནས་ངན་པའི་བཤེས་གཉེན་དེས་སངས་རྒྱས་མེད་པའི་གནས་སུ་སྐྱེའོ། །སངས་རྒྱས་ཀྱི་དུས་དང་ཕྲད་དུ་ཟིན་ནའང་


[054-256a0] [256A] 
[054-256a1] ༄༅། །བདག་རང་མཐོང་བར་མི་དགའ། ཆོས་ཐོས་པར་མི་དགའ་སངས་རྒྱས་དང། དགེ་འདུན་དང་ལྷན་ཅིག་ཏུ་མི་འདུག་སྟེ། དེ་ལྟ་བུའི་ངན་པས་ཡོངས་ནས་
[054-256a2] མི་ངན་པ་དང་བསྡོངས་ཏེ་མི་ཐ་མ་ངན་པ་ལ་སྲེད་པ་སྐྱེས་ནས་དྲང་པོར་མཐོང་བ་ལ་ཡོན་པོར་མཐོང་བའི་འདུ་ཤེས་སྐྱེས། ཡོན་པོར་མཐོང་བ་ལ་དྲང་པོར་མཐོང་བའི་འདུ་ཤེས་སྐྱེས་
[054-256a3] ཏེ༑ དེའི་མིང་འདོད་པ་ཐ་མ་ཞེས་བྱའོ། །ཤཱ་རིའི་བུ། ཤེས་རབ་ཐ་མའི་མཐར་འགོག་པ་དང། ལམ་དང། མྱ་ངན་ལས་འདས་པ་སྐྱོ་བྲལ་བའི་སེམས་སྐྱོ་བར་མི་ནུས་སོ། །ཤཱ་རིའི་
[054-256a4] བུ༑ ངན་པའི་བཤེས་གཉེན་དང་ཕྲད་དེ། དེ་ལྟ་བུའི་རྒུད་པའི་མྱ་ངན་གྱི་ནད་རྣམས་ཐོབ་པ་དེ་ལྟ་བུའི་ལྟས་མཚན་ཡོད་པའི་མི་དེས་ཆོས་ཀྱི་ཡི་གེ་ཟབ་མོ་འདི་ཐོས་ན། དངངས་
[054-256a5] དོགས་ཤིང་འཇིགས་སྐྲག་པ་ནི། ཁུང་ཟབ་མོར་ལྷུང་བ་དང་མཚུངས་པས། སྡིག་ཆེན་པོའི་དོང་ཁུང་ཟབ་མོའི་ནང་དུ་ལྟུང་ངོ། །ཅིའི་ཕྱིར་ཞེ་ན། ཤཱ་རིའི་བུ། ཆོས་ཀྱི་ཡི་གེ་
[054-256a6] ལ་དེ་བཞིན་བཤད་པ་ཡིན་ཏེ། ཚུལ་ཁྲིམས་ཞིག་པའི་དགེ་སློང་ལ་སྡིག་ལྕི་བ་ཆེན་པོ་ཡོད་དོ། །ཅིའི་རྒྱུ་རྐྱེན་གྱིས་ནི། མིང་ཚུལ་ཁྲིམས་ཞིག་པ་ཞེས་བྱ། ཚུལ་ཁྲིམས་མནོས་
[054-256a7] སོ་ཅོག་ཞིག་ཅིང་ཚིག་གིས་བསྟན་པ་བཀའ་ལ་བྱེད་དོ་ཅོག་ལ་བརྟག་བསྟན་པ་མེད་དེ་གཞལ་ཞིང་ལྡོག་པ་དང། ཁོར་མོར་འདོད་ཆགས་སྤྱོད་ལ་སྤྱོད་པ་གོ་འདུན་མང་སྟེ། འདོད་


[054-256b0] [256B] 
[054-256b1] སྲེད་པས་ན། མིང་ཚུལ་ཁྲིམས་ཞིག་པ་ཞེས་བྱའོ། །ཡང་གཅིག་ཏུ་ན་འཚོ་ནམ་གྱི་འདོད་པ་མང་པོ་ལ་སྲེད། ལྕེ་རྐྱང་གི་
[054-256b2] ཁ་ཏོན་ལ་སྲེད། གཉིད་ཆེན་པོ་ལ་སྲེད། ཟེར་རོ་ཅོག་འགལ་ལ་གོ་རིམ་མེད། མི་གཙང་བར་འཆད་དེ་བདག་ཏུ་ལྟ་བ་དང། གང་ཟག་དང་ཚེ་སོག་ལ་འདོད་ཆགས་པས་ན། མིང་དགེ་
[054-256b3] སློང་ངན་པ་ཞེས་བྱའོ། །ཚིག་དང་དཔག་པ་མི་ཤེས། དགེ་སྦྱོང་གི་ཆོས་མི་ཤེས། བྲམ་ཟེའི་ཆོས་མི་ཤེས། སྨན་གྱི་དཔྱད་བྱེད་པ་དང། ཚོང་སྤོགས་བྱེད་ཅིང་ཁེ་ཚོལ་བ་ལ་སྲེད་
[054-256b4] ཡུལ་གྱི་ཕོ་ཉ་བྱེད་པ་དང། གཞན་ལ་གོས་ཞིང་ཞེན་པར་བྱ་བ་ལ་སྲེད། གོས་སྐྱ་བོ་ཅན་གྱི་འཚོ་ནམ་བྱ་བའི་མངག་གཞུག་དང་ཤིང་རྣམས་ཀྱི་འདབ་མ་དང། མེ་ཏོག་དང། རྡོ་
[054-256b5] གུ་འཕྲུལ་པ་ལ་སྲེད། གོས་སྐྱ་བོ་ཅན་ལ་མུར་འདུག་གི་ཆོས་བཤད་པ་ལ་སྲེད་དེ། སེམས་ལ་རྟག་པར་འཇིག་རྟེན་ལས་བྱུང་བའི་ཆོས་བཏང་སྤངས་ཏེ། ལོ་ཉི་ཤུ་མ་ལོན་པར་ཚུལ་
[054-256b6] ཁྲིམས་རྫོགས་པར་མནོས་ནས་ཚུལ་ཁྲིམས་མནོས་པའི་ནང་ན་ཞན་པ་མ་ལྡན་པ་ཡོད་དེ། ལས་ཉམས། བྱད་ཉམས་ཤིང་མཚང་མི་རིགས་མི་ཆོས་ཏེ། ཁྲེ་འབྲས་རྗེན་པ་དང་
[054-256b7] དོང་ཅེ་དང། དར་དང། གསེར་དངུལ་ལེན། བསྟན་བཅོས་པ་བཞིན་དུ་མི་བྱེད། མཁན་པོའི་ཚིག་ལ་སླར་བསྡོ་ལ་བཟློག། བདག་གི་ལུས་ཀྱང་མི་ཤེས། གཞན་ཡང་མི་ཤེས་


[054-257a0] [257A] 
[054-257a1] ༄༅། །ཆེ་ཆུང་ཐ་དད་པའི་རིམ་པར་བྱེད་མི་ནུས། རྫུན་ཚིག་ལ་དགའ་སྲེད། ཚུལ་ཁྲིམས་ལེན་པ་ལ་འདོད་ཆགས་སྤྱོད་པའི་དོན་ཀུན་གྱིས་འཁྲུགས་ཏེ་སེམས་གཅིག་
[054-257a2] ཏུ་མ་མཐུན། གདོང་ལ་ཁྲོ་བའི་གཟུགས་ཡོད་ཅིང་འཇུངས་ཤིང་བརྐམ་པ་ཡིད་མི་ཆེས་གཞུང་བས་བསམ་པ་མི་ཤེས། བརྐམ་འདོད་མང་དུ་སྤེལ། གཉིད་ཆེ་ཞིང་རྩེད་མོ་
[054-257a3] འདྲན་ཏོར་སྲེད། དོགས་འགྱོད་གཤེ་འཁོན་ཏེ། སྡིག་ངན་པ་སྦས་བཅབས་ནས་རང་དུས་ཆེ་བ་ལ་སྲེད། ཕྲག་དོག་དང་གཅམ་རྒྱུ་ཆེ། ཁྲེལ་དྲིན་མེད། རང་ཉམས་ཆེ། དྲེགས་
[054-257a4] པའི་ལེ་ལོ་དང། ངའི་ལེ་ལོ་དང། ལེ་ལོ་ཆེན་པོ་དང། ཡོན་པོའི་ལེ་ལོ་བྱེད། བརྙས་སླུ་བ་ལ་སྲེད། བདག་གི་ལུས་ལ་ལེགས་ཞེས་བསྟོད། ཐབས་མང་དུ་བྱས་ཏེ་གསོ་བའི་
[054-257a5] ཁེའི་སྒོ་མོ་ཕྱེ། གོས་སྐྱ་བོ་ཅན་བརྙས་སྨྲས་ཏེ། སྒྱུ་མའི་མི་གཉེན་པ་བྱས་ན་བསྙེན་པ་ཞར་གྱིས་ནོར་འཐོབ་སྟེ། མི་ཕལ་ལ་ངོམ་ཞིང་ཚུལ་ཁྲིམས་ཀྱི་རིམ་པ་དང། ཐུབ་པ་
[054-257a6] དང། ཤེས་རབ་དང། གྲོལ་བའི་རིམ་པ་དང། ཤེས་མཐོང་བ་ལས་གྲོལ་ཐར་པ་རིམ་པ་ཉམས་ཞིག་པ་སྟེ། སངས་རྒྱས་དང། ཆོས་དང། དགེ་འདུན་ལ་སེམས་ངེས་པར་
[054-257a7] ཡིད་མི་སེམས་སོ། །ལས་ཀྱི་ལན་ལ་ཡིད་མི་ཆེས་ཏེ། འཕྲལ་ཁེ་རིན་ཆེར་འཛིན་ལ་དུས་ཕྱི་མ་མེད་ཅེས་ཟེར་ཞིང་དོགས་འགྱོད་པ་རྣམ་པ་མང་ལ་སེམས་ཀྱི་རང་བཞིན་སྲབ་


[054-257b0] [257B] 
[054-257b1] །ཤཱ་རིའི་བུ། དེའི་མིང་དགེ་སློང་ངན་པ་ཞེས་བྱ་སྟེ། དེ་ལྟ་བུའི་མི་གཏི་མུག་ནི། ངའི་ཆོས་ཀྱི་ནང་ན་སྐྱག་རྫབ་མནམ་སྨེ་ཞིང་མི་གཙང་
[054-257b2] བ་ཡིན་ནོ། །མི་དེས་ལུས་དང། ཁ་དང། ཡིད་ཀྱི་ངན་པའི་ལས་འབྱོར་འགྲུབ་སྟེ། མི་གཙང་མི་སྡངས་པས་ན། ཚེ་ཟད་ཀྱི་འོག་ཏུ་ལམ་ངན་པར་ལྟུང་སྟེ། དམྱལ་བ་ཆེན་པོར་སོང་
[054-257b3] ངོ། །ད་ལྟ་བུའི་དགེ་སློང་ནི། ཡང་དག་པར་གཤེགས་པ་སངས་རྒྱས་རྣམས་དང། སློབ་མ་རྣམས་ཀྱིས་རྟག་པར་བསྲིངས་སྤངས་སོ་།གཞན་ཆོས་ལམ་ལ་སྲེད་པ་དང། ཞི་བ་འདས་
[054-257b4] པར་ཚོར་བའང་ཀུན་གྱིས་མི་བསྙེན་ཏོ། །ཤཱ་རིའི་བུ། དཔེར་ན་སྤོས་ཙནྡན་གྱི་སྣོད་གཙང་མའི་ནང་དུ་མི་གཙང་བ་ལྷན་ཅིག་བཞག་པ་དང་མཚུངས་ཏེ། ཕྱིས་ཅིར་ཡང་སྤྱད་དུ་མི་
[054-257b5] རུང་བའོ། །དེ་སྟེ་ཤཱ་རིའི་བུ། ཁྱིམ་ན་འདུག་པ་དང། ཁྱིམ་ནས་བྱུང་བ་ལ་ལ་ཞིག་གིས་མི་དེ་ལ་ཉེ་བསྙེན་ཏེ་ཅི་བྱེད་པ་བསླབ་སྦྱངས་ན། ཚུལ་ཁྲིམས་ཞིག་པའི་ལེའུ་དང་ཡང་རིང་
[054-257b6] པོ་མི་ཐོགས་པར་ངན་པ་མཐུད་དེ། ཁ་དོག་གི་མདངས་ཉམས་ཤིང་གྲམ་ལ་ཆོས་གཞིག་སྟོར་ཏེ། ཚེ་ཟད་ཀྱི་འོག་ཏུ་སེམས་ཅན་དམྱལ་བའི་ནང་དུ་སྐྱེའོ། །ཤཱ་རིའི་བུ། དེ་ལྟ་
[054-257b7] བུའི་མི་ངན་པ་ནི། ཡང་དག་པར་གཤེགས་པས་སངས་རྒྱས་སོ་ཅོག་དང། སློབ་མ་རྣམས་གཞན་ཆོས་ལམ་འཚལ་བ་དང། ཞི་བར་ཐར་པའི་སྲེད་པ་ཀུན་གྱིས་བསྲིངས་སྤངས་པའོ་


[054-258a0] [258A] 
[054-258a1] ༄༅། །ཤཱ་རིའི་བུ། དཔེར་ན། སྤོས་ཙནྡན་གྱི་སྣོད་མི་གཙང་བའི་ནང་དུ་བླུགས་པ་དང་མཚུངས་ཏེ། ཕྱིས་ཅིར་ཡང་སྤྱད་དུ་མི་རུང་ངོ། །དེ་ལྟ་སྟེ། ཤཱ་རིའི་བུ། ཁྱིམ་ན་
[054-258a2] འདུག་ཀྱང་རུང། ཁྱིམ་ནས་བྱུང་ཡང་རུང་སྟེ། ལུས་ལ་བསྐུས་མོད་ཀྱི། འོན་ཀྱང་མི་གཙང་བ་དང་འདྲེས་སོ། །ཤཱ་རིའི་བུ། དགེ་སློང་ངན་པའང་དེ་དང་མཚུངས་ཏེ། དགེ་འདུན་
[054-258a3] ཕལ་གྱི་ནང་ན་འདུག་ཅིང་འཕྲུལ་གྱི་ཆོས་གོས་གྱོན་མོད་ཀྱི། འོན་ཀྱང་དགེ་སློང་ངན་པའི་གཟུགས་མངོན་ནོ། །ཚངས་པར་སྤྱོད་པའི་དགེ་སློང་དེས་མི་གཙང་བའི་འདི་མཐོང་ན་
[054-258a4] བསྲིངས་ཏེ་མ་བསྙེན་ཏོ། །གཞན་གྱིས་བསྲིངས་སྤངས་པ་མཐོང་ནས་སེམས་ལ་གཤེ་འཁོན་ཏེ། དེའི་རྒྱུ་རྐྱེན་གྱིས་ཤི་ན། དམྱལ་བར་སོང་ངོ། །ཤཱ་རིའི་བུ། དེ་ལྟ་བུའི་མི་ཚུལ་
[054-258a5] ཁྲིམས་ཞིག་པའི་དགེ་སློང་མྱ་ངན་འཁྲུག་པའི་མདའ་དྲུག་ཅེས་བྱ་སྟེ། ཡང་དག་པར་སེམས་ཅན་དམྱལ་བར་ལྟུང་ངོ། །ཚུལ་ཁྲིམས་གཙང་མའི་ལེའུ་འོག་མའོ།། །།
[054-258a6] ཡང་ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་གིས་དེ་ལྟ་བུ་ལ་སོགས་པའི་ཆོས་ཡིག་སངས་རྒྱས་ཀྱིས་བཤད་དོ་ཅོག་ཐོས་ན། སེམས་མི་གཙང་མི་སྡངས་ཏེ། མི་དགའ་
[054-258a7] ཞིང་ཡིད་མི་ཆེས་མ་དད་དེ། བདག་ལ་ཉེས་ཡོད་པར་ཤེས་པས་ཆོས་ཀྱི་ཡི་གེ་འདི་ལ་ཡིད་མི་ཆེས་ནས་བདག་ལ་སོགས་པའི་ཕྱིར་བཤད་ཀྱི། མི་གཞན་གྱི་ཕྱིར་མ་ཡིན་ནོ། །ཅིའི་


[054-258b0] [258B] 
[054-258b1] བདག་ལ་སོགས་པ་སྔོན་ཆད་དོན་དེ་ལ་འདུག་པའི་ཕྱིར་རོ། ཤཱ་རིའི་བུ། དེ་ལྟ་བུའི་དམ་པའི་མཆོག་བསྒྲུན་དུ་མེད་པའི་ཆོས་ལ་ཚུལ་ཁྲིམས་ཞིག་པའི་དགེ་སློང་
[054-258b2] གཤེ་འཁོན་ཏེ། ཆོས་འཆད་པ་ལ་ཡང་དག་པར་ཡིད་མི་ཆེས་པ་མང་ན། དེ་ལྟ་བུའི་སངས་རྒྱས་ཀྱི་བཤད་དོ་ཅོག་ཐོས་ནས་ལོག་གལ་ཞིང་མི་ནོད་ཅིང་ཚིག་མ་ཡིན་ནོ། །འདི་ནི་
[054-258b3] སངས་རྒྱས་ཀྱིས་བཤད་དེ། མི་གཞན་བསྟན་པའི་ཚིག་མ་ཡིན་ཞེས་ཟེར་རོ། །ཅིའི་ཕྱིར་ཞེ་ན། ཚུལ་ཁྲིམས་ཞིག་པའི་དགེ་སློང་གི་ལམ་སྤྱོད་པ་ལ་མི་སྲིད། ལམ་སྤྱོད་པའི་དགེ་
[054-258b4] སློང་ནི༑ སངས་རྒྱས་ཀྱི་ཚིག་དང་མི་འགལ་ལོ། །དེ་ཀུན་ནི། ཚུལ་ཁྲིམས་ཞིག་པ་བླུན་གླེན་ཞིང་ཆོས་ངན་པ་བྱེད་པ་སེམས་ཡིད་མི་ཆེས་ཏེ། སངས་རྒྱས་ཀྱི་ཚིག་དང་ལོག་གལ་
[054-258b5] པ་དེ་ལྟ་བུའི་དགེ་སློང་ཉེས་ཡོད་པར་བདག་རང་ཤེས་པས་གཤེ་འཁོན་དང། དྲེགས་ཤིང་ལེ་ལོ་དང་གཏུམ་ཞིང་དུས་ཆེ་བ་དང་ངན་པ་ཡོན་པོ་དང། ལེ་ལོ་སེམས་སྐྱེས་ཏེ། སངས་
[054-258b6] རྒྱས་དང། ཆོས་དང། དགེ་འདུན་ལ་འཕྱ་ཞིང་སྐུར་ཏོ། །ཤཱ་རིའི་བུ། དེ་ན་དགེ་སློང་དེས་ཆོས་ཀྱི་ཡི་གེ་དེ་ཀུན་ཐོས་ན། ལོག་གལ་བ་ཡིད་མི་ཆེས་ནས་སེམས་ཀྱིས་བླ་ན་མེད་
[054-258b7] པའི་བྱང་ཆུབ་ཁོང་དུ་མ་ཆུད་པས་མི་གཞན་ལ་སངས་རྒྱས་བཤད་པ་མ་ཡིན་ཞེས་སྟོན་ཏོ། །ཤཱ་རིའི་བུ། སངས་རྒྱས་ཀྱིས་བཤད་པ་ལ་མི་དེ་ལྟ་བུའི་ཆོས་ལ་སྐུར་པ་ཞེས་བྱའོ།།


[054-259a0] [259A] 
[054-259a1] ༄༅། །དགེ་སྦྱོང་མ་ཡིན། ཤཱཀྱའི་རིགས་ཀྱི་བུ་མ་ཡིན་ཏེ། མེད་པར་འགོང་ཏོར་བྱུང་བའི་རིགས་སོ། །དེ་ལྟ་བུ་ལ་སོགས་པའི་དགེ་སློང་ནི། བརྒྱ་སྟོང་ཁྲི་འབུམ་
[054-259a2] གྱི་སངས་རྒྱས་རྣམས་ཀྱིས་ལན་གསུམ་དུ་བསྒྱུར་ཏེ་མངོན་པར་བསྟན་དུ་ཟིན་ཀྱང་གོ་བར་བྱ་བ་དང། ལམ་གྱི་འབྲས་བུ་ཐོབ་པར་མི་ནུས་སོ། །ཅིའི་ཕྱིར་ཞེ་ན། ཤཱ་རིའི་བུ་
[054-259a3] མི་ངན་པ་ནི། ཆོས་འདི་ལ་རང་གི་ལམ་བསྒྲིབས་པ་ཞེས་བྱ་སྟེ་སྐྱེ་བའི་སྐལ་པའང་མེད། ཡིད་ཆེས་པའི་སེམས་ཀྱང་མེད་ལ་གོས་དང་ཟས་འབའ་ཞིག་ལ་སྲེད་ཅིང་འཇིག་རྟེན་
[054-259a4] གྱི་ཁེ་ལ་བརྐམ་དད་པས་ངས་མི་འདི་ཡང་དག་པར་གཤེགས་པས་སེམས་ཅན་དམྱལ་བར་ལྟུང་ཞེས་བཤད་དོ། །ཤཱ་རིའི་བུ། ད་ངས་མངོན་ཞིང་བྱེ་བྲག་ཕྱེད་པར་བསྒོའོ། །
[054-259a5] མི་ལ་ལ་ཞིག་འདི་ལྟ་བུའི་ཆོས་ཀྱི་དཀོན་མཆོག་ལ་ལོག་ཅིང་གལ་ན། ལེགས་པར་སྐྱེ་བའི་གནས་ལ་གཞར་སྐལ་པ་ཡོང་མེད་དེ། ངན་པའི་གནས་འབའ་ཞིག་ཏུ་སྐྱེ་
[054-259a6] ལ་རྟག་པར་ལོང་སྟེ་མིག་མེད་དོ། །ཤཱ་རིའི་བུ། དགེ་སློང་དག་དྲེགས་ཤིང་ལེ་ལོ་བདོའོ། །དར་ཏེ་ངེས་པར་འཆང་མི་ནུས་པས་ངའི་དྲང་པོའི་ཆོས་བཤིག་གོ། མི་ཕལ་
[054-259a7] གཞན་འཚེ་བ་མི་ནུས་ཏེ། གསོ་བ་ཁེའི་ཕྱིར་ངའི་ཆོས་བཤིག་གོ་།ཤཱ་རིའི་བུ། འདི་ལྟ་བུའི་ཆོས་ཀྱི་དཀོན་མཆོག་ནི། དེའི་ཆེ་མེད་པར་བཤིག་གོ། ཅིའི་ཕྱིར་ཞེ་ན་


[054-259b0] [259B] 
[054-259b1] སངས་རྒྱས་ཐམས་ཅད་ཀུན་གྱིས་རི་མོ་གུས་པ་སྟེ། རང་སངས་རྒྱས་དང་དགྲ་བཅོམ་པ་ལ་སོགས་པ་ཀུན་གྱིས་རི་མོ་གུས་པར་བྱ་བ་ནི། ཚུལ་
[054-259b2] ཁྲིམས་ཞིག་པའི་དགེ་སློང་ལེ་ལོ་ཡར་སྐྱེ་བས་ཆོས་ངེས་པར་མ་བཤད་དེ། དགེ་སློང་གཞན་ལ་སོགས་པས་དེའི་ཚེ་ཀུན་གྱིས་ངའི་ཆོས་ལ་བརྙས་ཤིང་ལེ་ལོ་བྱས་ནས་ཀུན་
[054-259b3] གྱིས་བསྲིངས་སྤངས་ཏེ་འཇུངས་བརྐམ་ཆེར་སྲེད་ཅིང། འཚོ་ནམ་གྱི་ལས་ལ་གཅིག་ཏུ་སེམས་ཤིང་ནོར་ཁེ་རིན་ཆེར་འཛིན། ཕྲག་དོག་གིས་བཅིངས་པས་རྟག་པར་འཐབ་
[054-259b4] རྩོད་ལ་སྲེད་ཅིང་རེས་ཀྱི་ཤ་འཁོན་སྐྱེས་ལ་གཅིག་ལ་གཅིག་གུས་པའི་བག་མི་བྱེད་དོ། །སེམས་ཀྱི་རང་བཞིན་ཡང་རྒོད་པ་སྤྲེའུ་དང་མཚུངས་ཏེ། ཆོག་བསྒྱུར་བཅོས་ནས་
[054-259b5] ངན་པའི་ལས་རྣམས་སྤྱོད་དེ། དགེ་སློང་གི་ཆོས་ལས་ནི། ཕྱིར་ནུར། མཇངས་ཤིང་འཕྲུལ་པ་ནི། བསྲིངས་སོ། །ཤཱ་རིའི་བུ། འདི་ལྟ་བུའི་མི་ངན་པས་དེ་ལྟ་བུའི་ཉེས་པ་[?] 
[054-259b6] བཅབས་ཏེ་འདོད་པ་མང། བཙལ་བ་མང་བས་ནོར་སྤྱད་དེ། དེ་རང་གསོས་པས་བདུད་ངན་པས་དེའི་སེམས་རིག་སྟེ། ཐབས་སྤྱད་པས་ཐ་དད་པར་བྱས་ཏེ་སོ་སོར་གྱེས་བཤིག་
[054-259b7] ནས་རོ་གཅིག་པའི་དགེ་འདུན་དཀོན་མཆོག་ལ་སྡེ་ལྔར་བགོས་ཏེ། སྡེ་ལྔར་ཡོད་པས་འཐབ་རྩོད་པ་སྐྱེས་ཤིང་གཅིག་ལ་གཅིག་ཡིན་མ་ཡིན་པ་དང། ཉེས་འཁྲུལ་པ་སྨོས་


[054-260a0] [260A] 
[054-260a1] ༄༅། །བརྗོད་དོ། །ཤཱ་རིའི་བུ། ད་ལྟར་གྱི་དགེ་སློང་ནི། གཅིག་གིས་གཅིག་བསྟན་བསླབ་སྟེ་གཅིག་ལ་གཅིག་གི་རི་མོ་གུས་ཤིང་སེམས་གཅིག་ཏུ་མཐུན་
[054-260a2] པར་སྤྱོད་དེ། སངས་རྒྱས་ཀྱིས་བཤད་པ་བཞིན་དུ་མི་འགལ་ལོ། །དེ་ཙམ་གྱི་ཚེའི་དགེ་སློང་ནི། གཅིག་ལ་གཅིག་མི་སྟོན་མི་སློབ། གཅིག་ལ་གཅིག་རི་མོ་མི་གུས། ངན་པ་
[054-260a3] བྱེད་པ་མཐོང་ན། དེས་འཇིགས་ཏེ་བཏང་ནས་ཆོས་སུ་སྤྱད་དེ། གཅིག་ལ་གཅིག་བསྟན་བསླབ་པར་མི་ནུས་སོ། །ལ་ལ་མང་པོ་ཐོས་པ་དང་ཤེས་རབ་ཟབ་མོ་ཡོད་མོད་ཀྱི་
[054-260a4] འོན་ཀྱང་དྲེགས་ཤིང་ལེ་ལོ་སྲེད་དོ། །མི་གཞན་ལ་བརྙས་སྨད་ནས་སོ་སོའི་སྤྱོད་ཅིང་རང་གིས་བརྗོད་པ་བཙུགས་ཏེ་གཅིག་གིས་གཅིག་མཐོང་བར་མི་དགའ་ན། བསྟན་པ་
[054-260a5] མནོད་མི་ནུས་པ་ལྟ་སྨོས་ཀྱང་ཅི་དགོས། ཤཱ་རིའི་བུ། ཡང་དག་པར་གཤེགས་པ་འཇིག་རྟེན་ན་བཞུགས་པའི་ཚེ་ན་དཀོན་མཆོག་གསུམ་རོ་གཅིག་ན། ང་མེད་པར་འདས་པའི་
[054-260a6] ཕྱི་ན་བགོས་ཏེ་སྡེ་ལྔར་བྱས་སོ། །ཤཱ་རིའི་བུ། བདུད་ངན་པ་ད་རུང་ལུས་སྦས་ཏེ། ལྷས་བྱིན་ལ་བསྒྲོགས་བསྟངས་ནས་ངའི་ཆོས་དང། དགེ་འདུན་བཤིག་གོ། །ཡང་དག་
[054-260a7] པར་གཤེགས་པ་ཡེ་ཤེས་ཆེན་པོ་ད་ལྟར་འཇིག་རྟེན་ན་བཞུགས་བཞིན་པས་ན། བདུད་ངན་པ་ཆེན་པོས་འབྱོར་པར་མི་ནུས་སོ། །མ་འོངས་པའི་དུས་ན་བདུད་ངན་པས་


[054-260b0] [260B] 
[054-260b1] དགེ་འདུན་གྱི་ནང་དུ་ཞུགས་ནས་ཡོན་པོ་རྣམ་པ་མང་པོ་བཤད་དེ། སེམས་ཅན་མང་དུ་ཡོན་པོ་མཐོང་བར་འཇུག་པར་བྱས་ནས་
[054-260b2] དེ་ལ་ཡོན་པོའི་ཆོས་བཤད་དེ། འབྱི་ལེའུ་ད་ལག་པ་ལ་དོན་གྱིས་འདྲན་ཏོ་ཞེས་ཟེར་ཏེ། ཤེས་ལྔའི་དོན་བསམ་བཞིན་དུ་ཞི་བའི་དོན་ཡོད་པ་ཐམས་ཅད་ཀྱི་དོན་ཡང་ཡོད་པའི་
[054-260b3] དོན་ཐོབ་པར་ཡོད་དོ་ཅོག་གི་དོན་ཏོ། །དེའི་ཚེ་བདུད་ངན་པས་འདི་ལྟ་བུ་ལ་སོགས་པ་ཡོན་པོ་འདོད་ཆགས་པའི་དོན་བཤད་དེ། དེ་ལྟ་བུའི་དོན་ནི། སངས་རྒྱས་རྣམས་དང། སངས་
[054-260b4] རྒྱས་ཀྱི་སློབ་མས་བཤད་པ་མ་ཡིན་ནོ། །དེའི་ཚེ་མྱ་ངན་པ་རྣམས་བདུད་ཀྱིས་བསླད་པས་སོ་སོར་ཅི་མཐོང་བ་ལ་ཆགས་ཏེ། བདག་གི་ཡིན། ཕའི་བུ་མ་ཡིན་ཞེས་ཟེར་རོ། །ཤཱ་རིའི་
[054-260b5] བུ༑ ཡང་དག་པར་གཤེགས་པས་སྔ་ནས་ད་དུང་མ་འོངས་པའི་དུས་ཀྱི་ནང་ན་དེ་ལྟ་བུ་ལ་སོགས་པ་ཆོས་འཇིག་པའི་དོན་ཡོད་པ་མཐོང་བས་ན་ཆེད་ཀར་ཆོས་ཟབ་མོ་འདི་བཤད་དེ་
[054-260b6] བདུད་ངན་པར་ཆགས་པར་བྱས་པའི་དོན་རྣམས་ཀུན་བཅད་དོ། །ཤཱ་རིའི་བུ། དེ་ཙམ་གྱི་ཚེ་ན་ཛམྦུའི་གླིང་གི་ནང་ན་ལེ་ལོ་ཡར་སྐྱེ་བའི་མི་དེ་མང་སྟེ། དགེ་བའི་ལེགས་པ་ཅུང་ཞིག་
[054-260b7] བྱས་པས་ཀྱང་ཐལ་བྱུང་ཆོས་ལ་མ་ཐོབ་བོ། །ཞེས་ཟེར་ཏེ། ཚེ་ཟད་པའི་འོག་ཏུ་ལམ་ངན་པར་ལྟུང་ངོ། །དེ་ཅིའི་ཕྱིར་ཞེ་ན། མི་དེ་ཉིད་མཚན་དུ་བདག་གིས་ཀྱང་ལམ་ཐོབ་ཅེས་ཟེར་


[054-261a0] [261A] 
[054-261a1] ༄༅། །མི་གཞན་གྱིས་ཀྱང་ལམ་ཐོབ་བོ། །ཞེས་ཟེར་བརྗོད་ཅིང་བཤད་དེ། འཕྲུལ་གྱི་མིས་ཡོན་ཕུལ་བ་ཐུགས་ཐུབ་པར་ལེན་ཏེ། དེ་ལྟ་བུའི་མི་ནི། ལྷ་དང། མི་དང་
[054-261a2] འཇིག་རྟེན་ཐམས་ཅད་ཀྱི་དགྲ་ངན་པ་ཆེན་པོ་ཞེས་བྱའོ། །དེ་ལྟ་བུའི་མི་གཏི་མུག་གིས་མཆོག་གི་བདེན་པའི་གཞུང་བཤད་པ་ཐོས་ན་དངངས་དོགས་ཤིང་འཇིགས་སྐྲག་
[054-261a3] པ་ནི། ཁུང་ཟབ་མོར་ལྟུང་བ་དང་མཚུངས་སོ། །ཤཱ་རིའི་བུ། དགེ་སློང་གཞན་དོན་འདི་ལྟ་བུ་ལ་སྲེད་པ་ཡོད་དེ། ལྷན་ཅིག་ཏུ་འདུས་ཚོགས་ནས་སངས་རྒྱས་རྣམས་ཀྱི་བླ་ན་
[054-261a4] མེད་པའི་བྱང་ཆུབ་དྲལ་བཤིག་གོ། དེའི་ཚེ་ལེ་ལོ་ཡར་སྐྱེ་བའི་མི་ཡོན་པོ་ཆགས་པ་མང་སྟེ། བདུད་ངན་པས་ཀྱང་ཁྱིམ་ན་འདུག་པ་དང། ཁྱིམ་ནས་བྱུང་བའི་སེམས་བསླད་
[054-261a5] དཀྲུགས་ཏེ། ཆོས་མ་ཡིན་པ་ལ་ཆགས་པར་བྱས་སོ། །དྲང་པོའི་ཆོས་འཆད་པ་ལ་ནི། ར་མདའ་གཏོང་བ་ཉུང་བས་ཐལ་བྱུང་གྱེས་ཞིག་སྟེ་སླར་ཚུགས་པར་མི་རུང་ངོ། །ཤཱ་རིའི་བུ་
[054-261a6] དེའི་ཚེ་འཇིག་རྟེན་ན་དགེ་སློང་གཞོན་ནུ་མང་དུ་ཡོད་དེ། དབང་པོ་རྣོ་བ་ཡོད་དོ། །ཇི་ལྟ་ཞེས་བྱས་ན། ཁྱིམ་ནས་བྱུང་བ་གཞན་ནི་ངན་འཁྲུག་པའི་ལྷག་མ་ཡོད་པས་སླར་མིའི་
[054-261a7] ནང་དུ་སྐྱེས་ནས་གདོད་ཡང་སླར་ཁྱིམ་ནས་བྱུང་སྟེ། དགེ་སློང་དེ་དག་རྟོག་ཅིང་འདྲི་བ་ལ་དགའ་ཞིང་མོས་པས་སངས་རྒྱས་ཀྱི་ཆོས་མཆོག་གི་བདེན་པའི་གཞུང་རྗེས་གཅོད་


[054-261b0] [261B] 
[054-261b1] །ཤཱ་རིའི་བུ། ལེ་ལོ་ཡར་སྐྱེ་བ་རྣམས་ནི་བདུད་ཀྱིས་བསླད་དཀྲུགས་པས་སྲོག་གསོ་བ་འབའ་ཞིག་ཚོལ་ཏེ། བདེན་པར་མི་ཐ་མལ་པ་ཡིན་ན། བདག་ན་རེ། དགྲ་
[054-261b2] བཅོམ་པའོ། །ཞེས་ཟེར་ཏེ། དགེ་སློང་གཞོན་ནུ་རྣམས་ལ་སོགས་པ་ལ་ཟེར་པ། ལུས་དང། ཁ་དང། ཡིད་དགེ་ན། དེ་ནི། སངས་རྒྱས་ཀྱི་ཆོས་ཀྱི་མཆོག་གི་བདེན་པའི་གཞུང་ཡིན་ནོ། །
[054-261b3] ཚུལ་ཁྲིམས་གཙང་མ་ལེགས་པར་བསྲུངས་ལ་ཆོས་ཀྱི་ཡི་གེ་ཁ་དོན་དང་བཀླགས་ཏེ་མང་པོ་ཐོས་པ་འགྲུས་པར་སྤྱད་ན། དེའི་མིང་མི་འགལ་བར་བརྗོད་པའི་རྒྱུ་ཞེས་བྱ་སྟེ། དེ་ནི་
[054-261b4] སེམས་གཙང་ཞིང་སངས་རྒྱས་ལ་ཡིད་ཆེས་པའོ། །གཅིག་ཏུ་ན་མཆོག་གི་བདེན་པའི་གཞུང་ཡོད་ཀྱི། སེམས་ཀྱི་ནང་དུ་བཏགས་པ་བཞིན་གཅིག་ཏུ་ན་མྱ་ངན་ལས་འདས་པ་
[054-261b5] བསམ་ན། སྡུག་བསྔལ་རྣམ་གསུམ་འགགས་ཏེ། ལྔ་ཕུང་དང་ཞུགས་པ་བཅུ་གཉིས། ཁམས་བཅོ་བརྒྱ་སྐྱོ་བྲལ་བར་ནུས་སོ། །ཁྱེད་ལ་སོགས་པ་གནས་དབེན་པ་ན་ཕུང་པོ་དང། ཁམས་
[054-261b6] དང། ཞུགས་པའི་ཆོས་འདི་ལ་རྟོགས་ཤིག་དང། ཀུན་རྟོགས་པ་མེད་པའོ། །བདག་གི་ལུས་ལ་བརྟགས་ན། མི་གཙང་བ་རྣམ་པ་མང་སྟེ་ཁྱེད་ལ་སོགས་བས་དེ་ལྟ་བུར་བརྟག་
[054-261b7] ནུས་ན། རྒྱུན་དུ་ཞུགས་པའི་འབྲས་བུ་ཐོབ་བོ། །ཡང་གཅིག་ཏུ་ན་ལྔ་ཕུང་ལ་སོགས་པའི་ཆོས་འདི་ལ་རྟག་པ་མེད། སྡུག་བསྔལ་སྟོང་པ་སྟེ། ཡང་དག་པའི་ང་མེད། སྲ་མཁྲང་བ་


[054-262a0] [262A] 
[054-262a1] ༄༅། །མེད་པར་ཟབ་ཏུ་རྟོགས་ན། གདོང་ལན་གཅིག་ཕྱིར་འོང་བ་ཐོབ་བོ། །བསྒྱུར་ཏེ་ཡང་ཟབ་ཏུ་རྟོགས་ན། ཕྱིར་མི་འོང་བ་དང་དགྲ་བཅོམ་པ་ཐོབ་སྟེ། དེ་ནི། མཆོག་
[054-262a2] གི་བདེན་པ་གཞུང་ཡིན་ཞེས་ཟེར་རོ། །དེའི་ནང་ན་དགེ་སློང་གཞོན་ནུས་སླར་དྲིས་ན། སངས་རྒྱས་ཀྱི་ཆོས་ཀྱི་ན་དགྲ་བཅོམ་པའི་འབྲས་བུ་ཐལ་བྱུང་དུ་མཆོག་གི་གཞུང་ཞེས་བྱའམ་
[054-262a3] ངེད་ལ་སོགས་པའང་དེའི་དོན་ཤེས་ཏེ། དགྲ་བཅོམ་པ་ནི། མཆོག་གི་གཞུང་མ་ཡིན་ནོ། །ད་ལྟར་གྱི་ལྔ་ཕུང་འདི་དྲན་ཞིང་བསམ་པས་སྐྱེས་སམ། མི་དྲན་པ་བསམ་པས་སྐྱེས་
[054-262a4] ལན་གླན་པ་ལྔ་ཕུང་གིས་དྲན་པ་བསམ་པས་སྐྱེས་སོ། །མི་དྲན་མ་བསམ་པས་མི་སྐྱེའོ། །ཡང་དྲིས་པ། དྲན་པ་བསམ་པ་དང་ལྔ་ཕུང་ཐ་དད་དམ་ཐ་མི་དད། ལན་སྨྲས་པ། ལྔ་ཕུང་
[054-262a5] དང་མཚུངས་ཏེ། དྲན་པ་བསམ་པའང་དེ་བཞིན་ནོ། །ཡང་དྲིས་པ་ལྔ་ཕུང་དང་མཚུངས་ཏེ། དྲན་པ་བསམ་པའང་དེ་བཞིན་དུ་ཟིན་ན། ལྔ་ཕུང་སེམས་པ་སུ་ཡིན། ལན་སྨྲས་
[054-262a6] པ། ལྔ་ཕུང་སེམས་པ་མེད་དུ་ཟིན་ན། མྱ་ངན་ལས་འདས་པའང་མེད་དོ། །བདེན་པར་ན་ལྔ་ཕུང་སེམས་པ་མེད་དོ། །དེ་ལྟ་བས་ན་དྲང་པོའི་འཕགས་པའི་ལམ་བརྒྱད་སྤྱད་དེ་
[054-262a7] མྱ་ངན་ལས་འདས་པར་ཆུད་པ་ཡོད་དོ། །ཞེས་ཟེར་རོ། །ཤཱ་རིའི་བུ། མ་འོངས་པའི་དུས་ན་དགེ་སློང་འདི་ལྟ་བུའི་བཟོད་པ་འབྱོར་གྱུར་བ་མང་ངོ། །ཤཱ་རིའི་བུ། དེའི་ཚེ་ཚོགས་


[054-262b0] [262B] 
[054-262b1] སངས་རྒྱས་ཀྱི་ཆོས་མཆོག་གི་བདེན་པའི་གཞུང་ཐོས་པར་དགའ་ན། ལེ་ལོ་ཡར་སྐྱེ་བ་དེས་བཤད་པ་ཐོས་པ་དང། སེམས་ལ་དོགས་ཤིང་འགྱོད་
[054-262b2] པ་སྐྱེས་ཏེ། ཁུང་ཟབ་མོར་ལྟུང་བ་དང་མཚུངས་ནས་ཀུན་འདི་སྐད་ཟེར་རོ། །ཀྭའི་སངས་རྒྱས་ཤཱཀྱ་ཐུབ་པའི་ཆོས་ནི། ད་མྱུར་དུ་མེད་ལ་ཐུག་གོ། ཞེས་ཟེར་རོ། །ཤཱ་རིའི་བུ། དེའི་ནང་
[054-262b3] ན་དགེ་བ་འཕྱོར་གྲུབ་པའི་དགེ་སློང་ཡོད་པས། དགེ་སློང་འདི་ལ་འདི་སྐད་བྱས་སོ། །མི་གཏི་མུག་སྟོང་པར་རྒས་པ་ལེ་ལོ་ཡར་སྐྱེ་བ་ལྔའི་མཚན་མ་དང། ལྔ་ཕུང་གི་མཚན་མ་དང་
[054-262b4] ཞུགས་པ་བཅུ་གཉིས་དང། ཁམས་བཅོ་བརྒྱད་ཀྱི་མཚན་མ་ཡོད་དུ་ཟིན་ན། ཚིག་དེ་ཉན་ཏོ། །ཞེས་ཟེར་ཏེ། མི་དགའ་ནས་རང་སྟན་ལ་འདུག་པ་ལངས་ཏེ་སོང་ངོ། །ཤཱ་རིའི་བུ། དེའི་
[054-262b5] ཚེ་ན་ལྷ་རྣམས་སེམས་ཤིན་ཏུ་དགའ་ཞིང་གཞའ་སྟེ་ཕྱོགས་པ་ཞིར་སྐད་ཕྱུང་སྨྲས་པ། སངས་རྒྱས་ཤཱཀྱ་ཐུབ་པའི་སློབ་མ་མཁས་པ་ད་དུང་ཡོད་དོ། །ཞེས་ཟེར་ཏོ། །དེའི་ཚེ་མི་
[054-262b6] གཞན་ལ་སོགས་པའང་དགེ་བའི་རྩ་བ་མི་ཉུང་བས་མི་གཙང་བ་དེ་བཤད་པ་ཐོས་པར་མི་དགའ་སྟེ། དེ་ནི། བདག་ཏུ་ལྟ་བ་དང་གང་ཟག་ཏུ་ལྟ་བའོ། །ལྷ་རྣམས་ཀྱིས་འདི་ཐོས་པ་
[054-262b7] དང། ཀུན་ཤིན་ཏུ་དགའ་སྟེ། དབང་པོ་རྣོ་བ་དེ་སྙན་པར་བསྟོད་པ་བསྔགས་ཏེ་འདྲི་ཞིང་ལན་ལྡོན་པ་ལ་དགའ་སྲེད་པས། ཀུན་གྱིས་སྐྱེ་བ་མེད་པའི་ཆོས་ཀྱི་བཟོད་པ་ཐོབ་པ་ཡང་


[054-263a0] [263A] 
[054-263a1] ༄༅། །དག་ཆེས་ཟེར་ཏོ། །དེ་ལྟ་བུ་ལ་སོགས་པ་མི་གནས་གཅིག་ཏུ་འདུག་སྟེ་ལྷན་ཅིག་ཏུ་བསྡོངས་ཏེ་འགྲོགས་ལ་མི་ཕལ་ཉུང་ལ་དཔུང་སྡོམས་ཀྱང་ཞན་ཏོ། །
[054-263a2] ཤཱ་རིའི་བུ། དེའི་ཚེ་བའི་བུ་ཡང་དག་པ་རྣམས་ཀྱང་རིགས་ཀྱི་རྒྱུད་ལ་ཚིག་ནོར་བ་མེད་ན། ཡོན་མི་ཐོབ་པ་དང། མཆོད་རྟེན་དང། གཙུག་ལག་ཁང་དུ་མི་གནས་པ་ལྟ་སྨོས་
[054-263a3] ཀྱང་ཅི་དགོས། ཤཱ་རིའི་བུ། ཁྱོད་རེ་ཞིག་ལྟོས་ཤིག་དེ་ནས་ཡང་དག་པར་གཤེགས་པས་ཐལ་བྱུང་བརྙས་བཤུད་པ་བྱས་ཏེ། ང་མེད་པར་འདས་པའི་ཕྱི་ན་ངའི་བུ་རྣམས་ལ་
[054-263a4] སོགས་པ་ཅིའང་ཐོབ་པ་མེད་པའི་བཟོད་པ་ཞི་བ་ལ་མཁས་པས་ཀྱང་དེའི་ཚེ་ང་ལ་བརྙས་སྨད་དོ། །དེ་ལྟ་བས་ན། བསྐལ་པ་གྲངས་མེད་པའི་བར་དུ་དགྲ་རྣམས་ཕུལ་ནས་ལྷའི་བུ་རྒྱལ་
[054-263a5] པོ་རྣམས་ཐམས་ཅད་བསྟན་ཏེ་སེམས་གཙང་དག་པར་བྱས་སོ། །དེ་ནས་གདོད་ངའི་བུ་རྣམས་ཀྱིས་ཕའི་གྲལ་བདེ་བར་ཐོབ་པར་བྱས་སོ་།ཤཱ་རིའི་བུ། ཡང་དག་པར་གཤེགས་
[054-263a6] པས་འཇིག་རྟེན་གྱི་མི་དང། ལྷ་ཐམས་ཅད་དབང་དུ་བྱས་ཏེ། ཡང་དག་པར་གཤེགས་པས་ཆོས་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་སྟེ་བླ་ན་
[054-263a7] མེད་པའི་ཆོས་ཀྱི་འཁོར་ལོ་བསྐོར་ཏོ། །དགེ་སྦྱོང་དང། བྲམ་ཟེ་དང། ལྷ་དང། བདུད་དང། ཚངས་པས་བསྐོར་མི་ནུས་སོ། །ཤཱ་རིའི་བུ། དེ་ལྟར་མངོན་པར་བསྟན་པ་ཡང་


[054-263b0] [263B] 
[054-263b1] དག་པར་རྫོགས་པའི་བྱང་ཆུབ་འདི་ངའི་སློབ་མ་རྣམས་ལ་སོགས་པས་རྒྱ་ཆེར་བཀྲམ་ཞིང་ཁྱབ་པར་བྱས་ན། མི་ངན་
[054-263b2] གཞན་རྣམས་ཀྱིས་མངོན་པའི་དབང་བྱ་མི་ནུས། འཇིགས་པ་མེད་པའི་སྦྱིན་པའང་མི་ནུས་སོ། །ཤཱ་རིའི་བུ། དཔེར་ན། སྦྲང་རྩི་བུམ་པ་ལམ་གྱི་བཞི་མདོར་བཞག་སྟེ་ཚིག་འདི་སྐད་
[054-263b3] བྱས་པ་དང་མཚུངས་སོ། །མི་ལ་ལ་ཞིག་གིས་སྤུ་ཉག་མ་གཅིག་གིས་ཐོག་མ་ཙམ་ཞིག་ཟ་ཕོད་ན། རྟག་པར་མི་རྒ་མི་འཆིའོ། །དེ་ནས་ལྷ་དང་འཇིག་རྟེན་གྱི་མི་རྣམས་སོ་སོར་རལ་
[054-263b4] གྲི་མཚོན་ཆ་ཐོགས་ཏེ་བུམ་པའི་དྲུང་ན་དེའི་ཚེ་སྲུང་བ་རྣམས་སོ་སོ་ནས་ཚིག་འདི་སྐད་འཛེར་ཏོ། །མི་ལ་ལ་སྤུ་ཉག་མ་གཅིག་ཟ་བ་ཡོད་ན། བདག་ཅག་གིས་གསད་དོ་ཞེས་འཛེར་ཏོ། །
[054-263b5] ཤཱ་རིའི་བུ། དེའི་ནང་ན་མི་གཅིག་མཁྱུད་པུར་འདི་སྙམ་དུ་སེམས་སོ། །བུམ་པ་འདིའི་ནང་གི་སྦྲང་རྩི་ལ་སྤུ་ཉག་མ་གཅིག་ཐོག་མ་ཙམ་ཞིག་ཟོས་ན། མི་རྒ་མི་ཤི་ན། བདག་ད་ཅིའི་ཕྱི་
[054-263b6] ནས་ཤི་བས་འཇིགས་ཤིང་མི་ཟ། ཐོབ་ཏུ་ཟིན་ཏེ་མི་ཟ་ན། མོད་བཞིན་སྲུང་མ་རྣམས་ཀྱིས་འཇིགས་པ་མེད་པ་ལ་བརྟགས་ཏེ། རྒ་བ་དང། ན་འཆི་མེད་པར་ཡང་ཐོབ་པར་རུང་ན། དེ་
[054-263b7] བཞིན་དུ་སེམས་བཏུལ་ཏེ་ཚེ་སྲོག་མི་ཕངས་པར་ཐལ་བྱུང་བུམ་པའི་ནང་དུ་སོང་ན། སྲུང་མ་རྣམས་སོ་སོར་རལ་གྲི་དང། མཚོན་ཆ་ཁྱེར་ཏེ་བརྟོད་ནས་བསད་པར་བྱས་སོ། །ཤཱ་


[054-264a0] [264A] 
[054-264a1] ༄༅། །རིའི་བུ། མི་དེས་རལ་གྲི་མཚོན་ཆས་མ་ཕོག་པར་རྟུལ་ནུས་ཏེ། ཐིགས་པ་གཅིག་ཟོས་སུ་ཟིན་ན། རྒུད་པའི་ནད་པས་ཐར་ཏེ། རྒ་ཤིའང་མེད་དོ། །དེ་ལྟ་སྟེ་
[054-264a2] ཤཱ་རིའི་བུ། མི་ངན་པ་མང་དུ་ཡོད་པས། བདུད་དང་བདུད་ཕལ་རྣམས་ཀྱིས་ངའི་ཆོས་མེད་པར་བྱ་བར་བྱས་སོ། །ཡང་དག་པར་གཤེགས་པ་འདས་པའི་ཕྱི་ནས་མི་ལ་ལ་ཞིག་སྟོང་
[054-264a3] པ་ཉིད་ཆོས་བཞིན་དུ་ནུས་ཏེ། ཁོང་དུ་ཆུད་ལ་ཐེ་ཚོམ་མེད་ན་གདོད་ཆོས་སོ་ཅོག་ལ་སེམས་ཀྱིས་ཅིའང་ཐོགས་པ་མེད་དོ། །བླ་མའི་བཟོད་པ་འབྱོར་གྲུབ་པོ། །དེའི་ཚེ་མི་ངན་
[054-264a4] པས་བརྙས་ཏེ་ཆོས་ལམ་དེ་དྲལ་བཤིག་པར་བྱས་མོད་ཀྱི། མི་དེས་ལུས་དང་སྲོག་མི་ཕངས་པར་ནུས་ན། བརྩོན་འགྲུས་རྟག་ཏུ་སྤྱོད་ན་ཆོས་སོ་ཅོག་ཀུན་ཆུད་ལ་སྐྱེ་བའང་མེད་
[054-264a5] བྱ་བའང་མེད་དེ། སྐྱེ་རྒ་ན་འཆི་ལས་གྲོལ་ཐར་པ་ཐོབ་པོ་།ཤཱ་རིའི་བུ། སྦྲང་རྩིའི་བུམ་པ་ནི། སངས་རྒྱས་ཀྱི་ཆོས་ཀྱི་གཞུང་ཡིན་ནོ། །ལྷ་དང་འཇིག་རྟེན་གྱི་མི་རྣམས་ཀྱིས་བུམ་
[054-264a6] པ་བསྲུངས་པ་ནི། མི་ངན་བདུད་ཀྱི་དོན་ལ་སྲེད་པ་ཡིན་ཏེ། བདག་གི་བསོད་ནམས་ཆེན་པོའང་སྟོར། མི་གཞན་ཡང་དག་པའི་མཚན་མ་སྤྱད་པའང་བཀབ་སྟེ། བསོད་ནམས་
[054-264a7] ཆེན་པོ་སྟོར་བར་བྱས་སོ། །ཤཱ་རིའི་བུ། ལེ་ལོ་ཡར་སྐྱེ་བ་ནི་ཀུན་བདུད་ཀྱི་གྲོགས་པོ་ཡིན་ཏེ། བདུད་ཀྱི་དོན་གྲུབ་པར་སྟོན་ཅིང་ཀུན་སྐྱེ་བ་མེད་པའི་ཆོས་ལ་འཕྱ་ཞིང་


[054-264b0] [264B] 
[054-264b1] །ཡང་ཤཱ་རིའི་བུ། མི་གཙང་བ་འཆད་པ་ནི། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སམས་ཅན་དུ་ལྟ་བ་དང་ལྔ་ཕུང་དང། ཞུགས་པ་བཅུ་གཉིས་དང། ཁམས་བཅོ་
[054-264b2] བརྒྱད་དུ་ལྟ་བ་སྟེ། མཐོང་བར་ཐོབ་ཅེས་ཟེར་ཞིང་སེམས་ལ་ལམ་ཐོབ་པར་འཛིན། མྱ་ངན་ལས་འདས་པ་ཐོབ་པར་འཛིན་ཏེ། ཀུན་གྱིས་ཀྱང་འདི་ལྟ་བུ་དྲང་པོ་ཆོས་ལ་འཕྱ་ཞིང་
[054-264b3] སྐྲོད་དོ། །ཅིའི་ཕྱིར་ཞེ་ན། མི་དེ་དག་ཁང་སྟོང་པ་ལ་འདོད་ཆགས་པའི་ཕྱིར་བདུད་རྣམས་ཀྱང་མ་ཡིན་ལ། བདུད་ཀྱིས་ཀྱང་བསླད་དཀྲུགས་པས་ངའི་དྲང་པོའི་ཆོས་ནི། བདུད་ཀྱི་དོན་
[054-264b4] དུ་བྱས་སོ། །ཤཱ་རིའི་བུ། ཁྱིམ་ན་འདུག་པའང་རུང། ཁྱིམ་ནས་བྱུང་བའང་རུང་སྟེ། བདག་ཏུ་ལྟ་བ་མེད། གང་ཟག་ཏུ་ལྟ་བ་མེད། སེམས་ཅན་མེད་དེ། མཐའ་ཡུན་དུ་སྟོང་པའི་
[054-264b5] ཆོས་ཐོས་ལ་དངངས་དོགས་ཤིང་སྐྲག་ན། དེ་ལྟ་བུའི་མི་ནི། བདུད་ཀྱིས་བསྟན་བསླབ་པར་མངོན་ཏེ། རི་མོའི་དགེ་སློང་ཡིན། ཆོས་རྐུ་བའི་ཆོག་ངན་པ་ཡིན་ནོ། །ཤཱ་རིའི་བུ། དེ་ལྟ་བུའི་
[054-264b6] མི་ནི། བདག་ཏུ་ལྟ་བ་དང། སེམས་ཅན་དུ་ལྟ་བ་དང། ཡོད་པར་མཐོང་བ་དང། མེད་པར་མཐོང་བ་དང། རྟག་པར་མཐོང་བ་དང་ཆད་པར་མཐོང་བ་ཡིན། ཀུན་བདུད་ཀྱི་མི་སྟེ་
[054-264b7] སངས་རྒྱས་ཀྱི་སློབ་མ་མ་ཡིན་ནོ། །ཇི་ལྟ་ཞེ་ན། ངའི་ཆོས་ཀྱི་ཡི་གེའི་ནང་ནས་བཤད་པ་འཇིག་རྟེན་ཐམས་ཅད་ཀུན་ནི། སྟོང་པ་སྟེ། ངའི་མེད་པའི་གནས་ཀྱང་མེད། ཟག་པ་


[054-265a0] [265A] 
[054-265a1] ༄༅། །མེད། སེམས་ཅན་མེད། རྟག་པ་མེད། མི་འགྱུར་བ་མེད། མི་འཇིགས་པའི་ཆོས་མེད་ན། དེ་ལྟ་བུའི་མི་ངན་པས་ཀྱང་ཀུན་གྱིས་ཆོས་ཀྱི་ཡི་གེ་དང། ཁ་
[054-265a2] ཏོན་དུ་བཀླགས་ཏེ་མི་གཞན་ལ་བཤད་ན། སེམས་ཅན་ནི། བདག་ཏུ་ལྟ་བ་དང། གང་ཟག་ཏུ་ལྟ་བ་ལ་ཆགས་པ་དེ་ལྟ་བུའི་མི་གཏི་མུག་ནི། མིང་སྡུག་བསྔལ་གྱི་རྒྱུ་བྱེད་
[054-265a3] པ་ཞེས་བྱའོ། །མིང་མགོ་གཉིས་བསྒྱུར་བ་ལ་བཟློག་པ་ཞེས་བྱའོ་།མིང་འཐབ་འཁྲུག་ཅིག་དགེ་འདུན་འཇིག་པ་ཞེས་བྱའོ། །མིང་ལམ་གྱི་ཆོས་བསྒོས་པ་སྦགས་པ་ཞེས་
[054-265a4] བྱའོ། །མིང་དགེ་སྦྱོང་ནང་གི་རྟོག་པ་ཞེས་བྱའོ། །མིང་སྡིག་པ་ངན་པ་སྨེ་བཙོག་པ་ཞེས་བྱའོ། །མིང་ཚིག་གི་བཤད་པ་འབའ་ཞིག་ཡོད་ཅེས་བྱའོ། །མིང་སྒྱུ་མའི་དགེ་སྦྱོང་
[054-265a5] ཞེས་བྱའོ། །མིང་དགེ་སྦྱོང་གི་ནང་གི་དབུལ་པོ་ཞེས་བྱའོ། །མིང་ཁུར་ལྕི་བ་ཁྱེར་ཞེས་བྱའོ། །མིང་སངས་རྒྱས་རྣམས་ལ་བརྙས་བསླུས་པ་ཞེས་བྱའོ། །མིང་ལོག་པའི་སྡིག་མཐོང་
[054-265a6] བ་ཞེས་བྱའོ། །ཤཱ་རིའི་བུ། དེ་ལྟ་བུའི་མི་མིང་ལོག་པའི་དགྲ་ངན་པ་ཆེན་པོ་ཞེས་བྱའོ། །མིང་ངན་པའི་བཤེས་གཉེན་ཞེས་བྱའོ། །མིང་ཚུལ་ཁྲིམས་ཞིག་པ་ཞེས་བྱའོ། །མིང་
[054-265a7] ཡོན་པོ་ཐོབ་པ་ཞེས་བྱའོ། །མིང་མུར་འདུག་ཅེས་བྱའོ། །མིང་བདེན་པ་སྤྱད་པ་མེད་པ་ཞེས་བྱའོ། །མིང་གྲོགས་ངན་པ་ཞེས་བྱའོ་།མིང་གསེད་པའི་འདྲེ་ཞེས་བྱའོ། །མིང་


[054-265b0] [265B] 
[054-265b1] །མིང་མནམ་སྨེ་ཞེས་བྱའོ། །མིང་ཚ་བས་སྲེག་ཞེས་བྱའོ། །མིང་གཅམ་སྒྱུ་ཞེས་བྱའོ། །མིང་མུན་གནག་ལྟུང་ཞིང་འདུག་ཅེས་བྱའོ། །མིང་ཚལ་ནགས་སྟུག་
[054-265b2] པོར་ཞུགས་ཞེས་བྱའོ། །མིང་སྐྱེ་ཤི་བཞིན་དུ་འབབ་ཅེས་བྱའོ་།མིང་ངན་པ་རིས་ཀྱིས་འབྱུང་ཞེས་བྱའོ། །མིང་སེམས་ཅན་དམྱལ་བ་ཞེས་བྱའོ། །མིང་བྱོལ་སོང་ཞེས་བྱའོ། །མིང་
[054-265b3] ཡི་དྭགས་ཞེས་བྱའོ། །མིང་ལྷ་མ་ཡིན་ཞེས་བྱའོ། །མིང་ལམ་དུ་མི་འཇུག་པ་ཞེས་བྱའོ། །མིང་མི་ལ་བརྙས་བསླས་ཞེས་བྱའོ། །མིང་རང་གི་ལུས་ལ་སྟོང་པ་ཞེས་བྱའོ། །མིང་མོ་
[054-265b4] དང་མཚན་སྤྱོད་པ་ཞེས་བྱའོ། །མིང་སྒྲ་ཆེན་པོ་འབོད་འགྲོགས་ཞེས་བྱའོ། །མིང་ཁེའི་ཞར་ལ་ཁེ་ཚོལ་བ་ཞེས་བྱའོ། །མིང་གཞན་ལ་འགོ་ཞིང་ཞེན་པ་ཞེས་བྱའོ། །མིང་རྟག་པར་
[054-265b5] འདྲན་ཏོར་བྱེད་པ་ཞེས་བྱའོ། །མིང་སེམས་འཁྲག་འཁྲུགས་པ་ཞེས་བྱའོ། །མིང་གནོད་དོ་ཅོག་ལ་བརྐམ་པ་ཞེས་བྱའོ། །མིང་གཤེ་ཞིང་གནོད་པ་ཞེས་བྱའོ། །མིང་གཏི་མུག་སྨོད་
[054-265b6] པ་ཞེས་བྱའོ། །མིང་ནོར་བརྙས་པ་ལ་སྲེད་པ་ཞེས་བྱའོ། །མིང་རྒུད་པའི་མྱ་ངན་གྱི་གནས་ཞེས་བྱའོ། །མིང་གྲོལ་ཐར་མེད་པ་ཞེས་བྱའོ། །མིང་མྱ་ངན་འཁྲུགས་པས་བཅིངས་པ་
[054-265b7] ཞེས་བྱའོ། །མིང་དགེ་སྦྱོང་གི་ལུས་མ་ཡིན་ཏེ་རི་མོའི་དགེ་སྦྱོང་ཞེས་བྱའོ། །དགེ་སྦྱོང་དག་དགེ་སྦྱོང་མནམ་སྨེ་བ། དགེ་སྦྱོང་སྦང་རྣ་ཞེས་བྱའོ། །མིང་དགང་པར་དཀའ་ཞེས་


[054-266a0] [266A] 
[054-266a1] ༄༅། །བྱའོ༑ ༑མིང་གསོ་དཀའ་བ་ཞེས་བྱའོ། །མིང་ཆོག་ཞིག་པ་ཞེས་བྱའོ། །མིང་ཁྲེལ་བསལ་མེད་པ་ཞེས་བྱའོ། །མིང་མགོ་གཏུབས་བཅད་པ་ཞེས་བྱའོ། །མིང་
[054-266a2] ལུས་གཟུགས་ཞིག་པ་ཞེས་བྱའོ། །མིང་ཆོས་གོས་མགུལ་བར་བཏགས་པ་ཞེས་བྱའོ། །མིང་རང་མུན་ནག་ཏུ་ཞུགས་པ་ཞེས་བྱའོ། །མིང་འདོད་ཆགས་མང་པོ་ཞེས་བྱའོ། །མིང་
[054-266a3] ཞེ་སྡང་མང་པོ་ཞེས་བྱའོ། །མིང་གཏི་མུག་ཆེན་པོ་ཞེས་བྱའོ་།མིང་བཀབ་པ་ལྔས་བསྒྲིབས་གཡོགས་པ་ཞེས་བྱའོ། །མིང་ནུབ་པ་ཞེས་བྱའོ། །མིང་སྒྱུ་མ་ཞེས་བྱའོ། །མིང་
[054-266a4] སྟོང་པ་ཞེས་བྱའོ། །མིང་མུགས་པ་ཞེས་བྱའོ། །ཤཱ་རིའི་བུ། དེ་ལྟ་བུའི་མི་སྟོང་པ་ཞེས་བྱ་བ་སངས་རྒྱས་ཆོས་སོ་ཅོག་གིས་དགེ་བར་བསྟོད་པའི་མིའི་མཚན་ལས་ལོག་སྟོར་
[054-266a5] བས་ན༑ མིང་སྟོར་བ་ཞེས་བྱའོ། །དགེ་སྦྱོང་ངོ་ཅོག་གི་ལེགས་པའི་དོན་དང། དགེ་སྦྱོང་གི་ཆོས་ཀྱི་དོན་ལ་ལོག་སྟོར་བས་ན། མིང་སྟོར་བ་ཞེས་བྱའོ། །ཇི་ལྟ་བུར་ན་སྒྱུ་མ་
[054-266a6] ཞེས་བྱ་འཕགས་པ་ཆོས་ཀྱི་ཕྱི་ལོགས་ན་འདུག་པས་ནི། མིང་སྒྱུ་མ་ཞེས་བྱའོ། །སྟོང་པ་དང་མཚན་མ་མེད་པ་དང་སྨོན་པ་མེད་པའི་ཆོས་བསྲིངས་སྤངས་པས་ན། མིང་སྒྱུ་མ་
[054-266a7] ཞེས་བྱའོ། །ཤཱ་རིའི་བུ། དེ་ལྟ་བུའི་མི་ངན་པ་ནི། བདུད་དགའ་བར་བྱ་ནུས་ཏེ། སྒྱུ་མ་མི་བདེན་པའི་ཆོས་ལ་སྲན་ཐུབ་པར་འདོད་ཆགས་ནུས་པས་ན། ཐ་མལ་བ་དང་


[054-266b0] [266B] 
[054-266b1] སྡོག་ངན་པའི་མིའི་མཚན་ནོ་ཅོག་ཚང་སྟེ་ལྡན་པར་ཡོད་པས་ཆོས་ཀྱི་བཟོད་པ་ཐོབ་པ་མི་འདྲའོ། །དགེ་སྦྱོང་གི་ཆོས་ཀྱི་དོན་དང། དགེ་སྦྱོང་གི་ལེགས་པའི་དོན་དང། བརྒྱ་
[054-266b2] སྟོང་ཁྲི་དེའི་ཆ་གཅིག་ཀྱང་མེད་དོ། །ཤཱ་རིའི་བུ། དེ་ལྟ་བས་ན། མིང་སྟོང་པ་ཞེས་བྱའོ། །སྒྱུ་མ་ཞེས་བྱའོ། །འཇིག་རྟེན་གྱི་ཁེ་སྲེང་པ་འབའ་ཞིག་ལ་འདོད་ཆགས་ཏེ། དགེ་སྦྱོང་མ་
[054-266b3] ཡིན་པར་ནི། བདག་རང་དགེ་སྦྱོང་ཞེས་ཟེར། ཡོན་མི་བླང་པའི་རིགས་པ་ནི། ཡོན་བླངས་ཏེ་མི་རྟག་པའི་དགྲས་དགྲའི་མཚན་མའི་རྒྱལ་མཚན་བཙུགས་ཞེས་བྱའོ། །ཡང་མིང་
[054-266b4] རང་དབང་གིས་མི་ལ་གསོད་ཅིང་གནོད་པའི་དགྲ་ཞེས་བྱའོ། །མི་དེས་ཟས་ཁམ་གཅིག་ཟོས་པ་ཀུན་གཙང་གདང་བ་མེད་དོ། །ལམ་ལ་ཕྱོགས་པ་དང། ལམ་གྱི་འབྲས་བུ་ཐོབ་པ་
[054-266b5] འབའ་ཞིག་གིས་ཡོན་ཕུལ་བ་ཞུ་བར་ནུས་ན། མི་དེ་ལ་དེ་ལྟ་བུ་མེད་པས་ན་མིང་ཟོས་པ་མི་གཙང་བ་ཞེས་བྱའོ། །ཤཱ་རིའི་བུ། དེ་ལྟ་བས་ན། མིང་སྟོང་པ་ཞེས་བྱའོ། །སྒྱུ་མ་ཞེས་བྱའོ།།
[054-266b6] ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། མི་ལ་ལ་ཞིག་གིས་སྲོག་གཅོད་རྐུ་འཕྲོག་ཡོན་པོར་གཡེམ་རྫུན་ཟེར་ལྕེ་གཉིས་བྱེད་ཁ་ངན་ཁྱལ་བ་ཟེར་འདོད་ཅིང་ཕྲག་དོག་ཞེ་སྡང་ཡོན་པོ་
[054-266b7] ལ་ལྷ་ན། མི་དེ་རྟག་པར་སྲོག་གཅོད་དམ། རྟག་པར་ཚེ་སྲོག་མི་འཕྲོག་བཅོམ་ལྡན་འདས། མི་འཕྲོག་གོ་ཁྱིམ་ན་འདུག་ན་སྲོག་གཅོད་དེ། རྟག་པར་སྲོག་མི་འཕྲོག་པས་


[054-267a0] [267A] 
[054-267a1] ༄༅། །སྲོག་གཅོད་པའི་དུས་ནི། ཉུང། སྲོག་མི་གཅོད་པའི་དུས་ནི་མང་ངོ། །ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། མི་ལ་ལ་ཞིག་རྐུ་འཕྲོག་ན། འཕྲོག་པའི་དུས་མང་
[054-267a2] ངམ༑ བཅོམ་ལྡན་འདས། རྐུ་བའི་དུས་མང་ངོ། །ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། མི་ལ་ལ་ཞིག་ཡོན་པོར་གཡེམ་ན། ཡོན་པོར་གཡེམ་པའི་དུས་མང་ངམ། ཡོན་པོར་མི་
[054-267a3] གཡེམ་པའི་དུས་མང་ངོ། །རྫུན་ཟེར་བ་དང། ཁ་ངན་དང། ལྕེ་གཉིས་དང། ཚིག་ཁྱལ་བར་ཟེར་བ་དང། འདོད་ཅིང་ཕྲག་དོག་དང་ཞེ་སྡང་གི་དུས་མང་ངམ། བཅོམ་ལྡན་འདས་
[054-267a4] ཞེ་སྡང་བའི་དུས་མང་ངོ། །ཤཱ་རིའི་བུ། མི་དགེ་བ་ལམ་འདི་བཅུའི་ནང་ན་གང་སྡིག་ལྕི། བཅོམ་ལྡན་འདས། མི་དགེ་བ་བཅུའི་ནང་ན་ཡོན་པོ་མཐོང་བ་ནི། སྡིག་ལྕིའོ། །ཅིའི་
[054-267a5] ཕྱིར་ཞེས་བགྱིས་ན། བཅོམ་ལྡན་འདས། ཡོན་པོ་མཐོང་བ་ནི། རྟག་པར་སེམས་ལ་དྲི་མ་ཆགས་ཏེ། སེམས་མི་གཙང་མི་གདང་ངོ། །ཤཱ་རིའི་བུས། ངས་ད་ཁྱོད་ལ་བསྒོའོ། །མི་ལ་
[054-267a6] ལ་ཞིག་གིས་ཉི་མ་གཅིག་ལ་སེམས་ཅན་བརྒྱ་སྟོང་ཁྲི་འབུམ་བསད་ཉི་མ་གཅིག་ལ་གསེར་དངུལ་དང། ནོར་རིན་པོ་ཆེ་རྣམ་པ་བརྒྱ་སྟོང་ཁྲི་བརྐུས། ཡོན་པོར་གཡེམ་པ་ནི། ཉིན་
[054-267a7] མཚན་དུ་མི་གཏོང། རྫུན་ཟེར་བ་ནི། རྟག་པར་མི་ལ་བརྙས་བསླུས་ཏེ། ཁའི་ལས་མི་གཙང་བས་ཚིག་བདེན་པ་མེད། ལྕེ་གཉིས་རྟག་པར་འབྱོར་འདུམ་པ་འཇིག་ཅིང་འཇིག་


[054-267b0] [267B] 
[054-267b1] ཁ་ངན་པ་ནི། ཁར་རྟག་པར་ངན་པའི་ལོག་པ་ཟེར་ཏེ། མཉེན་དེས་པ་ཚིག་གཅིག་མི་སྨྲ། ཚིག་ཁྱལ་བ་ཟེར་བ་ནི། རྟ་བའི་ཕྱི་མོ་མེད་དེ། མིས་དོན་དེ་ཐོས་
[054-267b2] ན་གྲངས་མེད་པའི་ཚིག་སྨྲས་ཏེ། འཆལ་འཁྲུགས་སོ། །འདོད་ཆིང་ཕྲག་དོག་ནི། །ཁོང་གཞན་ནོར་ལ་ཆོས་མ་ཡིན་པའི་སེམས་སྐྱེས་སོ་།ཞེ་སྡང་ནི། རྒྱུ་རྐྱེན་མིད་པ་ལས་གློ་བུར་དུ་
[054-267b3] ཞེ་སྡང་ལངས་ཏེ་འཁོན་པ་སྲེལ་བ་ལས་སེམས་གདང་ངོ། །ཡོན་པོ་མཐོང་བ་ནི། ལམ་མ་ཡིན་པས་སྦྱང་བ་ལ་སྲེད་དོ། །ཤཱ་རིའི་བུ་ཁྱོད་ཀྱི་ཡིད་ལ་ཇི་སྙམ། མི་ལ་ལ་ཞིག་
[054-267b4] གིས་དེ་ལྟ་བུའི་མི་དགེ་བའི་ཆོས་འབྱོར་གྲུབ་ན་སྡིག་མང་ངམ་མི་མང། བཅོམ་ལྡན་འདས། ཤིན་ཏུ་མང་ངོ། །ཤཱ་རིའི་བུ། ངས་ཁྱོད་ལ་བསྒོའོ། །མི་ལ་ལ་ཞིག་གིས་ལོ་
[054-267b5] བརྒྱའི་བར་དུ་འདི་ལྟ་བུ་མི་དགེ་བ་སྡིག་པ་བཅུའི་སྡིག་འབྱོར་གྲུབ་པ་བས་ནི། ཚུལ་ཁྲིམས་ཞིག་པའི་དགེ་སློང་གིས། [?] ཉིན་གཅིག་མཚན་གཅིག་གི་བར་དུ་ཁོང་གཞན་
[054-267b6] གྱི་ཡོན་བླངས་པ་སྡིག་པ་དེ་བས་ཆེའོ། །ཅིའི་ཕྱིར་ཞེ་ན། སྲོག་གཅོད་པ་དེ་ནི། མི་གཞན་གྱིས་རིག་པ་མང། མི་གཞན་གྱིས་ཤེས་པ་མང། མིའོ་ཅོག་གི་མི་སྡིག་པའི་དགྲ་
[054-267b7] སྟེ༑ མི་ཀུན་གྱིས་གསོད་ཅིང་སྲོག་འཕྲོག་པ་ཡིན་པར་ཤེས་ཏེ། སྡིག་མི་སྨྲ། རྙོག་ཅིང་བསྒོམས་ཞེན་པ་ཡིན་ཏེ། མི་དགེ་མི་དེས་བས་མིའོ་ཅོག་གིས་སྤངས་སོ། །ཡང་ཤཱ་


[054-268a0] [268A] 
[054-268a1] ༄༅། །རིའི་བུ། སྲོག་གཅོད་པའི་མི་གཞན་གྱིས་སྲོག་འཕྲོག་པ་མང་བས་བར་བར་སྐྱེ་བའི་སེམས་སྐྱེས་ཏེ། མི་རིགས་པ་དང། མཐར་སྡིག་གི་ལམ་ཐོབ་པར་རང་
[054-268a2] གིས་ཤེས་སོ། །མི་ཀུན་གྱིས་ཀྱང་ངན་ཅིང་ཚུལ་ཁྲིམས་མེད། སྨེ་བར་ཤེས་སོ། །མི་དེ་ལ་ལེགས་པའི་སྤུའི་ཉག་མའི་བཅུ་ཚལ་གྱི་བརྒྱ་ཆ་གཅིག་ཙམ་ཡང་མི་རེག་ན། དཔལ་
[054-268a3] ཞིང་གི་ཡོན་མི་ཐོབ་པ་ལྟ་སྨོས་ཀྱང་ཅི་དགོས། ཡང་ཤཱ་རིའི་བུ། སྲོག་གཅོད་པ་མི་དེའི་བུ་སྨད་ནི། མི་ཀུན་གྱིས་ཤེས་རིག་སྟེ་བཀུར་སྟི་མི་བྱ། འདུག་ཏུའང་མི་སྟེར་ན། ཡོན་མི་
[054-268a4] སྦྱིན་པ་ལྟ་སྨོས་ཀྱང་ཅི་དགོས། སྲོག་གཅོད་པའི་མི་ནི། ནོར་གྱིས་རང་འཚོ་ཞིང་བུ་སྨད་གསོ་སྐྱེད་དོ། །བར་བར་དགེ་སྦྱོང་དང་བྲམ་ཟེ་ལ་ཡོན་ཕུལ་ཏེ། དེའི་ལན་གྱིས་མཛངས་
[054-268a5] ཤིང་འཕྲུལ་བའི་དགེ་སྦྱོང་དང་ཕྲད་ནས་དེ་ལ་ལམ་གྱི་ཆོས་བཤད་ནས་སྲོག་གཅོད་པ་སྤངས་པར་བསྟན་ནས་སྲོག་གཅོད་པའི་ལས་དེ་བཏང་སྟེ། སངས་རྒྱས་ཀྱི་ཆོས་ལ་
[054-268a6] ཁྱིམ་ནས་བྱུང་ནས་བསྒྲིབས་ཤིང་ཐོགས་པ་མེད། ཁྱིམ་ནས་བྱུང་ཟིན་པ་དང། དགེ་བའི་བཤེས་གཉེན་ལ་ཉེ་བར་བསྙེན་ཏེ་དགེ་སྦྱོང་གི་འབྲས་བུ་ཐོབ་ནས་མི་དེས་འཕྲུལ་
[054-268a7] ཆེ་ལ་སྡིག་ཡང་བའི་ལམ་ཐོབ་སྟེ། འཕྲུལ་གྱི་ལམ་བསྒྲུབས་པས་ལམ་ངན་པ་གསུམ་ལས་ཐར་ཏོ། །ཤཱ་རིའི་བུ། ངའི་ཆོས་ཀྱི་ནང་ན་དགེ་སློང་དག་ཅིག་ཡོད་པ། དགེ་


[054-268b0] [268B] 
[054-268b1] ཚངས་པར་སྤྱད་པ་མ་ཡིན་པར་ཚངས་པར་སྤྱད་པ་ཡིན་ཞེས་ཟེར་ཏེ། དགེ་བའི་རྩ་བ་རྣམས་བཅད་ལ་མྱ་ངན་ལས་འདས་པ་འཇུག་པ་
[054-268b2] བསྒྲིབས་ཏེ་སླད་རྨོངས་པས་ལམ་སྟོར་ཏོ། །ལམ་ཞིག་པའི་རྒྱུ་རྐྱེན་གྱིས་དགེ་བའི་ཆོས་རྣམས་བཤིག་སྟེ། མུར་འདུག་གི་དོན་སྤྱོད་ཅིང་ལམ་ངན་པར་ཞུགས་པས་དགྲ་ངན་པ་
[054-268b3] རྣམས་མང་སྟེ། སྐྱེ་བ་སྟོང་པར་མནོས་ནས་དཔེར་ན། མི་ཤི་བ་དང་མཚུངས་ཏེ། ལུས་ཀྱི་ཁ་དོག་ཉམས་གྲམ་ལ་དྲང་པོའི་ཆོས་སྟོར་ཏེ་ངའི་ཆོས་ཀྱི་ནང་ན་བསྒོས་པ་སྤགས་པ་ཞེས་
[054-268b4] བྱའོ༑ ༑མིང་ཆོས་ཀྱི་དགྲ་ཞེས་བྱའོ། །མིང་ལོག་པའི་མི་ཞེས་བྱའོ། །མིང་བདུད་ཀྱིས་བཀོལ་བ་ཞེས་བྱའོ། །དཔེར་ན། མི་ཕྱི་ས་ཀུན་དང་མཚུངས། མི་རོ་དང་མཚུངས། ཁྱི་རོ་དང་མཚུངས་
[054-268b5] རི་མོའི་དགེ་སྦྱོང་དང་མཚུངས་ཏེ། གོས་དགེ་སྦྱོང་དང་མཚུངས་མཐུན་ཀྱང་དགེ་སྦྱོང་གི་དོན་མེད་དོ། །ཤཱ་རིའི་བུ། དཔེར་ན། ཝ་སེངྒེའི་ཁྱུ་ན་འདུག་པ་དང་མཚུངས། གཅིག་ཏུ་ན་
[054-268b6] ཉུང་རུམ་འཕྲུལ་གྱི་འཁོར་ལོའི་རྒྱལ་པོའི་ནང་ན་འདུག་པ་དང་མཚུངས། སྤྲེའུ་ལྷ་རྣམས་ཀྱི་ནང་ན་འདུག་པ་དང་མཚུངས། ཡང་གཅིག་ཏུ་ན་བོང་བུ་བལ་བླང་གི་རྒྱལ་པོ་མང་པོའི་
[054-268b7] ནང་དུ་འཇུག་པ་དང་མཚུངས། མི་ལོང་བ་ལྷའི་མིག་ཅན་གྱི་ནང་ན་འདུག་པ་དང་མཚུངས། གཅིག་ཏུ་ན་པ་ཝ་ང་ནམ་མཁའ་ལྡིང་གི་ནང་ན་འདུག་པ་དང་མཚུངས། ཤཱ་རིའི་བུ་


[054-269a0] [269A] 
[054-269a1] ༄༅། །ཚུལ་ཁྲིམས་ཞིག་པའི་དགེ་སློང་དགེ་འདུན་གྱི་ནང་ན་འདུག་ན་བརྒྱ་སྟོང་ཁྲི་འབུམ་གྱི་ལྷ་རྣམས་ཕལ་མང་པོས་དགེ་སློང་དེ་དགེ་འདུན་གྱི་ནང་ན་འདུག་བ་མཐོང་
[054-269a2] ན༑ ཀུན་ཀྱང་ཤིན་ཏུ་མྱ་ངན་འཁྲུགས་ཏེ་ཚིག་འདི་སྐད་འཛེར་ཏོ་།འདི་ལྟ་བུའི་མི་ངན་པ་གསོ་སྤྱིན་པ་ཅི་དགོས། བདུད་ཀྱི་གྲོགས་དང། ཁམས་ཏེ། དེ་ལྟ་བུའི་བླ་ན་མེད་པ་
[054-269a3] སངས་རྒྱས་ལམ་མཐོང་བར་འདོད་པ་དེ་གོས་སྐྱ་བོ་ཅན་ལ་བཤད་ན། ལ་ལ་སངས་རྒྱས་ཀྱི་ཆོས་ལ་ཡིད་ཆེས་ཤིང་དད་པ་ཞིག་ཡོད་ན། ཀླུ་དང། ལྷ་མ་སྲིན་ལ་སོགས་པ་རྣམས་
[054-269a4] ཀྱིས་སྐད་ཆེན་པོས་བོས་ཏེ་ཤིན་ཏུ་བསྟོད་དེ་དགེ་སློང་ངན་པ་དེ་ཅིའི་ཕྱིར་དེས་ལུས་གབ་སྟེ། དཔེར་ན། རྟ་ངན་པ་དུལ་བ་གཡུང་པོའི་ནང་ན་འདུག་པ་དང་མཚུངས་ཏེ། དེ་ལྟ་བུའི་
[054-269a5] མི་གཏི་མུག་བདག་རང་ན་རེ། ཅིའང་མཐོང་ཞིང་ཤེས་པ་དང་བདག་ཏུ་ལྟ་བ་ངན་པ་མེད་ཅེས་ཟེར་ཏེ། རང་གིས་དེར་སྦས་བཅབས་ནས་ལྷ་དང། མི་ལ་བརྙས་བསླུས་པ་ནི། མི་
[054-269a6] དང་ལྷ་ཐམས་ཅད་ཀྱི་ནང་གི་དགྲ་ཡིན་ན། ཕལ་གྱིས་མཐོང་བ་དང། ཀུན་གྱིས་ཀྱང་མི་བསྔགས་སོ། །ཤཱ་རིའི་བུ། དེ་ལྟ་བུའི་ངན་སྡིག་པའི་དགེ་སློང་ནི། དགྲ་ཡིན་པར་ལྷ་རྣམས་
[054-269a7] ཀྱིས་ཀྱང་རིག་སྟེ། གོས་སྐྱ་བོ་ཅན་དང་མཚུངས་པ་མེད་ན། ཡོན་ལེན་ཅིང་ཕས་བསུ་བསྐྱལ་དང། ཕྱག་འཚལ་ཏེ་ཐལ་མོ་སྦྱར་ནས་རི་མོ་གུས་པར་བྱས་སོ། །མི་ངན་པ་གཏི་


[054-269b0] [269B] 
[054-269b1] ཀུན་བརྐུས་ཏེ་ཐོབ་པ་ཡིན། ལྷུང་བཟེད་ཀྱི་ནང་གི་ཟས་ནི། ཀུན་བརྐུས་ཏེ་བླངས་པ་ཡིན། མིས་བྱིན་པ་མེད་དོ། །ཆུ་ཉུང་ངུ་ཡན་
[054-269b2] ཆད་ཀྱང་བརྐུས་ཏེ་ཐོབ་པ་ཡིན་ནོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་གིས་གར་ཕྱིན་པའི་ཕྱོགས་ཤར་ཕྱོགས་སུ་ཕྱིན་ནས་ལྷོ་དང། ནུབ་དང། བྱང་ཕྱོགས་གར་ཕྱིན་ཀྱང་
[054-269b3] རུང་སྟེ། ཀུན་བརྐུས་ཏེ་འགྲོ་བ་ཡིན་ནོ། །ཅིའི་ཕྱིར་ཞེ་ན། མི་དེ་ལ་ཆོ་ག་དང། ཆོས་སྤྱད་པ་ཡོད་དོ་ཅོག་ཀུན་རྐུ་བ་སྒྱུ་མ་ཡིན་ནོ། །འགྲོ་བ་དང། འགྲེང་བ་དང། འདུག་པ་དང། ཉལ་བ་
[054-269b4] དང་སོང་བ་དང། འོངས་པ་དང། ལྟ་བ་དང། སྨྱང་བསྐུམ་དང་དགྱེ་རྒུ་དང། གོས་གྱོན་པ་དང། ལྷུང་བཟེད་ཁྱེར་བ་དང། བྱེད་དོ་ཅོག་ད་མདོ་ཙམ་ཞིག་བཤད་དེ། ལུས་དེང། ཁ་དང་
[054-269b5] ཡིད་ཀྱི་ལས་སྤྱད་ཅིང་བྱེད་པ་ཡོད་དོ་ཅོག་ཀུན་རྐུན་པོའི་དགྲ་ཡིན་ནོ། །ལ་ལ་ཞིག་གིས་མི་དེ་ལྟ་བུ་སྐྲ་བྲེགས་ན། དགྲའི་སྐྲ་བྲེགས་པ་ཡིན་ནོ། གཅིག་གི་མདོ་གཙེས་པ་ཙམ་ཞིག་སྐྱེར་
[054-269b6] དོ༑ ༑ཚུལ་ཁྲིམས་ཞིག་པའི་དགེ་སློང་གིས་བྱས་པ་ཡོད་དོ་ཅོག་ནི་ཀུན་དགྲས་བྱས་པ་ཡིན་ནོ། །ཤཱ་རིའི་བུ། དགེ་སློང་ངན་པས་ཕྱི་ས་ཆེ་ཆུང་དང་ལག་བརྙལ་བ་ཡན་ཆད་དགྲའི་
[054-269b7] ཆོས་ཡིན་ནོ། །ཅིའི་ཕྱིར་ཞེ་ན། ཤཱ་རིའི་བུ། ཛམྦུའི་གླིང་གི་ནང་ན་རྒྱལ་པོ་ཆེན་པོ་དང། བློན་པོ་ཆེན་པོ་དང། མི་ཕལ་དང། མི་མ་ཡིན་པའི་ཁམས་དང། ཡོད་དོ་ཅོག་ཐམས་ཅད་ལ་


[054-270a0] [270A] 
[054-270a1] ༄༅། །དགེ་སློང་ངན་པ་དེས་དགྲ་བྱས་སོ། །ཤཱ་རིའི་བུ་རྒྱལ་པོ་དང། བློན་པོ་དགྲ་ངན་པ་ལ་ལེགས་པའི་དོན་མི་རེའོ་།བདག་དང་མཚུངས་ཞེས་མི་ཟེར་རོ། །བདག་
[054-270a2] པས་ལྷག་ཅེས་ཟེར་རོ། །ཚུལ་ཁྲིམས་ཞིག་པའི་དགེ་སློང་འཕགས་པའི་ཆོས་གོས་གྱོན་པས་མི་དེ་ལ་ལེགས་པའི་དོན་ཐོབ་ཏུ་རེ་བས་ན། ཡུལ་ས་ན་གནས་ཤིང་འདུག་ཏུ་གནང་
[054-270a3] བྱས་སོ༑ ༑དེས་ངན་པར་ཤེས་སུ་ཟིན་ན། མཆིལ་མ་ས་ལ་དོར་བ་ཡན་ཆད་ཀྱང་མི་གནང་ངོ། །དེ་ལྟ་བས་ན། ཤཱ་རིའི་བུ། དགེ་སློང་ངན་པས་ལུས་གཡོས་ཏེ་བྱས་སོ་ཅོག་ཀུན་
[054-270a4] དགྲས་བྱས་པ་ཡིན་ཏེ། མིང་དགྲ་རྟག་པ། མིང་དགྲ་ཆེན་པོའོ་།དགྲའི་རྒྱལ་མཚན་བཅུགས་པ། འཇིག་རྟེན་གྱི་མིའོ་ཅོག་ཐམས་ཅད་ལ་བཙོག་ཅིང་གནོད་པ་ཞེས་བྱའོ། །ཅིའི་
[054-270a5] ཕྱིར་ཞེ་ན། ངན་པ་མ་བྱས་པ་མེད་པའི་ཕྱིར་རོ། །དེ་ལྟ་བས་ན། ཤཱ་རིའི་བུ། དགེ་སློང་ངན་པ་དེ་འཇིག་རྟེན་གྱི་ལྷ་དང། མི་ཐམས་ཅད་ཀུན་གྱི་དགྲ་ཆེན་པོ་ཡིན་ཞེས་བྱའོ། །ཤཱ་
[054-270a6] རིའི་བུ༑ མི་དང། ལྷ་དང། འཇིག་རྟེན་ཐམས་ཅད་ཀྱི་མི་དགྲ་ཆེན་པོ་ཡིན་ན། དེ་ལྟ་བུའི་མིས་ཡོན་ཆུ་རྡུབ་གཅིག་ཞུ་བར་ནུས་སམ་མི་ནུས། བཅོམ་ལྡན་འདས། མི་ནུས་ལགས་
[054-270a7] སོ༑ ༑ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། དེ་ལྟ་བུའི་མི་ངན་པ་ཆེན་པོ་མ་ཡིན་ནམ། བཅོམ་ལྡན་འདས། དེ་ལགས་སོ། །ཤཱ་རིའི་བུ་ཚུལ་ཁྲིམས་ཞིག་པའི་དགེ་སློང་གིས་ལྷ་


[054-270b0] [270B] 
[054-270b1] མིའི་འཇིག་རྟེན་ཐམས་ཅད་ལ་ངན་པའི་སྡིག་ཆེན་པོ་ཡོད་དེ། གཞུང་དེ་ལྟ་བུས་ན། ངས་ཚིགས་སུ་བཅད་པ་འདི་བཤད་དོ་།གཉིས་ན་རྡོ་བསྲེགས་ཟ་བ་དང། ཟངས་ཞུན་
[054-270b2] ཁུ་བ་འཐུང་ཡང་རུང། །བདག་ལ་ཚུལ་ཁྲིམས་མེད་པ་རུ། །ཡིད་ཆེས་མི་ཟས་བཟའ་མི་ཕོད། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་དེ་ལ་ཁ་དོག་མེད། ལེགས་པ་མེད་
[054-270b3] སེམས་དག་པའི་སྨོན་ལམ་ཡང་མེད་དེ། ལུས་དང་སེམས་གདུག་པས་རྨི་ལམ་ངན་པ་མཐོང་བར་དགའ་བཞིན་གནས་ལ་མི་སྲིད་པར་དགའ་ཞིག་འགྲོ་ན། ལུས་འཇིགས་ཤིང་
[054-270b4] འདར། ཚུལ་ཁྲིམས་གཙང་མ་མཐོང་ན། གོལ་བར་གབ་ལ་རྒྱུ་ཞིང་བྱོལ། །རང་གནོད་པས་སེམས་འདར་ཏེ་དེ་ཕྲད་དུ་མི་དགའ། །ཡོན་ལེན་པའི་ཚེ་དང་དས་དོགས་འཇིགས་སྐྲག་སྟེ་
[054-270b5] སེམས་རྟག་པར་རྒྱུག་འབྲོས་ཤིང་འདུ་ཤེས་ཀྱིས་བསམ་པ་རྣམ་པར་མང། ནོར་གྱི་ཁེ་ལ་རབ་ཏུ་བརྐམ་ཞིང་ཟས་ཞིམ་པོ་ལ་དགའ་སྲིད་དོ། །དེ་ལྟ་བུའི་དགེ་སློང་ནི། ཚེ་ཟད་པའི་འོག་
[054-270b6] ཏུ་ཡང་དག་པར་སེམས་ཅན་དམྱལ་བར་འགྲོའོ། །ཤཱ་རིའི་བུ། དེའི་མིང་ཚུལ་ཁྲིམས་ཞིག་པའི་དགེ་སློང་གི་མྱ་ངན་འཁྲུགས་པའི་མདའ་བདུན་ཞེས་བྱའོ། །ཡང་དག་པར་སེམས་ཅན་
[054-270b7] དམྱལ་བར་ལྟུང་ངོ། །ཡང་ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ཕལ་གྱི་ནང་ན་འདུག་ཅིང་གྱེས་འཁྲུགས་པའི་ཚིག་མང་པོ་ལ་སྲེད། རང་བཞིན་ནས་ཕྲག་དོག་ལ་དགའ་བས་


[054-271a0] [271A] 
[054-271a1] ༄༅། །ཚུལ་ཁྲིམས་ཞིག་པ་དང་གྲོགས་པོ་མཛའ་བོར་བྱས་ནས་རྟག་པར་ཚུལ་ཁྲིམས་ཞིག་པའི་ངན་པའི་དོན་བརྗོད་ཅིང་བཤད་པ་ལ་སྲེད་དེ། བདག་སྐྱིད་པར་
[054-271a2] འཛིན་ཅིང་ངོ་ཚ་མི་ཤེས། ཆོས་ཡིག་ཟབ་མོ་ལས་ལོག། གལ་ཏེ་སེམས་ལ་དོགས་ཤིང་ཡིད་མི་ཤེས། བར་བར་དེ་ལྟ་བུ་ལ་སོགས་པའི་ཆོས་ཡི་གེ་བཤད་པ་ཐོས་ན། ལོག་པར་
[054-271a3] ཡིད་ཆེས་ཤིང། འཐབ་རྩོད་པ་ལ་ཉན་ཅིང་ནོད་པ་ལ་མི་སྲེད་དེ་ཤར་ནུབ་ཏུ་ཕྱོགས་ཤིང་ལྟ་ལ་སེམས་གཅིག་ཏུ་མི་མཐུན་ཏེ། ཁ་ལག་པས་བཀབ་སྟེ་ཡར་ནམ་མཁའ་ལ་
[054-271a4] བལྟས་ཤིང་འདུག་པ་ལས་ལངས་ཏེ་སངས་རྒྱས་ཀྱིས་བསྟན་པའི་ཆོས་ལ་སྐུར་གཤེ་ཞིང་འཁོན་ལ་སྲེལ་ཏེ། ཆོས་འཆད་པ་ལ་རྒྱ་བ་དེ་ལྟ་བུ་ལ་སོགས་པའི་བླུན་ངན་པའི་རྒྱུ་
[054-271a5] རྐྱེན་སྤྱད་པས་ཚེ་ཟད་པའི་འོག་ཏུ་ཤིན་ཏུ་ཟབ་པའི་སེམས་ཅན་དམྱལ་བར་ལྟུང་ངོ། །ཤཱ་རིའི་བུ། དེའི་མིང་ཚུལ་ཁྲིམས་ཞིག་པའི་དགེ་སློང་མྱ་ངན་འཁྲུག་པའི་མདའ་
[054-271a6] བརྒྱད་ཅེས་བྱ་སྟེ། ཡང་དག་པར་སེམས་ཅན་དམྱལ་བར་ལྟུང་ངོ་།ཡང་ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ནི། མཁན་པོ་དང། བླ་མ་ཨ་ཙརྱར་བཀུར་བསྟོད་པ་ལ་
[054-271a7] དགའ་སྟེ། དེའི་ལེགས་པའི་དོན་ལ་བསྟན་པར་བསྟོད་དེ། མིང་གི་ཁེ་བཙལ་ན་ཚུལ་ཁྲིམས་འཛིན་པ་ཞེས་ཟེར་ཅིང་དེའི་རྒྱུས་རང་གསོས་ཏེ། ནོར་ལ་ཆགས་པ་སྤོས་བ་


[054-271b0] [271B] 
[054-271b1] དཔེར་ན། བྱ་རོག་དང་མཚུངས་སོ། །དགེ་འདུན་གྱི་རྒྱུ་རྐྱེན་གྱིས་གོས་མང་དུ་བཙལ་ཏེ། ཁ་ཟས་རང་ཉམ་དུ་ཟོས་པས་ལུས་ཀྱི་སྟོབས་བདེ་
[054-271b2] སྟེ། ཁྲེལ་དྲིན་མི་ཤེས་ཤིང་ཚིག་གོ། གོ་རིམ་ཡང་མེད་དོ། །རྐང་ལག་སྦོམ་རྩུབ་ལ་མདངས་ཀྱི་ཁ་དོག་ཉམས་གྱུར་ཏེ། བུད་མེད་ལ་ལྟ་བར་སྲེད། སྐྱེས་པ་ལ་མི་བསྙེན་ཏེ། དེ་ལྟ་བུའི་
[054-271b3] མི་ངན་པ་ནི། ཕལ་ཀུན་གྱིས་ཀྱང་བརྙས་སྨད་དོ། །ལྷ་དང། ཀླུ་དང། ལྷ་མ་ཡིན་གྱིས་ཀྱང་མི་བསྟོད་དོ། །སངས་རྒྱས་རྣམས་ཀྱིས་ཀྱང་སྙན་པར་ཡང་མི་བཤད་དོ། །སེམས་ཀྱི་རང་
[054-271b4] བཞིན་རིངས་བརྟགས་ལ་རྟག་པར་ཞེ་སྡང་ལ་སྲེད་དོ། །དགེ་འདུན་གྱིས་དོན་གཅོད་ན། དཔུང་གི་མཐུ་སྙེམས་སོ། །ཤཱ་རིའི་བུ། དེ་ལྟ་བུའི་ཚུལ་ཁྲིམས་ཞིག་པའི་དགེ་སློང་ནི། དགེ་
[054-271b5] འདུན་གྱི་ནང་མཆོད་ཀྱི་མཐུ་ཡོད་པ་ཚོལ་བ་མང་སྟེ། མ་དྲིས་པར་ལན་གློན་ཞིང་རྟག་པར་གཞན་གྱི་ཉེས་པ་ཚོལ་ལོ། །ཚུལ་ཁྲིམས་གཙང་མ་པ་མཐོང་ན། སྙེམས་ཤིང་སླུ་བ་ཡིན་ཞེས་
[054-271b6] ཟེར། འགྲུས་པར་ལམ་ཚོལ་བ་མཐོང་ན། དེའི་ཆོས་མི་འདྲ་བར་ཐ་དད་པ་གཞན་ལ་དགའ་ཞིང་དང། རྩོད་པ་མཐོང་ན། དགའ་བས་བསྟངས་སོ། །ཤཱ་རིའི་བུ། དེའི་མིང་ནི། ཚུལ་
[054-271b7] ཁྲིམས་ཞིག་པའི་དགེ་སློང་གི་མྱ་ངན་འཁྲུགས་པའི་མདའ་དགུ་ཞེས་བྱ་སྟེ། ཡང་དག་པར་སེམས་ཅན་དམྱལ་བར་ལྟུང་ངོ། །ཡང་ཤཱ་རིའི་བུ། ཚུལ་ཁྲིམས་ཞིག་པའི་དགེ་


[054-272a0] [272A] 
[054-272a1] ༄༅། །སློང་གཞན་གྱི་དོན་ལ་སྲེད་མོས་ཏེ། དེའི་གཞུང་ཅི་དགར་བཟུང་ནས་འཐབ་རྩོད་པ་ཡོད་ན། དགའ་སྐྱིད་པར་འཛིན་ཏོ། །གོས་ཟས་ཀྱིས་ལུས་བརྒྱན་ལ་
[054-272a2] གཞན་གྱི་ཆོ་ག་སློབ་ཅིང་མལ་ཆ་བཟང་པོ་བཙལ་ཏེ། ཁེས་གསོ་ཞིང་ལུས་བདེ་བར་བྱས། མི་གཞན་གྱིས་བསྟོད་པ་ལ་སྲེད། སྦྱིན་བདག་ལ་མཁྲེན་ཅིང་འདུག་པའི་གནས་ལ་
[054-272a3] ཕངས་པར་འཛིན་ཏེ། དགེ་སློང་མཁན་པོ་འོངས་ན། བདག་གི་ཉེས་པ་མཐོང་གིས་དོགས་ཏེ། ཚུལ་ཁྲིམས་འཛིན་པ་ལ་སྡང། ཚུལ་ཁྲིམས་ཞིག་པ་ལ་ནི། ཉེ་བསྙེན། སྦྱིན་པ་
[054-272a4] བྱེད་པ་ལ་རྟག་པར་བསྟོད། ཚུལ་ཁྲིམས་འཛིན་པ་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་ལ་ནི། མི་བསྟོད། སྟོང་པ་ཞི་བ་ལའང་མི་བསྟོང། འབའ་
[054-272a5] ཞིག་གནས་པ་ནི། བསྲིངས་སྤངས་ཏེ་རྟག་པར་ཚུལ་ཁྲིམས་འཛིན་པ་ལ་ཉེས་པར་བརྗོད་པ་ལ་དབྱེ་བར་སྲེད། སྦྱངས་པའི་ཡོན་ཏན་འཛིན་པ་ལའང་སྙན་པར་མི་བསྟོད། བར་
[054-272a6] བར་ངའི་དོན་ལ་དཔྱས་ཏེ་བཤད། བར་བར་ཁ་ངན་པས་མི་རིགས་པར་བསྐྱེད། བར་བར་དྲན་པའི་འདུ་ཤེས་ཀྱི་རྫུན་པ་བཤད། རིགས་བཟང་པོ་རྟེན་སྙེམས་ཏེ་ཕ་ཚན་གྱི་
[054-272a7] གཉེན་ལ་བརྟུད་པར་དྲིས། རྒྱུ་རྐྱེན་ཆུང་དུ་སྤྱད་དེ་དབུལ་པོ་ལ་ཆོས་བཤད་ན། རྟག་པར་སེམས་མི་དྲང་བས་དངངས་ཤིང་དོགས་པ་སྲེལ་ཏེ་ཕལ་ཀུན་སྡང་ཞིང་སྐྱོ་བས་ཡུན་


[054-272b0] [272B] 
[054-272b1] །ཚུལ་ཁྲིམས་འཛིན་པ་ལ་ནི་རྟག་པར་དཔྱས་བཤད་པ་ལ་སྲེད་དོ། །གཏན་ལ་བབ་པ་བདེན་པར་འཆད་པ་ལ་ནི། ཉེ་བསྙེན་པས་མི་འདོད་དེ། ཡིད་ལ་དེ་
[054-272b2] ལྟ་བུའི་ཆོས་ཀྱི་ཡི་གེ་ཐོས་པར་མི་དགའོ། །དེ་ལྟ་བུའི་ཆོས་ཀྱི་ཡི་གེ་གཟུངས་སུ་བཟུང་སྟེ་ཀློག་ཅིང་ཁ་ཏོན་ལ་སྲེད་པ་དང། ཆོས་ཀྱི་ཡི་གེ་དེ་ལྟ་བུ་བཤད་པ་ཐོས་ན་སེམས་དགའ་གཞའ་
[054-272b3] བ་དེ་ལྟ་བུའང་མཐོང་དུ་མི་དགའོ། །གཅིག་ཏུ་ནི། ཚུལ་ཁྲིམས་འཛིན་པའི་ཆོས་ལ་བསྟོད་པ་ཐོས་སུ་མི་དགའ་སྟེ། དེ་ལྟ་བུ་ལ་སོགས་པའི་ཆོས་ཀྱི་ཡི་གེ་བཤད་ན་ཉན་ཅིང་ནོད་དུའང་
[054-272b4] མི་འོང། ཉན་ཅིང་ནོད་དུ་ཟིན་ནའང་རིང་པོར་མ་ལོན་པར་སླར་སོང་སྟེ་གོས་སྐྱ་བོ་ཅན་དང་བཤེས་གཉེན་དུ་བྱས་པ་མང་ལ་རྟག་པར་ཁྲིམས་འཛིན་པའི་དགེ་སློང་ལ་བརྗོད་ཅིང་
[054-272b5] བཤད་པ་ལ་སྲེད་དེ་རང་ཉམ་བྱེད་པས་བརྙས་པ་དང། ཁ་མདའ་སྤྱོད་དོ། །ཤཱ་རིའི་བུ། དེའི་མིང་ཚུལ་ཁྲིམས་ཞིག་པའི་དགེ་སློང་གི་མྱ་ངན་འཁྲུག་པའི་མདའ་བཅུ་ཞེས་བྱ་སྟེ། ཡང་
[054-272b6] དག་པར་ལམ་ངན་པར་ལྟུང་ངོ། །ཤཱ་རིའི་བུ། ང་མེད་པར་འདས་པའི་ཕྱི་ན་དེ་ལྟ་བུ་ལ་སོགས་པའི་མིས་ཛམྦུའི་གླིང་གང་སྟེ་ཁེ་ཚོལ་བ་འབའ་ཞིག་སྤྱོད་ཅིང་རང་འཚོ་གསོ་བྱེད་དོ། །
[054-272b7] སངས་རྒྱས་ཀྱི་མཛོད་བཤད་པ་ཆོས་ཀྱི་ཡི་གེ། བམ་པོ་གསུམ་པ་སངས་རྒྱས་ཀྱིས་སངས་རྒྱས་ཀྱི་མཛོད་བཤད་པའི་ཆོས་ཀྱི་ཡི་གེ་ལེའུ་དྲུག་སྟེ། གཙང་མའི་ཆོས་ཀྱི་ལེའུ།། །།སངས་


[054-273a0] [273A] 
[054-273a1] ༄༅། །རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། གནའ་སངས་རྒྱས་བསོད་སྐྱབས་ཀྱིས་སྔ་ནས་ང་ལ་ལུང་བསྟན་པ་སངས་རྒྱས་ཤཱཀྱ་ཐུབ་པ་ཡོན་མང་དུ་བླངས་
[054-273a2] ན༑ ཆོས་མྱུར་དུ་མེད་པར་འགྱུར་རོ། །ཞེས་གསུངས་སོ། ཤཱ་རིའི་བུ་ངའི་ཆོས་ལ་བདེན་པར་ཡོན་འབུལ་བ་མང་བས་ཕྱིས་མྱུར་དུ་མེད་པར་འགྱུར་རོ། །ཤཱ་རིའི་བུ། དཔེར་ན་
[054-273a3] མི་དབུལ་པོས་ནོར་བུ་རིན་པོ་ཆེའི་མཛོད་རྙེད་པ་དང་མཚུངས་ཏེ་སེམས་ཤིན་ཏུ་དགའོ། །འདི་ལྟ་སྟེ། ཤཱ་རིའི་བུ། མ་འོངས་པའི་དུས་ན་གོས་སྐྱ་བོ་ཅན་ལ་ཉེ་བསྙེན་ཅིང་ཡོན་
[054-273a4] ལེན་པའི་དགེ་སློང་མང་དུ་ཡོད་དེ། ཁྱད་ཀྱིས་གཅིག་གིས་གཅིག་བསྟན་པ་བསླབ་སྟེ་གྲོགས་སུ་བྱས་ནས་སེམས་དགའ་ཞིང་དང། སྐྱིད་པར་འཛིན། དཔེར་ན། མི་དབུལ་པོས་
[054-273a5] ནོར་བུ་རིན་པོ་ཆེའི་མཛོད་རྙེད་པ་དང་མཚུངས་ཏེ། དེ་ལྟ་བུའི་མི་གཏི་མུག་ནི། འཇིག་རྟེན་གྱི་ཁེ་རིན་ཆེ་ཞིང་འཇིག་རྟེན་གྱི་བྲན་འཁོར་བ་ལ་སྲེད་དོ། །དགེ་སློང་གིས་ཡོན་མང་
[054-273a6] དུ་སྤྱད་པ་མཐོང་ན། སེམས་ལ་ཐལ་བྱུང་དུ་དགྲ་བཅོམ་པ་ཐོབ་ཅེས་ཟེར་རོ། །ཉུང་ངུའི་བཤེས་གཉེན་མཐོང་ན། མོད་བཞིན་མིང་ངན་པ་ཞེས་བྱའོ། །ཞེས་ཟེར་རོ། །དེ་ལྟ་བུའི་
[054-273a7] དགེ་སློང་ནི། གསོ་བའི་ཁེའི་ཕྱིར་བླ་ན་མེད་པའི་སངས་རྒྱས་ཀྱི་ལམ་བཏང་སྟེ། ཅི་ལ་སྲེད་པ་བཞིན་དུ་དེའི་དོན་གྲུབ་བོ། །ཤཱ་རིའི་བུ། དེ་བཞིན་གཤེགས་པས་གཏི་མུག་དེའི་


[054-273b0] [273B] 
[054-273b1] །ཅིའི་ཕྱིར་ཞེ་ན། ཚུལ་ཁྲིམས་ཞིག་པའི་དགེ་སློང་གིས་ཆོས་ཀྱི་ཡི་གེ་འདི་ལྟ་བུ་བཤད་པ་ཐོས་ན། འགྱོད་པའི་སེམས་སྐྱེས་
[054-273b2] ཏེ། ཚུལ་ཁྲིམས་བཏང་བ་སླར་དྲན་ཏེ་དགྲ་ཆེན་པོ་མི་བྱེད། གཞན་གྱི་ཡོན་མི་ལེན་ཏོ། །ཤཱ་རིའི་བུ། དགེ་སློང་ལ་ལ་ཆོས་ཀྱི་ཡི་གེ་འདི་ལྟ་བུ་ཐོས་ནས་སེམས་མི་གཙང་མི་གདང་
[054-273b3] སྟེ༑ མི་དགའ་མི་སྐྱིད་པ་དེ་ལྟ་བུའི་མིང་ནི། དགེ་སློང་ངན་པ་ཞེས་བྱའོ། །ཅིའི་ཕྱིར་ཞེ་ན། ཤཱ་རིའི་བུ། ཚུལ་ཁྲིམས་གཙང་མའི་དགེ་སློང་ལ་ནི། ཆོས་ཀྱང་མེད། སྐྱིད་པ་ཡང་མེད་
[054-273b4] སྦྱིན་པ་བཤད་ཀྱང་རུང། ཚུལ་ཁྲིམས་བཤད་ཀྱང་རུང། བཟོད་པ་བཤད་ཀྱང་རུང། བརྩོན་འགྲུས་བཤད་ཀྱང་རུང། བསམ་གཏན་བཤད་ཀྱང་རུང། ཤེས་རབ་བཤད་ཀྱང་རུང་སྟེ་
[054-273b5] དེ་ལྟ་བུའི་སྐྱོ་ཞིང་འཇིགས་པའི་ཆོས་ཀྱི་ཡི་གེ་བཤད་ན། ཀུན་ལའང་སེམས་དགའ་སྲེད་དོ། །ཤཱ་རིའི་བུ། མི་རྣམ་གསུམ་ཞིག་ཡོད་པས་ཆོས་ཀྱི་ཡི་གེ་འདི་བཤད་པ་ཐོས་ན་
[054-273b6] སེམས་ལ་མྱ་ངན་འཁྲུག་གོ། །གསུམ་གང་ལ་སོགས་པ་ཞེས་བྱས་ན་གཅིག་ནི། ཚུལ་ཁྲིམས་ཞིག་པའི་དགེ་སློང་ངོ། །གཉིས་ནི། ལེ་ལོ་ཡར་སྐྱེ་བའི་མིའོ། །གསུམ་ནི། ཆོས་
[054-273b7] བཤད་པ་མི་གཙང་བའོ། །ཡང་མི་རྣམ་གསུམ་ཡོད་པས་ཆོས་ཀྱི་ཡི་གེ་འདི་ཐོས་ན། སེམས་ལ་མྱ་ངན་འཁྲུག་གོ་གསུམ་གང་ལ་སོགས་པ་ཞེས་བྱས་ན། གཅིག་ནི། གང་


[054-274a0] [274A] 
[054-274a1] ༄༅། །ཟག་ཏུ་མཐོང་བའོ། །གཉིས་ནི། སྲོག་མཐོང་བའོ། །གསུམ་ནི། བདག་ཏུ་མཐོང་བའོ། །ཤཱ་རིའི་བུ། ངས་ད་ཁྱོད་ལ་བྱེ་བྲག་ཕྱེད་པར་བསྒོའོ། །དགེ་བའི་བཤེས་
[054-274a2] གཉེན་དེས་པ་བྱམས་ཤིང་སྙིང་རྗེ་བའི་སེམས་ཀྱིས་མི་གཞན་གྱི་བསོད་ནམས་བཙལ་བ་དེ་བཙལ་བ་དང་མཚུངས་སོ། །ཁྱོད་ལ་སོགས་པ་ངའི་ཚིག་གཅིག་ཏུ་ཉོན་ནོས་ལ་རྟག་པར་
[054-274a3] དགེ་བའི་བསོད་ནམས་ཚོལ་ལ་སེམས་ལ་རང་ཉམ་མ་བྱེད་ཅིག། །ཤཱ་རིའི་བུ། ཆོས་འཆད་པ་མི་གཙང་བ་ལ་ནི། འཁྲུག་པ་ལྔ་ཡོད་དོ་།ལྔ་གང་ལ་སོགས་པ་ཞེས་བྱ་བ་བྱས་ན་
[054-274a4] གཅིག་ནི། རང་ན་རེ། སངས་རྒྱས་ཀྱི་ཆོས་ཟད་པར་ཤེས་ཤིང་ཟེར་རོ། །གཉིས་ནི། སངས་རྒྱས་ཀྱི་ཆོས་ཡིག་བཤད་པའི་ཚེ་ཆོས་ཡིག་གཞན་གྱི་ནང་ནས་འབྱུང་བ་དང་འགལ་
[054-274a5] བའི་ཉེས་འཁྲུལ་བའོ། །གསུམ་ནི། ཆོས་གཞན་ལ་སེམས་དོགས་ཤིང་ཡིད་མི་ཆེས་པའོ། །བཞི་ནི། བདག་གིས་ཅི་ཤེས་པ་སྤྱད་དེ་ཆོས་ཡིག་གཞན་ལྟར་མ་བྱས་པའོ། །ལྔ་
[054-274a6] ནི༑ གསོ་བའི་ཁེའི་ཕྱིར་མི་གཞན་ལ་ཆོས་བཤད་པའོ། །ཤཱ་རིའི་བུ། དེ་ལྟ་བུར་ཆོས་འཆད་པ་ནི། ངས་མི་དེ་མཐར་སེམས་ཅན་དམྱལ་བར་ལྟུང་སྟེ། མྱ་ངན་ལས་འདས་པར་
[054-274a7] མི་ཕྱིན་ཅེས་བཤད་དོ། །ཡང་ཤཱ་རིའི་བུ། ཆོས་འཆད་པའི་དགེ་སློང་ནི། ཕལ་མང་པོའི་མང་དུ་གནས་ཏེ་ཆོས་ལ་ཡིད་ཆེས་ཤིང་དད་པས་སྟན་མཐོང་པོ་བཏིང་ན་སངས་རྒྱས་


[054-274b0] [274B] 
[054-274b1] མུར་འདུག་གི་ཡི་གེ་དང་ཚིག་གིས་བརྒྱན་པ་འཆད་དོ། །ངས་ཡུན་རིང་དུ་འགྲུས་ཤིང་ཉོན་མོངས་པར་ཆོས་དཀོན་མཆོག་དེ་བཙལ་ན། མི་ངན་པ་འདིས་
[054-274b2] བཏང་བཞག་ནས་མ་བཤད་དེ། ཆོས་ཡིག་ནང་དང་འགལ་བའི་ཚིག་གི་གཞུང་འབའ་ཞིག་སྤྱད་དེ། གཅིག་ལ་གཅིག་ཡིན་མ་ཡིན་དང། དྲང་པོའི་ཆོས་དང་འགལ་བ་འཕགས་
[054-274b3] པའི་ཆོས་ལ་སེམས་མཐོན་པོ་བདག་ཆེ་བའི་ཡིད་བཞིན་དུ་བཤད་དེ་གསོ་བའི་ཁེ་བཙལ་བའི་ཕྱིར་རོ། །ཤཱ་རིའི་བུ། དགེ་སློང་ལ་ལས་ཆོས་མུར་འདུག་གི་གཞུང་དང་འདྲེས་པར་
[054-274b4] བཤད༑ དགེ་སློང་དགེ་བའི་ལམ་ཚོལ་བ་ལ་འགྲུས་པ་ཞིག་ཡོད་ན་འདུག་པ་ལས་ལངས་ཏེ་འགྲོ་བར་རིགས་སོ། །ཅིའི་ཕྱིར་ཞེ་ན། ཤཱ་རིའི་བུ། གོས་སྐྱ་བོ་ཅན་ཡིད་ཆེས་པ་ཡོད་པས་
[054-274b5] སྟན་མཐོན་པོ་བཏིང་མུར་འདུག་གི་ཚིག་དྲང་ཞིང་བཤད་པ་མི་རིགས་སོ། །དེ་ལྟ་མ་ཡིན་དུ་ཟིན་ན། དགེ་སློང་དགེ་བ་མ་ཡིན་ནོ། །མིང་སངས་རྒྱས་བཤད་པ་བསྟན་པ་བཞིན་ནོ། །
[054-274b6] ཞེས་ཀྱང་མི་བྱའོ། །ཤཱ་རིའི་བུ། ཆོས་བཤད་པའང་ཤིན་ཏུ་དཀའ་སྟེ། དེ་ལྟ་བུར་འཆད་པ་ནི། ངས་བཤད་པ་ལ་དེའི་མིང་མུར་འདུག་འཛི་གེན་གྱི་སློབ་མ་ཞེས་བྱ་སྟེ། སངས་རྒྱས་
[054-274b7] ཀྱི་སློབ་མ་མ་ཡིན་ནོ། །དེ་ལྟར་ཆོས་འཆད་པ་ནི། ཚེ་ཟད་ཀྱི་འོག་ཏུ་འཛི་གེན་ཇིའི་ལམ་དུ་སྐྱེའོ། །གང་ལ་སོགས་པ་འཛི་གེན་ཇིའི་ལམ་ཡིན་ཞེས་བྱས་ན། ཡོན་པོ་མཐོང་བ་འཛི་


[054-275a0] [275A] 
[054-275a1] ༄༅། །གན་ཇིའི་ལམ་ཡིན་ནོ། །གང་ལ་སོགས་པ་ཡོན་པོ་མཐོང་བ་ཞེས་བྱས་ན། དེ་ནི། སེམས་ཅན་དམྱལ་བ་དང། བྱོལ་སོང་དང། ཡི་དྭགས་ཡིན་ནོ། །ཅིའི་ཕྱིར་ཞེ་
[054-275a2] ན༑ ཤཱ་རིའི་བུ། ལུས་ཀྱིས་ཆོས་མ་གྲུབ་པར་སྟན་མཐོན་པོ་ལ་འདུག། རང་གི་ལུས་ཀྱིས་མི་ཤེས་པར་མི་གཞན་གྱི་ཆོས་སྟོན་པ་ནི་སེམས་ཅན་དམྱལ་བར་ལྟུང་ངོ། །ཤཱ་རིའི་
[054-275a3] བུ། དེ་ལྟ་བུའི་རྒྱུ་རྐྱེན་ནི། །དེ་བཞིན་གཤེགས་པས་ཟད་པར་མཁྱེན་ཏེ། ངའི་སློབ་མ་རྣམས་ཀྱི་སྒོ་མོ་རྣམ་པ་མང་པོ་དང་རྒྱུ་རྐྱེན་རྣམ་པ་མང་པོ་དང། མཐོང་བ་རྣམ་པ་མང་པོ་
[054-275a4] སྤྱོད་དེ། ངའི་དྲང་པོའི་ཆོས་མེད་པར་བྱས་སོ། །ཤཱ་རིའི་བུ་ལ་ལ་ཞིག་གིས་འདི་ལྟ་བུ་ཆོས་ཀྱི་ཡི་གེའི་མཆོག་གི་གཞུང་སྟོང་པ་ཅིའང་མེད་པའི་ཆོས་ཐོས་ན་སེམས་དགའ་གཞའ་
[054-275a5] བ་ཞིག་ཡོད་ན། དེ་ལྟ་བུའི་མི་ནི། ཡང་དག་པའི་ངའི་སློབ་མ་ཡིན་པར་མངོན་ནོ། །ཤཱ་རིའི་བུ། སྔ་མ་འདས་པའི་དུས་ན་དམུས་ལོང་ལྔ་བརྒྱ་ཞིག་ཡོད་པ་ལམ་དུ་དོང་བ་ལས་མཁར་
[054-275a6] ཆེན་པོ་ཞིག་ཏུ་ཕྱིན་ནས་ཤིན་ཏུ་བཀྲེས་སྐོམ་སྟེ་ལོང་བ་མི་གཅིག་ཕྱི་ལོགས་ན་རྫས་སྲུང་དུ་བཅུག། གཞན་མཁར་གྱི་ནང་དུ་ཟན་གྱི་ལྷག་མ་སློང་དུ་དོང་ནས་རིང་པོར་མ་ལོན་པར་
[054-275a7] མི་རྫུན་མ་གཅིག་ནོར་སྲུང་བའི་གན་དུ་འོངས་ཏེ། ཚིག་སྨྲས་པ་ཀྭའི་མི་འདི་ཅི་ཕྱི་ན་འབའ་ཞིག་འདུག་ལན་སྨྲས་པ། བདག་ལ་གྲོགས་མང་དུ་ཡོད་དེ། མཁར་དུ་ཟན་


[054-275b0] [275B] 
[054-275b1] །མི་རྫུན་མས་སྨྲས་པ། ཁྱོད་ཀྱིས་ཤེས་སམ་མི་ཤེས། ཕ་བི་ན་སྦྱིན་པ་ཆེན་པོ་བྱེད་དོ། །གོས་དང། ཟས་དང། རྒྱན་གྱི་ནོར་བུ་དང། མེ་ཏོག་དང། སྤོས་དང། ནོར་གོ་
[054-275b2] འདུན་ཡིད་བཞིན་དུ་ཐོབ་པར་རུང་ངོ། །ཁྱོད་དགོས་ན། ཁྱོད་དེར་བཀྲི་བར་རུང་ངོ། །ལན་སྨྲས་པ། དེ་རུང་ངོ། །དེ་ནས་མི་རྫུན་མས་ལོང་བ་ཁྲིད་དེ་འདུག་པའི་གནས་ལས་ཅུང་ཟད་ཅིག་
[054-275b3] འཕགས་པ་དང། ནོར་ཟད་པར་འཕྲོག་ནས་ལོང་བ་གཞན་ཟས་སློང་བ་ཐོབ་སྟེ། སླར་འཁོར་བ་དང་མི་རྫུན་མས་ལོང་བ་ཕལ་རྣམས་ལ་སྨྲས་པ། ཁྱེད་རྣམས་ཀྱིས་མང་པོ་བསགས་ཏེ་
[054-275b4] སྦྱིན་པ་བྱེད་པ་དང་ཕྲད་དམ། མ་ཕྲད། ལན་སྨྲས་པ། མ་ཕྲད་དོ། །མི་རྫུན་མས་ཚིག་སྨྲས་པ། ཁྱེད་རྣམས་ཀྱིས་ཅི་རྙེད་པ་འདིར་ཞོག་ལ་ངས་ཁྱེད་རྣམས་ཁྲིད་དེ་སྦྱིན་པ་ཆེན་པོ་བྱེད་
[054-275b5] པར་འདོང་ངོ། །དེ་ནས་ལོང་བ་རྣམས་ཀུན་གྱི་ནོར་བཞག་ནས་མི་རྫུན་མའི་ཕྱིར་དོང་ངོ། །དེ་ནས་མི་རྫུན་མས་ལོང་བ་ལྔ་བརྒྱ་རྣམས་ཟད་པར་ཁྲིད་དེ་ཁུང་ཟབ་མོ་ཞིག་གི་ནང་དུ་ཕྱིན་
[054-275b6] ནས་ཚིག་སྨྲས་པ། ས་འདི་ཐང་བཟང་སྟེ། སྦྱིན་པ་ཆེན་པོ་འདུས་པ་ཡོད་ཀྱི། ཁྱེད་རྣམས་སོ་སོ་གདོད་ཤར་ཕྱོགས་སུ་ལྟོས་ཏེ་དོང་ལ། ཁོང་གིས་ནོར་བྱིན་པ་ལོངས་ཤིག་ཅེས་བསྒོ་
[054-275b7] ནས་མོད་བཞིན་གཅིག་ཅར་ཁུང་དུ་ལྟུང་སྟེ་དོག་གོ། ཤཱ་རིའི་བུ་མ་འོངས་པའི་དུས་ན་དགེ་སློང་མུར་འདུག་གི་ཆོས་ཀྱི་ཡི་གེ་ཀློག་པ་ལ་སྲེད་པ་ཆོས་འཆད་པའི་ཚེ་ཚིག་བརྙན་མས་


[054-276a0] [276A] 
[054-276a1] ༄༅། །བརྒྱན་ཏེ་ཕལ་གཞན་དག་དད་པར་བྱས་ནས་བདུད་ངན་པས་དེའི་ཚེ་ཕལ་དངངས་བསླད་དེ་དགེ་བའི་ཆོས་བསྒྲིབས་གཅོད་དོ། །ལ་ལ་ཞིག་སྒྲ་སྐད་དང། སྨྲ་བའི་
[054-276a2] ཚིག་དང། བཟོ་བཅོས་པའི་སྙན་བསྔགས་པ་ལ་འདོད་ཆགས་ཤིག་ཡོད་དམ། ཡང་མི་ལ་ལ་ཞིག་མུར་འདུག་གི་ཆོས་ཀྱི་ཡི་གེ་ཀློག་པ་ལ་སྲེད་པ་ཞིག་ཡོད་ན། བདུད་ཀྱིས་
[054-276a3] ཀུན་བསླད་དཀྲུགས་ཏེ་སེམས་མི་བདེ་བར་བྱས་སོ། །དགེ་སློང་ལ་ལ་ཞིག་སངས་རྒྱས་ཀྱི་ཆོས་སྤྱོད་པ་ཞིག་ཡོད་ན། ཐེ་ཚོམ་སྐྱེ་བར་བྱས་ཏེ་མི་ཕལ་གྱིས་ཡོན་མི་འབུལ་བྱས་
[054-276a4] སོ༑ ༑བར་བར་དགེ་སློང་གཉིས་ཀྱང་རུང། གསུམ་ཡང་རུང་སངས་རྒྱས་ཀྱི་ཆོས་ཀྱི་ཡི་གེ་བཀླགས་ཟིན་པ་ལས་མུར་འདུག་གི་ཆོས་ཀྱི་ཡི་གེ་ཚོལ་བར་བྱས་ཏེ། སྔོན་བདག་གིས་
[054-276a5] མཐོང་བ་ལ་དགེ་བཟང་པོ་ཞེས་ཟེར་ཏེ་བསྟོད་ནས་མི་དེ་དག་ལ་སོགས་པ་བདུད་ཀྱིས་བསླད་པ་ཤེས་རབ་ཀྱི་མིག་བཀབ་བསྒྲིབས་ནས་གསོ་བའི་ཁེ་ལ་ཤིན་ཏུ་བརྐམ་སྟེ་མུར་
[054-276a6] འདུག་གི་ཆོས་ཡིག་རྣམས་ལ་ལྟ་བ་ནི། དཔེར་ལོང་བ་ཁྱུ་ཞིག་རྫུན་མས་བསླུས་ཏེ་ཀུན་ཁུང་ཟབ་མོར་ལྷུང་ནས་ཤི་བར་བྱས་པ་དང་མཚུངས་སོ། །ཤཱ་རིའི་བུ། མི་དམུས་
[054-276a7] ལོང་རྣམས་ནི། དགེ་སློང་ཡིན་ཏེ། སངས་རྒྱས་ཀྱི་བླ་ན་མེད་པའི་ལམ་བཏང་ལ་མུར་འདུག་གི་ཆོས་ཀྱི་ཡི་གེ་ཚོལ་བའོ། །མི་རྫུན་མ་ནི། བདུད་ངན་པ་ཡིན་ནོ། །ཁུང་[?] ཟབ་མོ་ནི་


[054-276b0] [276B] 
[054-276b1] །ཤཱ་རིའི་བུ། མི་ལོང་བ་ཁྱུ་གཅིག་དང་མཚུངས་ཏེ། ནོར་རྙེད་དོ་ཅོག་བོར་ལ་སྦྱིན་པ་ཆེན་པོ་བྱེད་པར་འགྲོ་ཞེས་བྱས་པ་དང་ཁུང་ཟབ་མོར་ལྷུང་ངོ། །ངའི་སློབ་
[054-276b2] མ་རྣམས་ཀྱང་དེ་དང་མཚུངས་ཏེ། གོས་སྦོམ་པོ་དང་ཟས་ངན་པ་བོར་ལ་སྦྱིན་པ་ཆེན་པོའི་ཕྱིར་འབྲངས་ཏེ། ཡོན་བཟང་པོ་ཚོལ་ཞིང་འཇིག་རྟེན་གྱི་ཁའི་ལན་བྱས་ན། ཤེས་རབ་
[054-276b3] ཆེན་པོ་སྟོར་ཏེ་ཁུང་ཟབ་མོ་མནར་མེད་པའི་དམྱལ་བར་ལྟུང་ངོ་།ཡང་ཤཱ་རིའི་བུ། ཆོས་འཆད་མི་གཙང་བས་ནི། དེ་བཞིན་གཤེགས་པའི་ཡིད་བཞིན་དུ་སྤྲོ་བར་ཕྱོགས་པ་མ་
[054-276b4] རིག་སྟེ། བདག་ཉིད་ཀྱང་མཁས་པར་མི་ཤེས་པར་མི་གཞན་ལ་ཆོས་བཤད་ན། མི་དེས་འཕྲལ་གྱི་ཆེ་ལ་ཉེས་འཁྲུལ་པ་ལྔ་ཐོབ་སྟེ་མི་གཞན་གྱིས་མི་ཤེས། ལྷའི་མིག་ཐོབ་པའི་
[054-276b5] དགེ་སློང་དང་ལྷ་རྣམས་འབའ་ཞིག་གིས་ཤེས་སོ། །ལྔ་གང་ལ་སོགས་པ་ཞེས་བྱས་ན། གཅིག་ནི། ཆོས་འཆད་པའི་ཚེ་སེམས་ལ་འཇིགས་སྐྲག་པ་སྲེལ་ཏེ། མི་གཞན་གྱིས་
[054-276b6] [?] བཅག་གིས་དོགས་པའོ། །གཉིས་ནི། ཁོང་ན་འཇིགས་པའི་མྱ་ངན་སྲེལ་བཞིན་དུ་ཕྱི་རོལ་ཏུ་གཞན་ལ་ཆོས་བཤད་པའོ། །གསུམ་ནི་ཕལ་ཐ་མལ་པ་སྟེ། ཡང་དག་
[054-276b7] པར་ཤེས་རབ་མེད་པའོ། །བཞི་ནི། བཤད་དོ་ཅོག་མི་གཙང་སྟེ། ཚིག་འབྲུ་ཤ་སྟག་ཡོད་པའོ། །ལྔ་ནི། ཚིག་ལ་གོ་རིམ་མེད་དེ། སོ་སོ་ནས་མདོ་བསྡུས་པའོ། །དེ་ལྟ་བས་ན་


[054-277a0] [277A] 
[054-277a1] ༄༅། །ཕལ་གྱི་ནང་ན་འདུག་ལ་སེམས་ལ་འཇིགས་དོགས་པ་སྲེལ་ཏོ་།དེ་ལྟ་བུའི་ཕལ་ཐ་མལ་པ་ནི། ཤེས་རབ་མེད། སེམས་ལ་ངེས་པ་མེད་དེ། དྲེགས་ཤིང་
[054-277a2] ལེ་ལོ་དང། རྒྱུ་རྐྱེན་ཆུང་ངུ་སྤྱད་དེ། མིང་གྲགས་པར་བྱ་བ་བཙལ་ཏེ། ངོགས་ཤིང་འགྱོད་པ་སེམས་ལ་འདུག་པས་མི་གཞན་ལ་ཆོས་བཤད་དོ། །མི་དེས་ཉིན་མཚན་དུ་རང་གིས་
[054-277a3] འདོད་ཆགས་དང། ཞེ་སྡང་དང། གཏི་མུག་གི་དུག་མདའ་མ་ནོས་སོ་།ཅིའི་ཕྱིར་ཞེ་ན། ཤཱ་རིའི་བུ། མི་དེས་ཆོས་ཀྱི་རྣམ་གྲངས་ངེས་པར་ཤེས་པར་མི་ནུས་པར་གཞན་ལ་ཆོས་
[054-277a4] བཤད་དེ། སེམས་མི་དགའ་མི་སྐྱིད་དེ། སྐྱིད་དུ་ཟིན་ནའང་མྱུར་དུ་སྟོན་ཏོ། །ཤཱ་རིའི་བུ། ངས་བཤད་པ་མི་གཙང་བ་ལ་དེ་ལྟ་བུའི་ཉེས་སྡིག་ཡོད་དེ། དྲང་པོའི་ལམ་ཐོབ་
[054-277a5] པར་མི་ཤེས་སོ། །དེ་ལྟ་བུའི་དོན་ནི། དགེ་སློང་ཐམས་ཅད་ཀྱིས་མི་ཤེས། ལྷ་རྣམས་ཀྱིས་ཀྱང་མི་ཤེས་ཏེ། ང་འབའ་ཞིག་གིས་གདོད་ཤེས་སོ། །ཡང་ཆོས་འཆད་པ་མི་གཙང་
[054-277a6] བའི་དགེ་སློང་གིས་དེ་བཞིན་གཤེགས་པས་སྤྲོས་པ་བཞིན་དུ་བཤད་པ་མ་ཤེས་ཏེ། མི་གཞན་ལ་བཤད་པ་ཆོས་ཀྱི་ཡི་གེ་གཞན་གྱི་ནང་ན་བདག་ཏུ་ལྟ་བ་མེད། གང་ཟག་ཏུ་
[054-277a7] ལྟ་བ་མེད། སེམས་ཅན་མེད། ཚེ་སྲོག་མེད་ཅེས་བཤད་པ། མི་ངེས་བདག་གིས་ཚིག་བརྗོད་པ་སྤྱད་དེ། བདག་ཏུ་ལྟ་བ་ཡོད། གང་ཟག་ཏུ་ལྟ་བ་ཡོད། སེམས་ཅན་ཡོད། ཚེ་


[054-277b0] [277B] 
[054-277b1] སངས་རྒྱས་ལ་སྐུར། ཆོས་ལ་སྐུར་དགེ་འདུན་ལ་སྐུར་ཏེ། དཀོན་མཆོག་གསུམ་ལ་སྐུར་བའི་སྡིག་ནི། ལྷ་རྣམས་དང། འཇིག་རྟེན་གྱི་མིས་ཤེས་པར་མི་ནུས་ཏེ་
[054-277b2] སངས་རྒྱས་ཉི་ཚེས་མཁྱེན་ཏོ། །ཤཱ་རིའི་བུ། མི་དེས་ཡང་མི་ཆོས་འཆད་པ་མི་གཙང་བ་ཞེས་བྱ་སྟེ། ངས་དེ་ཉེས་པ་ཤེས་སོ་།གཞན་རྫུ་འཕྲུལ་ཅན་དང། ལྷ་རྣམས་ཀུན་གྱིས་ཤེས་པར་
[054-277b3] མི་ནུས་ཏེ། སངས་རྒྱས་ཉི་ཚེས་མཁྱེན་ཏོ། །ཤཱ་རིའི་བུ། ད་ངས་ཁྱོད་ལ་དཔེ་ཚུལ་གྱིས་འགྲོལ་བ་བཤད་དོ། །མི་ལ་ལ་ཞིག་གིས་སངས་རྒྱས་ཀྱི་ལམ་གྱི་གཞུང་གི་མཚན་མ་མི་ཤེས་
[054-277b4] པར་མི་གཞན་ལ་མི་གཙང་བར་ཆོས་འཆད་ན། མི་དེས་མི་དགེ་བའི་དོན་ཅི་སྲིད་འབྱོར་འགྲུབ། ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ་ཛམྦུའི་གླིང་གི་སེམས་ཅན་མང་ངམ་མི་མང་
[054-277b5] བཅོམ་ལྡན་འདས། ཤིན་ཏུ་མང་ལགས་སོ། །ཤཱ་རིའི་བུ། མི་ངན་པ་ལ་ལ་ཞིག་གིས་དེ་ཟད་པར་གྱི་སྲོག་འཕྲོག་ན། མི་དེས་སྡིག་ཐོབ་པ་མང་ངམ་ཉུང། བཅོམ་ལྡན་འདས། ཤིན་
[054-277b6] ཏུ་མང་ལགས་སོ། །དེ་ལྟ་བུའི་མི་གཏི་མུག་གིས་སངས་རྒྱས་ཀྱི་ལམ་མི་ཤེས་པར་མི་གཞན་ལ་ཆོས་འཆད་པ་མི་གཙང་བ་ནི། སྡིག་དེ་བས་མང་ངོ། །ཅིའི་ཕྱིར་ཞེ་ན། མི་ངེས་ཆོས་
[054-277b7] འཆད་པ་མི་གཙང་བས་བླ་ན་མེད་པའི་སངས་རྒྱས་ཀྱི་ལམ་བཤིག་།སྔ་མ་འདས་པ་དང། མ་འོངས་པ་དང། ད་ལྟར་གྱི་སངས་རྒྱས་ལའང་སྐུར་ཏོ། །ཅིའི་ཕྱིར་ཞེ་ན། ཤཱ་རིའི་བུ་


[054-278a0] [278A] 
[054-278a1] ༄༅། །མ་འོངས་པའི་སངས་རྒྱས་ཀྱིས་ཀྱང་ཆོས་སོ་ཅོག་ཐམས་ཅད་ཀུན་མཐའ་ཡུན་དུ་ཀུན་སྟོང་པ་སྟེ། བདག་ཏུ་ལྟ་བ་མེད། གང་ཟག་ཏུ་ལྟ་བ་མེད། སེམས་
[054-278a2] ཅན་མེད། ཚེ་སྲོག་མེད་ཅེས་བཤད་དོ། །ཤཱ་རིའི་བུ། མ་འོངས་པའི་སངས་རྒྱས་རྣམས་ཀྱིས་ཀྱང་ཆོས་སོ་ཅོག་མཐའ་ཡུན་དུ་སྟོང་པ་སྟེ། བདག་ཏུ་ལྟ་བ་མེད། གང་ཟག་ཏུ་ལྟ་བ་
[054-278a3] མེད༑ སེམས་ཅན་མེད། ཚེ་སྲོག་མེད་དོ། །ཤཱ་རིའི་བུ། ད་ལྟར་གྱི་ཕྱོགས་བཅུའི་ཆུ་བོ་གངྒཱའི་བྱེ་མ་སྙེད་ཀྱི་འཇིག་རྟེན་གྱི་ཁམས་ཀྱི་སངས་རྒྱས་རྣམས་ཀྱིས་ཀྱང་ཆོས་སོ་ཅོག་
[054-278a4] མཐའ་ཡུན་དུ་སྟོང་སྟེ། བདག་ཏུ་ལྟ་བ་མེད། གང་ཟག་ཏུ་ལྟ་བ་མེད། སེམས་ཅན་མེད། ཚེ་སྲོག་མེད་ཅེས་བཤད་དོ། །ཤཱ་རིའི་བུ། དེའི་མིང་སངས་རྒྱས་སོ་ཅོག་གི་བླ་ན་མེད་
[054-278a5] པའི་ཆོས་ཞེས་བྱ་སྟེ། ཆོས་སོ་ཅོག་ལ་མཚན་ཉིད་མེད་དེ། སྟོང་པ་མེད་པས་ཐོབ་པ་མེད་དོ། །ཕྱི་མོ་ངོ་བོ་ཉིད་སྟོང་པ་ཞི་བས་ན། སྐྱེ་བའང་མེད་དེ། འགོག་པའང་མེད། ཉིད་
[054-278a6] ཀྱི་མཚན་མ་དང། རང་བཞིན་གྱི་མཚན་མའང་མེད་དེ། ཀུན་སྟོང་པ་བས་ན། དེ་བཞིན་གཤེགས་པས་དྲན་པའི་འདུ་ཤེས་ཀྱིས་རྣམ་པར་རྟོག་པ་རྣམས་བཅད་པ་འབའ་
[054-278a7] ཞིག་གི་ཕྱིར་སངས་རྒྱས་རྣམས་ཀྱི་བྱང་ཆུབ་ལ་རྣམ་པར་བརྟག་པ་མེད་ཅེས་བཤད་དོ། །ཤཱ་རིའི་བུ། གང་ལ་སོགས་པ་ལ་རྣམ་པར་རྟོག་ཅེས་བྱ་བ་རྣམ་པར་རྟོག་གོ་ཅོག་བདག་


[054-278b0] [278B] 
[054-278b1] གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་ཏུ་ལྟ་བ་དང། ཆད་པར་མཐོང་བ་དང། རྟག་པར་མཐོང་བ་དང། ཕལ་ཐ་མལ་པས་དེ་ལྟ་བུར་རྣམ་པར་
[054-278b2] རྟོག་པར་འབྱོར་འགྲུབ་པོ། །མི་ལ་ལ་ཞིག་ལ་དེ་ལྟ་བུའི་རྣམ་པར་རྟོག་པ་མེད་དེ། ཆོས་སོ་ཅོག་ཀུན་སྟོང་པ་དང། བདག་ཏུ་ལྟ་བ་མེད། གང་ཟག་མེད། སེམས་ཅན་མེད། ཚེ་སྲོག་
[054-278b3] མེད༑ ཀུན་བྱེ་བྲག་ཕྱེད་པར་ཤེས་ནུས་ན། དེ་ལྟར་སེམས་པའི་ཚེ་སེམས་དགའ་བ་ཐོབ་སྟེ། མཆོག་གི་གཞུང་སྟོང་བ་ཐོབ་ནས་མི་དངངས་མི་སྐྲག་སྟེ། མི་དེས་ལྔ་ཕུང་སྒྱུ་མ་མི་
[054-278b4] བདེན་ཞིང་ཡང་དག་པའི་བདེན་པ་མེད་པར་རིག་གོ། ཞུགས་པ་བཅུ་གཉིས་དང། ཁམས་བཅོ་བརྒྱད་སྒྱུ་མ་མི་བདེན་པ་སྟེ། ཡང་དག་པའི་བདེན་པ་མེད་པར་རིག་གོ། །མི་དེས་མྱ་
[054-278b5] ངན་ལས་འདས་པ་ལའང་རྣམ་པར་མི་རྟོག་མྱ་ངན་ལས་འདས་པ་མི་སེམས། ངས་མྱ་ངན་ལས་འདས་པ་བསམ་ནུས་ཏེ། ཆོས་སྤྱད་པས་སྟོང་པ་ཞི་བ་ཐོབ་ཅེས་ཀྱང་མི་ཟེར། ཆོས་དེའི་
[054-278b6] སྟོང་པ་ཞི་བའི་གནས་ལའང་རྣམ་པར་མི་རྟོག། མི་ཐོབ་པར་ཡང་མི་རྟོག་སྟེ། ཤཱ་རིའི་བུ། དེའི་མིང་མི་འགལ་བའི་བཟོད་པ་ཞེས་བྱའོ། །མི་ངེས་མི་འགལ་བའི་བཟོད་པའི་མཆོག་གི་
[054-278b7] གཞུང་འདིའི་ནང་ནའང་རང་གི་མཚན་ཐོབ་པ་མེད་དོ། །ཤཱ་རིའི་བུ། གང་ལ་སོགས་པ་བཟོད་པའི་མཚན་མ་ཞེས་བྱ། དེ་ནི། མཚན་མ་མེད་ན། མི་འགལ་བའི་བཟོད་པའི་མཚན་


[054-279a0] [279A] 
[054-279a1] ༄༅། །མའི་བཟོད་པ་ཡིན་ནོ། །ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། མི་ལ་ལ་ཞིག་གིས་འདི་ལྟ་བུའི་བཟོད་པ་ལའང་མཚན་མ་མི་ཐོབ་ན། མི་དེས་བདག་ཏུ་ལྟ་བའི་
[054-279a2] མཚན་མ་དང། གང་ཟག་གི་མཚན་མ་དང། སེམས་ཅན་གྱི་མཚན་མ་དང། ཚེའི་མཚན་མ་དང། སྲོག་གི་མཚན་མ་ཐོབ་ཅེ་ན། བདེན་པ་ཡོང་མེད་དོ། །ལ་ལ་ཞིག་གིས་
[054-279a3] འདི་ལྟ་བུའི་ཤེས་རབ་འབྱོར་གྲུབ་ན། ཡོན་ལེན་པ་རིགས་ཏེ། དེའི་མིང་སངས་རྒྱས་ཀྱི་བུའོ། །དེའི་མིང་མ་ཆགས་པའི་ཐུབ་པར་ཚུད་པའོ། །ཤཱ་རིའི་བུ། དེ་ལྟ་བུའི་མིང་སངས་
[054-279a4] རྒྱས་ཀྱི་ཆོས་སོ་ཅོག་གི་གཞུང་གི་སྒོ་མོ་སྟེ། དྲན་པའི་འདུ་ཤེས་ཀྱིས་རྣམ་པར་བརྟག་པ་མེད་དེ། འདི་ཞེས་བྱ་བ་མེད། ཕ་བི་ཞེས་བྱ་བ་མེད་པ་ནི། གཏི་མུག་གིས་ཕལ་མང་
[054-279a5] པོའི་ནང་དུ་འདུག་སྟེ། ཡོན་པོ་མཐོང་བ་བཤད་ནས་རང་གི་དྲན་པའི་འདུ་ཤེས་ཀྱི་རྣམ་པར་རྟོག་པ་སྤྱད་དེ། འདི་ནི། སངས་རྒྱས་ཀྱི་ཆོས་ཡིན། འདི་ནི། འཕགས་པའི་ལམ་
[054-279a6] ཡིན་ཞེས་མི་ལ་བསྟན་ཏོ། །དེ་ལྟ་བུའི་གཏི་མུག་གིས་སྔ་མ་འདས་པ་དང། མ་འོངས་པ་དང། ད་ལྟར་གྱི་སངས་རྒྱས་རྣམས་ལ་འཕྱ་ཞིང་སྐུར་ཏོ། །དེ་ལྟ་བུའི་མི་གཏི་མུག་ནི་
[054-279a7] མིང་ངན་པའི་བཤེས་གཉེན་ཞེས་བྱ་སྟེ། དགེ་བའི་བཤེས་གཉེན་ཞེས་མི་བྱའོ། །ཤཱ་རིའི་བུ། དགྲས་སྲོག་འཕྲོག་མོད་ཀྱི། ལུས་གཅིག་ཏུ་སྟོར་དུ་ཟད་དོ། །དེ་ལྟ་བུའི་མི་


[054-279b0] [279B] 
[054-279b1] བསྐལ་པ་སྟོང་ཁྲི་འབུམ་གྱི་བར་དུ་སེམས་ཅན་རྣམས་ཀྱི་རྐུན་པོའི་མྱ་ངན་ཆེན་པོ་བྱས་སོ། །མི་དེ་གཏི་མུག་གི་མུན་གྱིས་སངས་རྒྱས་
[054-279b2] ཀྱི་བྱང་ཆུབ་བཀབ་པས་སེམས་ཀྱི་ཕྱི་མོ་འདོད་ཆགས་པ་ལ་སླར་ཡང་འདོད་དངར་ནས་གཅིག་གིས་གཅིག་མཐུད་ཅིང་ཆགས་ཏེ་འདོད་ཆགས་སྤྱད་པས་ན། ལམ་རྒྱུད་ལྡར་སོང་ཞིང་
[054-279b3] འོང་སྟེ། ངོ་ཚ་བའི་ལམ་མེད་ཅིང་སྐྱེ་ཤི་མི་ཆད་དོ། །དེ་ལྟ་བས་ན། ཤཱ་རིའི་བུ། ཆོས་འཆད་པ་མི་གཙང་བ་ནི། སྡིག་ཤིན་ཏུ་མང་པོ་ཐོབ་པོ། །སེམས་ཅན་གྱི་ངན་པའི་བཤེས་གཉེན་
[054-279b4] ཡང་བྱས་སོ། །སྔ་མ་འདས་པ་དང། མ་འོངས་པ་དང། ད་ལྟར་གྱི་སངས་རྒྱས་ལའང་སྐུར་ཏོ། །ཤཱ་རིའི་བུ། དེའི་ཛམྦུའི་གླིང་གི་སེམས་ཅན་ཞིག་སྟེ། མི་ལ་ལ་ཞིག་གིས་སྟོང་གསུམ་གྱི་
[054-279b5] སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཀྱི་སྲོག་འཕྲོག་པ་བས་ཆོས་འཆད་པ་མི་གཙང་བའི་སྡིག་དེ་མཐོའོ་།ཅིའི་ཕྱིར་ཞེ་ན། མི་དེས་སངས་རྒྱས་རྣམས་ཀྱི་བླ་
[054-279b6] ན་མེད་པ་ཡང་དག་པར་རྫོགས་པའི་བྱང་ཆུབ་ཀུན་བཤིག་སྟེ། བདུད་ཀྱི་དོན་ལ་བསྟངས་ཤིང་སེམས་ཅན་ཚེ་རབས་བརྒྱ་སྟོང་ཁྲིའི་བར་དུ་རྐུན་པོའི་མྱ་ངན་རྣམས་ནོད་པར་ཡང་བྱ་སྟེ་
[054-279b7] བཅིང་བར་བྱ་བ་འབའ་ཞིག་ནུས་ཀྱི། དགྲོལ་བར་བྱ་མི་ནུས་ཏེ། དེ་ལྟ་བུའི་མི་སེམས་ཅན་རྣམས་ཀྱི་ངན་པའི་བཤེས་གཉེན་ཡིན་པར་མངོན་ནོ། །རྫུན་གྱི་ཚིག་དེས་ཕལ་མང་


[054-280a0] [280A] 
[054-280a1] ༄༅། །པའི་ནང་དུ་སངས་རྒྱས་ལ་སྐུར་ཅིང་གཞིག་གོ། རྒྱུ་རྐྱེན་དེ་ལྟ་བས་ན། སེམས་ཅན་དམྱལ་བ་ཆེན་པོར་ལྟུང་ངོ། །སེམས་ཅན་ཡོན་པོའི་དོན་མཐོང་བ་བསྟན་པ་
[054-280a2] མང་སྟེ༑ དེ་ལྟ་བས་ན། མིང་ངན་པ་ཡོན་པོ་མཐོང་བ་ཞེས་བྱའོ། །ཤཱ་རིའི་བུ། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་ནི། ཡོན་པོར་ལྟུང་བ་མང་ངོ། །
[054-280a3] ཞི་བ་མ་མཐོང་བའང་མཆོད་པ་ནི། མྱུར་ཏེ། ལམ་ཐོབ་པ་མང་ངོ། །ཅིའི་ཕྱིར་ཞེ་ན། ངེས་མཐོང་སླ་བའི་ཕྱིར་རོ། །དེ་ལྟ་བས་ན། ཤེས་པར་བྱོས་ཤིག་མི་དེ་རང་གི་རལ་གྲི་རྣོན་
[054-280a4] པོ་བརྡར་ཏེ་ལྕེ་གཅོད་ན་ཕོད་ཀྱི། ཕལ་གྱི་ནང་དུ་མི་གཙང་བར་ཆོས་འཆད་པ་ནི་མི་རིགས་སོ། །ལེའུ་བདུན་ཏེ། གནའ་འདས་པའི་ལེའུ།། །།སངས་རྒྱས་ཀྱིས་
[054-280a5] ཤཱ་རིའི་བུ་ལ་བཀའ་སྩལ་པ། གནའ་འདས་པའི་ཡུན་རིང་པོ་དཔག་ཏུ་མེད། མུ་མེད། བསམ་གྱིས་མི་ཁྱབ་པ་བསྐལ་པ་གྲངས་མེད་པའི་ཚེ་སངས་རྒྱས་ཤིག་ཡོད་པ་མཚན་
[054-280a6] བཟང་པོ་དེ་བཞིན་གཤེགས་པ་གསོལ་བ་ཞེས་རིགས་དྲང་ཁྱབ་མཁྱེན་སྣང་བ་མཛད་ཞབས་བདེ་གཤེགས་འཇིག་རྟེན་སྒྲོལ། བླ་ན་མེད་པའི་དྲི་མ་གདུལ་ཐུལ་སྐྱེས་བུ་ལྷ་དང་མིའི་
[054-280a7] མཁན་པོ་སངས་རྒྱས་བཅོམ་ལྡན་འདས་ཞེས་བྱ་སྟེ། སངས་རྒྱས་དེ་འཇིག་རྟན་ན་ཚེ་སྲོག་ལོ་འབུམ་ཁྲི་ཕྲག་བརྒྱད་བརྒྱ་དང་དྲུག་ཅུ་ལོན་ཏེ། སློབ་མ་ཆེན་པོ་ཕལ་འབུམ་


[054-280b0] [280B] 
[054-280b1] སངས་རྒྱས་དེ་འདས་པའི་ཕྱི་ན་སྐུ་གདུང་ཁྱབ་པར་བཀྲམ་པ་ནི། ང་འདས་པའི་ཕྱི་ན་བ་དང་མཚུངས་ཏེ། ཐ་དད་པ་མེད་དོ། །དྲང་པོའི་ཆོས་
[054-280b2] འཇིག་རྟེན་ན་འདུག་པའང་ལོ་ལྔ་བརྒྱ་སྟེ། ང་འདས་པའི་ཕྱི་ན་བ་དང་མཚུངས་ཏེ། ཐ་དད་པ་མེད་དོ། །སངས་རྒྱས་འདས་པའི་ཕྱི་ན་ཕལ་ཆེན་པོ་དེ་དག་གི་ནང་ནས་ཉི་མ་གཅིག་
[054-280b3] ལ་དགེ་སློང་བརྒྱ་མྱ་ངན་ལས་འདས་པར་ཞུགས་པ་ཡོད་དོ། །ཉིས་བརྒྱ་སུམ་བརྒྱ་བཞི་བརྒྱ་ལྔ་བརྒྱ་མྱ་ངན་ལས་འདས་པར་ཞུགས་པ་ཡོད་དོ། །ཉི་མ་གཅིག་ལ་བར་བར་དགེ་
[054-280b4] སློང་འབུམ་ཁྲི་ཕྲག་བཅུ་མྱ་ངན་ལས་འདས་པར་ཞུགས་པ་ཡོད་དོ་།དེ་ལྟ་བུར་གཅིག་ནས་གཅིག་ཏུ་སངས་རྒྱས་དེ་ལ་ཤེས་པ་མང་པོ་དང། རིམ་པ་མང་པོ་ཡོད་པའི་རྫུ་འཕྲུལ་
[054-280b5] ཆེན་པོ་རྣམས་ཟླ་བ་གསུམ་གྱི་ངོ་ལ་ཀུན་མྱ་ངན་ལས་འདས་པར་ཞུགས་སོ། །ཤཱ་རིའི་བུ། སངས་རྒྱས་བཟང་རྒྱན་ཆེན་པོས་དྲང་པོའི་ཆོས་ཁྱབ་པར་བཀྲམ་པ་ལ་ལྷ་དང་མི་མང་པོ་
[054-280b6] ཀུན་གྱིས་ཡོན་ཕུལ་ལོ། །ཤཱ་རིའི་བུ། སངས་རྒྱས་བཟང་རྒྱན་ཆེན་པོ་དང། སློབ་མ་ཆེན་པོ་རྣམས་མེད་པར་འདས་པའི་ཕྱི་ན་མི་ལ་ཁད་ཀྱིས་དགེ་སྦྱོང་གི་ཆོས་ཤེས་ཤིང་བདེ་སྐྱིད་
[054-280b7] པ་ལས་ཁྱིམ་ནས་འབྱུང་ཞིང་ལམ་སློབ་པའང་མང་དུ་ཡོད་ན་སངས་རྒྱས་ཀྱི་ཆོས་ཀྱི་ཡི་གེ་ཤིན་ཏུ་ཟབ་མོ་བསྒྲུན་དུ་མེད་པའི་སྟོང་བའི་གཞུང་དྲངས་ཤིང་བཤད་པ་ཤེས་པར་མི་


[054-281a0] [281A] 
[054-281a1] ༄༅། །ནུས་ཏེ། བདུད་ངན་པས་བསླད་རྨོངས་པ་མང་བས། དེའི་ཚེ་ཆོས་འཆད་པའང་སེམས་གཅིག་ཏུ་མི་ཐུབ་པས་བཤད་པའང་མི་གཙང་མི་གདང་སྟེ། བདག་ཏུ་
[054-281a2] ལྟ་བ་དང། གང་ཟག་ཏུ་ལྟ་བ་དང། ཚེ་སྲོག་ཡོད་པར་བཤད་ཀྱི་ཆོས་སོ་ཅོག་ཀུན་སྟོང་པ་ཞི་བར་མ་བཤད་དོ། །སངས་རྒྱས་དེ་མེད་པར་འདས་པའི་ཕྱི་ན་ལོ་བརྒྱ་ལོན་ན་སློབ་
[054-281a3] མ་རྣམས་ཀྱི་སྡེ་ལྔར་བགོས་ཏེ། གཅིག་གི་མིང་ནི། ཁྱབ་དོན། གཉིས་ཀྱི་མིང་ནི། སྡུག་བསྔལ་བཀྲམ། གསུམ་གྱི་མིང་ནི། ཐམས་ཅད་སྐྱོབ། བཞིའི་མིང་ནི། ཙང་ཀི། ལྔའི་
[054-281a4] མིང་ནི། བར་འདན་ཏ་ཞེས་བྱའོ། །ཤཱ་རིའི་བུ། དགེ་སློང་ཁྱབ་དོན་དང། དགེ་སློང་སྡུག་བསྔལ་བཀྲམ་དང། དགེ་སློང་རྩ་ད་ཏ་དང། དགེ་སློང་ཙང་ཀི་དང། དགེ་སློང་བར་
[054-281a5] འདན་ཏ་དང་དགེ་སློང་འདི་ལྔས་ཕལ་མང་པོའི་མཁན་པོ་བྱས་ན་ཁྱབ་དོན་ཞེས་བྱ་བ་ནི། སངས་རྒྱས་ཀྱིས་ཡང་དག་པའི་བདེན་པའི་སྟོང་པའི་གཞུང་ཅིའང་མེད་པའི་ཆོས་
[054-281a6] བཤད་དོ་ཅོག་ཤེས་སོ། །དགེ་སློང་བཞི་པོ་གཞན་ནི། ཀུན་ཡོན་པོའི་ལམ་དུ་ལྷུང་ངོ། །བདག་ཏུ་ལྟ་བ་ཡོད་པར་འཆད་པ་མང། གང་ཟག་ཡོད་པར་འཆད་པ་མང་ངོ། །ཤཱ་
[054-281a7] རིའི་བུ། དགེ་སློང་ཁྱབ་དོན་ནི། སྡེ་བཞིས་བརྙས་ཏེ། དཔུང་དང་མཐུ་མེད་པས་མི་མང་པོས་སྨད་དོ། །དགེ་སློང་ངན་པ་བཞི་ནི་ཕལ་ནི། མང་དུ་ཡོན་པོའི་ལམ་དུ་ལྟ་


[054-281b0] [281B] 
[054-281b1] སངས་རྒྱས་ཀྱི་ཆོས་གཅིག་ལ་གཅིག་རི་མོ་གུས་པར་མི་བྱེད་དེ། གཅིག་ལ་གཅིག་གལ་བས་ན། སངས་རྒྱས་ཀྱི་ཆོས་མང་བར་གྱུར་ཏོ། ཤཱ་རིའི་བུ། མི་ལ་ལ་
[054-281b2] ཞིག་དགེ་སློང་ཁྱབ་དོན་གྱིས་སྟོང་པའི་ཆོས་བཤད་དོ་ཅོག་ཤེས་སླ་ཡིད་ཆེས་པར་མནོས་ཏེ། མ་འགལ་ན། ངས་དེ་ལྟ་བུའི་མི་ནི། ཚེ་དུས་སྔ་མ་ལ་སངས་རྒྱས་ལྔ་སྟོང་ལ་ཡོན་
[054-281b3] གསོལ་མྱོང་བར་མངོན་ཏེ། མི་གྲངས་འདའ་ཡུ་ཏ་འབུམ་ཕྲག་དྲུག་ཅུ་རྩ་བརྒྱད་ཡོད་པ་དང་མྱ་ངན་ལས་འདས་པར་ཞུགས་ཟིན་པའོ་།ཅིའི་ཕྱིར་ཞེ་ན། ཤཱ་རིའི་བུ། མི་དེས་
[054-281b4] འདས་པའི་དུས་ཀྱི་སངས་རྒྱས་རྣམས་ལ་དགེ་བའི་རྩ་བ་བསྐྱེད་དོ། །ཅིའང་ཐོབ་པ་མེད་པའི་སྟོང་པའི་ཆོས་སྤྱད་སྦྱངས་མྱ་ངན་ལས་འདའ་བར་འཇུག་པའི་རིགས་སོ། །ཤཱ་རིའི་
[054-281b5] བུ༑ དགེ་སློང་ཐམས་ཅད་ཡོད་དང། དགེ་སློང་ཙང་ཀི་དང། དགེ་སློང་བར་འདན་ཏ་དང། དེ་ཀུན་ཐོབ་པ་ཡོད་པར་འཛིན་ཏེ། བདག་ཏུ་ལྟ་བ་དང། གང་ཟག་དང། སེམས་ཅན་དང་
[054-281b6] ཚེ་སྲོག་ཡོད་པར་འཆད་དོ། །གྲོགས་མང་པོ་མདོ་དར་བས་མི་ངན་པ་དེ་བཞིས་ཁྱིམ་ན་འདུག་པ་དང། ཁྱིམ་ནས་བྱུང་བ་མང་དུ་ཡོན་པོ་མཐོང་བ་ལ་ཆགས་པར་བྱས་ཏེ། མཆོག་
[054-281b7] གི་གཞུང་ཅིའང་མེད་པ་མཐའ་ཡུན་དུ་སྟོང་པའི་ཆོས་བཏང་ནས་མུར་འདུག་འཛི་གེ་ན་[?] གྱིས་ཆོས་བཤད་པ་ལ་དད་ཅིང་ཆགས་སོ་།ཤཱ་རིའི་བུ། མི་ངན་པ་དེ་བཞིས་ཁྱིམ་ན་འདུག་


[054-282a0] [282A] 
[054-282a1] ༄༅། །པ་དང། ཁྱིམ་ནས་བྱུང་བའི་སློབ་མའི་ཆོས་ཟད་ལ་ཐུག་གི་བར་དུ་རྟག་པར་ཕྱི་བཞིན་དུ་ཁྲིད་དོ། །ཤཱ་རིའི་བུ་དེའི་ནང་ན་མི་ལ་ལ་ཆོས་ཀྱི་དོན་མ་ཡིན་པར་ཤེས་
[054-282a2] ཏེ༑ མནོས་ནས་ཆོས་སུ་བྱས་ཏེ་སེམས་ལ་འགྲུས་པར་སྤྱད་ན་འོན་ཀྱང་མི་འགལ་བའི་བཟོད་པ་མ་ཐོབ་ན། རྒྱུན་དུ་ཞུགས་པའི་འབྲས་བུ་མི་ཐོབ་པ་ལྟ་སྨོས་ཀྱང་ཅི་དགོས། མི་དེ་
[054-282a3] ལྟ་བུའང་ཡོན་ཕུལ་བའི་དོན་ཞུ་བར་མི་བྱེད་ན། མི་འགལ་བའི་བཟོད་པ་སྐྱེ་བར་མི་ནུས་པ་ལྟ་སྨོས་ཀྱང་ཅི་དགོས། ཤཱ་རིའི་བུ་དེའི་ཚེ་ཁྱིམ་ན་འདུག་པ་དང། ཁྱིམ་ནས་བྱུང་
[054-282a4] བའི་སློབ་མ་ལམ་ངན་པར་ལྟུང་བ་སྟེ། དགེ་བའི་ལམ་དུ་མ་ཕྱིན་ཏོ། །མི་ངན་པ་དེ་དག་གིས་སངས་རྒྱས་ཀྱི་ཆོས་དྲང་པོ་བགགས་ཏེ། མི་ལ་རྒུད་པའི་མྱ་ངན་གྱི་ཡོན་ཆེན་པོ་
[054-282a5] མི་མང་པོ་ལ་ཤིན་ཏུ་རྒུད་པའི་མྱ་ངན་ཀྱང་བྱིན་པའི་སྟེང་དུ་མི་ངན་པ་དེ་དག་ཚེ་ཟད་པའི་འོག་ཏུ་མནར་མེད་པའི་སེམས་ཅན་དམྱལ་བར་ལྟུང་སྟེ། ལོ་འབུམ་ཁྲི་ཕྲག་བདུན་
[054-282a6] གྱི་བར་དུ་ནི། གན་རྐྱལ་དུ་ཉལ་ལོ། །འབུམ་ཁྲི་ཕྲག་དགུ་བརྒྱའི་བར་དུ་ནི། ཁ་སྤུབ་ཏུ་ཉལ་ལོ། །འབུམ་ཕྲག་དགུ་བརྒྱའི་བར་དུ་ནི། རྩིབ་ལོགས་གཡོན་པས་ཉལ་ལོ། །འབུམ་ཁྲི་
[054-282a7] ཕྲག་དགུ་བརྒྱའི་བར་དུ་ནི། རྩིབ་ལོགས་གཡས་པས་ཉལ་ལོ། །དེ་ལྕགས་ཚ་བའི་ནང་དུ་བསྲེགས་ནས་ཚིག་ཞིག་སྟེ། དེའི་ནང་དུ་ཤི་བ་དང། ཡང་ཐལ་བའི་སེམས་ཅན་དམྱལ་


[054-282b0] [282B] 
[054-282b1] ཐལ་བའི་སེམས་ཅན་དམྱལ་བ་ཆེན་པོར་སྐྱེས་སོ་།གསོད་པའི་སེམས་ཅན་དམྱལ་བ་དང། ཐག་པ་ནག་པོའི་སེམས་ཅན་དམྱལ་བ་དང། ཀུན་ཏུའང་ཡན་ཆད་ཀྱི་ལོ་གྲངས་
[054-282b2] བཞིན་དུ་སྡུག་བསྔལ་ལོ་ཅོག་གིས་ཉོན་མོངས་ནས་ཐག་པ་ནག་པོའི་སེམས་ཅན་དམྱལ་བར་ཤི་ནས་སླར་མནར་མེད་པའི་སེམས་ཅན་དམྱལ་བའི་ནང་དུ་སྐྱེས་སོ། །ཤཱ་རིའི་བུ། རྒྱུ་
[054-282b3] རྐྱེན་དེ་ལྟ་བས་ན། ཁྱིམ་ན་འདུག་པ་དང། ཁྱིམ་ནས་བྱུང་བ་ལ་མི་འདི་ལ་ཉེ་བསྙེན་པ་དང། དགེ་བའི་བཤེས་གཉེན་དང། སྦྱིན་བདག་ཀུན་སྡོམ་དུ་ཡོངས་སུ་མི་འབུམ་ཁྲི་ཕྲག་དྲུག་
[054-282b4] བརྒྱ་རྩ་བཞི་ཡོད་དེ། མཁན་པོ་འདི་བཞི་དང་ལྷན་ཅིག་ཏུ་སྐྱེ་ལྷན་ཅིག་ཏུ་འཆི་སྟེ། སེམས་ཅན་དམྱལ་བ་ཆེན་པོ་ན་འཁོད་ཅིང་སྲེག་པ་པོ་ཅོག་གིས་ཉོན་མོངས་སོ། །ཤཱ་རིའི་བུ། མི་
[054-282b5] དེ་ལ་དགེ་བའི་བཤེས་གཉེན་དང། སྦྱིན་བདག་དང། སློབ་མ་དང་མཁན་པོ་བཞིན་དུ་བྱེད་དོ་ཅོག་ཀུན་གྲངས་དེའི་ནང་དུ་གཏོགས་ཏེ་ཟད་པར་སེམས་ཅན་དམྱལ་བར་སྐྱེའོ། །ཤཱ་རིའི་
[054-282b6] བུ༑ ཁྱོད་ལ་སོགས་པས་དེའི་མང་ཉུང་ཤེས་པར་མི་ནུས་སོ། །ཡང་དག་པར་གཤེགས་པ་ཉི་ཚེས་གདོད་མཁྱེན་པར་ནུས་སོ། །མི་ངན་པ་དེ་དག་སེམས་ཅན་དམྱལ་བར་ལྟུང་སྟེ། ལྷན་
[054-282b7] ཅིག་ཏུ་སྐྱེས་སོ། །ལྷན་ཅིག་ཏུ་འཆི་བ་སྡོམ་དུ་མི་འབུམ་ཁྲི་ཕྲག་དྲུག་བརྒྱ་རྩ་བཞི་ཡོད་དེ། དེ་ལྟ་བུ་གཅིག་ནས་གཅིག་གི་བར་དུ་བསྐལ་པ་གཅིག་གི་བར་དུ་ཉོན་མོངས་ནས་བསྐལ་


[054-283a0] [283A] 
[054-283a1] ༄༅། །པ་ཆེན་པོ་བསྲེགས་ལ་ཐུག་གི་བར་དུ་འོན་ཀྱང་སེམས་ཅན་དམྱལ་བ་ན་འཁོད་དོ། །ཅིའི་ཕྱིར་ཞེ་ན། ཤཱ་རིའི་བུ། ཡང་དག་པར་གཤེགས་པའི་བླ་ན་མེད་པ་ཡང་
[054-283a2] དག་པར་རྫོགས་པའི་བྱང་ཆུབ་བཤིག་པ་དེའི་སྡིག་ཤིན་ཏུ་ལྕི་སྟེ། ཡང་བ་མ་ཡིན་ནོ། །བསྐལ་བ་ཆེན་པོས་བསྲེགས་སུ་ཟིན་ཀྱང་མི་ངན་པ་དེ་བཞི་དང། མི་འབུམ་ཁྲི་ཕྲག་དྲུག་
[054-283a3] བརྒྱ་རྩ་བཞི་ནི། བསྟིར་མེད་པའི་དམྱལ་བ་ཆེན་པོ་འདི་ནས་ཡང་སྐྱེས་ཏེ། ཕྱོགས་གཞན་གྱི་སེམས་ཅན་དམྱལ་བ་ཆེན་པོ་ན་འཁོད་དོ་།དེ་ཅིའི་ཕྱིར་ཞེ་ན། ཤཱ་རིའི་བུ། སྡིག་ལྕི་བ་
[054-283a4] ཆོ་ག་ཚད་སྟེ། དེའི་ལན་མི་ཉུང་བས་ཕྱོགས་གཞན་ན་ལོ་གྲངས་མེད་པ་བརྒྱ་སྟོང་ཁྲི་འབུམ་འདའ་ཡུ་ཏའི་བར་དུ་སྡུག་བསྔལ་ཆེན་པོས་ཉོན་མོངས་ཤིང་འཁོད་དོ། །འཇིག་རྟེན་
[054-283a5] གྱི་ཁམས་སུ་སླར་སྐྱེས་ཀྱང་སྡིག་གི་མི་དེ་བཞི་དང། མི་ཕལ་འབུམ་ཁྲི་ཕྲག་དྲུག་བརྒྱ་རྩ་བཞི་པོ་དང། མི་གཞན་སྡིག་མ་བྲལ་བ་རྣམས་ཕ་གིར་ཚེ་ཟད་ན། སླར་ཡང་སེམས་
[054-283a6] ཅན་དམྱལ་བ་ཆེན་པོའི་ནང་དུ་སྐྱེས་སོ། །ཤཱ་རིའི་བུ། སྡིག་གི་མི་དེ་བཞི་དང། སེམས་ཅན་ཕལ་འབུམ་ཁྲི་ཕྲག་དྲུག་བརྒྱ་རྩ་བཞི་པོ་ཐ་མར་སེམས་ཅན་དམྱལ་བའི་ནང་དུ་སྡུག་
[054-283a7] བསྔལ་ལས་ཐར་མོད་ཀྱི། མིའི་ནང་དུ་སྐྱེ་བ་ཐོབ་ན། ཚེ་རབས་ལྔ་བརྒྱའི་བར་དུ་ཐོག་མ་བཙའ་བ་ནས་དམུས་ལོང་སྟེ། དེ་ནས་གདོད་སངས་རྒྱས་ཀུན་སྣང་ཡང་ཡང་དག་པར་


[054-283b0] [283B] 
[054-283b1] ཞབས་བདེ་གཤེགས་འཇིག་རྟེན་སྒྲོལ། བླ་ན་མེད་པའི་དྲ་མ་གདུལ་ཐུལ་སྐྱེས་བུ་ལྷ་དང་མིའི་མཁན་པོ་སངས་རྒྱས་
[054-283b2] བཅོམ་ལྡན་འདས་དེ་དང་ཕྲད་དོ། །ཤཱ་རིའི་བུ། སངས་རྒྱས་ཐམས་ཅད་སྣང་གི་ཉན་ཐོས་ཀྱི་སློབ་མ་འདའ་ཡུ་ཏ་འབུམ་ཡོད་དོ། །དེའི་ཚེ་མིའོ་ཅོག་ལུས་ཁྲུ་སུམ་བརྒྱ་དགུ་བཅུ་རྩ་དྲུག་
[054-283b3] ཡོད་དོ༑ ༑སངས་རྒྱས་ཀྱི་སྐུ་ལུས་ནི། དེ་ལས་ཕྱེད་ཀྱིས་རིང་ངོ་།འོད་རྟག་པ་ཟླུམ་པོས་དཔག་ཚད་འབུམ་ཁྲི་ཕྲག་བཅུ་ཚུན་ཆད་སྣང་ངོ། །ཤཱ་རིའི་བུ། མི་དེ་སངས་རྒྱས་ཐམས་ཅད་
[054-283b4] སྣང་གི་ཆོས་ཀྱི་ནང་ནས་ཁྱིམ་ནས་བྱུང་སྟེ་ལོ་འབུམ་ཁྲི་ཕྲག་བཅུའི་བར་དུ་བརྩོན་འགྲུས་སྤྱད་དེ། མགོ་མེས་ཚིག་པའི་ར་མདའ་བཞིན་དུ་བྱས་ཀྱང་མི་འགལ་བའི་བཟོད་པ་མ་ཐོབ་ན་
[054-283b5] ལམ་གྱི་འབྲས་བུ་མ་ཐོབ་པ་ལྟ་སྨོས་ཀྱང་ཅི་དགོས། ཅིའི་ཕྱིར་ཞེ་ན། ཤཱ་རིའི་བུ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་བཤིག་པ་གཡོས་པའི་སྡིག་གི་ལས་ཀྱི་རྒྱུ་རྐྱེན་
[054-283b6] གྱི་ཆོས་དེ་ལྟ་བུའི་རིགས་སོ། །དེ་ཟད་པའི་འོག་ཏུ་སླར་ཡང་མནར་མེད་པའི་སེམས་ཅན་དམྱལ་བ་ཆེན་པོར་སྐྱེའོ། །སྔར་མི་དགེ་བའི་ལྕི་བའི་ལས་ཀྱི་རྐྱེན་གཡོས་པའི་ལན་ནི། ཤཱ་རིའི་བུ་
[054-283b7] མི་དེ་དག་ལ་སོགས་པ་དེ་བཞིན་དུ་གཅིག་ནས་གཅིག་ཏུ་དང་ལ་ཐུག་གོ་།དེའི་ཕྲག་ན་སངས་རྒྱས་འབུམ་ཕྲག་དགུ་བཅུ་རྩ་དགུ་དང་ཕྲད་ནས་སངས་རྒྱས་དེ་དག་ལས་ཀྱང་མི་


[054-284a0] [284A] 
[054-284a1] ༄༅། །འགལ་བའི་བཟོད་པ་མ་ཐོབ་བོ། །ཅིའི་ཕྱིར་ཞེ་ན། སངས་རྒྱས་ཀྱི་ཆོས་ཀྱི་ཡི་གེ་ཟབ་མོ་བཤད་ན། མི་དེ་དག་གིས་ཡིད་མ་ཆེས་ཏེ། བཤིག་དྲལ་ལོག་གལ་
[054-284a2] ནས་མཛངས་ཤིང་འཕྲུལ་བ་ལ་ནི། འཕྱ་ཞིང་སྐུར། ཚུལ་ཁྲིམས་འཛིན་པའི་དགེ་སློང་ལ་ནི། ཉེས་པའི་ངན་པ་ཕྱུང་སྟེ། ཆོས་བཤིག་པའི་ལས་གཡོས་པའི་རྒྱུ་རྐྱེན་གྱི་ཆོས་ནི་
[054-284a3] དེ་ལྟ་བུའི་རིགས་སོ། །ཤཱ་རིའི་བུ། ཁྱོད་རེ་ཞིག་ལྟོས་ཤིག་།འཕགས་པའི་མི་ལ་འཕྱ་ཞིང་སྐུར་ཏེ། འཕགས་པའི་ཚིག་ལ་ཡིད་མི་ཆེས་ན། དེ་ལྟ་བུར་དཔག་ཏུ་མེད། མུ་
[054-284a4] མེད་པའི་སྡུག་བསྔལ་གྱིས་ཉོན་མོངས་ཏེ། གྲོལ་ཐར་པ་མ་ཐོབ་བོ་།ཤཱ་རིའི་བུ། སེམས་ཅན་གཞན་ཆོས་བཤིག་པའི་སྡིག་པའི་ལས་གཡོས་ཏེ་ལོག་གལ་ཞིང་ཡིད་མ་ཆེས་
[054-284a5] པ་དེ་གྲངས་མེད་དཔག་ཏུ་མེད་པ་ཡོད་ན། སངས་རྒྱས་འབུམ་ཕྲག་དགུ་བཅུ་རྩ་དགུ་ལ་བསྐལ་པ་གྲངས་མེད་པའི་བར་དུ་མི་གཅིག་མྱ་ངན་ལས་འདས་པར་ཆུད་པ་ཡོང་
[054-284a6] མེད་དོ༑ ༑ཤཱ་རིའི་བུ། སངས་རྒྱས་རྣམས་ཀྱི་ཆོས་བཤིག་ཅིང་ཡིད་མི་ཆེས་ཤིང་ལོག་གལ་བར་ནུས། ཐ་མལ་པ་གླེན་པ་དང། ལེ་ལོ་ཡར་སྐྱེ་བའི་དགེ་སློང་ངན་པ་རྣམས་
[054-284a7] དང། ཆོས་འཆད་པ་མི་གཙང་བའི་དགེ་སློང་རྣམས་སོ། །ཅིའི་ཕྱིར་ཞེ་ན། ཤཱ་རིའི་བུ། མི་དེ་རྣམ་གསུམ་ནི། སྤྱོད་པ་ཞེས་ཀྱང་མི་བྱ། མིང་ཐོབ་པ་ཞེས་ཀྱང་མི་བྱ་སྟེ་


[054-284b0] [284B] 
[054-284b1] པས་ན། འཕྱ་ཞིང་སྐུར་ཏེ་ལོག་གོ། །ཤཱ་རིའི་བུ། ཁྱོད་ན་རེ་ཇི་ལྟ་བུར་དགེ་སློང་སྡུག་བསྔལ་བཀྲམ་དེས་ཆོས་
[054-284b2] བཤད་པ་དེ་མི་གཙང་ཞེས་ཟེར་བ་ཉིད་ནི། མི་གཏི་མུག་ལྷས་བྱིན་ཡིན་ནོ། །ཁྱོད་ན་རེ། ཇི་ལྟར་དགེ་སློང་ཐམས་ཅད་ཡོད་ཅེས་འཆད་པ་མི་གཙང་ཞེས་ཟེར་བ་ནི། ཉིད་དགེ་སློང་
[054-284b3] ཀོ་ཀ་ལི་ཡིན་ནོ། །ཤཱ་རིའི་བུ། ཁྱོད་ན་རེ། ཇི་ལྟ་བུར་དགེ་སློང་ཙང་གི་དེས་ཆོས་བཤད་པ་མི་གཙང་ཞེས་ཟེར་བ་ནི། ཉིད་དགེ་སློང་ཀ་པི་ལ་ཡིན་ནོ། །ཁྱོད་ན་རེ། ཇི་ལྟ་བུར་ན་དགེ་
[054-284b4] སློང་བར་ཏ་ད་དེས་བཤད་པ་མི་གཙང་ཞེས་ཟེར་བ་ནི། ཉིད་དགེ་སློང་ལུས་སྒྲེ་བ་རི་མ་ད་ཡིན་ནོ། །ཤཱ་རིའི་བུ། ཁྱོད་ན་རེ་དེའི་གཙང་གདང་ཞིང་བདེན་པ་བཞིན་དུ་སངས་རྒྱས་
[054-284b5] རྣམས་ཀྱི་བྱང་ཆུབ་བཤད་དེ། དཔག་ཏུ་མེད་པའི་སེམས་ཅན་ལ་ཕན་བསོད་དོ། །ཞེས་ཟེར་བ་ནི། དེ་ཉིད་ཕུ་ལི་ཏ་འབྲི་ཏ་ར་འཛིན་འཛི་ཡིན་ཏེ། བཤད་དོ་ཅོག་གཙང་གདང་བས་
[054-284b6] གཞན་དེ་བཞིན་དུ་སློབ་མ་རྣམས་སངས་རྒྱས་ལྔ་སྟོང་དང་ཕྲད་དེ། མི་འདའ་ཡུ་ཏ་འབུམ་ཕྲག་དྲུག་ཅུ་རྩ་བརྒྱད་ཡོད་པ་ཀུན་ཞི་སྟེ་ཐར་ཟིན་ཏོ། །ཤཱ་རིའི་བུ། མི་ལ་བདེན་པའི་
[054-284b7] ཚིག་གང་ཡིན་ཞེས་བྱས་ན། ནང་གི་བླ་མའི་ཆོས་ཀྱི་གཞུང་མངོན་པར་མཐོང་བར་རིག་སྟེ། གཙང་གདང་བར་བཤད་པའོ། །བཤད་པ་ནི། ནམ་འཆད་དེ། བུ་ལེའུ་ཏ་ཡིན་ནོ། །


[054-285a0] [285A] 
[054-285a1] ༄༅། །ཤཱ་རིའི་བུ། ངུ་ལེའུ་ཏ་ནི། སེམས་ཐུལ་ལ་མངོན་པར་རྟོགས་པར་བཤད་དོ་ཅོག་དགའ་བ་མེད་དེ་ཡིད་མི་ཆེས་པས་ན། བཤད་ཅིང་འགྲོལ་བར་སྐྱེའོ། །ཤཱ་རིའི་བུ་
[054-285a2] མི་ལ་བདེན་པའི་ཚིག་གང་ཡིན་ཞེ་ན། རྒྱུ་རྐྱེན་ཐམས་ཅད་ཆོས་ཀྱི་མཁན་པོས་ནམ་ཚིག་བཤད་པ་སྟེ། པུ་ལེའུ་ཏ་ཡིན་ནོ། །ཤཱ་རིའི་བུ། པུ་ལེའུ་ཏ་ནི། ཚེ་ཚེ་རབས་རབས་གར་སྐྱེས་
[054-285a3] རྒུར་རྟག་པར་སེམས་ཅན་གྱི་ཕྱིར་སངས་རྒྱས་ཀྱི་དོན་བྱེད་དོ་།སངས་རྒྱས་དགུ་བཅུ་ཐམས་ཅད་ཀྱི་ཆོས་ཀྱི་ནང་ནའང་རྟག་པར་ཆོས་ཀྱི་མཁན་པོ་བྱེད་དོ། །ཆོས་གཙང་གདང་བར་
[054-285a4] བཤད་ནས་སངས་རྒྱས་དེ་ཀུན་ལ་ལུས་ཀྱི་ཚེ་ཟད་ཀྱི་བར་དུ་རྟག་པར་ཚངས་པར་སྤྱོད་པ་སྤྱད་དེ། ཆོས་གཙང་གདང་བར་བཤད་དོ་།ཤཱ་རིའི་བུ། པུ་ལེའུ་ཏ་སངས་རྒྱས་དྲུག་གི་ཆོས་
[054-285a5] ཀྱི་ནང་ནའང་ཆོས་ཀྱི་མཁན་པོ་བྱེད་དོ། །ངའི་ཆོས་ཀྱི་ནང་ནའང་ཆོས་ཀྱི་མཁན་པོ་ཆེན་པོ་བྱེད་དེ། དགྲ་བཅོམ་པ་གྲུབ་ནས་སེམས་གྲོལ་ཐར་པ་ཐོབ་བོ། །མིས་བདེན་པར་བཤད་
[054-285a6] ན༑ ཇི་ལྟ་བུའི་མིས་ཚེ་ཚེ་རབས་རབས་སུ་སངས་རྒྱས་རྣམས་ལ་ཡོན་གསོལ་ཞིང་དགེ་བའི་རྩ་བ་རྣམས་བསྐྲན་པ་ནམ་ཚིག་བཤད་པ་པུ་ལེའུ་ཏ་ཡིན་ནོ། །ཤཱ་རིའི་བུ། པུ་ལེའུ་ཏས་
[054-285a7] སངས་རྒྱས་འབུམ་ཕྲག་དགུ་བཅུའི་ཆོས་ལ་སེམས་འགྲུས་པར་བཙལ་བསླབ་པས་འགྲོ་བ་བཤད་པ་གཅིག་ཏུ་མི་འགྱུར་བས་ཤེས་རབ་ཟབ་མོ་ཡོད་དོ། །དེ་ལྟ་བས་ན། ཡང་དག་


[054-285b0] [285B] 
[054-285b1] བཤད་དོ། །ཤཱ་རིའི་བུ། ཉིན་གཅིག་མཚན་གཅིག་ཏུ་པུ་ལེའུ་ཏ་འདི་ལེགས་པའི་དོན་བཤད་དུ་ཟིན་ཀྱང་མི་ཟད་
[054-285b2] དོ༑ ༑ཉིན་གཅིག་མཚན་གཅིག་འདས་སུ་ཟིན་ཀྱང་མི་ཟད་དོ། །ཅིའི་ཕྱིར་ཞེ་ན། པུ་ལེའུ་ངའི་ཆོས་ཀྱི་སྦྱིན་པ་ནི། ཐ་མལ་པའི་རྒྱུ་རྐྱེན་མེད་ལ། གསོ་བའི་ཁེ་ལ་མི་ཆགས་པས་ཆོས་
[054-285b3] ཀྱི་མཁན་པོ་སྟེ། པུ་ལེའུ་ཏ་ལ་ཐོགས་པ་མེད་པ་བཞི་ཤེས་རབ་ཐོབ་སྟེ། ཡང་དག་པར་གཤེགས་པ་མ་གཏོགས་པར་འཇིག་རྟེན་ཀུན་གྱི་ནང་ན་ཚིག་འབྲུ་དང། ཚུལ་གྱི་གཞུང་
[054-285b4] ཐོབ་པར་ནུས་པ་མེད་དོ། །ཤཱ་རིའི་བུ། ངས་ཁྱོད་ལ་བསྒོའོ། མི་ལ་ལ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འདོད་ན། མི་གཞན་ལ་ཆོས་བཤད་ན་དཔག་
[054-285b5] ཏུ་མེད། མུ་མེད་པའི་ལེགས་པའི་དཔལ་ཡོན་ཐོབ་ཅིང་གྲངས་མེད་པའི་སེམས་ཅན་ལའང་ཕན་བསོད་པར་ནུས་སོ། །ཤཱ་རིའི་བུ། མི་ལ་ལ་ཞིག་གིས་ཆོས་འདི་ལ་ཡིད་མ་ཆེས་ཏེ་
[054-285b6] བཤིག་དྲལ་ལོག་གལ་ན། དཔག་ཏུ་མེད་པའི་སྡིག་ལྕི་བའི་རྒྱུ་རྐྱེན་ལྡང་ངོ། །ཅིའི་ཕྱིར་ཞེ་ན། ཤཱ་རིའི་བུ། ངན་པ་ལ་ངན་པའི་ལམ་ཡོད། དགེ་བ་ལ་དགེ་བའི་ལམ་ཡོད་དེ་
[054-285b7] དེ་ལྟ་བས་ན། ངས་ད་ཆོས་ཀྱི་ཡི་གེ་འདི་ཁྱོད་ལ་གཏམས་བཅོལ་གྱིས་ཕལ་སྡེ་བཞི་ལ་བྱེ་བྲག་ཕྱེད་པར་རྒྱ་ཆེར་ཤོད་ཅིག་ཤཱ་རིའི་བུ། ཆོས་ཀྱི་ཡི་གེ་འདི་ཐོས་ཏེ་སེམས་ཡིད་ཆེས་


[054-286a0] [286A] 
[054-286a1] ༄༅། །ཤིང་སེམས་དགའ་གཞན་དཔག་ཏུ་མེད་པའི་དཔལ་ཡོན་ཐོབ་བོ། །ཐོས་ཏེ་ཡིད་མི་ཆེས་ཤིང་སེམས་མི་དགའ་མ་དད་ན། དཔག་ཏུ་མེད་པའི་སྡིག་ལྕི་བ་ཐོབ་བོ། །
[054-286a2] ཤཱ་རིའི་བུ། ཤེས་པར་བྱོས་ཤིག་མི་དེ་ཚུལ་ཁྲིམས་ཞིག་པའི་དགེ་སློང་ཞེས་བྱ་སྟེ། ལེ་ལོ་ཡར་སྐྱེ་ཞིང་ཆོས་འཆད་པའང་མི་གཙང་བའོ། །ཤཱ་རིའི་བུ། མི་ལ་ལ་ཞིག་གིས་
[054-286a3] དེ་ལྟ་བུར་བསྟན་པ་ལས་ལོག་གལ་ན། ཚེ་ཚེ་རབས་རབས་གར་སྐྱེ་རྒུར་རྟག་པར་ལོང་སྟེ་མིག་མེད་དོ། །ཤཱ་རིའི་བུ། ད་ངས་ཁྱོད་ལ་བྱེ་བྲག་ཕྱེད་པར་བསྒོའོ། །ངས་ད་ལྟར་
[054-286a4] བཤད་དོ་ཅོག་ནི། རྫ་མཁན་རྫ་སོ་མ་བཏང་བའི་རིམ་གྲོ་བྱེད་པ་དང་མི་མཚུངས་ཀྱི། ངས་ཕལ་སྡེ་བཞི་ལ་མཆོག་གི་གཞུང་མཐའ་ཡུན་དུ་སྟོང་པའི་ཆོས་བྱེ་བྲག་ཕྱེད་པར་རྒྱ་
[054-286a5] ཆེར་བཤད་ན་སྲན་ཐུབ་པ་ནི། འདུག་གོ་སྲན་མི་ཐུབ་པ་ནི། ཞིག་གོ་ཅིའི་ཕྱིར་ཞེ་ན། ཤཱ་རིའི་བུ། སངས་རྒྱས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པ་
[054-286a6] ནི༑ ཡོན་པོ་མཐོང་བ་ལ་མི་ངན་པ་ལ་ཆོས་མི་བཤད། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་ཏུ་ལྟ་བ་ལ་ཆོས་མི་བཤད་དོ། །
[054-286a7] ཅིའི་ཕྱིར་ཞེ་ན། དེ་ལྟ་བུར་འདོད་ཆགས་པ་ཀུན་གྱི་མིང་འདོད་ཆགས་པ་ཡོན་པོར་མཐོང་བ་ཞེས་བྱའོ། །ཤཱ་རིའི་བུ། བདག་ཏུ་ལྟ་བ་དང། གང་ཟག་ཏུ་ལྟ་བས་མི་འགལ་


[054-286b0] [286B] 
[054-286b1] ལམ་གྱི་འབྲས་བུ་མི་ཐོབ་པ་ལྟ་སྨོས་ཀྱང་ཅི་དགོས། ཤཱ་རིའི་བུ། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་
[054-286b2] ཏུ་ལྟ་བ་དང། ཆད་པར་མཐོང་བ་དང། རྟག་པར་མཐོང་བས་མི་འགལ་བའི་བཟོད་པ་རབ་ཏུ་ཐོབ་པར་མ་ནུས་ན། ལམ་གྱི་འབྲས་བུ་ཐོབ་པར་ནུས་ཞེས་ཟེར་ན་བདེན་པ་ཡོང་མེད་
[054-286b3] དོ༑ ༑དེ་ལྟ་བས་ན། ཤཱ་རིའི་བུ། མི་ལ་ལ་ཞིག་གིས་དེ་ལྟ་བུ་མཐོང་བ་འབྱོར་གྲུབ་པ་ནི། ངའི་ཆོས་ཀྱི་ནང་ན་ངས་གཞན་གྱི་ཡོན་ལེན་དུ་མི་གནང་སྟེ། དེ་ནི། སྤྱོད་པའང་མ་ཡིན་
[054-286b4] ཐོབ་པའང་མ་ཡིན་གྱི། ངའི་ཆོས་ལ་རང་གི་སྲོག་གསོ་བར་ཚོར་བར་ཟད་དོ། །ཤཱ་རིའི་བུ། ངས་བཤད་པ་ལ་མུར་འདུག་སངས་རྒྱས་ཀྱི་ཆོས་སུ་འཇུག་འདོད་ན། ཟླ་བ་བཞིའི་བར་
[054-286b5] དུ་སད་པའི་རིགས་སོ། །ཅིའི་ཕྱིར་ཞེ་ན། མུར་འདུག་གི་མི་རྣམས་ལ་ནི། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་ཏུ་ལྟ་བ་དང། རྟག་པར་
[054-286b6] མཐོང་བ་མང་དུ་ཡོད་དོ། །ཤཱ་རིའི་བུ། ངའི་སློབ་མ་ལ་ནི་བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་ཏུ་ལྟ་བ་དང། ཆད་པར་མཐོང་བ་དང་
[054-286b7] རྟག་པར་མཐོང་བ་མེད་དེ། ངའི་སློབ་མ་རྣམས་ཀྱིས་སྟོང་པ་དང། མཚན་མ་མེད་པ་དང། སྨོན་པ་མེད་པ་དང། ཅིའང་ཐོབ་པ་མེད་པ་འབའ་ཞིག་བཤད་དེ། སེམས་ལ་འཇུག་པའི་


[054-287a0] [287A] 
[054-287a1] ༄༅། །གནས་མེད་པར་འཆད་དོ། །ཤཱ་རིའི་བུ། ལ་ལ་ཞིག་དེ་ལྟ་བུའི་བཟོད་པ་འབྱོར་གྲུབ་པ་ཞིག་ཡོད་ན། ངས་མི་དེ་ལྟ་བུའི་ཁྱིམ་ནས་བྱུང་ཞིང་ཚུལ་ཁྲིམས་
[054-287a2] ནོར་དུ་གནང་སྟེ། ཡོན་གོས་དང། མལ་ཆ་དང། རྩི་སྨན་ཕུལ་བ་བླང་དུ་རུང་ངོ། །མི་དེ་ལྟ་བུ་བཟོད་པ་མེད་པ་ནི། སྔོན་དུ་སད་པའི་རིགས་ཏེ། སྔར་ཆོས་སོ་ཅོག་ལ་ང་མེད་པ་
[054-287a3] ལ་གནས་སུ་བཅུག་གོ་ཤཱ་རིའི་བུ། ལ་ལ་ཞིག་དེ་ལྟ་བུའི་བཟོད་པ་ལ་སེམས་མི་དགའ་ཞིང་མཆོག་གི་གཞུང་སྟོང་པ་བཤད་པ་ཐོས་ན་དངངས་ཤིང་དོགས་ལ་ཟུར་ཐེལ་
[054-287a4] གྱིས་གཤེའོ། །བདག་ཏུ་ལྟ་བ་འཆད་པ་ཐོས་ན། སེམས་དགའ་བར་འཛིན་ན་དེ་ལྟ་བུའི་མི་ནི། བདུད་ཀྱིས་བཀོལ་པར་མངོན་ཏེ། མུར་འདུག་ལས་ཀྱང་འདས་སོ། །ཤཱ་རིའི་
[054-287a5] བུ༑ ཤེས་རབ་ཅན་ནི། དེ་ལྟ་བུ་ལ་ཞེ་སྡང་སྐྱེ་བ་མི་རིགས་ཀྱི་དེ་ལྟ་བུ་ལ་སྙིང་རྗེའི་སེམས་སྐྱེ་བར་རིགས་སོ། །ཅིའི་ཕྱིར་ཞེ་ན། ཤཱ་རིའི་བུ། མི་ལ་ལ་ཞིག་གིས་དེ་ལྟ་བུའི་
[054-287a6] ངན་པ་འབྱོར་གྲུབ་པ་ནི། ངན་པའི་ལམ་ཐོབ་བོ། །ཆོས་བཤད་ཀྱིས་མི་ཟད་དེ། མི་དེ་ལ་བསོད་ནམས་ཀྱི་སེམས་བསྐྱེད་ཅིང་ཆོས་སོ་ཅོག་ལའང་ང་མེད་པ་དང། ཆོས་སོ་ཅོག་
[054-287a7] སྟོང་པ་ཞི་བ་དང། ཆོས་སོ་ཅོག་ལ་བྱ་བ་མེད་པ་དང། ཐོབ་པ་མེད་པས་བསྟན་ཏོ། །མི་དེས་སངས་རྒྱས་ཀྱི་ཆོས་མནོས་ལ་དོན་ཐོས་ཏེ། སེམས་དགའ་ཞིང་དད་ན་ནི་


[054-287b0] [287B] 
[054-287b1] ཀུན་བསྟན་བསླབ་སྟེ། ཕན་ཞིང་དགའ་བར་སེམས་དགའ་བའི་རིགས་སོ་།ཆོས་སོ་ཅོག་ལ་ཅིའང་མེད་པ་སྟོང་པ་བཤད་
[054-287b2] པ་ཐོས་ན། དངངས་སྐྲག་སྟེ། ཕལ་མང་པོའི་ནང་ན་མཁན་པོ་བླ་མ་ཨཱ་ཙརྱ་ལ་ཆོས་ཀྱི་ཡི་གེའི་ནང་ན་སྟོང་པའི་ལས་སྤྱོད་བཞིན་དུ་བཤད་པའི་རིགས་ཞེས་ཟེར་རོ། །ཆོས་རྣམས་
[054-287b3] ཀྱི་མཚན་མ་ཐ་དད་པ་མངོན་པར་ཤེས་ནུས་ན། ངས་མཁན་པོ་བྱའོ། །བདག་ཏུ་ལྟ་བ་དང། གང་ཟག་ཏུ་ལྟ་བ་དང། ཕྱིན་ཅི་ལོག་ཡོན་པོར་ལྟ་བ་དང། ཚུལ་ཁྲིམས་འཛིན་པ་ལ་
[054-287b4] འདོད་ཆགས་པའི་མཁན་པོ་ཞེས་ནི། མི་བྱའོ། །ཡང་དག་པས་དྲང་པོར་མཐོང་ལྡན་པ་དང་ལྷན་ཅིག་ཏུ་གསོ་སྦྱོང་བྱེད་པར་གནང་ངོ། །ཚུལ་ཁྲིམས་ཞིག་པའི་མི་ཆོ་ག་ཞིག་
[054-287b5] པ་དང་ལྷན་ཅིག་ཏུ་གསོ་སྦྱོང་བྱེད་དུ་གནང་ངོ། །སློབ་མ་རྒན་ཞིང་བཙུན་པས་སྟོང་པ་ཞི་བ་ཅིའང་ཐོབ་པ་མེད་པ་ཆོས་བཤད་པ་ཐོས་ཏེ། སེམས་ཡིད་མི་ཆེས་མ་དད་ལ་སེམས་
[054-287b6] མུར་འདུག་ལ་འདུག་ན། སངས་རྒྱས་ཀྱིས་མུར་འདུག་དང་གསོ་སྦྱོང་བྱེད་དུ་མི་གནང་ངོ། །མི་དེ་དེ་ལྟ་བུའི་མཐོང་བ་མ་བཏང་ན་དགེ་འདུན་གྱི་ནང་དུ་འདུག་ཏུ་མི་གནང་
[054-287b7] བའི་རིགས་སོ། །དེ་ལྟ་བུ་འདོད་པ་མ་བླངས་ཏེ། དེ་ལྟར་བྱས་ཟིན་ཏེ་འོན་ཀྱང་ཡང་མ་བཏང་ན། མི་དེ་ལམ་ལ་གནས་པར་མི་རུང་བར་མངོན་ཏེ། ཐལ་བྱུང་དུ་ཡོང་བོར་ནས་


[054-288a0] [288A] 
[054-288a1] ༄༅། །མཁན་པོ་བླ་མ་ཨཱ་ཙརྱས་ཀྱང་ཚིག་མཐུན་པར་སླར་བཅད་བའི་མི་རིགས་སོ། །ཤཱ་རིའི་བུ། དགེ་འདུན་ལ་དེ་བཞིན་ངས་ཡོན་གསོལ་བ་དང། མུར་འདུག་
[054-288a2] གི་ཡོན་པོའི་ལམ་ལ་ལྟ་བ་འཇིག་པ་ལ་མཁས་ཏེ། དེའི་མིང་ཚུལ་ཁྲིམས་བཤད་པ་དང། གསོ་སྦྱོང་གཙང་གདང་ཞེས་བྱའོ། །ཤཱ་རིའི་བུ། ངས་ད་ཁྱོད་ལ་བྱེ་བྲག་ཕྱེད་པར་
[054-288a3] བསྒོའོ༑ ༑མི་ལ་ལ་ཞིག་དེ་ལྟ་བུའི་བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཡོད་མེད་དུ་ལྟ་བ་དང་དེ་ལྟ་བུའི་མིའི་མིང་ང་ལ་ཡོན་ཕུལ་བ་ཞེས་
[054-288a4] ཀྱང་མི་བྱ། མིང་ངའི་ཕྱི་བཞིན་ཁྱིམ་ནས་བྱུང་སྟེ་ཚུལ་ཁྲིམས་མནོས་པ་ཞེས་ཀྱང་མི་བྱའོ། །དེའི་མིང་མཁན་པོ་དྲུག་གི་ཕྱིར་འབྲངས་ལ་ཁྱིམ་ནས་བྱུང་བ་སྟེ། མཁན་པོ་དྲུག་
[054-288a5] གིས་མཁན་པོ་བྱས་པ་ཞེས་བྱའོ། །ཤཱ་རིའི་བུ། མི་ལ་ལ་ཞིག་གིས་དེ་ལྟ་བུའི་གཙང་གདང་བའི་བདེན་པའི་ཆོས་ལ་བཟོད་པ་ཐོབ་པར་མ་ནུས་ཏེ་ཡོན་བླངས་ན། མི་དེས་ཐོབ་
[054-288a6] བོ་ཅོག་ཡོན་པོའི་མནོས་ཞེས་བྱའོ། །ཤཱ་རིའི་བུ། མིས་ངའི་ཆོས་ཀྱི་ནང་ནས་ཁྱིམ་ནས་བྱུང་སྟེ་ཚུལ་ཁྲིམས་གཙང་བ་བཟུང་བ་བསྲུངས་མོད་ཀྱི། མཆོག་གི་གཞུང་སྟོང་པ་
[054-288a7] ཅིའང་ཐོབ་པ་མེད་པའི་ཆོས་ལ་ཡིད་མི་ཆེས་མི་ཤེས་ཏེ། དངངས་སྐྲག་ཅིང་དོགས་འགྱོད་པ་དེ་ལྟ་བུའི་མི་ནི། ཚུལ་ཁྲིམས་འཛིན་པ་དང། མང་དུ་ཐོས་པ་དང། བསམ་གཏན་


[054-288b0] [288B] 
[054-288b1] །ཤཱ་རིའི་བུ། དེ་ལྟ་བུའི་མིའི་མིང་ང་ལ་བཙུན་ལྕི་བར་རི་མོ་གུས་ཤིང་ཡོན་དབུལ་བ་ཞེས་མི་བྱའོ། །ཅིའི་ཕྱིར་ཞེ་ན། ཤཱ་རིའི་བུ། ཐོག་མ་ཞེས་
[054-288b2] བྱ་བ་མེད་པའི་ཚེ་རབས་ཚུན་ཆད་སེམས་ཅན་བསམ་གཏན་བཞི་ནི། མ་ཐོབ་ཀྱི། བསམ་གཏན་བཞི་ཐོབ་པ་འབའ་ཞིག་གིས་དགེ་སློང་གི་བཟོད་པ་བྱ་བ་ནི། མེད་ན། དེ་ལྟ་བུ་ཇི་
[054-288b3] ལྟ་བུར་ན་མིང་ང་ལ་ཡོན་འབུལ་བ་ཞེས་བྱ། དེ་ལྟ་བས་ན། ཤཱ་རིའི་བུ། ངས་ཁྱོད་ལ་བྱེ་བྲག་ཕྱེད་པར་བསྒོའོ། །མ་འོངས་པའི་དུས་ཀྱི་མིས་ངའི་ཆོས་ལ་འདོད་ཆགས་རྣམ་པ་མང་པོ་
[054-288b4] དང༑ ཡོན་པོ་མཐོང་བ་རྣམ་པ་མང་པོས་ངའི་ཆོས་བཤིག་དྲལ་ལོ་།ཤཱ་རིའི་བུ། མི་ལ་ལ་ཚུལ་ཁྲིམས་འཛིན་པ་དང། མང་པོ་ཐོས་པ་དང། བསམ་གཏན་ཐུབ་པ་འབའ་ཞིག་
[054-288b5] ཆེད་ཆེར་འཛིན་པ་དེ་ལྟ་བུའི་མི་ནི། དགེ་སྦྱོང་གི་ཆོས་རྣམས་གཙང་མར་སྤྱོད་མི་ནུས་པར་མངོན་ཏེ། ངས་མི་དེའི་མིང་དགེ་སྦྱོང་དང། བྲམ་ཟེ་ཞེས་མ་བཤད་དོ། ཤཱ་རིའི་བུ། མི་
[054-288b6] ལ་ཆོས་སོ་ཅོག་ལ་ང་མེད་པ་བདེན་པ་བཞིན་དུ་ང་མེད་པར་ཤེས་ཆོས་སོ་ཅོག་ཕྱི་མོ་ནས་ཅིའང་མེད་པའི་སྟོང་པ་སྟེ། བདེན་པ་བཞིན་དུ་ཅིའང་མེད་པའི་སྟོང་པར་ཤེས་ནུས་ན་
[054-288b7] ད་ནི༑ ཚུལ་ཁྲིམས་འཛིན་པ་རབ་ཡིན་པར་མི་འཛིན། མང་པོ་ཐོས་པ་རབ་ཅེས་བྱ་བར་མི་འཛིན། བསམ་གཏན་ཐོབ་པ་རབ་ཅེས་མི་འཛིན་ཏོ་།ཅིའི་ཕྱིར་ཞེ་ན། ཤཱ་རིའི་བུ་


[054-289a0] [289A] 
[054-289a1] ༄༅། །ཆོས་སོ་ཅོག་ལ་བདེན་པའི་མཚན་མ་ལ་སྐྱེ་བའང་མེད་དེ། ལྡན་པའང་མེད་དེ། དེའི་ནང་ན་རབ་ཅེས་བྱ་བའི་ཆོས་མེད་དོ། །ཤཱ་རིའི་བུ། ཆོས་སོ་ཅོག་གི་བདེན་
[054-289a2] པ་བཞིན་གྱི་ནང་ན་ཚུལ་ཁྲིམས་འཛིན་པ་མེད། ཚུལ་ཁྲིམས་བཤིག་པ་མེད། འདོད་ཆགས་ལ་རབ་ཅེས་བྱ་བ་མེད་པ་ལྟ་སྨོས་ཀྱང་ཅི་དགོས། ཤཱ་རིའི་བུ། དེའི་མིང་སངས་རྒྱས་
[054-289a3] རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཅེས་བྱ་སྟེ། ཆོས་སོ་ཅོག་གི་མཚན་མ་དང། རང་གི་མཚན་མ་མེད་སྟོང་པ་བདག་ཏུ་ལྟ་བ་དང། གང་ཟག་ཏུ་ལྟ་བ་
[054-289a4] མེད་དོ༑ ༑དེ་ལྟ་བུའི་བཟོད་པ་ཡོད་དུ་ཟིན་ན། དེའི་མིང་སྤྱོད་པ་ཞེས་བྱའོ། །དེའི་མིང་ཐོབ་པ་ཞེས་བྱ་སྟེ། མི་དེའི་མིང་ཡིད་ཆེས་པ་སྤྱད་པ་ཁྱིམ་ནས་བྱུང་བ་སྟེ་ཡོན་ལེན་
[054-289a5] པའི་རིགས་ཤིང་གཙང་བའི་གསོ་སྦྱོང་བྱེད་པ་སྟེ། མི་དེ་ནི་མིའི་ནང་ན་ལྷ་ཞེས་བྱའོ། །ཤཱ་རིའི་བུ། སངས་རྒྱས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་
[054-289a6] ཆུབ་ནི༑ གཞུང་གཅིག་པ་འབའ་ཞིག་ཡིན་ཏེ། དེ་ནི། བྲལ་བ་ཞེས་བྱའོ། །གང་ལ་སོགས་པ་བྲལ་བ་ཞེས་བྱས་ན། ལྡོངས་སོ་ཅོག་དང་མཐོང་ངོ་ཅོག་སྟེ། ལྡོངས་པ་ནི་
[054-289a7] མ་རིག་པ་ཡིན་ནོ། །མཐོང་བ་ནི། དྲན་པ་དང། སེམས་པ་ཡིན་ནོ་།ཅིའི་ཕྱིར་ཞེ་ན། ཆོས་སོ་ཅོག་ཐམས་ཅད་ནི། དྲན་པ་དང། སེམས་པས་ཕྱི་མོ་བྱས་ཏེ། སེམས་ཀྱི་འདུ་


[054-289b0] [289B] 
[054-289b1] མཐོང་བ་ཡིན་ཞེས་བྱ་སྟེ། མཐོང་བ་ནི། ཡོན་པོ་ཡིན་ནོ། །ཤཱ་རིའི་བུ། དགེ་བའི་ཆོས་ཀྱི་ནང་ན་མཐོང་བའང་ཡོན་པོ་མཐོང་བ་ཞེས་བྱའོ། །ཅིའི་ཕྱིར་ཞེ་ན་
[054-289b2] ཤཱ་རིའི་བུ། འདོད་པ་དང་བྲལ་བའི་སྟོང་པ་ཞི་བ་ཆོས་ཀྱི་ནང་ན་ཆོས་མེད། ཆོས་མེད་པའང་མེད། དགེ་བའང་མེད། ངན་པའང་མེད་དེ། དོན་ཏོ་ཅོག་ཀུན་སྟོང་ལ་ཆོས་ཀྱི་ཡི་གེ་རྣམས་
[054-289b3] དང་བྲལ་ཞིང་སེམས་པ་ཐམས་ཅད་དང་བྲལ་བས་ན། མིང་བྲལ་བ་ཞེས་བྱའོ། །ཤཱ་རིའི་བུ། བླ་ན་མེད་པའི་ནང་ན་འདོད་པ་རྣམས་ཡོང་ཞིའོ། །གང་ལ་སོགས་པ་འདོད་པ་རྣམས་
[054-289b4] ཞེས་བྱས་ན། དེ་ནི། ཡོན་པོ་མི་དགེ་བའི་སེམས་དང། ང་དང་ངའི་གནས་དང། བྱེད་པའི་མཚན་མ་དང། དོན་གྱི་མཚན་མ་སྟེ། དེའི་མིང་བླ་ན་མེད་པ་ཡང་དག་པར་རྫོགས་
[054-289b5] པའི་ནང་ན་འདོད་པའོ་ཅོག་ཡོང་ཞི་ཞེས་བྱའོ། །ལེའུ་བརྒྱད་དེ་གཙང་མ་མཐོང་བའི་ལེའུ།། །།སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། ངས་བསམ་པ་འདས་
[054-289b6] པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཚོལ་བ་ན་སངས་རྒྱས་འབུམ་ཕྲག་སུམ་ཅུ་དང་ཕྲད་དེ། ཀུན་མཚན་ཤཱཀྱ་ཐུབ་པ་ཞེས་བྱའོ། །ང་ནི། དེའི་ཚེ་ཀུན་
[054-289b7] འཁོར་ལོ་འཕྲུལ་གྱི་རྒྱལ་པོ་བྱེད་དེ། ལུས་ཀྱི་ཚེ་ཟད་ཀྱི་བར་དུ་སློབ་མ་ཀུན་ལ་ཡོན་གོས་དང། ཁ་ཟས་དང། མལ་ཆ་དང། རྩི་སྨན་ཕུལ་ཏེ། བླ་ན་མེད་པ་ཡང་དག་པར་རྫོག་


[054-290a0] [290A] 
[054-290a1] ༄༅། །པའི་བྱང་ཆུབ་ཚོལ་བའི་ཕྱིར་ན་སངས་རྒྱས་དེ་རྣམས་ཀྱིས་ང་ལ་ཁྱོད་མ་འོངས་པའི་དུས་ན་སངས་རྒྱས་བྱེད་པ་ཐོབ་བོ་ཞེས་ལུང་མ་བསྟན་ཏོ། །ཅིའི་ཕྱིར་ཞེ་ན་
[054-290a2] ངས་ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་དུས་ན་སངས་རྒྱས་བརྒྱད་སྟོང་དང་ཕྲད་དེ། ཀུན་མཚན་འདོད་མི་འགྱུར་ཞེས་བྱའོ། །ངས་དེའི་
[054-290a3] ཚེ་ཀུན་འཁོར་ལོ་འཕྲུལ་གྱི་རྒྱལ་པོ་བྱས་ཏེ། ལུས་ཀྱི་ཚེ་ཟད་ཀྱི་བར་དུ་སློབ་མ་དང། ཀུན་ལ་ཡོན་གོས་དང། ཟས་དང། མལ་ཆ་དང་རྩི་སྨན་ཕུལ་ཏེ། བླ་ན་མེད་པ་ཡང་དག་
[054-290a4] པར་རྫོགས་པའི་བྱང་ཆུབ་ཚོལ་བའི་ཕྱིར་ན་སངས་རྒྱས་རྣམས་ཀྱིས་ང་ལ་ཁྱོད་ཀྱིས་མ་འོངས་པའི་དུས་ན་སངས་རྒྱས་བྱེད་པ་ཐོབ་བོ། །ཞེས་ལུང་མ་བསྟན་ཏོ། །ཅིའི་ཕྱིར་ཞེ་
[054-290a5] ན༑ ངས་ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་དུས་ན་སངས་རྒྱས་དྲུག་ཁྲི་དང་ཕྲད་དེ། ཀུན་མཚན་འོད་སྣང་བ་ཞེས་བྱའོ། །ངས་དེའི་ཚེ་ཀུན་
[054-290a6] གྱི་འཁོར་ལོའི་རྒྱལ་པོ་ཞེས་བྱ་སྟེ། ལུས་ཀྱི་ཚེ་ཟད་ཀྱི་བར་དུ་སློབ་མ་དང། ཀུན་ལ་ཡོན་གོས་དང། ཁ་ཟས་དང། མལ་ཆ་དང་རྩི་སྨན་ཕུལ་ཏེ། བླ་ན་མེད་པ་ཡང་དག་པར་
[054-290a7] རྫོགས་པའི་བྱང་ཆུབ་ཚོལ་བའི་ཕྱིར་ན་སངས་རྒྱས་དེ་རྣམས་ཀྱིས་ཀྱང་ང་ལ་ཁྱོད་ཀྱིས་མ་འོངས་པའི་དུས་ན་སངས་རྒྱས་ཐོབ་བོ། །ཞེས་ལུང་མ་བསྟན་ཏོ། །ཅིའི་ཕྱིར་ཞེ་ན་


[054-290b0] [290B] 
[054-290b1] །ཤཱ་རིའི་བུ་ངས་བསམ་པ་འདས་པའི་དུས་ན་སངས་རྒྱས་སུ་མ་འབུམ་དང་ཕྲད་དེ། ཀུན་མཚན་བུར་ཤ་ཞེས་བྱའོ། །ངས་དེའི་ཚེ་ཀུན་གྱི་
[054-290b2] འཁོར་ལོ་འཕྲུལ་གྱི་རྒྱལ་པོ་བྱས་ཏེ། རྣམ་བཞིས་ཡོན་གསོལ་ན། ཀུན་གྱིས་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ་།ཤཱ་རིའི་བུ། ངས་བསམ་པ་འདས་པའི་དུས་
[054-290b3] ན་སངས་རྒྱས་བརྒྱད་ཁྲི་བརྒྱད་སྟོང་དང་ཕྲད་དེ། ཀུན་མཚན་རིའི་རྒྱལ་པོ་ཞེས་བྱའོ། །བསྐལ་པའི་མིང་ནི། བླ་བརྒྱད་ཅེས་བྱ་སྟེ། སངས་རྒྱས་ཁྲི་བརྒྱད་སྟོང་དེ་ཀུན་གྱི་ཐད་དུ་
[054-290b4] སྐྲ་བྲེགས་ཆོས་གོས་གྱོན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྤྱད་པ་སྦྱངས་ན། ཀུན་གྱིས་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་
[054-290b5] བུ༑ ངས་བསམ་པ་འདས་པའི་དུས་ན་སངས་རྒྱས་ལྔ་བརྒྱ་དང་ཕྲད་དེ། ཀུན་མཚན་མེ་ཏོག་བླ་ཞེས་བྱའོ། །ངས་དེའི་ཚེ་ཀུན་གྱི་འཁོར་ལོ་འཕྲུལ་གྱི་རྒྱལ་པོ་བྱས་ཏེ། ཀུན་ལ་ཡོད་
[054-290b6] དོ་ཅོག་ཕུལ་ན། སངས་རྒྱས་དེ་རྣམས་དང། སློབ་མ་རྣམས་ཀུན་གྱིས་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ་།ཤཱ་རིའི་བུ། ངས་བསམ་པ་འདས་པའི་དུས་ན་
[054-290b7] སངས་རྒྱས་ལྔ་བརྒྱ་དང་ཕྲད་དེ། ཀུན་མཚན་ལེགས་པའི་བརྗིད་ཅེས་བྱའོ། །ངས་ཟད་པར་ལ་ཡོན་ཕུལ་ནས་ཀུན་གྱིས་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་


[054-291a0] [291A] 
[054-291a1] ༄༅། །རོ༑ ༑ཤཱ་རིའི་བུ། ངས་བསམ་པ་འདས་པའི་དུས་ན་སངས་རྒྱས་ཉིས་སྟོང་དང་ཕྲད་དེ། ཀུན་མཚན་ཅིན་ཞུ་ཞེས་བྱའོ་།ངས་དེའི་ཚེ་ཀུན་གྱི་འཁོར་ལོ་འཕྲུལ་
[054-291a2] གྱི་རྒྱལ་པོ་བྱས་ཏེ། ཀུན་ལ་ཡོན་ནོ་ཅོག་ཕུལ་ན་སངས་རྒྱས་དེ་ཀུན་གྱིས་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་
[054-291a3] དུས་ན་སངས་རྒྱས་དགུ་སྟོང་དང་ཕྲད་དེ། ཀུན་མཚན་བསོད་སྐྱབས་ཞེས་བྱའོ། །ངས་རྣམ་བཞི་སྤྱད་དེ་ཡོན་དུ་གསོལ་ན། སངས་རྒྱས་རྣམས་དང། སློབ་མ་རྣམས་ཀུན་གྱིས་
[054-291a4] ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ་།ཤཱ་རིའི་བུ། ངས་བསམ་པ་འདས་པའི་དུས་ན་སྔ་མ་འདས་པ་བསྐལ་པ་ཁྲིའི་ཚེ་སངས་རྒྱས་བྱུང་བ་མེད་དེ། དེའི་ཐོག་
[054-291a5] མ་བསྐལ་པ་ལྔ་བརྒྱའི་ནང་ན་རང་སངས་རྒྱས་དགུ་ཁྲི་ཡོད་དེ། ངས་ལུས་ཀྱི་ཚེ་ཟད་ཀྱི་བར་དུ་ཐམས་ཅད་ལ་ཡོན་གོས་དང་ཟས་དང། མལ་ཆ་དང། རྩི་སྨན་ཕུལ་ཏེ། བཙུན་
[054-291a6] ཞིང་ལྕི་བར་བསྟོད་དོ། །དེའི་འོག་གི་བསྐལ་པ་ལྔ་བརྒྱ་ལའང་རྣམ་པ་བཞི་སྤྱད་དེ། རང་སངས་རྒྱས་བརྒྱད་ཁྲི་བཞི་སྟོང་ལ་ཡོན་ཕུལ་ཏེ། བཙུན་ཞིང་ལྕི་བར་བསྟོད་དོ། །ཤཱ་
[054-291a7] རིའི་བུ༑ བསྐལ་པ་དེ་སྟོང་འདས་ནས་རང་སངས་རྒྱས་ཀྱང་མེད་དེ། ང་དེའི་ཚེ་ཛམྦུའི་གླིང་དུ་ཤི་ནས་ཚངས་པའི་ཁམས་སུ་སྐྱེས་ཏེ། ཚངས་པའི་རྒྱལ་པོ་ཆེན་པོ་བྱས་སོ། །དེ་


[054-291b0] [291B] 
[054-291b1] པར་ཚངས་པའི་ཁམས་སུ་སྐྱེས་ནས་ཚངས་པའི་རྒྱལ་པོ་བྱས་ཏེ་ཛམྦུའི་གླིང་དུ་མ་སྐྱེས་སོ། །བསྐལ་པ་ལྔ་བརྒྱ་དེ་
[054-291b2] འདས་ནས་མར་བབས་ཏེ་ཛམྦུའི་གླིང་དུ་སྐྱེས་ནས་ཛམྦུའི་གླིང་དུ་བསྟན་བཅོས་བསྟན་ཏེ། ཚེ་ཟད་ནས་གནམ་ངོས་བཞིའི་ལྷའི་རྒྱལ་པོར་སྐྱེས་སོ། །དེར་ཚེ་ཟད་ནས་སུམ་ཅུ་རྩ་གསུམ་
[054-291b3] གྱི་ལྷའི་ཁམས་སུ་སྐྱེས་ཏེ་དབང་པོ་བྱས་སོ། །དེ་ལྟ་བུ་གཅིག་ནས་གཅིག་ཏུ་བསྐལ་པ་ལྔ་བརྒྱ་ཚང་ནས་ཛམྦུའི་གླིང་དུ་སྐྱེས་སོ་།དེར་བསྐལ་པ་བརྒྱད་ཚང་ནས་ཚངས་པའི་ཁམས་
[054-291b4] སུ་སྐྱེས་ནས་ཚངས་པའི་རྒྱལ་པོ་ཆེན་པོ་བྱས་སོ། །ཤཱ་རིའི་བུ་ངས་བསྐལ་པ་དགུ་སྟོང་གི་བར་དུ་རེ་ཞིག་ཛམྦུའི་གླིང་དུ་མ་སྐྱེས་ཏེ། བསྐལ་པ་དགུ་སྟོང་གི་བར་དུ་ལྷའི་ཁམས་ཤ་
[054-291b5] སྟག་ཏུ་སྐྱེས་སོ། །བསྐལ་པ་ཟད་དེ་བསྲེགས་པའི་འོད་དབྱངས་ལྷའི་ཁམས་སུ་སྐྱེས་སོ། །འཇིག་རྟེན་གྱི་ཁམས་སླར་དེང་ཟིན་ནས་སླར་ཚངས་པའི་ཁམས་སུ་སྐྱེས་ཏེ། བསྐལ་
[054-291b6] པ་དགུ་སྟོང་གི་བར་དུ་མིའི་ནང་ན་ངན་དུ་མ་སྐྱེས་ཏེ། ཤཱ་རིའི་བུ། བསྐལ་པ་དེ་དགུ་སྟོང་གི་བར་དུ་སངས་རྒྱས་དང། རང་སངས་རྒྱས་མེད་དེ། སེམས་ཅན་རྣམས་ལ་ལམ་ངན་
[054-291b7] པར་ལྟུང་ཞིང་འཁོད་པ་མང་ངོ། །ཤཱ་རིའི་བུ། བསྐལ་པ་ཁྲི་དེ་འདས་ཟིན་ནས་སངས་རྒྱས་ཤིག་འཇིག་རྟེན་དུ་བྱུང་བ་མཚན་ཁྱབ་སྲུང་ཡང་དག་པར་གཤེགས་པ་གསོལ་བཞེངས་


[054-292a0] [292A] 
[054-292a1] ༄༅། །རིགས་དྲང་ཁྱབ་མཁྱེན་སྣང་མཛད་ཞབས་བདེ་གཤེགས་འཇིག་རྟེན་སྒྲོལ་བླ་ན་མེད་པའི་དྲ་མ་གདུལ་ཐུལ་སྐྱེས་བུ་ལྷ་དང་མིའི་མཁན་པོ་སངས་རྒྱས་
[054-292a2] བཅོམ་ལྡན་འདས་ཞེས་བྱ་སྟེ། ང་དེའི་ཚེ་ཚངས་པའི་ཁམས་སུ་ཚེ་ཟད་ནས་ཛམྦུའི་གླིང་དུ་སྐྱེས་ཏེ། འཁོར་ལོ་འཕྲུལ་གྱི་རྒྱལ་པོ་བྱས་ནས་མཁན་པོ་ནི། སྤྱི་ལྷ་ཞེས་བྱ། མིའི་
[054-292a3] ཚེ་ལོ་དགུ་ཁྲི་ཐུབ་སྟེ། ངས་ལུས་ཀྱི་ཚེ་ཟད་ཀྱི་བར་དུ་སྐྱིད་པའི་ཡོ་བྱད་དོ་ཅོག་གིས་སངས་རྒྱས་དེ་དང། དགེ་སློང་འབུམ་ཕྲག་དགུ་བཅུ་ལ་ཡོན་དུ་གསོལ་ཏེ། ལོ་དགུ་ཁྲིའི་
[054-292a4] བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བཙལ་ན། སངས་རྒྱས་ཁྱབ་སྲུང་དེས་ཀྱང་ང་ལ་ཁྱེད་མ་འོངས་པའི་དུས་ན་སངས་རྒྱས་བྱེད་པ་ཐོབ་བོ། །ཞེས་ལུང་མ་
[054-292a5] བསྟན་ཏོ། །ཅིའི་ཕྱིར་ཞེ་ན། ངས་དེའི་ཚེ་ཆོས་སོ་ཅོག་གི་བདེན་པའི་མཚན་མ་ཁོང་དུ་ཆུད་མ་ནུས་ཏེ། བདག་ཏུ་ལྟ་བར་འཛིན་པ་ལ་འདོད་ཆགས་ཏེ། ཐོབ་པ་ཡོད་པ་མཐོང་ངོ། །
[054-292a6] ཤཱ་རིའི་བུ། བསྐལ་པ་དེའི་ཚེ་སངས་རྒྱས་བརྒྱ་བྱུང་སྟེ། མིང་མཚན་སོ་སོ་ཐ་དད་དོ། །ངས་དེའི་ཚེ་ཀུན་གྱི་འཁོར་ལོ་འཕྲུལ་གྱི་རྒྱལ་པོ་བྱས་ནས་ལུས་ཀྱི་ཚེ་ཟད་ཀྱི་བར་དུ་
[054-292a7] སློབ་མ་རྣམས་དང། ཀུན་ལ་ཡོན་གསོལ་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་བཙལ་ནས་སངས་རྒྱས་དེ་རྣམས་ཀྱིས་ཀྱང་ང་ལ་ཁྱོད་མ་འོངས་པའི་དུས་ན་སངས་


[054-292b0] [292B] 
[054-292b1] །ཞེས་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་དུས་ན་བསྐལ་པ་གྲངས་མེད་པ་བདུན་བརྒྱའི་ཚེ་སངས་རྒྱས་
[054-292b2] [?] ཡང་དང་ཕྲད་དེ། ཀུན་མཚན་ཛམྦུ་ད་ན་ཞེས་བྱ་སྟེ། ངས་ལུས་ཀྱི་ཚེ་ཟད་ཀྱི་བར་དུ་རྣམ་པ་བཞིས་ཡོན་གསོལ་ན། ཡང་ལུང་བསྟན་པ་མེད་དེ། ཡང་ངས་ཐོབ་པ་ཡོད་པ་སྤྱད་པའི་
[054-292b3] ཕྱིར་རོ༑ ༑ཤཱ་རིའི་བུ། ངས་བསམ་པ་འདས་པའི་དུས་ན་བསྐལ་པ་བདུན་བརྒྱའི་ཚེ་ནའང་སངས་རྒྱས་ཁྲི་ཕྲག་དྲུག་བརྒྱ་ཉི་ཤུ་དང་ཕྲད་དེ། ཀུན་གྱི་མཚན་ཆོ་ག་ཐམས་ཅད་མཐོང་བ་
[054-292b4] ཞེས་བྱའོ། །ངས་དེའི་ཚེ་ཀུན་གྱི་འཁོར་ལོ་འཕྲུལ་གྱི་རྒྱལ་པོ་བྱས་ནས་སྐྱིད་པའི་ཡོ་བྱད་དོ་ཅོག་གིས་ལུས་ཀྱི་ཚེ་ཟད་ཀྱི་བར་དུ་སློབ་མ་དང། ཀུན་ལ་ཡོན་གསོལ་ནའང་ང་ལ་ལུང་
[054-292b5] མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ་ངས་བསམ་པ་འདས་པའི་དུས་ན་ཡང་བསྐལ་པ་བདུན་བརྒྱའི་ཚེ་སངས་རྒྱས་བརྒྱད་ཅུ་རྩ་བཞི་དང་ཕྲད་དེ། ཀུན་མཁན་པོ་
[054-292b6] རྒྱལ་པོ་མཚན་ཞེས་བྱའོ། །ངས་དེའི་ཚེ་ཀུན་གྱི་འཁོར་ལོ་འཕྲུལ་གྱི་རྒྱལ་པོ་བྱས་ནས་སྐྱིད་པའི་ཡོ་བྱད་དོ་ཅོག་སྤྱད་དེ་ལུས་ཀྱི་ཚེ་ཟད་ཀྱི་བར་དུ་སློབ་མ་དང། ཀུན་ལ་ཡོན་གསོལ་
[054-292b7] ཀྱང་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་དུས་ན་ཡང་བསྐལ་པ་གྲངས་མེད་པ་བདུན་བརྒྱའི་ཚེ་ན་སངས་རྒྱས་བཅོ་


[054-293a0] [293A] 
[054-293a1] ༄༅། །ལྔ་དང་ཕྲད་དེ། ཀུན་གྱི་མཚན་གཉི་སྣང་ཞེས་བྱའོ། །ངས་དེའི་ཚེ་ཀུན་གྱི་འཁོར་ལོ་འཕྲུལ་གྱི་རྒྱལ་པོ་བྱས་ནས་སྐྱིད་པའི་ཡོ་བྱད་དོ་ཅོག་སྤྱད་དེ། ལུས་
[054-293a2] ཀྱི་ཚེ་ཟད་ཀྱི་བར་དུ་སློབ་མ་དང། ཀུན་ལ་ཡོན་གསོལ་ནའང་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །ཤཱ་རིའི་བུ། ངས་བསམ་པ་འདས་པའི་དུས་ན་ཡང་
[054-293a3] བསྐལ་པ་གྲངས་མེད་པ་བདུན་བརྒྱའི་ཚེ་སངས་རྒྱས་དྲུག་ཅུ་རྩ་གཉིས་དང་ཕྲད་དེ། ཀུན་མཚན་དགེ་ཞེས་བྱའོ། །ངས་དེའི་ཚེ་འཁོར་ལོ་འཕྲུལ་གྱི་རྒྱལ་པོ་བྱས་ནས་སྐྱིད་
[054-293a4] པའི་ཡོ་བྱད་དོ་ཅོག་སྤྱད་དེ། ཚེ་ཟད་ཀྱི་བར་དུ་ཡོན་གསོལ་ནའང་ང་ལ་ལུང་མ་བསྟན་ཏེ། ཐོབ་པ་ཡོད་པ་སྤྱད་པའི་ཕྱིར་རོ། །དེ་ལྟ་བུར་གཅིག་ནས་གཅིག་ཏུ་སངས་རྒྱས་
[054-293a5] འོད་མི་འགྱུར་དང་ཕྲད་པ་ལ་ཐུག་ན། གདོད་སྐྱེ་བ་མེད་པའི་བཟོད་པ་ཐོབ་ནས་དེ་ལ་ལུང་བསྟན་པ། ཁྱོད་མ་འོངས་པའི་དུས་བསྐལ་པ་གྲངས་མེད་པ་འདས་པ་ན་སངས་
[054-293a6] རྒྱས་བྱད་པ་ཐོབ་པ་སྟེ། མཚན་ཤཱཀྱ་ཐུབ་པ་ཡང་དག་པར་གཤེགས་པ་གསོལ་བཞེངས་རིགས་དྲང་ཁྱབ་མཁྱེན་སྣང་མཛད་ཞབས་བདེ་གཤེགས་འཇིག་རྟེན་སྒྲོལ་
[054-293a7] བླ་ན་མེད་པའི་དྲི་མ་གདུལ་ཐུལ་སྐྱེས་བུ་ལྷ་དང་མིའི་མཁན་པོ་སངས་རྒྱས་བཅོམ་ལྡན་འདས་ཞེས་བསྒོའོ། །ཤཱ་རིའི་བུ། ངས་བསམ་པ་འདས་པའི་དུས་ན་འཁོར་ལོ་


[054-293b0] [293B] 
[054-293b1] ཀུན་གྱི་མིང་སྤྱི་བོ་སྐྱེས་ཞེས་བྱའོ། །ཡང་ཤཱ་རིའི་བུ། ངས་བསམ་པ་འདས་པའི་དུས་ན་འཁོར་ལོ་འཕྲུལ་གྱི་རྒྱལ་པོ་འབུམ་ཕྲག་
[054-293b2] སུམ་ཅུ་ཡོད་དེ། ཀུན་གྱི་མིང་མ་དྷ་ཐ་མ་ཞེས་བྱའོ། །ཤཱ་རིའི་བུ། ངས་བསམ་པ་འདས་པའི་དུས་ན་འཁོར་ལོ་འཕྲུལ་གྱི་རྒྱལ་པོ་འབུམ་ཕྲག་བཞི་བཅུ་ཡོད་དེ། ཀུན་གྱི་མིང་ཞིང་
[054-293b3] འབྱི་ཞེས་བྱའོ། །ཤཱ་རིའི་བུ། ངས་བསམ་པ་འདས་པའི་དུས་ན་འཁོར་ལོ་འཕྲུལ་གྱི་རྒྱལ་པོ་ཆིག་ཁྲི་ཞིག་ཡོད་པ་ཀུན་གྱི་མིང་མངོན་སྣང་ཞེས་བྱའོ། །ཤཱ་རིའི་བུ། ངས་བསམ་པ་
[054-293b4] འདས་པའི་དུས་ན་འཁོར་ལོ་འཕྲུལ་གྱི་རྒྱལ་པོ་ཉི་ཁྲི་ཞིག་ཡོད་དེ། མིང་མཁན་སོ་སོ་ཐ་དད་དོ། །ཤཱ་རིའི་བུ། ངས་བསམ་པ་འདས་པའི་དུས་ན་འཁོར་ལོ་འཕྲུལ་གྱི་རྒྱལ་པོ་འབུམ་
[054-293b5] ཕྲག་བཅུ་དྲུག་ཡོད་པ་མིང་མཁན་ཀུན་སོ་སོ་ཐ་དད་དོ། །རྒྱལ་པོ་དག་ལ་སོགས་པ་ངས་གུད་ན་དགའ་བོ་དག་ལ་བཤད་དོ། །ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། རྒྱལ་པོ་འདི་
[054-293b6] རྣམས་མི་གཞན་གྱི་མ་ཡིན་གྱི། ང་ཉིད་ཀྱི་ལུས་ཡིན་ནོ། །ཤཱ་རིའི་བུ། ངས་བསམ་པ་སྔ་མ་འདས་པའི་ཚེ་དུས་ན་སངས་རྒྱས་ཤིག་ཡོད་པ་མཚན་དགེ་སྣང་ཞེས་བྱ་སྟེ། བྱང་
[054-293b7] ཆུབ་སེམས་དཔའ་བྱམས་པའི་ཚེ་འཁོར་ལོ་འཕྲུལ་གྱི་རྒྱལ་པོ་བྱས་ནས་མིང་མངོན་སྣང་ཞེས་བྱ་སྟེ། ཐོག་མ་བླ་ན་མེད་པ་བྱང་ཆུབ་ཀྱི་སེམས་བསྐྱེད་པ་དེའི་ཚེ་སེམས་ཅན་ཚེ་


[054-294a0] [294A] 
[054-294a1] ༄༅། །ལོ་བརྒྱད་ཁྲི་བཞི་སྟོང་ཐུབ་སྟེ། སངས་རྒྱས་དགེ་སྣང་དེས་ལན་གསུམ་བསྡུས་ཏེ་ཆོས་བཤད་ན། ཐོག་མ་བསྡུས་པ་ལ་མི་འབུམ་ཕྲག་དགུ་བཅུ་རྩ་དྲུག་
[054-294a2] གཅིག་ཅར་ལམ་ཐོབ་བོ། །དེའི་འོག་ཏུ་ཕལ་པོ་ཆེ་བསྡུས་པ་ལ་མི་འབུམ་ཕྲག་དགུ་བཅུ་རྩ་བཞི་གཅིག་ཅར་ལམ་ཐོབ་བོ། །གསུམ་གྱི་ཐ་མར་ཕལ་ཆེ་བསྡུས་པ་ལ་མི་འབུམ་
[054-294a3] ཕྲག་དགུ་བཅུ་རྩ་གཉིས་གཅིག་ཅར་ལམ་ཐོབ་བོ། །དེའི་རྒྱལ་པོ་སངས་རྒྱས་ཀྱིས་ལན་གསུམ་བསྡུས་ཏེ་ཆོས་བཤད་ནས་དཔག་ཏུ་མེད་པའི་མི་བསྒྲལ་བ་མཐོང་ནས་སེམས་
[054-294a4] ལ་ཤིན་ཏུ་དགའ་གཞའ་སྟེ། ལོ་ཁྲིའི་བར་དུ་ཡོ་བྱད་ཐམས་ཅད་ཀྱིས་སངས་རྒྱས་དང། སློབ་མ་ལ་ཡོན་གསོལ་ཏེ། སེམས་སྐྱེས་ནས་བླ་ན་མེད་པ་ཡང་དག་པར་རྫོགས་པའི་
[054-294a5] སངས་རྒྱས་བཙལ་ཏེ་མ་འོངས་པའི་དུས་ན་སེམས་ཅན་བསྒྲལ་སླའོ་།ང་དམ་ཚིག་སངས་རྒྱས་གྲུབ་པ་དང། ཚེ་སྲོག་གི་དུས་དཔག་པ་དང། དགེ་སློང་གི་དགེ་འདུན་གྱི་གྲངས་
[054-294a6] དང། འཁོར་བའི་བསྐོར་བ་ནི། དེ་ལྟ་བུ་ཡིན་ནོ། །ཤཱ་རིའི་བུ་ངས་དོན་དེ་ཤེས་པ་ནི། འདི་བས་འདས་ཏེ། དཔག་ཏུ་མེད་དོ། །ཤཱ་རིའི་བུ། སངས་རྒྱས་བྱམས་པས་སེམས་བསྐྱེད་
[054-294a7] དེ༑ བསྐལ་པ་བཞི་བཅུ་ལོན་ཟིན་ནས་ངས་གདོད་སེམས་བསྐྱེད་དེ། སངས་རྒྱས་ཐུབ་མེད་ཀྱི་ཐད་དུ་ཐོག་མ་དགེ་བའི་རྩ་བ་བསྐྱེད་ནས་ངས་ལོ་སྟོང་གི་བར་དུ་སྐྱིད་པའི་ཡོ་


[054-294b0] [294B] 
[054-294b1] ལྔ་བརྒྱ་ཕུལ་ཏེ། སངས་རྒྱས་དེ་འདས་པའི་ཕྱིན་རིན་པོ་ཆེ་སྣ་བདུན་གྱི་མཆོད་རྟེན་བརྩིགས་ནས་འཕང་ནི་
[054-294b2] དཔག་ཚད་གཅིག། ཆུ་ཞེང་ནི། དཔག་ཚད་ཕྱེད་དེ། ཀུན་གསེར་དངུལ་དང། བཻཌཱུརྱ་དང། མརྒད་དང། གཟི་དང། སྤུག་དང། མུ་ཏིག་དམར་པོས་བྱས་སོ། །སེམས་ལ་རྟག་ཏུ་སྨོན་
[054-294b3] ལམ་སྐྱེད་པ་སེམས་ཅན་སྡུག་བསྔལ་ཏེ་བསྒྲལ་བའི་ར་མདའ་མེད་དེ་ཆོས་ངན་པ་དང་ཕྲད་ཅིང་ལམ་ངན་པར་ལྷུང་བ་མེད་ན། ངས་དེའི་ཚེ་སངས་རྒྱས་གྲུབ་པར་ཤོག་ཅིག་ཤཱ་རིའི་
[054-294b4] བུ༑ ཁྱོད་ཀྱིས་རེ་ཞིག་ལྟོས་ཤིག་བླ་ན་མེད་པ་ཡང་དག་པར་རྫོགས་པ་སྤྱད་སྦྱངས་པ་ཤིན་ཏུ་དཀའོ། །ཤཱ་རིའི་བུ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྤྱད་སྦྱངས་ན་
[054-294b5] ཚེ་རབས་གྲངས་མེད་པའི་བར་དུ་སྡུག་བསྔལ་རྣམས་ཀྱིས་ཉོན་མོངས་ཏེ། ངས་བཤད་དུ་ཟིན་ན། ཁྱོད་ཀྱིས་ཐོས་པ་དང། ཡི་མུག་ཅིང་སྒྱིད་ལུག་ཏུ་རུང་ངོ། །ངས་སྡུག་བསྔལ་དང་
[054-294b6] མྱ་ངན་འཁྲུག་པས་ཉོན་མོངས་སོ་ཅོག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཚོལ་བའི་ཕྱིར་རོ། །ཤཱ་རིའི་བུ་ཁྱོད་ལྟོས་ཤིག་བྱང་ཆུབ་སེམས་དཔའ་སར་སར་
[054-294b7] ཝ་དན་དང། བྱང་ཆུབ་སེམས་དཔའ་ཆོས་ཚོལ་དང། བྱང་ཆུབ་སེམས་དཔའ་རྟག་ཏུ་སྙིང་རྗེ་དང། བྱང་ཆུབ་སེམས་དཔའ་རང་མི་ཉན་དང། བྱང་ཆུབ་སེམས་དཔའ་རྟག་ཏུ་


[054-295a0] [295A] 
[054-295a1] ༄༅། །འགྲུས་ཀྱིས་དེ་སྙེད་ཀྱི་སངས་རྒྱས་རྣམས་ལ་ཡོན་གསོལ་ཏེ། སྡུག་བསྔལ་ལོ་ཅོག་གིས་ཉོན་མོངས་ན། འོན་ཀྱང་བླ་ན་མེད་པ་ཡང་དག་པར་རྫོགས་པའི་
[054-295a2] བྱང་ཆུབ་ཐོབ་དཀའ་ན། མི་གཏི་མུག་གཞན་གྱིས་སྐད་ཅིག་མྱ་ངན་ལས་འདས་པ་བཙལ་བ་མེད་པ་ལྟ་སྨོས་ཀྱང་ཅི་དགོས། །ཤཱ་རིའི་བུ། དེ་ལྟ་བུར་སྤྱད་ན་འོན་ཀྱང་ཤིན་ཏུ་
[054-295a3] དགའ་ན། མ་སྤྱད་པ་ལྟ་སྨོས་ཀྱང་ཅི་དགོས། དེ་ལྟ་བས་ན། ཤཱ་རིའི་བུ། ངས་བྱེ་བྲག་ཕྱེད་པར་བསྒོའོ། །འོག་མའི་ཆོས་སྤྱད་པས་བླ་མའི་ཆོས་ཐོབ་པར་མི་རུང་སྟེ། བླ་མའི་
[054-295a4] ཆོས་སྤྱད་ན། གདོད་བླ་མའི་ཆོས་ཐོབ་བོ། །གང་ལ་སོགས་པ་འོག་མའི་ཆོས་དེ་ནི། ལུས་ཀྱི་ངན་པའི་ལས། ཁའི་ངན་པའི་ལས། ཡིད་ཀྱི་ངན་པའི་ལས་སོ། །འོག་མའི་ཆོས་ནི་
[054-295a5] མིང་སེམས་ལ་དགེ་བའི་ཆོས་འགྲུས་པར་སྤྱོད་སྦྱོང་མི་ནུས་པ་ཞེས་བྱའོ། །འོག་མའི་ཆོས་ནི། ལེ་ལོ་སྙོམ་ལས་བྱེད་ཅིང་ཚུལ་ཁྲིམས་མནོས་སོ་ཅོག་བཤིག་པའོ། །ཞེས་བྱའོ། །
[054-295a6] ཤཱ་རིའི་བུ། དེའི་མིང་འོག་མའི་ནང་ནའང་འོག་མ་ཞེས་བྱའོ་།ཡང་འོག་མའི་ནང་ན་འོག་མ་ཞེས་བྱ་བ་ནི། ངའི་ཆོས་ལ་ཁྱིམ་ནས་བྱུང་སྟེ་ཐོབ་པ་མཐོང་བ་དང། བདག་ཏུ་ལྟ་
[054-295a7] བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བའང་སྐྱེས་སོ། །ཅིའི་ཕྱིར་ཞེ་ན། ཤཱ་རིའི་བུ། ཡང་དག་པར་གཤེགས་པས་དེ་ལ་མངོན་པར་སྣང་བ་མཁྱེན་ཏེ། ཐོབ་པ་


[054-295b0] [295B] 
[054-295b1] མི་འགལ་བའི་བཟོད་པའང་མེད་ན་ལམ་གྱི་འབྲས་བུ་མི་ཐོབ་པ་ལྟ་སྨོས་ཀྱང་ཅི་དགོས། ཤཱ་རིའི་བུ་ཐོབ་པ་ཡོད་པར་འཛིན་དུ་ཟིན་ན། བརྒྱ་སྟོང་ཁྲི་འབུམ་
[054-295b2] གྱི་སངས་རྒྱས་ཀྱིས་འཁོར་ལོ་གསུམ་སྤྱད་དེ་མངོན་པར་བསྟན་དུ་ཟིན་ཀྱང་མི་དེས་མཐོང་བ་མ་བཏང་ན། མི་གཞན་གྱི་ཁ་ཟས་ཁམ་གཅིག་ཀྱང་མི་ཞུ་ན་ལམ་གྱི་འབྲས་བུ་མི་ཐོབ་
[054-295b3] པ་ལྟ་སྨོས་ཀྱང་ཅི་དགོས། ཤཱ་རིའི་བུ། བདག་ཏུ་ལྟ་བ་དང་གང་ཟག་ཏུ་ལྟ་བས་མྱ་ངན་ལས་འདས་པ་ཐོབ་པ་ནི། ཕལ་ཐ་མལ་པ་ཐམས་ཅད་ཀུན་གྱིས་ཞི་བར་འདས་པའི་རིགས་སོ།།
[054-295b4] ཅིའི་ཕྱིར་ཞེ་ན། བདག་ཏུ་ལྟ་བ་དང། གང་ཟག་ཏུ་ལྟ་བ་ནི་ཀུན་ཡོན་པོ་མཐོང་བ་ཡིན་ནོ། །མི་ཕལ་ཐ་མལ་པ་རྣམས་དང། བདག་ཏུ་ལྟ་བའི་གནས་དང། གང་ཟག་ཏུ་ལྟ་བ་འདོད་
[054-295b5] ཆགས་མང་སྟེ། དེ་ལྟ་བུས་ནི། ཐ་མལ་པ་ཐམས་ཅད་ཀྱིས་མྱ་ངན་ལས་འདས་པ་ཐོབ་པའི་རིགས་སོ། །ཞེས་བྱས་སོ། །ཤཱ་རིའི་བུ། མི་ལ་ལ་ཞིག་གིས་བསམ་པ་བྱས་ཏེ། བདག་
[054-295b6] ཡོད༑ གང་ཟག་ཡོད་ཅེས་མི་དེས་དེ་ལྟ་བུའི་མཐོང་བ་མ་བཏང་བར་མྱ་ངན་ལས་འདས་པ་ཆུད་དུ་ཟིན་ན། ཕལ་ཐ་མལ་པ་ཐམས་ཅད་ཀྱིས་འཕགས་པའི་ལམ་ཐོབ་པའི་རིགས་སོ། །དེ་
[054-295b7] ཅིའི་ཕྱིར་ཞེ་ན། ཕལ་ཐ་མལ་པ་ཐམས་ཅད་ཀུན་ནི། བདག་ཏུ་ལྟ་བ་དང། གང་ཟག་ཏུ་ལྟ་བ་ཡིན་ཏེ། དེ་ལྟ་བས་ན། བདག་ཏུ་ལྟ་བ་དང། གང་ཟག་ཏུ་ལྟ་བས་མྱ་ངན་ལས་འདས་


[054-296a0] [296A] 
[054-296a1] ༄༅། །པར་ཆུད་ན་ནི། ཕལ་ཐ་མལ་པ་ཀུན་གྱིས་འཕྲུལ་གྱི་ལམ་དུ་ཆུད་དེ། འཕགས་པའི་ནང་ན་ནི། ཅིའང་ཉུང་བ་མེད་དོ། །ཤཱ་རིའི་བུ། མི་ལ་ལ་ཞིག་གིས་
[054-296a2] སེམས་བྱ་སྟེ། བདག་ཏུ་ལྟ་བ་ཡོད་པ་ལ་མྱ་ངན་ལས་འདས་པ་ཡོད་དུ་ཟིན་ན། མི་དེས་འཕགས་པའི་ལམ་ཐོབ་ཀྱི། གཞན་བསམ་མི་དགོས་སོ། །ཅིའི་ཕྱིར་ཞེ་ན། ཕལ་ཐ་
[054-296a3] མལ་པ་ཐམས་ཅད་ལ་བདག་ཏུ་ལྟ་བ་དང། གང་ཟག་ཏུ་ལྟ་བ་མི་ཉུང་བས་ན། དེ་ལྟ་བུའི་མི་གཏི་མུག་ལ་དེ་ལྟ་བུའི་ཉེས་འཁྲུལ་པ་ཡོད་དེ། ཕལ་ཐ་མལ་པ་རྣམས་ཀུན་
[054-296a4] གྱིས་འཕགས་པའི་ལམ་དུ་ཆུད་ཅེས་ཟེར་རོ། །འཕགས་པའི་འཕྲུལ་གྱི་ལམ་ལ་བཅིང་བ་མེད་དེ། མི་དེས་སྤྱད་པའི་ཚེ་སྲོག་གཅོད་པ་ལྔ་མནོས། ལོག་པ་ལྔའི་སྡིག་བསྐྱོད་
[054-296a5] པ་རིགས་སོ། །དེ་ལྟ་བས་ན། མི་གཏི་མུག་གིས་འཕགས་པའི་ལམ་ལ་ལོག་པ་ལྔའི་སྡིག་ཡོད་དོ། །ཅིའི་ཕྱིར་ཞེ་ན། ཕལ་ཐ་མལ་པ་ཐམས་ཅད་ཀུན་ནི། བདག་ཏུ་ལྟ་བ་ཡོད་
[054-296a6] སེམས་ཅན་ཡོད་ཅེས་འཆད་དོ། །མི་ལ་ཚིག་དེ་སྐད་ཟེར་ན། ལོག་པ་ལྔའི་སྡིག་འབྱོར་གྲུབ་སྟེ། མྱ་ངན་ལས་འདས་པར་མི་ཆུད་དོ་།བདག་ཏུ་ལྟ་བ་དང། གང་ཟག་ཏུ་
[054-296a7] ལྟ་བར་བཅད་པས་མྱ་ངན་ལས་འདས་པར་ཆུད་ཅེས་ཟེར་ན། རྫུན་གྱི་ཚིག་ཡིན་ཏེ། སངས་རྒྱས་ལའང་སྐུར་བ་ཡིན་ནོ། །གཅིག་ཏུ་ན་ངའི་ཆོས་ཀྱི་ནང་ན་གཙང་གདང་


[054-296b0] [296B] 
[054-296b1] བྱའོ། །སངས་རྒྱས་ཀྱི་མཛོད་བཤད་པའི་ཆོས་ཀྱི་ཡི་གེ། བམ་པོ་བཞི་པ། སངས་རྒྱས་ཀྱི་མཛོད་བཤད་པའི་ཆོས་ཀྱི་ཡི་གེ་
[054-296b2] གཙང་མ་མཐོང་བའི་ལེའུ་འོག་མའོ།། །།ཤཱ་རིའི་བུ། ངས་ཁྱོད་ལ་བྱེ་བྲག་ཕྱེད་པར་བསྒོའོ། །ཐོབ་པ་ཡོད་དོ་ཅོག་ལ་ནི། མྱ་ངན་ལས་འདས་པ་མེད་དོ། །ཐོབ་པ་ཡོད་དོ་
[054-296b3] ཅོག་ལ་ནི། མྱ་ངན་ལས་འདས་པ་ཡོད་དུ་མ་ཡིན་ན། དེ་ནི། སངས་རྒྱས་རྣམས་འཇིག་རྟེན་དུའང་མི་འབྱུང་ངོ། །ཕལ་ཐ་མལ་པ་ཐམས་ཅད་ཀྱིས་ཀྱང་མྱ་ངན་ལས་འདས་པར་ཆུད་
[054-296b4] དོ། །ཅིའི་ཕྱིར་ཞེ་ན། ཕལ་ཐ་མལ་པ་ཐམས་ཅད་ཀུན་ལ་བདག་ཏུ་ལྟ་བ་དང། གང་ཟག་ཏུ་ལྟ་བ་ཡོད་དོ། །ཀུན་ལ་ཐོབ་པ་འཛིན་པ་མེད་དེ། དེ་ཀུན་ཡོན་པོ་མཐོང་བ་ཡིན་ནོ། །ཤཱ་རིའི་
[054-296b5] བུ༑ ཁྱོད་ཀྱིས་རེ་ཞིག་ངས་ཇི་སྲིད་ལོན་ན། འབྱོར་པ་ལྟོས་ཤིག་།ཐོབ་པ་དང། མཐོང་བ་ཡོད་དོ་ཅོག་ནི། མཛངས་ཤིང་འཕྲུལ་པའི་སྤྱོད་པ་མ་ཡིན་ཏེ། སངས་རྒྱས་རྣམས་ཀྱིས་ང་ལ་
[054-296b6] ཁྱོད་མ་འོངས་པའི་དུས་ན་སངས་རྒྱས་ཕྱེད་པ་ཐོབ་བོ། །ཞེས་ལུང་མ་བསྟན་ཏོ། །ཤཱ་རིའི་བུ། ངས་དེ་ལྟ་བུ་སྤྱད་ན། འོན་ཀྱང་ལུང་བསྟན་པ་མ་ཐོབ་ན་དེ་ལྟ་བུ་མི་གཏི་མུག་གིས་
[054-296b7] ཚུལ་ཁྲིམས་འཛིན་པ་དང། མང་པོ་ཐོས་པ་དང། བསམ་གཏན་དུ་ཐུབ་པ་ལ་སོགས་པ་འབའ་ཞིག་སྤྱད་དེ། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་སྐྱེས་


[054-297a0] [297A] 
[054-297a1] ༄༅། །པས་མི་ཐོབ་པ་ལྟ་སྨོས་ཀྱང་ཅི་དགོས། ཤཱ་རིའི་བུ་ངས་བཤད་པ་དེ་ལྟ་བུའི་མིང་ནི། མིང་སྤྱོད་པ་ཞེས་ཀྱང་མི་བྱ། མིང་ཐོབ་པ་ཞེས་ཀྱང་མི་བྱའོ། །དེ་ཅིའི་
[054-297a2] ཕྱིར་ཞེ་ན། ཤཱ་རིའི་བུ། ཉིན་མཚན་དེ་ལྟ་བུའི་ཡོན་པོ་མཐོང་བ་ལ་འདོད་ཆགས་དེ་ཞི་བར་འདས་པར་མ་ཐོབ་བོ། །དེ་ལྟ་བུའི་མི་གཏི་མུག་གིས་འདི་སྙམ་དུ་བདག་ལ་སོགས་
[054-297a3] པ་ཅིའི་ཕྱི་ནས་བདག་དང། གང་ཟག་གིས་ཆོས་མེད་པ་སྤྱོད་པ་སྦྱངས་ཏེ། མི་དེས་བདག་ལ་སོགས་པ་སྡུག་བསྔལ་མང་པོ་ཕུང་ཆོད་ཀྱང་རུང་སྲིད་ན། འདི་སྙམ་སེམས་བྱས་
[054-297a4] སོ། །ཤཱ་རིའི་བུ། ཐོག་མ་སྐྱེས་པ་ནས་ལོང་བའི་མི་ཁྱི་ཟ་བ་ལས་བྲོས་ཏེ་བྱོལ་ནས་མེ་དོང་ཟབ་མོར་ལྟུང་བ་དང་མཚུངས་སོ་།ཤཱ་རིའི་བུ། ངས་སྨྲས་པ། མི་གཏི་མུག་གིས་དེ་ལྟ་
[054-297a5] བུར་བདག་ཏུ་ལྟ་བ་དང། གང་ཟག་ཏུ་ལྟ་བ་དང། ཐོབ་པ་ཡོད་པར་མཐོང་བ་སྦྱངས་ཏེ། དེ་ལྟ་བུའི་མཐོང་བ་རྣམས་སྤྱད་དེ་གཙང་གདང་ན། འདོད་ཅིང་རེ་བ་ནི། མི་དེ་འདོད་ཅིང་
[054-297a6] ཆགས་ལ་འབྲངས་ཏེ། དེ་ལྟ་བུའི་དོན་སྤྱད་པས་མྱ་ངན་ལས་འདས་པ་ཐོབ་པར་འདོད་ན། ངས་མིང་མཐར་ལམ་ངན་པར་ལྷུང་ཞེས་བཤད་དོ། །ཤཱ་རིའི་བུ། དཔེར་མི་ལོང་
[054-297a7] བ་མེ་དོང་ཟབ་མོ་ལ་བདེ་སྐྱིད་པའི་སེམས་སྐྱེས་པ་དང་མཚུངས་སོ། །དེ་ལྟ་བུའི་མི་གཏི་མུག་ཀྱང་བདག་དང། གང་ཟག་ཏུ་ལྟ་བ་དང། ཐོབ་པ་ཡོད་པར་མཐོང་བ་ལ་བདེ་


[054-297b0] [297B] 
[054-297b1] མི་དེ་ཉིན་མཚན་དུ་ཆགས་པ་ལ་འབྲེངས་པས་བརྙས་བསླུས་ནས་སླར་དོན་དེ་ལ་ཆགས་ཏེ། ངའི་ཆོས་ཀྱི་ནང་ཡོན་བླངས་ནས་དེ་ལྟ་བུའི་མི་གཏི་མུག་ཉིན་
[054-297b2] མཚན་དུ་རྒུད་པའི་མྱ་ངན་གྱིས་ལམ་ངན་པའི་ནང་དུ་ལྷུང་ངོ་།ཤཱ་རིའི་བུ། དཔེར་མི་སྤྱིའི་ལུགས་ཀྱི་རྒྱལ་པོ་ཆེན་པོ་དང་མཚུངས་ཏེ། བདག་གི་ཁམས་ཀྱི་ཡུལ་གྱི་ནང་ན་བརྗིད་ཀྱི་
[054-297b3] སྟོབས་རང་དབང་སྟེ། མི་དེ་ལྟ་བུ་ཞིག་འཕྲོག་པའི་རིགས། མི་དེ་ལྟ་བུ་ཞིག་བཀོལ་བའི་རིགས་ཞེས་ཟེར་ཏེ། མི་ཕལ་གཞན་རྒྱལ་པོའི་ཡིད་དང་འགལ་ཏེ། རྒྱལ་པོ་ངེས་པ་ངན་པ་
[054-297b4] བརྗོད་ནས་མིའི་སེམས་གྱེས་ཤིང་ཞིང་བས་མཁར་གྱི་རིམ་གྲོ་མ་ནུས་ཏེ། ལོག་པར་འགྲོས་པ་རྒྱལ་པོས་མི་དེ་དག་དགྲ་ཆེན་པོ་ཡིན་པར་རིག་ནས་ཕལ་མང་པོའི་ནང་དུ་རྔ་སྒྲ་ངན་
[054-297b5] པ་བརྡུངས་ཏེ། དེའི་ཉེས་པ་ཤིན་ཏུ་བཅོམ་ནས་བསྐྲད་དེ་འགོང་ཐོད་དུ་བྱུང་ངོ། །དེའི་སྙིང་ཉེ་བ་ཟད་ཀྱིས་བཙལ་ན། མཁར་གྱི་རིམ་གྲོ་བྱ་མ་ནུས་པས་ན་དེ་ལྟ་བུའི་སྡུག་བསྔལ་
[054-297b6] ཐོབ་བོ༑ ༑ཤཱ་རིའི་བུ། སངས་རྒྱས་ཀྱང་དེ་དང་མཚུངས་ཏེ་བསྐལ་པ་གྲངས་མེད་པའི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྤྱད་སྦྱངས་ཏེ། ཆོས་ཀྱི་རྒྱལ་པོ་ཆེན་
[054-297b7] པོ་བྱས་སོ། །ཆོས་ཀྱི་ཡུལ་ས་བཟུང་གཟི་བརྗིད་ཀྱི་མཐུ་ཆེན་པོ་ཡོད། སློབ་མ་རྣམས་ཀྱི་ནང་ན་ཆོས་ཀྱི་རོ་ཤེས་པ་ཡོད་དེ་སྲོག་སྟོར་ལ་ཐུག་ཀྱང་ངས་བསྟན་པ་མ་ཉམས། ལྷ་དང་


[054-298a0] [298A] 
[054-298a1] ༄༅། །འཇིག་རྟེན་མི་རྣམས་ཀྱིས་གཞིག་ནུས་པ་མེད་དེ། བསྟན་པ་མནོས་པའི་ནང་ན་བདག་ལ་ངན་ཅིང་བདག་ལོག་པའང་མེད། གཞན་ལའང་མི་སྟོན་ཏོ། །དཔལ་
[054-298a2] གྱི་ནང་ན་གཟི་བརྗིད་ཀྱི་མཐུ་ཆེན་པོ་ཡོད་པས་རང་དབང་གིས་ཆོས་བཙུགས་ཏེ། ཆོས་ཀྱི་མཁར་རིམ་གྲོ་བསྲུངས་ནས་དགྲ་ངན་པས་བཤིག་དྲལ་ཅིང་མི་ཆུད་པར་བྱས་སོ། །ཡང་
[054-298a3] དག་པར་གཤེགས་པའི་གསང་བའི་ཆོས་བཤད་པ་སེམས་ཐག་པ་ནས་མནོས་ཏེ། འཁོན་མི་དགྲ་ཆེན་པོ་མཐོང་བ་རྣམས་ལ་བཤད་དེ། །ཤཱ་རིའི་བུ། ཡང་དག་པར་གཤེགས་པ་དེ་
[054-298a4] ལྟར་བཞུགས་པས་ཆོས་ཀྱི་མཁར་རིམ་གྲོ་མཁས་ལ་སློབ་མ་ཆེན་པོ་བཞི་ཤེས་རབ་ཟབ་ཅིང་རྒྱང་རིང་བ་ད་ལྟར་ངའི་ཆོས་ཀྱི་མཁར་ཞིག་རལ་མི་དོགས་སོ། །ལ་ལ་ཞིག་ཆོས་ཀྱི་
[054-298a5] མཁར་ལ་བསྒྲིབས་ཤིང་བགེགས་བྱེད་ན། དགྲ་ཆེན་པོ་ཡིན་ཏེ། ཆོས་ཀྱི་མཁར་བཤིག་དྲལ་ལ་ངའི་ཆོས་གསང་བརྐུས་ཏེ་མུར་འདུག་ལ་འཆད་དོ། །མི་རྟག་པར་ངའི་ཐད་དུ་འོངས་
[054-298a6] ཏེ་ང་དང་གཏམ་བྱས་ནས་དེ་ལ་ཆོས་བསྟན་ན་གཙང་ཞིང་གཅེས་པ་མ་བཤད་ན། མི་དེས་ཆོས་བསྟན་པ་བཙལ་བའི་ཕྱིར་ཁྱིམ་ནས་བྱུང་སྟེ་ཚུལ་ཁྲིམས་མནོས་པས་ན། ངས་མི་
[054-298a7] དེས་ཕྱིས་ལམ་ཐོབ་པར་རིགས་པར་ཤེས་པས་ཁྱིམ་ནས་བྱུང་བར་གནང་སྟེ་ཟླ་བ་བཞིའི་བར་དུ་སད་དོ། །དེ་ཅིའི་ཕྱིར་ཞེ་ན་ཆོས་ཀྱི་མཁར་གྱི་རིམ་གྲོ་བྱ་བའི་ཕྱིར་རོ། །གཅིག་


[054-298b0] [298B] 
[054-298b1] ཕྱིར་རོ། །དེ་ལྟ་བུར་ཡང་དག་པར་གཤེགས་པར་ཆོས་ཀྱི་མཁར་སྲུང་བ་མཁས་པས་གླགས་མི་རྙེད་པར་བྱས་ཏེ། དེ་ནི། སངས་རྒྱས་
[054-298b2] ཀྱིས་བསྟན་པ་མནོང་ཅིང་སྔོན་གྱི་ངན་པ་ཡོན་པོ་མཐོང་བར་བྱས་སོ། །དགེ་སློང་ཕལ་མང་པོ་རྣམས་ཀུན་དགའ་གཞའ་སྟེ་ཁྱིམ་ནས་བྱུང་བར་གནང་སྟེ། ཚུལ་ཁྲིམས་ནོད་པ་ཐོབ་ཟིན་
[054-298b3] ནས་ལྷ་དང། མི་དང། འཇིག་རྟེན་གྱིས་བསྐྱོད་ཅིང་བསྒྱུར་མི་ནུས་སོ། །ཤཱ་རིའི་བུ། གང་ལ་སོགས་པ་སད་དུ་རུང་བ་ཞེས་བྱས་ན་དེ་ནི། མུར་འདུག་གི་མིང་དང། མུར་འདུག་གི་ཆོས་
[054-298b4] ལ་སྲེད་པའོ། །ཤཱ་རིའི་བུ། གང་ལ་སོགས་པ་མུར་འདུག་གི་ཆོས་ལ་སྲེད་པ་ཡིན། དེ་ནི། ཐོབ་པ་ཡོད་དུ་འཛིན་པ་དང། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་
[054-298b5] བ་དང། ཡོན་པོ་ལ་འདོད་ཆགས་པ་དང། ཉིད་ཀྱི་མཚན་མ་སྟོང་པའི་ཆོས་ལ་ཐེ་ཚོམ་གྱི་སེམས་སྐྱེ་བ་དང། ཡོན་པོ་སྒྱུ་མ་མི་བདེན་པའི་སེམས་སྒྱུ་མའི་ཆོས་རྣམ་པ་མང་པོ་མནོས་
[054-298b6] སྤྱད་དེ། མཆོག་གི་གཞུང་སྟོང་པར་འཇུག་མི་ཕོད་ཅིང་ཡོན་པོའི་ལམ་རྣམས་སྤྱོད་པ་སྟེ། མི་དེའི་མིང་མུར་འདུག་གི་ཆོས་ལ་སྲེད་པ་ཞེས་བྱའོ། །ཤཱ་རིའི་བུ། སད་དུ་མི་རུང་བ་ནི་
[054-298b7] ཁ་དོག་རྣམ་པ་མང་པོ་སྤྱོད་པ་མི་གོས་སྐྱ་བོ་ཅན་ཡང་རུང་ཆོས་གོས་བགོས་པའང་རུང། དེ་ལྟ་བུ་མི་བདེན་པ་ཐོབ་བོ། །ཡོད་པར་མཐོང་བ་ཀུན་གྱི་མིང་མུར་འདུག་ཅེས་བྱའོ། །


[054-299a0] [299A] 
[054-299a1] ༄༅། །ངའི་ཆོས་ཀྱི་ནང་ནས་བྱུང་ལ་ཚུལ་ཁྲིམས་མནོས་པ་དེ་ལྟ་བུའི་མི་ནི། སད་པའི་རིགས་སོ། །ཅིའི་ཕྱིར་ཞེ་ན། ཐོབ་པ་ཡོད་པར་འཛིན་པ་ནི། ངའི་ཆོས་ཀྱི་ནང་
[054-299a2] ན་ཡོན་པོ་ལ་ལྟ་བ་ཡིན་ཏེ། དེའི་མིང་དགྲ་ཆེན་པོ་ཞེས་བྱའོ་།འཇིག་རྟེན་ཐམས་ཅད་ཀྱི་ནང་ན་ལྷ་དང། མིའི་དགྲའོ། །དེའི་མིང་འཇིག་རྟེན་ཐམས་ཅད་ཀྱི་དགྲ་སྡང་བ་སྟེ། སངས་
[054-299a3] རྒྱས་རྣམས་ཀྱི་དགྲ་ཆེན་པོའོ། །ཤཱ་རིའི་བུ། ཡོན་པོ་ལྟ་བུའི་མི་དེ་ངས་ཀྱང་ཁྱིམ་ནས་བྱུང་ཞིང་ཚུལ་ཁྲིམས་ནོད་དུ་མ་གནང་ངོ། །ཤཱ་རིའི་བུ། ཆོས་སོ་ཅོག་ཐམས་ཅད་ལ་བདག་
[054-299a4] ཏུ་ལྟ་བ་མེད་དོ། །མི་ལ་ལ་ཞིག་གིས་དེ་ལ་བཟོད་པ་སྐྱེ་བ་དང་ཆོས་སོ་ཅོག་སྟོང་པ་དང། བདག་ཏུ་ལྟ་བ་མེད། གང་ཟག་ཏུ་ལྟ་བ་མེད། སེམས་ཅན་མེད། ཚེ་སྲོག་མེད་
[054-299a5] པར་མི་ནུས་ཤིང་ཡིད་ཆེས་ཤིང་ཤེས་པར་མ་ནུས་པའི་ཆོས་ཀྱི་ནང་དུ་ཡོན་ལེན་ན། མིང་མི་གཙང་བ་ཞེས་བྱ་སྟེ། མི་དེས་སངས་རྒྱས་ལ་ཡོན་མི་འབུལ། ཆོས་ལ་ཡོན་མི་
[054-299a6] འབུལ། དགེ་འདུན་ལ་ཡོན་མི་འབུལ་བར་ནན་གྱིས་ངའི་ཆོས་སུ་ཞུགས་ཏེ་ལུས་ནི། དགེ་སྦྱོང་ཡིན་ལ། སེམས་ནི། མུར་འདུག་ཡིན་ཏེ། ཆོས་རྐུ་བའི་མི་ཞེས་བྱའོ། །ཤཱ་རིའི་བུ་
[054-299a7] མ་འོངས་པའི་དུས་ན་དགེ་སྦྱོང་ཞིག་ཡོད་པ་ལུས་མི་འཆོས། ཚུལ་ཁྲིམས་མི་སྤྱོད། སེམས་མི་འཆོས། ཤེས་རབ་མི་སྤྱོད་དེ། ཡང་དག་པར་གཤེགས་པས་བཤད་དོ་ཅོག་


[054-299b0] [299B] 
[054-299b1] ཡང་དག་པར་གཤེགས་པས་སྤྱད་དོ་ཅོག་ལའང་བྲུན་ཏོ་།བརྙས་སོ། །ཡང་དག་པར་གཤེགས་པས་ནི། རྟག་པར་མཆོག་གི་གཞུང་གི་སྟོང་པ་ལ་རི་མོ་གུས་ཤིང་ཡོན་གསོལ་
[054-299b2] ཏེ་རྟག་པར་སྤྱོད་པ་ལ་སྲེད་ན། དགེ་སློང་དེ་རྣམས་ཀྱིས་ཡང་དག་པར་གཤེགས་པས་ཡང་དག་པའི་དབྱིངས་མཐའ་ཡུན་དུ་སྟོང་པའི་ཆོས་སྤྱོད་པ་ལའང་ཞིང་བྲུན་ཏོ། །ཤཱ་རིའི་བུ་
[054-299b3] དེའི་ཚེ་དགེ་སློང་ལ་ལ་ཉོན་མོངས་པའི་ལས་སྤྱོད་པ་ཡོད་ནའང་ཀུན་གྱིས་བརྙས་ཏེ་བྲུན་ཏོ། །ད་ངའི་སློབ་མ་སྟོང་པ་སྤྱོད་པ་ཡོད་ན། ངས་དགའོ། །ཞེས་བསྟོད་དེ། སེམས་བདེ་བར་བབ་
[054-299b4] པ། དེའི་ཚེ་མི་དེས་སྟོང་པ་སྤྱོད་པ་ལའང་བརྙས་ཏེ། མི་སྲ་མི་མཁྲངས་འབའ་ཞིག་གིས་དོན་ཚོལ་ལོ། །བདག་ཏུ་ལྟ་བ་ཡོད་པ་དང་ཆོས་སོ་ཅོག་ཡོད་པ་སྤྱད། དེ་ལྟ་བུ་ལ་སོགས་པའི་
[054-299b5] དོན་གྱིས་ཕལ་གྱི་སེམས་དགའ་བར་བྱས་སོ། །ལ་ལ་ཞིག་གིས་ཆོས་སོ་ཅོག་སྟོང་པར་བཤད་ན། མི་དེ་ལའང་བརྙས་སོ། །ཅིའི་ཕྱིར་ཞེ་ན། ཤཱ་རིའི་བུ། ཆོས་ནི། དེ་བཞིན་པའི་རིགས་
[054-299b6] ཏེ། སེམས་ཀྱི་དགེ་བའི་རྩ་བ་ཆད་དུ་བྱེད་ན། ཕྱི་མོ་གཟུགས་མངོན་པར་བྱུང་ངོ། །ཡང་དག་པའི་བདེན་པ་དམ་པའི་ཆོས་འཇིག་རྟེན་ན་འདུག་ན་གནོད་པ་མེད་དེ། དཔེར་མི་གཏི་མུག་
[054-299b7] དེས་སྤོས་ཙནྡན་དང། ཤིང་ངན་པ་གཉིས་འདྲ་བར་འཛིན་པ་དང་མཚུངས་སོ། །ཤཱ་རིའི་བུ། སངས་རྒྱས་བསོད་སྐྱབས་ཀྱིས་བཤད་པ་མ་འོངས་པའི་དུས་ན་སངས་རྒྱས་ཤཱཀྱ་ཐུབ་


[054-300a0] [300A] 
[054-300a1] ༄༅། །པའི་སློབ་མ་རྣམས་ཀྱིས་གསོ་བའི་ཁེའི་ཕྱིར་གོས་སྐྱ་བོ་ཅན་རྣམས་ལ་མཆོག་གི་གཞུང་སྟོང་པ་བཤད་ན། དེའི་ཚེ་ཁྱིམ་ན་འདུག་པ་དང། ཁྱིམ་ནས་བྱུང་བ་
[054-300a2] གཏི་མུག་མང་པོས་མ་མནོས་སོ། །ལོག་གལ་ནས་ཡིད་མི་ཆེས་ཤིང་སླར་འཕྱ་སྐུར་ནས་བསོད་ནམས་ཆེན་པོ་སྟོར་ཏོ། །རྒྱུ་རྐྱེན་འདི་ལྟ་བུ་སྤྱད་པས་ན། མཐར་ལམ་ངན་པར་
[054-300a3] ལྟུང་ངོ། །ཤཱ་རིའི་བུ། དེའི་ཚེ་འགལ་བ་མང་པོ་ཡོད་དོ། །རྩོད་པ་འཆང། བདག་ཏུ་ལྟ་བ་འཆང། གང་ཟག་འཆང། སེམས་ཅན་འཆང། ཚེར་འཛིན་པ་འཆང། སྲོག་ཏུ་
[054-300a4] འཛིན་པ་འཆང་ངོ། །དགེ་བའི་ཆོས་ཉུང་དུ་བྱེད་པས་གསོ་བའི་ཁེ་འབའ་ཞིག་ལ་སྲེད་དེ། བདེན་པར་གཏི་མུག་ཡིན་ན། རང་ན་རེ་ཤེས་རབ་ཡོད་ཅེས་ཟེར་རོ། །གཅིག་ལ་
[054-300a5] གཅིག་ལོག་གལ་ཏེ་རྟག་པར་འཐབ་རྩོད་ཅིང་དོན་ཡོད་པ་ལ་གཅོད་པ་སྲེད་དེ། འཁོན་དང། ཕྲག་དོག་གི་སེམས་སྐྱེས་ནས་མི་དེས་དགེ་སྦྱོང་གི་སེམས་བཏང་སྟེ་གསོ་བའི་ཁེ་
[054-300a6] འབའ་ཞིག་ཚོལ་ལོ། །འཚོ་ནམ་གྱི་དོན་མང་པོ་ལ་སྲེད་དེ་སྦྱར་བ་གཅིག་པུ་མ་ཡིན་ནོ། །རྟག་པར་མི་གཞན་གྱི་གཡོ་མཚང་ཚོལ་བ་ལ་སྲེད་དེ། རང་གི་ཉེས་པ་སྦས་ནས་
[054-300a7] ལེགས་པའི་དོན་བརྗོད་ཅིང་བཤད་དོ། །ད་ལྟར་གྱི་དགེ་སློང་ནི་ལེགས་པའི་དོན་སྦས་བཅབས་ཏེ་རང་གི་ཉེས་པ་ངན་པ་ཕྱུང་ངོ་།དེ་ཙམ་གྱི་ཚེ་ཀུན་གྱིས་ཚུལ་ཁྲིམས་ལྕི་བས་


[054-300b0] [300B] 
[054-300b1] ཁོང་དུ་ཆུད་པ་མེད་དོ་།གཞུང་གི་བསོད་ནམས་བཤིག་སྟེ་ཆོས་སོ་ཅོག་མི་འགྱུར་ཞིང་ཉིད་ཀྱི་མཚན་སྟོང་པ་ལ་ཇི་ལྟ་བུར་བྱ་ནུས་ཞེས་འཛེར་ཏོ། །རྩེད་མོ་
[054-300b2] བྱེད་པའི་མི་འདའ་རས་པ་བསྒྱུར་ཞིང་བསྟན་པ་མང་པོ་བྱས་ན་ཅིའང་ཤེས་པ་མེད་པར་མཐོང་ན། ཤིན་ཏུ་བགད་དོ། །ཅིའི་ཕྱིར་ཞེ་ན། རྩེད་མོའི་ཆོས་མི་ཤེས་པས་འཐབ་སྟེ་ངོ་མཆར་
[054-300b3] སྙམ་སྟེ། ཡོད་དཀོན་པའི་སེམས་སྐྱེས་ནས་དངངས་དོགས་ཏེ་ཆེར་བགད་དོ། །དེ་ལྟ་སྟེ་ཤཱ་རིའི་བུ། དེའི་ཚེ་ཡང་དག་པའི་བདེན་པའི་དགེ་སློང་གིས་སྟོང་པ་ཞི་བའི་ཆོས་འཆད་ན། སྲོག་
[054-300b4] གསོ་བའི་ཁེ་ཚོལ་བ་ཀུན་གྱིས་ཁྲེལ་ཏེ་བགད་དོ། །ཅིའི་ཕྱིར་ཞེ་ན། མི་དེས་སངས་རྒྱས་ཀྱི་ཆོས་ཀྱི་གཞུང་མ་རིག་པས་སྟོང་པའི་ཆོས་བཤད་པ་ཐོས་ནས་དངངས་དོགས་ཤིང་འཇིགས་སྐྲག་
[054-300b5] གོ། །ཤཱ་རིའི་བུ། ཁྱོད་ཀྱིས་མི་འདི་ལ་ལྟོས་དང། བདེ་སྐྱིད་བའི་གནས་ལ་རྒུད་པའི་མྱ་ངན་སྐྱེས་སོ། །རྒུད་པའི་མྱ་ངན་གྱི་གནས་ལ་ནི། བདེ་སྐྱིད་པའི་སེམས་སྐྱེས་ཏེ། མི་དེ་ཕྱིར་ཅི་
[054-300b6] ལོག་པས་དགེ་བའི་ཆོས་ནི། ལོག་པར་སྤྱད། ངན་པའི་ཆོས་ནི། མ་ལོག་པར་སྤྱད་དོ། །ཤཱ་རིའི་བུ། མི་གཏི་མུག་ལ་སེར་སྣ་དང། འདོད་ཆགས་དང། ཞེ་སྡང་དང། གཏི་མུག་མང་
[054-300b7] དུ་སྲེལ་ཏེ། ཆོ་ག་ཚང་ནས་མི་དགེ་བ་གསུམ་གྱི་རྩ་བ་སྤྱད་དོ་།ཤཱ་རིའི་བུ། ངས་ཚུལ་ཁྲིམས་འཛིན་པའི་དགེ་སློང་ལ་ཕན་བསོད་པར་བྱ་བའི་ཕྱིར་ཚུལ་ཁྲིམས་ཉིས་བརྒྱ་ལྔ་བཅུའི་


[054-301a0] [301A] 
[054-301a1] ༄༅། །ཆོས་ཡིག་བཤད་དོ། །དེ་ལྟ་བུའི་མི་གཏི་མུག་གིས་འཇིག་རྟེན་གྱི་རྒྱུ་རྐྱེན་ཆུང་དུ་སྤྱད་དེ། ཁྱིམ་ན་འདུག་པ་ལ་བཤད་དེ་ཡི་གེར་ཡང་བྲིས་ནས་གོས་སྐྱ་བོ་
[054-301a2] ཅན་ལའང་བསྟན་ཏོ། །ཤཱ་རིའི་བུ། དེ་ལྟ་བུའི་མི་གཏི་མུག་གིས་བཤད་པ་ཆོས་སོ་ཅོག་སྟོང་པ་དང། རང་གི་མཚན་མ་བྱ་ག་ལ་ནུས་ཞེས་འཛེར་ཏོ། །ཅིའི་ཕྱིར་ཞེ་ན། དེ་ལྟ་བུའི་
[054-301a3] མི་གཏི་མུག་གིས་འཇུག་པ་དང། བརྐམ་པ་དང། མྱ་ངན་འཁྲུག་པའང་བསལ་མི་ནུས་ན། མ་རིག་པའོ་ཅོག་ཆོག་མ་ནུས་པ་ལྟ་སྨོས་ཀྱང་ཅི་དགོས། ཤཱ་རིའི་བུ། དེའི་ཚེ་ཚུལ་
[054-301a4] ཁྲིམས་ལུགས་འཛིན་པའི་དགེ་སློང་དགེ་བ་སློབ་མི་ནུས་སོ། །ཆོས་སོ་ཅོག་སྟོང་པར་ཡང་ལེགས་པར་མི་སློབ་བོ། །མདོ་སྡེ་ཁ་དོན་དང་ལེགས་པར་མི་སློབ་བོ། །ཤཱ་རིའི་བུ། ཚུལ་
[054-301a5] ཁྲིམས་ལུགས་འཛིན་པའི་དགེ་སློང་གིས་ལེགས་པར་སློབ་མི་ནུས་ཞེས་བྱ། ཡང་དག་གཤེགས་པས་ཆོས་ཡི་གེ་ནང་ན་བསླབ་བཤད་པ་གསུམ་ཡོད་དོ། །དགེ་བའི་ཚུལ་ཁྲིམས་
[054-301a6] བསླབ། དགེ་བའི་སེམས་བསླབ། དགེ་བའི་ཤེས་རབ་བསླབ་སྟེ། མི་དེས་བསླབ་པ་གསུམ་ལ་དགེ་བའི་བསླབ་མ་ནུས་ཏེ། མང་པོ་ཐོས་པ་རྒྱུ་རྐྱེན་འབའ་ཞིག་སྤྱད་ནས་མི་གཞན་
[054-301a7] ལའང་བརྙས་ཏེ། མི་དེ་ནི། དགེ་བའི་ཆོས་སྒྲིབ་ཅིང་གཅོད་པ་ཡིན་ཏེ། དེ་ལྟ་བུའི་མི་གཏི་མུག་གིས་ཆོས་བཞིན་དུ་ལན་གློན་ཞིང་འདྲི་བར་ཡང་ནུས་ན། མཐའ་ཡུན་དུ་ཅིའང་མེད་


[054-301b0] [301B] 
[054-301b1] ཤཱ་རིའི་བུ། དེ་ཙམ་གྱི་ཚེ་ཚུལ་ཁྲིམས་ཞིག་པའི་དགེ་སློང་ནི་གོས་སྐྱ་བོ་ཅན་གྱི་གཡོག་བྱེད་ཅིང། ཕོ་ཉར་མངགས་ཤིང་
[054-301b2] གདུལ་བ་དང། སྨན་གྱི་ཆོས་ཀྱི་སང་བདག་རང་གསོ་བར་བྱེད་དོ་།ཤཱ་རིའི་བུ། ད་ཁྱོད་ལྟོས་ཤིག་དང། མི་ངན་པ་དེས་ངའི་ཆོས་ལས་ཁྱིམ་ནས་བྱུང་ནས་ཚུལ་ཁྲིམས་མནོས་ནས་
[054-301b3] ཡོན་ནོད་པ་ཐོབ་ནས་སླར་ང་ལ་དགྲར་འཛིན་ཏོ། །ཤཱ་རིའི་བུ་དེའི་ཚེ་གནམ་ངོས་བཞིའི་ལྷའི་རྒྱལ་པོ་དང། དབང་པོ་དང་ཚངས་པའི་རྒྱལ་པོ་ཆེན་པོ་དང། བརྒྱ་སྟོང་ཁྲི་འབུམ་གྱི་
[054-301b4] ལྷ་གཞན་ཀུན་ཀྱང་ངའི་ཆོས་ཀྱི་ནང་ན་དེ་ལྟ་བུ་ཞིག་ཉམས་པ་མཐོང་ནས་ཀུན་ཤིན་ཏུ་མྱ་ངན་བྱེད་ཅིང་མི་དགའ་སྟེ། དུས་ནས་མཆི་མ་བབ་བོ། །ཤཱ་རིའི་བུ། དེ་བདེན་པར་ན་ང་ལ་རྟེན་
[054-301b5] ཅིང་གོས་སྐྱ་བོ་ཅན་གྱི་མཚན་མ་སྦྱར་ཞིང་བྱེད་པའི་མི་རིགས་སོ། །ཅིའི་ཕྱིར་ཞེ་ན། སངས་རྒྱས་ཤཱཀྱ་ཐུབ་པའི་སློབ་མ་རྣམས་དང། ལྷ་དང། ཀླུ་དང། ལྷ་མ་ཡིན་གྱིས་བཀོལ་ཞིང་བདག་
[054-301b6] པོའང་བྱ་བ་རིགས་ན། ཀླུ་དང། ལྷ་མ་ཡིན་གྱིས་ངའི་སློབ་མ་ལ་བཀོལ་ཞིང་བདག་པོ་མ་བྱས་ན། དེ་ལྟ་བུའི་མི་གཏི་མུག་གོས་སྐྱ་བོ་ཅན་ལ་ཉེ་བསྙེན་པས་ཆོས་སོ་ཅོག་གི་གཞུང་སྟོང་
[054-301b7] པ་བཤད་སྤྱངས་ཏེ་ཁོང་དུ་ཆུད་པར་ནུས་ཞེས་ཟེར་ན། བདེན་པ་ཡོང་མེད་དོ། །ཤཱ་རིའི་བུ། དེའི་ཚེ་ཚུལ་ཁྲིམས་ཞིག་པའི་དགེ་སློང་གིས་ཆང་ཕོར་བུ་གང་ཞིག་ཐོབ་ནའང་གོས་སྐྱ་བོ་རྣམས་


[054-302a0] [302A] 
[054-302a1] ༄༅། །ལ་སངས་རྒྱས་ཀྱིས་དྲངས་བཤད་དོ། །ཁྱོད་ཀྱི་ཡིད་ལ་ཇི་སྙམ། །འདོད་ཆགས་དང། ཞེ་སྡང་དང། གཏི་མུག་མང་པོ་དང་ཆོས་ཡིག་ཀློག་པ་ལ་སྲེད་པ་མང་བ་
[054-302a2] དང། ཐ་མལ་པའི་ཡི་གེའི་ཁེ་ལ་བརྐམ་ཞིང་སྤྱོད་པ་མི་གཙང་མི་གདང་བའི་མི་དེ་ལྟ་བུའི་མིས་ཅིའང་མེད་པ་ཡུན་དུ་སྟོང་པའི་ཆོས་ཡིད་ཆེས་པར་ནུས་ཤིང་དགེ་སྦྱོང་གི་འབྲས་
[054-302a3] བུ་ཆོ་ག་ཚང་བ་ཐོབ་པར་ནུས་སམ་མི་ནུས། བཅོམ་ལྡན་འདས། མི་ནུས་ལགས་སོ། །ཤཱ་རིའི་བུ། དགེ་སློང་ལ་ལ་ཞིག་གིས་གོས་དང་ཁ་ཟས་དང། མལ་ཆ་དང། རྩི་སྨན་ཐོབ་
[054-302a4] པ་ལ་ཕྱོགས་ན། ཚུལ་ཁྲིམས་འཛིན་པ་གཙང་གདང་སྟེ། མང་པོ་འཛིན་པ་དང། ཅལ་ཅོལ་གྱི་ཚིག་ལ་མི་སྲེད། ཕྱི་ལོགས་ཀྱི་གཞུང་ལ་མ་ཆགས་ཏེ། ཉིན་མཚན་དུ་བརྩོན་
[054-302a5] འགྲུས་པ་ནི། མགོ་ཚིག་པའི་ར་མདའ་བྱེད་པ་བཞིན་ཏེ། སེམས་གཅིག་ཏུ་དྲང་པོའི་འཕྲུལ་གྱི་ལམ་བརྒྱད་འགྲུས་པར་སྤྱད་ན། མི་དེས་འོན་ཀྱང་སྟོང་པའི་ཆོས་ཅིའང་ཐོབ་པ་
[054-302a6] མེད་པའི་ཁོང་དུ་ཆུད་པར་དཀའ་ན། དེ་ལྟ་བུའི་མི་གཏི་མུག་ཟབ་མོ་འདོད་པ་མང་བ། ཡིད་ཆེས་ཤིང་ཤེས་པ་མེད་པ་ལྟ་སྨོས་ཀྱང་ཅི་དགོས། ཤཱ་རིའི་བུ། ལྟོས་ཤིག་དང། མི་དེ་
[054-302a7] ཡང་དག་པར་གཤེགས་པའི་བླ་ན་མེད་པའི་གཞུང་མ་ཤེས་པས་ན་ངའི་དྲང་པོའི་ཆོས་བཤིག་སྟེ་བདག་རང་གི་ལུས་དང། མི་གཞན་གྱི་རྒུད་པའི་མྱ་ངན་ཆེན་པོ་བྱས་སོ། །


[054-302b0] [302B] 
[054-302b1] འཇིག་རྟེན་གྱི་དགྲ་ཆེན་པོ་ཡིན་ཏེ། ཆོས་ཀྱི་ཡི་གེ་འདིའི་ནང་ནའང་ཡོང་བྲལ་བའི་རིགས་ཞེས་བཤད་དོ། །དེ་ལྟ་བུའི་མིས་ནི། སངས་རྒྱས་ཀྱི་དྲིན་ཀྱང་མི་
[054-302b2] ཤེས་ཏེ་རང་གི་བསམ་པ་བདག་ལ་སོགས་པ་ཁྱིམ་ནས་བྱུང་སྟེ། ཆོས་འདིའི་ནང་ན་སྤྱད་པའི་མི་རིགས་པ་རྣམས་ནི། སྤྱད་པ་མི་རིགས་སོ། །དེ་ལྟ་བས་ན། ཤཱ་རིའི་བུ། ཡང་དག་པར་
[054-302b3] གཤེགས་པས་མ་འོངས་པའི་དུས་ལ་ཇི་ལྟ་བུ་ངན་པ་གཅད་པའི་ཕྱིར་ཆོས་འདི་ལྟ་བུ་བཤད་དོ། །དགེ་སློང་ལ་ལ་ཞིག་ཚུལ་ཁྲིམས་མནོས་སོ་ཅོག་ཞིག་ཅིང། ཆོས་བཤིག་དྲལ་ལ་
[054-302b4] དྲང་པོའི་མཐོང་བ་བཤིག་པ་ཞིག་གིས་ཆོས་ཡིག་འདི་ཐོས་ན་འཇིགས་སྐྲག་སྟེ་ཚུལ་ཁྲིམས་སླར་ཟློག་གོ། །ཅིའི་ཕྱིར་ཞེ་ན་ཚུལ་ཁྲིམས་ཞིག་པའི་མི་ནི། སེ་གོལ་གཅིག་གཏོགས་
[054-302b5] པ་ཙམ་གྱི་བར་དུ་འཕགས་པའི་མི་གཟུགས་དང། ཆོས་གོས་ཅན་འདུག་པའི་ནང་ན་འདུག་པ་མི་རིགས། ལ་ལ་ཞིག་གིས་ཆོས་ཡིག་འདི་ཐོས་ཏེ་སེམས་དགའ་གཞའ་ན། མི་དེའི་མིང་
[054-302b6] སངས་རྒྱས་རྣམས་ཡོན་གསོལ། སངས་རྒྱས་ཀྱི་ལམ་སྲུང་ཞིང་རིམ་གྲོ་བྱེད་པ་ཞེས་བྱ་བ་ཅིའི་ཕྱིར་ཞེ་ན། ཤཱ་རིའི་བུ། དེའི་མིང་སངས་རྒྱས་ལམ་ཡང་དག་པའི་དབྱིངས་ཞེས་བྱའོ། །
[054-302b7] ཕོ་དགེ་བ། མོ་དགེ་བ་ལ་ལ་ཞིག་དགེ་སྦྱོང་གི་ཆོས་ཐོས་པར་འདོད་ན། ཆོས་ཡིག་འདི་ཉོན་ཅིག་དང། བརྒྱ་སྟོང་ཁྲི་འབུམ་གྱི་དཔག་ཚད་འདས་པ་རིགས་སོ། །ཅིའི་ཕྱིར་ཞེ་ན། ཡང་དག་


[054-303a0] [303A] 
[054-303a1] ༄༅། །པར་གཤེགས་པ་སངས་རྒྱས་རྣམས་ཡུན་རིང་པོ་ཞིག་ལོན་ན། གདོད་འཇིག་རྟེན་དུ་འབྱུང་ངོ། འཇིག་རྟེན་དུ་བྱུང་མོད་ཀྱི་བར་བར་དུ་ཟད་དོ། །ལེའུ་དགུ་
[054-303a2] སྟེ༑ དོགས་པ་བྱེ་བྲག་ཕྱེད་པའི་ལེའུ།། །།སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། མི་རྣམ་གསུམ་ཞིག་ཡོད་པས་ཆོས་ཡིག་བཤད་པ་འདི་ཐོས་ན། སེམས་ལ་
[054-303a3] མི་དགའ་མི་དད་དོ། །གསུམ་གང་ལ་སོགས་པ་ཞེས་བྱས་ན། གཅིག་ནི་ཚུལ་ཁྲིམས་ཞིག་པའི་དགེ་སློང་ངོ། །གཉིས་ནི། དགེ་སློང་ཡར་སྐྱེ་བའི་མིའོ། །གསུམ་ནི། ཆོས་འཆད་
[054-303a4] པ་མི་གཙང་བ་དང། བདག་ཏུ་ལྟ་བ་འདོད་ཆགས་ཏེ། མི་དེས་འདི་ལྟ་བུ་བདེན་པའི་མཚན་མ་ཟབ་མོ་ཆོས་ཡིག་བཞིན་དུ་མི་འགལ་བ་ཡོང་སྤངས་ནས་དམུས་ལོང་གི་སྡེ་དང་
[054-303a5] གྲོགས་ཀྱི་ཚང་བར་གང་རྒྱས་སོ། །དེ་ལྟ་བས་ན། ཤཱ་རིའི་བུ་ངའི་ཆོས་ཡིག་འདི་བསླབ་སྟེ་ཁྱོད་ལ་གཏམས་བཅོལ་ཏོ། །ཅིའི་ཕྱིར་ནས་ཞེས་བྱས་ན། ཆོས་ཀྱི་ཡི་གེ་འདི་ཡང་
[054-303a6] དག་པར་གཤེགས་པའི་ཕྱི་ན་གཙང་གདང་བར་ཚུལ་ཁྲིམས་འཛིན་པའི་དགེ་སློང་སེམས་ལ་འདི་ལྟ་བུ་ཆོས་ཡིག་ཟབ་མོ་ལ་དགའ་ཞིང་དད་པ་སྐྱེ་བར་ནུས་པ་ཚུལ་ཁྲིམས་གཙང་
[054-303a7] གདང་བས་རྟག་པར་བསྡུ་ཞིང་འཛིན་པར་བྱའོ། །ཚུལ་ཁྲིམས་ཞིག་པ་ནི། རྟག་པར་བསྲིངས་སྤངས་སོ། །ཅིའི་ཕྱིར་ཞེ་ན། གཏི་མུག་གིས་ཡང་དག་པའི་བདེན་པའི་དྲང་པོའི་


[054-303b0] [303B] 
[054-303b1] སྡུག་བསྔལ་ཡིན་པར་འཛིན་ཏོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་གིས་བྱད་གཟུགས་ཅིར་གྲུབ་པ་ཡང་དག་པར་གཤེགས་པས་ཞིབ་ཏུ་རྒྱ་ཆེར་
[054-303b2] བཤད་ཟིན་ཏོ། །ཤཱ་རིའི་བུ། ཚུལ་ཁྲིམས་བཤིག་པའི་དགེ་སློང་ནི་ཆོས་ཀྱི་ཚུལ་ཁྲིམས་འཛིན་པའི་ཆོ་ག་ལ་མ་དད་དོ། །གཏི་མུག་གི་མི་ནི། ཤེས་རབ་ལ་མི་དགའོ། །སེར་སྣ་ཅན་
[054-303b3] གྱི་ནི། སྦྱིན་པ་བཤད་པ་ལ་ཐོས་པར་མི་དགའོ། །ལེ་ལོ་ཡར་སྐྱེ་བ་ནི། དྲེགས་ཤིང་ལེ་ལོ་མེད་པའི་ཆོས་འདི་ཐོས་སུ་མི་དགའ་སྟེ་ཐོས་སུ་ཟིན་ནའང་དང་ངས་སྐྲག་པ་ནི། ཁུང་ཟབ་མོར་
[054-303b4] ལྷུང་བ་དང་མཚུངས་སོ། །འཇིག་རྟེན་གྱི་ཁེ་ལ་སྲེད་པ་ནི། ཞིམ་པའི་རོ་ལ་འདོད་ཆགས་སོ། །ཟས་ལ་ཞེ་བསྐྲད་པ་ཐོས་ན། སེམས་ལ་མྱ་ངན་འཁྲུག་གོ་མི་ལ་ལ་ཞིག་ཐ་མལ་པའི་
[054-303b5] ཡི་གེ་ཀློག་པ་ལ་སྲེད་ན། དེ་ལས་ན། ཐུབ་ཅིང་བདེན་དུ་ཟིན་པའི་འདུ་ཤེས་སྐྱེའོ། །ཚིག་ལ་འདོད་ཆགས་པ་ནི། ཅལ་ཅོལ་འཆད་པ་ལ་སྲེད་པའོ། །རང་གི་གཟོའི་ཚིག་གི་སྙམ་དངགས་
[054-303b6] འཆང་བ་ལ་སྲེད་པ་ནི། སངས་རྒྱས་མཆོག་གི་གཞུང་ལ་གཙང་མའི་སེམས་མེད་པའི་སྟེང་དུ་ཆོས་འདི་ལ་ཡིད་མི་ཆེས་མི་གུས་སོ་།ཤཱ་རིའི་བུ། དཔེར་མི་མ་ནིང་དང་མཚུངས་སོ། །སྐྱེས་
[054-303b7] པའི་སྤྱད་པ་མེད་ན། སྐྱེས་པའི་ནང་དུ་ཕྱིན་པ་དང་མི་ནི་ང་གི་འདུ་ཤེས་སྐྱེད་དེ། སེམས་འདི་སྙམ་དུ་བྱེད་དོ། །མི་འདི་གཞན་ལ་སོགས་པའང་བདག་དང་མི་མཚུངས་པ་མེད་སྙམ་


[054-304a0] [304A] 
[054-304a1] ༄༅། །བྱེད་དོ། །དེ་ལྟ་སྟེ་ཐ་མལ་པའི་ཡི་གེ་ལ་སྲེད་ཆགས་པ་ནི། རྟག་པར་ཚིག་རང་བཟོ་བའི་སྙན་དངགས་པ་བརྒྱན་པ་ལ་སྲེད་དེ། སངས་རྒྱས་ཀྱི་མཆོག་གི་
[054-304a2] གཞུང་ལ་སེམས་ཀྱིས་རི་མོ་མི་ནུས་སོ། །ཤཱ་རིའི་བུ། དེའི་ནང་མི་ལ་ལ་གཙང་གདང་བའི་ཆོས་ཡིག་འཆང་བ་ཡོད་ན། མི་དེ་ལའང་རི་མོ་མི་གུས་ཏེ། གཙང་གདང་བའི་ཚུལ་ཁྲིམས་
[054-304a3] འཛིན་པའི་དགེ་སློང་ལའང་ཡང་ཞིང་བཏུས་ཏེ། ཅིའི་ཕྱིར་ཞེ་ན། ཤཱ་རིའི་བུ། མུར་འདུག་གི་ཆོས་ཡི་གེ་ལ་ནི། ཡང་དག་པའི་ཚིག་བདེན་པ་མེད་དེ། ཆོས་ཀྱིས་དྲེགས་ཤིང་ལེ་ལོ་དང་
[054-304a4] མཐོང་ཞིང་རང་ཆེ་འདོད་པའི་རིགས་སོ། །ཅིའི་ཕྱིར་ཞེ་ན། དོན་དེ་ནི། སྐྱོ་བྲལ་བ་མིའི་ཕྱིར་མ་ཡིན། སྟོང་པ་ཞི་བའི་མིའི་ཕྱིར་མ་ཡིན། མྱ་ངན་ལས་འདས་པ་མིའི་ཕྱིར་མ་ཡིན་ཏེ་
[054-304a5] མི་དེས་ཡིད་ཆེས་པ་ལ་སོགས་པ་རྩ་བ་བཞི་ཉམས་པས་ན། གནས་སོ་ཅོག་ལེགས་པའི་དོན་ཡོད་པར་ཡིད་མི་ཆེས་པ་ནི། མ་ནིང་དང་མཚུངས་ཏེ། མི་གཞན་ཀུན་ལ་བདག་དང་མཚུངས་
[054-304a6] ཞེས་ཟེར་རོ། །ཤཱ་རིའི་བུ། དམུས་ལོང་གིས་ཁ་དོག་རྣམས་མི་མཐོང་བ་དང་མཚུངས་སོ། །དེ་ནི། ནག་པོའི་ཁ་དོག་དཀར་པོའི་ཁ་དོག་སྟེ། དཀར་ནག་གི་ཁ་དོག་མཐོང་བ་མ་མཐོང་
[054-304a7] ངོ། །བཟང་པོའི་ཁ་དོག་མ་མཐོང་ངོ། །མི་སྡུག་པའི་ཁ་དོག་མི་མཐོང། སྔོན་པོ་དང། སེར་པོ་དང། དམར་པོ་དང། དཀར་པོ་དང་ལེ་བརྒན་རྨ་མཐོང་གའི་ཁ་དོག་མི་མཐོང་


[054-304b0] [304B] 
[054-304b1] སྐར་མ་ཉི་ཟླ་མ་མཐོང་སྟེ། ཉི་ཟླ་དང་སྐར་མ་མཐོང་བ་དེ་ལྟ་བུའི་མི་ལོང་བས་ཐལ་བྱུང་སེམས་འདི་སྙམ་བྱས་སོ། །དཀར་ནག་
[054-304b2] གི་ཁ་དོག་མེད། དཀར་ནག་གི་ཁ་དོག་མཐོང་བ་མེད། བཟང་པོ་དང་མི་སྡུག་པའི་ཁ་དོག་བྱས་པ་མེད། སྔོན་པོ་དང། སེར་པོ་དང་དམར་པོ་དང། མཐོང་ག་དང། རིང་ཐུང་དང། ཕྲ་
[054-304b3] སྦོམ་དང། ཟབ་མི་ཟབ་དང། ཉི་ཟླ་དང། སྐར་མའི་ཁ་དོག་མེད་ཉི་ཟླ་སྐར་མ་མཐོང་བ་མེད་པས་ན། གཞན་ཀུན་ཀྱང་བདག་དང་མཚུངས་སྙམ་དུ་འཛིན་ཏོ། །མི་དམུས་ལོང་གི་སེམས་
[054-304b4] ཕྱིན་ཅི་ལོག་པས་གནས་སོ་ཅོག་ཐམས་ཅད་ཀུན་ལ་མུན་ནག་ཆེ་ཟེར་རོ་།ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ལེ་ལོ་ཡར་སྐྱེ་བའི་མུར་འདུག་གི་བཤད་པར་ལྟུང་ངོ། །དགེ་
[054-304b5] སློང་ཡང་དེ་དང་མཚུངས་ཏེ། སངས་རྒྱས་ཀྱི་ཟབ་མོ་ཆོས་ལ་ཡིད་མ་ཆེས་མ་དད་དེ། ཁོང་དུ་ཆུད་པར་མ་ནུས་སོ། །ཆོས་སོ་ཅོག་སྟོང་ཞིང་ཅིའང་མེད་པ་ཐོས་ན། ཡིད་མི་ཆེས་མ་དད་དོ། །
[054-304b6] ཁོང་དུ་ཆུད་པར་མ་ནུས་སོ། །ཤཱ་རིའི་བུ། མི་གཞན་བཞིན་དུ་ཁྱོད་ལ་སོགས་པའང་ཡོན་པོའི་དབྱིངས་སུ་ལྟུང་ཞིང་དྲང་པོའི་ཆོས་མི་ཐོབ་ཀྱིས་དོགས་སོ། །དྲང་པོའི་ཆོས་འདི་སྤྱོད་པ་ནི་
[054-304b7] མིང་ཡང་དག་པའི་བདེན་པའི་དགེ་སྦྱོང་ཞེས་བྱའོ། །ཁྱོད་ཀྱིས་ཐོབ་བོ་ཅོག་ལ་མི་དེས་ཡིད་མི་ཆེས་པ་དཔེར་མི་དམུས་ལོང་ན་རེ་དཀར་ནག་ལ་སོགས་པའི་ཁ་དོག་མེད་ཅེས་པ་དང་


[054-305a0] [305A] 
[054-305a1] ༄༅། །མཚུངས་སོ། །ཤཱ་རིའི་བུ། མི་དེས་དེ་ལྟ་བུའི་ཡོན་པོའི་དབྱིངས་སུ་ཞུགས་ཏེ་མུར་འདུག་གི་བཤད་པ་བཙལ་ནས་མང་པོའི་འཇིགས་པའི་ཚིག་ལ་སྲེད་དེ། མྱ་
[054-305a2] ངན་འཁྲུག་པའི་རང་བཞིན་ངན་པ་དང། ཆོས་ངན་པ་སྐྱེས་ཤིང་འཕེལ་ཏོ། །མི་དེས་ཆོས་སོ་ཅོག་སྟོང་ཡང་ཡིད་ཆེས་པར་མི་འགྱུར་ན། ཁོང་དུ་མི་ཆུད་པ་ལྟ་སྨོས་ཀྱང་ཅི་དགོས་
[054-305a3] ཤཱ་རིའི་བུ། ཁྱོད་ཀྱི་ཡིད་ལ་ཇི་སྙམ། །ཝ་ས་སེངྒེ་ལྟར་བྱས་ནས་བསྒྲགས་ཟིན་ཏམ། ད་སྒྲོག་གམ། ཕྱིས་བསྒྲག་སེངྒེའི་འགྲོས་བྱས་ན་ད་འགྲོ་བ་དང། ཕིས་འགྲོ་བ་དང། འགྲོས་
[054-305a4] ཟིན་པ་ནུས་སམ་མི་ནུས། །བཅོམ་ལྡན་འདས། མི་ནུས་ལགས་སོ། །ཅིའི་ཕྱིར་ཞེས་བགྱིས་ན། ཝའི་ཁ་དོག་དང། སྟོབས་དང། སྒྲ་སྐད་སེངྒེ་ཙམ་མི་ཕོད་དོ། །ཝས་ནི། ཝའི་སྒྲ་
[054-305a5] འབའ་ཞིག་བགྱི་ནུས་སོ། །སྒྲ་ཞིག་བགྱིར་བཏབ་ན། ཝའི་སྒྲ་འབའ་ཞིག་འབྱུང་སྟེ། སེངྒེའི་སྒྲ་མ་ལགས་སོ། །དེ་ཡིན་ནོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ལེ་ལོ་ཡར་
[054-305a6] སྐྱེ་བའི་དགེ་སློང་རང་དོན་དམ་པ་ཡིན་སྙམ་འཛིན་ཏོ། །ཆོས་འཆད་མི་གཙང་བ་ནི། འཛི་གིན་ཇིའི་བཤད་པ་མནོས་ཏེ། དོན་གཅིག་ལ་ཆགས་ཏེ་དམ་དུ་བཟུང་སྟེ་མ་བཏང་ངོ། །
[054-305a7] འཇིག་རྟེན་གྱི་ཁེ་ལ་བརྐམ་ཞིང་རིན་ཆེ་སྟེ་ཐ་མལ་བའི་ཡི་གེ་ཀློག་པ་ལ་སྲེད་པས་ཆོས་སོ་ཅོག་གི་བདེན་པ་ཁོང་དུ་ཆུད་པར་མ་ནུས་སོ། །མཚན་མ་མེད་པའི་ཆོས་ལ་ཡིད་ཆེས་


[054-305b0] [305B] 
[054-305b1] བདེན་པ་ཡོད་མེད་དོ། །ཤཱ་རིའི་བུ་དགེ་སློང་ལ་ལ་ཞིག་ལོ་གྲངས་ཀྱིས་རྒན་ཞིང་ལེགས་པ་ཡོད་པ་དགེ་སློང་གི་ནང་ན་ཀླུ་སྟེ། ཤེས་རབ་ཟབ་མོ་ཡོད་པ་དེ་
[054-305b2] ལྟ་བུའི་མིས་ཅིའང་མེད་པ་ཉིད་ཀྱི་མཚན་མ་སྟོང་པའི་ཆོས་དང། བདག་ཏུ་ལྟ་བ་མེད་པ་དང། གང་ཟག་མེད་པའི་ཆོས་ལ་ཡིད་ཆེས་པར་ནུས་སོ། །ཇི་ལྟ་ཞེ་ན། མི་དེ་མང་པོ་འཇིགས་
[054-305b3] པའི་ཚིག་གོ་ཅོག་དང། དགེ་འདུན་ལ་མི་སྲེད་དོ། །ཆོས་ཡིག་ཀློག་པ་དང། གཉིད་ཀྱིས་ལོག་པ་དང། དོན་མང་པོ་ལ་མི་སྲེད། གོས་སྐྱ་བོ་ཅན་གྱི་འཚོ་རྣམ་དང། དོན་མི་བྱེད། ཕོ་ཉར་
[054-305b4] མངག་ཅིང་ཡི་གེ་ཁྱེར་ཞིང་སྐྱེལ་བ་མི་བྱེད། སྨན་གྱི་ཆོས་མི་བྱེད། སྨན་དཔྱད་མི་ཀློག། ཚོང་སྤོགས་མི་བྱེད། འཇིག་རྟེན་གྱི་ཚིག་བརྗོད་ཅིང་སྨྲ་བ་ལ་མི་སྲེད་དོ། །འཇིག་རྟེན་ལས་
[054-305b5] འབྱུང་བ་བཤད་པ་འབའ་ཞིག་ལ་དད་ཅིང་དགའོ། །མི་ཆོས་སོ་ཅོག་སྟོང་པར་ཡིད་ཆེས་པར་ནུས་ཏེ། ཆོས་སོ་ཅོག་མེད་ཅིང་མི་ལྡན་མི་འཇུག་གོ། མི་དེ་ལྟ་བས་ན། གདོད་ཡང་དག་
[054-305b6] པའི་བདེན་པའི་དབྱིངས་སུ་གྲུབ་པར་ནུས་ཏེ། བདེན་པ་བཞིན་གྱི་ཡང་དག་པའི་སེངྒེའི་སྒྲ་ནུས་ཏེ། ཝའི་སྒྲ་མ་ཡིན་ནོ། །ཤཱ་རིའི་བུ། དགེ་སློང་ལ་ལ་ཞིག་ཐ་མལ་པའི་ཡི་གེའི་གཞུང་
[054-305b7] ལ་ཆགས་པ་ཞིག་ཡོད་ན། མི་དེས་སངས་རྒྱས་ཀྱི་ཟབ་མོ་དམ་པའི་མཆོག་བཏང་སྟེ་མུར་འདུག་གི་ཆོས་ཁ་ཏོན་དང། གཟུངས་སུ་འཛིན་པ་ཞེས་བྱའོ། །ཕལ་མང་པོའི་ཕྱིར་བཤད་


[054-306a0] [306A] 
[054-306a1] ༄༅། །ནའང་ཝའི་སྒྲ་འབའ་ཞིག་ཟེར་རོ། །ཤཱ་རིའི་བུ། དེ་ལྟ་བུའི་མི་ངན་པ་ནི། མིང་རུལ་པའི་དགེ་སྦྱོང་ཞེས་བྱའོ་།ཅིའི་ཕྱིར་ཞེ་ན། མུར་འདུག་གི་གཞུང་ཡིན་གྱི་
[054-306a2] སངས་རྒྱས་ཀྱི་ཆོས་མ་ཡིན་པའི་ཕྱིར་རོ། །ཤཱ་རིའི་བུ། མུར་འདུག་གི་ཆོས་ལ་ཆགས་པའི་དགེ་སློང་ནི། བདག་རང་སངས་རྒྱས་ཀྱི་སློབ་མ་ཡིན་ཞེས་བརྗོད་པར་མི་རིགས་སོ། །ཅིའི་ཕྱིར་
[054-306a3] ཞེ་ན༑ དགེ་སློང་ཤཱཀྱའི་བུ་ནི། འཛི་གེན་ཇིའི་ཆོས་མི་འཆད་དེ། ཕལ་མང་པོའི་ནང་ན་སངས་རྒྱས་ཀྱི་ཆོས་འབའ་ཞིག་འཆད་དོ། །མི་ལ་ལ་ཞིག་མི་གཙང་བའི་ཚིག་ལ་ཆགས་ན་
[054-306a4] སེངྒེའི་སྒྲ་བྱས་ཀྱང་བྱས་སོ། །ཝའི་སྒྲ་སྐད་དུ་གྲགས་ཏེ། མི་དེ་སངས་རྒྱས་ཀྱི་མཆོག་གི་གཞུང་ཤེས་པར་མི་ནུས་སོ། །ཤཱ་རིའི་བུ། ངས་ཁྱོད་ལ་བྱེ་བྲག་ཕྱེད་པར་བསྒོའོ། །མི་ལ་ལ་
[054-306a5] ཞིག་ཚུལ་ཁྲིམས་འཛིན་པ་དང། བསམ་གཏན་ཐུབ་པ་དང། ཤེས་རབ་ཆོ་ག་ཚང་སྟེ། མི་འཇུང། མི་བརྐམ། ཞེ་སྡང་གཏི་མུག་གིས་མ་ཞེ་ན། གཙང་སྒྱུ་མི་སྲེལ། ངན་པས་སྐྱེས་
[054-306a6] པའི་སེམས་ཡོད། ཡང་དག་པའི་བདེན་པའི་ཚིག་སྨྲ་ཞིང་རྟག་པར་འབའ་ཞིག་གནས་ལ་སྲེད། ཉལ་ཞིང་གཉིད་ལོག་པ་ལ་མི་སྲེད། སྟོང་པ་མཚན་མ་མེད་པ་དང། སྨོན་པ་
[054-306a7] མེད་པ་དང། འགོག་པ་མེད་པ་སྤྱོད་པ་ལ་སྲེད་དོ། །ཟབ་མོ་འདོད་པའི་སེམས་སྐྱེས་ཏེ། སངས་རྒྱས་ཀྱི་མཆོག་གི་གཞུང་ཤེས་པ་བཙལ་ནས་འཇིག་རྟེན་གྱི་ཚིག་ལ་མི་དགའ་


[054-306b0] [306B] 
[054-306b1] ཚུལ་ཁྲིམས་རྣམས་རྫོགས་པར་བཟུང་ནས་དོན་ངན་པ་ཐམས་ཅད་དང། ངན་པའི་བཤེས་གཉེན་ཀུན་བསྲིངས་སྤངས་ཏེ། དེ་ལྟ་བུའི་ཆོས་ལ་གནས་
[054-306b2] པས་སྟོང་པ་ཅིའང་མེད་པའི་ཆོས་ཤེས་པར་ནུས་སོ། །ཅིའི་ཕྱིར་ཞེ་ན། ཤཱ་རིའི་བུ། སྤྱད་པ་དེའི་མིང་ནི། མི་ཆེན་པོའི་སྤྱོད་པ་ཞེས་བྱ་སྟེ། གསོ་བའི་ཁེ་ལ་བརྐམ་ཞིང་སྲེད་པའི་ཁེ་མ་ཡིན་ཏེ། གཏི་
[054-306b3] མུག་བླུན་པོའི་ཐ་མལ་པའི་སྤྱོད་པ་མ་ཡིན་ནོ། །སུན་བྱུང་ཞིང་ཞིག་པའི་དགེ་སྦྱོང་གི་སྤྱོད་པ་མ་ཡིན་ནོ། །སྤང་ཕུབ་ཀྱི་དགེ་སྦྱོང་གི་སྤྱོད་པ་མ་ཡིན་ནོ། །སྒྱུ་མ་མིང་གི་དགེ་སྦྱོང་གི་སྤྱོད་པ་
[054-306b4] མ་ཡིན་ནོ། །ཤཱ་རིའི་བུ། ཆོས་སོ་ཅོག་གི་བདེན་པའི་མཚན་མའི་མཐའ་ཡུན་དུ་སྟོང་པ་ཉིད་སངས་རྒྱས་ཀྱི་ལམ་ཡིན་ཏེ། འཇིག་རྟེན་གྱི་ནོར་ཁེ་ལ་སྲེད་པ་དང། ཆོས་མི་གཙང་བ་ཐོབ་པར་མི་
[054-306b5] ནུས་སོ༑ ༑ཤཱ་རིའི་བུ། དེའི་མིང་ནི། ཤེས་རབ་ཆེན་པོའི་ས་ཞེས་བྱ་སྟེ། མུར་འདུག་ལ་བརྐམ་སྲེད་པའི་ཆོས་མ་ཡིན་ནོ། །བདག་ཏུ་ལྟ་བ་དང། གང་ཟག་ཏུ་འཆད་པའི་ས་ཡིན་ནོ། །ཤཱ་རིའི་
[054-306b6] བུ༑ བདེན་པར་བདག་ཏུ་ལྟ་བ་ཡིན། གང་ཟག་ཏུ་ལྟ་བ་ཡོད་དུ་ཟིན་ན། བདག་ཏུ་ལྟ་བ་དང། གང་ཟག་ཏུ་ལྟ་བ་འཆད་པ་ལ་བདེན་པའི་མཚན་མ་ཡོད་པའི་རིགས་ཀྱི། བདེན་པ་བཞིན་དུ་
[054-306b7] འདྲི་བ་རིགས་སོ། །བདག་ཏུ་ལྟ་བ་ཡོད་དུ་ཟིན་ན། ཁ་དོག་ཇི་ལྟ་བུ་ཡིན། སྔོན་པོ། སེར་པོ། དམར་པོ། དཀར་པོའམ། ལུས་ཀྱི་ནང་དུ་འདུག་གམ། ལུས་ཀྱི་ཕྱི་རོལ་ཏུ་འདུག་གམ། ལུས་


[054-307a0] [307A] 
[054-307a1] ༄༅། །ཆུབ་པར་འདུག་གམ། མར་གསོ་མ་ལ་འདུག་པ་དང་མཚུངས་སམ། ཤཱ་རིའི་བུ། གསོ་མའི་ནང་ན་མར་ཡོད་པ་ནི། འབྱུང་དུའང་རུང། བསྟན་དུའང་རུང། བདག་
[054-307a2] ཏུ་ལྟ་བ་ནང་ལོགས་ན་འདུག་ཏུ་ཟིན་ན། བདག་ཏུ་ལྟ་བ་ཡོད་པར་འཆད་པས་བཤད་པ་རིགས། བསྟན་པ་རིགས་ཏེ། གསོ་མའི་ནང་ནས་མར་འབྱུང་ཞིང་མར་བསྟན་པ་དང་མཚུངས་
[054-307a3] སོ༑ ༑མཆོག་གི་གཞུང་གི་ནང་ནས་ནི། བདག་ཏུ་ལྟ་བ་བཙལ་ཀྱང་རྙེད་པར་མི་རུང་ངོ། །དེ་ལྟ་བས་ན། ཤེས་པར་བྱོས་ཤིག་བདག་ཏུ་ལྟ་བ་དང། གང་ཟག་ཡོད་པར་འཆད་པའི་
[054-307a4] མི་དེ་ལ་དགེ་སྦྱོང་གི་ཁྲིམས་ཀྱང་མེད་ན། དགེ་སློང་གི་མེད་པ་ལྟ་སྨོས་ཀྱང་ཅི་དགོས། ཤཱ་རིའི་བུ། ཤེས་པར་བྱོས་ཤིག་ཡོན་པོ་ལ་འདོད་ཆགས་པ་ནི། བདག་ཏུ་ལྟ་བ་ལ་ཆགས་
[054-307a5] སེམས་ལ་ཆགས། ཚེ་སྲོག་ལ་ཆགས་ཏེ། སྤྱི་བོའི་ཆོས་སུ་ལྷུང་ངོ་།མི་དེ་དེ་ལྟ་བུར་ཡོན་པོ་ལ་འདོད་ཆགས་པས་ན། གསོ་བའི་ཁེ་ལ་བརྐམ་པའི་སེམས་ཀྱང་བསམ་མི་ནུས་ན་
[054-307a6] མྱ་ངན་འཁྲུག་པའི་ཞི་བ་མོ་ལྟ་སྨོས་ཀྱང་ཅི་དགོས། ཤཱ་རིའི་བུ། སྟོང་པ་ཁོང་དུ་ཆུད་པ་ལ་འདོད་ཆགས་དང། ཞེ་སྡང་དང་གཏི་མུག་དང། གསོ་བའི་ཁེ་བཀབ་ཅེས་ཟེར་ན། བདེན་པ་
[054-307a7] ཡོང་མེད་དོ། །སྤྱི་བོ་ཆོས་སུ་ཡོང་མི་ལྟུང་ངོ། །ཤཱ་རིའི་བུ་བདག་ཏུ་ལྟ་བའི་སེམས་ལ་ཆགས་པ་ནི། ཚེ་སྲོག་ཡོད་ཅེས་ཟེར་བ་སྟེ། ཚེ་སྲོག་གི་རྒྱུ་རྐྱེན་གྱིས་ན་གསོ་བའི་ཁེས་བཀྲེས་


[054-307b0] [307B] 
[054-307b1] །ཤཱ་རིའི་བུ། བདག་ཏུ་ལྟ་བ་དང་གང་ཟག་ཏུ་ལྟ་བ་ནི། ངའི་ཆོས་ལ་ཁྱིམ་ནས་བྱུང་བ་སྟེ་ཆོས་བྱེད་མོད་ཀྱི། དེ་ལྟ་བུའི་མི་གཏི་མུག་གཙང་གདང་བའི་ནང་
[054-307b2] ནས་ནི༑ ཁྱིམ་ནས་བྱུང་བ་མ་ཡིན་ནོ། །ཅིའི་ཕྱིར་ཞེ་ན། འཛི་གན་ཛིའི་ཁྱིམ་ནས་བྱུང་བ་ནི། ཀུན་ངའི་སེམས་ལ་ཆགས་ཏེ་ཐོབ་པ་ཡོད་པར་འཛིན་ཏོ། །ཤཱ་རིའི་བུ། ཐོབ་པ་ཡོད་པར་འཛིན་
[054-307b3] པ་ནི༑ ཐོག་མ་ཞེས་བྱ་བ་མེད་པའི་ཚེ་རབས་ཚུན་ཆད་རྟག་པར་དེ་ལྟ་མཐོང་བ་ཡོད་དེ། ཁྱིམ་ནས་བྱུང་དུ་ཟིན་ཀྱང་ཡོད་དེ་ཅི་མི་འཆད་དོ། །དེའི་མིང་མུར་འདུག་གི་ཞར་ལས་ཁྱིམ་ནས་བྱུང་
[054-307b4] ཞེས་བྱའི། མིང་འཕགས་པའི་ཞར་ལས་ཁྱིམ་ནས་བྱུང་བ་ཞེས་མི་བྱའོ། །ཅིའི་ཕྱིར་ཞེ་ན། བཀབ་པའི་མིས་ཆེན་པོ་ལ་ཡིད་ཆེས་ཤིང་དད་པར་མི་ནུས་ཏེ། གཙང་གདང་བའི་ཆོས་ཆེན་པོ་ཡང་
[054-307b5] དག་པའི་བདེན་པའི་འདུ་ཤེས་མེད་དོ། །ཤཱ་རིའི་བུ། དེ་ལྟ་བུའི་ཆོས་བཤིག་པའི་སྡིག་རྩི་བ་རྒྱུ་རྐྱེན་གྱིས་ཁན་མ་ཐོ་བའི་ལྷག་མ་མ་ཟད་པས་ཆོས་སོ་ཅོག་བདེན་པའི་མཚན་མ་ཡིད་
[054-307b6] ཆེས་ཤིང་ཤེས་པར་མི་ནུས་ཏེ། མི་དགེ་བའི་ལས་གཡོས་ནས་བར་བར་ནི། དྲང་པོའི་འཕྲུལ་གྱི་ལམ་བརྒྱད་ལ་སྐུར། བར་བར་ནི། དགེ་སློང་ལ་དན་པའི་སེམས་བསྐྱེད་དེ། དེའི་མི་བདེན་
[054-307b7] པའི་ཉེས་པ་བྱུང་སྟེ། བར་བར་ནི། ཚུལ་ཁྲིམས་བཤིག་མཐོང་བ་བཤིག་སྲོག་བཤིག་ཆོ་ག་པ་ཤིག་ཅེས་ཟེར། བར་བར་ནི། གཞན་གྱི་ཉེས་པ་མ་མཐོང་བར་མི་བདེན་པའི་ཡིད་


[054-308a0] [308A] 
[054-308a1] ༄༅། །མ་ཡིན་མ་སྐྱེས། བར་བར་ཞེ་སྡང་ཕྲག་དོག་གི་སེམས་རྟོག་པ་སྤྱད་དེ་གཞན་གྱི་ངན་པ་བཤད། བར་བར་ནི། སངས་རྒྱས་ཀྱི་ཆོས་ཡི་གེ་གཞུང་ཚུལ་ཤེས་ཟེར་
[054-308a2] མ་ནུས་པས་སངས་རྒྱས་ཀྱི་ཆོས་མ་ཡིན་ཞེས་ཟེར་རོ། །དེ་ལྟ་བུའི་མིས་ཆོས་བཤིག་པའི་ངན་པའི་ལམ་འབྱོར་གྲུབ་པས་སངས་རྒྱས་ཀྱི་མཆོག་གི་གཞུང་ལ་སེམས་ཐོགས་པ་མེད་
[054-308a3] པར་མི་ནུས་ཏེ། མི་འཇུག་མི་དགའོ། །དེ་ལྟ་བུའི་སྡིག་ལྕི་བའི་ལན་གྱི་ལྷག་མའི་རྒྱུ་རྐྱེན་གྱིས་བརྩོན་འགྲུས་སྤྱད་མོད་ཀྱི། འོན་ཀྱང་རྐྱེན་ཏོ་ཅོག་གི་མཚན་མ་ལེན་མི་ནུས་ན་
[054-308a4] སེམས་ལ་བཏགས་པའི་ལམ་གྱི་འབྲས་བུ་ཐོབ་པར་མི་ནུས་པ་ལྟ་སྨོས་ཀྱང་ཅི་དགོས། གཅིག་ཏུ་ན་བ་དག་ཏུ་ལྟ་བ་དང། གང་ཟག་ཏུ་ལྟ་བ་ལ་གནས་བརྟེན་ཏེ། དེ་ལྟ་བུའི་ལྟ་བ་ནི་
[054-308a5] སངས་རྒྱས་མན་ཆད་ཀྱིས་ཀྱང་དེའི་རྩ་བའི་ཕྱི་མོ་ཕྱིན་པར་སེམས་མི་ནུས་ན། འབྲས་བུ་ཐོབ་པར་མི་ནུས་པ་ལྟ་སྨོས་ཀྱང་ཅི་དགོས། ཤཱ་རིའི་བུ། དེ་ལྟ་བུའི་བརྐམ་ཆགས་པའི་མི་
[054-308a6] དགེ་བ་ཡོན་པོ་མཐོང་བ་ཡོད་ན། དེ་ནི། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་ལྟ་བ་དང། ཚེ་སྲོག་ཏུ་ལྟ་བའོ། །གཅིག་ཏུ་ན་མཆོག་གི་གཞུང་སྟོང་པ་ལ་དངངས་
[054-308a7] སྐྲག་ཅིང་དོགས་པ་སྟེ། མི་དེས་སྔོན་ཆད་ཀྱི་ཚེ་ལ་ཆོས་བཤིག་པའི་སྡིག་རྐྱེན་འབྱོར་པར་མངོན་ནོ། ཤཱ་རིའི་བུ། མི་ལ་ལ་ཞིག་དེ་ལྟ་བུར་ངན་པ་ཡོན་པོ་མི་དགེ་བའི་འདོད་ཆགས་


[054-308b0] [308B] 
[054-308b1] དེ་ནི། བདག་ཏུ་ལྟ་བ་ལ་ཆགས། གང་ཟག་ལ་ཆགས། ཚེ་སྲོག་ལ་ཆགས་ཏེ། མི་དེ་ལྟ་བུ་ནི། བརྒྱ་སྟོང་འབུམ་གྱི་སངས་རྒྱས་ཀྱིས་འཁོར་ལོ་གསུམ་སྤྱད་དེ་མངོན་པར་བསྟན་ཀྱང་གོ་བར་
[054-308b2] བྱ་བ་དང། ལམ་གྱི་འབྲས་བུ་ཐོབ་པར་བྱ་མི་ནུས་སོ། །ཤཱ་རིའི་བུ། གཉིས་ན་རལ་གྲི་རྣོན་པོས་ལྕེ་བཅད་ཀྱང་བླའི། གཞན་གྱི་དོན་མཐོང་བ་མི་རིགས་ཏེ། དེའི་ཉེས་པ་ཚུལ་ཁྲིམས་བཤིག་
[054-308b3] པ༑ མཐོང་བ་བཤིག་པ། སྲོག་བཤེག་པ། ཆོ་ག་བཤིག་པ་མི་བརྗོད་དོ། །ཤཱ་རིའི་བུ། མ་འོངས་པའི་དུས་ན་དགེ་སློང་དག་ཅིག་ཡོད་པས་ཚུལ་ཁྲིམས་ཉིས་བརྒྱ་ལྔ་བཅུ་དག་པར་བསྲུངས་ན་
[054-308b4] མི་དེས་ལེ་ལོའི་སེམས་བསྐྱེད་དེ་འདི་སྙམ་དུ་བསམ་པ་བྱས་སོ། །བདག་ནི། ཚུལ་ཁྲིམས་འཛིན་པ་ཡིན། མི་གཞན་ནི། དེ་ལྟ་མ་ཡིན་གྱི་གཞན་ལ་བརྙས་སོ། །ཞེས་སེམས་ལ་རི་མོ་
[054-308b5] གུས་པ་མེད་དོ། །བདག་ནི། མང་པོ་ཐོས་པ་ཡིན། ཕ་བི་ནི། མང་པོ་ཐོས་པ་མ་ཡིན་སྙམ་དུ་སེམས་སོ། །ཤཱ་རིའི་བུ། དེའི་ཚེ་ན། དགེ་སློང་ཚུལ་ཁྲིམས་འཛིན་པ་ཆེད་ཆེར་སེམས་པ་མང་
[054-308b6] སྟེ༑ ཨ་ལན་ཞའི་ལས་སྤྱོད་པ་མང་ངོ། །ཚུལ་ཁྲིམས་དགེ་བར་སྲུང་ནུས་ཏེ་བཤད་པ་བཞིན་དུའང་སྤྱོད་དེ། སེམས་འགྲུས་པར་ཆོས་ཡིག་བཀླགས་ནས་སངས་རྒྱས་ཀྱི་ཆོས་ལ་ཕྱག་འཚལ་
[054-308b7] ལོ༑ ༑དེ་ལྟ་བུའི་མི་ལ་སོགས་པ་མང་པོ་ཐོས་པ་སྐྱེས་པས། ཨ་ལན་ཞ་ལ་ལྟོས་པས་ཞེ་སྡང་ལ་སྲེད་དེ། སེམས་རྟག་པར་དྲི་མ་རྟོག་པས་ཟབ་ཏུ་འཇུག་བརྐམ་པ་དང། ཞེ་སྡང་གདུག་


[054-309a0] [309A] 
[054-309a1] ༄༅། །པའི་སེམས་སྲེལ་ཏོ། །ཐེག་ཆེ་ཞིང་བླུན་པས་ཅིའང་ཤེས་པ་མེད་དེ། རྒྱུ་རྐྱེན་ཆུང་ངུ་སྤྱད་པས་དོན་ཆེན་པོ་གཡོས་ཏེ་དེའི་ཞེ་སྡང་གིས་སེམས་བཀབ་ནས་
[054-309a2] གཅིག་གི་ཉེས་པ་གཅིག་ཕྱུང་སྟེ། དེ་ནི། ཚུལ་ཁྲིམས་བཤིག་པ་དང། མཐོང་བ་བཤིག་པ་དང། སྲོག་བཤིག་པ་དང། ཆོ་ག་བཤིག་པའོ། །ཤཱ་རིའི་བུ། དེ་ལྟ་བུའི་དགེ་འདུན་གྱི་
[054-309a3] ནང་ན་དགེ་སློང་དེས་པ་ཡོད་པས་སེམས་ལ་ཡོན་པོ་མེད་དེ་བར་ན་གནས་ཤིང་འདུག་ན། དེའང་ངན་པ་དེ་དག་གི་ནང་ན་འདུག་པས་གཅིག་ལ་གཅིག་སྐུར་བརྗོད་པས་འཐབ་རྩོད་མི་
[054-309a4] ཆད་དེ། བསམ་གཏན་ན་འདུག་པ་དང། ཆོས་ཡིག་ཀློག་པའང་བདེན་པ་མ་ཐོས་ནས་ཁྱིམ་ན་འདུག་པ་དང། ཁྱིམ་ནས་བྱུང་བ་ཀུན་ཀྱང་དཀྲུགས་བསྐྱོད་དོ། །དེ་ལྟ་སྟེ། ཤཱ་རིའི་བུ་
[054-309a5] དགེ་སློང་ལོ་གཅིག་ལོ་གཉིས་ལོ་གསུམ་ལོ་དགུ་ལ་ཐུག་པ་མང་དུ་ཡོད་ན། སྟེང་ན་འདུག་པའང་ཞིང་བརྙས་ཏེ་རི་མོ་གུས་པ་མེད་དོ། །མི་དེ་ཚུལ་ཁྲིམས་མནོས་ན་དགེ་སྦྱོང་སློབ་
[054-309a6] མའང་ཆོས་བཞིན་མི་བྱེད་པ་མང། མཁན་པོ་དང་ཨཱ་ཙརྱ་ལ་རི་མོ་གུས་པ་མི་བྱེད་དོ། །ཤཱ་རིའི་བུ། དེའི་ཚེ་དགེ་སློང་གཞོན་ནུ་དང། སྔར་ཁྱིམ་ནས་བྱུང་བ་ལ་གནས་རྟེན་མེད་པ་གཅིག་
[054-309a7] གིས་གཅིག་བརྙས་ཏེ། ལོ་བཅུ་ལོན་པའི་དགེ་སློང་ལ་སློབ་མ་ཕལ་བཅད་པ་རྣམས་གཞན་གྱི་སློབ་མ་ཀུན་གྱིས་རི་མོ་གུས་པ་མེད་དོ་།ཆོ་གའི་ཆོས་ཀྱང་ཆོས་བཞིན་མི་བྱེད་དོ། །


[054-309b0] [309B] 
[054-309b1] དེའི་ཚེ་མི་ངན་པ་རྣམས་ཀྱིས་འདོད་ཆགས་ཞེ་སྡང་ཆོ་ག་གཙང་བས་གཅིག་ལ་གཅིག་བརྙས་ཀྱང་སྟེ། རི་མོ་གུས་པ་མེད་ཅིང་གཅིག་ལ་གཅིག་ལོག་གལ་བས་ན། ངའི་ཆོས་
[054-309b2] དེངས་སོ། །ཤཱ་རིའི་བུ། དེའི་ཚེ་མི་གཏི་མུག་རྣམས་ཀྱིས་ཆོས་བཤིག་པའི་སྡིག་ལས་བསྐྱོད་པ་མང་པོ་སྡིག་བསྐྱོད་པས་མཐར་ལམ་ངན་པར་ལྷུང་ངོ། །ཤཱ་རིའི་བུ། ཁྱོད་ལ་ངས་བྱེ་བྲག་
[054-309b3] ཕྱེད་པར་བསྒོའོ། །རང་གི་བསོད་ནམས་བཙལ་དུ་ཟིན་ན། དགེ་སློང་དགེ་བ་ནི། དེའི་ཚེ་ཕལ་གྱི་ནང་དུ་ཞག་གཅིག་ཀྱང་འཇུག་པ་མི་རིགས་སོ། །དགྲ་བཅོམ་པ་མྱ་ངན་ཚོད་ཟིན་པ་དང། དགེ་
[054-309b4] སློང་ངན་པའི་དེར་དོན་ཡོད་པ་ནི། མ་གཏོགས་སོ། །ཅིའི་ཕྱིར་ཞེ་ན། ཤཱ་རིའི་བུ། དེ་ཙམ་གྱི་ཚེའི་མི་འདོད་ཆགས་དང། ཞེ་སྡང། གཏི་མུག་གདུག་པ་བདོ་སྟེ། མི་གསོན་པས་འཇིགས་
[054-309b5] སྐྲག་ཕོངས་གཏིང་ལ་ཐུག་པས་དགེ་བ་མི་བཙལ་ཏེ། རང་སོ་སོར་རི་དང་ཚལ་སྟོང་དབེན་པར་གནས་ཏེ། ཚེ་ཟད་ན་གཅན་གཅན་བཞིན་ཤིའོ། །ཤཱ་རིའི་བུ། ཁྱོད་ལ་ངས་བྱེ་བྲག་ཕྱེད་པར་
[054-309b6] བསྒོའོ༑ ༑ངའི་ཡང་དག་པའི་ཆོས་འདི་འཇིག་རྟེན་ན་འདུག་པ་རིང་པོ་མི་ཐོགས་སོ། །ཅིའི་ཕྱིར་ཞེ་ན། སེམས་ཅན་གྱི་ལེགས་པའི་དཔལ་གྱི་དགེ་བའི་རྩ་བ་ཟང་ཟིན་[?] ཏེ། རྙོག་པའི་དུས་ཉེ་བ་
[054-309b7] ན་འདུག་གོ། །བདག་གིས་བསོད་ནམས་བཙལ་དུ་ཟིན་ན། དགེ་སློང་དགེ་བས་འདི་ལྟ་བུའི་སྐྱོ་བའི་སེམས་བསྐྱེད་པ་རིགས་སོ། །བདག་ནམ་ཞིག་ཇི་ལྟ་བུར་ཆོས་ཞིགས་འཁྲུགས་པ་མཐོང་


[054-310a0] [310A] 
[054-310a1] ༄༅། །འདི་ལྟ་བུའི་དགེ་སྦྱོང་གི་ཚེ་དུས་ངན་པའི་བགེགས་ལ་བབ་པ་མཐོང་ན། བདག་གིས་བརྩོན་འགྲུས་པའི་སེམས་བསྐྱེད་དེ། མྱུར་དུ་ལམ་གྱི་འབྲས་བུ་ཐོབ་པར་བྱའོ།།
[054-310a2] ཤཱ་རིའི་བུ། ངའི་ཆོས་ལ་དོན་དཀའ་བ་གཞན་མེད་དེ། གོས་དང་ཁ་ཟས་དང། མལ་ཆ་དང། རྩི་སྨན་མི་བསམ་མོ། །ཁྱེད་ལ་སོགས་པ་ཅི་ནས་ཀྱང་སངས་རྒྱས་ཀྱི་ལམ་གྲུབ་པར་སྤྱོད་
[054-310a3] པ༑ འཇིག་རྟེན་གྱི་ནོར་གྱི་ཁེ་དང། ཡོན་རིན་པོ་ཆེར་མ་འཛིན་ཅིག་།ཤཱ་རིའི་བུ། ད་ཁྱོད་ལེགས་པར་ཉོན་ཅིག་དང་ངས་ཁྱོད་ལ་བསྒོའོ། །དགེ་སློང་ལ་ལ་ཞིག་སེམས་གཅིག་ཏུ་ལམ་སྤྱོད་
[054-310a4] ན༑ སྟོང་གསུམ་གྱི་གནམ་གྱི་ལྷ་ཀུན་སེམས་མཐུན་པར་སྐྱིད་པའི་ཡོ་བྱད་དོ་སྤྱད་དེ་སྤྱིས་ཡོན་གསོལ་ལོ། །ཤཱ་རིའི་བུ། མི་གཞན་གྱིས་བསམ་གཏན་ན་འདུག་པའི་དགེ་སློང་ལ་ཡོན་ཕུལ་
[054-310a5] བས་ནི༑ གནམ་གྱི་ལྷས་ཡོན་ཕུལ་བ་ཙམ་མི་ཕོད་དོ། །དེ་ལྟ་བས་ན། ཤཱ་རིའི་བུ། ཁྱོད་རང་ཡོན་མི་ཐོབ་པའི་མྱ་ངན་སེམས་པར་བསྟན་བསླབ་པ་བཞིན་དུ་མ་འགལ་བར་སྤྱད་དེ། མཆོག་
[054-310a6] གི་གཞུང་སྟོང་པ་སྤྱད་པ་ལ་མིའི་ཉེས་པ་མྱ་ངན་མ་འབྱུང་ཞིག་ཅིའི་ཕྱིར་ཞེ་ན། ཤཱ་རིའི་བུ། བག་ཚ་བའི་བགེགས་ཆེན་པོ་ནི། སྟོང་པ་ཐོབ་པ་སྟེ། དགེ་སློང་ལ་ལ་ནི། ངའི་ཆོས་སྤྱོད་
[054-310a7] བའི་ཞར་ལས་ཁྱིམ་ནས་བྱུང་སྟེ། ཚུལ་ཁྲིམས་མནོས་ཤིང་ཆོས་འདི་ལ་བརྩོན་འགྲུས་སྤྱོད་ན། ལྷ་དང། ལྷ་མ་ཡིན་རྣམས་དང། མི་རྣམས་ཀྱིས་མི་དྲན་མོད་ཀྱི། སེམས་གཅིག་ཏུ་


[054-310b0] [310B] 
[054-310b1] མཐར་ཡང་གོས་དང། ཟས་ཅི་དགོས་པ་མི་སེམས་སོ། །ཅིའི་ཕྱིར་ཞེ་ན། ཡང་དག་པར་གཤེགས་པའི་དཔལ་གྱི་མཛོད་དཔག་ཏུ་མེད་དེ། ཟད་དཀའོ། །ཤཱ་རིའི་
[054-310b2] བུ༑ ཡང་དག་པར་གཤེགས་པ་འདས་པའི་ཕྱི་ན་སྤུ་དཀར་པོའི་མཚན་གྱི་ནང་ན་བརྒྱ་སྟོང་འབུམ་གྱི་ཆ་ལས། དེའི་ཆ་གཅིག་གིས་སྐུ་གདུང་དང། སློབ་མ་རྣམས་ལ་ཡོན་འབུལ་ལོ། །ཤཱ་རིའི་
[054-310b3] བུ༑ འཇིག་རྟེན་ཐམས་ཅད་ཀྱི་མི་ཀུན་ཁྱིམ་ནས་བྱུང་སྟེ་ཆོས་བཞིན་དུ་སྤྱད་དུ་ཟིན་ཀྱང་སྤུ་དཀར་པོ་མཚན་གྱི་བརྒྱ་སྟོང་འབུམ་གྱི་ཆ་དེ་གཅིག་ཀྱང་མི་ཟད་དོ། །ཤཱ་རིའི་བུ། ཡང་དག་པར་
[054-310b4] གཤེགས་པ་ནི། དེ་ལྟ་བུའི་དཔལ་ཡོན་དཔག་ཏུ་མེད་དེ། དགེ་སློང་རྣམས་ཀྱིས་ཁ་ཟས་རྫས་ཅི་དགོས་པ་རྣམས་ཐོབ་ན་ཕྱོགས་པས་ཀུན་ཆོག་ཚང་བར་རུང་ངོ། །ཤཱ་རིའི་བུ། དགེ་སློང་དེ་
[054-310b5] དག་གི་རྣམས་འདི་སྙམ་དུ་བསམ་པ་རིགས་སོ། །རྫས་ཅི་དགོས་པ་དང། ཡོན་པོའི་སྲོག་རྣམས་ཀྱི་ཆོས་ངན་པ་སྤྱད་པ་མི་རིགས་སོ་།ཤཱ་རིའི་བུ། གོས་ལྷན་པ་ཅན་གྱི་དགེ་སློང་ལུང་
[054-310b6] དང། ཕྱག་དར་གྱི་ནང་ནས་ངན་པ་རྙིང་པ་བསྡུས་ཏེ་བླངས་ན། སེམས་འདི་སྙམ་བགྱིད་པར་རིགས་སོ། །འདི་སྤྱད་དེ་ལྷག་མ་བསྒྲིབས་པ་དང། འཕགས་པའི་ལམ་སྤྱད་ན་བདག་གི་ད་
[054-310b7] ངན་པ་རྙིང་པ་འདི་སྤྱད་དེ། དྲུབས་ལ་ཆོས་གོས་སུ་བྱས་ཏེ་བརྩོན་འགྲུས་སུ་སྤྱད་དེ། ཕལ་ཐ་མལ་པ་ནི། ནུབ་གཅིག་ཀྱང་འདི་གྱོན་པ་མི་རིགས་སོ། །དགེ་སློང་དེས་དག་པར་བཀྲུས་ནས་


[054-311a0] [311A] 
[054-311a1] ༄༅། །རིང་དུ་གྱོན་ནས་དགེ་སློང་གོས་ལྷན་པ་ཅན་དེ་ལ་འདོད་ཆགས་པའི་སེམས་སྐྱེས་ན། མོད་བཞིན་དོར་བ་རིགས་ཏེ། ངས་གྱོན་དུ་མི་གནང་ན་གོས་གཞན་ལྟ་
[054-311a2] སྨོས་ཀྱང་ཅི་དགོས། ཅིའི་ཕྱིར་ཞེ་ན། ཤཱ་རིའི་བུ། དགེ་སློང་དེས་གོས་དེ་ལ་དགེ་སློང་གི་ཆོས་མ་ཡིན་པ་བསྐྱེད་དེ། དགེ་སློང་དེའང་འགྲོ་བ་མི་རིགས་པར་འཛིན་ནོ། །རྫས་གཞན་
[054-311a3] ལྟ་སྨོས་ཀྱང་ཅི་དགོས། ཤཱ་རིའི་བུ། དེའི་ཚེ་དགེ་སློང་དེ་ནི་ལྕགས་དམར་པོ་ཚ་བའི་ཞགས་མས་ལུས་བཅིངས་ཀྱང་བླའི། །གོས་ལྷན་པ་ཅན་འདི་བགོ་བ་མི་རིགས་པར་འཛིན་ཏོ། །
[054-311a4] ཇི་ལྟ་ཞེ་ན། གོས་འདི་ལ་སེམས་སྲེད་ཅིང་ཞེན་པའི་ཕྱིར་རོ་།ཤཱ་རིའི་བུ། གོས་ལྷན་པ་ཅན་གྱི་དགེ་སློང་ནི། སེམས་འདི་སྙམ་བྱ་བ་རིགས་སོ། །གོས་ལྷན་པ་ཅན་འདི་བགོས་ཏེ། གྲང་
[054-311a5] བ་དང་ཚ་བ་བསྒྲིབས་པ་ལམ་སྤྱོད་པ་ལ་བཏང་ན། བདག་སླར་གོས་མ་བགོས་ན་མཐར་རྒྱུན་དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང། ཕྱིར་མི་འོང་
[054-311a6] བའི་འབྲས་བུ་དང། དགྲ་བཅོམ་པའི་འབྲས་བུ་ཐོབ་བོ། །ཤཱ་རིའི་བུ། དེ་ལྟ་བུའི་གོས་ལྷན་པ་ཅན་གྱི་དགེ་སློང་གཅིག་ཏུ་ལམ་ཚོལ་བ་ངས་ཀྱང་གྱོན་དུ་གནང་ངོ། །ཤཱ་རིའི་བུ། ཟན་
[054-311a7] སློང་བའི་དགེ་སློང་ནི། ཆོས་སོ་ཅོག་ལ་རྣམ་པར་བརྟག་པ་མེད་དོ་།རྟག་པར་སེམས་བསྡུས་ཏེ། འགྱོད་ཅིང་འཁྲུག་ཏུ་མི་གཞུག་གོ་གྲོང་ཁྱིམ་དུ་འཇུག་ན་བསམ་གཏན་གྲུང་


[054-311b0] [311B] 
[054-311b1] རང་བརྒྱན་ལ་ཟན་བསླངས་ཏེ་ཐོབ་ཟིན་པ་དང། སེམས་མི་ཞེན་མི་བསྒོ་བར་ཟན་ཅི་ཐོབ་པ་ཁྱེར་ཏེ་གྲོང་ཁྱིམ་ནས་བྱུང་ལ་ཆུ་གཙང་མའི་འགྲམ་མམ་སྤྱད་དུ་རུང་བའི་
[054-311b2] གནས་སུ་འདུག་ལ། ཟས་ངོས་ཤིག་ཏུ་བཞག་སྟེ། རྐང་པ་བཀྲུས་ཏེ་འདུག་ནས་ཟས་མདུན་དུ་བཞག་སྟེ་སྐྱོ་ཞིང་བྲལ་བའི་འདུ་ཤེས་དང། མི་གཙང་བའི་འདུ་ཤེས་དང། སྐྱག་རྫབ་ཀྱི་འདུ་
[054-311b3] ཤེས་དང། གནམ་རུལ་བའི་འདུ་ཤེས་དང། སྐྱུག་པའི་འདུ་ཤེས་དང་རྨ་བསྐུས་པའི་འདུ་ཤེས་དང། ཐོབ་པས་སྐྱོབ་པའི་འདུ་ཤེས་དང་བུའི་ཤ་སྙམ་པའི་འདུ་ཤེས་དང། ཤིང་ཏོག་
[054-311b4] རུལ་བའི་འདུ་ཤེས་དང། ཕྱིར་ཞིང་ལྕི་བའི་འདུ་ཤེས་བསྐྱེད་པ་རིགས་སོ། །གཅིག་ཏུ་ན་ལུས་ལ་འཆི་བའི་འདུ་ཤེས་དང། སྔོ་བའི་འདུ་ཤེས་དང། རྣགས་པའི་འདུ་ཤེས་དང། རུལ་
[054-311b5] ཞིག་པའི་འདུ་ཤེས་བསྐྱེད་པ་རིགས་སོ། །ཤཱ་རིའི་བུ། དགེ་སློང་གིས་འདི་ལྟ་བུའི་འདུ་ཤེས་བསྐྱེད་པའི་རིགས་སོ། །འདོད་ཆགས་ཀྱི་སེམས་མེད་པ་ལ་སྤྱད་ལ་དེ་ནས་གདོད་ཟོས་
[054-311b6] ཏེ་ལུས་བརྟན་ཞིང་བཀྲེས་སྐོམ་པའི་ནན་བསླད་དུ་ཟད་དོ། །ལམ་སྤྱད་པར་ཐོབ་པར་བྱའོ། །སེམས་འདི་སྙམ་དུ་བྱ་བའི་རིགས་སོ་།ངས་ཟས་འདི་ཐོབ་པ་ནི། སྔོན་ཆད་ཀྱི་སྡུག་བསྔལ་
[054-311b7] མི་སྐྱེ་ཞིང། སེམས་དགའ་སྐྱིད་པ་ཐོབ་ལ་ནད་མེད་པ་སྤྱད་དེ་ལུས་ཉམས་ཀྱང་གཞོར་ཞིང་འགྲོ་བ་སྟབས་བདེ་བརྟན་པའི་ཕྱིར་རོ། །ང་ཟན་འདི་ཐོབ་ན། བདག་རྒྱུན་དུ་ཞུགས་པའི་


[054-312a0] [312A] 
[054-312a1] ༄༅། །འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང་ཕྱིར་མི་འོང་བའི་འབྲས་བུ་དང། དགྲ་བཅོམ་པའི་འབྲས་བུ་དང་སྐྱེ་བ་མེད་པའི་ཆོས་ཀྱི་བཟོད་པ་ཐོབ་
[054-312a2] པར་རིགས་སོ། །ཤཱ་རིའི་བུ། དགེ་སློང་དེ་ལྟ་བུར་ཟ་བའི་ངས་ཟས་སློང་དུ་གནང་ངོ། །ཤཱ་རིའི་བུ། སློང་བའི་དགེ་སློང་ཟན་ཐོབ་བོ་ཅོག་གི་རོ་ལ་ཆགས་པ་ནི། སེམས་སྐྱེས་ཏེ། ཞིམ་
[054-312a3] མངར་རོ་སྙམ་དུ་དེ་སྙམ་གྱི་སེམས་བྱེད་ཅིང། བདག་ཟས་འདི་ཟོས་པས་མདངས་བཟང་པོ་དང། ཉམས་སྟོབས་དར་བ་ཐོབ་སྙམ་དུ་སེམས་ཏེ། བདག་གི་ཟན་འདི་ཟོས་ལ་འཕགས་
[054-312a4] པའི་ལམ་འགྲུས་པར་སྤྱོད་དོ། །ཞེས་དེ་སྙམ་གྱི་སེམས་མི་བྱེད་པ་ལྟ་བུའི་དགེ་སློང་ནི། ངས་ཆུ་རྔུབ་ཅིང་ལེན་དུ་མི་གནང་ན་།བ་ཟས་ལྟ་སྨོས་ཀྱང་ཅི་དགོས། ཤཱ་རིའི་བུ། ཟས་ལ་
[054-312a5] ཉེས་པ་དང། ངན་པའང་མི་མཐོང་བར་ཐལ་བྱུང་ཟ་བས་ནི་ཉིས་ན་རང་གི་ལག་པས་བརླ་ཤ་ལ་བཅད་དེ་ཟའང་བླའོ། །ཅིའི་ཕྱིར་ཞེ་ན། ངས་སྤྱོད་པ་དང། ཐོབ་པས་གཞན་གྱི་
[054-312a6] ཡོན་ལེན་པ་གནང་གི། མི་གཞན་ལེན་དུ་མ་གནང་ངོ། །ཤཱ་རིའི་བུ་ཇི་ལྟ་བུར་མིང་སྤྱོད་པ་ཞེས་བྱ། དགེ་སློང་ལ་ལ་ཞིག་མི་འགྱུར་བར་བརྟན་ཏེ། སེམས་བསྐྱོད་པ་ལ་ངས་ད་ལྟར་
[054-312a7] གྱི་དུས་ལ་བདུད་ངན་པས་མངག་པ་རྣམས་བཅད་དེ། ལྷག་པ་མེད་པར་མྱ་ངན་ལས་འདས་པར་འཇུག་པའི་འཕྲུལ་གྱི་ལམ་སྤྱད་པ་ནི། མགོ་མེས་ཚིག་པའི་ར་མདའ་བྱ་བ་བཞིན་ནོ་


[054-312b0] [312B] 
[054-312b1] སྤྱོད་པ་ཞེས་བྱའོ། །ཡང་གཅིག་ཏུ་ན་སེམས་གཅིག་ཏུ་སྟོང་པ་མཚན་མ་མེད་པ་སྨོན་པ་མེད་པར་ཡིད་ཆེས་ཤིང་ཤེས་
[054-312b2] པར་ནུས་ཏེ། རྒྱུན་དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང། ཕྱིར་མི་འོང་བའི་འབྲས་བུ་དང། དགྲ་བཅོམ་པའི་འབྲས་བུ་ཐོབ་པའི་ཕྱིར་མྱ་ངན་འཁྲུག་
[054-312b3] པའི་མི་རྣམས་ཆད་པ་དེའི་མིང་སྤྱོད་པ་ཞེས་བྱའོ། །དགེ་བའི་ཆོས་རྣམས་ཚོལ་ཞིང་རྟག་པར་གསོལ་འདྲི་དེའི་མིང་སྤྱོད་པ་ཞེས་བྱའོ། །ཡང་གཅིག་ཏུ་ན་ཐམས་ཅད་གྲོལ་ཐར་པར་
[054-312b4] སེམས་བསྐྱོད་ནུས་པའི་མིང་སྤྱོད་པ་ཞེས་བྱའོ། །སེམས་འཁྲུག་པར་ལམ་ལ་བཏང་བའི་ཆོས་རྣམས་སྤྱད་སྦྱངས་ཏེ་ཆོས་སོ་ཅོག་གི་བཤད་པ་བཞིན་དུ་སྤྱོད་ཅིང་སེམས་གཅིག་ཏུ་
[054-312b5] སངས་རྒྱས་ཀྱི་ལམ་ཚོལ་བ་ཡོད་དོ། །ཤཱ་རིའི་བུ། ཡང་སངས་རྒྱས་ཀྱི་ཆོས་ཀྱི་ནང་ན་དེ་ལྟ་བུའི་མིང་སྤྱོད་པ་ཞེས་བྱའོ་།ཇི་ལྟ་བུར་ཐོབ་ཅེས་བྱ་བ་དེ་ནི། རྒྱུན་དུ་ཞུགས་པ་ཐོབ་སྟེ་ལམ་
[054-312b6] ངན་པ་གསུམ་ལས་ཐར་པའི་མིང་ཐོབ་པ་ཞེས་བྱའོ། །ལན་གཅིག་ཕྱིར་འོང་བ་དང། ཕྱིར་མི་འོང་བ་དང། དགྲ་བཅོམ་པ་མྱ་ངན་འཁྲུག་པ་རྣམས་ཆོད་དེ་ལམ་ཚོལ་བ་ཞི་ཟིན་ཅེས་བྱའོ་
[054-312b7] ཅོག་འབྱོར་ཟིན་ན། བསླབ་པ་གསུམ་དགེ་བར་ལོབས་པ་དེའི་མིང་སློབ་པ་སྟེ། ངས་མི་དེ་ཡོན་ལེན་དུ་གནང་ངོ། །མི་དེ་ལྟ་བུས་ཡོན་བླངས་པ་དེའི་དགེ་བར་ཡོན་བླངས་ཞེས་བྱའོ། །


[054-313a0] [313A] 
[054-313a1] ༄༅། །ཤཱ་རིའི་བུ། གཙང་གདང་བར་ཚུལ་ཁྲིམས་བསྲུངས་པ་དང། ཡོན་བདག་ཕྱེ་བསྟན་པ་དང། མདོ་སྡེའི་ཡི་གེ་ཁ་ཏོན་དང་ཀློག་པ་ཐོས་ཏེ། དེ་ནི། མདོའི་སྡེ་
[054-313a2] དབྱངས་ཀྱིས་བསྙད་པའི་སྡེ། ལུང་དུ་བསྟན་པའི་སྡེ། ཚིགས་སུ་བཅད་པའི་སྡེ། ཆེད་དུ་བརྗོད་པའི་སྡེ། གླེང་གཞིའི་སྡེ། དེ་ལྟ་བུའི་ཚིག་གི་ཆོས་ཡིན་ནོ། །སྐྱེས་པ་རབས་ཀྱི་སྡེ་
[054-313a3] ཤིན་ཏུ་རྒྱས་པའི་སྡེ། རྨད་དུ་བྱུང་བའི་སྡེ། རྟོགས་པ་བརྗོད་པའི་སྡེའོ། །མི་དེས་ཡང་གཅིག་ཏུ་ན་ཚུལ་ཁྲིམས་གཙང་གདང་བར་གཟུང་ནུས་ཏེ། སྐྱོན་མེད་ཅིང་མི་སྨེ་མི་རྙོག་
[054-313a4] མི་ཆགས་པ་ལ་རང་དབང་བས་མཛངས་པས་བསྔགས་པ་རང་གིས་ཆོག་ཚང་བར་ནུས་ཏེ། བསམ་གཏན་ཐུབ་པ་བཞིན་དུ་མི་འགལ་ལ། དུས་དུས་སུ་བསམ་གཏན་ན་འདུག་
[054-313a5] པ་སྲེད་པ་དེ་ལྟ་བུའི་དགེ་སློང་ནི། ངས་ཀྱང་ཡོན་དུ་གནང་ངོ་།ཤཱ་རིའི་བུ། ལུས་ཀྱིས་ཆོས་རིག་ན་དོགས་ཤིང་འགྱོད་པ་མེད་པ་ངས་དེ་ལྟ་བུའི་མི་སྟན་མཐོན་པོར་འདུག་ཅིང་
[054-313a6] ཆོས་བཤད་དུ་གནང་ངོ། །ཐ་མལ་པ་ཕལ་ཡིན་མོད་ཀྱི། ཚུལ་ཁྲིམས་གཙང་གདང་བ་བཟུང་ལ་སེམས་མུར་འདུག་གི་ཆོས་ཀྱི་གཞུང་ལ་མ་ཆགས་ཏེ། སེམས་གཅིག་
[054-313a7] ཏུ་འགྲུས་པར་དགེ་བར་དགེ་སྦྱོང་གི་རབ་ནི། འབྲས་བུ་བཅད་དེ་གསོ་བའི་ཁེ་ལ་མ་ཆགས། ངེས་པར་བཤད་པ་ལ་བཟའ་མཁས་ཏེ། མང་དུ་ཐོས་པའི་དཔེ་རྒྱ་ཡངས་པ་ནི། དཔེ་


[054-313b0] [313B] 
[054-313b1] སྲོག་སྟོར་ལ་ཐུག་ཀྱང་རྫུན་ཚིག་མི་ཟེར། འཐབ་ཅིང་རྩོད་པ་ལ་མི་སྲེད་དེ། རང་ལའང་ཕན། གཞན་ལའང་ཕན། གཙང་གདང་བའི་མཆོག་གི་གཞུང་
[054-313b2] འབའ་ཞིག་འཆད་ཅིང་བཤད་དོ། །མཆོག་དེ་བཞིན་ལ་དེ་བཞིན་དུ་སྤྱོད་པའོ། །ཤཱ་རིའི་བུ། དེ་ལྟ་བུར་འཆད་པ་ནི། ངས་ཆོས་འཆད་དུ་གནང་ངོ། །ཡང་དག་པར་གཤེགས་པས་ཅི་
[054-313b3] བཤད་པ་ཆོས་སོ་ཅོག་དང་མི་འགལ་མི་ལྡོག་པར་བྱ་ནུས་པ་སྟེ། དེ་ཚུལ་ཁྲིམས་དང། བསམ་གཏན་དང། ཤེས་རབ་དང། གྲོལ་ཐར་དང་ཤེས་མཐོང་བ་ལས་ཀྱང་གྲོལ་ཐར་ཏོ། །ཤཱ་
[054-313b4] རིའི་བུ། ཁེ་ཚོལ་བའི་དགེ་སློང་ནི། སངས་རྒྱས་ཀྱི་ཕྱིར་ཁྱིམ་ནས་ཚུལ་ཁྲིམས་ཀྱི་ལེའུ་བཤིག་ན་ཆོས་བཤད་པ་ཅི་དགོས། ཅིའི་ཕྱིར་ཞེ་ན། ཤཱ་རིའི་བུ། ངའི་ཆོས་ཀྱི་ཡི་གེའི་ནང་ན་བཤད་
[054-313b5] པ་མི་ལ་ལ་ཞིག་བདག་དགེ་བར་མ་ཞི་ལ་བདག་གི་བག་བྱ་མི་ནུས་པར་མི་གཞན་དགེ་བར་ཞི་བ་དང་བདག་གི་བྱ་ནུས་ཤེ་ན། བདེན་པ་ཡོང་མེད་དོ། །དཔེར་ན། མི་ཞིག་བདག་རང་
[054-313b6] འདམ་རྫབ་ཏུ་ནུབ་ལ། མི་གཞན་དབྱུང་བར་བྱ་བ་དང་མཚུངས་ཏེ་བདེན་པ་ཡོང་མེད་དོ། །མི་ལ་ལ་ཞིག་བདག་གི་དགེ་བར་ཞི་བར་ནུས་ཤིང་འདམ་རྫབ་ན་ཕྱིན་ནུས་པས་མི་གཞན་
[054-313b7] དབྱུང་བར་བྱ་བ་ནི། བདེན་པ་ཡོད་དོ། །དེ་ལྟ་བས་ན། ཤཱ་རིའི་བུ། ངས་ཁྱོད་ལ་བྱེ་བྲག་ཕྱེད་པར་བསྒོའོ། །ཡང་དག་པར་གཤེགས་པ་ལ་འཕྱ་ཞིང་སྐུར་ན། དེའི་སྡིག་མི་ཡང་ངོ། །


[054-314a0] [314A] 
[054-314a1] ༄༅། །བདེན་པར་སྨྲ་བའི་དགེ་སློང་ནི། ཆོས་འཆད་དུ་གནང་བའི་རིགས་སོ། །རྫུན་མི་ཟེར་བའི་ཚུལ་ཁྲིམས་འཛིན་པའི་དགེ་སློང་གིས་ནི། ཆོས་ཀྱི་སྦྱིན་པ་ནུས་སོ། །
[054-314a2] ཤཱ་རིའི་བུ། ཁྲི་སྟན་མཐོན་པོ་ལས་ཆོས་འཆད་ཅིང་ཡང་དག་པར་ངེས་པར་ཐེ་ཚོམ་གཅོད་པ་ནི། ནང་གི་བླ་མའི་དོན་ཡིན་ནོ། །ལ་ལ་ཞིག་ཚུལ་ཁྲིམས་འཛིན་པ་མི་གཙང་ལ་
[054-314a3] མུར་འདུག་གི་གཞུང་ལ་ཆགས་པ་ནི། ངས་མ་གནང་ངོ། །རྫུན་ཟེར་བ་དང། འཇིག་རྟེན་གྱི་སྐྱིད་པ་རིན་ཆེར་འཛིན་པ་དང། ཡོན་གྱི་ཁེ་ཚོལ་བ་དང། འཐབ་རྩོད་པ་ལ་སྲེད་པ་ནི་
[054-314a4] ངས་ཀྱང་མ་གནང་ངོ། །ངས་གཙང་གདང་བར་ཚུལ་ཁྲིམས་འཛིན་པ་དང། སེམས་དྲན་དཀོན་པ་དང། ཆོས་སོ་ཅོག་གི་བདེན་པའི་མཚན་མ་ཁོང་དུ་ཆུད་པ་ནི། ཁྲི་སྟན་མཐོན་
[054-314a5] པོར་ཆོས་འཆད་དུ་གནང་ངོ། །ཤཱ་རིའི་བུ། ཚུལ་ཁྲིམས་ཞིག་པའི་དགེ་སློང་ཉིས་ན་ཁྲིམས་བཏང་བླའི། འཕགས་པའི་མཚན་མ་དང་ཆོས་གོས་སུ་སྡིག་གི་དྲི་མ་སྐྱེས་
[054-314a6] བཅབས་ལ་གསང་སྟེ། ངན་པ་མང་པོ་བྱ་ཞིང་མི་གཞན་གྱི་ཡིད་ཆེས་པའི་སྦྱིན་པ་ལ་མ་ཆགས་ཤིག་ཤཱ་རིའི་བུ། རྒྱུ་རྐྱེན་ཆུང་ངུའི་ཕྱིར་ཡུན་རིང་དུ་སེམས་ཅན་དམྱལ་
[054-314a7] བའི་ལུས་མནོས་པར་འགྱུར་རོ། །ལེའུ་བཅུ་སྟེ། ཐབས་བཅོལ་བའི་ལེའུ།། །།དེའི་ཚེ་དགའ་བོས་སངས་རྒྱས་ལ་གསོལ་པ། བཅོམ་ལྡན་འདས། དེ་ཙམ་གྱི་ཚེ་


[054-314b0] [314B] 
[054-314b1] བརྩོན་འགྲུས་སྤྱད། སངས་རྒྱས་ཀྱིས་དགའ་བོ་ལ་བཀའ་སྩལ་པ། རེ་ཞིག་ཞོག་ལ་མ་འདྲི་ཞིག་ཅིའི་ཕྱིར་ཞེ་ན། སངས་རྒྱས་
[054-314b2] ཀྱིས་དཔག་ཏུ་མེད་པའི་ཡེ་ཤེས་ཆོས་ཡིག་བཤད་དོ་ཅོག་དེ་ཙམ་གྱི་དགེ་སློང་གིས་ཡིད་ཆེས་པར་མི་ནུས་ན། འགྲུས་པར་སྤྱོད་མི་ནུས་པ་ལྟ་སྨོས་ཀྱང་ཅི་དགོས། དགའ་བོ། ཡང་
[054-314b3] དག་པར་གཤེགས་པའི་བྱ་བ་ཡོད་པའི་ཆོས་ཀྱི་ཤེས་རབ་ཡོད་དོ་ཅོག་རང་སངས་རྒྱས་དང། དགྲ་བཅོམ་པ་ཐམས་ཅད་ལ་སོགས་པ་གོ་ཞིང་ཤིས་པར་མི་ནུས་སོ། །དགའ་བོ་
[054-314b4] ཡང་དག་པར་གཤེགས་པས་མཁྱེན་ཏོ་ཅོག་གི་ཆོས་ཁྱོད་ལ་བཤད་དུ་ཟིན་ན་ཁྱོད་བསླད་ཅིང་རྨོངས་སུ་རུང་ན། ཡིད་ཆེས་པར་མི་རུང་བ་ལྟ་སྨོས་ཀྱང་ཅི་དགོས། ཡང་དག་པར་
[054-314b5] གཤེགས་པས་དེ་ལྟར་དེ་ལྟ་བུའི་ཆོས་ཡིག་བཤད་པ་ནི། དེའི་ཚེ་མི་གཏི་མུག་གིས་ཡིད་ཀྱང་མི་ཆེས་ན། ཡིད་ཆེས་ཤིང་གཏི་མུག་གི་ལན་བཤད་མི་ནུས་པ་ལྟ་སྨོས་ཀྱང་ཅི་དགོས་
[054-314b6] དགའ་བོ། ཆོས་ཀྱིས་དེ་བཞིན་པའི་རིགས་ཏེ། བདག་གི་ལུས་དང་བ་ཡིན་ན། གཞན་ལའང་ངན་ཞེས་ཟེར་རོ། །ད་ལྟར་གྱི་བར་དུ་ལེ་ལོའི་དགེ་སློང་ལ་དེ་ཙམ་གྱི་ཚེ་རབས་ཀྱི་བར་
[054-314b7] དུ་བརྩོན་འགྲུས་པའི་དགེ་སློང་གིས་ཐུབ་པར་མི་ནུས་སོ། །ཚུལ་ཁྲིམས་འཛིན་ཏོ་ཅོག་དང། ཤེས་རབ་བསྐྲུན་དུ་མི་རུང་ངོ། །ཡང་དག་པར་གཤེགས་པས་མི་དེ་ཉེས་པ་ངན་པ་བྱས་


[054-315a0] [315A] 
[054-315a1] ༄༅། །སོ་ཅོག་བཤད་དུ་ཟིན་ན་ལུས་གྱུར་ཅིང་མནོས་སོ་ཅོག་མི་དེས་ཡིད་མི་ཆེས་ཏེ། སྡིག་ལྕི་བ་གཡོ་བར་འགྱུར་རོ། །ཁྱོད་ལ་སོགས་པ་ཡང་འཇིགས་སྐྲག་སྟེ་
[054-315a2] དེས་ངན་པ་མནོས་སོ་ཅོག་ནི། དཔག་ཏུ་མི་ནུས་སོ། །དགའ་བོ། ཡང་དག་པར་གཤེགས་པས་ཟབ་མོའི་ཆོས་ནོད་པ་ནི། དཀའོ། །ཁྱོད་ཀྱི་ཡིད་ལ་ཇི་སྙམ། ཁྲི་སྟན་བཟང་པོ་ལ་ཕག་
[054-315a3] གུ་སྲེད་དམ་མི་སྲེད། བཅོམ་ལྡན་འདས། མི་སྲེད་ལགས་སོ། །དགའ་བོ་ངའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཆོས་འདི་ཟབ་མོ་དམ་པ་སྟེ། ཤེས་རབ་ཅན་
[054-315a4] སྲེད་པ་ནི། མི་དེས་ཡིད་ཆེས་ཤིང་ཤེས་ལ་ཁོང་དུ་ཆུབ་པ་མ་ནུས་པས་ཁྱིམ་ནས་བྱུང་ཟིན་པ་དང། རང་ན་རེ། དགེ་སྦྱོང་ཞེས་ཟེར་ཏེ། བདེན་པ་བཞིན་དུ་བསྟན་བསླབ་པ་ནོད་མ་
[054-315a5] ནུས་སོ། །ཆོས་འདི་ལ་སེམས་བཅོས་མ་ནུས་སོ། །ཞིབ་མོའི་རོ་མ་ཐོབ་སྟེ་ལག་པ་བརྡབས་ནས་སོང་སྟེ་ལམ་ངན་པར་ལྷུང་ཞིང་འདུག་པ་ནི། དཔེར་ཕག་གུས་ཁྲི་སྟན་
[054-315a6] བཟང་པོ་བཏང་བ་དང་མཚུངས་སོ། །ཅིའི་ཕྱིར་ཞེ་ན། དགའ་བོ་ངའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཤིན་ཏུ་གཙང་གདང་བ་བསྟན་དཀའ་བས་ཡིད་ཆེས་ཤིང་
[054-315a7] ཤེས་པར་ནུས་པ་མ་ཡིན་ཏེ། གདུལ་བ་གདབ་དཀའ་བ་དང། ཤེས་རབ་མེད་པ་དང། དགང་བར་དཀའ་བ་དང། གསོ་བར་དཀའ་བ་དང། ཚུལ་ཁྲིམས་ཞིག་པ་དང། གདམས་


[054-315b0] [315B] 
[054-315b1] ཡོན་པོའི་ཆོས་ལ་ཆགས་པ་དང། ཡོན་པོའི་སྤྱད་པ་སྤྱོད་པ་དང། ནོར་གྱི་ཁེ་རིན་ཆེར་འཛིན་པ་དང། གོས་དང་ཟས་རབ་བོ་སྙམ་དུ་འཛིན་པ་དང། ཆོ་ག་ཞིག་པ་དང་
[054-315b2] ཚུལ་ཁྲིམས་ཞིག་པ་དང། སྤྱི་བོའི་ཆོས་སུ་ལྟུང་བ་དང། ངན་བཞིག་པ་དང། ལེ་ལོ་ཅན་དང། འདོད་རྒྱུ་ཆུང་ངུ་དང། ཁྲེལ་མེད་པ་ངོ་ཚ་བའི་ཁ་ན་བརྗོད་པ་དང། མཚོན་ནམ་ལས་ཀྱི་
[054-315b3] དོན་ལས་འབྲེལ་བ་དང། དགེ་སྦྱོང་གི་ནང་ན་གོས་སྐྱ་བོ་ཅན་དང། དགེ་སྦྱོང་གི་ནང་ན་སུན་བྱུང་བ་དང། དགེ་སྦྱོང་གི་ནང་ན་ཡོན་པོའི་ལམ་སྤྱོད་པ་དང། དགེ་སྦྱོང་མ་ཡིན་པར་རང་ན་
[054-315b4] རེ༑ དགེ་སྦྱོང་ཡིན་ཞེས་ཟེར་བ་དང། བདུད་ཀྱིས་མིད་པ་དང། མུར་འདུག་གི་གཞུང་དང་མཐུན་པ་དང། བཤད་པ་བཞིན་མི་སྤྱོད་པ་དང། མང་པོ་འཛིན་པ་ལ་སྲེད་པ་དང། ཚིག་ཅལ་
[054-315b5] ཅོལ་ལ་སྲེད་པ་དང། བདུད་ཀྱི་དོན་ལྡན་པར་སྤྱོད་པ་དང། བདུད་ཀྱི་རྒྱུ་དཀྲུག་པ་དང། མྱ་ངན་འཁྲུག་པ་མདོ་རལ་བ་དང། བདག་ཏུ་ལྟ་བ་དང། གང་ཟག་ཏུ་ལྟ་བ་དང། སེམས་ཅན་དུ་
[054-315b6] ལྟ་བ་དང། ཕྱིན་ཅི་ལོག་ཅན་གྱིས་ངའི་ཆོས་འདི་ལ་ཡིད་ཆེས་ཤིང་ཤེས་ལ་ཁོང་དུ་ཆུད་པར་ནུས་ཤེ་ན། བདེན་པ་ཡོད་མེད་དོ་།ཅིའི་ཕྱིར་ཞེ་ན། དགའ་བོ། ངའི་བླ་ན་མེད་པ་ཡང་དག་པར་
[054-315b7] རྫོགས་པའི་བྱང་ཆུབ་གཙང་གདང་བ་སྙིང་ཚིམ་པར་རྒྱ་ཆེ་བས་མི་ངན་པ་འདི་དང་འཚབ་པར་མི་རུང་ངོ། །དགའ་བོ། དཔེར་ན་བརྒྱ་སྟོང་འབུམ་གྱི་སྟོང་གསུམ་གྱི་སྟོང་ཆེན་པོའི་ཁམས་


[054-316a0] [316A] 
[054-316a1] ༄༅། །བར་ཡངས་ཤིང་རིང་བ་དང་མཚུངས་སོ། །ངན་བཞིན་པའི་མི་འདིས་དགེ་སློང་གི་ཆོས་བསྲིངས་པའང་དེ་བཞིན་ནོ། །མི་འགལ་བའི་བཟོད་པ་དང། མྱ་
[054-316a2] ངན་ལས་འདས་པ་མི་ཐོབ་པ་ལྟ་སྨོས་ཀྱང་ཅི་དགོས། དགའ་བོ། །དེ་ལྟ་བུའི་དོན་འདི་ནི། བཤད་ཀྱིས་མི་ཟད་དོ། །མ་འོངས་པའི་དུས་ཀྱི་དགེ་སྦྱོང་ངན་བཞིན་པ་ཐ་མ་ཤིན་ཏུ་
[054-316a3] འཇུད་བརྐམ་སྲེལ་ཏོ། །ཤིན་ཏུ་ཞེ་སྡང་སྲེལ་ཏོ། །ཤིན་ཏུ་ཡིད་མི་ཆེས་པ་སྲེལ་ཏོ། །གདུག་པ་གསུམ་བདོ་བར་སེམས་ལ་སྤྱོད་པ་རྩིང་ཞེ་ནག་པས་བཅོལ་གདུལ་དཀའ་
[054-316a4] སྟེ། དགའ་བོ། དཔེར་ན། ཞིང་གཤིན་པ་ལེགས་པར་སྨིན་ལ་རང་གི་མེས་བསྲེགས་པ་དང་མཚུངས། ཁ་ཟས་ཞིམ་དཀར་ལ་རང་གིས་དུག་བླུགས་པ་དང་མཚུངས། ཁང་ཁྱིམ་
[054-316a5] ཅིའང་ཡོད་པ་ལ་རང་གིས་མེས་བསྲེགས་ན། དེ་ལྟ་བུར་རིགས་སམ་མི་རིགས། བཅོམ་ལྡན་འདས། མི་རིགས་སོ། །དགའ་བོ། དེ་ལྟ་སྟེ། མ་འོངས་པའི་དུས་ཀྱི་མི་གཏི་མུག་ངའི་
[054-316a6] ཆོས་ཀྱི་ཞར་གྱིས་ཡོན་ལེན་པ་ཐོབ་ན། ཡང་དག་པར་གཤེགས་པ་ལེགས་པའི་དོན་ལ་ཡིད་མི་ཆེས་མི་ཤེས་པའི་སྟེང་དུ་འདི་ལྟ་བུ་ལ་སོགས་པའི་ཆོས་ཀྱི་ཡི་གེ་ཡིད་ཆེས་
[054-316a7] པར་མི་ནུས་སོ། །བདེན་པ་བཞིན་དུ་བཤད་པའི་ཉེས་པར་བཟོད་པར་མནགས་མི་ནུས་སོ། །རྨའི་ཤུ་བ་དང་ཤུས་ན་ངའི་ཚིག་ལ་བཟློག་སྟེ། དེ་ལྟ་བུ་མི་གཏི་མུག་ནི། སངས་


[054-316b0] [316B] 
[054-316b1] །དགའ་བོ། དེ་ཙམ་གྱི་ཚེ་ན་ཛམྦུའི་གླིང་གི་ནང་ན་དེ་ལྟ་བུའི་མི་གཏི་མུག་གིས་དེ་ན་ལྷག་པོར་གང་ངོ། །དགའ་བོ། རེ་ཞིག་ཞོག་དེ་ལྟ་
[054-316b2] བུའི་མི་གཏི་མུག་ངན་པ་སྐྱེ་བར་འདོད་པ་དང། རྒ་བར་འདོད་པ་དང། ངན་པའི་དོན་སྤྱོད་པ་བཙལ་བ་ཅི་དགོས། དེ་ནས་དགའ་བོས་སངས་རྒྱས་ལ་གསོལ་པ། བཅོམ་ལྡན་འདས་
[054-316b3] ཆོས་ཀྱི་ཡི་གེ་འདི་མིང་ཅི་ཞེས་བགྱི། ཇི་ལྟ་བུ་གུས་པས་གཟུངས་སུ་གཟུང། སངས་རྒྱས་ཀྱིས་དགའ་བོ་ལ་བཀའ་སྩལ་པ། ཆོས་ཀྱི་ཡི་གེ་འདིའི་མིང་སངས་རྒྱས་མཛོད་ཅེས་བྱའོ།།
[054-316b4] མིང་བརྩོན་འགྲུས་གཡོ་བ་སྤྱོད་ཅེས་ཀྱང་བྱའོ། །མིང་ཚུལ་ཁྲིམས་ཉམས་ཞིག་པའི་ཁྲིམས་ཐུལ་ཅེས་ཀྱང་བྱའོ། །ཆོས་སོ་ཅོག་ལ་གཏམས་སྩལ་ཅེས་ཀྱང་བྱའོ། །གུས་པར་གཟུངས་སུ་
[054-316b5] ཟུངས་ཤིག་དགའ་བོ། མི་ལ་ལ་ཞིག་གིས་ཆོས་ཀྱི་ཡི་གེ་འདི་ཁ་ཏོན་དང། གཟུངས་སུ་བཟུང་ན་ལེགས་པའི་དོན་ཐོབ་པ་ནི། དཔག་ཏུ་མེད་མུ་མེད་དོ། །ཅིའི་ཕྱིར་ཞེ་ན། ཚུལ་ཁྲིམས་ཞིག་
[054-316b6] པའི་དགེ་སློང་གིས་ཡིད་ཆེས་ཤིང་ཁ་ཏོན་དང། བཀླགས་ལ་མི་ལ་བསྟན་པའང་མི་ནུས་ན། དེ་ལ་སེམས་དགའ་གཞའ་བ་མི་ནུས་པ་ལྟ་སྨོས་ཀྱང་ཅི་དགོས། ཅིའི་ཕྱིར་ཞེ་ན། དགའ་
[054-316b7] བོ༑ དཔེར་རྐུན་པོ་ངན་པ་རྒྱལ་པོ་དང། རྒྱལ་པོ་ཆེན་པོའི་ཐད་དུ་རང་འབྱུང་དུ་མི་སྤོབས་པ་དང་མཚུངས་སོ། །གཞན་གྱི་རྫས་བརྐུས་ན། བདག་རྐུན་པོ་ཡིན་ཞེས་མི་ཟེར་རོ། །དེ་ལྟ་སྟེ་


[054-317a0] [317A] 
[054-317a1] ༄༅། །དགའ་བོ། ཚུལ་ཁྲིམས་ཞིག་པའི་དགེ་སློང་གིས་དགེ་སྦྱོང་གི་ཆོས་མ་ཡིན་པར་འབྱོར་གྲུབ་ན། འོན་ཀྱང་བདག་ངན་པ་ཞེས་མི་ཟེར་ན། མི་གཞན་ལ་རང་ན་
[054-317a2] རེ༑ སྡིག་གིས་ཤེས་འཆང་མི་ཕོད་པ་ལྟ་སྨོས་ཀྱང་ཅི་དགོས། དགའ་བོ། འདི་ལྟ་བུའི་ཆོས་ཀྱི་ཡི་གེ་ནི། ཚུལ་ཁྲིམས་ཞིག་པའི་དགེ་སློང་རང་ཐུལ་འཁྲུགས་པར་ནུས་ན། ཁྲེལ་དྲིན་
[054-317a3] ཡོད་པ་དང། ཚུལ་ཁྲིམས་འཛིན་པའི་དགེ་སློང་གིས་རང་སྐྱེ་ཞིང་འཕེལ་བ་འཐོབ་བོ། །ཆོས་ཀྱི་ཡི་གེ་འདི་བཤད་པའི་ཚེ་ལྷ་དགུ་ཁྲི་ཀུན་གྱིས་ཆོས་སོ་ཅོག་ལ་ཆོས་ཀྱི་མིག་གཙང་མ་
[054-317a4] ཐོབ་ནས་བདུད་ངན་པ་དང། གཉེན་བཤེས་རྣམས་ཀུན་མྱ་ངན་ཆེན་པོ་འཁྲུགས་པ་ནི། དཔེར་ཁུང་ཆེན་པོ་རྣམ་པ་བཅུ་དྲུག་ཏུ་ལྷུང་བ་དང་མཚུངས་ཏེ། སྐད་ཆེར་དུས་ཏེ་སྨྲས་པ་
[054-317a5] དགེ་སྦྱོང་གཽ་ཏ་མ། ངས་ཤེས་སོ། །ངས་ཚོར་རོ། །ངས་རྟག་པར་ཉིན་མཚན་དུ་སྨོན་པ། སངས་རྒྱས་འདས་པའི་ཕྱི་ན་ཚུལ་ཁྲིམས་འཛིན་པ་བཤིག་སྟེ། ཚུལ་ཁྲིམས་བཤིག་པའང་
[054-317a6] བསྟངས། དགེ་སློང་ངན་པ་རྣམས་སངས་རྒྱས་ཀྱི་ཆོས་མི་ཤེས་ཤིང་ཁ་ཏོན་དང། ཀློག་པ་འབའ་ཞིག་ཤེས་པར་བྱའོ། །སངས་རྒྱས་ཀྱི་ཆོས་ལ་བདེན་པའི་སེམས་བཤིག་ལ་ཚིག་གིས་
[054-317a7] འདི་སངས་རྒྱས་ཀྱི་ཆོས་མ་ཡིན་ཏེ། ཕྱོགས་བཞིའི་གཞུང་མེད་དོ་།ཞེས་བྱའོ། །གཽ་ཏ་མ། ད་ལྟར་ལྷ་དང་མི་དང་ཕལ་མང་པོ་ཀུན་ཚོགས་པའི་ནང་ན་ཆོས་འདི་ལ་སྲུང་བྲན་ཏེ་ངའི་སྨོན་


[054-317b0] [317B] 
[054-317b1] བདུད་ཀྱིས་བཤད་ཟིན་ནས་མི་དགའ་བའི་མྱ་ངན་འཁྲུག་པ་སྲེལ་ཏེ་ཕྱོད་ཅེས་མི་གནང་ངོ། །དེ་ནས་བཅོམ་ལྡན་འདས་ཀྱིས་དོན་འདི་གསང་བར་བྱ་བའི་ཕྱིར་ཚིགས་སུ་
[054-317b2] བཅད་དེ་གསུངས་པ། ངས་སུ་ཆོས་རྣམས་བཤད་དོ་ཅོག་མཆོག་གི་གཞུང་བཞིན་མི་འགལ་ཏེ། བྱ་བ་ཡོད་པ་མི་སྲ་བ། །དཔེ་རུ་རྨི་ལམ་མཐོང་དང་མཚུངས། །ངས་ད་ཆོས་ཡིག་འདི་བཤད་
[054-317b3] པ༑ ༑མ་འོངས་དོན་ནི་སྤྱད་ཅིང་བསྐྲད། །མཆོག་གི་གཞུང་བཞིན་མི་འགལ་ཏེ། །མྱ་ངན་རྣམས་ཀྱི་ནན་ཏུར་བྱས། །དེ་ཡི་ཚེ་དུས་ངན་པ་ལ། །དགེ་སློང་སེམས་ནི་འཁྲུག་ཅིང་གཡོ། །འཐབ་
[054-317b4] ཅིང་རྩོད་ཅིང་ཡིད་མི་ཆེས། །མྱ་ངན་འདས་པ་ཐོབ་མི་ནུས། །དགེ་སློང་དང་ནི་གོས་སྐྱ་ཅན། །འཆད་དོ་ཅོག་ལ་མི་མཚུངས་མེད། །དེ་ཚེ་ང་ཡི་ཆོས་འདི་ནི། །ཐ་མལ་ཆོས་དང་ཐ་དད་མེད། །བཤད་
[054-317b5] ནི་ཁྱིམ་ན་འདུག་ཕྱིར་བཤད། །ཁྱོད་ཀྱིས་ང་ཡི་ཡོད་དཀོན་ཤེས་།ང་ཡི་སངས་རྒྱས་ཆོས་ལས་སུ། །ཐོག་མ་ལམ་གྱི་མཆོག་འབྲས་ཐོབ། །དེ་ནས་དགེ་སློང་ཞིག་ན་རེ། ངས་བཤད་
[054-317b6] ལམ་དང་མི་མཐུན་ན། །མི་དེ་ང་དང་མཐུན་པ་ཡིན། །ང་ནི་ཡང་དག་ཆོས་མཐོང་བའོ། །ཆོས་མཐོང་དང་ནི་མ་མཐོང་བ། གོས་སྐྱ་ཅན་གྱིར་སྤྱད་པས་སུ། །སོ་སོ་རང་གི་ཆོས་ནང་གི། །དེ་
[054-317b7] ཡི་འགྲོ་ཞིང་བརྗོད་པ་སྐྱེས། །ལ་ལ་ན་རེ་ཐམས་ཅད་ཡོད། །ལ་ལ་ན་རེ་ཐམས་ཅད་སྟོང། །དྲང་པོ་ལམ་ལ་མི་གནས་པས། །རང་བཞིན་ངན་པས་ངའི་ཆོས་བཤིག་ཁྱོད་མི་དེ་ལ་མ་ཉེ་


[054-318a0] [318A] 
[054-318a1] ༄༅། །ཞིག་ང་ལ་འོངས་ཏེ་བསྙེན་པར་རུང། །ཁྱོད་ལ་ཡང་དག་ཆོས་བཤད་ན། རང་བཞིན་སྨྱུར་ཏེ་ལམ་ཐོབ་བོ། །དེ་ལྟ་བུ་ཡི་སྒྲ་སྐད་རྣམས། །ཉེ་རིང་ཀུན་ཏུ་
[054-318a2] ཁྱབ་པར་གྲམ། །སེམས་མཐུན་ཞིང་ནི་གྲོགས་ལྡོག་པས། །ངས་སུ་བསྟན་པའི་ཆོས་ཀུན་བཤིག་དཔེ་རུ་རྐུན་པོ་ངན་པ་རྣམས། །ངན་པ་མཐུན་པ་གྲོགས་སུ་བྱས། །ལོ་གཅིག་
[054-318a3] འགལ་བ་ཡུལ་ས་དང། །མཁར་ཡུལ་དང་ནི་གྲོང་ཁྱིམ་བཤིག་དེ་ཡི་ཚེ་ཡི་དགེ་སློང་རྣམས། །དབྱེ་ཞིང་བསྟན་པ་རུང་ཐོབ་ཀྱང་།དབང་པོ་རྟུལ་བའི་ཟམ་ཆགས་པས། །ཤེས་
[054-318a4] རབ་ཉུང་ཞིང་མི་རྟེན་པ། །ཡང་དག་གཤེགས་པ་སྤྱོད་པ་བཞིན་།ཆོས་བཤད་པ་ཡང་མི་ཤེས་ཏེ། །ཟག་པ་མེད་པ་གར་སྐྱེ་བཤད་།ཡང་ན་དེ་ནི་ལམ་ཐོབ་ཡིན། །མང་པོ་ཚོགས་
[054-318a5] པའི་ནང་དུ་འདུག་དགེ་སློང་རྣམས་ནི་མང་དུ་ཡོད། །ཀུན་ན་རེ་ནི་ཤེས་རབ་ཡོད། །ཤེས་རབ་ཚོལ་བ་མི་གཅིག་མེད། །མང་པོ་ཚོགས་པ་དེ་ནང་ན། །དགེ་སློང་ལ་ལ་གཅིག་
[054-318a6] འགའ་ཞིག་ཡང་དག་བདེན་པ་ཤེས་པ་ཡོད། །ཀུན་གྱིས་སྤྱོད་དེ་ཤེས་རབ་མེད། །ལྷ་དང་ལྷ་མ་སྲིན་གྱིས་མཐོང། །ཆོས་ཀྱི་རྒྱལ་པོའི་ལམ་ཁྱེ་ཞིག། ཐམས་ཅད་མྱ་ངན་འཁྲུག་
[054-318a7] པ་སྲེལ༑ ༑གཅིག་ལ་གཅིག་ཕྱོགས་མཆི་མས་ངུ། །དེ་ནང་ཤིང་ལྷ་ཡོད་པ་ཀུན། །ཤིང་གི་ཁ་ལས་ས་ལས་བབས། །ཀུན་ཀྱང་ཤཱཀྱ་སེངྒེ་ཡི། །དམ་པའི་ཆོས་ནི་མཐའ་ཀུན་མེད། །


[054-318b0] [318B] 
[054-318b1] །འཇིག་རྟེན་ཡུན་རིང་མ་ལོན་པར། །ཇི་ལྟ་བུར་ནི་དེ་རིང་ཀུན། །ཟད་པ་ཐམས་ཅད་གྱེས་ཤིང་ཞིག་ཡང་དག་གཤེགས་པ་ཆོས་བཤད་
[054-318b2] པ༑ ༑ང་ལ་སོགས་པ་སླར་མི་ཐོས། །བླུན་རྨོངས་མེད་པས་ཤེས་པས་སུ། །བླ་མ་ལམ་ནི་མེད་སྙམ་སྟེ། །དེ་ཚེ་ས་ཡི་ལྷ་རྣམས་དང་།སྒྲ་སྐད་ཆེན་པོ་ཕྱུང་ནས་སུ། །ཡང་དག་གཤེགས་
[054-318b3] ཀྱི་ཆོས་སྒྲོན་ཆེན། །དེ་ནི་མི་དེ་ཟད་ཅེས་ཟེར། །ལྷ་དང་ལྷ་མ་སྲིན་གྱི་རྣམས། །མ་མཐོང་མ་ཐོས་རྗེས་སུ་འཛེར། །ཕྱིན་ཆད་འགྱོད་པ་མ་བྱེད་ཅིག་སངས་རྒྱས་ལམ་ནི་མེད་ཟིན་པ། །
[054-318b4] སངས་རྒྱས་བསྐལ་པ་གྲངས་མེད་དུ། །བདག་ཀྱང་གསོད་ལ་གཞན་ཡང་གསོད། །སྡུག་བསྔལ་ཐམས་ཅད་བཟོད་པར་མནོས། །སངས་རྒྱས་གྲུབ་པས་སྨོན་ལམ་བསྐྱོད། །ཤཱཀྱ་སེངྒེ་
[054-318b5] འཕྲུལ་ཅན་གྱིས། །སེམས་ཅན་ཐམས་ཅད་ཀུན་བསྒྲལ་བ། །གཙང་གདང་ཆོས་མེད་ཟད་དུ་བྱེད། །གཏི་མུག་ངན་པའི་དགྲ་རྣམས་ཀུན། །དེ་ནི་དེ་ཡི་མཐུ་ཐོབ་སྟེ། །བྱམས་ཤིང་
[054-318b6] སྙིང་རྗེའི་སེམས་མེད་པས། །གཅིག་གིས་གཅིག་ལ་སྐུར་ཅིང་དཀྲུགས་།བདུད་ཀྱིས་བཀོལ་བའི་བདུད་མི་རྣམས། །དབང་པོ་རྟུལ་བས་དབྱེ་ཆོས་དཀའ། །གཅམ་སྒྱུ་མི་དྲིན་ལེ་ལོའི་
[054-318b7] སེམས། །ཞེ་སྡང་སངས་རྒྱས་ཆོས་ཀྱང་བཤིག་ཚལ་ནག་སྟོང་པ་འབའ་ཞིག་ལ། །བསམ་གཏན་ཐུབ་སྟེ་གསུམ་ལེན་ན། །རང་ན་དེ་ནི་དགྲ་བཅོམ་ཡིན། །བསམ་གཏན་ཐུབ་པ་ཡོད་


[054-319a0] [319A] 
[054-319a1] ༄༅། །མེད་ན༑ ༑ལམ་ཐོབ་པ་ལྟ་སྨོས་ཅི་དགོས། །ལམ་མཐོང་ཐོབ་ཅེས་བྱ་བ་ནི། །ཤི་ན་མྱ་ངན་འདས་ཞེས་ཟེར། །མི་ཀུན་ཡིད་ཆེས་མཆོད་རྟེན་བརྩིགས། །སེམས་ཅན་
[054-319a2] དམྱལ་བར་སོང་ཞེས་ཟེར། །དེ་ལྟའི་གཏི་མུག་སྟོང་པ་འགས། །གཅིག་ལ་གཅིག་ནི་བརྙས་ཤིང་ཁྲོ། །ངས་སུ་བསྐལ་པ་གྲངས་མེད་དུ་།ཐོབ་བོ་ཅོག་ནི་ད་ཟད་ཀྱི། །ད་ལྟར་ནམ་མཁའི་
[054-319a3] ལྷ་རྣམས་ཀྱིས། །ཤཱཀྱའི་རིགས་ཀྱི་སེངྒེ་མཐོང། །དམ་པའི་ཆོས་ནི་ཉམས་ཤིང་ཞིག་སྒྲ་བསྐྱོད་ཀུན་གྱིས་མཆི་མས་ངུ། །ངོས་བཞི་ལྷ་རྗེས་དེ་ཐོས་ན། ཀུན་ཀྱང་མྱ་ངན་འཁྲུག་པ་
[054-319a4] སྲེལ༑ ༑དེ་ཚེ་ལྷ་དང་ལྷ་མ་སྲིན། །ཐམས་ཅད་ཀྱང་ནི་འོངས་ཏེ་བབས། །ཡང་དག་པ་ན་མཁར་གནས་སུ། །འབར་བའི་ལྷ་སྲིན་ཀུན་འོངས་ཏེ། །ཀུན་གྱིས་མ་ཆི་མས་ཆེར་དུས་ཏེ་
[054-319a5] འཇིགས་སུ་རུང་བའི་སྒྲ་སྐད་ཕྱུང། །རིན་ཆེན་བདུན་གྱི་མཁར་རྣམས་ཡོད། །བྱི་དོར་བརྒྱན་པ་ཤིན་ཏུ་བཟང། །ཁ་དོག་སྟོར་ཏེ་ས་དང་མཚུངས། །ལྷ་རྣམས་འཁོར་བར་མ་དད་
[054-319a6] ནས༑ ༑མི་དགའ་ཆོ་ངེ་ཆེ་རུ་ངུས། །རང་གི་གནས་ནས་ཀུན་འོངས་འདུས། །སོ་སོ་མྱ་ངན་འཁྲུག་པ་སྲེལ། །གཅིག་གིས་གཅིག་མཐོང་སྨྲ་མི་ཕོད། །ཀུན་གྱི་གནས་ཀྱི་སྟེང་ནས་འོངས།།
[054-319a7] ལྷན་ཅིག་ང་སྐྱེ་གནས་སུ་ཕྱིན། །འགྲེ་ལྡོགས་ལ་ཉལ་འདུག་གནས་།འདི་སྐད་ཀྱི་ནི་སྒྲ་དབྱངས་བསྐྱོད། །ལྷན་ཅིག་ཛམྦུའི་གླིང་དུ་དོང། །དེ་ལྟའི་འཇིགས་སྐྲག་ཆེན་པོ་མཐོང། །


[054-319b0] [319B] 
[054-319b1] །ཆོས་བཤིག་སྡེ་ནི་སོ་སོར་གྱེས། །ལྷ་སྲིན་དང་ནི་རིན་ཆེན་མཁར། །ཞག་བདུན་བར་དུ་འོད་མདངས་མེད། །སོ་སོ་ལྷན་ཅིག་འཁོད་ཅིང་ངུ། །
[054-319b2] ཞག་བདུན་བར་དུ་མ་ལངས་སོ། །ཇི་ལྟ་བུ་ནི་བརྩོན་འགྲུས་ཆེ་།དཔའ་ཞིང་རྟུལ་ལ་འཇིག་རྟེན་བཙུན། །བདག་ཅག་ད་ལྟར་འདི་ན་འཁོད། །ད་ཕྱིན་ཆད་ནི་མི་མཐོང་ངོ། །ཀུན་འགྲོགས་
[054-319b3] ཏེ་ནི་གྱི་ཧྭན་དོང། །གཅིག་ལ་གཅིག་ཕྱོགས་ཕྱི་མས་དུ། །སངས་རྒྱས་འདི་རུ་བདེན་བཞིན་བཤད། །བདག་ཅག་རྣམས་ནི་དེ་ནང་ན་།འཇིག་རྟེན་མུན་པའི་ལོང་བ་རྣམས། །གཅིག་
[054-319b4] ལ་གཅིག་ནི་བརྙས་ཁྲོ་ལྷོད། །ངན་པའི་ལས་རྣམས་འབའ་ཞིག་བསྐྱོད། །སླར་ཡང་ལམ་ངན་པ་རུ་ལྷུང། །ལྷ་རྣམས་ཕོ་བྲང་བཟང་པོ་ཀུན། །འཕགས་པ་དེ་ནི་སྟོངས་སུ་བྱེད། །བདག་
[054-319b5] ཅག་ལྷ་དང་ལྷ་མ་སྲིན། །བསྒྲལ་བའི་ར་མདའ་ཡང་མེད་དོ། །དེ་མ་[?] ཚེ་ནི་ཛམྦུའི་གླིང། །ཉམས་ཤིང་ཞིག་ལ་བརྗིད་མདངས་མེད་།བགྲོད་པའི་མདངས་དང་ཤིང་དྲུང་དང། །རི་དང་
[054-319b6] ཕུག་ན་དགེ་མི་བྱེད། །འཇིག་རྟེན་ཐམས་ཅད་ཟད་པར་ན། །ཀུན་ཀྱང་ཤིན་ཏུ་དཀྲུགས་ཤིང་གཡོ། །ལྷ་དང་ལྷ་མིན་དབང་པོ་རྣམས་།སྒྲ་སྐད་འཇིགས་ཤིང་སྐྲག་ཏུ་རུང། །དེ་ཚེ་སུམ་
[054-319b7] ཅུ་རྩ་གསུམ་ལྷ། །ལྷག་བསྒྲེང་བཞིན་དུ་མི་དགའ་ངུ། །སོ་སོའི་ཕོ་བྲང་ན་ང་ན་ཡང། །སྐད་ཕྱུང་བསྐྱོད་དེ་ངུ་ཞིང་འབོད་།ལྷ་རྣམས་ཀྱི་ནི་ཕོ་བྲང་ན། །བདག་བདག་བརྗོད་ཅིང་


[054-320a0] [320A] 
[054-320a1] ༄༅། །བཤད་པ་དེ། །གཞའ་རུ་འཕྲུལ་ཆེན་རྗེ་དང་བྲལ། །བདག་ཅག་ཕྱི་རུ་ཆོས་བཤད་པ། །རྩ་གསུམ་ལྷ་རྣམས་ཟླ་དྲུག་ཏུ་།རྩེའུ་དེའི་ཁ་ཟས་མི་ཟ་ཞིང། །སིལ་
[054-320a2] གྱི་དབྱངས་ནི་མི་སྙན་ཏེ། །མི་དགའ་མི་ངན་ཤི་བ་བཞིན། །ལྷ་མ་ཡིན་པ་ཐམས་ཅད་ཀྱིས། །དེ་ལྟ་བུ་ཡི་གཏམ་ཐོས་ནས། །གཅིག་གིས་གཅིག་བྲན་ཀུན་བསགས་ཏེ། །རྩ་གསུམ་
[054-320a3] ལྷ་ལ་རྒོལ་དུ་ཆས། །དེ་ཚེ་འཛམ་གླིང་རྒྱལ་པོ་དག་ཕན་ཚུན་འཐབ་ཅིང་རྩོད་པར་འགྱུར། །ལྷ་རྣམས་དང་ནི་ལྷ་མིན་ཀྱང། །དེ་བཞིན་ཕན་ཚུན་འཐབ་ཅིང་རྩོད། །དེའི་ཚེ་དགེ་སློང་
[054-320a4] དགེ་སློང་མ། །ལས་སུ་ལམ་ངན་ལྷུང་བ་མང། །དེ་ལས་ཐར་པར་ཉུང་དུ་ཡོད། །ཚུལ་ཁྲིམས་བཤིག་པའི་སེམས་ཅན་རྣམས། །དགེ་སློང་ངན་པ་བཞིན་དུ་འབྲང། །དེ་ཡི་རྒྱུ་རྐྱེན་
[054-320a5] སྤྱད་པས་ན། །ཀུན་ཀྱང་ལམ་ངན་པ་ལ་ཕྱོགས། །དགེ་བསྙེན་ངན་པ་རྣམས་ཀུན་ཀྱང། །མཁན་པོ་ངན་པའི་ཕྱིར་འབྲངས་པས། །དེ་ཡང་ལམ་ངན་པ་རུ་སོང། །འཇིག་རྟེན་ཐམས་
[054-320a6] ཅད་འཁྲུགས་གཡོས་པས། །ལ་ལ་མཁར་དང་གྲོང་དུ་ཞུགས། །ལ་ལ་རི་དང་ཚལ་དུ་ཕྱིན། །ཤར་ནུབ་ཏུ་ནི་མྱ་ངན་སྲེལ། །དེ་ཡི་ཚེ་དང་སྲོག་ལ་གནོད། །དེ་ཡི་ཚེ་ནི་དགྲ་དག་དང།།
[054-320a7] བག་ཚའི་ལམ་ནི་རྣམ་མང་ཡོད། །ཁྲེ་ནས་རྣམ་ལྔ་བསྐྱེད་མི་འཁྲུངས། །འཁྲུངས་སུ་ཟིན་ཀྱང་སྲིན་གྱིས་ཟ། །དེ་ཡི་ཚེ་ནི་འཇིག་རྟེན་རྣམས། །བཀྲེས་པས་ལྟོགས་ཏེ་ཤི་བ་མང། །ཡི་


[054-320b0] [320B] 
[054-320b1] །ཡུན་དུ་སྡུག་བསྔལ་ཉོན་ཡང་མོངས། །དེ་ཡི་ཚེ་ན་མི་རྣམས་ཀྱིས། །སངས་རྒྱས་ཀྱི་ནི་མཆོད་རྟེན་དང། །ཕྱོགས་བཞི་དགེ་འདུན་སྦྱིན་པའི་ནོར། །ཐུགས་
[054-320b2] ཐུབ་ཏུ་ནི་ཀུན་བགོས་ཟ། །ང་ནི་དགེ་འདུན་དེ་བཞིན་ནོ། །དགའ་བོ་ཁྱོད་ལ་སོགས་པ་རྣམས། །ནུབ་སྟེ་བྱུང་ལ་བརྩོན་འགྲུས་སྤྱོད་།ཕྱི་མའི་ཚེ་དུས་ཟད་པ་ན། །དེ་ལྟ་བུ་ཡི་ཆོས་ངན་རྣམས།།
[054-320b3] མཐོང་བར་བྱ་བ་མི་རིགས་སོ། །ཐ་མལ་པ་ནི་ཐམས་ཅད་ཀུན། །གཏི་མུག་བླུན་པོ་ཤེས་རབ་མེད། །ཐ་མལ་པ་ཡི་ལས་རྣམས་སྤྱོད། །སྨྱུར་ཏེ་ལམ་ངན་ངན་དུ་ལྷུང། །ཁྱེད་རྣམས་འཁྲུག་
[054-320b4] པར་ཁ་ཏོན་ལྷོགས། །དེ་ཡི་མིག་ནི་ཤེས་རབ་རྒྱུ། །ཤེས་རབ་ཀྱི་ནི་ཡོན་གྱིས་སུ། །སྨྱུར་ཏེ་རྒྱལ་བའི་གནས་སུ་ཕྱིན། །ངས་སུ་འཇིག་རྟེན་དྲུག་པོ་མཐོང་བསླབ་པ། །ཁྱེད་རྣམས་ཀྱང་ནི་ང་
[054-320b5] བཞིན་བསླབ། །འཇིག་རྟེན་བསྒྲིབས་དཔག་དོན་བཅད་ན། །སྨྱུར་ཏེ་རྒྱལ་བའི་གནས་སུ་ཕྱིན། །འཕགས་པའི་ལམ་བརྒྱད་འགྲུས་སྤྱད་ན་།སྨྱུར་ཏེ་མྱ་ངན་འདས་པ་ཐོབ། །ཆོས་བཙལ་
[054-320b6] བདག་གིས་བསོད་ནམས་བཙལ། །ངས་བཤད་ཅོག་ནི་དེ་བཞིན་ནོ། །བསྐལ་པ་འདི་ནི་འདས་ཕྱིན། །བསྐལ་པ་དྲུག་ཅུར་སངས་རྒྱས་མེད། །སངས་རྒྱས་སྒྲ་དང་སྐད་ཀྱང་མེད། །ལམ་
[054-320b7] ཐོབ་མེད་པ་སྨོས་ཅི་དགོས། །དེ་ཚེ་དུས་ཀྱི་མི་རྣམས་ཀུན། །བཀྲེས་ལྟོགས་བྲུ་བས་ཉེན་པས་སུ། །སྲི་ཞུ་བྱམས་པ་སེམས་མེད་དེ། །མ་དང་བུ་ཡི་ཤ་ཡང་ཟ། །དེ་ཚེ་ཁྱིམ་གྱི་བྱིས་


[054-321a0] [321A] 
[054-321a1] ༄༅། །པ་རྣམས། །གཞན་གྱིས་ཟོས་དོགས་རིམ་གྲོ་རྟག་དེ་ལྟ་བུ་ཡི་དུས་ངན་ཐོས། །སུ་ཞིག་སྐྱེ་ཤི་ལས་ཀྱང་བསྐྱེད། །སྡུག་བསྔལ་ཕྱི་མོ་གཏི་མུག་ཡིན། །ལྔ་ཕུང་
[054-321a2] ཕྱི་མོ་འདོད་ཆགས་ཡིན། །འདོད་ཆགས་ལྔ་ལ་མ་དད་ན། །འདོད་ཅིང་ཆགས་པ་རྣམས་ཀུན་ཆོད། །དཔལ་གྱི་འབྲས་བུ་ལམ་ཐོབ་སྟེ། །འདོད་ཅིང་ཆགས་པའི་སེམས་ཟབ་སྐྱེས། །
[054-321a3] འདོད་ཆགས་ཀྱི་ནི་རྒྱུ་རྐྱེན་གྱིས། །ངན་པ་གཡོས་པས་ལམ་ངན་ལྷུང། །ཟག་མེད་ཆོས་ནི་སྟོང་པ་ཞི། །འཇིག་རྟེན་སྲ་མཁྲང་མེད་པར་འགྱུར། །དེ་ལྟ་བུ་ནི་ཤེས་རིག་ན། །ཁྱེད་
[054-321a4] ལ་སོགས་པས་སྨྱུར་སྤྱོད་རིགས། །སེམས་མེད་སེམས་ཀྱི་འདུ་ཤེས་སྐྱེས་།བདག་ཉིད་ཤིན་ཏུ་འཇིགས་ཤིང་སྐྲག་བདག་གིས་བྱམས་བསམ་མ་བྱས་པ། །དེ་ཡི་དོན་ནི་ཇི་ལྟ་བུ། །
[054-321a5] དེ་ལྟ་བུ་ཡི་ཐ་མལ་རྣམས། །བསམ་ཞིང་མནོས་ཏེ་བགྲོས་དཔག་ན་།བདག་གིས་ཇི་ལྟ་བུ་རུ་བྱས། །དེ་བཞིན་རྟག་པར་མཆི་མས་ངུ་།ཕུང་མེད་ཕུང་པོའི་འདུ་ཤེས་སྐྱེས། ང་མེད་
[054-321a6] ང་ཡི་འདུ་ཤེས་སྐྱེས། །ཉིད་ཀྱི་མཚན་མའི་སྟོང་ཆོས་ཐོས། །དེ་ལྟ་བུས་ཀྱང་བསླབ་ཅིང་རྨོངས། །སངས་རྒྱས་ཀྱིས་སུ་བདེན་བཤད་པ། །ཕུང་པོ་རྣམས་ཀྱི་གཞུང་མ་རིག་ཐོས་ན་མི་
[054-321a7] འགྱུར་སྙམ་དུ་འཛིན། །འཇིགས་པའི་གནས་འཇིགས་སེམས་པ་མེད། །ངས་འདས་མ་འོངས་ད་ལྟར་བཤད། །ཕུང་པོ་རྣམས་ནི་ཀུན་སྟོང་ཞིང་།དུས་གསུམ་ཟད་པར་མཉམ་སྙོམ་


[054-321b0] [321B] 
[054-321b1] །དཔེ་རུ་ནམ་མཁའ་སྟོང་པ་བཞིན། །འདས་པའི་སངས་རྒྱས་ཡོད་དོ་ཅོག་དེས་ཀྱང་ཉིན་མཚན་སྟོང་པར་བཤད། །མ་འོངས་དུས་ཀྱི་སངས་རྒྱས་རྣམས། །དེས་ཀྱང་ཉིན་མཚན་སྟོང་
[054-321b2] པར་བཤད། །ང་འདྲ་འཇིག་རྟེན་མངོན་པར་འབྱུང། །ཆོས་རྣམས་ཐམས་ཅད་ཀུན་བཤད་ཀྱང། །ངོ་བོ་ཉིད་དང་མཚན་ཉིད་སྟོང་།དུས་གསུམ་ལ་ནི་མི་མཚུངས་པ། །སངས་རྒྱས་བདེན་
[054-321b3] གཞུང་བཤད་དོ་ཅོག་མ་འོངས་མིས་ནི་མི་ཤེས་ཏེ། །ང་དང་སེམས་ཅན་ལ་ཆགས་པས། །མཐའ་རུ་ངན་པའི་ལམ་དུ་ལྷུང། །མ་འོངས་དུས་ནི་དེ་བཞིན་ཏེ། །ངན་ཆེན་ཤིན་ཏུ་འཇིགས་
[054-321b4] སྐྲག་རུང། །ཁྱོད་ལ་སོགས་པ་བརྩོན་འགྲུས་སྤྱོད། །དེ་ལྟའི་དུས་ངན་མ་མཐོང་བྱོས། །སངས་རྒྱས་ཀྱི་ཆོས་ཀྱི་ཡི་གེ་འདི་བཤད་ཟིན་ནས་རྒན་ཞིང་བཙུན་པ་ཤཱ་རིའི་བུ་དང། དགེ་སློང་དང་
[054-321b5] དགེ་སློང་མ་རྣམས་དང། འཇིག་རྟེན་གྱི་ལྷ་དང། མི་མང་པོ་ཐམས་ཅད་ཀྱིས་སངས་རྒྱས་ཀྱིས་བཤད་དོ་ཅོག་ཐོས་ནས་ཀུན་ཤིན་ཏུ་དགའ་གཞའ་སྟེ་སངས་རྒྱས་ཀྱི་བཤད་པ་ལ་ཡིད་ཆེས་
[054-321b6] པར་མནོས་སོ། །སངས་རྒྱས་ཀྱིས་བཤད་པ་སངས་རྒྱས་ཀྱི་མཛོད་རྫོགས་སོ།། །།ཤློ་ཀ་སྟོང་ཉིས་བརྒྱ་སྟེ། བམ་པོ་བཞིར་བྱས་སོ་ །རྒྱ་གར་སྐད་དུ། ཨཱརྱ་རཏྣཱ་
[054-321b7] ཀ་ར་ནཱ་མ་མཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་དཀོན་མཆོག་འབྱུང་གནས་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང། བྱང་ཆུབ་སེམས་དཔའི་


[054-322a0] [322A] 
[054-322a1] ༄༅། །ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་གནས་བཅས་ན་ནག་པོའི་ཀུན་དགའ་ར་བ་ན་དགེ་
[054-322a2] སློང་གི་དགེ་འདུན་ཆེན་པོ་དབང་དང་ལྡན་པར་གྱུར་པ། མངོན་པར་ཤེས་པ་མངོན་པར་ཤེས་པའི་དགྲ་བཅོམ་པ་དྲུག་ཁྲི་ཉིས་སྟོང་དང། འཇམ་དཔལ་གཞོན་ནུར་གྱུར་པ་ལ་སོགས་
[054-322a3] པ་བྱང་ཆུབ་སེམས་དཔའ་བརྒྱད་ཁྲི་བཞི་སྟོང་དང་ཐབས་ཅིག་ཏུ་བཞུགས་ཏེ། ཐམས་ཅད་ཀྱང་ཐེག་པ་ཆེན་པོ་ལ་ཡང་དག་པར་ཞུགས་པ། ཐེག་པ་དཔག་ཏུ་མེད་པ་ལ་ཡང་དག་པར་
[054-322a4] ཞུགས་པ། ཐེག་པ་གྲངས་མེད་པ་ལ་ཡང་དག་པར་ཞུགས་པ། ཐེག་པ་བསམ་གྱིས་མི་ཁྱབ་པ་ལ་ཡང་དག་པར་ཞུགས་པ། ཐེག་པ་མཚུངས་པ་མེད་པ་ལ་ཡང་དག་པར་ཞུགས་པ་
[054-322a5] ཐེག་པ་གཞལ་དུ་མེད་པ་ལ་ཡང་དག་པར་ཞུགས་པ། ཐེག་པ་བརྗོད་དུ་མེད་པ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་མེད་
[054-322a6] པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་གྲངས་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་
[054-322a7] ཞུགས་པ། འཇིག་རྟེན་གྱི་ཁམས་བསམ་གྱིས་མི་ཁྱབ་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་


[054-322b0] [322B] 
[054-322b1] སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་ཚད་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་
[054-322b2] སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ་ཤ་
[054-322b3] སྟག་གོ་དེ་ནས་འཇམ་དཔལ་གཞོན་ནུར་གྱུར་པ་དང། བྱང་ཆུབ་སེམས་དཔའ་ཐམས་ཅད་ཟིལ་གྱིས་གནོན་པ་ལ་སོགས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
[054-322b4] ལྡན་འདས། དེ་བཞིན་གཤེགས་པས་ཐུགས་བརྩེ་བའི་སླད་དུ་རང་གི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་བཤད་དུ་གསོལ་དེ་ཅིའི་སླད་དུ་ཞེ་ན། བཅོམ་ལྡན་འདས་
[054-322b5] འཁོར་འདི་ན་བྱང་ཆུབ་སེམས་དཔའ་ཐེག་པ་ལ་ཡང་དག་པར་ཞུགས་པ། ཐེག་པ་དཔག་ཏུ་མ་མཆིས་པ་ལ་ཡང་དག་པར་ཞུགས་པ། ཐེག་པ་གྲངས་མ་མཆིས་པ་ལ་ཡང་དག་པར་ཞུགས་
[054-322b6] པ། ཐེག་པ་བསམ་གྱིས་མི་ཁྱབ་པ་ལ་ཡང་དག་པར་ཞུགས་པ། ཐེག་པ་མཚུངས་པ་མ་མཆིས་པ་ལ་ཡང་དག་པར་ཞུགས་པ། ཐེག་པ་གཞལ་དུ་མ་མཆིས་པ་ལ་ཡང་དག་པར་ཞུགས་
[054-322b7] པ། ཐེག་པ་བརྗོད་དུ་མ་མཆིས་པ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་དཔག་ཏུ་མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པའི་སྨོན་ལམ་ལ་


[054-323a0] [323A] 
[054-323a1] ༄༅། །ཡང་དག་པར་ཞུགས་པ། འཇིག་རྟེན་གྱི་ཁམས་གྲངས་མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ་
[054-323a2] འཇིག་རྟེན་གྱི་ཁམས་བསམ་གྱིས་མི་ཁྱབ་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་མཚུངས་པ་
[054-323a3] མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་གཞལ་དུ་མ་མཆིས་པའི་སངས་རྒྱས་ཀྱི་ཞིང་
[054-323a4] ཚད་མ་མཆིས་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་བརྗོད་དུ་མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པའི་
[054-323a5] སྨོན་ལམ་ལ་ཡང་དག་པར་ཞུགས་པ་ཤ་སྟག་མཆིས་པ་དེ་དག་བཅོམ་ལྡན་འདས་ལས་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པ་ཐོས་ན། འཇིག་རྟེན་གྱི་ཁམས་
[054-323a6] དཔག་ཏུ་མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པ་ལ་ཡང་དག་པར་འཇུག་པ་དང། འཇིག་རྟེན་གྱི་ཁམས་གྲངས་མ་མཆིས་པའི་སངས་རྒྱས་ཀྱི་ཞིང་
[054-323a7] ཚད་མ་མཆིས་པ་ཡོངས་སུ་དག་པ་ལ་ཡང་དག་པར་འཇུག་པ་དང་འཇིག་རྟེན་གྱི་ཁམས་བསམ་གྱིས་མི་ཁྱབ་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་དག་པ་ལ་


[054-323b0] [323B] 
[054-323b1] འཇིག་རྟེན་གྱི་ཁམས་མཚུངས་པ་མ་མཆིས་པ་དང། གཞལ་དུ་མ་མཆིས་པ་དང། བརྗོད་དུ་མ་མཆིས་པའི་སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་
[054-323b2] དག་པའི་སྨོན་ལམ་ལ་ཡང་དག་པར་འཇུག་པའི་སླད་དུ་བརྩོན་འགྲུས་རྒྱ་ཆེར་རྩོམ་ཞིང་དེ་དག་གོ་ཆ་སྲ་བར་འགྱུར། གོ་ཆ་སྟོབས་དང་ལྡན་པར་འགྱུར། གོ་ཆ་རྡོ་རྗེ་ལྟ་བུར་འགྱུར། གོ་
[054-323b3] ཆ་མི་ཤིགས་པར་འགྱུར། གོ་ཆ་མི་ལྡོག་པར་འགྱུར། གོ་ཆ་མི་ཟློག་པར་འགྱུར། ཡི་དམ་བརྟན་པར་འགྱུར། ཡི་དམ་སྟོབས་དང་ལྡན་པར་འགྱུར། ཡི་དམ་མི་འཁྲུགས་པར་འགྱུར། ཡི་
[054-323b4] དམ་མི་ལྡོག་པར་འགྱུར། ཡི་དམ་མི་ཟློག་པར་འགྱུར། སྟོབས་བསྐྱེད་པ་ཐོབ་པར་འགྱུར། བགྱིད་པ་ཐམས་ཅད་སངས་རྒྱས་བཅོམ་ལྡན་འདས་ཐམས་ཅད་ཀྱིས་རབ་ཏུ་བསྟོད་པར་འགྱུར་
[054-323b5] དེ་དག་འཆི་བའི་ཕྱོགས་སུ་མུན་པ་མ་མཆིས་པར་འགྱུར། བྱང་ཆུབ་སེམས་དཔའི་སྤྱོད་པ་བླ་ན་མེད་པ་སྤྱོད་པ་ན་ཞུམ་པ་མ་མཆིས་རྒོད་པ་མ་མཆིས། སྒྱིད་ལུག་པ་མ་མཆིས། སེམས་
[054-323b6] ཅན་རྣམས་ཀྱི་བསམ་པ་ལ་འཇུག་པ་ལ་དེ་དག་གི་བྱང་ཆུབ་ཐོགས་པ་མ་མཆིས་པར་འགྱུར། སེམས་ཅན་རྣམས་ཀྱི་བསམ་པ་སྒྲུབ་པ་འཚལ་བས་མཐུན་པར་ཆོས་སྟོན་པར་
[054-323b7] འགྱུར། སེམས་ཅན་རྣམས་ཀྱི་གན་དུ་མཆི་བའི་དུས་འཚལ་བ་ལ་གནས་པར་འགྱུར། སེམས་ཅན་འདུལ་བའི་ཆོ་ག་ལ་མཁས་པར་འགྱུར། སངས་རྒྱས་ཀྱི་ཐེག་པ་ལ་སེམས་ཅན་


[054-324a0] [324A] 
[054-324a1] ༄༅། །རྣམས་འཛུད་པའི་ཐབས་ལ་མཁས་པར་འགྱུར། བརྗོད་པ་ཐམས་ཅད་ལ་མ་ཆགས་པར་འགྱུར། མདོར་བསྡུས་པ་དང་རྒྱས་པ་ལ་མཁས་པས་ཉེ་བ་དང་
[054-324a2] རིང་བར་འདུ་ཤེས་པ་མ་མཆིས་པར་འགྱུར་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །
[054-324a3] འཇམ་དཔལ། ལེགས་སོ། །ལེགས་སོ། །ཁྱོད་ནི། ཐེག་པ་ཆེན་པོ་ལ་ཡང་དག་པར་ཞུགས་པ། ཐེག་པ་དཔག་ཏུ་མེད་པ་ལ་ཡང་དག་པར་ཞུགས་པ། ཐེག་པ་གྲངས་མེད། བསམ་
[054-324a4] གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་ལ་ཡང་དག་པར་ཞུགས་པ་རྣམས་དང། འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་
[054-324a5] མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ་རྣམས་དང། འཇིག་རྟེན་གྱི་ཁམས་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་
[054-324a6] བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ་རྣམས་དང། སྙིང་བརྩེ་བ། དོན་འདོད་པ། སྙིང་རྗེ་ཅན། འཇིག་རྟེན་
[054-324a7] ཐམས་ཅད་ལ་ཕན་པ་དང་བདེ་བར་རབ་ཏུ་སྦྱོར་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་[?] སྤྲས་ཁྱོད་པ་སྟེ། འཇམ་དཔལ། གང་དེ་བཞིན་གཤེགས་


[054-324b0] [324B] 
[054-324b1] དཔའ་ཆེན་པོ་དེ་དག་གི་དགེ་བའི་རྩ་བའི་སྟོབས་བསྐྱེད་པས་སྤོབས་སོ། །འཇམ་དཔལ། དེའི་ཕྱིར་ལེགས་པར་རབ་ཏུ་
[054-324b2] ཉོན་ལ་ཡིད་ལ་ཟུངས་ཤིག་དང་བཤད་དོ། །བཅོམ་ལྡན་འདས། ལེགས་སོ། །ལེགས་སོ། །ཞེས་གསོལ་ཏེ། འཇམ་དཔལ་གཞོན་ནུར་གྱུར་པ་བཅོམ་ལྡན་འདས་ཀྱི་ལྟར་ཉན་པ་དང་
[054-324b3] བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །འཇམ་དཔལ། ཤར་གྱི་ཕྱོགས་ཆ་ན་སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་
[054-324b4] ཞིང་འདས་པ་ན་འཇིག་རྟེན་གྱི་ཁམས་ཟིལ་གྱིས་མི་ནོན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་
[054-324b5] ཞེས་བྱ་བ་བཞུགས་ཏེ་འཚོ་ཞིང་གཞེས་ལ་འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་དང་ལྡན་པ། འཇིག་རྟེན་གྱི་ཁམས་མཚུངས་པ་
[054-324b6] མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་དང་ལྡན་པ། འཇིག་རྟེན་གྱི་ཁམས་གཞལ་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་
[054-324b7] ལམ་དང་ལྡན་པ། འཇིག་རྟེན་གྱི་ཁམས་བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་དང་ལྡན་ནོ། །འཇམ་དཔལ། བྱང་ཆུབ་སེམས་དཔའི་


[054-325a0] [325A] 
[054-325a1] ༄༅། །ཐེག་པ་ལ་ཡང་དག་པར་ཞུགས་པའི་རིགས་ཀྱི་བུའམ་རིགས་ཀྱི་བུ་མོ་གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[054-325a2] དོན་ཐམས་ཅད་གྲུབ་པ་དེའི་འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་ཐོས་ན། དེ་ཐམས་ཅད་ཀྱང་འཇིག་རྟེན་གྱི་ཁམས་དཔག་ཏུ་
[054-325a3] མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་རྙེད་པར་འགྱུར་རོ། །འཇིག་རྟེན་གྱི་ཁམས་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་
[054-325a4] དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་དང་ལྡན་པར་འགྱུར་རོ། །འཇམ་དཔལ། ངས་གང་གི་ཚེ་འཇིག་རྟེན་གྱི་ཁམས་མར་མེ་ཅན་གྱི་ཚོང་འདུས་ཀྱི་དབུས་སུ་
[054-325a5] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ལས་དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་ཚད་མེད་པ་
[054-325a6] ཡོངས་སུ་དག་པ་ཐོས་ནས་དེའི་ཚེ་མི་སྐྱེ་བའི་ཆོས་ལ་བཟོད་པ་ཐོབ་བོ། །གང་གི་ཚེ་ངས་མི་སྐྱེ་བའི་ཆོས་ལ་བཟོད་པ་ཐོབ་པ་དེའི་ཚེ་དེ་བཞིན་གཤེགས་པ་མར་མེ་མཛད་དེས་ང་བླ་
[054-325a7] ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏེ་ལེགས་སོ། །ལེགས་སོ། །སྐྱེས་བུ་དམ་པ་ཁྱོད་མ་འོངས་པའི་དུས་བསྐལ་པ་གྲངས་མེད་པ་ན་དེ་བཞིན་གཤེགས་


[054-325b0] [325B] 
[054-325b1] ཤཱཀྱ་ཐུབ་པ་ཞེས་བྱ་བ་འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་དང་ལྡན་ཞིང་
[054-325b2] འཇིག་རྟེན་གྱི་ཁམས་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་དང་ལྡན་པར་འགྱུར་
[054-325b3] རོ། །ཞེས་འཇམ་དཔལ། དེ་བཞིན་གཤེགས་པ་མར་མེ་མཛད་དེ་ལས་ངས་རང་གི་ལུང་བསྟན་པ་ཐོས་ནས་དགེ་བའི་རྩ་བའི་ཤུགས་ཀྱིས་ཏ་ལ་བདུན་སྲིད་ཀྱི་ནམ་མཁའ་ལ་འཕགས་ཏེ་
[054-325b4] སངས་རྒྱས་ཀྱི་མཐུས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་འཁོར་བརྒྱ་སྟོང་དུ་མས་ཡོངས་སུ་བསྐོར་ཞིང་མདུན་གྱིས་བལྟས་
[054-325b5] པ་ལ་ཆོས་སྟོན་པ་དེ་ངས་མཐོང་ངོ། །དེ་མཐོང་ནས་བར་སྣང་ལ་འདུག་བཞིན་དུ་དེ་བཞིན་གཤེགས་པ་དེ་ལ་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཡེ་ཤེས་གཟིགས་
[054-325b6] པ་དཔག་མེད་ཐོགས་པ་མེད། །བདེ་གཤེགས་མ་སྨད་འཇིག་རྟེན་མིག་ཏུ་གྱུར། །ཁྱོད་ཀྱི་ཡེ་ཤེས་ཐོགས་པ་མེད་པར་འཇུག། བདེ་གཤེགས་ཁྱོད་ཀྱིས་འཇིག་རྟེན་མ་གཟིགས་མེད། །
[054-325b7] བདེ་གཤེགས་ཁྱོད་ཀྱི་འོད་ནི་ཟིལ་མི་ནོན། །སངས་རྒྱས་ཞིང་བྱེ་བསམ་མི་ཁྱབ་པར་འགྲོ། རི་དང་བྲག་གི་རྩེ་མོ་ཐལ་བྱུང་སྟེ་།རྒྱལ་བའི་འོད་ལ་སྒྲིབ་པར་བྱེད་པ་མེད། །འབྲས་བུ་ཇི་


[054-326a0] [326A] 
[054-326a1] ༄༅། །ལྟར་ལག་མཐིལ་བཞག་པ་བཞིན། །བདེ་བར་གཤེགས་པ་སངས་རྒྱས་མཐའ་ཡས་སྟོན། །སངས་རྒྱས་ཞིང་རྣམས་སྣ་ཚོགས་རྣམ་མང་ལ། །རྒྱལ་བའི་
[054-326a2] སྲས་རྣམས་སྒྲིབ་པ་མེད་པར་འགྱུར། །འཇིག་རྟེན་མགོན་པོ་ཕྱོགས་བཅུའི་འཇིག་རྟེན་ན། །ཕུང་མེད་བྱང་ཆུབ་རབ་ཞི་རེག་འགྱུར་ཞེས་།རྒྱལ་སྲས་བསོད་ནམས་བྱས་ལ་ལུང་སྟོན་
[054-326a3] པ༑ ༑བར་སྣང་འདི་ན་དེང་འདུག་བདག་གིས་མཐོང། །ཕྱོགས་བཅུའི་འཇིག་རྟེན་བྱང་ཆུབ་སེམས་དཔའ་དག་ནམ་མཁའི་ངོས་ལ་འདུག་ཅིང་སེམས་དང་བས། །ཉོན་མོངས་རྒྱལ་
[054-326a4] བ་རྒྱལ་བ་ཡབ་ལ་བསྟོད། །བར་སྣང་འདི་ན་དེང་འདུག་བདག་གིས་མཐོང། །ཕྱོགས་བཅུའི་འཇིག་རྟེན་བྱང་ཆུབ་སེམས་དཔའ་དག་དགའ་ལྡན་གནས་ནས་དཔག་མེད་ཤི་
[054-326a5] འཕོས་ནས། །ཕྲ་བའི་བློ་རྣམས་ཐ་མའི་མངལ་འཇུག་པ། །བར་སྣང་འདི་ན་དེང་འདུག་བདག་གིས་མཐོང། །ཕྱོགས་བཅུའི་འཇིག་རྟེན་བྱང་ཆུབ་སེམས་དཔའ་དག་མ་
[054-326a6] ཡི་གཡས་ལོགས་རུམ་ན་གནས་གྱུར་ཏེ། །ལྷ་ཡིས་རབ་ཏུ་མཆོད་ཅིང་བྱུང་བ་དག། བར་སྣང་འདི་ན་དེང་འདུག་བདག་གིས་མཐོང། །ཕྱོགས་བཅུའི་འཇིག་རྟེན་བྱང་ཆུབ་
[054-326a7] སེམས་དཔའ་དག་བདུད་ཀྱི་སྡེ་དང་དཔུང་རྣམས་ཕམ་བྱས་ནས་།བྱང་ཆུབ་སེམས་དཔའ་བླ་མེད་བྱང་ཆུབ་སེམས། །བར་སྣང་འདི་ན་དེང་འདུག་བདག་གིས་མཐོང། །


[054-326b0] [326B] 
[054-326b1] །མེ་ལ་ཆུ་བཏབ་ཞི་བར་འགྱུར་བ་བཞིན། །ཡང་བྱུང་རབ་ཞི་མྱ་ངན་ཡོངས་འདའ་བ། །བར་སྣང་འདི་ན་དེང་འདུག་བདག་གིས་མཐོང་
[054-326b2] སྟོབས་བཅུ་མི་དབང་ཁྱོད་ཀྱི་གཟི་བརྗིད་ཀྱིས། །འཇིག་རྟེན་ན་ནི་སྒྲིབ་པ་གང་ཡང་མེད། །རྒྱལ་བ་ཚད་མེད་ཞིང་ཡང་དེ་བཞིན་ཏེ། །ཐོགས་པ་མེད་པར་ནམ་མཁའ་འདི་ནས་མཐོང། །
[054-326b3] ཇི་ལྟར་མི་དག་རྨི་ལམ་འདོད་སྤྱོད་དང། །སོས་ཀ་ཇི་ལྟར་སྨིག་རྒྱུ་འབྱུང་བ་དང། །ལ་ལས་ཆུ་ནང་ཟླ་བ་མཐོང་བ་བཞིན། །ཞིང་དང་སངས་རྒྱས་དེ་དག་བདག་གིས་མཐོང། །གང་ཚེ་
[054-326b4] བདག་གིས་སངས་རྒྱས་ཞིང་ཡོངས་དག་དེ་ཚེ་སྒྲིབ་པ་མེད་པའི་ཡེ་ཤེས་ཐོབ། །སྒྲིབ་པ་མེད་པའི་ཡེ་ཤེས་སྐྱེས་པའི་ཚེ། །དེ་ནི་མི་དབང་བྱང་ཆུབ་བདག་ལུང་བསྟན། །འགྲོ་བ་ཐམས་
[054-326b5] ཅད་བྲག་ཅ་འདྲ་བ་སྟེ། །སྐྱེ་བོ་མཁས་པ་དག་ལ་མི་སླུའོ། །དེ་རིང་མགོན་པོ་ཁྱོད་ཀྱི་གསུང་ཐོས་ནས། །ཆོས་ཀྱི་མིང་དང་ཡང་དག་ཉིད་ཀྱང་རྟོགས། །ང་ནི་སྒྲིབ་མེད་རྣམ་གྲོལ་སྤྱོད་པ་ན། །
[054-326b6] མཚུངས་མེད་བསམ་ཡས་སངས་རྒྱས་ཞིང་ཡང་དག་རྒྱལ་བ་ཚད་མེད་དེ་བཞིན་ཞིང་རྣམས་ན། །མི་དབང་གཟིགས་ཤིང་བཞུགས་པར་ངས་མཐོང་ངོ། །འཇམ་དཔལ། དེ་ལྟ་བས་ན། བྱང་
[054-326b7] ཆུབ་སེམས་དཔའ་སེམས་དཔའ་ཆེན་པོས་སྒྲིབ་པ་མེད་པའི་རྣམ་པར་ཐར་པ་ལ་བསླབ་པར་བྱའོ། །སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་


[054-327a0] [327A] 
[054-327a1] ༄༅། །དཔའ་ཆེན་པོ་ནི། རྣམ་པར་ཐར་པར་ཡང་མི་འཛིན། འདི་ན་རྣམ་པར་ཐར་པ་མེད་པར་ཡང་མི་འཛིན། སྒྲིབ་པར་ཡང་མི་འཛིན། འདི་ན་སྒྲིབ་པ་མེད་ཅེས་
[054-327a2] ཀྱང་མི་འཛིན། བྱང་ཆུབ་སེམས་དཔའ་མེད་པར་ཡང་མི་འཛིན། བྱང་ཆུབ་སེམས་དཔའ་འདི་ན་མེད་པར་ཡང་མི་འཛིན། སྤྱོད་པ་མེད་པར་ཡང་མི་འཛིན། སྤྱོད་པ་འདི་ནའོ། །
[054-327a3] ཞེས་ཀྱང་མི་འཛིན། སངས་རྒྱས་ཀྱི་ཞིང་མེད་པར་ཡང་མི་འཛིན་སངས་རྒྱས་ཀྱི་ཞིང་འདི་ནའོ། །ཞེས་ཀྱང་མི་འཛིན། དཔག་ཏུ་མེད་པ་མེད་པར་ཡང་མི་འཛིན། དཔག་ཏུ་མེད་པ་
[054-327a4] འདི་ནའོ། །ཞེས་ཀྱང་མི་འཛིན། གྲངས་མེད་པ་མེད་པར་ཡང་མི་འཛིན། གྲངས་མེད་པ་འདི་ནའོ། །ཞེས་ཀྱང་མི་འཛིན། བསམ་གྱིས་མི་ཁྱབ་པ་མེད་པར་ཡང་མི་འཛིན། བསམ་གྱིས་
[054-327a5] མི་ཁྱབ་པ་འདི་ནའོ། །ཞེས་ཀྱང་མི་འཛིན། མཚུངས་པ་མེད་པ་མེད་པར་ཡང་མི་འཛིན། མཚུངས་པ་མེད་པ་འདི་ནའོ། །ཞེས་ཀྱང་མི་འཛིན། གཞལ་དུ་མེད་པ་མེད་པར་ཡང་མི་
[054-327a6] འཛིན༑ གཞལ་དུ་མེད་པ་འདི་ནའོ། །ཞེས་ཀྱང་མི་འཛིན། བརྗོད་དུ་མེད་པ་མེད་པར་ཡང་མི་འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་འཛིན་ཏོ། །འཇམ་དཔལ། འདི་
[054-327a7] ལྟ་སྟེ། དཔེར་ན། མི་ཞིག་གཉིད་ཀྱིས་ལོག་པའི་རྨི་ལམ་དུ་འདོད་པའི་ཡོན་ཏན་ལྔ་ལ་ཀུན་ཏུ་སྤྱོད་པ་རྨིས་ལ་མི་དེའང་བྱིས་པའི་རང་བཞིན་ཅན་མ་ཡིན། བླུན་པའི་རང་བཞིན་


[054-327b0] [327B] 
[054-327b1] མཁས་པ། རྟོགས་པ། ཤེས་རབ་དང་ལྡན་པའི་རང་བཞིན་ཅན་ཏེ། ཉལ་བ་སད་ནས་འདོད་པའི་ཡོན་ཏན་མེད་པར་ཡང་མི་འཛིན། འདོད་པའི་ཡོན་ཏན་འདི་
[054-327b2] ནའོ༑ ༑ཞེས་ཀྱང་མི་འཛིན། འདོད་པའི་དགའ་བ་མེད་པ་ཡང་མི་འཛིན། འདོད་པའི་དགའ་བ་འདི་ནའོ། །ཞེས་ཀྱང་མི་འཛིན་པ་དེ་བཞིན་དུ། འཇམ་དཔལ། སྒྲིབ་པ་མེད་པའི་རྣམ་
[054-327b3] བར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའང་རྣམ་པར་ཐར་པ་མེད་པ་ཡང་མི་འཛིན། རྣམ་པར་ཐར་པ་འདི་ནའོ། །ཞེས་ཀྱང་མི་འཛིན་ཏོ། །དེ་བཞིན་དུ་
[054-327b4] སྦྱར་ཏེ། བརྗོད་དུ་མེད་པ་མེད་པར་ཡང་མི་འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་འཛིན་པའི་བར་དུའོ། །འཇམ་དཔལ། འདི་ལྟ་སྟེ། དཔེར་ན། སྒྱུ་མ་མཁན་ནམ་སྒྱུ་
[054-327b5] མ་མཁན་གྱི་སློབ་མ་མཁས་པས་སྐྱེ་བོ་ཕལ་པོ་ཆེའི་མདུན་དུ་སྒྱུ་མ་སྣ་ཚོགས་འདི་ལྟ་སྟེ། གླང་པོ་ཆེའི་ཚོགས་སམ། རྟའི་ཚོགས་སམ། ཤིང་རྟའི་ཚོགས་སམ། དཔུང་བུ་ཆུང་
[054-327b6] གི་ཚོགས་བསྟན་ལ། དེ་ལ་མི་བྱིས་པའི་རང་བཞིན་ཅན་མ་ཡིན་པ་བླུན་པའི་རང་བཞིན་ཅན་མ་ཡིན་པ། མཁས་པ། རྟོགས་པ། བྱེ་བྲག་ཕྱེད་པ། ཤེས་རབ་དང་ལྡན་པའི་རང་
[054-327b7] བཞིན་ཅན་དེ་དག་གིས་དེ་མཐོང་ན། གླང་པོ་ཆེའི་ཚོགས་མེད་པར་ཡང་མི་འཛིན། གླང་པོ་ཆེའི་ཚོགས་འདི་ནའོ། །ཞེས་ཀྱང་མི་འཛིན། རྟའི་ཚོགས་མེད་པ་ཡང་མི་འཛིན་


[054-328a0] [328A] 
[054-328a1] ༄༅། །རྟའི་ཚོགས་འདི་ནའོ། །ཞེས་ཀྱང་མི་འཛིན། ཤིང་རྟའི་ཚོགས་མེད་པར་ཡང་མི་འཛིན། ཤིང་རྟའི་ཚོགས་འདི་ནའོ། །ཞེས་ཀྱང་མི་འཛིན། དཔུང་བུ་ཆུང་
[054-328a2] གི་ཚོགས་མེད་པར་ཡང་མི་འཛིན། དཔུང་བུ་ཆུང་གི་ཚོགས་འདི་ནའོ་།ཞེས་ཀྱང་མི་འཛིན། སྒྱུ་མ་མེད་པར་ཡང་མི་འཛིན། སྒྱུ་མ་འདི་ནའོ། །ཞེས་ཀྱང་མི་འཛིན་པ་དེ་
[054-328a3] བཞིན་དུ་འཇམ་དཔལ། སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའང་རྣམ་པར་ཐར་པར་ཡང་མི་འཛིན། རྣམ་པར་ཐར་པ་
[054-328a4] འདི་ནའོ། །ཞེས་ཀྱང་མི་འཛིན་ཏོ། །དེ་བཞིན་དུ་སྦྱར་ཏེ། བརྗོད་དུ་མེད་པ་མེད་པར་ཡང་མི་འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་འཛིན་པའི་བར་དུའོ། །འཇམ་
[054-328a5] དཔལ། འདི་ལྟ་སྟེ། དཔེར་ན། ནམ་ཐང་ཞིང་སྤྲིན་མེད་པའི་ནམ་མཁའ་ལས་མཚོའི་ཆ་ཤིན་ཏུ་དད་པའི་ནང་དུ་ཟླ་བའི་དཀྱིལ་འཁོར་གྱི་གཟུགས་བརྙན་འབྱུང་བ་དེ་ལ་མི་གང་
[054-328a6] དག་བྱིས་པའི་རང་བཞིན་ཅན་མ་ཡིན་པ། བླུན་པའི་རང་བཞིན་ཅན་མ་ཡིན་པ། མཁས་པ། བྱེ་བྲག་ཕྱེད་པ། རྟོགས་པ། ཤེས་རབ་དང་ལྡན་པའི་རང་བཞིན་ཅན་དེ་དག་གིས་
[054-328a7] དེ་མཐོང་ན། ཟླ་བའི་དཀྱིལ་འཁོར་མེད་པར་ཡང་མི་འཛིན། ཟླ་བའི་དཀྱིལ་འཁོར་འདི་ནའོ། །ཞེས་ཀྱང་མི་འཛིན། གཟུགས་བརྙན་མེད་པར་ཡང་མི་འཛིན། གཟུགས་བརྙན་


[054-328b0] [328B] 
[054-328b1] །ཞེས་ཀྱང་མི་འཛིན་པ་དེ་བཞིན་དུ། འཇམ་དཔལ་སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའང་རྣམ་པར་ཐར་པ་མེད་
[054-328b2] པར་ཡང་མི་འཛིན། རྣམ་པར་ཐར་པ་འདི་ནའོ། །ཞེས་ཀྱང་མི་འཛིན་ཏོ། །དེ་བཞིན་དུ་སྦྱར་ཏེ། བརྗོད་དུ་མེད་པ་མེད་པར་ཡང་མི་འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་
[054-328b3] འཛིན། ཡང་དག་པར་འགྲུབ་པ་མེད་པར་ཡང་མི་འཛིན། ཡང་དག་པར་འགྲུབ་པ་འདི་ནའོ། །ཞེས་ཀྱང་མི་འཛིན་པའི་བར་དུའོ། །འཇམ་དཔལ། འདི་ལྟ་སྟེ། དཔེར་ན། སོས་
[054-328b4] ཀའི་ཟླ་བ་ཐ་མའི་ཚེ་ནམ་ཐང་ཞིང་སྤྲིན་མེད་པའི་ནམ་མཁའ་ལ་སྨིག་རྒྱུ་རྒྱུ་ཞིང་གཡོ་བ་དེ་ལ་མི་གང་དག་བྱིས་པའི་རང་བཞིན་ཅན་མ་ཡིན་པ། བླུན་པའི་རང་བཞིན་ཅན་མ་
[054-328b5] ཡིན་པ། མཁས་པ། རྟོགས་པ། བྱེ་བྲག་ཕྱེད་པ། ཤེས་རབ་ཀྱི་རང་བཞིན་ཅན་དེ་དག་གིས་དེ་མཐོང་ན། སྨིག་རྒྱུ་བ་མེད་པར་ཡང་མི་འཛིན། སྨིག་རྒྱུ་བ་འདི་ནའོ། །ཞེས་ཀྱང་
[054-328b6] མི་འཛིན། གཡོ་བ་མེད་པར་ཡང་མི་འཛིན། གཡོ་བ་འདི་ནའོ། །ཞེས་ཀྱང་མི་འཛིན་པ་དེ་བཞིན་དུ། འཇམ་དཔལ། སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་
[054-328b7] དཔའ་སེམས་དཔའ་ཆེན་པོའང་སྤྱོད་པ་མེད་པར་ཡང་མི་འཛིན། སྤྱོད་པ་འདི་ནའོ། །ཞེས་ཀྱང་མི་འཛིན། སངས་རྒྱས་ཀྱི་ཞིང་མེད་པར་ཡང་མི་འཛིན། སངས་རྒྱས་ཀྱི་ཞིང་


[054-329a0] [329A] 
[054-329a1] ༄༅། །འདི་ནའོ། །ཞེས་ཀྱང་མི་འཛིན། དཔག་ཏུ་མེད་པ་མེད་པར་ཡང་མི་འཛིན། དཔག་ཏུ་མེད་པ་འདི་ནའོ། །ཞེས་ཀྱང་མི་འཛིན་གྲངས་མེད་པ་
[054-329a2] མེད་པར་ཡང་མི་འཛིན། གྲངས་མེད་པ་འདི་ནའོ། །ཞེས་ཀྱང་མི་འཛིན། བསམ་གྱིས་མི་ཁྱབ་པ་མེད་པར་ཡང་མི་འཛིན། བསམ་གྱིས་མི་ཁྱབ་པ་འདི་ནའོ། །ཞེས་
[054-329a3] ཀྱང་མི་འཛིན། མཚུངས་པ་མེད་པ་མེད་པར་ཡང་མི་འཛིན། མཚུངས་པ་མེད་པ་འདི་ནའོ། །ཞེས་ཀྱང་མི་འཛིན། གཞལ་དུ་མེད་པ་མེད་པར་ཡང་མི་འཛིན། གཞལ་
[054-329a4] དུ་མེད་པ་འདི་ནའོ། །ཞེས་ཀྱང་མི་འཛིན་བརྗོད་དུ་མེད་པ་མེད་པར་ཡང་མི་འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་འཛིན་ཡོངས་སུ་དག་པ་མེད་པར་ཡང་
[054-329a5] མི་འཛིན། ཡོངས་སུ་དག་པ་འདི་ནའོ། །ཞེས་ཀྱང་མི་འཛིན། ཡང་དག་པར་འགྲུབ་པ་མེད་པར་ཡང་མི་འཛིན། ཡང་དག་པར་འགྲུབ་པ་འདི་ནའོ། །ཞེས་ཀྱང་མི་འཛིན་
[054-329a6] ཏོ། །འཇམ་དཔལ། འདི་ལྟ་སྟེ། དཔེར་ན། སྤྲིན་མེད་ཅིང་སྤྲིན་དང་བྲལ་ཏེ་ནམ་ཐང་བའི་ནམ་མཁའི་དཀྱིལ་ནས་སྤྲིན་བྱུང་སྟེ་ནམ་མཁའ་ཐམས་ཅད་ཡོག་པ་དེ་མཁས་
[054-329a7] པའི་རང་བཞིན་ཅན་གྱི་མིས་མཐོང་ན། སྤྲིན་གྱི་དཀྱིལ་འཁོར་མེད་པར་ཡང་མི་འཛིན། སྤྲིན་གྱི་དཀྱིལ་འཁོར་འདི་ནའོ། །ཞེས་ཀྱང་མི་འཛིན། ཀུན་ཁེབས་པ་མེད་


[054-329b0] [329B] 
[054-329b1] ཀུན་ཁེབས་པ་འདི་ནའོ། །ཞེས་ཀྱང་མི་འཛིན་པ་དེ་བཞིན་དུ། འཇམ་དཔལ། སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་
[054-329b2] སེམས་དཔའ་ཆེན་པོའང་རྣམ་པར་ཐར་པ་མེད་པར་ཡང་མི་འཛིན་རྣམ་པར་ཐར་པ་འདི་ནའོ། །ཞེས་ཀྱང་མི་འཛིན། སྒྲིབ་པ་མེད་པ་མེད་པར་ཡང་མི་འཛིན། སྒྲིབ་པ་
[054-329b3] མེད་པ་འདི་ནའོ། །ཞེས་ཀྱང་མི་འཛིན། བྱང་ཆུབ་སེམས་དཔའ་མེད་པར་ཡང་མི་འཛིན། བྱང་ཆུབ་སེམས་དཔའ་འདི་ནའོ། །ཞེས་ཀྱང་མི་འཛིན། སྤྱོད་པ་མེད་པར་
[054-329b4] ཡང་མི་འཛིན། སྤྱོད་པ་མེད་པ་འདི་ནའོ། །ཞེས་ཀྱང་མི་འཛིན་སངས་རྒྱས་ཀྱི་ཞིང་མེད་པར་ཡང་མི་འཛིན། སངས་རྒྱས་ཀྱི་ཞིང་འདི་ནའོ། །ཞེས་ཀྱང་མི་འཛིན། དཔག་ཏུ་
[054-329b5] མེད་པ་མེད་པར་ཡང་མི་འཛིན། དཔག་ཏུ་མེད་པ་འདི་ནའོ། །ཞེས་ཀྱང་མི་འཛིན། གྲངས་མེད་པ་མེད་པར་ཡང་མི་འཛིན། གྲངས་མེད་པ་འདི་ནའོ། །ཞེས་ཀྱང་མི་འཛིན་
[054-329b6] བསམ་གྱིས་མི་ཁྱབ་པ་མེད་པར་ཡང་མི་འཛིན། བསམ་གྱིས་མི་ཁྱབ་པ་འདི་ནའོ། །ཞེས་ཀྱང་མི་འཛིན། མཚུངས་པ་མེད་པ་མེད་པར་ཡང་མི་འཛིན། མཚུངས་པ་མེད་
[054-329b7] པ་འདི་ནའོ། །ཞེས་ཀྱང་མི་འཛིན། གཞལ་དུ་མེད་པ་མེད་པར་ཡང་མི་འཛིན། གཞལ་དུ་མེད་པ་འདི་ནའོ། །ཞེས་ཀྱང་མི་འཛིན། བརྗོད་དུ་མེད་པ་མེད་པར་ཡང་མི་


[054-330a0] [330A] 
[054-330a1] ༄༅། །འཛིན། བརྗོད་དུ་མེད་པ་འདི་ནའོ། །ཞེས་ཀྱང་མི་འཛིན་ཡོངས་སུ་དག་པ་མེད་པར་ཡང་མི་འཛིན། ཡོངས་སུ་དག་པ་འདི་ནའོ་།ཞེས་ཀྱང་
[054-330a2] མི་འཛིན། ཡང་དག་པར་འགྲུབ་པ་མེད་པར་ཡང་མི་འཛིན། ཡང་དག་པར་འགྲུབ་པ་འདི་ནའོ། །ཞེས་ཀྱང་མི་འཛིན་ཏོ། །འཇམ་དཔལ། སྒྲིབ་པ་མེད་པའི་རྣམ་པར་
[054-330a3] ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཅི་བདག་གི་སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་དག་པར་འགྱུར་རམ་ཞེས་སེམས་ལ་མི་བྱ་
[054-330a4] སྟེ། འོན་ཀྱང་སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་སངས་རྒྱས་ཀྱི་ཞིང་དཔག་ཏུ་མེད་པ་སྒྲིམ་མི་དགོས་
[054-330a5] པར་ཡོངས་སུ་དག་པར་འགྱུར་རོ། །སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཅི་བདག་གི་སངས་རྒྱས་ཀྱི་ཞིང་
[054-330a6] གྲངས་མེད་པ་ཡོངས་སུ་དག་པར་འགྱུར་རམ། དེ་བཞིན་དུ་སྦྱར་ཏེ་ཅི་སངས་རྒྱས་ཀྱི་ཞིང་བརྗོད་དུ་མེད་པ་ཡོངས་སུ་དག་པར་འགྱུར་རམ་སྙམ་དུ་སེམས་ལ་མི་བྱ་
[054-330a7] སྟེ། འོན་ཀྱང་སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་སངས་རྒྱས་ཀྱི་ཞིང་བརྗོད་དུ་མེད་པ་སྒྲིམ་མི་དགོས་


[054-330b0] [330B] 
[054-330b1] །འཇམ་དཔལ། འདི་ལྟ་སྟེ་དཔེར་ན། ནམ་ལངས་པའི་དུས་ཀྱི་ཚེ་ཅི་ཉི་མ་འཆར་རམ་སྙམ་དུ་སེམས་ལ་མི་བྱ་སྟེ། འོན་ཀྱང་ནམ་
[054-330b2] ལངས་པའི་དུས་ཀྱི་ཚེ་སྒྲིམ་མི་དགོས་པར་ཉི་མ་འཆར་བ་དེ་བཞིན་དུ། འཇམ་དཔལ། སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་
[054-330b3] ཆེན་པོས་ཇི་ལྟར་བདག་གི་སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་དག་པར་འགྱུར་སྙམ་དུ་སེམས་ལ་མི་བྱ་སྟེ། འོན་ཀྱང་སྒྲིབ་པ་མེད་པའི་རྣམ་པར་ཐར་པ་
[054-330b4] ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་སངས་རྒྱས་ཀྱི་ཞིང་དཔག་ཏུ་མེད་པ་ནས་བརྗོད་དུ་མེད་པའི་བར་དུ་སྒྲིམ་མི་དགོས་པར་ཡོངས་སུ་དག་པར་
[054-330b5] འགྱུར་རོ། །འཇམ་དཔལ། སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པས་དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་དཔག་ཏུ་མེད་པ་
[054-330b6] ཡོངས་སུ་དག་གོ། །སངས་རྒྱས་ཀྱི་ཞིང་གྲངས་མེད་པ་དང། བསམ་གྱིས་མི་ཁྱབ་པ་དང། མཚུངས་པ་མེད་པ་དང། གཞལ་དུ་མེད་པ་དང། བརྗོད་དུ་མེད་པ་ཡོངས་སུ་
[054-330b7] དག་གོ་དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་


[054-331a0] [331A] 
[054-331a1] ༄༅། །གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་ཇི་ཙམ་དུ་རྒྱ་ཆེར་ཡོངས་སུ་དག་པ་
[054-331a2] ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། བཅོམ་ལྡན་འདས་དེ་
[054-331a3] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་ཇི་ཙམ་དུ་རྒྱ་ཆེར་ཡོངས་སུ་དག་པ་ནི། ཚིག་གིས་
[054-331a4] གོ་བར་སླ་བ་མ་ཡིན་ནོ། །གསོལ་པ། བཅོམ་ལྡན་འདས། དཔེར་བགྱིར་རུང་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། རུང་ངོ། །འཇམ་
[054-331a5] དཔལ། འདི་ལྟ་སྟེ། དཔེར་ན། སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་གྲོང་ཁྱེར་གཅིག་ཏུ་གྱུར་པ་ལ་འདི་ལྟ་སྟེ་
[054-331a6] ཕྱེའམ་ཕྱེ་མའི་རྣམ་པ་གཞན་གྱིས་གང་བ་བཞིན་དུ་ཡུངས་ཀར་གྱིས་གང་བར་གྱུར་ཏེ། མི་ལ་ལ་ཞིག་གིས་ཡུངས་ཀར་དེ་རྡུལ་ཕྲ་རབ་ཏུ་བཏགས་ནས་ཡུངས་འབུ་རེ་
[054-331a7] རེའང་ཡུངས་འབྲུ་ཇི་སྙེད་པ་དེ་སྙེད་ཀྱི་རྡུལ་ཕྲ་རབ་ཀྱི་རྡུལ་དུ་བྱས་ལ། དེས་རྡུལ་ཕྲ་རབ་དེ་དག་ཕྲག་པ་ལ་ཐོགས་ནས་ཤར་ཕྱོགས་སུ་སོང་སྟེ། གོམ་པ་གཅིག་བོར་


[054-331b0] [331B] 
[054-331b1] འདའ་ལ། གོམ་པ་འདོར་བ་འདི་འདྲ་བ་དང་ལྡན་ཞིང། འདི་ལྟ་སྟེ་སེམས་ཀྱི་མགྱོགས་པའི་རྫུ་འཕྲུལ་ལྟ་བུའི་མགྱོགས་
[054-331b2] པ་དང་ལྡན་ཏེ། གོམ་པ་འདོར་བ་དེ་ལྟ་བུ་དང་ལྡན་པས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་སོང་ཞིང་རྡུལ་ཕྲ་རབ་ཀྱི་རྡུལ་གཅིག་བོར་ལ་དེ་ལྟ་བུའི་ཚུལ་གྱིས་ཤར་ཕྱོགས་
[054-331b3] སུ་རྡུལ་ཕྲ་རབ་ཀྱི་རྡུལ་དེ་ཐམས་ཅད་བོར་ཏེ་དེ་བཞིན་དུ་ལྷོ་དང། ནུབ་དང། བྱང་དང། ཕྱོགས་མཚམས་རྣམས་སུ་དེ་སྙེད་ཀྱི་རྡུལ་ཕྲ་རབ་ཀྱི་རྡུལ་བོར་ཞིང་དེ་བཞིན་དུ་སྟེང་
[054-331b4] དང། འོག་གི་ཕྱོགས་སུའང་རྡུལ་ཕྲ་རབ་ཀྱི་རྡུལ་དེ་སྙེད་ངོར་ན། འཇམ་དཔལ། དེ་ཇི་སྙམ་དུ་སེམས། ཡུངས་ཀར་གྱི་རྡུལ་ཕྲ་རབ་ཀྱི་རྡུལ་གང་དུ་བོར་བ་དང། མ་བོར་བའི་
[054-331b5] འཇིག་རྟེན་གྱི་ཁམས་གང་མང། གསོལ་པ། བཅོམ་ལྡན་འདས། རྡུལ་ཕྲ་རབ་ཀྱི་རྡུལ་བོར་བའི་འཇིག་རྟེན་གྱི་ཁམས་དེ་ནི། ཉུང་ལགས་ཀྱི་མ་བོར་བ་དེ་ནི། ཆེས་མང་
[054-331b6] ལགས་སོ། །བཀའ་སྩལ་པ། འཇམ་དཔལ། འཇིག་རྟེན་གྱི་ཁམས་གང་དུ་རྡུལ་ཕྲ་རབ་ཀྱི་རྡུལ་བོར་བ་དང། གང་དུ་མ་བོར་བའི་འཇིག་རྟེན་གྱི་ཁམས་དེ་དག་ཐམས་ཅད་
[054-331b7] གོང་ཁྱེར་གཅིག་ཏུ་གྱུར་ལ། འདི་ལྟ་སྟེ། ཕྱེའམ་ཕྱེ་མའི་རྣམ་པ་གཞན་གྱིས་གང་བ་བཞིན་དུ་ཡུངས་ཀར་གྱིས་གང་བ་དེ་ལ་མི་ལ་ལ་ཞིག་གིས་ཡུངས་འབྲུ་དེ་དག་བཏགས་


[054-332a0] [332A] 
[054-332a1] ༄༅། །ཏེ༑ ཡུངས་འབྲུ་རེ་རེའང་ཡུངས་འབྲུ་དེ་དག་ཇི་སྙེད་པ་དེ་སྙེད་ཀྱི་རྡུལ་ཕྲ་རབ་ཀྱི་རྡུལ་དུ་བྱས་ཏེ། དེས་རྡུལ་ཕྲ་རབ་ཀྱི་རྡུལ་དེ་དག་ཐམས་ཅད་ཕྲག་
[054-332a2] པ་ལ་ཐོགས་ནས་ཤར་ཕྱོགས་སུ་སོང་སྟེ། གོམ་པ་གཅིག་བོར་བས་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་འདའ་ཞིང། འདི་ལྟ་སྟེ། སེམས་ཀྱི་མགྱོགས་པའི་
[054-332a3] རྫུ་འཕྲུལ་ལྟ་བུའི་མགྱོགས་པ་དང་ལྡན་པ་དེ་ལྟ་བུའི་གོམ་པ་འདོར་ཞིང་དེ་ལྟ་བུའི་མགྱོགས་པས་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པར་སོང་སྟེ་རྡུལ་ཕྲ་རབ་ཀྱི་རྡུལ་
[054-332a4] གཅིག་བོར་ཞིང་དེ་ལྟ་བུའི་ཚུལ་གྱིས་ཤར་ཕྱོགས་སུ་རྡུལ་ཕྲ་རབ་དེ་ཐམས་ཅད་བོར་ལ། དེ་བཞིན་དུ་ལྷོ་ཕྱོགས་སུ་རྡུལ་ཕྲ་རབ་ཀྱི་རྡུལ་དེ་སྙེད་འདོར་ཞིང། ནུབ་
[054-332a5] དང། བྱང་དང། བྱང་ཤར་དང། ཤར་ལྷོ་དང། ལྷོ་ནུབ་དང་ནུབ་བྱང་གི་མཚམས་དང། སྟེང་དང། འོག་གི་ཕྱོགས་དང། ཕྱོགས་མཚམས་སུ་རྡུལ་ཕྲ་རབ་དེ་
[054-332a6] སྙེད་བོར་ན། འཇམ་དཔལ། དེ་ཇི་སྙམ་དུ་སེམས། གང་དུ་རྡུལ་ཕྲ་རབ་དེ་དག་བོར་བ་དང། གང་དུ་མ་བོར་བའི་འཇིག་རྟེན་གྱི་ཁམས་གང་མང། གསོལ་པ། བཅོམ་
[054-332a7] ལྡན་འདས། གང་དུ་རྡུལ་ཕྲ་རབ་དེ་དག་བོར་བ་ནི། ཉུང་ལགས་ཀྱི། མ་བོར་བའི་འཇིག་རྟེན་གྱི་ཁམས་དེ་ནི། ཆེས་མང་ལགས་སོ་།བཀའ་སྩལ་པ། འཇམ་


[054-332b0] [332B] 
[054-332b1] འཇིག་རྟེན་གྱི་ཁམས་གང་དུ་རྡུལ་ཕྲ་རབ་བོར་བ་དང། གང་དུ་མ་བོར་བ་དེ་དག་ཐམས་ཅད་གྲོང་ཁྱེར་གཅིག་ཏུ་གྱུར་ལ། འདི་ལྟ་སྟེ། ཕྱེའམ་ཕྱེ་མའི་རྣམ་པ་གཞན་གྱིས་
[054-332b2] གང་བ་བཞིན་དུ་ཡུངས་ཀར་གྱིས་གང་ལ། མི་ལ་ལ་ཞིག་གིས་ཡུངས་འབྲུ་དེ་དག་བཏགས་ནས་ཡུངས་འབྲུ་རེ་རེའང་ཡུངས་འབྲུ་དེ་དག་ཇི་སྙེད་པ་དེ་སྙེད་ཀྱི་རྡུལ་ཕྲ་རབ་ཀྱི་རྡུལ་
[054-332b3] དུ་བྱས་ཏེ། དེས་རྡུལ་ཕྲ་རབ་དེ་ཐམས་ཅད་ཕྲག་པ་ལ་ཐོགས་ནས་ཤར་ཕྱོགས་སུ་སོང་སྟེ་གོམ་པ་གཅིག་བོར་བས་འཇིག་རྟེན་གྱི་ཁམས་གངྒའའི་ཀླུང་གི་བྱེ་མ་སྙེད་འདའ་ཞིང་འདི་
[054-332b4] ལྟ་སྟེ། སེམས་ཀྱི་མགྱོགས་པའི་རྫུ་འཕྲུལ་ལྟ་བུའི་མགྱོགས་པ་དང་ལྡན་ཏེ། གོམ་པ་དེ་ལྟ་བུར་འདོར་བ་དང། དེ་ལྟ་བུའི་མགྱོགས་པ་དང་ལྡན་པས་གངྒཱའི་ཀླུང་གི་བྱེ་མ་སྙེད་
[054-332b5] ཀྱི་བསྐལ་པར་སོང་སྟེ་རྡུལ་ཕྲ་རབ་གཅིག་བོར་ལ། དེ་ལྟ་བུའི་ཚུལ་གྱིས་ཤར་ཕྱོགས་སུ་རྡུལ་ཕྲ་རབ་དེ་ཐམས་ཅད་བོར་ལ། དེ་བཞིན་དུ་ལྷོ་ཕྱོགས་སུ་རྡུལ་ཕྲ་རབ་དེ་སྙེད་བོར་
[054-332b6] ཞིང། ནུབ་དང། བྱང་དང། བྱང་ཤར་དང། ཤར་ལྷོ་དང། ལྷོ་ནུབ་དང། ནུབ་བྱང་གི་མཚམས་དང། སྟེང་དང། འོག་གི་ཕྱོགས་དང། ཕྱོགས་མཚམས་རེ་རེར་ཡང་རྡུལ་ཕྲ་
[054-332b7] རབ་དེ་སྙེད་བོར་ན། འཇམ་དཔལ། དེ་ཇི་སྙམ་དུ་སེམས། གང་དུ་རྡུལ་ཕྲ་རབ་དེ་བོར་བ་དང། གང་དུ་མ་བོར་བའི་འཇིག་རྟེན་གྱི་ཁམས་དེ་དག་གང་མང། གསོལ་པ། བཅོམ་


[054-333a0] [333A] 
[054-333a1] ༄༅། །ལྡན་འདས། གང་དུ་རྡུལ་ཕྲ་རབ་བོར་བ་ནི། ཉུང་ལགས་ཀྱི། མ་བོར་བ་དེ་ནི། ཆེས་མང་ལགས་སོ། །བཀའ་སྩལ་པ། འཇམ་དཔལ། འཇིག་རྟེན་གྱི་
[054-333a2] ཁམས་གང་དུ་རྡུལ་ཕྲ་རབ་མ་བོར་བ་དང། གང་དུ་བོར་བ་དེ་དག་ཐམས་ཅད་གྲོང་ཁྱེར་གཅིག་ཏུ་གྱུར་ནས་ཡུངས་ཀར་གྱིས་གང་བ་ནི་ཇི་ལྟར་སྔར་དཔེ་བསྟན་པ་དེ་བཞིན་
[054-333a3] དུ་རྒྱས་པར་བྱས་ཏེ་སྟོང་ཕྲག་སུམ་ཅུར་བསྒྱུར་བ། འཇམ་དཔལ། དེ་ཐམས་ཅད་ཀྱི་ཐ་མའི་རྡུལ་ཕྲ་རབ་ཀྱི་ཕུང་པོ་བཞག་པ་དེ་སྙེད་ཀྱི་འཇིག་རྟེན་གྱི་ཁམས་རབ་འབྱམས་
[054-333a4] ཀྱི་རྒྱ་ཇི་ཙམ་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པའི་བྱང་ཆུབ་ཀྱི་ཤིང་གི་རྒྱའང་དེ་ཙམ་མོ། །བྱང་ཆུབ་
[054-333a5] ཀྱི་ཤིང་དེ་ནི། རིན་པོ་ཆེ་སྣ་བདུན་ཏེ། འབྲས་བུ་ནི། ཡིད་བཞིན་གྱི་ནོར་བུའོ། །བྱང་ཆུབ་ཀྱི་ཤིང་དེའི་ཡལ་ག་ནི། ཐ་མའི་རྡུལ་ཕྲ་རབ་ཀྱི་རྡུལ་སྙེད་ཡོད་དོ། །ཡལ་ག་གཅིག་
[054-333a6] ཅིང་ཡང་ཐ་མའི་རྡུལ་ཕྲ་རབ་ཀྱི་རྡུལ་སྙེད་ཀྱི་ཡལ་ག་ཕྲེའུ་ཡོད་དེ། ཡལ་ག་ཕྲེའུ་གཅིག་ཅིང་ཡང་ཐ་མའི་རྡུལ་ཕྲ་རབ་ཀྱི་རྡུལ་སྙེད་ཀྱི་འབྲས་བུ་ཡོད་དོ། །འབྲས་བུ་རེ་རེ་ལའང་
[054-333a7] ཆ་ཤས་ནི། དཔག་ཏུ་མེད་དོ། །འཇམ་དཔལ། བྱང་ཆུབ་ཀྱི་ཤིང་དེ་ནི། དེ་བཞིན་གཤེགས་པ་དོན་ཐམས་ཅད་གྲུབ་པའི་ལེགས་པར་སྤྱད་པའི་འབྲས་བུར་གྲུབ་པ་སྟེ། དེ་


[054-333b0] [333B] 
[054-333b1] མིག་ཡོངས་སུ་མ་སྦྱངས་པའི་སེམས་ཅན་རྣམས་ཀྱི་མིག་ལམ་དུ་སྣང་བར་མི་འགྱུར་རོ། །འཇམ་དཔལ། འདི་ལྟ་སྟེ། དཔེར་ན། བར་སྣང་གི་གནོད་སྦྱིན་རྣམས་ཀྱི་གཞལ་
[054-333b2] མེད་ཁང་དག་མི་རྣམས་ཀྱི་མིག་ལམ་དུ་སྣང་བར་མི་འགྱུར་བ་དེ་བཞིན་དུ་བྱང་ཆུབ་ཀྱི་ཤིང་དེའང་མིག་ཡོངས་སུ་མ་སྦྱངས་པའི་སེམས་ཅན་རྣམས་ཀྱི་མིག་ལམ་དུ་སྣང་བར་མི་འགྱུར་
[054-333b3] རོ༑ ༑འཇམ་དཔལ། བྱང་ཆུབ་ཀྱི་ཤིང་དེ་ལ་སེམས་ཅན་རྣམས་མི་ཐོགས་པར་འགྲོ་སྟེ། འཇམ་དཔལ། འདི་ལྟ་སྟེ། དཔེར་ན། བར་སྣང་གི་གནོད་སྦྱིན་དག་གི་གཞན་མེད་ཁང་རྣམས་ལ་མི་
[054-333b4] ཐོགས་པར་འགྲོ་བ་དེ་བཞིན་དུ། འཇམ་དཔལ། བྱང་ཆུབ་ཀྱི་ཤིང་དེ་ལ་སེམས་ཅན་རྣམས་མི་ཐོགས་པར་འགྲོ་སྟེ། བྱང་ཆུབ་ཀྱི་ཤིང་དེའང་ཡོངས་སུ་དག་པའི་ལས་དང་ལྡན་པའི་སེམས་
[054-333b5] ཅན་རྣམས་ཀྱི་ལས་ཀྱི་རྣམ་པར་སྨིན་པས་ཡོངས་སུ་གྲུབ་པའི་ཕྱིར་རོ། །འཇམ་དཔལ། ཡང་དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་འཇིག་རྟེན་གྱི་ཁམས་ནི། ཤར་ཕྱོགས་
[054-333b6] སུའང་ཐ་མའི་རྡུལ་ཕྲ་རབ་ཀྱི་རྡུལ་ཇི་སྙེད་པ་དེ་སྙེད་ཡོངས་སུ་དག་གོ་ལྷོར་ཡང་དེ་སྙེད། ནུབ་ཏུའང་དེ་སྙེད། བྱང་ཏུའང་དེ་སྙེད། ཤར་ལྷོར་ཡང་དེ་སྙེད། ལྷོ་ནུབ་ཏུའང་དེ་སྙེད། ནུབ་
[054-333b7] བྱང་དུའང་དེ་སྙེད། བྱང་ཤར་དུའང་དེ་སྙེད། སྟེང་དང་འོག་གི་ཕྱོགས་སུའང་དེ་སྙེད་ཀྱི་འཇིག་རྟེན་གྱི་ཁམས་ཡོངས་སུ་དག་སྟེ། སངས་རྒྱས་ཀྱི་ཞིང་དེ་དེ་ཙམ་དུ་རྒྱ་ཆེར་ཡོངས་སུ་དག་


[054-334a0] [334A] 
[054-334a1] ༄༅། །གོ་སྒྲིབ་པ་མེད་པའི་རྣམ་པར་ཐར་པ་ལ་བརྟེན་ན་དེའི་བརྒྱར་བགྲངས་པ་སྙེད་དུ་རང་གི་སངས་རྒྱས་ཀྱི་ཞིང་ཡོངས་སུ་དག་གོ་འཇམ་དཔལ། བྱང་ཆུབ་ཀྱི་ཤིང་
[054-334a2] དེའི་འབྲས་བུ་འབྱུང་བ་དང། སྐྱེ་བ་དང། རྒྱས་པ་དང། འགས་པ་རྒྱུན་མི་འཆད་ཅིང་བར་སྐབས་མེད་དེ། འཇམ་དཔལ། འདི་ལྟ་སྟེ་དཔེར་ན། བྱིས་པ་ལྔ་བརྒྱ་ཙམ་རྩེ་ན་ཁ་ཅིག་
[054-334a3] འགྲེང། ཁ་ཅིག་འདུག་པའི་རྒྱུན་མི་འཆད་ཅིང་བར་སྐབས་མེད་པ་དེ་བཞིན་དུ། འཇམ་དཔལ། བྱང་ཆུབ་ཀྱི་ཤིང་དེའི་འབྲས་བུ་འབྱུང་བ་དང། སྐྱེ་བ་དང། སྨིན་པ་དང། འགས་
[054-334a4] པའང་རྒྱུན་མི་འཆད་ཅིང་བར་སྐབས་མེད་དོ། །འཇམ་དཔལ། འདི་ལྟ་སྟེ། དཔེར་ན། ཆར་གྱི་འབྲུ་རགས་པ་འབབ་པའི་ཚེ་ཆུ་ལ་ཆུའི་ཆུ་བུར་ཁ་ཅིག་འབྱུང། ཁ་ཅིག་འཇིག་པ་རྒྱུན་མི་
[054-334a5] འཆད་ཅིང་བར་སྐབས་མེད་པ་དེ་བཞིན་དུ་འབྲས་བུ་དེ་དག་འབྱུང་བ་དང། སྐྱེ་བ་དང། རྒྱས་པ་དང། འགས་པའང་རྒྱུན་མི་འཆད་ཅིང་བར་སྐབས་མེད་དེ། འབྲས་བུ་འགས་པ་
[054-334a6] དེའི་ཆ་ཤས་གཅིག་ལས་ཀྱང་གངྒཱའི་ཀླུང་གི་བྱེ་མ་སྙེད་ཀྱི་བྱང་ཆུབ་སེམས་དཔའ་འབྱུང་སྟེ། མཚན་སུམ་ཅུ་རྩ་གཉིས་དང་ལྡན་པ། ལུས་དཔེ་བྱད་བཟང་པོ་བརྒྱད་ཅུས་བརྒྱན་
[054-334a7] པ། སྲེད་མེད་ཀྱི་བུ་ལྟར་ལུས་མཁྲེགས་པ། སྲིད་པ་ཐ་མ་པར་གྱུར་པའི་སེམས་ཅན་འཇིག་རྟེན་གྱི་ཁམས་བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པར་ཡོངས་སུ་


[054-334b0] [334B] 
[054-334b1] དེ་དག་ཐམས་ཅད་ཀྱིས་ཀྱང་དེ་ཙམ་དུ་རྒྱ་ཆེར་སངས་རྒྱས་ཀྱི་ཞིང་ཡོངས་སུ་དག་པར་སྦྱངས་ཏེ། དེ་དག་དེ་ནས་བྱུང་ནས་དེ་བཞིན་གཤེགས་
[054-334b2] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་དེའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་པའི་བྱང་
[054-334b3] ཆུབ་སེམས་དཔའ་དེ་དག་ལ་དེ་བཞིན་གཤེགས་པ་དོན་ཐམས་ཅད་གྲུབ་པས་རང་གི་སངས་རྒྱས་ཀྱི་ཞིང་ཡོངས་སུ་དག་པ་འཆད་དེ། དུས་གསུམ་མཉམ་པ་ཉིད་ཀྱང་སྟོན་ཏོ། །དེ་
[054-334b4] དག་ཀྱང་སངས་རྒྱས་ཀྱི་ཞིང་ཡོངས་སུ་དག་པ་ཉན་ཅིང་ཀུན་འཛིན་ཏེ། ཐོས་མ་ཐག་ཏུ་མངོན་པར་ཤེས་པ་ལྔ་ཐོབ་པ། །མངོན་པར་ཤེས་པ་ཐོབ་མ་ཐག་ཏུ་དེ་བཞིན་གཤེགས་པ་
[054-334b5] དོན་ཐམས་ཅད་གྲུབ་པ་དེའི་ཞབས་ལ་མགོ་བོས་ཕྱག་བཙལ་ཏེ། དེ་བཞིན་གཤེགས་པ་དེ་ལ་ལན་གསུམ་བསྐོར་བ་བྱས་ནས་འདོང་ངོ། །དེ་དག་རྫུ་འཕྲུལ་གྱི་སྟོབས་ཀྱིས་རང་
[054-334b6] རང་གི་སངས་རྒྱས་ཀྱི་ཞིང་དུ་སོང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ་།འཇམ་དཔལ། དེ་བཞིན་གཤེགས་པ་དོན་ཐམས་
[054-334b7] ཅད་གྲུབ་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བྱང་ཆུབ་སེམས་དཔའི་ཏིང་ངེ་འཛིན་གསུམ་བསྒོམས་ཏེ་རབ་ཏུ་གོམས་པར་བྱས། ལམ་དུ་བྱས། རྟེན་དུ་བྱས་


[054-335a0] [335A] 
[054-335a1] ༄༅། །རུས་ཤིང་བཞིན་དུ་བྱས། རབ་ཏུ་རྟོགས་པར་བྱས་ཤིང་ལེགས་པར་བརྩམས་སོ། །ཏིང་ངེ་འཛིན་གསུམ་གད་ཞེ་ན། བྱང་ཆུབ་སེམས་དཔའི་ཏིང་ངེ་འཛིན་
[054-335a2] ཤུགས་ལྡན་ཞེས་བྱ་བ་དང། བྱང་ཆུབ་སེམས་དཔའི་ཏིང་ངེ་འཛིན་ཞི་གནས་ཞེས་བྱ་བ་དང། བྱང་ཆུབ་སེམས་དཔའི་ཏིང་ངེ་འཛིན་ཆོས་ཐམས་ཅད་ལ་དབང་བྱེད་པ་ཞེས་བྱའོ།།
[054-335a3] འཇམ་དཔལ། སྔོན་བྱུང་བ་འདས་པའི་དུས་བསྐལ་པ་དཔག་ཏུ་མེད་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་བརྗོད་དུ་མེད་པ་དེའི་ཕ་རོལ་
[054-335a4] གྱིའང་ཆེས་ཕ་རོལ་ན་མེ་ཏོག་གི་ཚོགས་ཞེས་བྱ་བའི་བསྐལ་པ་བྱུང་སྟེ། མེ་ཏོག་གི་ཚོགས་ཀྱི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[054-335a5] པའི་སངས་རྒྱས་རིགས་པ་དང་ཞབས་སུ་ལྡན་པ། བདེ་བར་གཤེགས་པ། འཇིགས་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་
[054-335a6] སངས་རྒྱས་བཅོམ་ལྡན་འདས་དཀོན་མཆོག་དམ་པ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཀོན་
[054-335a7] མཆོག་དམ་པ་དེ་ལ་ཉན་ཐོས་ཐོག་མར་འདུས་པ་ནི། ཉན་ཐོས་ཁྲག་ཁྲིག་ཕྲག་བརྒྱད་ཅུ་ཡོད་དེ། དགྲ་བཅོམ་པ་ཟག་པ་ཟད་པ། ཉོན་མོངས་པ་མེད་པ། དབང་དང་ལྡན་པ་


[054-335b0] [335B] 
[054-335b1] ཤེས་རབ་ཤིན་ཏུ་རྣམ་པར་གྲོལ་བ། ཅང་ཤེས་པ། གླང་པོ་ཆེན་པོ། བྱ་བ་བྱས་པ། བྱེད་པ་བྱས་པ། ཁུར་བོར་བ། བདག་གི་དོན་རྗེས་སུ་ཐོབ་པ་
[054-335b2] སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ་ཤ་སྟག་གོ། །བྱང་ཆུབ་སེམས་དཔའ་འདུས་པ་ནི། དེའི་ཉིས་འགྱུར་ཡོད་དེ་
[054-335b3] ཐམས་ཅད་ཀྱང་འཇིག་རྟེན་གྱི་ཁམས་དཔག་ཏུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་གྲངས་
[054-335b4] མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ། འཇིག་རྟེན་གྱི་ཁམས་བསམ་གྱིས་མི་ཁྱབ་པ་དང། མཚུངས་པ་མེད་པ་
[054-335b5] དང། གཞལ་དུ་མེད་པ་དང། བརྗོད་དུ་མེད་པའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པའི་སྨོན་ལམ་ལ་ཡང་དག་པར་ཞུགས་པ་ཤ་སྟག་གོ། །ཡང་ཉན་ཐོས་
[054-335b6] འདུས་པ་གཉིས་པ་ལ་ནི། ཉན་ཐོས་ཁྲག་ཁྲིག་ཡོད་དོ། །བྱང་ཆུབ་སེམས་དཔའ་འདུས་པ་ནི། དེའི་ཉིས་འགྱུར་ཡོད་དོ། །ཉན་ཐོས་འདུས་པ་གསུམ་པ་ལ་ནི། ཉན་ཐོས་ཁྲག་
[054-335b7] ཁྲིག་ཕྲག་བརྒྱ་ཡོང་དེ། ཐམས་ཅད་ཀྱང་དགྲ་བཅོམ་པ། ཉོན་མོངས་པ་མེད་པ། དབང་དང་ལྡན་པར་གྱུར་པ་ནས་སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་


[054-336a0] [336A] 
[054-336a1] ༄༅། །པའི་བར་དུའོ། །བྱང་ཆུབ་སེམས་དཔའ་འདུས་པ་ནི། དེའི་ཉིས་འགྱུར་ཡོད་དོ། །ཉིན་རེ་ཞིང་ཆོས་སྟོན་པ་ཐམས་ཅད་ལ་ཉན་ཐོས་འདུས་པ་དང། བྱང་ཆུབ་
[054-336a2] སེམས་དཔའ་འདུས་པ་རྣམས་ཀྱིས་མཉམ་དུ་དེ་བཞིན་གཤེགས་པ་དེས་ཆོས་བསྟན་པ་ཀུན་ཤེས་སོ། །འཇམ་དཔལ། དེ་བཞིན་གཤེགས་པ་དཀོན་མཆོག་དམ་པ་དེའི་ཉན་
[054-336a3] ཐོས་འདུས་པ་ནི། རྩིས་མཁན་ནམ་རྩིས་མཁན་གྱི་སློབ་མ་མཁས་པས་བསྐལ་པའམ། བསྐལ་པ་བྲྒྱའམ། བསྐལ་པ་སྟོང་ངམ། བསྐལ་པ་སྟོང་ཕྲག་བྲྒྱའམ། བསྐལ་
[054-336a4] པ་བྱེ་བའམ། བསྐལ་པ་ཁྲག་ཁྲིག་གམ། བསྐལ་པ་གཏམས་སམ་།བསྐལ་པ་དཀྲིགས་སམ། བསྐལ་པ་འགྱུར་ཡས་ཀྱི་བར་དུའང་ཉན་ཐོས་འདུས་པ་འདི་སྙེད་ཅེའམ་
[054-336a5] ཉན་ཐོས་འདུས་པ་བརྒྱ་ཕྲག་འདི་སྙེད་ཅེའམ། ཉན་ཐོས་འདུས་པ་སྟོང་ཕྲག་འདི་སྙེད་ཅེའམ། ཉན་ཐོས་འདུས་པ་བརྒྱ་སྟོང་ཕྲག་འདི་སྙེད་ཅེའམ། ཉན་ཐོས་འདུས་པ་བྱེ་བ་
[054-336a6] ཕྲག་འདི་སྙེད་ཅེའམ། ཉན་ཐོས་འདུས་པ་ཁྲག་ཁྲིག་ཕྲག་འདི་སྙེད་ཅེའམ། ཉན་ཐོས་འདུས་པ་གཏམས་ཕྲག་འདི་སྙེད་ཅེའམ། ཉན་ཐོས་འདུས་པ་དཀྲིགས་ཕྲག་འདི་སྙེད་
[054-336a7] ཅེའམ། ཉན་ཐོས་འདུས་པ་ཁྱད་ཕྱིན་ཕྲག་འདི་སྙེད་ཅེའམ། ཉན་ཐོས་འདུས་པ་འགྱུར་ཡས་ཕྲག་འདི་སྙེད་ཡོད་ཅེས་བརྩི་བར་མི་ནུས་སོ། །འཇམ་དཔལ། འདི་ལྟ་སྟེ་


[054-336b0] [336B] 
[054-336b1] སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སྐར་མའི་གཟུགས་ལ་སྐར་མའི་གཟུགས་འདི་སྙེད་ཅེའམ། སྐར་མའི་གཟུགས་བརྒྱ་ཕྲག་འདི་སྙེད་ཅེའམ། སྐར་
[054-336b2] མའི་གཟུགས་སྟོང་ཕྲག་འདི་སྙེད་ཅེའམ། སྐར་མའི་གཟུགས་བརྒྱ་སྟོང་ཕྲག་འདི་སྙེད་ཅེའམ། བྱེ་བ་ཕྲག་འདི་སྙེད་ཅེའམ། ཁྲག་ཁྲིག་ཕྲག་འདི་སྙེད་ཅེའམ། གཏམས་ཕྲག་
[054-336b3] འདི་སྙེད་ཅེའམ། དཀྲིགས་ཕྲག་འདི་སྙེད་ཅེའམ། འགྱུར་ཡས་ཕྲག་འདི་སྙེད་ཡོད་ཅེས་རྩིས་མཁན་ནམ། རྩིས་མཁན་གྱི་སློབ་མ་མཁས་པས་ཀྱང་བགྲང་བར་མི་ནུས་ཏེ། འོན་
[054-336b4] ཀྱང་སྐར་མའི་གཟུགས་དཔག་ཏུ་མེད་པའི་གྲངས་སུ་འགྲོ་བ་དེ་བཞིན་དུ། འཇམ་དཔལ། ཉན་ཐོས་འདུས་པ་དེ་རྣམས་ཀྱི་མཐའ་ཡང་རྟོགས་པར་མི་ནུས་སོ། །འཇམ་དཔལ་
[054-336b5] དེའི་དུས་ན་རྒྱལ་པོ་བདེ་གནས་བློ་གྲོས་ཞེས་བྱ་བ་ཆོས་དང་ལྡན་པ། ཆོས་ཀྱི་རྒྱལ་པོ་ཞིག་ཡོད་པ་དེ་སངས་རྒྱས་ཀྱི་ཞིང་དེ་ཐམས་ཅད་ལ་དབང་ཞིང་བདག་པོ་བྱེད་དེ། ལས་ཀྱི་
[054-336b6] རྣམ་པར་སྨིན་པ་ལས་བྱུང་བའི་རྫུ་འཕྲུལ་ཐོབ་པ་དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཀོན་མཆོག་དམ་པ་དེ་ཉན་ཐོས་དང། བྱང་
[054-336b7] ཆུབ་སེམས་དཔའི་དགེ་འདུན་དུ་བཅས་པ་ལ་ལོ་བྱེ་བ་ཁྲག་ཁྲིག་དྲུག་ཅུའི་བར་དུ་རོ་སྣ་བརྒྱ་བའི་ཞལ་ཟས་སྦྱར་ཏེ་རིམ་གྲོ་བྱས་སོ་།ཡུལ་ཀ་ཤི་པའི་ན་བཟའ་གསོལ་ཞིང་ཡོ་བྱད་


[054-337a0] [337A] 
[054-337a1] ༄༅། །ཐམས་ཅད་ཀྱང་སྦྱར་ཏེ། འདི་ལྟར་ཆོས་གོས་དང། བསོད་སྙོམས་དང། མལ་ཆ་དང། ན་བའི་གསོས་སྨན་དང། ཡོ་བྱད་ཀྱིས་རྩ་བའི་རིམ་གྲོ་བྱས་
[054-337a2] སོ༑ ༑དེས་དེ་བཞིན་གཤེགས་པ་ཉན་ཐོས་ཀྱི་དགེ་འདུན་དང་བཅས་པ་དེ་ལ་རོ་སྣ་བརྒྱ་བའི་ཟས་ཀྱི་རིམ་གྲོ་བྱས་པས་དགེ་བའི་རྩ་བ་རྒྱ་ཆེ་ཞིང་དཔག་ཏུ་མེད་པ་མངོན་
[054-337a3] པར་འདུས་བྱས་སོ། །དགེ་བའི་རྩ་བ་རྒྱ་ཆེ་ཞིང་དཔག་ཏུ་མེད་པ་མངོན་པར་འདུས་བྱས་པས་དགེ་བའི་རྩ་བའི་ཤུགས་རྒྱ་ཆེ་ཞིང་དཔག་ཏུ་མེད་པ་བསྐྱེད་དོ། །དགེ་བའི་རྩ་
[054-337a4] བ་རྒྱ་ཆེ་ཞིང་གྲངས་མེད་པ་མངོན་པར་འདུས་བྱས་སོ། །དགེ་བའི་བའི་རྩ་བ་རྒྱ་ཆེ་ཞིང་གྲངས་མེད་པ་མངོན་པར་འདུས་བྱས་ནས་དགེ་བའི་རྩ་བ་ཤུགས་རྒྱ་ཆེ་ཞིང་གྲངས་མེད་
[054-337a5] པ་བསྐྱེད་པར་གྱུར་ཏོ། །སྦྱིན་པའི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པའི་ཡང་བརྗོད་དུ་
[054-337a6] མེད་པ་མངོན་པར་འདུས་བྱས་ནས་སྦྱིན་པའི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་རྒྱ་ཆེ་ཞིང་བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་
[054-337a7] དུ་མེད་པ་བསྐྱེད་པར་གྱུར་ཏོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་དཔག་ཏུ་མེད་པ་རྒྱ་ཆེན་པོ་མངོན་པར་འདུས་བྱས་ཏེ། ཚུལ་ཁྲིམས་ཀྱི་ཕ་རོལ་


[054-337b0] [337B] 
[054-337b1] རྒྱ་ཆེན་པོ་མངོན་པར་འདུས་བྱས་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་དཔག་ཏུ་མེད་པ་རྒྱ་
[054-337b2] ཆེན་པོ་བསྐྱེད་དོ། །དེ་བཞིན་དུ་སྦྱར་ཏེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་
[054-337b3] དུ་མེད་ཅིང་རྒྱ་ཆེར་མངོན་པར་འདུས་བྱས་སོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་གྲངས་མེད་པ་ནས་བརྗོད་དུ་མེད་ཅིང་རྒྱ་ཆེ་བའི་བར་དུ་མངོན་པར་འདུས་
[054-337b4] བྱས་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་རྒྱ་ཆེ་ཞིང་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་
[054-337b5] པ་བསྐྱེད་དོ། །བཟོད་པའི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་རྒྱ་ཆེ་ཞིང་གྲངས་མེད། དཔག་ཏུ་མེད་པ་མངོན་པར་འདུས་བྱས་ཏེ། ཇི་ལྟར་སྦྱིན་པའི་ཕ་རོལ་ཏུ་ཕྱིན་པ་
[054-337b6] དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མངོན་པར་འདུས་བྱས་པ་དེ་བཞིན་དུ་བཟོད་པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་གྱི་ཕ་རོལ་
[054-337b7] ཏུ་ཕྱིན་པའང་རྒྱས་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་རྒྱ་ཆེ་ཞིང་དཔག་ཏུ་མེད་པ་མངོན་པར་འདུས་བྱས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་དང་


[054-338a0] [338A] 
[054-338a1] ༄༅། །ལྡན་པའི་དགེ་བའི་རྩ་བ་རྒྱ་ཆེ་ཞིང་དཔག་ཏུ་མེད་པ་མངོན་པར་འདུས་བྱས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་རྒྱ་ཆེ་
[054-338a2] ཞིང་དཔག་ཏུ་མེད་པ་བསྐྱེད་དོ། །དེ་བཞིན་དུ་སྦྱར་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པ་རྒྱ་ཆེ་བ་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་
[054-338a3] མེད༑ བརྗོད་དུ་མེད་པ་མངོན་པར་འདུས་བྱས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་བརྗོད་དུ་མེད་པའི་བར་དུ་མངོན་པར་འདུས་བྱས་ནས་ཤེས་རབ་ཀྱི་
[054-338a4] ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་གྲངས་མེད། །བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་བརྗོད་དུ་མེད་པ་བསྐྱེད་དོ། །འཇམ་དཔལ། རྒྱལ་པོ་
[054-338a5] བདེ་གནས་བློ་གྲོས་ཀྱིས་དེ་ལྟ་བུར་ཕ་རོལ་ཏུ་ཕྱིན་པ་དྲུག་དང་ལྡན་པའི་དགེ་བའི་རྩ་བ་རྣམས་བསྐྱེད་ནས་དགའ་བ་དང། དབང་བ་དང། མཆོག་ཏུ་དགའ་བ་མང་བས་ཏ་ལ་བདུན་
[054-338a6] སྲིད་དུ་ནམ་མཁའ་ལ་འཕགས་ནས་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་དམ་པ་དེ་ལ་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་འདི་དག་
[054-338a7] གིས་[?] མངོན་པར་བསྟོད་དོ། །སྟོབས་བཅུ་ཤེས་རབ་མཐའ་ཡས་པ། །ཆུ་བོ་བཞི་རྒལ་མིའི་སེངྒེ། །ཁྱོད་ལ་ཕུལ་པ་དཔག་མེད་འགྱུར་།སྦྱིན་པ་དེ་ཡང་ཟིལ་མི་ནོན། །


[054-338b0] [338B] 
[054-338b1] །རྡོ་དང་བོང་བ་གྱོ་མོ་མེད། །ཀུན་སྤྱངས་རབ་ཏུ་རྨོས་པས་ན། །མི་མཉམ་མེད་ཕྱོགས་རྩྭ་མེད་པར། །ཇི་ལྟར་ས་བོན་བཏབ་ནས་སུ། །རྨེད་པའི་མི་
[054-338b2] དེ་འདིར་ཉལ་ཡང། །དུས་སུ་རྩ་བ་བརྟན་པར་ཟུག་མྱུ་གུ་སྔོན་པོར་འབྱུང་བར་བྱེད། །ཀླུ་ཡི་ས་ལ་ཆུས་བཏབ་པས། །ལོ་མ་སྡོང་བུ་རྣམས་ཀྱང་འབྱུང། །དུས་ཚིགས་འདུས་ཀྱི་རིམ་
[054-338b3] བཞིན་དུ། །ངེས་པར་འབྲས་བུ་སྨིན་པར་འགྱུར། །དེ་བཞིན་འདོད་ཆགས་ཞེ་སྡང་བཅོམ། །གཏི་མུག་བྲལ་བ་ངེས་པའི་བློས། །མ་སྨད་ཡོན་ཏན་ཞིང་ཁྱོད་ལ། །ཤེས་རབ་གཤོལ་གྱིས་
[054-338b4] རྨོས་པ་ནི། །ས་བོན་ཉུང་ངུ་བཏབ་ན་ཡང། །དེ་བཞིན་སྦྱིན་བདག་མི་བརྩོན་ཀྱང། །ཕ་རོལ་ཕྱིན་པ་ཡོངས་རྫོགས་ཤིང། །ཐམས་ཅད་མཁྱེན་པའི་མྱུ་གུ་སྐྱེ། །མགོན་པོ་ཁྱོད་ལ་སྦྱིན་ཕུལ་ན། །
[054-338b5] བྱམས་པ་སྙིང་རྗེ་ཉོན་མོངས་མེད། །རྣམ་པར་ཐར་པའི་སྒོ་གསུམ་དང། །ཐ་མར་འབྲས་བུ་མྱ་ངན་འདའ། །སུམ་ཅུ་རྩ་གཉིས་མཚན་མངའ་བ། །ས་ལ་དོང་ཀ་མེན་རྒྱས་བཞིན། །བདག་གིས་དགེ་
[054-338b6] པའི་རྟ་བསགས་པས། །ཇི་ལྟར་བདེ་གཤེགས་ངེ་བཞིན་ཤོག། ཇི་ལྟར་བསོད་ནམས་མཚན་མངའ་བ། །ལེགས་སྤྱད་བསགས་པ་ཐུབ་པའི་ཏོག། ཇི་ལྟར་མི་མཆོག་དམ་པ་བཞིན། །བདག་ཀྱང་
[054-338b7] བདེ་གཤེགས་དེ་བཞིན་གྱུར། །ཇི་ལྟར་དཔེ་མེད་བློ་ཅན་ཁྱོད། །ཤེས་རབ་གནས་ལ་ཁྱོད་གནས་ནས། །ལྟ་བར་རབ་ཏུ་བྱིང་བ་ཡི། །སྐྱེ་བོ་མ་ལོག་འགོད་པར་མཛད། །བདག་ཀྱང་བྱང་ཆུབ་


[054-339a0] [339A] 
[054-339a1] ༄༅། །རེག་ནས་ནི། །དེ་བཞིན་བདེ་ལ་རབ་གནས་ཏེ། །ལོག་པའི་ལམ་སོང་སྐྱེ་བོ་རྣམས། །བདེན་པ་བཞི་ཡི་ལམ་དུ་འགོད། །ཇི་ལྟར་ཁྱོད་ནི་ཕུང་པོ་མེད། །བླ་མེད་ཕུང་པོ་ཟད་
[054-339a2] པར་ཞུགས། །བྱིས་པ་ཕུང་པོས་བཅིངས་པ་རྣམས། །ཐམས་ཅད་ཕུང་པོ་འདོར་དུ་བཙུད། །བདག་ཀྱང་ཕུང་པོ་མེད་པ་དང། །ཕུང་མེད་བྱང་ཆུབ་མཆོག་ཐོབ་ནས། །ཕུང་པོས་བཅིངས་པའི་སྐྱེ་བོ་
[054-339a3] རྣམས། །ཕུང་པོ་འདོར་བར་རབ་ཏུ་འགོད། །ཇི་ལྟར་ཁྱོད་ཀྱིས་ཉོན་མོངས་སྤངས། །ཆུ་ཡིས་མེ་རྣམས་ཞི་བ་བཞིན། །ཉོན་མོངས་མེ་ཡིས་འབར་བ་ཡི། །སྐྱེ་བོ་སྡུག་བསྔལ་ཐར་པར་མཛད། །བདག་
[054-339a4] ཀྱང་བྱང་ཆུབ་ར་རེག་སྟེ། །ཁྲོ་གླེན་འདོད་གསུམ་མེ་ཞི་ནས་།ཉེ་བར་ཞི་བའི་ལམ་སྟོར་བའི། །སྐྱེ་བོ་རབ་ཏུ་ཞི་བར་འགོད་།སེར་སྣའི་ཞགས་པས་བཅིངས་པ་དང། །ཕྲག་དོག་ཀུན་སྦྱོར་
[054-339a5] མུན་པས་བསྒྲིབས། །སྲིད་པར་ཆགས་པ་མགོན་མེད་རྣམས། །ཡན་ལག་བརྒྱད་ཀྱི་ལམ་ལ་དགོད། །ཇི་ལྟར་རང་བྱུང་ཁྱོད་ཉིད་ནི། །སྟོབས་བཅུ་ཡེ་ཤེས་རབ་གནས་ཏེ། །སྲིད་སྒོམ་སེམས་ཅན་
[054-339a6] ཁྲག་ཁྲིག་ལ། །སྟོབས་བཅུ་ཡེ་ཤེས་ངོམས་པར་མཛད། །བདག་ཀྱང་བྱང་ཆུབ་རབ་རེག་ཅིང། །བླ་མེད་ཡེ་ཤེས་ཐོབ་ནས་སུ། །སྲིད་སྐོམ་སེམས་ཅན་ཁྲག་ཁྲིག་ལ། །སྟོབས་བཅུ་ཡེ་ཤེས་
[054-339a7] ངོམས་པར་བགྱི། །འཇམ་དཔལ། དེ་ལྟར་རྒྱལ་པོ་བདེ་གནས་བློ་གྲོས་ཀྱིས་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་དམ་པ་དེ་ལ་ལོ་བྱེ་བ་ཁྲག་ཁྲིག་ཕྲག་དྲུག་ཅུའི་བར་དུ་


[054-339b0] [339B] 
[054-339b1] ཡུལ་ཀ་ཤི་པའི་ན་བཟའ་གསོལ་ཏེ་བར་སྣང་ལ་འདུག་ནས་ཚིགས་སུ་བཅད་པ་དེ་དག་གིས་མངོན་པར་བསྟོད་དེ། དགེ་བའི་རྩ་བའི་ཤུགས་ཚད་མེད། གྲངས་མེད་
[054-339b2] བསམ་གྱིས་མི་ཁྱབ། མཚུངས་པ་མེད། །གཞལ་དུ་མེད། བརྗོད་དུ་མེད་པ་བསྐྱེད་ནས་དགེ་བའི་རྩ་བའི་ཤུགས་དེས་བསྐལ་པ་བརྗོད་དུ་མེད་པར་ནམ་ཡང་སེམས་ཅན་དམྱལ་བར་མ་སྐྱེས། དུད་
[054-339b3] འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་རིས་སུའང་མ་སྐྱེས། མི་ཁོམ་པ་རྣམས་སུ་མ་སྐྱེས། རིགས་དམའ་བར་མ་སྐྱེས། དབུལ་པོའི་རིགས་སུ་མ་སྐྱེས་སོ། །
[054-339b4] བསྐལ་པ་བརྗོད་དུ་མེད་པར་ནམ་ཡང་ལུས་ལ་རླུང་ལས་གྱུར་པའམ་མཁྲིས་པ་ལས་གྱུར་པའམ། བད་ཀན་ལས་གྱུར་པའི་ནད་མ་བྱུང་ངོ་།ནམ་ཡང་དབང་པོ་མ་ཚང་བར་མ་གྱུར། ནམ་ཡང་
[054-339b5] མིག་སེར་བ་དང། འཇིགས་པའི་མིག་དང། མིག་ཡོ་བ་དང། བཞིན་ཡོ་བར་མ་གྱུར་ཏོ། །ནམ་ཡང་སྐྱས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལུས་མ་བརྒྱན་པར་མ་གྱུར། ནམ་ཡང་
[054-339b6] དཔེ་བྱད་བཟང་པོ་བརྒྱད་ཅུ་དང་བྲལ་བར་མ་གྱུར། ལྷའི་ནང་དུ་ལྷར་གྱུར་ཏམ། མིའི་ནང་དུ་མིར་གྱུར་ན། ནམ་ཡང་དབང་པོ་དང་ཕྱུག་པོ་མ་བྱས་པར་མ་གྱུར། ནམ་ཡང་སྨོན་ལམ་ཕུན་སུམ་
[054-339b7] ཚོགས་པ་དང་བྲལ་བར་མ་གྱུར། ནམ་ཡང་སངས་རྒྱས་མེད་པའི་སངས་རྒྱས་ཀྱི་ཞིང་དུ་མ་སྐྱེས། ནམ་ཡང་ནད་མེད་པ་དང་གཟུགས་དང། ལོངས་སྤྱོད་དང། གཡོག་འཁོར་དང། ཕྱུག་


[054-340a0] [340A] 
[054-340a1] ༄༅། །པས་དེ་སྔོན་དྲེགས་པར་མ་གྱུར། ནམ་ཡང་བུད་མེད་ཀྱི་དྲེགས་པ་དང། གོས་ཀྱི་དྲེགས་པ་མ་སྐྱེས། ནམ་ཡང་སྦྱིན་བདག་མ་བྱས་པར་མ་གྱུར། དེ་ནམ་ཡང་
[054-340a2] ཚུལ་ཁྲིམས་ཀྱི་དྲེགས་པ་མ་སྐྱེས། ནམ་ཡང་ཚུལ་ཁྲིམས་དང་ལྡན་པ་མ་ཡིན་པར་མ་གྱུར། དེ་ནམ་ཡང་ཐོས་པས་དྲེགས་པ་མ་སྐྱེས་ནམ་ཡང་མང་དུ་ཐོས་པ་མ་ཡིན་པར་མ་གྱུར་
[054-340a3] ནམ་ཡང་འདོད་པའི་འདུ་ཤེས་མ་སྐྱེས། ནམ་ཡང་བཙུན་མོའི་འཁོར་གྱིས་མ་བསྐོར་བར་མ་གྱུར། ནམ་ཡང་ཚངས་པར་མི་སྤྱད་པར་མ་གྱུར་ཏེ། བསམ་མ་ཐག་ཏུ་བུ་རྙེད་པར་གྱུར་ཏོ། །
[054-340a4] ནམ་ཡང་གནོད་སེམས་ཀྱི་འདུ་ཤེས་མ་སྐྱེས། ནམ་ཡང་རྣམ་པར་འཚེ་བའི་འདུ་ཤེས་མ་སྐྱེས་ཏེ། དེ་ལྟར་རྒྱལ་པོ་དེས་ཤུགས་དང་ལྡན་པའི་ཏིང་ངེ་འཛིན་འདི་བསྐྱེད་ནས་བྱང་ཆུབ་
[054-340a5] སེམས་དཔའི་ཡོན་ཏན་འདི་རྣམས་དང། གཞན་ཡང་རབ་ཏུ་བསྒྲུབས་སོ་།འདི་ཇི་སྙམ་དུ་སེམས། འཇམ་དཔལ། དེའི་ཚེ་དེའི་དུས་ན་རྒྱལ་པོ་བདེ་གནས་བློ་གྲོས་ཞེས་བྱ་བར་གྱུར་
[054-340a6] བ་དེ་གཞན་ཞིག་ཡིན་པ་སྙམ་དུ་འཛིན་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་
[054-340a7] པ་དེ་ནི། དེའི་ཚེ་དེའི་དུས་ན་རྒྱལ་པོ་བདེ་གནས་བློ་གྲོས་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔས་


[054-340b0] [340B] 
[054-340b1] བའི་ཤུགས་བཙལ་བར་བྱའོ། །ཞེས་དེ་ལྟར་བསླབ་པར་བྱའོ། །འཇམ་དཔལ། ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་
[054-340b2] སེམས་དཔའ་སེམས་དཔའ་ཆེན་པོའི་སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པ་དེས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་རྒྱ་ཆེན་པོ་མངོན་པར་འདུས་བྱས་ཏེ་
[054-340b3] ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་རྒྱ་ཆེན་པོ་བསྐྱེད་པར་བྱའོ། །བམ་པོ་གཉིས་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་
[054-340b4] གྲངས་མེད། དཔག་ཏུ་མེད། བསམ་གྱིས་མི་ཁྱབ། མཚུངས་པ་མེད་།གཞལ་དུ་མེད། བརྗོད་དུ་མེད་པ་ན་རྒྱལ་པོའི་དྲང་སྲོང་ཚངས་པའི་ལྷ་ཞེས་བྱ་བ་དང། མེས་བྱིན་ཞེས་བྱ་བ་གཉིས་བྱུང་
[054-340b5] སྟེ༑ དེ་གཉིས་ནགས་ཤིག་ན་འཁོད་དེ། དེ་དག་དགོན་པ་ནས་དགོན་པར་ནགས་ཚལ་ནས་ནགས་ཚལ་དུ། གཤོང་ནས་གཤོང་དུ། ནགས་ཐིབས་པོ་ནས་ཐིབས་པོར་འགྲོ་ཞིང་བདག་ཅག་
[054-340b6] བུད་མེད་དང་ལྷན་ཅིག་གནས་པར་གྱུར་ན། བདག་ཅག་འདོད་ཆགས་ཀྱི་རྒྱུ་ལས་བྱུང་བའི་བསླབ་པ་ལས་འགལ་བར་འགྱུར། ཡོངས་སུ་བཟུང་བ་དང་བཅས་པ་དང་ལྷན་ཅིག་ཏུ་འགྲོགས་
[054-340b7] ནའང་བདག་ཅག་གནོད་སེམས་ཀྱི་རྒྱུ་ལས་བྱུང་བའི་བསླབ་པ་ལས་འགལ་བར་འགྱུར། ཡོངས་སུ་བཟུང་བ་དང་བཅས་པའམ། ཡོངས་སུ་བཟུང་བ་ལ་ཉེས་པར་མི་ལྟ་བ་དང་ལྷན་


[054-341a0] [341A] 
[054-341a1] ༄༅། །ཅིག་འགྲོགས་པར་གྱུར་ནའང་བདག་ཅག་གཏི་མུག་གི་རྒྱུ་ལས་བྱུང་བའི་བསླབ་པ་ལས་འགལ་བར་འགྱུར་རོ། །ཞེས་དེ་ལྟ་བུའི་ཉེས་པ་རྣམས་མཐོང་ནས་
[054-341a2] དགོན་པ་ནས་དགོན་པར། ནགས་ཚལ་ནས་ནགས་ཚལ། གཤོང་ནས་གཤོང་ནགས་ཐིབས་པོ་ནས་ཐིབས་པོར་རྒྱུའོ། །འཇམ་དཔལ། དེའི་དུས་ན་རྒྱལ་པོ་སྡེ་མི་ཕམ་པ་
[054-341a3] ཞེས་བྱ་བ་ཞིག་ཡོད་དེ། དེ་རྒྱལ་པོར་དབང་བསྐུར་བའི་ཚེ་ཁྱིམ་གྱི་གནས་ནས་མངོན་པར་བྱུང་བ་རྣམས་རྩྭ་དང། ཤིང་དང། ཆུ་ལ་ཅི་བདེར་སྤྱོད་དུ་གནང་སྟེ། རྗེས་སུ་ཡི་རང་ངོ། །
[054-341a4] ཞེས་ཚིག་དེ་སྐད་ཅེས་སྨྲས་པས། དྲང་སྲོང་དེ་གཉིས་ཀྱང་རྒྱལ་པོ་སྡེ་མི་ཕམ་པའི་ཡུལ་ཁམས་ན་གནས་སོ། །དེའི་ཚེ་རྒྱལ་པོ་སྡེ་མི་ཕམ་པ་ལ་ཆོམ་རྐུན་ནོར་འཕྲོག་པས་གནོད་པའི་
[054-341a5] ལས་བྱས་ཏེ་བྲོས་པ་དང། དྲང་སྲོང་དེ་དག་གིས་ཆོམ་རྐུན་བྲོས་པ་མཐོང་ངོ། །ཆོམ་རྐུན་དེ་དག་གིས་ཀྱང་དྲང་སྲོང་ནགས་ཀྱི་ནང་ན་གནས་པ་མཐོང་ནས་ཆོམ་རྐུན་དེ་དག་གིས་ཐལ་
[054-341a6] མོ་སྦྱར་ཏེ་འདི་སྐད་ཅེས་སྨྲས་སོ། །དྲང་སྲོང་ཁྱེད་ལ་བདག་ཅག་མཐོང་ངམ་ཞེས་ལ་ལ་ཞིག་གིས་དྲིས་ན། ཁྱེད་ཀྱིས་མ་སྟོན་ཅིག་།དེ་ནས་དྲང་སྲོང་ཚངས་པའི་ལྷས་དྲང་སྲོང་མེས་བྱིན་
[054-341a7] ལ་སྨྲས་པ། ཀྱེ་མའོ་མེས་བྱིན། བྱུང་བ་འདི་ནི། ཤིན་ཏུ་དཀའ་ན་ཇི་ལྟར་བྱ། གལ་ཏེ་འདི་མ་མཐོང་ངོ། །ཞེས་སྨྲས་ན་ནི། གཞན་བསླུས་པར་འགྱུར། ཅི་སྟེ་བསྟན་ན་ནི། གནོད་པ་


[054-341b0] [341B] 
[054-341b1] འདི་ཇི་ལྟར་བྱ་ཁྱོད་སྨྲོས་ཤིག་།དེ་སྐད་ཅེས་སྨྲས་པ་དང། དྲང་སྲོང་མེས་བྱིན་གྱིས་དྲང་སྲོང་ཚངས་པའི་ལྷ་ལ་འདི་སྐད་ཅེས་སྨྲས་སོ། །ཀྱེ་ཚངས་པའི་ལྷ་འདི་ལ་
[054-341b2] གནོད་པར་འགྱུར་པར་མ་འཛིན་ཅིག་དེ་ཅིའི་ཕྱིར་ཞེ་ན། ཚངས་པའི་ལྷ། གང་ལ་ལ་དག་ལུས་དང་སྲོག་ལ་ལྟ་བ་དང་བཅས་པར་གནས་པ་དེ་དག་ནི། ཡོངས་སུ་ཟག་པ་བྱུང་བ་བྱུང་བ་རྣམས་
[054-341b3] ཀྱིས་སེམས་ཟིན་ནས་འདུག་གོ། །ཚངས་པའི་ལྷ། འདི་ལྟ་སྟེ། དཔེར་ན། གོས་སྣུམ་ཅན་ལ་རྡུལ་རེག་ན་ཆགས་པར་འགྱུར་བ་དེ་བཞིན་དུ་ཚངས་པའི་ལྷ། གང་དག་ཁ་ཅིག་ལུས་དང་སྲོག་ལ་
[054-341b4] ལྟ་བ་དང་བཅས་པར་གནས་པ་དེ་དག་ནི། ཡོངས་སུ་ཟག་པ་བྱུང་བ་བྱུང་བ་རྣམས་ཀྱིས་སེམས་ཀུན་ཏུ་ཟིན་ནས་འདུག་གོ། །ཚངས་པའི་ལྷ། གང་དག་ཁ་ཅིག་ལུས་དང་སྲོག་ལ་མི་ལྟ་བ་དེ་དག་ལ་
[054-341b5] ནི༑ ཡོངས་སུ་ཟག་པ་བྱུང་བ་བྱུང་བ་རྣམས་ཀྱིས་སེམས་ཀུན་ཏུ་ཟིན་ཅིང་འདུག་པར་མི་འགྱུར་རོ། །ཚངས་པའི་ལྷ། འདི་ལྟ་སྟེ། དཔེར་ན། གོས་ཡོངས་སུ་དག་པ་ལ་རྡུལ་གྱིས་རེག་ཀྱང་སྤྲུགས་
[054-341b6] མ་ཐག་ཏུ་དེ་མེད་པར་འགྱུར་བ་དེ་བཞིན་དུ་ཚངས་པའི་ལྷ། གང་དག་ཁ་ཅིག་ལུས་དང་སྲོག་ལ་མི་ལྟ་བ་དེ་དག་ནི། ཡོངས་སུ་ཟག་པ་བྱུང་བ་བྱུང་བ་རྣམས་ཀྱིས་སེམས་ཀུན་ཏུ་ཟིན་ཅིང་གནས་
[054-341b7] པར་མི་འགྱུར་རོ། །དེ་བས་ན། ཚངས་པའི་ལྷ། བདག་ཅག་ཀྱང་ལུས་དང་སྲོག་ལ་མི་བལྟ་བར་བྱའོ། །ཚངས་པའི་ལྷ། གལ་ཏེ་བདག་ཅག་ལུས་དང་སྲོག་ལ་མ་བལྟས་ན། བདག་ཅག་ཡོངས་


[054-342a0] [342A] 
[054-342a1] ༄༅། །སུ་ཟག་པ་འབྱུང་བ་དེས་སེམས་ཟིན་ནས་གནས་པར་མི་འགྱུར་རོ། །ཀྱེ་ཚངས་པའི་ལྷ། ལུས་དང་སྲོག་ལ་ལྟ་བ་དང་བཅས་པས་བརྟུལ་ཞུགས་འགྲུབ་བོ། །ཞེས་
[054-342a2] སངས་རྒྱས་བཅོམ་ལྡན་འདས་རྣམས་ཀྱིས་བཀའ་མ་སྩལ་ཏོ། །དེ་ནས་དྲང་སྲོང་ཚངས་པའི་ལྷ་ལ་དྲང་སྲོང་མེས་བྱིན་གྱིས་ལུས་དང་སྲོག་ལ་མི་ལྟ་བ་བསྟན་པས་ལུས་དང་སྲོག་ལ་མི་ལྟ་
[054-342a3] པ་རྙེད་དོ། །དེ་ནས་རྒྱལ་པོ་སྡེ་མི་ཕམ་པ་ཆོམ་རྐུན་དེ་དག་ཚོལ་ཞིང་ནགས་སྟུག་པོ་དེར་ཕྱིན་ཏེ། རྒྱལ་པོ་སྡེ་མི་ཕམ་པས་ནགས་སྟུག་པོའི་ནང་ན་དྲང་སྲོང་དེ་དག་གནས་པ་མཐོང་ངོ་།མཐོང་
[054-342a4] ནས་དྲང་སྲོང་དེ་དག་ག་ལ་བ་དེར་སོང་སྟེ། མི་ཁ་ཅིག་ནགས་སྟུག་པོ་དེར་ཆོམ་རྐུན་ཚོལ་དུ་བཀྱེའོ། །དེ་ནས་རྒྱལ་པོ་སྡེ་མི་ཕམ་པས་དྲང་སྲོང་དེ་དག་གི་རྐང་པ་ལ་མགོ་བོས་ཕྱག་བཙལ་ཏེ་
[054-342a5] ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་རྒྱལ་པོ་སྡེ་མི་ཕམ་པས་དྲང་སྲོང་དེ་གཉིས་ལ་འདི་སྐད་ཅེས་སྨྲས་སོ། །དྲང་སྲོང་ཁྱེད་གཉིས་ཀྱིས་ཆོམ་རྐུན་ནགས་སྟུག་པོ་
[054-342a6] འདིའི་ནང་དུ་འོངས་པའམ། ཕྱིར་བྱུང་བ་ལྟ་མཐོང་ངམ། དེ་སྐད་ཅེས་སྨྲས་པ་དང། དྲང་སྲོང་དེ་གཉིས་ཀྱིས་རྒྱལ་པོ་སྡེ་མི་ཕམ་པ་ལ་འདི་སྐད་ཅེས་སྨྲས་སོ། །རྒྱལ་པོ་བདག་ཅག་གིས་བདག་
[054-342a7] ཉིད་ཀྱང་མི་མཐོང་ན། ཆོམ་རྐུན་ལྟ་ག་ལ་མཐོང། རྒྱལ་པོ་སྡེ་མི་ཕམ་པ་དང་དྲང་སྲོང་དེ་དག་གཏམ་འདི་བྱས་པ་དང། རྒྱལ་པོའི་མི་དེ་དག་གིས་ཆོམ་རྐུན་དེ་དག་ཟིན་ཏེ། དེ་དག་གིས་དེ་


[054-342b0] [342B] 
[054-342b1] ཕྱིན་ནས་འདི་སྐད་ཅེས་སྨྲས་སོ། །ཆོམ་རྐུན་དེ་དག་བཟུང་སྟེ་མཆིས་པ་འདི་ལགས་ཞེས་བྱས་སོ། །དེ་ནས་རྒྱལ་པོ་སྡེ་མི་ཕམ་པས་དྲང་
[054-342b2] སྲོང་དེ་གཉིས་ཀྱིས་སྨྲས་པའི་དོན་ཁོང་དུ་མ་ཆུད་ནས་དྲང་སྲོང་དེ་གཉིས་ལ་སྨྲས་པ། ཁྱོད་ནི། རྫུན་ཟེར་བ་ཡིན་ཏེ། དྲང་སྲོང་མ་ཡིན་ནོ། །ཞེས་དེ་གཉིས་ཀྱི་རྐང་པ་དང་ལག་པ་གཅོད་དུ་
[054-342b3] བཅུག་གོ་འོན་ཀྱང་དྲང་སྲོང་དེ་དག་གིས་གཞན་ལ་གནོད་པ་མ་བྱས་སོ། །དེ་ནས་ཡང་དྲང་སྲོང་མེས་བྱིན་རྐང་ལག་བཅད་པ་དང། རྒྱལ་པོ་སྡེ་མི་ཕམ་པ་ལ་འདི་སྐད་སྨྲས་སོ། །ཀྱེ་རྒྱལ་པོ། །
[054-342b4] ཁྱོད་ཉིད་ལ་བདག་ཀུན་ཏུ་བཙལ་ན། རྒྱལ་པོ་སྡེ་མི་ཕམ་པ་ཞེས་བྱ་བའི་རྒྱལ་པོ་གང་ཡིན། ཅི་མིག་རྒྱལ་པོ་སྡེ་མི་ཕམ་པའམ་འོན་ཏེ་རྒྱལ་པོ་སྡེ་མི་ཕམ་པ་མིག་ལས་གཞན་ནམ། ཅི་
[054-342b5] རྒྱལ་པོ་སྡེ་མི་ཕམ་པ་དེ་རྣ་བའམ། སྣའམ། ལྕེའམ། ལུས་སམ་ཡིད་དམ། འོན་ཏེ་རྒྱལ་པོ་སྡེ་མི་ཕམ་པ་དེ་རྣ་བ་དང། སྣ་དང་ལྕེ་དང། ལུས་དང། ཡིད་དང། རྣམ་པར་ཤེས་པ་ལས་
[054-342b6] གཞན་ནམ་ཞེས་དྲང་སྲོང་དེས་བདག་མི་དམིགས་པར་བསྟན་པ་དང་ཡང་དག་པ་ཇི་ལྟ་བ་བཞིན་རྟོག་གོ་དེ་ནས་རྒྱལ་པོ་སྡེ་མི་ཕམ་པས་ཡང་དག་པ་ཇི་ལྟ་བ་བཞིན་དུ་བརྟགས་ན་
[054-342b7] བདག་ཉིད་མ་དམིགས་སོ། །དོན་དམ་པར་བདག་ཉིད་མི་དམིགས་པས་འགྱོད་པ་ཆེན་པོ་དང་ལྡན་པར་གྱུར་ཏེ། ཉེས་པ་མེད་པའི་དྲང་སྲོང་གིས་བཤད་པའི་དོན་མ་ཤེས་པས་འཕྲལ་


[054-343a0] [343A] 
[054-343a1] ༄༅། །དུ་སྡིག་པའི་ལས་བྱས་པ་དེས་ཆོས་ཉིད་དེ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ནས་སྡུག་བསྔལ་ཞིང་ཡིད་མི་བདེ་སྟེ་འགྱོད་ནས་སའི་ཕྱོགས་དེ་ན་
[054-343a2] འགྲེ་ཞིང་ལྡོག་གོ་དེ་ནས་དྲང་སྲོང་མེས་བྱིན་དེས་རྒྱལ་པོ་སྡེ་མི་ཕམ་པ་འགྱོད་པར་རིག་ནས་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། ཁྱོད་ཇི་ལྟར་བདག་ཉིད་མི་དམིགས་པ་
[054-343a3] དེ་བཞིན་དུ་སུའི་རྐང་ལག་བཅད་པ་དེའང་མི་དམིགས་སོ། །དེ་ནས་རྒྱལ་པོ་སྡེ་མི་ཕམ་པ་ལ་དྲང་སྲོང་མེས་བྱིན་གྱིས་སྟོང་པ་ཉིད་བསྟན་པས་ཀུན་ནས་དཀྲིས་པ་དེ་མྱུར་དུ་བསལ་
[054-343a4] ཏེ་ཆོས་རྣམས་ཀྱི་ངོ་བོ་ཉིད་ཀྱི་མཚན་ཉིད་མྱུར་དུ་རྟོགས་ནས་དེས་དེ་གཉིས་ལ་སྟོན་པར་འདུ་ཤེས་བསྐྱེད་དོ། །དྲང་སྲོང་དེ་དག་གིས་དེ་ལ་ཚུལ་ཁྲིམས་ཀྱི་གཏམ་བརྗོད་དེ། རྒྱལ་པོ་
[054-343a5] ཆེན་པོ༑ ཚུལ་ཁྲིམས་ཡོངས་སུ་དག་པའི་ཕྱིར་ཚུལ་ཁྲིམས་དང་ལྡན་པའི་སེམས་ལ་སྨོན་པ་འགྲུབ་སྟེ། རྒྱལ་པོ་ཆེན་པོ། ཚུལ་ཁྲིམས་སུ་ཡོངས་སུ་དག་པའི་མཐུ་ལ་གཟིགས་
[054-343a6] རྒྱལ་པོ་ཆེན་པོ། བདེན་པ་དང། བདེན་པའི་ཚིག་གང་གིས་བསྐལ་པ་བརྗོད་དུ་མེད་པར་ཡང་སེམས་མ་རུང་བར་བྱས་པར་མི་དྲན་པ་ལྟ་ན། བདེན་པ་དང་བདེན་པའི་ཚིག་དེས་
[054-343a7] བདག་ཅག་གཉིས་ཀྱི་ལག་པ་གཡས་པ་སྔ་མ་བཞིན་དུ་གྱུར་ཅིག་ཅེས་བྱས་མ་ཐག་ཏུ་བདེན་པའི་བྱིན་གྱི་རླབས་ཀྱིས་དེ་གཉིས་ཀྱི་ལག་པ་གཡས་པ་སྔ་མ་བཞིན་དུ་གྱུར་ཏོ།།


[054-343b0] [343B] 
[054-343b1] བདེན་པ་དང་བདེན་པའི་ཚིག་གང་གིས་བསྐལ་པ་བརྗོད་དུ་མེད་པར་ལུས་ཀྱི་ལས་མ་རུང་བར་བྱས་པར་མི་དྲན་པ་ལྟ་ན། བདེན་པ་དང་བདེན་པའི་ཚིག་དེས་བདག་
[054-343b2] ཅག་གཉིས་ཀྱི་ལག་པ་གཡོན་པ་སྔ་མ་བཞིན་དུ་གྱུར་ཅིག་ཅེས་བྱས་མ་ཐག་ཏུ་བདེན་པའི་བྱིན་གྱི་རླབས་ཀྱིས་དེ་གཉིས་ཀྱི་ལག་པ་གཡོན་པ་སྔ་མ་བཞིན་དུ་གྱུར་ཏོ། །རྒྱལ་པོ་ཆེན་
[054-343b3] པོ༑ བདེན་པ་དང་བདེན་པའི་ཚིག་གང་གིས་བསྐལ་པ་བརྗོད་དུ་མེད་པར་འཚོ་བ་མ་རུང་བར་བྱས་པར་མི་དྲན་པ་ལྟ་ན། བདེན་པ་དང་བདེན་པའི་ཚིག་དེས་བདག་ཅག་གཉིས་ཀྱི་རྐང་
[054-343b4] པ་སྔ་མ་བཞིན་དུ་གྱུར་ཅིག་ཅེས་བྱས་པ་དང། འདི་ལྟར་དྲང་སྲོང་མེས་བྱིན་དེའི་བདེན་པའི་བྱིན་གྱི་རླབས་ཀྱིས་དྲང་སྲོང་དེ་གཉིས་ཀྱི་རྐང་པ་དང་ལག་པ་སྔ་མ་བཞིན་དུ་གྱུར་ཏོ། །
[054-343b5] དེ་ནས་རྒྱལ་པོ་སྔ་མི་ཕམ་པས་དེ་གཉིས་ཀྱི་བདེན་པའི་བྱིན་གྱི་རླབས་ཀྱི་རྫུ་འཕྲུལ་མཐོང་ནས་སྤུ་ཟིང་ཞེས་བྱེད་པར་གྱུར་ཏོ་།དེ་ནས་དྲང་སྲོང་མེས་བྱིན་གྱིས་བདེན་པའི་བྱིན་གྱི་
[054-343b6] རླབས་[?] ཐོས་པས་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ཡོངས་སུ་དག་པར་བྱ་བའི་ཕྱིར་བརྩོན་པར་གྱུར་ཏོ། །དེ་དེ་ན་འདུག་བཞིན་དུ་འཕགས་པའི་ཚུལ་ཁྲིམས་
[054-343b7] ཀྱི་ཕ་རོལ་ཏུ་ཕྱིན་པ་ལ་གནས་པར་གྱུར་ཏོ། དེས་དེ་ཉིད་ནས་ཕྱོགས་བཅུའི་འཇིག་རྟེན་གྱི་ཁམས་ན་ཚད་མེད་པའི་སངས་རྒྱས་བྱེ་བ་ཁྲག་ཁྲིག་མཐོང་སྟེ། ལ་ལ་ནི། བླ་ན་མེད་པ་


[054-344a0] [344A] 
[054-344a1] ༄༅། །ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ། ལ་ལ་ནི། བླ་ན་མེད་པའི་ཆོས་ཀྱི་འཁོར་ལོ་བསྐོར། ལ་ལ་ནི། རྫུ་འཕྲུལ་གྱི་ཆོ་
[054-344a2] འཕྲུལ་རྣམ་པ་དུ་མས་སེམས་ཅན་རྣམས་ལ་འདོམས། ལ་ལ་ནི། ཚེའི་འདུ་བྱེད་འདོར། ལ་ལ་ནི། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་
[054-344a3] མྱ་ངན་ལས་འདས་པའི་དེ་བཞིན་གཤེགས་པ་དེ་དག་ཐམས་ཅད་ཀྱི་སྤྱན་སྔར་དྲང་སྲོང་མེས་བྱིན་རིམ་གྲོ་དང། བསྙེན་བཀུར་བྱེད་པ་མཐོང་ངོ། །དེས་དྲང་སྲོང་མེས་བྱིན་དེ་རྫུ་འཕྲུལ་
[054-344a4] ཀྱི་ཆོ་འཕྲུལ་རྣམ་པ་དུ་མས་སངས་རྒྱས་བཅོམ་ལྡན་འདས་དེ་དག་གི་བསྟན་པ་སེམས་ཅན་རྣམས་ལ་སྟོན་ཅིང་བླ་ན་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རབ་ཏུ་བརྗོད་པ་
[054-344a5] མཐོང་ངོ། །དེ་ནས་རྒྱལ་པོ་སྡེ་མི་ཕམ་པས་དེ་བཞིན་གཤེགས་པ་དེ་རྣམས་དང། སེམས་ཅན་བྱེ་བ་ཁྲག་ཁྲིག་དུ་མ་མཐོང་སྟེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་
[054-344a6] དགེ་བའི་ཤུགས་རྣམས་ཀྱིས་ཏ་ལ་བདུན་སྲིད་ཙམ་དུ་ནམ་མཁའ་ལ་འཕགས་ཏེ་བར་སྣང་ལ་འདུག་ནས་དྲང་སྲོང་མེས་བྱིན་དེ་དང་སངས་རྒྱས་བཅོམ་ལྡན་འདས་དེ་རྣམས་ལ་རྫུ་
[054-344a7] འཕྲུལ་གྱི་ཆོ་འཕྲུལ་དང་ལྡན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་རྣམས་ཀྱིས་མངོན་པར་བསྟོད་དོ། །ཇི་ལྟར་དྲི་མེད་མེ་ལོང་དཀྱིལ་འཁོར་


[054-344b0] [344B] 
[054-344b1] ༑ལུས་ལ་མཆིས་པའི་ཉེས་དང་ཡོན་ཏན་གདའ། །དེ་བཞིན་ཚུལ་ཁྲིམས་ཡོངས་དག་དགེ་བ་ལ། །སེམས་ལ་མཆིས་པའི་ཉེས་དང་ཡོན་ཏན་གདའ། །འདོད་བཞིན་འབྲས་བུ་འབྱུང་བའི་
[054-344b2] ཤིང་ཆེན་ལྟར། །བསམ་པ་བཞིན་དུ་འབྲས་བུ་ཀུན་ཀྱང་སྦྱིན། །དེ་བཞིན་ཚུལ་ཁྲིམས་ཕུང་པོ་གཙང་དག་པས། །བསམ་པ་བཞིན་དུ་འབྲས་བུ་ཀུན་ཀྱང་སྦྱིན། །ཇི་ལྟར་ས་ལ་རབ་ཏུ་ལས་
[054-344b3] བྱས་ཏེ༑ ༑བསམ་པ་བཞིན་དུ་སྣོད་ཀྱི་རྣམ་པར་གྱུར། །དེ་བཞིན་ཚུལ་ཁྲིམས་ཕུང་པོ་ཡོངས་སྦྱངས་པས། །བསམ་པ་བཞིན་དུ་ཡོན་ཏན་ཐམས་ཅད་སྦྱིན། །ཇི་ལྟར་ཡིད་བཞིན་ནོར་བུ་བྱི་
[054-344b4] དོར་བགྱིས། །བསམ་པ་བཞིན་དུ་ལོངས་སྤྱོད་སྣ་ཚོགས་སྦྱིན། །དེ་བཞིན་ཚུལ་ཁྲིམས་ཕུང་པོ་བྱི་དོར་བགྱིས། །བསམ་པ་བཞིན་དུ་ཡོན་ཏན་ཐམས་ཅད་སྦྱིན། །རྒྱལ་སྲས་རྣམས་ཀྱིས་
[054-344b5] ཐོག་མར་སྤྱད་གསུངས་པ། །ཚུལ་ཁྲིམས་ཡོངས་དག་ཐོག་མའི་རྐང་པ་སྟེ། །རྒྱལ་བ་རྣམས་ནི་དྲི་མེད་རྐང་པ་དེས། །བྱང་ཆུབ་ཞི་པ་མཆོག་རྣམས་ཡང་དག་གྲུབ། །ཇི་ལྟར་ཤིང་རྒྱལ་ནྱ་
[054-344b6] གྲོ་གཞོན་ནུ་འདིར། །ས་གཞི་མཉམ་པར་བཙུགས་ཤིང་རབ་བསྐྱེད་ན་།ཡལ་ག་བྱུང་ཞིང་མངོན་པར་རབ་ཏུ་སྐྱེ། །མེ་ཏོག་འབྲས་བུར་ལྡན་ཞིང་ཁྱད་པར་འཛིན། །དེ་བཞིན་ཚུལ་ཁྲིམས་
[054-344b7] ཕུང་པོར་སུ་གནས་པ། །རྒྱལ་པའི་སྲས་དེ་ཡོན་ཏན་རྣམས་ཀྱིས་སྐྱེ། །ཐམས་ཅད་མཁྱེན་པའི་ཡེ་ཤེས་འདིར་རེག་ནས། །འགྲོ་བ་སྡུག་བསྔལ་རྣམས་ལས་ཐར་བྱེད་འགྱུར། །ཚུལ་ཁྲིམས་


[054-345a0] [345A] 
[054-345a1] ༄༅། །ལྡན་པས་དཔལ་དང་གཟི་བརྗིད་རྙེད། །ཚུལ་ཁྲིམས་ལྡན་པ་གཟུགས་རབ་མཛེས་པར་འགྱུར། །ཚུལ་ཁྲིམས་དག་ལ་རྒྱལ་སྲས་རྟག་དགའ་བ། །རྙེད་པར་
[054-345a2] དཀའ་བའི་ཆོས་ཀྱང་རབ་ཏུ་སྐྱེད། །སྤྱོད་པ་ཡོངས་དག་ཚུལ་ཁྲིམས་ཀུན་སྤྱོད་པ། །དྲི་མེད་ཁྲིམས་ལྡན་དྲང་སྲོང་མེས་བྱིན་འདི། །སངས་རྒྱས་ཡོན་ཏན་མངའ་བ་བརྒྱ་དག་གིས། །
[054-345a3] ཀུན་ཏུ་བསྟོད་པ་མཛད་པ་བདག་གིས་མཐོང། །ཚུལ་ཁྲིམས་ཡོངས་དག་ཀུན་ཏུ་སྤྱོད་པ་ལ། །སངས་རྒྱས་བརྒྱས་ནི་མངོན་པར་བསྟོད་གྱུར་དང། །ཇི་ལྟར་བདག་གི་སློབ་དཔོན་མེས་
[054-345a4] བྱིན་ལ༑ ༑སངས་རྒྱས་བརྒྱ་ཡིས་མངོན་པར་བསྟོད་པ་ལྟར། །དེ་བཞིན་དུ་ཚུལ་ཁྲིམས་གཟི་བརྗིད་ལྡན་པ་བདག་ལེགས་པར་སྤྱད་པ་བརྒྱ་ཡིས་མངོན་པར་བསྟོད། །སྐྱེས་ནས་བདག་གི་
[054-345a5] ཁྲིམས་སྟོབས་གདུང་མེད་དེ། །རིམས་ནད་བཏབ་པ་གསོ་བ་བྱས་པ་བཞིན། །དྲི་མེད་ཚུལ་ཁྲིམས་གནས་པས་བདག་གིས་ཀྱང། །ཕྱོགས་བཅུའི་འཇིག་རྟེན་བཞུགས་པའི་བདེ་བར་
[054-345a6] གཤེགས། །བྱེ་བ་ཁྲག་ཁྲིག་མང་པོ་རྒྱུ་བ་དང། །ཚུལ་ཁྲིམས་བསྔགས་པ་ཡོངས་སུ་བརྗོད་པ་མཐོང། །དྲི་མེད་ཚུལ་ཁྲིམས་གནས་པས་བདག་གིས་ཀྱང། །བདེ་གཤེགས་བྱེ་བ་
[054-345a7] ཁྲག་ཁྲིག་མང་པོ་རྣམས། །བླ་མེད་བྱང་ཆུབ་རིམ་པར་སངས་རྒྱས་ཏེ། །བདུད་རྣམས་བྱེ་བ་ཁྲག་ཁྲིག་བཏུལ་བ་མཐོང། །དྲི་མེད་ཚུལ་ཁྲིམས་གནས་པས་བདག་གིས་ཀྱང། །བདེ་


[054-345b0] [345B] 
[054-345b1] །དགྲ་བཅོམ་བསྟོད་ཅིང་མཚུངས་མེད་འཁོར་ལོ་མཆོག་འགྲོ་ལ་ཕན་ཕྱིར་རྒྱལ་བས་བསྐོར་བ་མཐོང། །དྲི་མེད་ཚུལ་ཁྲིམས་གནས་པས་
[054-345b2] བདག་གིས་ཀྱང། །བདེ་གཤེགས་བྱེ་བ་ཁྲག་ཁྲིག་མང་པོ་དག་སྐྱེ་བོ་མུན་པས་བསྒྲིབས་ཤིང་མི་མཁས་པ། །བདེ་གཤེགས་སྡུག་བསྔལ་བརྒྱ་ལས་འགྲེལ་བ་མཐོང། །དྲི་མེད་ཚུལ་
[054-345b3] ཁྲིམས་གནས་པས་བདག་གིས་ཀྱང། །བདེ་གཤེགས་བྱེ་བ་ཁྲག་ཁྲིག་མང་པོ་རྣམས། །སེམས་ཅན་ཁྲག་ཁྲིག་བཏུལ་ཏེ་མཛད་པ་མཛད། །བདེ་གཤེགས་དད་པས་བསྒྲལ་ཕྱིར་བཞུགས་
[054-345b4] པ་མཐོང། །དྲི་མེད་ཚུལ་ཁྲིམས་གནས་པས་བདག་གིས་ཀྱང། །བདེ་གཤེགས་བྱེ་བ་ཁྲག་ཁྲིག་མང་པོ་རྣམས། །འགྲོ་བའི་དོན་ཆེན་མཛད་པ་མཛད་ནས་སྶུ། །ཡང་འབྱུང་མེད་པར་
[054-345b5] མྱ་ངན་འདའ་བ་མཐོང། །དྲི་མེད་ཚུལ་ཁྲིམས་གནས་པས་བདག་གིས་ཀྱང། །བདེ་གཤེགས་བྱེ་བ་ཁྲག་ཁྲིག་མང་པོ་རྣམས། །མྱ་ངན་འདས་ནས་རིང་བསྲེལ་རབ་རྒྱས་ཤིང། །སྐྱེ་བོ་
[054-345b6] བདེ་བས་མངོན་དུ་ཚིམ་མཛད་མཐོང། །དེ་རིང་སློབ་དཔོན་ཁྱོད་ཀྱི་གསུང་ཐོས་ནས། །བདག་གི་མིག་ཀྱང་བསམ་མི་ཁྱབ་པར་དག་དེ་ཕྱིར་ཕྱོགས་བཅུ་དག་གི་རྒྱལ་བ་རྣམས། །སྒྲིབ་པ་
[054-345b7] མེད་པའི་མིག་གི་སྟོབས་ཀྱིས་མཐོང། །བདག་གི་མཚུངས་མེད་ཚུལ་ཁྲིམས་ཡོངས་དག་པས། །དེ་ལས་བདག་གི་སྒྲིབ་མེད་མིག་འདི་སྐྱེས་།ཚུལ་ཁྲིམས་ཕུང་པོ་ཡོངས་སུ་སྦྱངས་པ་


[054-346a0] [346A] 
[054-346a1] ༄༅། །ལས༑ ༑སྒྲིབ་པ་མེད་པའི་མིག་ནི་བདག་གིས་ཐོབ། །འདི་ལྟར་ཐལ་སྦྱར་སློབ་དཔོན་མཆོག་ཁྱོད་ལ། །གང་གི་མཐུ་ཆེ་བ་ནི་དེ་འདྲ་བ། །དེ་ལ་ཐལ་མོ་མངོན་
[054-346a2] སྦྱར་ཕྱག་འཚལ་ཅིང། །མཚུངས་མེད་རྡུལ་བྲལ་བྱང་ཆུབ་རེག་པར་བགྱི། །དེ་ནས་རྒྱལ་པོ་སྡེ་མི་ཕམ་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་
[054-346a3] ཤུགས་དེ་རྙེད་པས་དེ་བཞིན་གཤེགས་པ་དེ་དག་ཐམས་ཅད་ཀྱིས་རབ་ཏུ་བསྔགས་པར་གྱུར་ཏོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བའི་ཤུགས་རྙེད་
[054-346a4] པས་ཕྱོགས་བཅུ་མུན་པ་མེད་པར་གྱུར་ཏོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང་མཐོང་སྟེ། གང་སངས་རྒྱས་བཅོམ་ལྡན་འདས་དེ་དག་གིས་ཆོས་བསྟན་པ་
[054-346a5] དེ་དག་ཐམས་ཅད་ཀྱང་ལེན་ཅིང་འཛིན་ཏོ། །དེ་ཚུན་ཆད་ནམ་ཡང་དྲན་པ་ཉམས་པར་མ་གྱུར་ཏེ། བསྐལ་པ་བརྗོད་དུ་མེད་པའི་བར་དུ་དུས་ཐམས་ཅད་དུའང་ཐོས་པ་འཛིན་པར་
[054-346a6] གྱུར་ཏོ༑ ༑དེ་ལ་ཆོས་ཀྱི་སྒོ་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་མངོན་དུ་གྱུར་ཏོ། །འདི་ལྟར་སྒྲིབ་པ་མེད་པའི་ཆོས་ལ་བཟོད་པ་ཁོང་དུ་ཆུད་ཅིང་སེམས་ལ་ཀུན་ནས་དཀྲིས་
[054-346a7] པ་མེད་པས་གང་དང་གང་དུ་སྐྱེས་པ་དེ་དང་དེར་སྐྱེས་མ་ཐག་ཏུ་ཕྱོགས་བཅུའི་འཇིག་རྟེན་ཚད་མེད་པའི་འཇིག་རྟེན་གྱི་ཁམས་ན་སངས་རྒྱས་བཅོམ་ལྡན་འདས་རྣམས་མཐོང་


[054-346b0] [346B] 
[054-346b1] སངས་རྒྱས་བཅོམ་ལྡན་འདས་དེ་དག་དང་ལྷན་ཅིག་ཏུ་སྨྲ་ཞིང་གཏམ་ཟེར་ཏེ། འདི་ལྟར་མུན་པ་མེད་པའི་ལུས་དང་ལྡན་པའི་ཕྱིར་སངས་རྒྱས་བཅོམ་ལྡན་འདས་དེ་དག་གིས་འབོད་
[054-346b2] ཅིང་ཡང་དག་པར་མགུ་བར་བྱས་པ་ཡིན་ནོ། །འཇམ་དཔལ། དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་མེས་བྱིན་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན་
[054-346b3] འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་བཞིན་གཤེགས་པ་དྲི་མ་མེད་པའི་སྤྱན་དེ་དེའི་ཚེ་དེའི་དུས་ན་དྲང་སྲོང་མེས་བྱིན་ཞེས་བྱ་བར་གྱུར་ཏོ། །འཇམ་དཔལ་
[054-346b4] འདི་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཚངས་པའི་ལྷ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་
[054-346b5] ཞེ་ན༑ དེ་བཞིན་གཤེགས་པ་སྤྱན་མཆོག་དེ་དེའི་ཚེ་དེའི་དུས་ན་དྲང་སྲོང་ཚངས་པའི་ལྷ་ཞེས་བྱ་བར་གྱུར་ཏོ། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་སྡེ་མི་
[054-346b6] ཕམ་པ་ཞེས་བྱ་བ་གང་ཚུལ་ཁྲིམས་ཡོངས་སུ་དག་པ་ཐོས་མ་ཐག་ཏུ་ཀུན་ནས་དཀྲིས་པ་བསལ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་
[054-346b7] བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་རྒྱལ་པོ་སྡེ་མི་ཕམ་པ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་


[054-347a0] [347A] 
[054-347a1] ༄༅། །དཔའ་སེམས་དཔའ་ཆེན་པོས་ཚུལ་ཁྲིམས་མ་ཉམས་པར་བྱའོ་།ཚུལ་ཁྲིམས་ལ་སྐྱོན་མེད་པ་དང། ཚུལ་ཁྲིམས་ཤིན་ཏུ་བསྡམས་པ་དང། ཚུལ་ཁྲིམས་མ་
[054-347a2] འདྲེས་པ་དང། ཚུལ་ཁྲིམས་རྣམ་པར་དག་པ་དང། ཚུལ་ཁྲིམས་ཡོངས་སུ་དག་པ་དང། ཚུལ་ཁྲིམས་རྫོགས་པར་བྱ་སྟེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དེ་ལ་ཆགས་པར་མི་བྱ་
[054-347a3] ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་མཆོག་ཏུ་འཛིན་པར་མི་བྱའོ། །དེ་ལྟར་ཚུལ་ཁྲིམས་ཡོངས་སུ་དག་པ་ལ་སྒྲིབ་པ་མེད་པའི་རྣམ་པར་ཐར་པ་མངོན་དུ་འགྱུར་རོ། །སྒྲིབ་པ་མེད་པའི་
[054-347a4] རྣམ་པར་ཐར་པ་མངོན་དུ་གྱུར་པས་ཇི་ལྟར་བདག་གིས་སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་དག་པར་འགྱུར་སྙམ་སེམས་ལ་མི་བྱ་སྟེ། འོན་ཀྱང་སྒྲིབ་པ་མེད་པའི་རྣམ་པར་
[054-347a5] ཐར་པ་མངོན་དུ་གྱུར་ན་སྒྲིམ་མི་དགོས་པར་སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་དག་པར་འགྱུར་ཏེ། སངས་རྒྱས་ཀྱི་ཞིང་གྲངས་མེད། བསམ་གྱིས་མི་ཁྱབ། མཚུངས་པ་
[054-347a6] མེད༑ གཞལ་དུ་མེད། བརྗོད་དུ་མེད་པ་ཡོངས་སུ་དག་པར་འགྱུར་རོ་།འདི་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་ན་བཟོད་པའི་ཕ་རོལ་ཏུ་ཕྱིན་པའང་ཡོངས་སུ་
[054-347a7] དག་པར་འགྱུར་རོ། །དེ་ཅིའི་ཕྱིར་ཞེ་ན། གལ་ཏེ་ཚུལ་ཁྲིམས་ལ་མཆོག་ཏུ་འཛིན་པ་མེད་ན། དེའི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་དག་པར་འགྱུར་ཏེ། དེ་ལྟར་མཆོག་


[054-347b0] [347B] 
[054-347b1] མེད་དོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་པ་ནས་བརྗོད་དུ་མེད་པའི་བར་དུ་དེའི་
[054-347b2] ཕ་རོལ་གྱིའང་ཆེས་ཕ་རོལ་ན་མི་འཆི་བ་ཀུན་ཏུ་འཕགས་པ་ཞེས་བྱ་བའི་བསྐལ་པ་བྱུང་སྟེ། འཇམ་དཔལ། མི་འཆི་བ་ཀུན་ཏུ་འཕགས་པའི་བསྐལ་པ་དེ་ལ་དེ་བཞིན་གཤེགས་པ་
[054-347b3] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་
[054-347b4] ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་རྣམ་པར་སྣང་མཛད་ཅེས་བྱ་བ་འཇིག་རྟེན་དུ་བྱུང་ངོ། །འཇམ་དཔལ། དེའི་ཚེ་དེའི་དུས་ན་དྲང་སྲོང་མི་འཁྲུགས་པའི་བློ་
[054-347b5] གྲོས་ཞེས་བྱ་བ་ཞིག་ཡོད་དེ། འཇམ་དཔལ། ཅིའི་ཕྱིར་དྲང་སྲོང་དེ་མི་འཁྲུགས་པའི་བློ་གྲོས་ཞེས་བྱ་ཞེ་ན། འཇམ་དཔལ། སྔོན་བྱུང་བ་བསྐལ་པ་མི་འཆི་བ་ཀུན་ཏུ་འཕགས་པ་དེའི་
[054-347b6] ཕ་རོལ་གྱིའང་ཆེས་ཕ་རོལ་བསྐལ་པ་གྲངས་མེད་བརྗོད་དུ་མེད་པ་ན་དེ་བཞིན་གཤེགས་པ་རྣམ་པར་རྒྱལ་བ་དང་ལྡན་པ་ཞེས་བྱ་བ་བྱུང་སྟེ། དེའི་ཚེའི་ཚད་དཔག་ཏུ་མེད་དེ། སངས་
[054-347b7] རྒྱས་ཀྱི་ཞིང་བརྗོད་དུ་མེད་ཅིང་ཚད་མེད་པ་ཡོངས་སུ་དག་པ་དང་ལྡན་ནོ། །ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་རྒྱལ་བ་དང་ལྡན་


[054-348a0] [348A] 
[054-348a1] ༄༅། །པ་དེའི་སངས་རྒྱས་ཀྱི་ཞིང་ན་བློ་གྲོས་འབར་བ་ཞེས་བྱ་བ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་སངས་རྒྱས་ཁྲག་ཁྲིག་དཔག་ཏུ་མེད་པ་རྣམས་ལ་དགེ་
[054-348a2] བའི་རྩ་བ་བསྐྱེད་པ་ཞིག་ཡོད་དེ། བློ་གྲོས་འབར་བ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དེ་ལ་མི་ཕྱེད་པའི་གཡོག་སངས་རྒྱས་ཁྲག་ཁྲིག་དཔག་ཏུ་མེད་པ་ལ་དགེ་བའི་རྩ་
[054-348a3] བ་བསྐྱེད་པའི་བྲམ་ཟེ་ཁྲག་ཁྲིག་ཕྲག་བརྒྱད་ཅུ་ཡོད་དོ། །ཡང་འཇམ་དཔལ། བློ་གྲོས་འབར་བ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དེས་བཅོམ་ལྡན་འདས་དེ་བཞིན་
[054-348a4] གཤེགས་པ་རྣམ་པར་རྒྱལ་བ་དང་ལྡན་པ་དེ་ལ་ལོ་བྱེ་བ་ཁྲག་ཁྲིག་དགུ་བཅུར་མི་འཁྲུགས་པའི་དབྱིངས་ཞུས་ཏེ། བཅོམ་ལྡན་འདས་ཀྱིས་མི་འཁྲུགས་པའི་དབྱིངས་མི་
[054-348a5] འཁྲུགས་པའི་དབྱིངས་ཞེས་གསུངས་ན། བཅོམ་ལྡན་འདས། མི་འཁྲུགས་པའི་དབྱིངས་དེ་གང་ལགས། ཅིའི་སླད་དུ་མི་འཁྲུགས་པའི་དབྱིངས་ཞེས་བགྱི། དེ་སྐད་ཅེས་གསོལ་
[054-348a6] པ་དང། བཅོམ་ལྡན་འདས་དེ་བཞིན་གཤེགས་པ་[?] པར་རྒྱལ་བ་དང་ལྡན་པས་བློ་གྲོས་འབར་བ་བྲམ་ཟེའི་རིགས་ཤིང་སཱ་ལ་ཆེན་པོ་དེ་ལ་འདི་སྐད་ཅེས་བཀའ་སྩལ་ཏོ། །
[054-348a7] བློ་གྲོས་འབར་བ། མི་འཁྲུགས་པའི་དབྱིངས་མི་འཁྲུགས་པའི་དབྱིངས་ཞེས་བྱ་བ་དེ་ནི། འདུས་མ་བྱས་པའི་དབྱིངས་ཀྱི་ཚིག་བླ་དྭགས་སོ། །བློ་གྲོས་འབར་བ། ཅིའི་ཕྱིར་


[054-348b0] [348B] 
[054-348b1] བློ་གྲོས་འབར་བ། འདུས་མ་བྱས་པའི་དབྱིངས་ནི། གསོག་པའང་མེད། འབྲི་བའང་མེད། ལེན་པའང་མེད། འགོད་པའང་མེད་
[054-348b2] ཟད་པའང་མེད། འགོག་པའང་མེད། འགྲིབ་པའང་མེད། འཕེལ་བའང་མེད། རིགས་ཀྱང་མ་ཡིན། རིགས་མེད་པའང་མ་ཡིན། འགྱུར་བའང་མ་ཡིན། འཛིན་པའང་མ་ཡིན་
[054-348b3] འདོར་བའང་མ་ཡིན། གཟུང་བའང་མ་ཡིན། གཏོང་བའང་མ་ཡིན་ཕྲ་བའང་མ་ཡིན། ཟབ་པའང་མ་ཡིན། མུན་པའང་མ་ཡིན། སྣང་བའང་མ་ཡིན། ཉིན་པར་ཡང་མ་ཡིན། མཚན་
[054-348b4] མོའང་མ་ཡིན། རིང་པོའང་མ་ཡིན། ཐུང་ངུའང་མ་ཡིན། ཉེ་བའང་མ་ཡིན། རིང་བའང་མ་ཡིན། ཡངས་པའང་མ་ཡིན། དོག་པའང་མ་ཡིན། གཅིག་བུའང་མ་ཡིན། ཐུན་མོང་ཡང་
[054-348b5] མ་ཡིན༑ གཟུགས་ཀྱང་མ་ཡིན། སྔ་པའང་མ་ཡིན། འཕྱི་བའང་མ་ཡིན། འགྲོ་བའང་མ་ཡིན། འོང་བའང་མ་ཡིན། འཕོ་བའང་མ་ཡིན་མི་འཕོ་བའང་མ་ཡིན། འཆི་འཕོ་བའང་
[054-348b6] མ་ཡིན༑ སྐྱེ་བའང་མ་ཡིན་ཏེ། དེ་ལྟར་འདུས་མ་བྱས་པའི་དབྱིངས་དེ་ནི། མི་འཁྲུགས་པ་ཞེས་བྱའོ། །དེའི་ཕྱིར་དེའི་མིང་མི་འཁྲུགས་པའི་བློ་གྲོས་ཞེས་བྱ་བར་གྱུར་ཏོ། །དྲང་སྲོང་
[054-348b7] མི་འཁྲུགས་པའི་བློ་གྲོས་དེས་དེ་བཞིན་གཤེགས་པ་རྣམ་པར་སྣང་མཛད་དེ་ལའང་མི་འཁྲུགས་པའི་དབྱིངས་ཀུན་དྲིས་སོ། །དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་


[054-349a0] [349A] 
[054-349a1] ༄༅། །པར་རྫོགས་པའི་སངས་རྒྱས་དེས་ལོ་བྱེ་བ་ཁྲག་ཁྲིག་དྲུག་ཅུའི་བར་དུ་མི་འཁྲུགས་པའི་དབྱིངས་དེ་བསྟན་པ་བཤད་དེ་དེས་མི་འཁྲུགས་པའི་
[054-349a2] དབྱིངས་ཐོས་མ་ཐག་ཏུ་འདི་ལྟ་བུའི་དགེ་བའི་རྩ་བའི་ཤུགས་རྙེད་དེ། དེ་ལྟ་བུའི་དགེ་བའི་རྩ་བའི་ཤུགས་ཀྱིས་ནམ་མཁའ་ལ་ཏ་ལ་བདུན་སྲིད་དུ་འཕགས་ནས་དྲང་མི་འཁྲུགས་
[054-349a3] པའི་བློ་གྲོས་དེ་བར་སྣང་ལ་འདུག་སྟེ། སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་བཟོད་པའི་ཕ་རོལ་ཏུ་ཕྱིན་པའི་བསྔགས་པ་བརྗོད་པ་མཐོང་ངོ། །བཟོད་པའི་ཕ་རོལ་ཏུ་
[054-349a4] ཕྱིན་པ་ཡོངས་སུ་རྫོགས་པའི་བྱང་ཆུབ་སེམས་དཔའ་བྱེ་བ་ཁྲག་ཁྲིག་དཔག་ཏུ་མེད་པའང་མཐོང་ངོ། །དེ་བཞིན་གཤེགས་པ་རེ་རེའི་འཁོར་རེ་རེ་ནའང་བྱང་ཆུབ་སེམས་
[054-349a5] དཔའ་ཁྲག་ཁྲིག་དཔག་ཏུ་མེད་པ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དང། ཡོངས་སུ་རྫོགས་པར་འགྱུར་བ་དང། མི་འཁྲུགས་པའི་དབྱིངས་ལ་གནས་པ་དང་
[054-349a6] མི་སྐྱེ་བའི་ཆོས་ལ་བཟོད་པའི་ཕ་རོལ་ཏུ་ཕྱིན་པ་རྫོགས་པའི་བྱང་ཆུབ་སེམས་དཔའ་བྱེ་བ་ཁྲག་ཁྲིག་ཚད་མེད་པ་རྣམས་མཐོང་ངོ། །དེ་བཞིན་གཤེགས་པ་རེ་རེའི་ཆོས་
[054-349a7] བསྟན་པ་རེ་རེ་ལའང་བྱང་ཆུབ་སེམས་དཔའ་ཁྲག་ཁྲིག་དཔག་ཏུ་མེད་པ་རྣམས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དང། ཡོངས་སུ་རྫོགས་པར་འགྱུར་བ་དང་


[054-349b0] [349B] 
[054-349b1] མི་སྐྱེ་བའི་ཆོས་ལ་བཟོད་པ་དང། ངེས་པའི་སྟོབས་བསྐྱེད་པ་ལ་ཞུགས་པ་དང། ངེས་པའི་སྟོབས་སྙེད་[?] པའི་རྗེས་སུ་འཇུག་པ་མཐོང་
[054-349b2] ངོ། །མཐོང་ནས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་དེ་ལ་བཟོད་པའི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་དོ། །
[054-349b3] བདེ་གཤེགས་ཆོས་ཚུལ་ཇི་བཞིན་ཐོས་ནས་སུ། །མི་མཆོག་བདག་གིས་བཟོད་པ་ཞི་བ་རྙེད། །བགྱིད་པོ་གང་ཡང་མ་མཆིས་བགྱིད་མ་མཆིས། །ཆོས་ཉིད་དག་ལ་གནས་པར་ཐེ་ཚོམ་
[054-349b4] བྲལ༑ ༑བདག་གིས་འཇིག་རྟེན་རིག་ཁྱོད་གསུང་ཐོས་ནས། །ཆོས་འདི་ཐམས་ཅད་ནམ་མཁའི་དབྱིངས་འདྲར་འཚལ། །བདག་གིས་རིང་ནས་སྟོར་རྙེད་མཐུན་བགྱིས་ཏེ། །གཏེར་ཆེན་
[054-349b5] ཇི་ལྟར་ཡུན་རིང་སྟོར་བ་བཞིན། །དེང་བདག་བཟོད་པའི་ཤུགས་ནི་རྒྱ་ཆེན་སྐྱེས། །ཆོས་ཀྱི་ཚུལ་ནི་ཡང་དག་ཇི་བཞིན་འཚལ། །དེ་རིག་བདག་གིས་ཐེ་ཚོམ་དོགས་ཀུན་སྤངས། །འཇིག་
[054-349b6] རྟེན་མཁྱེན་པ་ཁྲག་ཁྲིག་མཐའ་ཡས་མཐོང། །ཇི་ལྟར་བྱ་རྣམས་སྒྲོ་ང་འཁྲུགས་ནས་ནི། །སྒྲོ་ང་སྟེང་ངམ་ཞབས་སུ་མཆུས་བརྟོལ་ཏེ། །རང་གི་སྒོ་ང་བཅག་ནས་བྱུང་བ་བཞིན། །བདེ་གཤེགས་
[054-349b7] ཁྱོད་གསུང་ཐོས་ནས་བདག་ཀྱང་འབྱུང། །བདག་གིས་ཇི་ལྟར་འདོད་པའི་ས་ཀུན་བོར། །འཇིག་རྟེན་མཁྱེན་པ་ཁྲག་ཁྲིག་མཐའ་ཡས་མཐོང། །རྒྱལ་བ་བྱེ་བ་མཐའ་ཡས་བཟོད་སྟོབས་


[054-350a0] [350A] 
[054-350a1] ༄༅། །གནས༑ ༑བདེ་གཤེགས་ཡེ་ཤེས་མངའ་བས་བདག་ལུང་བསྟན་།བདེ་གཤེགས་མཐའ་ཡས་ཕྱོགས་བཅུའི་འཇིག་རྟེན་ན། །རྒྱལ་སྲས་ལུང་བསྟན་དེ་
[054-350a2] དག་དེ་བཞིན་སྟོན། །བཟོད་སྟོབས་རྙེད་པས་སེངྒེའི་སྒྲ་སྒྲོག་པ་།ནམ་མཁའི་བྱ་ལམ་འདིར་མཆིས་བདག་གིས་མཐོང། །ནམ་མཁའ་འདི་ལ་མཆིས་ནས་བདག་གིས་ཀྱང། །
[054-350a3] རྒྱལ་བ་བདེ་བར་གཤེགས་པ་མཐའ་ཡས་ཀྱིས། །བཟོད་ཐོབ་སྲས་ལ་བདེ་གཤེགས་རང་བྱུང་འགྱུར། །སྐྱེ་བོ་བདུད་ཞགས་འགྲོལ་ཞེས་ལུང་སྟོན་མཐོང། །ནམ་མཁའ་བྱ་ལམ་
[054-350a4] འདིར་མཆིས་བདག་གིས་ཀྱང། །བདེ་གཤེགས་བྱེ་བ་ཁྲག་ཁྲིག་མཐའ་ཡས་རྣམས། །དགྲ་ཡི་ཚོགས་བཅོམ་ཀུན་མཁྱེན་ལེགས་འཆང་སྲས། །འགྲོ་མགོན་ཟིལ་མི་ནོན་འགྱུར་
[054-350a5] ལུང་སྟོན་མཐོང། །བདག་གིས་རྒྱལ་སྲས་སྤྱད་པ་སྤྱོད་པ་དག་།འགྲོ་ཕན་བྱང་ཆུབ་རྡུལ་མེད་བཙལ་སླད་དུ། །རྒྱལ་སྲིད་རིན་ཆེན་མགོ་མིག་གཏོང་བ་དང། །མཐུ་རྙེད་བསྟན་པ་
[054-350a6] ཐུབ་པའི་ཁུར་ཁྱེར་མཐོང། །རྒྱལ་སྲས་དགའ་ལྡན་གནས་ནས་ཤི་འཕོས་ཏེ། །ལྷ་ཡི་བུ་མོ་བརྒྱ་ཡིས་གླུ་བླངས་ཤིང། །བཀྲ་ཤིས་བཅས་པའི་དབྱངས་ཀྱིས་མངོན་བསྟོད་ནས། །
[054-350a7] རྒྱལ་རིགས་དྲང་སྲོང་བྲམ་ཟེའི་རིགས་སྐྱེ་མཐོང། །བདག་གིས་རྒྱལ་སྲས་ཟླ་བཅུ་མངལ་གནས་པ། །ལྷ་ཡི་གནས་ན་ལྷ་ཡི་བུ་བཞིན་དུ། །སྙིང་རྫེས་ཆོས་སྟོན་ལྷ་རྣམས་རབ་ཏུ་


[054-350b0] [350B] 
[054-350b1] ༑མངལ་ན་གནས་པ་མི་ཡིས་མངོན་མཆོད་མཐོང། །བདག་གིས་རྒྱལ་སྲས་ཡུམ་གྱི་ལྷུམས་ནས་སུ། །ལྷ་རྣམས་ཀྱིས་ཀྱང་མངོན་པར་མཆོད་ཅིང་བྱུང། །སེམས་དགེ་བས་ན་མི་
[054-350b2] གཙང་རྡུལ་མི་ཆགས། །རིན་ཆེན་ཉེས་པས་མི་གོས་བཞིན་དུ་མཐོང་།བདག་གིས་རྒྱལ་སྲས་རྒྱལ་སྲིད་རིན་ཆེན་བདུན། །བརྒྱ་ཕྲག་བཅུ་པོ་བུ་ཡི་ཚོགས་རྣམས་དང། །རྟ་དང་གླང་པོས་གང་
[054-350b3] བའི་ས་སྤངས་ཏེ། །བདུད་ཀྱི་ཞགས་བཅད་མངོན་པར་བྱུང་བ་མཐོང། །བདག་གིས་རྒྱལ་སྲས་འགྲོ་ལ་སྨན་སླད་དུ། །ཁྲག་ཁྲིག་བདུད་རྣམས་ཟིལ་མནན་བྱང་ཆུབ་རེག་ཉོན་མོངས་རིང་བསགས་
[054-350b4] རྣམ་མང་དཔའ་བོས་སྤངས། །བདེ་གཤེགས་ཉི་མ་བཞིན་དུ་ལྷན་པ་མཐོང། །བདག་གིས་རྒྱལ་སྲས་རང་གི་ཉོན་མོངས་བཏུལ། །མཚུངས་མེད་དམ་པ་ཆོས་ཀྱི་འཁོར་ལོ་བསྐོར། །ལྷ་མི་
[054-350b5] སེམས་ཅན་ཁྲག་ཁྲིག་རྣམས་བཏུལ་ཞིང། །ཟད་མཐར་འགྲོ་བ་ལན་གསུམ་བསྐོར་བ་མཐོང། །བདག་གིས་རྒྱལ་པ་སྟོང་ཕྲག་མཐའ་ཡས་པ། །རྒྱལ་བའི་ཞིང་རྣམས་རྒྱུ་ཞིང་སེམས་ཅན་
[054-350b6] འདུལ༑ ༑འགྲོ་ལ་སྨན་སླད་འགྲོ་བ་སྟོང་པར་མཛད། །པདྨ་ཉི་བཞིན་སེམས་ཅན་སད་མཛད་མཐོང། །བདག་གིས་རྒྱལ་བ་སྟོང་ཕྲག་མཐའ་ཡས་པ། །སེམས་ཅན་བཏུལ་ནས་སངས་རྒྱས་
[054-350b7] མཛད་པ་མཛད། །ལྕེ་སྟེང་བྱུང་བའི་མཆིལ་མ་མིས་བོར་བཞིན། །དེ་བཞིན་གཤེགས་ཚོགས་གནས་སུ་འདོར་བ་མཐོང། །བདག་གིས་སངས་རྒྱས་སྟོང་ཕྲག་མཐའ་ཡས་པ། །ཞི་བར་འགྲོ་


[054-351a0] [351A] 
[054-351a1] ༄༅། །བ་མེ་ལ་ཆུས་བཏབ་བཞིན། །འགྲོ་བ་སྡུག་བསྔལ་ཁུར་སྐྱོ་མྱ་ངན་བཟླས། །སྟོབས་བཅུ་ཉོན་མོངས་ཀུན་སྤངས་འདས་པ་མཐོང། །བདག་གིས་རྒྱལ་བ་སྟོང་
[054-351a2] ཕྲག་མཐའ་ཡས་པ། །འགྲོ་ལ་སྨན་དོན་མཛད་ཅིང་སྐུ་གདུང་བྲལ་།མྱ་ངན་འདས་ཀྱང་སྐྱེ་བོ་མྱ་ངན་ཟློ། །མྱ་ངན་འདས་ཀྱང་བསྟན་པ་བརྗོད་པ་མཐོང། །དེ་ལྟར་འགྲོ་ལ་སྨན་
[054-351a3] སླད་སྐྱབས་སུ་མཆི། །དགེ་བ་བསགས་པ་འདི་ཡིས་སངས་རྒྱས་གྱུར་།བདག་ཉིད་གྲོལ་ནས་སེམས་ཅན་ཁྲག་ཁྲིག་འགྲོལ། །མགོན་མེད་བདུད་ཞགས་བཅིངས་པ་ཞི་བར་བགྱི། །
[054-351a4] དེ་ནས་དྲང་སྲོང་མི་འཁྲུགས་པའི་བློ་གྲོས་ཀྱིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་དེ་ལ་བཟོད་
[054-351a5] པའི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་རྣམས་ཀྱིས་མངོན་པར་བསྟོང་ནས་དགེ་བའི་རྩ་བ་དེས་བྱང་ཆུབ་སེམས་དཔའི་སྤྱད་པ་སྤྱོད་པ་ན་བསྐལ་པ་བརྗོད་དུ་མེད་
[054-351a6] པར་ནམ་ཡང་གཏི་མུག་པར་མ་གྱུར། ནམ་ཡང་འདོད་པ་མ་སྤྱད། ནམ་ཡང་བུད་མེད་ཀྱི་དབང་དུ་མ་གྱུར། ནམ་ཡང་བདུད་ཀྱི་སྤྱོད་ཡུལ་ལ་མ་སྤྱད། ནམ་ཡང་མངལ་གྱི་གནས་
[054-351a7] སུམ་ཞུགས། རྟག་ཏུ་རྒྱུན་མི་ཆད་པར་བརྫུས་ཏེ་སྐྱེས། ནམ་ཡང་བདུད་ཀྱི་ལས་ཀྱིས་མ་བསྒྲིབས། ནམ་ཡང་བདུད་ཀྱི་ལས་ཀྱི་དབང་དུ་འགྲོ་བར་མ་གྱུར། ནམ་ཡང་བྱང་ཆུབ་ཀྱི་


[054-351b0] [351B] 
[054-351b1] ནམ་ཡང་འཁོར་བས་སྐྱོ་བའི་སེམས་མ་བསྐྱེད། སེམས་ཅན་ཐམས་ཅད་ལ་ཕན་བ་དང་ལྡན་པ་མ་ཡིན་པ་ནམ་ཡང་དྲན་པ་མེད་པའི་སེམས་མ་བསྐྱེད་
[054-351b2] དོ༑ ༑བསྐལ་པ་བརྗོད་དུ་མེད་པར་ནམ་ཡང་སངས་རྒྱས་དང་བྲལ་བའི་ཡིད་ལ་བྱེད་པ་མ་བསྐྱེད། ནམ་ཡང་ཆགས་པ་དང་ལྡན་པའི་ཡིད་ལ་བྱེད་པ་མ་བསྐྱེད། བསྐལ་བ་བརྗོད་དུ་མེད་པར་
[054-351b3] ནམ་ཡང་སྐྱེ་བ་དང་ལྡན་པའི་ཡིད་ལ་བྱེད་པ་མ་བསྐྱེད། ནམ་ཡང་ཡང་འབྱུང་བ་མ་བཙལ། ནམ་ཡང་ཐམས་ཅད་མཁྱེན་པའི་སེམས་དང་བྲལ་བར་མ་གྱུར། ནམ་ཡང་དམན་པའི་
[054-351b4] སེམས་དང་ལྡན་པར་མ་གྱུར། ནམ་ཡང་ཐམས་ཅད་མཁྱེན་པ་ཡིད་ལ་བྱེད་པ་དང་བྲལ་བར་མ་གྱུར། ནམ་ཡང་དགེ་བའི་བཤེས་གཉེན་དང་བྲལ་བར་མ་གྱུར། ནམ་ཡང་ཐམས་ཅད་
[054-351b5] མཁྱེན་པ་ཉིད་དུ་དམིགས་པར་མ་གྱུར། ནམ་ཡང་དགེ་བའི་བཤེས་གཉེན་དང་མི་ལྡན་པར་མ་གྱུར། ནམ་ཡང་དགེ་བའི་བཤེས་གཉེན་རྣམས་ལ་དངོས་པོར་མ་དམིགས། དེ་
[054-351b6] ནམ་ཡང་འདུས་བྱས་དང་འདུས་མ་བྱས་ཀྱི་ཆོས་རྣམས་ཐ་དད་པར་མ་བསམ། དེས་ནམ་ཡང་དུས་གསུམ་མཉམ་པ་ལས་ལམ་ལོག་པར་མ་བསྟེན་དེས་ནམ་ཡང་དུས་གསུམ་
[054-351b7] དམིགས་པར་མ་གྱུར་ཏོ། །འཇམ་དཔལ། དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་མི་འཁྲུགས་པའི་བློ་གྲོས་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་


[054-352a0] [352A] 
[054-352a1] ༄༅། །ན༑ འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་དྲང་སྲོང་མི་འཁྲུགས་
[054-352a2] པའི་བློ་གྲོས་ཞེས་བྱ་བར་གྱུར་ཏེ། དེ་སྒྲིབ་པ་མེད་པའི་རྣམ་པར་ཐར་པ་ལ་སྤྱད་པས་ཇི་ལྟར་ངས་བརྗོད་པ་བཞིན་དུ་དེ་ཙམ་དུ་རྒྱ་ཆེར་སངས་རྒྱས་ཀྱི་ཞིང་ཡོངས་སུ་དག་པར་བྱས་
[054-352a3] སོ༑ ༑འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་རྒྱ་ཆེར་ཡོངས་སུ་སྦྱོང་བར་འདོད་པས་སྒྲིབ་པ་མེད་པའི་རྣམ་པར་ཐར་པའི་ཕྱིར་
[054-352a4] རྩོམ་པ་མི་འདོར་རོ། །སྒྲིབ་པ་མེད་པའི་རྣམ་པར་ཐར་པ་ལ་མོས་པར་བྱའོ། །ཡང་འཇམ་དཔལ། དེ་བཞིན་གཤེགས་པ་དོན་ཐམས་ཅད་སྒྲུབ་པ་དེ་སྔོན་བྱང་ཆུབ་སེམས་དཔའི་སྤྱད་
[054-352a5] པ་སྤྱོད་པ་ན་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་དཔག་ཏུ་མེད་པ་རྒྱ་ཆེན་པོ་མངོན་པར་འདུས་བྱས་སོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་
[054-352a6] དགེ་བའི་རྩ་བའི་ཤུགས་དཔག་ཏུ་མེད་ཅིང་རྒྱ་ཆེན་པོ་བསྐྱེད་དེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་རྩ་བ་གྲངས་མེད་ཅིང་བསམ་གྱིས་མི་ཁྱབ་པ་ནས་བརྗོད་
[054-352a7] དུ་མེད་པའི་བར་དུ་རྒྱ་ཆེན་པོ་མངོན་པར་འདུས་བྱས་སོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཤུགས་བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་


[054-352b0] [352B] 
[054-352b1] །འཇམ་དཔལ། སྔོན་བྱུང་བ་འདས་པའི་དུས་བསྐལ་བ་དཔག་ཏུ་མེད། བསམ་གྱིས་མི་ཁྱབ་མཚུངས་པ་མེད། གཞལ་དུ་མེད། བརྗོད་དུ་མེད་པ་ན་རིན་ཆེན་
[054-352b2] བྱུང་བ་ཞེས་བྱ་བའི་བསྐལ་པ་ལ་དེ་བཞིན་གཤེགས་པ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་
[054-352b3] དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་བཟང་པོའི་ལྷ་ཞེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ། དེ་བཞིན་གཤེགས་པ་བཟང་པོའི་ལྷ་དེའི་ཚེའི་ཚད་ནི། བསྐལ་པ་
[054-352b4] ཁྲག་ཁྲིག་ཕྲག་བརྒྱད་ཅུར་གྱུར་ཏོ། །འཇམ་དཔལ། དེའི་ཆེ་དེའི་དུས་ན་དེ་བཞིན་གཤེགས་པ་བཟང་པོའི་ལྷའི་གསུང་རབ་ལ་དགེ་སློང་མོས་པའི་བློ་གྲོས་ཞེས་བྱ་བ་ཞིག་བྱུང་སྟེ། ཤིན་ཏུ་
[054-352b5] རྟོགས་པ་དང་ལྡན་པ། ཤིན་ཏུ་བློ་གྲོས་དང་ལྡན་པ། ཤིན་ཏུ་དྲན་པ་དང་ལྡན་པ། ཤིན་ཏུ་བརྩོན་འགྲུས་དང་ལྡན་པ། ཤིན་ཏུ་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་སྟོབས་བསྐྱེད་པ་རྙེད་
[054-352b6] པ༑ སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། རྒྱལ་པོའི་རིགས་ལས་རབ་ཏུ་བྱུང་སྟེ། གཟུགས་བཟང་བ། མཛེས་པ། བལྟ་ན་སྡུག་པ། དེ་བཞིན་གཤེགས་པ་བཟང་པོའི་ལྷ་དེ་མ་
[054-352b7] གཏོགས་པར་སངས་རྒྱས་ཀྱི་ཞིང་དེ་ན་མོས་པའི་བློ་གྲོས་ཇི་ཙམ་དུ་མཛེས་པ་དེ་ཙམ་གྱི་མཛེས་པའི་སེམས་ཅན་སུའང་མེད་དེ། དེ་བལྟ་བས་ཆོག་མི་ཤེས་པ། སངས་རྒྱས་ཁྲག་ཁྲིག་


[054-353a0] [353A] 
[054-353a1] ༄༅། །དཔག་ཏུ་མེད་པ་ལ་བསྙེན་བཀུར་བྱས་པ། ཡོངས་སུ་སྦྱང་བ་བྱས་པ། ཚད་མེད་པའི་ཆོས་ཉིད་ལས་ངེས་པར་བྱུང་བ། བྱང་ཆུབ་སེམས་དཔའི་ཏིང་ངེ་འཛིན་
[054-353a2] བཞི་རྙེད་དེ། འདོད་པ་བཞིན་རྙེད་ཅིང་ཉོན་མོངས་པ་མེད་པར་རྙེད། ཚེགས་མེད་པར་རྙེད་ནས་འདྲིས་པར་བྱས་ཏེ། རེ་ཞིག་ནི། དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
[054-353a3] མངོན་པར་རྫོགས་པར་འཚང་རྒྱ་བར་སེམས་མི་འཇུག་གོ། སྟོབས་བཅུའི་པ་རོལ་ཏུ་སོན་པས་འདོད་ན། སངས་རྒྱས་ཀྱི་ཞིང་ཚད་མེད་པ་རྣམས་སུ་འགྲོའོ། །དེ་ནས་དགེ་སློང་མོས་
[054-353a4] པའི་བློ་གྲོས་དེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཟང་པོའི་ལྷ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་བཟང་པོའི་ལྷའི་ཞབས་
[054-353a5] ལ་མགོ་བོས་ཕྱག་བཙལ་ནས་ལན་གསུམ་བསྐོར་བ་བྱས་ཏེ་ཐལ་མོ་སྦྱར་ནས་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་དགེ་སློང་མོས་པའི་བློ་གྲོས་དེས་དེ་བཞིན་
[054-353a6] གཤེགས་པ་བཟང་པོའི་ལྷ་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟིངས་ཆེན་པོ་བཅའ་བར་འཚལ་བ་དང། ཟམ་པ་ཆེན་པོ་གདགས་པར་འཚལ་བ་དང། འཁོར་
[054-353a7] བའི་རྒྱ་མཚོ་ལས་རྒལ་བར་འཚལ་བ་དང། སེམས་ཅན་ཐམས་ཅད་བསྒྲལ་བར་འཚལ་བ་དང། སངས་རྒྱས་ཀྱི་ཞིང་ཚད་མ་མཆིས་པ་ཡོངས་སུ་སྦྱང་བར་འཚལ་བ་དང། སངས་


[054-353b0] [353B] 
[054-353b1] བསམ་གྱིས་མི་ཁྱབ་མཚུངས་པ་མ་མཆིས། གཞལ་དུ་མ་མཆིས། བརྗོད་དུ་མ་མཆིས་པ་ཡོངས་སུ་སྦྱང་བར་འཚལ་བ་དང། སངས་རྒྱས་ཀྱི་ཞིང་མཐའ་
[054-353b2] ཡས་པ་ཡོངས་སུ་དག་པ་སྒྲུབ་པར་འཚལ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གང་ལ་བརྩན་པར་བགྱི། དེ་སྐད་ཅེས་གསོལ་པ་དང། དེ་བཞིན་གཤེགས་པ་བཟང་
[054-353b3] པོའི་ལྷས་དགེ་སློང་མོས་པའི་བློ་གྲོས་དེ་ལ་འདི་སྐད་ཅེས་བཀའ་སྩལ་ཏོ། །དགེ་སློང་དེ་དག་དང། ཡོན་ཏན་ཚད་མེད་པ་གཞན་ཡང་སྒྲུབ་པར་འདོད་པའི་བྱང་ཆུབ་སེམས་དཔའ་སེམས་
[054-353b4] དཔའ་ཆེན་པོས་སྒྲིབ་པ་མེད་པའི་རྣམ་པར་ཐར་པ་ཁོང་དུ་ཆུད་པར་བྱ་བའི་ཕྱིར་བརྩོན་འགྲུས་བརྩམ་མོ། །མཚན་མོར་འདུ་ཤེས་ཡིད་ལ་མི་བྱེད་པ་དང། ཉིན་པར་འདུ་ཤེས་དང། གྲང་བར་
[054-353b5] འདུ་ཤེས་དང། དྲོ་བར་འདུ་ཤེས་དང། བཀྲེས་པར་འདུ་ཤེས་དང་ཟས་སུ་འདུ་ཤེས་དང། སྐོམ་དུ་འདུ་ཤེས་དང། བཏུང་བར་འདུ་ཤེས་དང། གོས་སུ་འདུ་ཤེས་པ་ཡིད་ལ་
[054-353b6] མི་བྱེད་པ་དང། སྟོབས་སུ་འདུ་ཤེས་པ་ཡིད་ལ་མི་བྱེད་ཅིང། འདུ་ཤེས་ཐམས་ཅད་ཡིད་ལ་མི་བྱེད་པར་སྒྲིབ་པ་མེད་པའི་རྣམ་པར་ཐར་པ་མངོན་དུ་བྱས་ཏེ་བརྩོན་འགྲུས་བརྩམ་
[054-353b7] མོ༑ ༑སྒྲིབ་པ་མེད་པའི་རྣམ་པར་ཐར་པ་དེ་ཁོང་དུ་ཆུད་པར་བྱ་བའི་ཕྱིར་བརྩོན་འགྲུས་བརྩམ་སྟེ། དེས་བརྩོན་འགྲུས་བརྩམས་ན་སྒྲིབ་པ་མེད་པའི་རྣམ་པར་ཐར་པ་མངོན་དུ་འགྱུར་རོ། །


[054-354a0] [354A] 
[054-354a1] ༄༅། །སྒྲིབ་པ་མེད་པའི་རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་སངས་རྒྱས་ཀྱི་ཞིང་དཔག་ཏུ་མེད་པ་རྣམས་ཡོངས་སུ་དག་
[054-354a2] པར་འགྱུར་རོ། །དེ་བཞིན་དུ་སྦྱར་ཏེ། སངས་རྒྱས་ཀྱི་ཞིང་བརྗོད་དུ་མེད་པའི་བར་དུ་ཡོངས་སུ་དག་པར་འགྱུར་རོ། །དེ་ནས་དགེ་སློང་མོས་པའི་བློ་གྲོས་དེ་ལ་དེ་བཞིན་གཤེགས་
[054-354a3] པ་བཟང་པོའི་ལྷ་དེས་དེ་བཞིན་དུ་བསྟན་ཅིང་གདམས་ནས་དེས་འདུ་ཤེས་ཐམས་ཅད་ཡིད་ལ་མ་བྱས་ཏེ། སྒྲིབ་མེད་པའི་རྣམ་པར་ཐར་པ་རྟོགས་པར་བྱ་བའི་ཕྱིར་བསྐལ་
[054-354a4] པ་ཁྲག་ཁྲིག་ཕྲག་བརྒྱད་ཀྱི་བར་དུ་བརྩོན་འགྲུས་བརྩམས་ནས་སྤྱད་དོ། །དེ་ནས་བསྐལ་པ་ཁྲག་ཁྲིག་ཕྲག་བརྒྱད་འདས་པ་དང་དེ་སྒྲིབ་པ་མེད་པའི་རྣམ་པར་ཐར་པ་ལ་རབ་
[054-354a5] ཏུ་གནས་པར་གྱུར་ནས་བྱང་ཆུབ་སེམས་དཔའི་དབང་བཅུས་ངེས་པར་བྱུང་སྟེ། དེས་སྤྲུལ་པ་ཁྲག་ཁྲིག་ཚད་མེད་པ་མངོན་པར་སྤྲུལ་ནས་ལྷ་ལ་དད་པ་རྣམས་ལ་ལྷར་མངོན་
[054-354a6] པར་སྤྲུལ། ཀླུ་ལ་དད་པ་རྣམས་ལ་ཀླུར། གནོད་སྦྱིན་ལ་དད་པ་རྣམས་ལ་གནོད་སྦྱིན་དུ། དྲི་ཟ་ལ་དད་པ་རྣམས་ལ་དྲི་ཟར། གྲུལ་བུམ་ལ་དད་པ་རྣམས་ལ་གྲུལ་བུམ་དུ། ལྷ་
[054-354a7] མ་ཡིན་ལ་དད་པ་རྣམས་ལ་ལྷ་མ་ཡིད་དུ། ནམ་མཁའ་ལྡིང་ལ་དད་པ་རྣམས་ལ་ནམ་མཁའ་ལྡིང་དུ། མི་འམ་ཅི་ལ་དད་པ་རྣམས་པ་རྩི་[?] འམ་ཅིར། ལྟོ་འཕྱེ་ཆེན་པོ་ལ་དད་པ་


[054-354b0] [354B] 
[054-354b1] །དེ་ལྟར་དགེ་སློང་མོས་པའི་བློ་གྲོས་དེས་སངས་རྒྱས་ཀྱི་ཞིང་དེ་ན་སེམས་ཅན་སྤྲུལ་པ་ཇི་ལྟ་བུ་ལ་དད་པ་བཞིན་དུ་རྟག་ཏུ་རྒྱུན་
[054-354b2] མི་ཆད་པར་མངོན་པར་སྤྲུལ་ཏེ། དེས་དེར་སེམས་ཅན་ཚད་མེད་པ་ཡོངས་སུ་སྨིན་པར་བྱེད་པའི་སྦྱོར་བས་མྱུར་དུ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཏོ། །དེ་
[054-354b3] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཟང་པོའི་ལྷ་དེས་དགེ་སློང་མོས་པའི་བློ་གྲོས་དེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་
[054-354b4] མཁྱེན་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་ཀྱི་གཏམ་གྱིས་ཡང་དག་པར་དགའ་བར་བྱས། ཡང་དག་པར་འཛིན་དུ་བཅུག། ཡང་དག་པར་རབ་ཏུ་མགུ་པར་བྱས་
[054-354b5] ནས་དེའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཤིན་ཏུ་བསྔགས་སོ་།དེ་བཞིན་གཤེགས་པ་བཟང་པོའི་ལྷ་དེས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་གཏམ་གྱིས་དེ་ཡང་དག་
[054-354b6] པར་དགའ་བར་བྱས། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་མགུ་བར་བྱས་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་དགེ་བའི་
[054-354b7] རྩ་བའི་ཤུགས་འདི་ལྟ་བུ་རྙེད་དེ། དེ་ལྟ་བུའི་དགེ་བའི་རྩ་བའི་ཤུགས་ཀྱིས་ནམ་མཁའ་ལ་ཏ་ལ་བདུན་སྲིད་དུ་འཕགས་ཏེ་འདུག་གོ་།འཇམ་དཔལ། དེ་ནས་དགེ་སློང་མོས་པའི་བློ་གྲོས་


[054-355a0] [355A] 
[054-355a1] ༄༅། །བར་སྣང་ལ་འདུག་ནས་འདི་འདྲ་བའི་ཡེ་ཤེས་རྙེད་དེ་གང་གིས་ཕྱོགས་བཅུའི་འཇིག་རྟེན་ན་འཇིག་རྟེན་གྱི་ཁམས་དཔག་ཏུ་མེད་པ་རྣམས་སུ་སངས་
[054-355a2] རྒྱས་བཅོམ་ལྡན་འདས་དེ་དག་ཐམས་ཅད་ཀྱི་སྔོན་གྱི་སྤྱོད་པ་ཤེས། སངས་རྒྱས་ཀྱི་ཞིང་ཐམས་ཅད་ན་སེམས་ཅན་ཐམས་ཅད་ཀྱི་དབང་པོ་མཆོག་དང་མཆོག་མ་ཡིན་པ་ཤེས་
[054-355a3] སེམས་ཅན་དེ་དག་ཐམས་ཅད་ཀྱི་སེམས་དང་སྤྱོད་པ་ཤེས་སོ། །དེས་ཡེ་ཤེས་དེ་རྙེད་ནས་སེམས་ཅན་ཐམས་ཅད་ཀྱི་སེམས་དང་སྤྱོད་པ་ལ་ཐེ་ཚོམ་མེད་ཅིང་སངས་རྒྱས་བཅོམ་
[054-355a4] ལྡན་འདས་དེ་དག་གི་སྔོན་གྱི་སྤྱོད་པ་ལའང་ཐེ་ཚོམ་མེད་དེ། དེ་བཞིན་གཤེགས་པ་བཟང་པོའི་ལྷ་དེ་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་
[054-355a5] རྣམས་ཀྱིས་མངོན་པར་བསྟོད་དོ། །སྟོབས་བཅུ་སྟོབས་འཆང་སྟོབས་རབ་སྟོབས་ལྡན་པ། །ནོར་མང་བགེད་ཅིང་སྲས་རྣམས་ནོར་ལྡན་མཛད་།བདེ་གཤེགས་ཁྱོད་ཀྱི་སྲས་རྣམས་
[054-355a6] ནོར་མང་རྙེད། །འགྲོ་འདི་ཤིན་ཏུ་སྡུག་བསྔལ་ནོར་ལྡན་མཛད་།བདེ་གཤེགས་ཁྱོད་ཀྱི་ནོར་རྣམས་གཏོར་ཅིང་གོས། །རྒྱལ་པ་ཁྱོད་ཀྱི་སྲས་མཆོག་ནོར་རྙེད་ནས། །དགའ་ཞིང་
[054-355a7] འགྲོ་ལ་སྨིན་པའི་སྤྱོད་མཆོག་སྤྱོད། །རྒྱལ་མཆོག་རྒྱལ་བ་དག་དང་འདྲ་བར་འགྱུར། །ཐུབ་མཆོག་ཁྱོད་སྲས་ཡོན་ཏན་བརྒྱས་ལྡན་པ། །སྤྱོད་པའི་དམ་པ་མཆོག་འདི་རྣམ་སྤྱོད་


[054-355b0] [355B] 
[054-355b1] ༑སྐྱེ་བར་ནུབ་ཅིང་རྒ་ཤིས་གཙེས་པ་དང། །འགྲོ་བ་སྡུག་བསྔལ་བརྒྱ་ལྡན་གཟིར་བ་རྣམས། །སྡུག་བསྔལ་བདག་མེད་སྟོང་པར་རྟོགས་པས་ན། །ཤི་འཕོས་འགྲོར་མཆིས་
[054-355b2] འཁོར་བའི་འགྲོར་ཆགས་པ། །མཐོང་ནས་འགྲོ་བ་སྡུག་བསྔལ་བདེར་བགོད་ཅིང། །དེ་དག་སྙིང་རྗེ་རླབས་ཆེན་རྙེད་པར་འགྱུར། །འགྲོ་ལ་སྨན་སེམས་སྙིང་རྗེ་བསྐྱེད་ནས་སུ། །འཁོར་
[054-355b3] པའི་སྲེད་པ་བཅོམ་ཡང་སྐྱེ་བ་འཛིན། །དགེ་བ་ཚད་མེད་རྣམས་ཀྱང་དྲན་གསོག་ཅིང། །འགྲོ་བ་རྣམས་ལ་སྨན་བདེ་ཞི་བར་བགྱིད་།ལོག་པའི་ལམ་མཆིས་སེམས་ཅན་སྟོང་རྣམས་
[054-355b4] ནི། །སྟོབས་བཅུས་བསྟན་པའི་ལམ་མཆོག་རྣམས་སུ་སྟེ། །ཞི་བའི་གྲོང་ཁྱེར་ཞི་བདེ་དགེ་བ་ནི། །གང་ནས་སྔོན་གྱི་རང་བྱུང་གཤེགས་པར་བགོད། །དེ་དག་སྟོང་པ་ཚད་མེད་གཏོང་བ་ནི། །
[054-355b5] མགོ་ལག་མིག་བཟང་བུ་སྡུག་དེ་བཞིན་དུ། །ཚུལ་ཁྲིམས་བཟོད་དང་བརྩོན་འགྲུས་ཏིང་ངེ་འཛིན། །ཐོས་དྲན་མཁས་ཤིང་མོས་དང་སྟོབས་ལ་གནས། །ཤིང་དབང་དྲུང་དུ་བདུད་སྡེ་བཅས་
[054-355b6] པར་བཏུལ། །དཔེ་མེད་ཡེ་ཤེས་གོ་འཕང་མཆོག་དེར་རྙེད། །རང་བྱུང་སེམས་ཅན་སྟོང་རྣམས་ཁྲིད་ནས་སུ། །མི་འཆི་བྱུང་ཞི་བདེ་བ་ཞི་བར་གཤེགས། །ནམ་མཁའ་འདི་ལ་དེ་རིང་བདག་
[054-355b7] མཆིས་ནས། །ཕྱོགས་བཅུའི་སྟོབས་བཅུ་མ་ནོར་དེ་བཞིན་གསུང། །རྒྱལ་སྲས་རྒྱལ་པའི་ཡོན་ཏན་སྤྱོད་སྤྱད་ནས། །ཤིན་ཏུ་ལུང་སྟོན་པ་ནི་དུ་མ་མཐོང། །དེ་དག་རང་གི་སྤྱོད་ཐོས་དགའ་


[054-356a0] [356A] 
[054-356a1] ༄༅། །མགུ་སྟེ༑ ༑རབ་ཏུ་འཛུམ་དམུལ་ཡིད་གཉིས་ཐེ་ཚོམ་བྲལ་།ཐལ་མོ་སྦྱར་ཏེ་མངོན་པར་ལུས་བཏུད་ནས། །སྟོབས་བཅུ་ཡོན་ཏན་མངའ་བ་མཁའ་ལས་བསྟོད།།
[054-356a2] དེ་རིང་ནམ་མཁའ་འདིར་མཆིས་བདག་གིས་མཐོང། །འཁོར་བ་བརྒྱར་ནི་རྒྱལ་སྲས་དགེ་སྤྱད་ནས། །དགའ་ལྡན་ལྷ་ཡི་གནས་ནས་ཤི་འཕོས་ཏེ། །དྲི་བྲལ་དཔེ་མེད་གླང་ཆེན་
[054-356a3] མཆོག་གྱུར་ནས། །ལྷ་ཡི་གནས་ནས་རབ་ཏུ་བབས་ནས་སུ། །ཡུམ་བདེ་ཉལ་བའི་ལྷུམས་སུ་ཞུགས་པ་ལ། །ལྷ་རྣམས་སྟོང་གིས་ཤིན་ཏུ་རབ་མཆོད་ཅིང། །ལྷ་མི་ལྷ་མོ་རྣམས་ཀྱིས་
[054-356a4] གཙོར་བགྱིས་བསྟོད། །དེ་དག་ཡུམ་གྱི་ལྷུམས་སུ་ཞུགས་པ་ན། །ལྷ་ཡི་གནས་འདྲ་རབ་ཏུ་མཛེས་པར་གྱུར། །མངལ་གྱིས་མི་གོས་ཆུ་ལས་པདྨ་ལྟར། །ཡུམ་ལ་བདེ་ཞིང་
[054-356a5] ཡང་བར་གནས་ནས་སུ། །ལྷ་རྣམས་བརྒྱ་ལ་རབ་ཏུ་ཆོས་བཤད་དེ་།ལྷ་མཆོག་འཁོར་རྣམས་དགེ་བའི་ལམ་དུ་བཙུད། །དེ་དག་ཆོས་ཚིག་རྒྱ་ཆེན་ཐོས་ནས་སུ། །སྐོམ་པས་ཆུ་
[054-356a6] ལ་ས་བཞིན་བདུད་རྩི་འཐུང། །ནམ་མཁའི་ངོས་འདིར་བདག་མཆིས་མཐོང་བ་ནི། །རྒྱལ་སྲས་དྲི་མེད་བློ་གྲོས་དྲན་མཁས་པ། །ཡུམ་གྱི་ཕྱག་གིས་ཤིང་གི་ཡལ་ག་བཟུང། །
[054-356a7] མཚན་ཁུང་ནས་ནི་བྱུང་བ་རབ་ཏུ་མཐོང། །ལྷ་དང་མི་ཡི་དབང་པོས་རབ་མཆོད་ཅིང། །ས་ཡི་སྟེང་ན་འཇིགས་མེད་གོམ་པ་འདོར། །དེ་ཡིས་ཐམས་ཅད་ཕྱོགས་སུ་བལྟས་ནས་


[054-356b0] [356B] 
[054-356b1] ༑འཛུམ་དམུལ་ཚིག་སྨྲས་ང་འདྲ་ཁམས་གསུམ་མེད། །ནམ་མཁའི་ངོས་འདིར་བདག་མཆིས་མཐོང་བ་ནི། །རྒྱལ་སྲས་མང་པོ་འགྲོ་ལ་སྨན་དགའ་བ། །གྲོང་དང་གྲོང་ཁྱེར་རིན་ཆེན་
[054-356b2] གཏམས་པ་ཡི། །རབ་ཏུ་འབྱོར་ཞིང་ལྡན་པའི་ས་བོར་ཏེ། །བལ་གླང་རྨིག་པས་བཅིངས་པ་བཅད་པ་ལྟར། །བློ་གྲོས་མཆོག་གིས་ཁྱིམ་ཆགས་བསལ་བཅོམ་སྟེ། །འགྲོ་ལ་སྨན་སླད་
[054-356b3] དཔའ་བོ་མངོན་པར་བྱུང། །སྡུག་བསྔལ་ཞི་ཞིང་སྲིད་ཟད་བདུད་རྩི་ཚོལ། །ནམ་མཁའི་ངོས་འདིར་བདག་མཆིས་མཐོང་བ་ནི། །རྒྱལ་སྲས་བརྟུལ་ཞུགས་དཀའ་ཐུབ་དྲག་སྤྱད་དེ། །
[054-356b4] སྐྱིལ་མོ་ཀྲུང་བཅས་བྱང་ཆུབ་ཤིང་དབང་དྲུང། །གཡོ་ཅན་བདུད་བཏུལ་བྱང་ཆུབ་དམ་པ་རེག་རྒྱལ་བ་ཐམས་ཅད་དང་ནི་མཉམ་རྙེད་ནས། །ཞི་དགའ་བདེ་གནས་ཞིང་མཆོག་ལྟ་
[054-356b5] བཞིན་དུ། །སྨོན་ལམ་རྒྱ་ཆེན་བདག་གིས་འདིར་རྫོགས་ཏེ། །འཁོར་བརྒྱར་ལེགས་སྤྱད་བརྟུལ་ཞུགས་འདི་གྲུབ་བོ། །ནམ་མཁའི་ངོས་འདིར་བདག་མཆིས་མཐོང་བ་ནི། །ཕྱོགས་བཅུའི་
[054-356b6] སྟོབས་བཅུ་ཤིན་ཏུ་མང་པོ་དག་འཁོར་ལོ་རྒྱ་ཆེན་རབ་ཏུ་བསྐོར་བ་ནི། །ཕ་རོལ་རྒོལ་འདུལ་འཁོར་བའི་སྡུག་བསྔལ་ཞི། །སྐལ་ཡོད་འགྲོ་བ་རྣམས་ཀྱི་ཉོན་མོངས་བཅོམ། །མུན་པའི་
[054-356b7] རྡུལ་བསལ་འགྲོ་རྣམས་བདེ་བ་བྱིན། །འཇིག་རྟེན་གཙོ་བོ་རྣམས་ཀྱིས་དེ་ཐོས་ནས། །འཁོར་བའི་རྒྱུད་བསལ་མ་སོང་ཕྱོགས་སུ་སོང། །དེ་རིང་ནམ་མཁའ་འདི་ལ་བདག་མཆིས་


[054-357a0] [357A] 
[054-357a1] ༄༅། །ནས༑ ༑རྒྱལ་བ་བརྒྱ་དག་ལྷ་མི་འཁོར་འདུལ་ཞིང། །ལྷ་མི་གནས་ནས་འགྲོ་ལ་སྙིང་བརྩེ་ཡིད། །འཇིག་རྟེན་དག་ན་རབ་ཏུ་ཞུགས་པ་མཐོང། །རྒྱལ་
[054-357a2] བ་བརྒྱ་ཕྲག་དུ་མ་གཞན་དག་ཀྱང། །འཁོར་བ་ཟད་སོང་ཞི་བར་རྡུལ་མེད་གནས། །ལྷ་མི་བརྒྱ་རྣམས་ཡིད་དགར་གྱུར་ནས་སུ། །རིང་བསྲེལ་དམ་པ་དེ་ལ་མཆོད་པ་མཐོང། །འཇིག་
[054-357a3] རྟེན་གཙོ་བོ་རྐང་གཉིས་མཆོག་ཁྱོད་ལ། །ལྷ་དང་མི་དང་ཁྱིམ་བདག་ཁྱོད་དྲུང་མཆིས། །ཞལ་ནས་ཞི་རབ་ཆོས་ཀྱི་རང་བཞིན་ཐོས། །ཁྱོད་ཀྱི་སྤྱོད་ལྡན་མྱུར་དུ་སྐྱབས་སུ་འགྲོ། །
[054-357a4] མི་དབང་ཁྱོད་ཀྱི་ཡོན་ཏན་ཡང་དག་བསྟོད། །ཁྱ་མཆོག་ཕན་བྱེད་སྟོབས་བཅུ་ཡོན་ཏན་འཆང། །ཞི་བར་ལྡན་ཞིང་དུལ་བ་ཞི་བ་རྙེད། །འཁོར་བའི་རྒྱུད་བྲལ་འཇིགས་མེད་
[054-357a5] ཕྱོགས་སུ་སོང། །བདེ་གཤེགས་མི་ཡི་སེངྒེ་ཁྱོད་ཀྱི་མཐུས། །བློ་མཆོག་ཁྱོད་ཀྱང་སྟེང་གི་མཁར་གནས་པ། །མངོན་ཤེས་ལྔ་ལས་ཉམས་པ་མེད་རྙེད་ནས། །ཕྱོགས་བཅུར་
[054-357a6] འཁོར་རྒྱུད་རབ་འབྱམས་རྣམ་མང་བ། །མཚུངས་མེད་དུ་མ་དེ་རིང་མཐོང་བ་ནི། །རྒྱལ་བའི་ཡོན་ཏན་སྣ་ཚོགས་དྲི་མེད་སྤྱོད། །ཡང་དག་ཡོན་ཏན་གྱིས་ནི་དེ་དག་བསྟོད། །རྒྱལ་
[054-357a7] བ་ཁྱོད་ཀྱི་ཡོན་ཏན་མཐའ་མི་རྙེད། །དེ་ནས་དགེ་སློང་མོས་པའི་བློ་གྲོས་དེས་དེ་བཞིན་གཤེགས་པ་བཟང་པོའི་ལྷ་དེ་ལ་ཚུལ་དང་མཐུན་པའི་ཚིགས་སུ་བཅད་པ་དེ་དག་གིས་


[054-357b0] [357B] 
[054-357b1] མེད་པར་ནམ་ཡང་མངོན་པར་ཤེས་པ་ལྔ་དང་བྲལ་བར་མ་གྱུར་ཏེ་མངོན་པར་ཤེས་པ་ལྔ་དང་ལྡན་པར་གྱུར་པས་སངས་
[054-357b2] རྒྱས་ཀྱི་ཞིང་དེ་དག་ཐམས་ཅད་ན་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་སྟོངས་པར་བྱས། ལྷ་མ་ཡིན་གྱི་རིས་ཐམས་ཅད་ཡོངས་སུ་ཆད་ཅིང་
[054-357b3] མི་ཁོམ་པ་ཐམས་ཅད་ཆད་པར་གྱུར་ཏོ། །དེ་སྨོན་ལམ་གྱི་དབང་གིས་སངས་རྒྱས་ཀྱི་ཞིང་དེར་ཡང་དང་ཡང་སྐྱེས་པ་ན་སེམས་ཅན་རྣམས་ཀྱིས་སངས་རྒྱས་ཐོག་མར་བྱུང་བ་བཞིན་དུ་
[054-357b4] ཤིན་ཏུ་ངོ་མཚར་དུ་ཤེས་ཏེ། གང་དང་གང་དུ་སྐྱེས་པར་གྱུར་པ་དེ་དང་དེར་གང་དེ་བཞིན་གཤེགས་པ་བྱུང་བ་དེ་ན་ལྟས་འབྱུང་བ་དེ་དག་དེ་སྐྱེ་བའི་ལྟས་སུ་བྱུང་ངོ། །དེ་བཞིན་གཤེགས་
[054-357b5] པ་མངོན་པར་རྫོགས་པར་འཚང་རྒྱ་བ་ན་ལྟས་གང་འབྱུང་བ་དེ་དག་ཀྱང་མངོན་པར་ཤེས་པ་ལྔ་ཐོབ་ནས་བྱུང་ངོ། །དེ་བཞིན་གཤེགས་པ་ཆོས་ཀྱི་འཁོར་ལོ་བསྐོར་བ་ན་ལྟས་གང་བྱུང་བ་
[054-357b6] དེ་དག་དེས་མངོན་པར་ཤེས་པ་ལྔ་བཤད་པའི་ཚེའང་ལྟས་དེ་དག་བྱུང་ངོ། །དེ་བཞིན་གཤེགས་པ་ཚེའི་འདུ་བྱེད་འདོར་བའི་ཚེ་ལྟས་གང་བྱུང་བ་དེའི་ཚེའི་འདུ་བྱེད་འདོར་བའི་ཚེའང་ལྟས་
[054-357b7] དེ་དག་བྱུང་ངོ། །དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་ཚེ་ལྟས་གང་བྱུང་བ་དེ་འཆི་བའི་དུས་བྱེད་པ་ནའང་ལྟས་དེ་དག་བྱུང་ངོ། །དེས་ཚེ་རབས་རེ་རེ་ལའང་སེམས་ཅན་


[054-358a0] [358A] 
[054-358a1] ༄༅། །བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་ཐེག་པ་ཆེན་པོ་ལ་བཏུལ། སེམས་ཅན་བྱེ་བ་ཁྲག་ཁྲིག་བརྒྱ་སྟོང་དུ་མ་ནི། ཉན་ཐོས་ཀྱི་ཐེག་པ་ལ་བཏུལ་ཏོ། །རེ་ཞིག་
[054-358a2] ནི༑ བྱང་ཆུབ་སེམས་དཔའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་མ་རྒྱས་ཏེ། སངས་རྒྱས་ཀྱི་བྱ་བ་དེ་ལྟ་བུ་དག་སེམས་ཅན་རྣམས་ལ་
[054-358a3] བསྟན་ཏོ། །འཇམ་དཔལ། དེའི་ཚེ་དེའི་དུས་ན་དགེ་སློང་མོས་པའི་བློ་གྲོས་ཞེས་བྱ་བར་གྱུར་པ་དེ་གཞན་ཡིན་པ་སྙམ་དུ་ཡིད་གཉིས་དང་ཐེ་ཚོམ་ཟ་ན། འཇམ་དཔལ། ཁྱོད་ཀྱིས་དེ་
[054-358a4] ལྟར་མི་བལྟའོ། །དེ་ཅིའི་ཕྱིར་ཞེ་ན། འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་དགེ་སློང་མོས་པའི་བློ་གྲོས་ཞེས་བྱ་བར་གྱུར་ཏོ། །འཇམ་དཔལ་
[054-358a5] དེ་ལྟ་བས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་སྒྲུབ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་དགེ་སློང་མོས་པའི་བློ་གྲོས་བརྩོན་འགྲུས་ཀྱི་
[054-358a6] སྟོབས་གང་དང་ལྡན་པར་གྱུར་པའི་བརྩོན་འགྲུས་ཀྱི་སྟོབས་དེ་ལྟ་བུ་དང་ལྡན་པར་བྱའོ། །བརྩོན་འགྲུས་ཀྱི་སྟོབས་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ཚེགས་
[054-358a7] ཆུང་ངུས་སེམས་མཉམ་པར་གཞོག་པར་འགྱུར་རོ། །དེ་ཅིའི་ཕྱིར་ཞེ་ན། བརྩོན་འགྲུས་ཀྱི་སྟོབས་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དབང་པོའི་དོན་ལས་


[054-358b0] [358B] 
[054-358b1] དབང་པོའི་དོན་ལའང་དབང་པོའི་དོན་མི་དམིགས་ཤིང། དབང་པོའི་དོན་ནི། དབང་པོའི་དོན་གྱི་ངོ་བོ་ཉིད་ཀྱིས་སྟོང་པར་མཐོང། དབང་པོའི་དོན་དང། དབང་པོའི་མཚན་མའང་མ་
[054-358b2] དམིགས། གང་གིས་དབང་པོའི་མཚན་མར་དམིགས་པ་དེའང་མི་དམིགས་སོ་།བམ་པོ་གསུམ་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་ཚད་མེད། གྲངས་
[054-358b3] མེད༑ བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་བདུད་རྩི་སྙིང་པོ་ཞེས་བྱ་བའི་བསྐལ་པ་བྱུང་སྟེ། འཇམ་དཔལ་
[054-358b4] བདུད་རྩིའི་སྙིང་པོའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
[054-358b5] མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་མཐའ་ཡས་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །
[054-358b6] འཇམ་དཔལ། དེ་བཞིན་གཤེགས་པ་མཐའ་ཡས་རྣམ་པར་གནོན་པ་དེ་བྱུང་བའི་ཚེ་ཐམས་ཅད་ཀྱི་ཐམས་ཅད་དུ་འཕགས་པའི་བདེན་པ་དང་བྲལ་བའི་སྒྲ་མ་བྱུང་ངོ། །གང་སེམས་ཅན་
[054-358b7] ཐམས་ཅད་ཀྱི་སྒྲ་དེའང་སྡུག་བསྔལ་དང། ཀུན་འབྱུང་བ་དང་འགོག་པ་དང། ལམ་འཕགས་པའི་བདེན་པ་རྣམས་སྟོན་ཏོ། །དེ་བཞིན་གཤེགས་པ་མཐའ་ཡས་རྣམ་པར་གནོན་


[054-359a0] [359A] 
[054-359a1] ༄༅། །པ་དེའི་རིམ་གྲོ་བྱེད་པ་དགེ་སློང་སྙན་པའི་སྒྲ་དབྱངས་ཞེས་བྱ་བ་ཞིག་ཡོད་དེ། དོན་ཤེས། ཆོས་ཤེས། དུས་ཤེས་ཚོད་ཤེས། བདག་ཤེས། འཁོར་ཤེས་
[054-359a2] གང་ཟག་རབ་དང་ཐ་མ་ཤེས་ཏེ། དེ་བཞིན་གཤེགས་པ་མཐའ་ཡས་རྣམ་པར་གནོན་པ་ལ་བསྐལ་པ་བྱེ་བ་ཕྲག་དགུ་བཅུའི་བར་དུ་ཡིད་དུ་འོང་བས་བསྙེན་བཀུར་བྱས་ཏེ། ཡིད་
[054-359a3] དུ་མི་འོང་བས་མ་ཡིན་ནོ། །དེས་བཤད་པ་རྣམས་ཀྱང་བཟུངས་སྟེ་བདག་གི་དོན་ཡང་མི་གཏོང་ངོ། །དེས་བསྐལ་པ་བྱེ་བ་ཕྲག་དགུ་བཅུ་པོ་དེ་དག་གི་བར་དུ་འདོད་པའི་འདུ་ཤེས་
[054-359a4] མ་བསྐྱེད། གནོད་སེམས་ཀྱི་འདུ་ཤེས་མ་བསྐྱེད། རྣམ་པར་འཚེ་བའི་འདུ་ཤེས་མ་བསྐྱེད། སྲོག་དང་ལྡན་པ་དང། གང་ཟག་དང་ལྡན་པའི་རྟོག་པ་མ་བསྐྱེད། དངོས་པོ་དང་
[054-359a5] ལྡན་པའང་མ་ཡིན། ཆོས་དང་ལྡན་པའང་མ་ཡིན། ཆོས་མ་ཡིན་པ་དང་ལྡན་པའང་མ་ཡིན། འདོད་པའི་རྣམ་པར་རྟོག་པའང་མ་བསྐྱེད། གནོད་སེམས་ཀྱི་རྣམ་པར་རྟོག་པའང་མ་
[054-359a6] ཡིན༑ རྣམ་པར་འཚོ་བའི་རྣམ་པར་རྟོག་པའང་མ་ཡིན། ཉེ་དུ་ལ་རྟོག་པའང་མ་ཡིན། ཉེ་དུ་མ་ཡིན་པ་ལ་རྟོག་པའང་མ་ཡིན། ཤེས་པ་ལ་རྟོག་པའང་མ་ཡིན། མི་ཤེས་པ་ལ་
[054-359a7] རྟོག་པའང་མ་ཡིན། ལྗོངས་ལ་རྟོག་པའང་མ་ཡིན། མི་དགའ་བར་རྟོག་པའང་མ་བསྐྱེད། སེམས་ཅན་དང་ལྡན་པའི་རྟོག་པའང་མ་བསྐྱེད། སྲོག་དང་ལྡན་པའང་མ་ཡིན། གང་


[054-359b0] [359B] 
[054-359b1] དངོས་པོ་དང་ལྡན་པའང་མ་ཡིན། ཆོས་དང་ལྡན་པའང་མ་ཡིན། ཆོས་མ་ཡིན་པ་དང་ལྡན་པའང་མ་ཡིན། མཚན་མ་དང་ལྡན་པའང་མ་ཡིན། མཚན་
[054-359b2] མ་མེད་པ་དང་ལྡན་པའང་མ་ཡིན། སྨོན་ལམ་དང་ལྡན་པའང་མ་ཡིན། སྨོན་ལམ་མ་ཡིན་པ་དང་ལྡན་པའང་མ་ཡིན། འཁོར་བ་དང་ལྡན་པའང་མ་ཡིན། མྱ་ངན་ལས་འདས་པ་དང་ལྡན་
[054-359b3] པའང་མ་ཡིན། ཡེ་ཤེས་དང་ལྡན་པའང་མ་ཡིན། ཡེ་ཤེས་མ་ཡིན་པ་དང་ལྡན་པའང་མ་ཡིན། སངས་རྒྱས་དང་ལྡན་པའང་མ་ཡིན་སངས་རྒྱས་མ་ཡིན་པ་དང་ལྡན་པའང་མ་ཡིན། རང་
[054-359b4] སངས་རྒྱས་དང་ལྡན་པའང་མ་ཡིན། རང་སངས་རྒྱས་མ་ཡིན་པ་དང་ལྡན་པའང་མ་ཡིན། ཉན་ཐོས་དང་ལྡན་པའང་མ་ཡིན། ཉན་ཐོས་མ་ཡིན་པ་དང་ལྡན་པའང་མ་ཡིན། སོ་སོའི་སྐྱེ་
[054-359b5] བོ་དང་ལྡན་པའང་མ་ཡིན། སོ་སོའི་སྐྱེ་བོ་མ་ཡིན་པ་དང་ལྡན་པའང་མ་ཡིན། རྣམ་པར་རྟོག་པ་དང་ལྡན་པའང་མ་ཡིན། རྣམ་པར་རྟོག་པ་མེད་པ་དང་ལྡན་པའི་རྣམ་པར་རྟོག་པའང་མ་
[054-359b6] བསྐྱེད་དེ། འདུ་ཤེས་ཐམས་ཅད་དང་བྲལ་བའི་ཏིང་ངེ་འཛིན་བསྒོམས། རྟོག་པ་དང་བྲལ་བའི་ཏིང་ངེ་འཛིན་བསྒོམས་ནས་དགེ་བའི་རྩ་བ་དེས་སངས་རྒྱས་བཅོམ་ལྡན་འདས་རྣམས་
[054-359b7] ལ་ནམ་ཡང་བསྙེན་བཀུར་མ་བྱས་པར་མ་གྱུར་ཏེ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ལ་བསྙེན་བཀུར་བྱས་སངས་རྒྱས་བཅོམ་ལྡན་འདས་དེ་དག་ཐམས་ཅད་


[054-360a0] [360A] 
[054-360a1] ༄༅། །ལ་དེས་གཡོག་དང། བསྙེན་བཀུར་བྱས་པས་དངོས་པོ་མེད་པའི་ངོ་བོ་ཉིད་ཀྱི་ཏིང་ངེ་འཛིན་ལ་བསྙེན་ཅིང་བསྒོམས་ཏེ་མང་དུ་བྱས་པས་དེ་ཕྱིན་ཆད་
[054-360a2] བསྐལ་པ་བརྗོད་དུ་མེད་པའི་བར་དུ་སངས་རྒྱས་མེད་པའི་ཞིང་དུ་ནམ་ཡང་མ་སྐྱེས། ནམ་ཡང་ཞིང་དུ་འདུ་ཤེས་དང། སངས་རྒྱས་སུ་འདུ་ཤེས་ཀྱང་མ་སྐྱེས། ནམ་ཡང་བྱང་
[054-360a3] ཆུབ་ཀྱི་སེམས་རྒྱུན་དུ་མི་འབྱུང་བར་མ་གྱུར། རྟག་ཏུ་རྒྱུན་མི་ཆད་པར་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་དང་གཡོག་བྱས། སངས་རྒྱས་ཀྱི་ཞིང་ཐམས་
[054-360a4] ཅད་དུ་སྤྲུལ་པས་སེམས་ཅན་རྣམས་ཡོངས་སུ་སྨིན་པར་བྱས། གང་དང་གང་དུ་སྤྲུལ་པ་སྤྲུལ་པ་དེ་དང་དེ་ན་སེམས་ཅན་རྣམས་ཀྱིས་སངས་རྒྱས་བྱུང་བ་སྙམ་དུ་ཤེས་ཏེ། རྫུ་
[054-360a5] འཕྲུལ་གྱི་ཆོ་འཕྲུལ་རྣམ་པ་དུ་མས་སེམས་ཅན་དེ་དག་ལ་སྟོན་ཏོ་།གང་དེང་གང་དུ་སྤྲུལ་པ་སྤྲུལ་པ་དེ་དང་དེར་སེམས་ཅན་ཇི་ལྟ་བུ་ལ་མོས་པ་དེ་ལྟ་བུར་སྤྲུལ་པ་སྤྲུལ་ཏེ་འདུལ་
[054-360a6] བའི་སེམས་ཅན་རྣམས་ཀྱི་རྒྱུད་དང་སྦྱར་ཏེ་རྣམ་པར་འདུལ་བའི་ཕྱིར་སངས་རྒྱས་ཀྱི་ཞིང་དུ་སྤྲུལ་པ་རྣམ་པ་དུ་མར་སྤྲུལ་ཏོ་།སྤྲུལ་པ་དེ་དག་གིས་ཀྱང་གཞན་ཡང་སྤྲུལ་ཏེ་བསྟན་
[054-360a7] ཏོ༑ ༑འཇམ་དཔལ། འདི་ལྟ་སྟེ། དཔེར་ན། སྒྱུ་མ་མཁན་གྱིས་སྤྲུལ་པ་མངོན་པར་སྤྲུལ་ཏེ། སྒྱུ་མ་མཁན་གྱིས་སྤྲུལ་པ་དེ་དག་གིས་ཀྱང་སྤྲུལ་པ་གཞན་མངོན་པར་སྤྲུལ་པ་


[054-360b0] [360B] 
[054-360b1] འཇམ་དཔལ། དགེ་སློང་སྙན་པའི་སྒྲ་དབྱངས་ཀྱིས་ཀྱང་སྤྲུལ་པ་མངོན་པར་སྤྲུལ་ཏེ། སྤྲུལ་པ་དེ་དག་གིས་ཀྱང་གཞན་མངོན་པར་སྤྲུལ་ཏོ། །འཇམ་དཔལ། དེ་ཇི་སྙམ་
[054-360b2] དུ་སེམས། དེའི་ཚེ་དེའི་དུས་ན་དགེ་སློང་སྙན་པའི་སྒྲ་དབྱངས་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་
[054-360b3] ཞེ་ན༑ དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་དགེ་སློང་སྙན་པའི་སྒྲ་དབྱངས་ཞེས་བྱ་བར་གྱུར་ཏོ་།འཇམ་དཔལ། དེ་ལྟ་བས་ན། སྒྲིབ་པ་མེད་པའི་
[054-360b4] རྣམ་པར་ཐར་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་དངོས་པོ་མེད་པའི་ངོ་བོ་ཉིད་ཀྱི་ཏིང་ངེ་འཛིན་ལ་བསྟེན་པར་བྱ། བསྒོམ་པར་བྱ། མང་དུ་བྱའོ། །བྱང་ཆུབ་
[054-360b5] སེམས་དཔའི་ཏིང་ངེ་འཛིན་དངོས་པོ་མེད་པའི་ངོ་བོ་ཉིད་འྡིའང་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་བྱང་ཆུབ་སེམས་དཔའ་ལ་འབྱུང་ངོ། །འཇམ་དཔལ། སྔོན་བྱུང་བ་
[054-360b6] འདས་པའི་དུས་ན་བསྐལ་པ་ཚད་མེད། གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་བསྐལ་པའི་སྙིང་
[054-360b7] པོ་ཞེས་བྱ་བའི་བསྐལ་པ་བྱུང་སྟེ། བསྐལ་པའི་སྙིང་པོའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་


[054-361a0] [361A] 
[054-361a1] ༄༅། །བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་
[054-361a2] མཚུངས་པ་མེད་པའི་གཟི་བརྗིད་འོད་ཅེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ། དེ་བཞིན་གཤེགས་པ་མཚུངས་པ་མེད་པའི་གཟི་བརྗིད་འོད་དེའི་འོད་ཀྱིས་ཤར་ཕྱོགས་སུ་
[054-361a3] གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་སྣང་བར་གྱུར། ལྷོ་ཕྱོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་སྣང་བར་གྱུར། ནུབ་ཕྱོགས་སུ་གངྒཱའི་ཀླུང་གི་
[054-361a4] བྱེ་མ་སྙེད་ཀྱི་འཇིག་རྟེན་གྱི་ཁམས་སྣང་བར་གྱུར། བྱང་ཕྱོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་སྣང་བར་གྱུར། དེ་བཞིན་དུ་ཤར་ལྷོ་དང། ལྷོ་ནུབ་དང། ནུབ་
[054-361a5] བྱང་དང། བྱང་ཤར་དང། སྟེང་དང། འོག་དང། ཕྱོགས་བཅུ་ཀུན་ཏུ་ཕྱོགས་རེ་རེར་ཡང་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་དེ་བཞིན་གཤེགས་པ་མཚུངས་པ་
[054-361a6] མེད་པའི་གཟི་བརྗིད་འོད་དེའི་འོད་ཀྱིས་སྣང་བར་གྱུར་ཏོ། །སེམས་ཅན་གང་དེའི་འོད་ཀྱིས་རེག་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་
[054-361a7] མི་ལྡོག་པར་གྱུར་ཏོ། །དེ་བཞིན་གཤེགས་པ་མཚུངས་པ་མེད་པའི་གཟི་བརྗིད་འོད་དེའི་འཇིག་རྟེན་གྱི་ཁམས་ན་བྱང་ཆུབ་སེམས་དཔའ་གངྒཱའི་ཀླུང་གི་བྱེ་མ་སྙེད་རྣམས་ཕྱིར་མི་


[054-361b0] [361B] 
[054-361b1] དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་བྱང་ཆུབ་སེམས་དཔའ་དེ་དག་ཕལ་ཆེར་བླ་ན་མེད་པ་ཡང་དག་པར་རྫོགས་
[054-361b2] པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་བརྗོད་དུ་མེད་པ་རྣམས་ཐེག་པ་གསུམ་གྱིས་རབ་ཏུ་འགོད་དོ། །ཡང་དེའི་ཚེ་དེའི་དུས་ན་སངས་རྒྱས་ཀྱི་ཞིང་དེ་ན་དགེ་སློང་སྦྲིན་གྱི་
[054-361b3] རྒྱལ་པོ་ཞེས་བྱ་བ་ཞིག་བྱུང་སྟེ། འཇིག་རྟེན་གྱི་ཁམས་དེ་ན་བྱང་ཆུབ་སེམས་དཔའ་ཇི་སྙེད་ཡོད་པ་དེ་དག་ཐམས་ཅད་ཀྱི་མཆོག་བྱེད་དེ། དེས་བྱང་ཆུབ་སེམས་དཔའ་དེ་དག་ཐམས་ཅད་བླ་ན་
[054-361b4] མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེ་དག་གི་དམ་པའི་ཆོས་དུས་དང་པོ་དང། བར་མ་དང། ཐ་མ་གསུམ་དུ་གཟུང་ངོ། །ཞེས་དེ་ལྟར་སྨོན་ལམ་
[054-361b5] བཏབ་བོ། །འཇམ་དཔལ། དེ་ན་བྱང་ཆུབ་སེམས་དཔའ་དེ་དག་ཐམས་ཅད་དུས་ཇི་ལྟ་བ་བཞིན་དུ་སོ་སོའི་འཇིག་རྟེན་གྱི་ཁམས་སུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
[054-361b6] པར་སངས་རྒྱས་ཏེ་སེམས་ཅན་དཔག་ཏུ་མེད་ཅིང་བརྗོད་དུ་མེད་པ་རྣམས་ཀྱི་དོན་བྱས་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་མྱ་ངན་ལས་འདས་སོ། །དེ་བཞིན་གཤེགས་
[054-361b7] པ་དེ་དག་ཐམས་ཅད་ཀྱི་དམ་པའི་ཆོས་དགེ་སློང་སྤྲིན་གྱི་རྒྱལ་པོ་དེས་དུས་ཐོག་མ་དང། བར་མ་དང། ཐ་མ་གསུམ་དུ་བཟུང་ངོ་།དེ་དག་མྱ་ངན་ལས་འདས་པའི་འོག་ཏུ་འཇིག་རྟེན་དུ་


[054-362a0] [362A] 
[054-362a1] ༄༅། །སྙིགས་མ་ལྔ་བྱུང་སྟེ། སེམས་ཅན་སྐལ་བ་མེད་པར་གྱུར་ནས་དམ་པའི་ཆོས་ནུབ་པ་དེའི་ཚེ་བྱང་ཆུབ་སེམས་དཔའ་དེ་ཕྱི་རོལ་གྱི་དྲང་སྲོང་མངོན་པར་ཤེས་པ་
[054-362a2] ལྔ་དང་ལྡན་པར་གྱུར་ཏེ། དེ་བསྟན་བཅོས་གང་འཇིག་རྟེན་གྱི་དོན་དུ་འགྱུར་བ་ཆོས་དང་ལྡན་པ་དེ་ཁོང་དུ་ཆུད་ནས་རབ་ཏུ་སྟོན་པ་འདི་ལྟ་སྟེ། སྙན་ཚིག་གི་རིག་བྱེད་དང། ངེས་
[054-362a3] བརྗོད་ཀྱི་རིག་བྱེད་དང། མཆོད་སྦྱིན་གྱི་རིག་བྱེད་དང། སྲིད་སྲུང་གི་རིག་བྱེད་དང། སྒྲའི་བསྟན་བཅོས་རྣམས་དང། གཏན་ཚིགས་ཀྱི་བསྟན་བཅོས་རྣམས་དང། གསོ་བའི་
[054-362a4] བསྟན་བཅོས་རྣམས་དང། ནོར་སྦྱར་དང། དུག་དང། སྔགས་དང་སྨན་གྱི་རྒྱུད་དང། དུས་འཁོར་བ་དང། དུས་དང། གཟའ་དང། རྒྱུ་སྐར་ཤེས་པའང་རབ་ཏུ་སྟོན་ཏོ། །སེམས་
[054-362a5] ཅན་རྣམས་ལ་ཕན་པ་དང་ལྡན་པའི་བཟོའི་གནས་ཐམས་ཅད་ཀྱང་སྟོན་ཏོ། །ནམ་སངས་རྒྱས་བྱུང་བ་དེ་ན་དེའི་འཁོར་ལོས་བསྒྱུར་བའི་རྒྱལ་པོར་གྱུར་ཏེ། རྒྱལ་པོའི་སྲིད་བོར་
[054-362a6] ནས་འཁོར་དང་བཅས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་།རབ་ཏུ་བྱུང་ནས་དེ་བཞིན་གཤེགས་པ་དེ་དག་གིས་བསྟན་པའང་ཀུན་འཛིན། ཡོངས་སུ་མྱ་ངན་ལས་འདས་
[054-362a7] པ་དེ་དག་གི་རིང་བསྲེལ་ལའང་མཆོད་པ་རྣམ་པ་མང་པོས་རབ་ཏུ་སྦྱོར་བར་གྱུར་ཏོ། སྐྱེ་བོའི་ཚོགས་དཔག་ཏུ་མེད་པ་རྣམས་སངས་རྒྱས་[?] མཆོད་པ་བྱེད་དུ་འཇུག་པར་གྱུར་


[054-362b0] [362B] 
[054-362b1] སངས་རྒྱས་དང་ལྡན་པ་དང། སངས་རྒྱས་མཆོད་པ་དང་ལྡན་པ་དང། སེམས་ཅན་ཡོངས་སུ་སྨིན་པར་བྱེད་པ་དང་ལྡན་པ་དང། བདག་གི་དགེ་བའི་
[054-362b2] རྩ་བ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་ཞིང་སེམས་ཅན་ཐམས་ཅད་དང་ཐུན་མོང་དུ་བྱས་ནས་སངས་རྒྱས་ཀྱི་ཞིང་ཡོངས་སུ་དག་པའི་ཕྱིར་ཡང་ཡོངས་སུ་
[054-362b3] བསྔོས་སོ། །འཇམ་དཔལ། བྱང་ཆུབ་སེམས་དཔའ་སྤྲིན་གྱི་རྒྱལ་པོ་དེས་བྱང་ཆུབ་སེམས་དཔའ་དེ་ཐམས་ཅད་བྱང་ཆུབ་མངོན་པར་སངས་རྒྱས་པ་ལ་དེ་ལྟ་བུའི་ཚུལ་དུ་བདེ་བའི་ཡོ་བྱད་
[054-362b4] ཐམས་ཅད་ཀྱིས་རིམ་གྲོ་བྱས། བཞུགས་པ་དང། ཡོངས་སུ་མྱ་ངན་ལས་འདས་པ་དེ་དག་ཐམས་ཅད་དང། དེ་བཞིན་གཤེགས་པ་ཚད་མེད་པ་གཞན་གྱིའང་དམ་པའི་ཆོས་དུས་ཐོག་
[054-362b5] མ་དང། བར་མ་དང། ཐ་མ་གསུམ་དུ་བཟུང་སྟེ། འོན་ཀྱང་དེ་ལ་སངས་རྒྱས་བཅོམ་ལྡན་འདས་དེ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་ན་
[054-362b6] དེ་ཅིའི་ཕྱིར་ཞེ་ན། དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ངེས་པར་འབྱུང་བ་མ་ཡིན་པའི་ཕྱིར་རོ། །དེ་བཞིན་གཤེགས་པ་མཚུངས་པ་མེད་པའི་གཟི་བརྗིད་འོད་དེའང་དེའི་ཚེ་
[054-362b7] མྱ་ངན་ལས་མ་འདས་ཏེ། དེ་ནས་བྱང་ཆུབ་སེམས་དཔའ་སྤྲིན་གྱི་རྒྱལ་པོ་དེ་བཅོམ་ལྡན་འདས་དེ་བཞིན་གཤེགས་པ་མཚུངས་པ་མེད་པའི་གཟི་བརྗིད་འོད་ཀྱི་ཞིང་སངས་རྒྱས་ཀྱི་ཞིང་


[054-363a0] [363A] 
[054-363a1] ༄༅། །དུ་སྨོན་ལམ་གྱི་དབང་གིས་ཡང་དང་ཡང་སྐྱེས་ནས་དེའི་དགེ་བའི་རྩ་བ་ཡོངས་སུ་སྨིན་པའི་སྟོབས་དེས་དེ་བཞིན་གཤེགས་པ་དེ་མཐོང་མ་ཐག་ཏུ་ཤེས་རབ་
[054-363a2] ཀྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱས་ཏེ། དེའི་ཚེ་དེ་བཞིན་གཤེགས་པ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །དགེ་བའི་རྩ་བ་གང་ལ་བརྟེན་
[054-363a3] པས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་ཅེ་ན། འདི་ལྟ་སྟེ། དུས་གསུམ་མཉམ་པ་ཉིད་ལ་འཇུག་པ་དང། དུས་གསུམ་གྱི་ཆོས་ཐམས་ཅད་
[054-363a4] མཉམ་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ། །འདུས་བྱས་དང་འདུས་མ་བྱས་ཀྱི་ཆོས་རྣམས་ཐ་དད་པར་མི་མཐོང་བས་དགེ་སློང་སྤྲིན་
[054-363a5] གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་།ཆོས་ཐམས་ཅད་ངོ་བོ་ཉིད་དང་བྲལ་བར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་
[054-363a6] གོ་ཆོས་ཐམས་ཅད་མ་སྐྱེས་མ་འགགས་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་འོང་བའང་མ་ཡིན་འགྲོ་བའང་མ་
[054-363a7] ཡིན་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་གནས་མེད་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་


[054-363b0] [363B] 
[054-363b1] ཆོས་ཐམས་ཅད་མྱ་ངན་ལས་འདས་པ་དང་མཚུངས་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་
[054-363b2] ཐམས་ཅད་བརྗོད་དུ་མེད་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་ལ་བདག་མེད་པར་མཐོང་བས་དགེ་སློང་སྤྲིན་གྱི་རྒྱལ་
[054-363b3] པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་ལ་སེམས་ཅན་མེད་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་
[054-363b4] ཐམས་ཅད་ལ་སྲོག་མེད་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་ལ་གང་ཟག་མེད་པར་མཐོང་བས་དགེ་སློང་སྤྲིན་གྱི་
[054-363b5] རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་ཆོས་ཐམས་ཅད་ནམ་མཁའ་དང་མཚུངས་པར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་
[054-363b6] སུ་དག་གོ་ཆོས་ཐམས་ཅད་ཆོས་ཀྱི་དབྱིངས་ལས་བྱུང་བར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་གོ་དེ་ལྟར་ཆོས་ཀྱི་དབྱིངས་ལས་
[054-363b7] ཆོས་ཐམས་ཅད་བྱུང་བར་མཐོང་བས་དགེ་སློང་སྤྲིན་གྱི་རྒྱལ་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་སྟེ། དེ་ལྟར་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་


[054-364a0] [364A] 
[054-364a1] ༄༅། །འདི་ལྟ་བུའི་དགེ་བའི་རྩ་བའི་ཤུགས་རྙེད་དེ། དེ་ལྟ་བུའི་དགེ་བའི་རྩ་བའི་ཤུགས་རྙེད་པས་ཏ་ལ་བདུན་སྲིད་དུ་ནམ་མཁའ་ལ་འཕགས་ཏེ། དེ་བར་སྣང་
[054-364a2] ལ་འདུག་ནས་ཕྱོགས་བཅུའི་འཇིག་རྟེན་གྱི་ཁམས་ཚད་མེད་པ་ན་སངས་རྒྱས་བཅོམ་ལྡན་འདས་མཐོང་བ་ལ་ལ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་
[054-364a3] མངོན་པར་རྫོགས་པར་འཚང་རྒྱ། ལ་ལ་ནི། བླ་ན་མེད་པའི་ཆོས་ཀྱི་འཁོར་ལོ་བསྐོར། ལ་ལ་ནི། རྫུ་འཕྲུལ་གྱི་ཆོ་འཕྲུལ་རྣམ་པ་དུ་མས་སེམས་ཅན་རྣམས་འདུལ། ལ་
[054-364a4] ལ་ནི༑ ཚེའི་འདུ་བྱེད་འདོར། ལ་ལ་ནི། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་མཐོང་སྟེ། མཐོང་ནས་དེ་བཞིན་
[054-364a5] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚུངས་པ་མེད་པའི་གཟི་བརྗིད་འོད་དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་
[054-364a6] པས་མངོན་པར་བསྟོད་དོ། །བསྐལ་བ་བྱེ་བ་མང་པོར་འཁོར་བ་ན་།སྦྱིན་པ་མཐའ་ཡས་དག་རྒྱ་ཆེར་སྩལ། །བདེ་བར་གཤེགས་པའི་བསྟན་པ་རབ་འདྲི་ཞིང། །སྦྱིན་གནས་
[054-364a7] མང་པོ་དག་ལ་བདག་གིས་བསྙེན། །འཇིག་རྟེན་རིག་པའི་འཇིག་རྟེན་མངོན་གྲགས་པ། །སྤྱན་ལྡན་དྲི་མེད་ཅེས་བགྱི་མཁྱེན་པ་དེ། །རི་རབ་བརྩེགས་འདྲ་བསོད་ནམས་བརྒྱ་ཡི་


[054-364b0] [364B] 
[054-364b1] །བྱང་ཆུབ་འཚལ་སླད་དེ་ལ་རིམ་གྲོ་བགྱིས། །བྱེ་བ་ཁྲག་ཁྲིག་དྲུག་ཅུ་མཐའ་ཡས་པ། །དེ་ཡི་དགེ་འདུན་བདེ་གཤེགས་སྲས་ལ་ཡང། །ལོ་བྱེ་ཁྲག་ཁྲིག་བདུན་ཅུའི་བར་དུ་
[054-364b2] ནི༑ ༑རྒྱལ་བ་ཉན་ཐོས་བཅས་ལ་བསྙེན་བཀུར་བགྱིས། །དགའ་ཞིང་མོས་པ་མངོན་པར་བསྐྱེད་ནས་སུ། །ཟས་སྐོམ་རྣམ་མང་ཡིད་དུ་འོང་བ་དག་བདེ་བར་གཤེགས་ལ་བདག་གིས་
[054-364b3] དབུལ་བ་ཕུལ། །འོན་ཀྱང་བདེ་གཤེགས་དེས་བདག་ལུང་མ་བསྟན། །འདས་པའི་དུས་ཚེ་སངས་རྒྱས་བྱུང་བ་ནི། །མཁྱེན་པ་འཇིག་རྟེན་མངོན་པོ་མྱ་ངན་སེལ། །མེ་རྩེ་སྤྲིན་ཅེས་པ་
[054-364b4] ཡི་དེ་བཞིན་གཤེགས། །ཉན་ཐོས་བཅས་པ་རྒྱལ་དེ་བསྙེན་བཀུར་བགྱིས། །འདྲེན་པ་དེ་ལ་ལོ་བྱེ་དྲུག་ཅུ་བཞིར། །བདག་གིས་འཁོར་དང་བཅས་ལ་བཀུར་སྟི་བགྱིས། །བདག་གིས་
[054-364b5] ཡེ་ཤེས་ཡངས་པ་མ་སྦྱངས་པས། །འོན་ཀྱང་བདེ་གཤེགས་དེས་བདག་ལུང་མ་བསྟན། །འདས་པའི་དུས་ན་འདྲེན་པ་བྱུང་བ་ནི། །ཡེ་ཤེས་རྒྱ་མཚོ་ཞེས་ཀྱང་ཕྱོགས་སུ་གྲགས། །ཆོས་
[054-364b6] རྒྱལ་དེ་ཡི་འཁོར་དུ་གྱུར་པ་ནི། །བྱེ་བ་ཁྲག་ཁྲིག་དྲུག་ཅུར་ཚང་པ་ལགས། །བདག་གིས་རྒྱལ་མཆོག་ཉན་ཐོས་བཅས་དེ་ལ། །ལོ་བྱེ་དགུ་བཅུའི་བར་དུ་བསྙེན་བཀུར་བགྱིས། །བྱང་ཆུབ་
[054-364b7] དམ་པ་འཚལ་བའི་སླད་དུ་འདིར། །བདག་གིས་སྦྱིན་པ་མཐའ་ཡས་རྒྱ་ཆེར་སྩལ། །མྱ་ངན་འདས་པར་གྱུར་ནས་ལོ་ལྔ་ནས། །བདེ་གཤེགས་ཉན་ཐོས་དག་ལ་བཀུར་སྟི་བགྱིས། །


[054-365a0] [365A] 
[054-365a1] ༄༅། །བཤོས་དང་སྐྱེམས་ཀྱི་རྣམ་པར་རབ་ཏུ་སྦྱར། །འོན་ཀྱང་བདེ་གཤེགས་དེས་བདག་ལུང་མ་བསྟན། །འདས་པའི་དུས་ན་ཁ་ནས་།སྐྱོབ་པ་བདེ་གཤེགས་དེ་ཡི་འདུས་པ་ནི། །ཡང་དག་མཐོང་
[054-365a2] ཡེ་ཤེས་རོ་བོ་དེ་བཞིན་གཤེགས། །དེ་ཡི་ཞིང་རྣམས་མཚུངས་མེད་བསམ་མི་ཁྱབ། །འཇིག་རྟེན་ཁམས་རྣམས་ཁྲག་ཁྲིག་ཐམས་ཅད་ནས་།སྐྱོབ་པ་བདེ་གཤེགས་དེ་ཡི་
[054-365a3] འདུས་པ་ནི། །ཡང་དག་མཐོང་བའི་ཉན་ཐོས་རྣམས་སུ་གྱུར། །ཁྲག་ཁྲིག་བདུན་དུ་སངས་རྒྱས་ཞིང་རྣམས་ནི། །ལ་ལས་བཏགས་ནས་ཕྲ་རབ་རྡུལ་བགྱིས་ལ། །དེ་ནི་མི་གང་ལ་
[054-365a4] ལས་བྱུང་བ་ཡིས། །ཕྲ་རབ་རྡུལ་དུ་བགྱིས་པའི་རྡུལ་དེ་ཐོགས། །མི་དེས་ཤིན་ཏུ་རྡུལ་ཕྲན་དེ་ཐོགས་ཏེ། །ཤར་གྱི་ཕྱོགས་སུ་མགྱོགས་ལྡན་དེ་མཆིས་པ། །གངྒཱའི་ཀླུང་གི་བྱེ་སྙེད་
[054-365a5] སངས་རྒྱས་ཞིང། །དེ་ཡི་གོམ་པ་གཅིག་གིས་དེ་དག་བརྒལ། །དེ་བཞིན་མི་དེ་བསྐལ་པ་བརྒྱར་མཆིས་ནས། །ཐ་མར་ཤིན་ཏུ་ཕྲ་བའི་རྡུལ་གཅིག་བོར། །དེ་བཞིན་ཤིན་ཏུ་ཕྲ་བའི་
[054-365a6] རྡུལ་དེ་ཀུན། །ཤར་གྱི་ཕྱོགས་སུ་མཆིས་ནས་ཐམས་ཅད་བོར། །དེ་བཞིན་མ་ལུས་ཕྱོགས་བཅུ་ཐམས་ཅད་དུ། །ཇི་སྙེད་ཀྱི་ནི་རྡུལ་ཕྲན་ཀུན་བོར་ཏེ། །དེ་དག་ཞིང་རྣམས་གང་དུ་བོར་
[054-365a7] བ་དང། །གང་དུ་རྡུལ་ཕྲན་མ་བོར་དེ་དག་རྣམས། །གྲོང་ཁྱེར་གཅིག་ཏུ་དེ་ཀུན་བགྱིས་ནས་སུ། །དེ་ནི་ཡུངས་ཀར་དག་གིས་གང་བར་བགྱིས། །གལ་ཏེ་འཇིག་རྟེན་ཁམས་རྣམས་


[054-365b0] [365B] 
[054-365b1] །ཡུངས་འབྲུས་གང་བ་ལ་ལ་སུ་སྤྲོ་བས་།བཏགས་ནས་ཤིན་ཏུ་ཕྲ་བའི་རྡུལ་དུ་བགྱིས། །ཐམས་ཅད་ཀྱང་ནི་ཇི་ལྟར་སྔ་མ་བཞིན། །དེ་བཞིན་ཐམས་ཅད་ཕྱོགས་
[054-365b2] ཀྱི་ཞིང་རྣམས་ཀྱང། །སྟོང་དུ་བསྒྱུར་ཅིང་བསྒྲེ་བ་བགྱིས་པ་ཡང། །དེ་ཡི་ཐ་མ་འཚལ་བར་ནུས་ཀྱང་གདའ། །སྐྱོབ་པ་དེ་ཡི་ཞིང་ནི་ཚད་མ་མཆིས། །བདེ་གཤེགས་དེ་ལ་དགྲ་བཅོམ་
[054-365b3] མངའ་བ་ནི། །ཉན་ཐོས་ཁྲག་ཁྲིག་བསམ་གྱིས་མི་ཁྱབ་རྣམས་།རྒྱལ་བ་དེ་ཡང་ཉན་ཐོས་བཅས་པར་མཆོད། །དེ་བཞིན་གཤེགས་དེས་བདག་ལ་ལུང་མ་བསྟན། །འདས་པའི་དུས་ན་
[054-365b4] འདྲེན་པ་བྱུང་བ་ནི། །འཇིག་རྟེན་མཆོད་རྟེན་ཞེས་ནི་ཕྱོགས་སུ་གྲངས། །གང་ཟག་མཆོག་དེ་བདག་གིས་མཆོད་ན་ཡང། །དེ་བཞིན་གཤེགས་དེས་བདག་ལ་ལུང་མ་བསྟན། །མ་སྨད་
[054-365b5] པ་ཡི་བདེ་གཤེགས་སངས་རྒྱས་བརྒྱད། །རྒྱལ་བ་གྲགས་འཆང་འཇིགས་མཛད་དེས་པ་དང། །སཱ་ལའི་རྒྱལ་པོ་ནོར་བཟང་འོད་ཆེན་དང་།ཏོག་གི་རྒྱལ་པོ་བསོད་ནམས་བརྒྱ་ཡི་མཚན།།
[054-365b6] བདག་གིས་འདྲེན་པ་དེ་དག་ཉན་ཐོས་བཅས། །བྱང་ཆུབ་མཆོག་རབ་ཏུ་འཚལ་སླད་བཀུར་སྟི་བགྱིས། །འོན་ཀྱང་ཤེས་རབ་མཐར་ཕྱིན་མ་སྦྱངས་པས། །དེ་བཞིན་གཤེགས་དེས་
[054-365b7] བདག་ནི་ལུང་མ་བསྟན། །བསྐལ་བ་གཅིག་ལ་མཐུ་ཆེན་བདེ་བར་གཤེགས། །ཐམས་ཅད་གཟིགས་པ་སྟོང་ཕྲག་དྲུག་བྱུང་སྟེ། །བདག་གིས་གང་ཟག་མཆོག་དེ་ཀུན་མཆོད་ཀྱང། །


[054-366a0] [366A] 
[054-366a1] ༄༅། །བདེ་གཤེགས་དེ་དག་གིས་ཀྱང་ལུང་མ་བསྟན། །འདས་པའི་དུས་ན་འདྲེན་པ་བྱུང་བ་ནི། །ཟླས་བྱིན་ཞེས་ཀྱང་ཕྱོགས་བཅུར་གྲགས་པ་སྟེ། །རྒྱལ་པ་ཉན་ཐོས་བཅས་
[054-366a2] ལ་བཀུར་སྟི་བགྱིས། །དེ་བཞིན་གཤེགས་དེས་བདག་ལ་ལུང་མ་བསྟན་།འདས་པའི་དུས་ན་འདྲེན་པ་བྱུང་བ་ནི། །ཙནྡན་དམ་པ་བདེ་གཤེགས་འཕྲུལ་ཆེན་ཏེ། །མི་ཡི་དམ་པ་དེ་ལའང་
[054-366a3] བསྙེན་བཀུར་བགྱིས། །གང་ཟག་མཆོག་དེས་བདག་ལ་ལུང་མ་བསྟན་།འདྲེན་པ་འཇིག་རྟེན་མཁྱེན་པ་སྔོན་བྱུང་བ། །གློག་སྤྲིན་ཞེས་བགྱི་ཕྱོགས་སུ་གྲགས་པ་སྟེ། །རྒྱལ་བ་དེ་ཡང་
[054-366a4] ཉན་ཐོས་བཅས་པར་མཆོད། །དེ་བཞིན་གཤེགས་དེས་བདག་ལ་ལུང་མ་བསྟན། །སྔོན་གྱི་སངས་རྒྱས་རྐང་གཉིས་མཆོག་བྱུང་བ། །ཐེ་ཚོམ་ཀུན་གྱི་བཅིངས་པ་གཅོད་མཛད་པ། །
[054-366a5] སྤྲིན་སྦྱིན་རྣམ་འདྲེན་བདེ་བར་གཤེགས་པ་སྟེ། །དེ་ལ་རིམ་གྲོ་བགྱིས་ཀྱང་ལུང་མ་བསྟན། །སྔོན་གྱི་སངས་རྒྱས་རྣམ་འདྲེན་སྡིག་མི་མངའ། །དགྲ་བཅོམ་ཞེས་ཀྱང་ཕྱོགས་སུ་གྲགས་པ་
[054-366a6] སྟེ༑ ༑འཇིག་རྟེན་མཁས་པ་དེ་ལ་མཆོད་བགྱིས་ཀྱང། །དེ་བཞིན་གཤེགས་དེས་བདག་ལ་ལུང་མ་བསྟན། །སྔོན་གྱི་སངས་རྒྱས་ཁྲག་ཁྲིག་མཐའ་ཡས་པ། །འཇིག་རྟེན་མགོན་པོ་མཚུངས་
[054-366a7] མེད་ཉན་ཐོས་བཅས། །བྱང་ཆུབ་མཆོག་འཚལ་བཀུར་སྟི་རབ་བགྱིས་ཀྱང། །བདེ་གཤེགས་དེ་དག་གིས་ཀྱང་ལུང་མ་བསྟན། །མཚུངས་མེད་འདྲེན་པ་རྣམས་ལ་བསྙེན་བཀུར་


[054-366b0] [366B] 
[054-366b1] ༑ཤེས་རབ་དམ་པ་མཆོག་ནི་བདག་གིས་སྦྱངས། །ཆོས་ཀྱི་ཚུལ་དང་མཚན་ཉིད་དེ་རྟོགས་ནས། །དེས་ན་དྲི་མེད་ཏོག་གིས་བདག་ལུང་བསྟན། །འདི་ལྟར་བདག་གིས་དེ་
[054-366b2] རིང་ཆོས་ཉིད་མཐོང། །ཐེ་ཚོམ་མ་ལུས་པར་ནི་ཐམས་ཅད་བཅད་།སྒྱུ་མ་སྨིག་སྒྱུ་ཆུ་ཟླ་འདྲ་བ་རུ། །ཆོས་རྣམས་ཐམས་ཅད་སྐྱེ་བ་བདག་གིས་མཐོང། །ཇི་ལྟར་མི་རྣམས་རི་ཡི་བར་
[054-366b3] ན་ཡང། །ཡིད་དུ་འོང་བའི་གླུ་དབྱངས་སྐད་འབྱིན་ཏེ། །སྐད་ཅིག་ཏུ་ནི་བྲག་ཅ་གཞན་ཡང་འབྱུང། །དེ་ཡི་སྒྲ་ལ་བྱེད་པ་པོ་མ་མཆིས། །རི་ཡི་བར་ན་ཇི་ལྟར་བྲག་ཅ་བཞིན། །དེ་བཞིན་
[054-366b4] བདག་གིས་ཆོས་རྣམས་ཡང་དག་མཐོང། །དེ་ལ་བདག་ནི་ཐེ་ཚོམ་མ་མཆིས་ཏེ། །དེས་ན་གང་ཟག་མཆོག་དེས་བདག་ལུང་བསྟན། །ནམ་མཁའ་བར་སྣང་ཇི་ལྟར་བྱ་ཡི་རྗེས། །དེ་དག་
[054-366b5] མ་མཆིས་མ་བྱུང་འབྱུང་མི་འགྱུར། །རྒྱལ་བས་བསྟན་པ་དེ་བཞིན་མཐོང་བས་ན། །དེས་ན་གང་ཟག་མཆོག་གིས་བདག་ལུང་བསྟན། །ཆོས་འདི་ཐམས་ཅད་བར་སྣང་ནམ་མཁའ་
[054-366b6] བཞིན༑ ༑དེ་རྣམས་གང་ལའང་མངོན་པར་ཆགས་མ་མཆིས། །ཕྱོགས་ནས་མཆིས་ཤིང་གང་དུའང་མཆིས་མ་མཆིས། །དེས་ན་གང་ཟག་མཆོག་གིས་བདག་ལུང་བསྟན། །ཇི་ལྟར་
[054-366b7] རྨི་ལམ་ན་ནི་སྐོམ་པའི་མིས། །ཆུ་གྲང་དང་བ་དེ་ཡིས་འཚལ་ན་ཡང། །སྐོམ་པ་ཆད་ཅིང་ཞི་བར་མི་འགྱུར་བ། །དེ་བཞིན་བདག་གིས་འདོད་པའི་ཡོན་ཏན་རྟོགས། །རྔ་བརྡུངས་དེ་


[054-367a0] [367A] 
[054-367a1] ༄༅། །ལས་སྒྲ་རྣམས་རབ་འབྱུང་སྟེ། །སྐྱེ་བོ་བྱིས་པ་རྣམས་ནི་དགའ་བར་འགྱུར། །དེ་ཡང་ཀོ་བ་དང་ནི་ཤིང་ལས་ཀྱང། །སྒྲ་དེ་མི་རྙེད་དེ་བཞིན་ཆོས་ཉིད་དོ། །ཇི་ལྟར་པི་
[054-367a2] ཝང་ལེན་པ་སྦྲེངས་པ་ཡི། །རྒྱུ་ལས་སྙན་པའི་སྒྲ་ཡང་ཤིན་ཏུ་གཏོང། །ཤིང་དང་རྒྱུད་རྣམས་ལས་ཀྱང་མ་ལགས་ཏེ། །སྒྲ་དེ་མི་རྙེད་དེ་བཞིན་ཆོས་ཉིད་དོ། །གཟུགས་དང་སྒྲ་དང་རོ་དང་
[054-367a3] དྲི་རེག་ཀྱང། །པི་ཝང་དག་གི་སྒྲ་འདྲར་མཐོང་བས་ན། །ཐེ་ཚོམ་དོགས་པ་ཐམས་ཅད་ཀུན་ཏུ་བཅོམ། །དེ་བས་འཇིག་རྟེན་འདྲེན་པས་བདག་ལུང་བསྟན། །ས་དང་ཤིང་དང་མུན་ཛ་བལ་
[054-367a4] བ་ཛ༑ ༑དེ་བཞིན་འོད་མ་རྩྭ་དང་ཆུར་བརྟེན་ཏེ། །བར་སྣང་ལ་ནི་དེ་དག་ཀུན་བསྐོར་ནས། །འཇིག་རྟེན་ཀུན་རྫོབ་ཁྱིམ་དུ་གྱུར་ཅེས་བརྗོད། །དེ་བཞིན་རུས་པ་སེན་མོ་རྒྱུས་པ་རྣམས། །སྤུ་
[054-367a5] དང་སྐྲ་དང་ཁྲག་རྣམས་པགས་པ་ཡིས། །ནམ་མཁའ་དག་ཀྱང་ཀུན་ནས་བསྐོར་ནས་ནི། །དེ་བཞིན་ཀུན་རྫོབ་ལུས་སུ་གྱུར་ཅེས་བརྗོད་།གཟུགས་ནི་དབུ་བ་འདྲ་སྟེ་སྙིང་པོ་མེད། །ཚོར་
[054-367a6] བ་རྣམས་ནི་ཆུ་ཡི་ཆུ་བུར་འདྲ། །འདུ་ཤེས་རྣམས་ནི་མིག་རྒྱུ་འདྲ་བ་མཐོང། །དེ་ལ་བྱིས་པའི་རང་བཞིན་སྐྱེ་བོས་ནོར། །སེམས་པ་དག་ནི་ཆུ་ཤིང་སྙིང་པོ་འདྲ། །རྣམ་ཤེས་རྣམ་པ་
[054-367a7] ཀུན་ཏུ་སྒྱུ་མ་བཞིན། །གང་གིས་འགྲོ་བ་ལྷར་བཅས་འཁྱམས་བྱས་པ། །དེ་ལྟར་མཐོང་བས་རྒྱལ་བས་ལུང་ཡང་བསྟན། །དེ་ནས་དགེ་སློང་སྤྲིན་གྱི་རྒྱལ་པོ་དེས་དེ་བཞིན་


[054-367b0] [367B] 
[054-367b1] ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་འདི་དག་གིས་མངོན་པར་བསྟོད་ནས་དགེ་བའི་རྩ་བ་དེས་བསྐལ་པ་
[054-367b2] བརྗོད་དུ་མེད་པར་ནམ་ཡང་ཆོས་ལ་རྨོངས་པར་མ་གྱུར། ནམ་ཡང་ཚུལ་ཁྲིམས་ལ་སྙིང་པོར་འདུ་ཤེས་པར་མ་གྱུར། ཏིང་ངེ་འཛིན་ལ་སྙིང་པོར་འདུ་ཤེས་པར་མ་གྱུར་ཏེ། རྟག་ཏུ་རྒྱུན་མི་
[054-367b3] ཆད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གཞོལ་བར་གྱུར་ཏོ་།ནམ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དངོས་པོར་མ་དམིགས་ཏེ། འདི་ལྟ་སྟེ། དཔེར་ན། མི་ཞིག་གཟིངས་ལས་
[054-367b4] རྒྱ་མཚོ་ཆེན་པོ་བརྒལ་ནས་གཟིངས་བོར་ཏེ་གར་དགའ་བར་འགྲོ་བ་དེ་བཞིན་དུ་དགེ་སློང་སྤྲིན་གྱི་རྒྱལ་པོ་དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཤེས་པར་བྱེད་མོད་ཀྱི། ཤེས་རབ་ཀྱི་
[054-367b5] ཕ་རོལ་ཏུ་ཕྱིན་པ་ལ་མངོན་པར་ཞེན་པར་མི་བྱེད་དོ། །འདི་ལྟ་སྟེ། དཔེར་ན། མི་ཞིག་མེ་འདོད་པ་དེ་མེས་དགོས་པ་བྱེད་མོད་ཀྱི་འཚིག་པའི་ཉེས་པའང་སྲུང་བ་དེ་བཞིན་དུ། བྱང་ཆུབ་
[054-367b6] སེམས་དཔའ་སྤྲིན་གྱི་རྒྱལ་པོ་དེའང་ཤེས་རབ་ཀྱི་ཕ་རོལ་ཏུ་ཕྱིན་པས་ཆོས་རྣམས་མཐོང་མོད་ཀྱི། མངོན་པར་ཞེན་པའི་ཉེས་པའང་སྲུང་ངོ། །ཤེས་རབ་ཀྱི་ཕ་རོལ་ཏུ་ཕྱིན་པ་གཞན་
[054-367b7] ལའང་སྟོན་མོད་ཀྱི། མངོན་པར་ཞེན་པའི་ཉེས་པ་ལས་ཀྱང་ཟློག་པར་བྱེད་དོ། །ཤེས་རབ་ཀྱི་ཕ་རོལ་ཏུ་ཕྱིན་པས་སངས་རྒྱས་ཀྱི་ཞིང་ཚད་མེད་པར་སངས་རྒྱས་ཀྱི་བྱ་བ་བྱེད་མོད་ཀྱི་


[054-368a0] [368A] 
[054-368a1] ༄༅། །དེས་སེམས་ཅན་དེ་དག་དང། སངས་རྒྱས་དེ་དག་ཏུ་འཛིན་པའང་མེད་དོ། །འཇམ་དཔལ། དེ་ཇི་སྙམ་དུ་སེམས། དེའི་ཚེ་དེའི་དུས་ན་དགེ་སློང་སྤྲིན་གྱི་རྒྱལ་
[054-368a2] པོ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན་འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་བཞིན་གཤེགས་པ་དོན་ཐམས་ཅད་གྲུབ་
[054-368a3] པ་དེ་དེའི་ཚེ་དེའི་དུས་ན་དགེ་སློང་སྤྲིན་གྱི་རྒྱལ་པོ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། ཐབས་མཁས་པ་གང་དང་ལྡན་པས་དགེ་སློང་སྤྲིན་གྱི་རྒྱལ་པོ་ཤེས་རབ་
[054-368a4] ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཐབས་མཁས་པ་དེ་དང་ལྡན་པར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ། །དེ་ལྟ་བུའི་
[054-368a5] ཐབས་མཁས་པ་དང་ལྡན་པའི་བྱང་ཆུབ་སེམས་དཔའ་ནི། སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་སྦྱོང་ངོ། །སངས་རྒྱས་ཀྱི་ཞིང་གྲངས་མེད། བསམ་གྱིས་མི་ཁྱབ་
[054-368a6] མཚུངས་པ་མེད། གཞལ་དུ་མེད། བརྗོད་དུ་མེད་པ་ཡོངས་སུ་སྦྱོང་ངོ། །དེ་ནས་ཡང་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་
[054-368a7] དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བྱང་ཆུབ་སེམས་དཔའི་ཏིང་ངེ་འཛིན་ཞི་བ་ཞེས་བྱ་བ་བསྒོམས་


[054-368b0] [368B] 
[054-368b1] ལམ་དུ་བྱས། རྟེན་དུ་བྱས། ནན་ཏན་དུ་བྱས། རབ་ཏུ་འདྲིས་བར་བྱས། ལེགས་པར་བརྩམས་ཤིང་རབ་ཏུ་རྫོགས་པར་བྱས་ཏེ། དེས་སྦྱིན་པའི་ཕ་རོལ་
[054-368b2] ཏུ་ཕྱིན་པ་ཞི་བ་དང། རབ་ཏུ་ཞི་བར་རྟོགས་སོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་ཕྱིན་པ་དང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་
[054-368b3] གྱི་ཕ་རོལ་ཏུ་ཕྱིན་པ་དང། ཤེས་རབ་ཀྱི་ཕ་རོལ་ཏུ་ཕྱིན་པའང་ཞི་བ་དང། རབ་ཏུ་ཞི་བར་རྟོགས་སོ། །འདི་ལྟ་སྟེ། དཔེར་ན། འདུས་མ་བྱས་ཀྱི་ཁམས་ཞི་བ་དང། རབ་ཏུ་ཞི་བ་
[054-368b4] དེ་བཞིན་དུ་ཕ་རོལ་ཏུ་ཕྱིན་པ་དྲུག་ཀྱང་ཞི་བ་དང། རབ་ཏུ་ཞི་བར་རྟོགས་སོ། །འདི་ལྟ་སྟེ། དཔེར་ན། འདུས་མ་བྱས་ཀྱི་ཁམས་མི་སྐྱེ་མི་འགག་པ་དེ་བཞིན་དུ་ཕ་རོལ་ཏུ་ཕྱིན་པ་
[054-368b5] དྲུག་ཀྱང་མི་སྐྱེ་མི་འགག་གོ་འདི་ལྟ་སྟེ། དཔེར་ན། བདག་ཐམས་ཅད་ཀྱི་ཐམས་ཅད་དུ་མི་དམིགས་པ་དེ་བཞིན་དུ་ཕ་རོལ་ཏུ་ཕྱིན་པ་དྲུག་ཀྱང་ཐམས་ཅད་ཀྱི་ཐམས་ཅད་དུ་མི་
[054-368b6] དམིགས་ཏེ། ཕ་རོལ་ཏུ་ཕྱིན་པ་དྲུག་ཇི་ལྟ་བ་དེ་བཞིན་དུ་ཆོས་ཐམས་ཅད་ཀྱང་མི་སྐྱེ་མི་འགག་གོ་ཆོས་ཐམས་ཅད་ནི། ཞི་བ་སྟེ། ཞི་བ་དེའང་མི་དམིགས། གང་གི་ཞི་བ་དེའང་
[054-368b7] མི་དམིགས་སོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་བརྗོད་དུ་མེད་པའི་ཕ་རོལ་


[054-369a0] [369A] 
[054-369a1] ༄༅། །གྱིའང་ཆེས་ཕ་རོལ་ན་ཉི་མ་སྣང་བ་ཞེས་བྱ་བའི་བསྐལ་པ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་
[054-369a2] སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཐམས་
[054-369a3] ཅད་ཟིལ་གྱིས་གནོན་པ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་དེའི་རིམ་གྲོ་བྱེད་པ་དགེ་སློང་ཞི་བའི་བློ་གྲོས་ཞེས་བྱ་བ་ཞིག་
[054-369a4] ཡོད་དེ༑ དེས་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་ལ་ལོ་བྱེ་བ་ཕྲག་བརྒྱད་ཅུར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པའི་ཕྱིར་ཡིད་དུ་འོང་
[054-369a5] བས་རིམ་གྲོ་བྱས་ཏེ། ཡིད་དུ་མི་འོང་བས་མ་ཡིན་ནོ། །དེ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་དེའི་གན་དུ་སོང་ནས་འདི་སྐད་ཅེས་གསོལ་
[054-369a6] ཏོ༑ ༑བཅོམ་ལྡན་འདས། ཞི་བ་སངས་རྒྱས་ཀྱི་ས་ལ་སློབ་པར་འཚལ་བའི་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་གང་ལ་བརྩོན་པར་བགྱི། དེ་སྐད་ཅེས་གསོལ་པ་དང་
[054-369a7] དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པས་དགེ་སློང་ཞི་བའི་བློ་གྲོས་ལ་འདི་སྐད་ཅེས་བཀའ་སྩལ་ཏོ། །དགེ་སློང་ཞི་བའི་བློ་གྲོས། སངས་རྒྱས་ཀྱི་ས་ལ་སློབ་པར་


[054-369b0] [369B] 
[054-369b1] པའི་ཕ་རོལ་ཏུ་ཕྱིན་པ་ལ་བརྩོན་པར་བྱའོ། །དགེ་སློང། ཇི་ལྟར་སྤྱད་པས་བདག་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་
[054-369b2] པར་འགྱུར་ཞེས་བྱང་ཆུབ་སེམས་དཔའ་སེམས་དཔའ་ཆེན་པོས་སྦྱིན་པའི་ངོ་བོ་ཉིད་མི་དམིགས་པར་བྱའི། སྦྱིན་པ་མི་སྦྱིན་པར་ནི། མི་བྱའོ། །སྦྱིན་གནས་ཀྱི་ངོ་བོ་ཉིད་མི་དམིགས་པར་བྱའི་
[054-369b3] སྦྱིན་གནས་མི་འཚལ་བར་ནི། མི་བྱའོ། །སྦྱིན་བདག་གི་ངོ་བོ་ཉིད་དམིགས་པར་མི་བྱའི། སྦྱིན་བདག་ཏུ་མི་འགྱུར་བར་ནི། མི་བྱའོ། །དེས་ལས་ཀྱི་རང་བཞིན་མི་དམིགས་པར་བྱའི། ལས་
[054-369b4] བདག་གིར་བྱ་བ་དང་འགལ་བར་ནི། མི་བྱའོ། །བསླབ་པའི་ངོ་བོ་ཉིད་མི་དམིགས་པར་བྱའི། སངས་རྒྱས་ཀྱི་ཡེ་ཤེས་ལ་མི་བསླབ་པར་ནི། མི་བྱའོ། །སྦྱིན་པ་དེའང་བྱང་ཆུབ་ཏུ་བསྔོ་བར་བྱ་
[054-369b5] སྟེ༑ བྱང་ཆུབ་ཀྱི་ངོ་བོ་ཉིད་དམིགས་པར་མི་བྱ། བསྔོ་བའི་ངོ་བོ་ཉིད་ཀྱང་དམིགས་པར་མི་བྱ། དགེ་བའི་རྩ་བ་རྣམས་མི་བསྔོ་བར་ཡང་མི་བྱའོ། །དགེ་སློང། འདི་ལྟ་སྟེ། དཔེར་ན། ཆུའི་ནང་
[054-369b6] ན་ཟླ་བའི་གཟུགས་བརྙན་སྣང་བ་དེ་ཟླ་བར་ཡང་ཤེས་པར་མི་བྱ། དེ་ཟླ་བ་མ་ཡིན་པར་ཡང་ཤེས་པར་མི་བྱ་བ་དེ་བཞིན་དུ་བྱ་བ་ཐམས་ཅད་ལའང་ཤེས་པར་བྱའོ། །བྱ་བ་དེ་ལྟ་བུས་སྦྱིན་
[054-369b7] པ་བྱིན་ན། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །དེ་ནས་དགེ་སློང་ཞི་བའི་བློ་གྲོས་དེ་ལ་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པས་སྦྱིན་པ་དེ་ལྟ་


[054-370a0] [370A] 
[054-370a1] ༄༅། །བུས་སྦྱིན་པའི་ཕ་རོལ་ཏུ་ཕྱིན་པ་བསྟན་པས་སྦྱིན་པ་ཡོངས་སུ་བསྔོ་བའི་ཡེ་ཤེས་དཔག་ཏུ་མེད་པ་དང་ལྡན་པར་གྱུར་ཏོ་།འཇམ་དཔལ། དེའི་ཚེ་དེའི་དུས་ན་
[054-370a2] གང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་དེས་སྦྱིན་པ་བསྔོ་བའི་སྣང་བ་བསམ་གྱིས་མི་ཁྱབ་པ་རྙེད་པར་བྱ་བའི་ཕྱིར་གདམས་པ་དགེ་སློང་ཞི་
[054-370a3] བའི་བློ་གྲོས་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་
[054-370a4] ཅད་གྲུབ་པ་དེའི་ཚེ་དེའི་དུས་ན་དགེ་སློང་ཞི་བའི་བློ་གྲོས་ཞེས་བྱ་བར་གྱུར་ཏོ། །དེའང་དེ་ཕྱིན་ཆད་བསྐལ་པ་བརྗོད་དུ་མེད་པར་ནམ་ཡང་སྦྱིན་པའི་ཕ་རོལ་ཏུ་ཕྱིན་པ་བསྔོ་བ་བསམ་
[054-370a5] གྱིས་མི་ཁྱབ་པ་དང་བྲལ་བར་མ་གྱུར། བྱང་ཆུབ་མངོན་པར་རྫོགས་པར་སངས་མ་རྒྱས་ཀྱི་བར་དུ་རྟག་ཏུ་རྒྱུན་མི་ཆད་པར་བྱང་ཆུབ་སེམས་དཔའི་ཡོན་ཏན་གཞན་ཚད་མེད་པ་དང་
[054-370a6] ཡང་མ་བྲལ་བར་གྱུར་ཏོ། །དེ་ཉིད་དེའི་སངས་རྒྱས་ཀྱི་ཞིང་དཔག་ཏུ་མེད་པ་ཡོངས་སུ་དག་པ་དང། སངས་རྒྱས་ཀྱི་ཞིང་གྲངས་མེད་པ་ཡོངས་སུ་དག་པ་ནས་སངས་རྒྱས་ཀྱི་ཞིང་
[054-370a7] བརྗོད་དུ་མེད་པ་ཡོངས་སུ་དག་པའི་རྒྱུར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་ཀྱི་ཞིང་དཔག་ཏུ་མེད་པ་ནས་


[054-370b0] [370B] 
[054-370b1] ལྟར་སྦྱིན་པ་དང། སྦྱིན་པའི་ཕ་རོལ་ཏུ་ཕྱིན་པ་ལ་བརྩོན་པར་བྱའོ། །འཇམ་དཔལ། སྔོན་བྱུང་བ་འདས་པའི་དུས་ན་
[054-370b2] བསྐལ་པ་དཔག་ཏུ་མེད། གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དགྲ་
[054-370b3] བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་
[054-370b4] མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་གཟི་བརྗིད་དཔག་ཏུ་མེད་ཅེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ། དེ་བཞིན་གཤེགས་པ་གཟི་བརྗིད་དཔག་མེད་ཀྱི་
[054-370b5] གསུང་རབ་ལ་དགེ་སློང་རབ་ཏུ་ཞི་བའི་བློ་གྲོས་ཞེས་བྱ་བ་སངས་རྒྱས་ཁྲག་ཁྲིག་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ་ཞིག་བྱུང་སྟེ། དེ་ནས་དགེ་སློང་རབ་ཏུ་ཞི་བའི་བློ་གྲོས་དེ་
[054-370b6] བཅོམ་ལྡན་འདས་དེ་བཞིན་གཤེགས་པ་གཟི་བརྗིད་དཔག་མེད་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་
[054-370b7] གོ་ཕྱོགས་གཅིག་ཏུ་འདུག་ནས་དགེ་སློང་རབ་ཏུ་ཞི་བའི་བློ་གྲོས་དེས་དེ་བཞིན་གཤེགས་པ་གཟི་བརྗིད་དཔག་མེད་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་


[054-371a0] [371A] 
[054-371a1] ༄༅། །སེམས་དཔའ་བྱང་ཆུབ་ཀྱི་ཕྱིར་སྤྱོད་པས་སྦྱིན་པའི་ཕ་རོལ་ཏུ་ཕྱིན་པ་ལ་ཇི་ལྟར་སྤྱད་པར་བགྱི། བྱང་ཆུབ་སེམས་དཔའ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་
[054-371a2] པའི་སྦྱིན་པའི་ཕ་རོལ་ཏུ་ཕྱིན་པ་ཇི་ལྟར་ཡོངས་སུ་དག་པར་འགྱུར། དེ་སྐད་ཅེས་གསོལ་པ་དང། དེ་བཞིན་གཤེགས་པ་གཟི་བརྗིད་དཔག་མེད་ཀྱིས་དགེ་སློང་རབ་ཏུ་ཞི་བའི་
[054-371a3] བློ་གྲོས་ལ་འདི་སྐད་ཅེས་བཀའ་སྩལ་ཏོ། །རབ་ཏུ་ཞི་བའི་བློ་གྲོས། བྱང་ཆུབ་ཀྱི་ཕྱིར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་དངོས་པོ་མེད་པའི་
[054-371a4] ངོ་བོ་ཉིད་དུ་ཁོང་དུ་ཆུད་པར་བྱ། སྦྱིན་པའི་ངོ་བོ་ཉིད་མེད་པར་ཁོང་དུ་ཆུད་པར་བྱ། ལེན་པའི་ངོ་བོ་ཉིད་མེད་པར་ཁོང་དུ་ཆུད་པར་བྱ། སྦྱིན་བདག་ངོ་བོ་ཉིད་མེད་པར་ཁོང་དུ་ཆུད་
[054-371a5] པར་བྱ༑ སྦྱིན་གནས་ངོ་བོ་ཉིད་མེད་པར་ཁོང་དུ་ཆུད་པར་བྱ་སྦྱིན་གནས་མཆོད་པ་ངོ་བོ་ཉིད་མེད་པར་ཁོང་དུ་ཆུད་པར་བྱ་བསྔོ་བ་ངོ་བོ་ཉིད་མེད་པར་ཁོང་དུ་ཆུད་པར་བྱ་
[054-371a6] གང་བསྔོ་བ་དེའང་ངོ་བོ་ཉིད་མེད་པར་ཁོང་དུ་ཆུད་པར་བྱ་གང་དུ་བསྔོ་བ་དང་གང་གིས་བསྔོ་བ་དེའང་ངོ་བོ་ཉིད་མེད་པར་ཁོང་དུ་ཆུད་པར་བྱའོ། །དེ་ཅིའི་ཕྱིར་ཞེ་ན། སྦྱིན་པ་ནི་
[054-371a7] སྦྱིན་པའི་ངོ་བོ་ཉིད་ཀྱིས་སྟོང་ངོ། །ལེན་པ་ནི། ལེན་པའི་ངོ་བོ་ཉིད་ཀྱིས་སྟོང་ངོ། །སྦྱིན་གནས་ཀྱང་སྦྱིན་གནས་ཀྱི་ངོ་བོ་ཉིད་ཀྱིས་སྟོང་ངོ། །སྦྱིན་པའི་འབྲས་བུའང་སྦྱིན་པའི་


[054-371b0] [371B] 
[054-371b1] །བསྔོ་བའང་བསྔོ་བའི་ངོ་བོ་ཉིད་ཀྱིས་སྟོང་ངོ། །བྱང་ཆུབ་ཀྱང་བྱང་ཆུབ་ཀྱི་ངོ་བོ་ཉིད་ཀྱིས་སྟོང་ངོ། །དེ་ལྟར་སྟོང་པ་ཉིད་ལ་མོས་པ་ནི་བྱ་བ་ཚད་
[054-371b2] མེད་པའི་བསམ་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་དག་པར་འགྱུར་ཏེ། སྦྱིན་པ་དེའང་ཕ་རོལ་ཏུ་ཕྱིན་པའི་མིང་ཐོབ་ཅིང་འབགས་པ་མེད་པར་འགྱུར་རོ། །རབ་ཏུ་ཞི་བའི་བློ་
[054-371b3] གྲོས༑ འདི་ལྟ་སྟེ། དཔེར་ན། སྒྱུ་མ་མཁན་གྱིས་བུད་མེད་རིན་པོ་ཆེ་མངོན་པར་སྤྲུལ་ན། དེའང་བུད་མེད་རིན་པོ་ཆེའི་གྲངས་སུ་འགྲོ་མོད་ཀྱི། དེ་ལ་བུད་མེད་རིན་པོ་ཆེའི་མིང་མ་དམིགས་
[054-371b4] པ་དེ་བཞིན་དུ། རབ་ཏུ་ཞི་བའི་བློ་གྲོས། སྦྱིན་པ་ལ་སྦྱིན་པའི་ངོ་བོ་ཉིད་མི་དམིགས་མོད་ཀྱི། སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་བའི་གྲངས་སུའང་འགྲོ་ལེན་པ་ངོ་བོ་ཉིད་ཀྱིས་མི་
[054-371b5] དམིགས་མོད་ཀྱི། ལེན་པ་ཞེས་བྱ་བའི་གྲངས་སུའང་འགྲོ་སྦྱིན་བདག་ངོ་བོ་ཉིད་ཀྱང་མི་དམིགས་མོད་ཀྱི། སྦྱིན་བདག་ཅེས་བྱ་བའི་གྲངས་སུའང་འགྲོ་སྦྱིན་པའི་འབྲས་བུའང་ངོ་བོ་ཉིད་ཀྱིས་
[054-371b6] མི་དམིགས་མོད་ཀྱི། སྦྱིན་པའི་འབྲས་བུ་ཞེས་བྱ་བའི་གྲངས་སུའང་འགྲོ་བྱང་ཆུབ་ཀྱང་ངོ་བོ་ཉིད་ཀྱིས་མི་དམིགས་མོད་ཀྱི། བྱང་ཆུབ་ཅེས་བྱ་བའི་གྲངས་སུའང་འགྲོ་བྱང་ཆུབ་སེམས་
[054-371b7] དཔའ་ངོ་བོ་ཉིད་ཀྱིས་མི་དམིགས་མོད་ཀྱི། བྱང་ཆུབ་སེམས་དཔའ་ཞེས་བྱ་བའི་གྲངས་སུའང་འགྲོའོ། །རབ་ཏུ་ཞི་བའི་བློ་གྲོས། འདི་ལྟར་བྱང་ཆུབ་སེམས་དཔའ་ནི། བྱ་བའི་ངོ་བོ་ཉིད་མི་


[054-372a0] [372A] 
[054-372a1] ༄༅། །དམིགས་མོད་ཀྱི། བྱ་བའང་ཆུད་མི་གསོན་ཏེ། དེ་ཙམ་གྱིས་དེའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ་།དེ་ནས་དགེ་སློང་རབ་ཏུ་ཞི་བའི་བློ་གྲོས་
[054-372a2] དེ་བཞིན་གཤེགས་པ་གཟི་བརྗིད་དཔག་མེད་ཀྱིས་དེ་ལྟ་བུའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་འཛིན་དུ་བཅུག་ནས་ཞི་བའི་ས་ཡོངས་སུ་འཛིན་པ་ཐོབ་སྟེ། དགེ་བའི་རྩ་བ་དེས་ནམ་
[054-372a3] ཡང་མ་ཞི་བའི་ས་ལ་མི་སྤྱོད་དོ། །གང་མྱ་ངན་ལས་འདས་པའི་ཞི་བ་དེ་སྦྱིན་པའི་ཞི་བའོ། །ཞེས་དེ་ལྟར་མཐོང་བས་ཞི་བའི་ཆོས་རྣམས་མངོན་དུ་གྱུར་ཏོ། །འཇམ་དཔལ། དེའི་ཚེ་དེའི་དུས་
[054-372a4] ན་དགེ་སློང་རབ་ཏུ་ཞི་བའི་བློ་གྲོས་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་དོགས་ཤིང་ཡིད་གཉིས་དང། ཐེ་ཚོམ་ཟ་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་
[054-372a5] ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ། དེའི་ཚེ་དེའི་དུས་ན་དགེ་སློང་རབ་ཏུ་ཞི་བའི་བློ་གྲོས་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་
[054-372a6] སེམས་དཔའ་སེམས་དཔའ་ཆེན་པོས་མྱ་ངན་ལས་འདས་པའི་མཉམ་པ་ཉིད་ཀྱིས་སྦྱིན་པ་མཉམ་པ་ཉིད་དུ་གྱུར་པར་སྦྱིན་པ་སྦྱིན་པར་བྱའོ་།དེ་ལྟར་ན། དེའི་སྦྱིན་པའི་ཕ་རོལ་ཏུ་ཕྱིན་
[054-372a7] པ་ཡོངས་སུ་རྫོགས་པ་ཡིན་ནོ། །སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་པར་


[054-372b0] [372B] 
[054-372b1] །དེ་ཅིའི་ཕྱིར་ཞེ་ན། ངོ་བོ་ཉིད་མེད་པའི་ཕྱིར་སྦྱིན་པ་དང་ཚུལ་ཁྲིམས་མཚུངས་སོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་
[054-372b2] མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་དེའི་ཚེས་དེའི་དུས་ན་རིན་པོ་ཆེ་དག་པ་ཞེས་བྱ་བའི་བསྐལ་པ་བྱུང་སྟེ། འཇམ་དཔལ། རིན་པོ་ཆེ་དག་
[054-372b3] པའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་
[054-372b4] འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བརྩོན་འགྲུས་དཔེ་མེད་ཅེས་བྱ་བ་བྱུང་ངོ། །དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་
[054-372b5] ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བ་ཞིག་བྱུང་སྟེ་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་ལ་བསྙེན་བཀུར་བྱས་ཤིང་དགེ་བའི་རྩ་བ་བསྐྱེད་པ། རིགས་ཆེན་པོར་
[054-372b6] སྐྱེས་པ༑ བྲམ་ཟེའི་གསང་ཚིག་ཁ་ཏོན་དུ་འདོན་ཅིང་བཟུང་བ། རིག་བྱེད་གསུམ་གྱི་ཕ་རོལ་ཏུ་སོན་པ། སྒྲ་ངེས་པར་སྦྱོར་བ་དང་ཤེས་གསལ་དང་བཅས་པ་དང། ཡི་གེ་རབ་ཏུ་དབྱེ་
[054-372b7] བ་དང་བཅས་པ་དང། སྔོན་བྱུང་བའི་གཏམ་ལྔ་པོ་རྣམས་དང་བརྡ་སྤྲོད་པ་དང། འཇིག་རྟེན་རྒྱང་པན་པ་དང། མཆོད་སྦྱིན་གྱི་རྒྱུད་དང། བུད་མེད་དང། སྐྱེས་པའི་མཚན་ལ་མཆོག་


[054-373a0] [373A] 
[054-373a1] ༄༅། །ཏུ་མཁས་པར་གྱུར་པ། རང་གི་རིགས་ཀྱི་འདུལ་བ་ལ་རྗེས་སུ་གནང་བ། ཡོངས་སུ་གྲགས་པ། རབ་ཏུ་བྱུང་བའི་སློབ་དཔོན་དུ་གྱུར་པ་ཞིག་ཡོད་དེ། བྲམ་ཟེའི་རིགས་
[054-373a2] ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་དེས་སངས་རྒྱས་བརྩོན་འགྲུས་དཔེ་མེད་ཅེས་བྱ་བ་འཇིག་རྟེན་དུ་བྱུང་ངོ་ཞེས་ཐོས་ནས་དེ་འདི་སྙམ་དུ་སེམས་ཏེ། བདག་ཅག་གི་གསང་
[054-373a3] ཚིག་ལས་བྱུང་བ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ནི། འགྲོ་བ་གཉིས་སུ་འགྱུར་ཏེ། གསུམ་དུ་འགྱུར་བ་མེད་དོ་།གལ་ཏེ་ཁྱིམ་ན་གནས་ན་ནི། འཁོར་ལོས་བསྒྱུར་
[054-373a4] བ་གླིང་བཞི་ལས་ཆེས་རྣམ་པར་རྒྱལ་ཞིང་ཆོས་ཅན་ཆོས་ཀྱི་རྒྱལ་པོ་སྟེ། རིན་པོ་ཆེ་བདུན་དང་ལྡན་ནོ། །དེ་ལ་རིན་པོ་ཆེ་འདི་བདུན་འབྱུང་བ་འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་
[054-373a5] པོ་ཆེ་དང། རྟ་རིན་པོ་ཆེ་དང། བུད་མེད་རིན་པོ་ཆེ་དང། ནོར་བུ་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་རིན་པོ་ཆེ་དེ་བདུན་ནོ། །དེ་ལ་བུ་སྟོང་ཚང་བ་ཡོད་དེ་
[054-373a6] དབང་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་རྣམས་སོ། །དེས་གླིང་བཞི་པའི་འཇིག་རྟེན་ཆད་པ་དང། མཚོན་གྱིས་མ་ཡིན་པར་
[054-373a7] ཆོས་ཀྱིས་ཕབ་སྟེ་རབ་ཏུ་གནས་སོ། །གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི། དེ་བཞིན་གཤེགས་པ་དགྲ་བཅོམ་པ་


[054-373b0] [373B] 
[054-373b1] ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
[054-373b2] སྟོན་པ། སངས་རྒྱས་བཅོམ་ལྡན་འདས་སུ་འགྱུར་རོ། །སྙམ་ནས་དེ་འདི་སྙམ་དུ་སེམས་ཏེ། འདི་འདྲ་བའི་སྐྱེས་བུ་ཆེན་པོ་དག་འཇིག་རྟེན་ན་མཐོང་བ་རྙེད་པར་དཀའ་སྟེ། བདག་ནི། དེ་
[054-373b3] བཞི། གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྩོན་འགྲུས་དཔེ་མེད་ག་ལ་བ་དེར་འགྲོའོ། །བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་
[054-373b4] དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ནམ། འོན་ཏེ་མི་ལྡན་པའི་བར་དུ་ཤེས་པར་བྱའོ། །དེ་སྟེ་ལྡན་ན་ནི། རྫོགས་པའི་སངས་རྒྱས་སུ་གདོན་མི་ཟ་བར་རིག་པར་བྱའོ། །
[054-373b5] ཅི་སྟེ་མི་ལྡན་ནའང་དེ་ལྟ་བུའི་སྐྱེས་བུ་དམ་པ་དག་མཐོང་བའང་ལེགས་སོ། །སྙམ་མོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་བྲམ་ཟེའི་བུ་སྟོང་ཕྲག་དྲུག་
[054-373b6] ཅུས་ཡོངས་སུ་བསྐོར་ཞིང་མདུན་དུ་བདར་ནས་དེ་བཞིན་གཤེགས་པ་བརྩོན་འགྲུས་དཔེ་མེད་དེ་ག་ལ་བ་དེར་སོང་སྡེ་ཕྱིན་ནས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་
[054-373b7] དཔེ་མེད་དེའི་ཞབས་ལ་མགོ་བོས་ཕྱག་བཙལ་ནས་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་དེས་དེ་


[054-374a0] [374A] 
[054-374a1] ༄༅། །བཞིན་གཤེགས་པ་བརྩོན་འགྲུས་དཔེ་མེད་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་
[054-374a2] ལ་ཡང་དག་པར་ཞུགས་པ། ཐེག་པ་དཔག་ཏུ་མ་མཆིས་པ་ལ་ཡང་དག་པར་ཞུགས་པ། ཐེག་པ་གྲངས་མ་མཆིས། བསམ་གྱིས་མི་ཁྱབ་མཚུངས་པ་མ་མཆིས། གཞལ་དུ་མ་མཆིས་
[054-374a3] བརྗོད་དུ་མ་མཆིས་པ་ལ་ཡང་དག་པར་ཞུགས་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཇི་ལྟར་ཡོངས་སུ་སྦྱང་བར་བགྱི། བཅོམ་ལྡན་འདས། ཇི་ལྟར་བསླབ་ན། བྱང་ཆུབ་སེམས་དཔའ་
[054-374a4] སེམས་དཔའ་ཆེན་པོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་སྦྱོང་བར་བགྱིད། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་ན། བྱང་ཆུབ་སེམས་དཔའ་སེམས་དཔའ་ཆེན་པོས་
[054-374a5] ཅི་ཡོངས་སུ་སྦྱངས་པ་ལགས། དེ་སྐད་ཅེས་གསོལ་པ་དང། དེ་བཞིན་གཤེགས་པ་བརྩོན་འགྲུས་དཔེ་མེད་དེས་ཁྱབ་འཇུག་གིས་བྱིན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དེ་ལ་འདི་
[054-374a6] སྐད་ཅེས་བཀའ་སྩལ་ཏོ། །བྲམ་ཟེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སློབ་པར་འདོད་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་སྦྱོང་བར་འདོད་པའི་བྱང་ཆུབ་སེམས་དཔའ་
[054-374a7] སེམས་དཔའ་ཆེན་པོས་སྲོག་གཅོད་པ་སྤང་བར་བྱ་སྟེ། དེས་སྲོག་གཅོད་པ་མི་དམིགས་པར་བྱའོ། །དེས་མ་བྱིན་པར་ལེན་པའང་སྤང་བར་བྱ་སྟེ། མ་བྱིན་པར་ལེན་པ་མི་དམིགས་པར་


[054-374b0] [374B] 
[054-374b1] ༑འདོད་པ་ལ་ལོག་པར་གཡེམ་པའང་སྤང་བར་བྱ་སྟེ་འདོད་པ་ལ་ལོག་པར་གཡེམ་པ་མི་དམིགས་པར་བྱའོ། །རྫུན་དུ་སྨྲ་བའང་སྤང་བར་བྱ་སྟེ། རྫུན་དུ་སྨྲ་བ་མི་དམིགས་པར་བྱའོ། །
[054-374b2] ཕྲ་མའི་ཚིག་ཀྱང་སྤང་བར་བྱ་སྟེ། ཕྲ་མའི་ཚིག་ཀྱང་མི་དམིགས་པར་བྱའོ། །ངག་རྩུབ་པོའང་སྤང་བར་བྱ་སྟེ། ངག་རྩུབ་པོ་མི་དམིགས་པར་བྱའོ། །ཚིག་ཀྱལ་པའང་སྤང་བར་བྱ་སྟེ། ཚིག་
[054-374b3] ཀྱལ་པ་མི་དམིགས་པར་བྱའོ། །བརྣབ་སེམས་དང་སྤང་བར་བྱ་སྟེ་བརྣབ་སེམས་མི་དམིགས་པར་བྱའོ། །གནོད་སེམས་ཀྱང་སྤང་བར་བྱ་སྟེ། གནོད་སེམས་མི་དམིགས་པར་བྱའོ། །ཡང་
[054-374b4] དག་པར་ལྟ་བ་ཅན་དུའང་བྱ་སྟེ། ཡང་དག་པར་ལྟ་བ་མི་དམིགས་པར་བྱའོ། །ཆོས་ཇི་སྙེད་པ་དེ་ཐམས་ཅད་ཀྱང་ཤེས་པར་བྱ་སྟེ་དེ་དག་མི་དམིགས་པར་བྱ་ཞིང་མངོན་པར་མི་ཞེན་པར་
[054-374b5] བྱ་སྟེ༑ དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །དེ་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་བྱང་
[054-374b6] ཆུབ་སེམས་དཔའ་རབ་ཏུ་ཞི་བའི་ས་ལ་སྣང་བ་ཐོབ་པར་འགྱུར་ཏེ་ཆོས་གང་ཡང་མི་འཛིན་ཅིང་ཆོས་གང་ལའང་མངོན་པར་མི་ཞེན་ཏོ། །ཆོས་གང་ལའང་དམིགས་པའི་ཕྱིར་ཉེ་བར་
[054-374b7] གནས་པ་མ་ཡིན་ནོ། །གང་དེ་ལྟར་མཐོང་བ་དེས་ནི། རྟེན་ཅིང་འབྲེལ་པར་འབྱུང་བ་མཐོང་ངོ། །གང་གིས་རྟེན་ཅིང་འབྲེལ་པར་འབྱུང་བ་མཐོང་བ་དེས་ནི། ཆོས་གང་ཡང་མི་མཐོང་ངོ། །གང་


[054-375a0] [375A] 
[054-375a1] ༄༅། །གིས་ཆོས་གང་ཡང་མི་མཐོང་བ་དེ་ཅི་ཡང་མི་ཤེས་སོ་།གང་ཅིའང་མི་ཤེས་པ་དེ་བྱང་ཆུབ་ཀྱི་ཕྱིར་སྤྱོད་དོ། །གང་བྱང་ཆུབ་ཀྱི་ཕྱིར་སྤྱོད་པ་དེ་ཅི་ལའང་མི་སྤྱོད་དོ། །
[054-375a2] གང་ཅི་ལའང་མི་སྤྱོད་པ་དེ་བྱང་ཆུབ་མངོན་པར་རྫོགས་པར་འཚང་རྒྱའོ། །གང་བྱང་ཆུབ་མངོན་པར་རྫོགས་པར་འཚང་རྒྱ་བ་དེ་ཅིའང་འཚང་མི་རྒྱ་སྟེ། གང་ཅིའང་འཚང་མི་རྒྱ་བ་དེ་
[054-375a3] ནི༑ ཚུལ་ཁྲིམས་ཡོངས་སུ་དག་པ་ཞེས་བྱའོ། །གང་དེ་ལྟར་ངེས་པ་མེད་པའི་ཆོས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་དེ་ནི། ཚུལ་ཁྲིམས་ཡོངས་སུ་དག་པ་ཞེས་བྱའོ། །གང་
[054-375a4] ཚུལ་ཁྲིམས་ཡོངས་སུ་དག་པ་དེས་ནི། ཆོས་ཉིད་མཐོང་ངོ། །གང་གིས་ཆོས་ཉིད་མཐོང་བ་དེ་ནི། ཞི་བ་ཞེས་བྱའོ། །རབ་ཏུ་ཞི་བ་ཞེས་བྱའོ། །ཉེ་བར་ཞི་བ་ཞེས་བྱའོ། །ཞི་གནས་
[054-375a5] ཀྱི་མཆོག་ཐོབ་པ་ཞེས་བྱའོ། །ཞི་གནས་དམ་པ་ཐོབ་པ་ཞེས་བྱའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་དེས་རབ་ཏུ་ཞི་བའི་ས་བསྟན་པ་
[054-375a6] ཁྱབ་འཇུག་གིས་བྱིན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་དེ་ལ་ཞི་བ་དང་མཐུན་པའི་ཚིགས་སུ་བཅད་པ་
[054-375a7] དག་གིས་མངོན་པར་བསྟོད་དོ། །ཁྱོད་ཀྱིས་འདོད་ཆགས་དེ་བཞིན་ཞེ་སྡང་ཞི། །ཁྱོད་ནི་གཏི་མུག་བྲལ་ཞིང་ཟག་པའང་བྲལ། །རྣམ་པར་འདྲེན་པ་ཞི་བའི་ས་ལ་བཞུགས། །སེམས་


[054-375b0] [375B] 
[054-375b1] །ང་རྒྱལ་ཞི་ཞིང་དྲེགས་དང་རྣམ་པར་བྲལ། །དྲི་མེད་ཉི་མ་བཞིན་དུ་སྣང་མཛད་དེ། །རྟག་པར་རབ་ཏུ་ཞི་བའི་ཆོས་རྣམས་སྟོན། །སེམས་ཞི་
[054-375b2] བདེ་གཤེགས་ཁྱོད་ལ་ཕྱག་འཚལ་ལོ། །གང་ན་ཉོན་མོངས་རབ་ཏུ་མི་སྐྱེ་བ། །ཞི་བའི་ས་ལ་བཅོམ་ལྡན་རབ་བསྟེན་ཅིང། །ཞི་བའི་ས་ལ་སྲས་རྣམས་གནས་སུ་བཙུད། །སེམས་ཞི་
[054-375b3] བདེ་གཤེགས་ཁྱོད་ལ་ཕྱག་འཚལ་ལོ། །གཟུགས་རྣམས་ཞི་བར་བཅོམ་ལྡན་རབ་ཏུ་གསུང། །དེ་བཞིན་ཚོར་བ་འདུ་ཤེས་སེམས་པ་རྣམས་།རྣམ་པར་ཤེས་པའི་རྒྱུད་ཀྱང་ཞི་བར་
[054-375b4] གསུངས། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །འདུས་བྱས་འདི་ཞི་འདུས་མ་བྱས་པའང་ཞི། །ཁྱོད་ཀྱི་སྤྱོད་ཡུལ་ཆོ་ག་དེ་བཞིན་ཞི། །བརྩོན་འགྲུས་ཞི་ཞིང་སྤྱོད་པའང་
[054-375b5] དེ་བཞིན་ཏེ། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །སངས་རྒྱས་ཞི་བའི་ཡུལ་རྣམས་རབ་ཏུ་མཁྱེན། །དེ་ནི་སྲོག་ཆགས་ཐ་མའི་ས་མ་ལགས། །འགྲོ་བ་དེར་ནི་ཉན་ཐོས་
[054-375b6] མཁས་མི་མཆི། །རང་རྒྱལ་དག་གིས་དེ་ནི་ཡོངས་མི་རྟོགས། །གང་ཟག་མཆོག་ཁྱོད་འགྲོ་བ་གང་མཁྱེན་པ། །དེ་ནས་ས་དང་ཆུ་དང་རླུང་མ་མཆིས། །དེར་འབྱུང་རྣམས་ཀྱི་འགྲོ་བ་མ་
[054-375b7] མཆིས་བཤད། །དེ་ན་ཉི་ཟླ་རྣམས་ཀྱང་འགྲོ་མ་མཆིས། །དེ་མཁའ་མ་ལགས་པར་དང་ས་མ་ལགས། །ཐམས་ཅད་དངོས་པོ་མ་མཆིས་འདི་ཡང་བཤད། །སངས་རྒྱས་ཐམས་ཅད་


[054-376a0] [376A] 
[054-376a1] ༄༅། །སྤྱོད་ཡུལ་དེ་བཞིན་ཏེ། །བདེ་བར་གཤེགས་པས་རབ་ཏུ་ཞི་བ་བཤད། །ཞི་བ་ཐོབ་མཛད་ཞི་འགྲོ་བླ་ན་མེད། །རབ་ཞི་དྲི་མ་ཐམས་ཅད་འཁྲུ་བ་སྟེ། །གང་
[054-376a2] འདིར་འཁྲུས་བགྱིད་མྱ་ངན་ཡོང་འདའ་ཞིང། །རྒྱལ་བ་སྐྱོབ་པ་ཀུན་གྱི་སྤྱོད་ཡུལ་མཆི། །འགྲོ་བ་རྣམས་ཀྱི་བསམ་པ་ཀུན་མཁྱེན་ཅིང། །དེ་དག་སྤྱོད་པ་བདེ་གཤེགས་རབ་
[054-376a3] མཁྱེན་ཏེ། །ཆོས་འདི་རྣམས་ནི་རང་བཞིན་ཞི་བར་མཁྱེན། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །ཞི་ལ་དགྱེས་ཤིང་ཡིད་ཞི་དེ་བཞིན་གཤེགས། །ཞུགས་ལ་ཆབ་
[054-376a4] བཞིན་དུ་ནི་བསིལ་བར་གྱུར། །ཞི་བའི་ས་ལ་འགྲོ་བ་རབ་འཛུད་པ་།སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །རྣམ་པར་འདྲེན་པ་ཐ་མའི་ལུས་འཛིན་ཅིང། །ཐུབ་པ་
[054-376a5] ཁྱོད་ནི་འཁོར་བའི་བཅིངས་ཀུན་པས། །མྱ་ངན་འདས་པའི་བདེ་བ་ཁྱོད་མཁྱེན་ཏེ། །མྱ་ངན་འདས་ཁྱོད་བདེ་གཤེགས་ཁྱོད་ལ་འདུད་།ཞི་གནས་ཐུགས་སུ་ཆུད་རྟོགས་མགོན་
[054-376a6] བསྟོད་པའི། །བསོད་ནམས་མི་ཉུང་བདག་གིས་གང་བསགས་པ། །དཔེ་མེད་ཤིན་ཏུ་བསྒྲུབས་པའི་ལམ་དེ་ཡིས། །ཞི་བ་སངས་རྒྱས་ས་དེ་ཐོབ་པར་ཤོག་མགོན་ལ་ཞི་བར་མཐུན་
[054-376a7] པའི་སྒྲ་དག་གིས། །བདེ་གཤེགས་སྟོན་པ་ཞི་དགྱེས་བསྟོད་པས་སུ་།ཞི་བའི་ས་དེ་ཤིན་ཏུ་ཐོབ་པར་ཤོག་བརྒལ་ནས་སྐྱེ་བོ་མི་མཁས་བསྒྲལ་བར་བགྱི། །དེ་ནས་བྲམ་ཟེའི་རིགས་


[054-376b0] [376B] 
[054-376b1] བཞིན་གཤེགས་པ་བརྩོན་འགྲུས་དཔེ་མེད་དེ་ལ་ཞི་བ་དང་མཐུན་པར་ཚིགས་སུ་བཅད་པས་མངོན་པར་བསྟོད་ནས་དགེ་བའི་རྩ་བ་
[054-376b2] དེས་ཕྱིན་ཆད་སངས་རྒྱས་ཁྲག་ཁྲིག་དཔག་ཏུ་མེད་པ་རྣམས་མཉེས་པར་བྱས། སངས་རྒྱས་ཀྱི་ཞིང་བརྗོད་དུ་མེད་པ་རྣམས་ཡོངས་སུ་སྦྱངས། སེམས་ཅན་ཁྲག་ཁྲིག་དཔག་ཏུ་མེད་པ་དུ་མ་
[054-376b3] ཡང་དག་པར་རྫོགས་པའི་བྱང་ཆུབ་ལ་ཡོངས་སུ་སྨིན་པར་བྱས་ཏེ་ཡོངས་སུ་དག་པའི་སངས་རྒྱས་ཀྱི་ཞིང་དུ་སྐྱེ་བ་ཡང་དག་པར་འཛིན་དུ་བཙུད་དོ། །འཇམ་དཔལ། དེའི་ཚེ་དེའི་དུས་ན་
[054-376b4] བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་
[054-376b5] དེ་བཞིན་གཤེགས་པ་དོན་ཐམས་ཅད་གྲུབ་པ་དེ། དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བར་གྱུར་ཏོ། །འཇམ་དཔལ། དེ་ལྟར་ན། བྱང་
[054-376b6] ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་དྲུག་ཞི་བར་རབ་ཏུ་བརྟག་པར་བྱའོ། །ཞི་བའི་ལམ་ཀུན་ཏུ་བསྟེན་པར་བྱའོ་།རྒོད་པར་མི་འགྱུར་བར་བྱའོ། །བྱང་ཆུབ་སེམས་
[054-376b7] དཔའི་ཏིང་ངེ་འཛིན་ཞི་གནས་བསྙེན་པར་བྱའོ། །བསྟེན་པར་བྱའོ་།བསྒོམ་པར་བྱའོ། །མང་དུ་བྱའོ། །འཇམ་དཔལ། ཞི་བར་སྤྱོད་པ་ལ་ནི། ཡོངས་སུ་མྱ་ངན་ལས་འདའ་བ་སྟེ། མ་ཞི་བར་སྤྱོད་


[054-377a0] [377A] 
[054-377a1] ༄༅། །པ་ལ་ནི། འཁོར་བའོ། །འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཡུན་རིང་པོར་བཟེད་པ་
[054-377a2] ལ་བསྟེན་ཅིང་བསྙེན་ཏེ་བསྒོམས་ནས་མང་དུ་བྱས་སོ། །བམ་པོ་བཞི་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་མི་
[054-377a3] ཁྱབ༑ མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་པདྨའི་འབྱུང་གནས་ཞེས་བྱ་བའི་བསྐལ་པ་བྱུང་སྟེ། འཇམ་དཔལ་
[054-377a4] བསྐལ་པ་པདྨའི་འབྱུང་གནས་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
[054-377a5] མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བློ་གྲོས་མཐའ་ཡས་ཞེས་བྱ་བ་འཇིག་རྟེན་དུ་བྱུང་སྟེ་
[054-377a6] འཇམ་དཔལ། དེ་བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་ཚད་མེད་པར་ཡོངས་སུ་དག་པ་བཤད་དུ་མི་ནུས་པ་ནི། འདི་ལྟ་སྟེ། དཔེར་ན། ད་ལྟར་བཅོམ་ལྡན་
[054-377a7] འདས་དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་བཞིན་ནོ། །བཅོམ་ལྡན་འདས་དེ་བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་དུ་


[054-377b0] [377B] 
[054-377b1] ཅན་གཞན་རྣམས་མི་སྐྱེའོ། །དེ་བཞིན་གཤེགས་པ་དེ་ཐེག་པ་ཆེན་པོ་ལ་བརྩམས་ནས་ཆོས་སྟོན་ཏེ། སངས་རྒྱས་ཀྱི་
[054-377b2] ཞིང་རྒྱ་ཆེ་བ་དང། སངས་རྒྱས་ཀྱི་ཞིང་ཡོངས་སུ་དག་པའང་འཆད་དོ། །འཇམ་དཔལ། དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་བློ་གྲོས་མཐའ་ཡས་དེའི་གསུང་རབ་
[054-377b3] ལ་དགེ་སློང་རྟག་ཏུ་རྣམ་པར་ལྟ་བ་ཞེས་བྱ་བ་ཞིག་བྱུང་སྟེ་བསྡུ་པའི་དངོས་པོ་བཞི་དང་ལྡན་ཞིང་བསྡུ་བའི་དངོས་པོ་བཞིས་སེམས་ཅན་རྣམས་སྡུད་དོ། །འཕགས་པའི་རིགས་བཞི་ལ་རབ་
[054-377b4] ཏུ་གནས་པར་གྱུར། །སོ་སོ་ཡང་དག་པར་རིག་པ་བཞི་རྙེད་པར་གྱུར་ཚངས་པའི་གནས་པ་བཞི་དང་ལྡན་པར་གྱུར་ཏེ། བྱམས་པ་ཆེན་པོ་ལ་གནས་པ་དང། སྙིང་རྗེ་ཆེན་པོ་ལ་གནས་པ་
[054-377b5] དང། དགའ་བ་ཆེན་པོ་ལ་གནས་པ་དང། བཏང་སྙོམས་ཆེན་པོ་ལ་གནས་པ་དང། ཉོན་མོངས་པ་མེད་པར་གནས་པ་དང་བྲལ་བར་ཡང་མ་གྱུར་ཏོ། །འཇམ་དཔལ། བཅོམ་ལྡན་འདས་དེ་
[054-377b6] བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་ཇི་སྙེད་ཡོད་པ་དེ་དག་གི་ནང་ན་བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བ་ནི། མཆོག་ཅེས་
[054-377b7] བྱའོ། །བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བ་དེ་དེ་བཞིན་གཤེགས་པ་བློ་གྲོས་མཐའ་ཡས་དེའི་བསྟན་པ་ཀུན་འཛིན་པར་གྱུར་ཏེ་དེ་བཞིན་གཤེགས་པ་བློ་གྲོས་མཐའ་


[054-378a0] [378A] 
[054-378a1] ༄༅། །ཡས་དེ་ལ་ཇི་ལྟ་བ་དེ་བཞིན་དུ་སངས་རྒྱས་བཅོམ་ལྡན་འདས་བརྗོད་དུ་མེད་པ་རྣམས་ཀྱི་བསྟན་པ་ཀུན་བཟུང་ངོ། །དེ་འདི་ལྟར་བཟོད་པ་ལ་རབ་ཏུ་གནས་པས་
[054-378a2] དེ་བཞིན་གཤེགས་པ་རེ་རེའི་སངས་རྒྱས་ཀྱི་ཞིང་ནའང་སེམས་ཅན་དཔག་ཏུ་མེད་པ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་བཙུད་དེ། དེ་བཟོད་པ་
[054-378a3] ལ་གནས་ནས་སངས་རྒྱས་ཀྱི་ཞིང་ལ་ལར་སངས་རྒྱས་སུ་སྟོན། ལ་ལར་བྱང་ཆུབ་སེམས་དཔའི་སྤྱོད་པ་སྟོན། ལ་ལར་དང་པོ་སེམས་བསྐྱེད་པ་སྟོན་ཏེ། འཇམ་དཔལ། བྱང་ཆུབ་
[054-378a4] སེམས་དཔའ་རྟག་ཏུ་རྣམ་པར་ལྟ་བ་དེ་ལྟ་བུའི་རྫུ་འཕྲུལ་དང་ལྡན་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བར་གྱུར་པ་དེ་བཞན་
[054-378a5] ཞིག་ཡིན་པ་སྙམ་དུ་འཛིན་ན། འཇམ་དཔལ། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་བྱང་ཆུབ་སེམས་དཔའ་རྟག་
[054-378a6] ཏུ་རྣམ་པར་ལྟ་བ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
[054-378a7] རྫོགས་པར་འཚང་རྒྱ་བར་འདོད་པས་ཇི་ལྟར་ན་སངས་རྒྱས་ཀྱི་ཆོས་འདི་མྱུར་དུ་ནུབ་པར་མི་འགྱུར་ཞེས་སངས་རྒྱས་ཀྱི་བསྟན་པ་ཡོངས་སུ་གཟུང་བ་ལ་ནན་ཏན་བྱའོ། །འཇམ་


[054-378b0] [378B] 
[054-378b1] དེ་སངས་རྒྱས་ཀྱི་བསྟན་པ་ཡོངས་སུ་གཟུང་བའི་ཕྱིར་སློབ་མ་སངས་རྒྱས་ཀྱི་བསྟན་པ་དེ་ཡོངས་སུ་གཟུང་བ་ལ་ཞུགས་པ་ཡིན་ནོ། །དེ་ནས་དེའི་ཚེ་བཅོམ་ལྡན་འདས་ཀྱིས་
[054-378b2] ཚིགས་སུ་བཅད་པ་འདི་དག་བཀའ་སྩལ་ཏོ། །མི་ཡི་སེངྒེ་མི་མཆོག་འཇིག་རྟེན་མཁས། །འདས་པ་ཀུན་གྱི་བཟོད་པ་རབ་ཏུ་བསྔགས། །འཇིག་རྟེན་ཕན་འདོད་གང་དག་མ་བྱུང་བ། །མི་མཆོག་
[054-378b3] ཀུན་ཀྱང་བཟོད་པ་བསྔགས་པར་འགྱུར། །བཟོད་པའི་སྟོབས་དང་ལྡན་པར་གྱུར་པ་ནི། །དགྲ་མེད་བྱང་ཆུབ་ལ་ཡང་གཞོལ་བ་སྟེ། །བླ་ན་མེད་པའི་བཟོད་པ་བསྟེན་པས་ན། །འདྲེན་པ་མྱུར་དུ་
[054-378b4] བྱང་ཆུབ་ཐོབ་པར་འགྱུར། །མི་ཡི་སེངྒེ་དེ་དག་མི་འཇིགས་བཟོད་།བླ་ན་མེད་པའི་བྱང་ཆུབ་ཚོལ་བའི་ཚེ། །མགོ་དང་ལག་དང་རྐང་པ་རྣམས་ཀྱང་བྱིན། །མཁས་པ་རྣམས་ནི་སྐྱོ་བར་འགྱུར་
[054-378b5] བ་མེད༑ ༑བཟོད་པའི་སྟོབས་ཀྱིས་དགྲ་རྣམས་ཀུན་ཀྱང་ཐུལ། །བཟོད་པའི་སྟོབས་ཀྱིས་ཉོན་མོངས་རྣམས་ལས་རྒྱལ། །བཟོད་པ་རབ་ཏུ་བསྟེན་པས་རང་བྱུང་འགྱུར། །བཟོད་པས་མི་འཆི་
[054-378b6] གོ་འཕང་རྙེད་པར་འོང། །བཟོད་པ་བསྟེན་པས་རབ་ཏུ་གཟུགས་བཟང་འགྱུར། །བཟོད་པ་བསྟེན་པས་མི་ཡི་དབང་པོར་འོང། །བཟོད་ལ་བསྟེན་པས་མཚན་བཟང་འཆང་བ་ཡི། །འཇིག་
[054-378b7] རྟེན་རང་བྱུང་དེ་བཞིན་གཤེགས་པར་འགྱུར། །བཟོད་པའི་སྟོབས་ཀྱིས་ཉེས་ལས་རྒྱལ་བར་བྱེད། །བཟོད་པའི་སྟོབས་ནི་དེ་དག་སྟོབས་ཀྱི་མཆོག་བཟོད་པ་བསྟེན་པས་དེ་དག་


[054-379a0] [379A] 
[054-379a1] ༄༅། །དགྲར་རྒོལ་མེད། །འཇིག་རྟེན་མཁྱེན་པ་འགྲོ་ལ་ཕན་འདོད་པ། །རང་བྱུང་གང་རྣམས་འདས་པར་གྱུར་པ་དག་བཟོད་ལ་གནས་ཏེ་བདུད་རྣམས་རབ་བཏུལ་ནས། །
[054-379a2] འཇིག་རྟེན་ཕན་སེམས་བྱང་ཆུབ་རབ་རྙེད་དེ། །བླ་ན་མེད་པའི་སྟོབས་ནི་བཟོད་པའོ། །བཟོད་པའི་སྟོབས་དང་མཚུངས་པ་ཡོད་མ་ཡིན་།སྟོབས་ཅན་དེ་ནི་བཟོད་པ་བསྟེན་པས་ན། །
[054-379a3] ཆོས་རྣམས་གང་ཡང་ཅི་ལྟ་བཞིན་དུ་བཟོད། །དེ་ལ་ཕན་སེམས་སྟོབས་དང་ལྡན་ཞེས་གསུང། །བཟོད་ལ་གནས་པས་ཐེ་ཚོམ་རྣམས་ཀྱང་གཅོད། །བཟོད་ལ་གནས་པས་ཡེ་
[054-379a4] ཤེས་དག་པར་འགྱུར། །བཟོད་ལ་གནས་པས་ཐེ་ཚོམ་མེད་པ་སྟེ། །རྟག་ཏུ་བཟོད་པའི་སྟོབས་མཆོག་རྙེད་པར་གྱིས། །བཟོད་པ་འདི་ནི་རྒྱལ་བས་རབ་ཏུ་བསྔགས། །བཟོད་པ་དེས་
[054-379a5] ཀྱང་བསམ་པ་ཀུན་འགྲུབ་སྟེ། །དེ་བས་མཚུངས་མེད་བཟོད་ལ་བསྟེན་གྱིས་དང། །རིང་པོར་མི་ཐོགས་འཇིག་རྟེན་མཁྱེན་པར་འགྱུར། །འཇམ་དཔལ། དེ་ལྟ་བས་ན། བྱང་ཆུབ་སེམས་
[054-379a6] དཔས་བཟོད་པ་གཉིས་ལ་བསྟེན་པར་བྱ་སྟེ། གཞན་ལས་འགྱུར་བ་མེད་པར་བཟོད་པ་དང། ཆོས་རྣམས་ལ་རྗེས་སུ་མཐུན་པར་བཟོད་པའོ་།འཇམ་དཔལ། ཡང་བཅོམ་ལྡན་
[054-379a7] འདས་དེ་བཞིན་གཤེགས་པ་དོན་ཐམས་ཅད་གྲུབ་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བརྩོན་འགྲུས་མཉམ་པ་ཉིད་རབ་ཏུ་རྟོགས་པར་གྱུར་ཏེ། བརྩོན་འགྲུས་


[054-379b0] [379B] 
[054-379b1] ལེ་ལོ་ཇི་ལྟ་བར་བརྩོན་འགྲུས་ཀྱང་དེ་བཞིན་ནོ། །ཆོས་དེ་གཉི་ག་ལའང་མཚན་ཉིད་གཅིག་སྟེ། རབ་ཏུ་ཞི་བ། མྱ་ངན་ལས་འདས་པ་དང་མཉམ་
[054-379b2] པ༑ གཡོ་བ་དང་རློམ་སེམས་མེད་པ། བསྐྱེད་པ་མེད་པ། འགྱུར་བ་མེད་པ། བྱེད་པ་མེད་པ། སེམས་པ་མེད་པ། སེམས་པ་དང་བྲལ་བ། ཕན་ཚུན་དུ་མི་སེམས་པ་སྟེ། ཇི་ལྟར་བདག་
[054-379b3] མི་སེམས་པ་ལྟ་བུ་སྟེ། དེ་ནི་མཚན་ཉིད་མེད་པ། བཏགས་པ་མེད་པ་བརྗོད་དུ་མེད་པ། གཟུང་དུ་མེད་པ། འདུ་ཤེས་མེད་པ། འདུ་ཤེས་དང་བྲལ་བ། སེམས་པ་མེད་པ། སེམས་
[054-379b4] པ་དང་བྲལ་བ། མི་ཚོར་བ། ཚོར་བ་མེད་པ་རྣམ་པར་མི་ཤེས་པ་རྣམ་པར་ཤེས་པ་མེད་པ། མི་གོས་པ། ཀུན་ནས་ཉོན་མོངས་པ་ཅན་མ་ཡིན་པ། མི་གནས་པ། ཤེས་པར་བྱེད་
[054-379b5] པ་མེད་པའོ། །ཆོས་དེ་དག་རྟོགས་པར་བྱ་བའི་ཕྱིར་བརྩོན་འགྲུས་བརྩམས་ཤིང་བརྟུལ་བ་བརྟན་པར་གྱུར་ཏོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་
[054-379b6] མེད༑ གྲངས་མེད། བསམ་གྱིས་མི་ཁྱབ། །མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་བཅོམ་
[054-379b7] པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་


[054-380a0] [380A] 
[054-380a1] ༄༅། །ཀྱི་སྟོན་པ། སངས་རྒྱས་བཅོམ་ལྡན་འདས་ཟླ་འོད་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་ཟླ་འོད་རྒྱལ་པོ་དེའི་འོད་ཀྱིས་སངས་རྒྱས་ཀྱི་
[054-380a2] ཞིང་གྲངས་མེད་པ་སྣང་བར་གྱུར་ཏོ། །འོད་དེ་ལ་སྒྲིབ་པར་བྱེད་ནུས་པའི་ཆོས་གང་ཡང་མེད་དེ། །སྒྲིབ་པ་ཐམས་ཅད་ལས་ཐར་ནས་སྣང་བར་བྱེད་དོ། །འོད་དེའང་བདེ་བ། བསིལ་བ་
[054-380a3] རེག་ན་བདེ་བ། དགེ་བའི་རྩ་བས་བསྐྱེད་པ་སྟེ། དེ་བཞིན་གཤེགས་པ་དེའི་སྔོན་གྱི་སྨོན་ལམ་གྱིས་སེམས་ཅན་གང་འོད་དེས་རེག་པ་རྣམས་སྔོན་མ་རྙེད་པའི་བདེ་བ་རྙེད་པར་གྱུར་
[054-380a4] སྔོན་བྱས་པའི་དགེ་བའི་རྩ་བ་རྣམས་ཀྱང་རྗེས་སུ་དྲན་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་དེ་བཞིན་གཤེགས་པ་དེའི་རིམ་གྲོ་བྱེད་པ་དགེ་སློང་དེས་པ་ཞེས་བྱ་བ་ཞིག་
[054-380a5] ཡོད་དེ། དེ་བཞིན་གཤེགས་པ་དེ་ལ་ལོ་བྱེ་བ་ཁྲག་ཁྲིག་སུམ་ཅུ་རྩ་དྲུག་གི་བར་དུ་ཡིད་དུ་འོངས་བས་བསྙེན་བཀུར་བྱས་ཏེ། ཡིད་དུ་མི་འོང་བས་མ་ཡིན་ནོ། །བཤད་པའང་འཛིན་
[054-380a6] ཅིང་བདག་གི་དོན་ཡང་མི་གཏོང་ངོ། །དེས་བཅོམ་ལྡན་འདས་དེ་བཞིན་གཤེགས་པ་ཟླ་འོད་རྒྱལ་པོ་དེ་ལ་ལོ་བྱེ་བ་ཁྲག་ཁྲིག་ཕྲག་སུམ་ཅུ་རྩ་དྲུག་གི་བར་དུ་འདི་ལྟར་བརྩོན་འགྲུས་
[054-380a7] མཉམ་པ་ཉིད་བརྩམས་ནས་ཀུན་འདྲི་སྟེ། བཅོམ་ལྡན་འདས། བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པའི་རིགས་ཀྱི་བུའམ། རིགས་ཀྱི་བུ་མོས་ཇི་ལྟར་བརྩོན་


[054-380b0] [380B] 
[054-380b1] །ཇི་ཙམ་གྱིས་བརྩོན་འགྲུས་མཉམ་པ་ཉིད་ཁོང་དུ་ཆུད་པར་འགྱུར་བ་ལགས། དེ་ལ་དེ་བཞིན་གཤེགས་པ་ཟླ་འོད་རྒྱལ་པོས་ལོ་བྱེ་བ་
[054-380b2] ཁྲག་ཁྲིག་ཕྲག་སུམ་ཅུ་རྩ་དྲུག་གི་བར་དུ་བརྩོན་འགྲུས་མཉམ་པ་ཉིད་མཚན་ཉིད་གཅིག་པ་ལ་བརྩམས་ཏེ་བསྟན་པའི་ཚིག་བྱེ་བ་ཁྲག་ཁྲིག་ཕྲག་བརྒྱ་སྟོང་གིས་ལུང་བསྟན་ཏོ། །དེ་ནས་
[054-380b3] དགེ་སློང་ངེས་པ་དེས་དེ་བཞིན་གཤེགས་པ་དེ་ལས་བརྩོན་འགྲུས་མཉམ་པ་ཉིད་ཐོས་ནས་བརྩོན་འགྲུས་མཉམ་པ་ཉིད་ཀྱི་མཆོག་དང་ལྡན་པར་གྱུར། །དེས་བརྩོན་འགྲུས་ཀྱི་མཉམ་
[054-380b4] པ་ཉིད་རྟོགས་ནས་བཅོམ་ལྡན་འདས་དེ་བཞིན་གཤེགས་པ་ཟླ་འོད་རྒྱལ་པོ་དེ་ལ་བརྩོན་འགྲུས་མཉམ་པ་ཉིད་དང་མཐུན་པའི་ཚིགས་སུ་བཅད་པ་དག་གིས་མངོན་པར་བསྟོད་དོ།།
[054-380b5] ལྷ་དང་བཅས་དང་མི་དང་བདུད། །ལྷ་མིན་བཅས་རིས་འཇིག་རྟེན་ན་།འདྲེན་པ་ཁྱོད་དང་འདྲ་མ་མཆིས། །མི་འདྲ་ལྷག་པ་ག་ལ་མཆོས་།སྡིག་མ་མཆོས་པའི་འགྲོད་གཤེགས་པ། །བདེ་
[054-380b6] གཤེགས་མཚུངས་མཉམ་ཐུགས་ལྡན་པ། བདེ་གཤེགས་ཁྱོད་ཀྱི་སྒྲུབ་པ་ནི། །མ་སྨད་མི་གཡོ་ཟླ་མ་མཆིས། །ཁྱོད་ལ་ལེ་ལོ་བརྩོན་འགྲུས་མཚུངས། །རྣམ་པར་འདྲེན་པ་ཆོས་འདི་
[054-380b7] དག། །བྲག་ཅ་དང་ནི་མཚུངས་འདྲ་ཞེས། །བཅོམ་ལྡན་འདས་ནི་འདུད་ཅིང་སྟོན། །ཆོས་རྣམས་བྱེ་བྲག་མེད་མཁྱེན་ནས། །ཁྱོད་ཀྱི་བརྩོན་འགྲུས་ཞན་མ་མཆིས། །བརྩོན་འགྲུས་སྟོབས་ནི་


[054-381a0] [381A] 
[054-381a1] ༄༅། །ཕ་རོལ་ཕྱིན། །བདེ་གཤེགས་རྐང་གཉིས་གཙོ་ཕྱག་འཚལ། །བརྩོན་འགྲུས་དག་གི་མཉམ་ཉིད་འདི། །གང་གིས་རབ་རྟོགས་སྨྲ་བའི་རྟག་ཁྲག་ཁྲིག་
[054-381a2] བདུད་རྣམས་བཏུལ་ནས་སུ། །བྱང་ཆུབ་དམ་པ་དེ་དག་རེག་སྟོབས་བཅུ་འཇིག་རྟེན་སྣང་མཛད་ཀུན། །བརྩོན་འགྲུས་མཉམ་ལ་བརྟེན་ནས་སུ་།རྐང་གཉིས་དམ་པ་རབ་རྙེད་
[054-381a3] དེ༑ ༑གཞན་ཡང་དེ་བཞིན་རྙེད་པར་མཛད། །འཇིག་རྟེན་མགོན་པོ་ཐམས་ཅད་ཀྱིས། །བརྩོན་འགྲུས་མཉམ་ཉིད་ཤིན་ཏུ་བསྔགས། །སྲིད་པ་མཐར་ཕྱིན་སྲིན་འགགས་པ། །
[054-381a4] བཅོམ་ལྡན་འདས་ཀྱང་དེ་བཞིན་བསྟོད། །གང་ཟག་གང་དག་མི་སྐྱོ་བར། །ཞི་གནས་བརྩོན་འགྲུས་བརྩམས་གྱུར་པ། །མི་མཁས་འགྲོ་བ་རྟོགས་བགྱིའི་སླད། །དེ་དག་བྱང་ཆུབ་
[054-381a5] རྙེད་པར་འགྱུར། །ཞི་གནས་སྟོབས་ཀྱི་ཕ་རོལ་ཕྱིན། །བརྩོན་འགྲུས་མཉམ་རྙེད་འགྲོ་མཆོག་གང། །འཇིག་རྟེན་མགོན་ཁྱོད་དེ་ཡི་ཡབ། །དེ་དག་རྣམས་ནི་ཁྱོད་ཀྱི་སྲས། །དེ་
[054-381a6] དག་རྙེད་པ་ལེགས་རྙེད་དེ། །མིར་ནི་ཡང་དག་ལེགས་པར་མཆིས། །དེ་དག་བརྩོན་འགྲུས་མཉམ་ཉིད་འདི། །སེམས་ལ་ཡང་དག་འགྲུབ་པར་འགྱུར། །གང་རྣམས་བརྩོན་འགྲུས་
[054-381a7] མཉམ་ཉིད་ལ། །འཇིག་རྟེན་སྒྲོན་མ་སེམས་འཇུག་པ། །དེ་དག་རང་བྱུང་བདེ་བར་གཤེགས། །སྟོབས་བཅུའི་སྟོབས་རྣམས་འབྱུང་བར་འགྱུར་།དེ་ནས་དགེ་སློང་དེས་པ་དེས་བཅོམ་


[054-381b0] [381B] 
[054-381b1] འགྲུས་མཉམ་པ་ཉིད་དང་མཐུན་པའི་ཚིགས་སུ་བཅད་པ་དེ་དག་གིས་མངོན་པར་བསྟོད་ནས་བརྩོན་འགྲུས་མཉམ་པ་ཉིད་རྟོགས་
[054-381b2] ཏེ༑ དགེ་བའི་རྩ་བ་དེས་བསྐལ་པ་བརྗོད་དུ་མེད་པར་ནམ་ཡང་བརྩོན་འགྲུས་མཉམ་པ་ཉིད་ལ་མི་གནས་པར་མ་གྱུར་ཏེ། རྟག་ཏུ་རྒྱུན་མི་ཆད་པར་ཐབས་མཁས་པ་དང་ལྡན་པར་གྱུར་ཏོ། །དེའི་ཚེ་
[054-381b3] དེའི་དུས་ན་དགེ་སློང་དེས་པ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་ཡིད་གཉིས་དང། སོམ་ཉི་དང། ཐེ་ཚོམ་ཟ་ན་འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་
[054-381b4] བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་དགེ་སློང་དེས་པ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་བརྩོན་
[054-381b5] འགྲུས་མཉམ་པ་ཉིད་ལ་བརྩོན་པར་བྱའོ། །བརྩོན་འགྲུས་མཉམ་པ་ཉིད་ལ་བརྩོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ནི་བསམ་གཏན་གྱི་ཕ་རོལ་ཏུ་ཕྱིན་པ་མངོན་དུ་འགྱུར་
[054-381b6] ཏེ༑ སྒོམ་པ་ཡོངས་སུ་རྫོགས་པར་འགྱུར་རོ། །དེ་ཅིའི་ཕྱིར་ཞེ་ན་བརྩོན་འགྲུས་མཉམ་པ་ཉིད་རྙེད་པར་བྱ་བའི་ཕྱིར་སེམས་རྩེ་གཅིག་པར་གྱུར་ཏེ། དེའི་ཕྱིར་དེ་ཞི་བ་མཆོག་ཏུ་འགྱུར་རོ། །
[054-381b7] འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་བརྗོད་དུ་མེད་པ་དེའི་ཕ་རོལ་གྱིའང་ཆེས་པ་


[054-382a0] [382A] 
[054-382a1] ༄༅། །རོལ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་
[054-382a2] པ༑ སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཞི་གནས་ཡང་དག་འཕགས་ཞེས་བྱ་བ་འཇིག་རྟེན་དུ་བྱུང་སྟེ། འཇམ་
[054-382a3] དཔལ། དེ་བཞིན་གཤེགས་པ་ཞི་གནས་ཡང་དག་འཕགས་དེའི་སངས་རྒྱས་ཀྱི་ཞིང་ན་ཐམས་ཅད་ཀྱི་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་འདོད་པ་ན་སྤྱོད་པའི་ཉོན་མོངས་པ་
[054-382a4] རྒྱུ་བ་མེད་པར་གྱུར་ཏེ། སེམས་ཅན་དེ་དག་ཐམས་ཅད་ལ་འདོད་པའི་ཀུན་ནས་དཀྲིས་པ་མི་སྐྱེའོ། །འཇམ་དཔལ། དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་ཞི་གནས་
[054-382a5] ཡང་དག་འཕགས་དེའི་གསུང་རབ་དེ་ལ་དེ་བཞིན་གཤེགས་པ་དེའི་རིམ་གྲོ་བྱེད་པ་དགེ་སློང་བསམ་གཏན་སྤྱོད་ཡུལ་ཞེས་བྱ་བ་ཞིག་བྱུང་སྟེ། དེས་དེ་བཞིན་གཤེགས་པ་ཞི་གནས་
[054-382a6] ཡང་དག་འཕགས་ལ་བསྐལ་པ་བཅོ་བརྒྱད་ཀྱི་བར་དུ་ཡིད་དུ་འོང་བས་བསྙེན་བཀུར་བྱས་ཏེ། ཡིད་དུ་མི་འོང་བས་མ་ཡིན་ནོ། །དགེ་སློང་བསམ་གཏན་སྤྱོད་ཡུལ་དེ་ལ་ཆོས་ཐམས་ཅད་
[054-382a7] བསམ་གཏན་གྱི་དམིགས་པར་གྱུར་ཏོ། །དེ་ལྟར་དགེ་སློང་བསམ་གཏན་སྤྱོད་ཡུལ་དེས་བསྐལ་པ་བཅོ་བརྒྱད་ཀྱི་བར་དུ་ཞི་གནས་ལ་བསྒོམས་པར་གྱུར་ཏོ། །དེ་ཞི་གནས་ཀྱི་སྟོབས་


[054-382b0] [382B] 
[054-382b1] ཏོ། །དེ་ཆོས་གང་དང་གང་ལ་དམིགས་པར་བྱེད་པ་ཆོས་དེ་དང་དེ་ཞི་བར་ཀུན་བསྒོམས་ཏེ། མྱ་ངན་ལས་འདས་པ་དང་མཚུངས་
[054-382b2] པ༑ མཚན་ཉིད་མེད་པ། ཆོས་ཀྱི་དབྱིངས་སུ་ངེས་པ། ནམ་མཁའ་དང་མཉམ་ཞིང་མཚུངས་པ་སྟེ། གང་དམིགས་པའི་མཚན་ཉིད་དུ་གྱུར་པ་སེམས་ཀྱང་དེའི་མཚན་ཉིད་དུ་གྱུར་པའོ། །
[054-382b3] གང་སེམས་ཀྱི་མཚན་ཉིད་དུ་གྱུར་པ་དེ་རྩེ་[?] ཅིག་པའི་མཚན་ཉིད་དུ་གྱུར་པའོ། །གང་རྩེ་གཅིག་པའི་མཚན་ཉིད་དུ་གྱུར་པ་དེ་བྱང་ཆུབ་ཀྱི་མཚན་ཉིད་དུ་གྱུར་པའོ། །གང་བྱང་ཆུབ་ཀྱི་མཚན་
[054-382b4] ཉིད་དུ་གྱུར་པ་དེ་བྱང་ཆུབ་ཀྱི་ཕྱོགས་ཀྱི་ཆོས་ཀྱི་མཚན་ཉིད་དུ་གྱུར་པའོ། །གང་བྱང་ཆུབ་ཀྱི་ཕྱོགས་ཀྱི་ཆོས་ཀྱི་མཚན་ཉིད་དུ་གྱུར་པ་དེ་བྱང་ཆུབ་སེམས་དཔའི་མཚན་ཉིད་དུ་གྱུར་པའོ། །
[054-382b5] གང་བྱང་ཆུབ་སེམས་དཔའི་མཚན་ཉིད་དུ་གྱུར་པ་དེ་ཞི་བའི་མཚན་ཉིད་དུ་གྱུར་པ་སྟེ། དེ་ནི། ཆོས་ཐམས་ཅད་ཞི་བ་ལ་ནེམ་ནུར་མེད་ཅིང་ཐེ་ཚོམ་མི་ཟའོ། །དེ་དགེ་བའི་རྩ་བ་དེ་བསྐལ་པ་
[054-382b6] བརྗོད་དུ་མེད་པར་ནམ་ཡང་འདོད་པ་ན་སྤྱོད་པའི་ཉོན་མོངས་པ་དང་ལྡན་པར་མ་གྱུར་ཏེ། སྨོན་ལམ་གྱི་སྟོབས་ཀྱིས་ནི། ལན་མང་དུ་འདོད་པའི་ཁམས་སུ་སྐྱེས་སོ། །དེ་ཅིའི་ཕྱིར་ཞེ་ན་
[054-382b7] འདོད་པའི་ཁམས་ན་སེམས་ཅན་སྣོད་དུ་འགྱུར་བ་མང་བས་དོན་གྱི་དབང་འདི་ལ་བརྟེན་ནས་འདོད་པའི་ཁམས་སུ་སྐྱེས་ཏེ། སྙིང་རྗེ་ཆེན་པོས་ཡོངས་སུ་ནོན་ཅིང་སྙིང་བརྩེ་བའི་ཕྱིར་རོ། །


[054-383a0] [383A] 
[054-383a1] ༄༅། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་དགེ་སློང་བསམ་གཏན་སྤྱོད་ཡུལ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན་
[054-383a2] འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་དགེ་སློང་བསམ་གཏན་སྤྱོད་ཡུལ་ཞེས་བྱ་བར་
[054-383a3] གྱུར་ཏོ༑ ༑འཇམ་དཔལ། དེ་ལྟ་བས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པའི་བྱང་ཆུབ་སེམས་དཔས་ཞི་གནས་དང་མཐུན་
[054-383a4] པའི་ལྷག་མཐོང་བསྒོམ་པར་བྱའོ། །ཞི་གནས་དང་མཐུན་པའི་ལྷག་མཐོང་སྒོམ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་རབ་ཏུ་ཞི་བའི་ཤེས་རབ་ཀྱི་ཕ་རོལ་ཏུ་ཕྱིན་པ་
[054-383a5] ཡང་དག་པར་འགྲུབ་བོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་པ་ནས་བརྗོད་དུ་མེད་པའི་བར་དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་
[054-383a6] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་
[054-383a7] མེད་པ༑ ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཏོག་གི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ་བཅོམ་ལྡན་འདས་དེ་བཞིན་གཤེགས་


[054-383b0] [383B] 
[054-383b1] ལོ་བྱེ་བ་ཁྲག་ཁྲིག་ཕྲག་དགུ་བཅུར་གྱུར་ཏོ། །འཇམ་དཔལ། ཡང་དེ་བཞིན་གཤེགས་པ་ཏོག་གི་རྒྱལ་པོ་དེའི་གསུང་རབ་ལ་དགེ་སློང་ཡེ་ཤེས་བླ་མ་ཞེས་བྱ་
[054-383b2] བ་དང། བསམ་གཏན་བླ་མ་ཞེས་བྱ་བ་གཉིས་ཉན་ཐོས་ཀྱི་ཟུང་མཆོག་གི་ཟུང། བཟང་པོའི་ཟུང་ཞིག་བྱུང་སྟེ། དགེ་སློང་ཡེ་ཤེས་བླ་མ་ནི། ཤེས་རབ་ཅན་གྱི་མཆོག་ཏུ་གྱུར། དགེ་སློང་བསམ་
[054-383b3] གཏན་བླ་མ་ནི། རྫུ་འཕྲུལ་ཅན་གྱི་མཆོག་ཏུ་གྱུར་ཏོ། །དེ་ནས་དགེ་སློང་ཡེ་ཤེས་བླ་མ་ནི། དེ་བཞིན་གཤེགས་པ་ཏོག་གི་རྒྱལ་པོ་དེའི་ཉན་ཐོས་རྣམས་ལྟ་བ་ཕུན་སུམ་ཚོགས་པ་ལ་རབ་ཏུ་འདུལ། དགེ་
[054-383b4] སློང་བསམ་གཏན་བླ་མ་ནི། མཆོག་གི་དོན་རྙེད་པར་རབ་ཏུ་འདུལ་ཏེ་ཕྱོགས་གང་ན་དགེ་སློང་ཡེ་ཤེས་བླ་མ་དང། དགེ་སློང་བསམ་གཏན་བླ་མ་དེ་འཁོད་པའི་ཕྱོགས་དེར་བཅོམ་ལྡན་འདས་དེ་
[054-383b5] བཞིན་གཤེགས་པ་ཏོག་གི་རྒྱལ་པོ་མཛད་པ་ཆུང་བར་གྱུར་ཏོ། །དགེ་སློང་ཡེ་ཤེས་བླ་མ་ནི། སེམས་ཅན་རྣམས་བྱང་ཆུབ་སེམས་དཔའི་ཐེག་པ་ལ་ཡང་དག་པར་འཛུད། དགེ་སློང་བསམ་གཏན་
[054-383b6] བླ་མ་ནི། སྤྱོད་པ་ལ་ཡང་དག་པར་འཛུད། དགེ་སློང་ཡེ་ཤེས་བླ་མ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ལ་འདོམས། དགེ་སློང་བསམ་གཏན་བླ་མ་ནི། ཐབས་མཁས་པ་ལ་འདོམས། དགེ་སློང་
[054-383b7] ཡེ་ཤེས་བླ་མ་ནི། སྦྱིན་པ་དང། ཚུལ་ཁྲིམས་དང། བཟོད་པ་དང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་འདོམས། དགེ་སློང་བསམ་གཏན་བླ་མ་ནིས་བསམ་གཏན་གྱི་ཕ་རོལ་ཏུ་ཕྱིན་པ་ལ་


[054-384a0] [384A] 
[054-384a1] ༄༅། །འདོམས། དགེ་སློང་ཡེ་ཤེས་བླ་མ་ནི། ལྷག་མཐོང་ལ་འདོམས། དགེ་སློང་བསམ་གཏན་བླ་མ་ནི། ཞི་གནས་ལ་འདོམས། དགེ་སློང་ཡེ་ཤེས་བླ་མ་ནི། ཡེ་ཤེས་ཅན་གྱི་
[054-384a2] བསམ་པ་ཤེས་པ་ལ་འདོམས། དགེ་སློང་བསམ་གཏན་བླ་མ་ནི། རབ་ཏུ་ཞི་བའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། སྟོབས་ཀྱི་ཡེ་ཤེས་ལ་འདོམས། དགེ་སློང་བསམ་
[054-384a3] གཏན་བླ་མ་ནི། མི་འཇིགས་པའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། སོ་སོ་ཡང་དག་པར་རིག་པ་བཞི་ལ་རབ་ཏུ་འདུལ། དགེ་སློང་བསམ་གཏན་བླ་མ་ནི། སོ་སོ་ཡང་དག་
[054-384a4] པར་རིག་པ་བཞི་ལ་སྙོམས་པར་འཇུག་པའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། ནན་ཏན་ལ་འདོམས། དགེ་སློང་བསམ་གཏན་བླ་མ་ནི། སེམས་བཅོས་པ་དང་བསྡུ་བའི་
[054-384a5] ཕྱིར་འདོམས། དགེ་སློང་ཡེ་ཤེས་བླ་མ་ནི། དོན་དམ་པའི་ཡེ་ཤེས་ལ་འདོམས། དགེ་སློང་བསམ་གཏན་བླ་མ་ནི། ཀུན་རྫོབ་ཤེས་པ་ལ་འདོམས་དགེ་སློང་ཡེ་ཤེས་བླ་མ་ནི། ཐབས་
[054-384a6] ཤེས་པ་ལ་འདོམས། དགེ་སློང་བསམ་གཏན་བླ་མ་ནི། ཐབས་ཤེས་པ་ཐོབ་པར་བྱ་བའི་ཕྱིར་འདོམས། དགེ་སློང་ཡེ་ཤེས་བླ་མ་ནི། སེམས་ཅན་འདུལ་བའི་ཕྱིར་འདོམས། དགེ་
[054-384a7] སློང་བསམ་གཏན་བླ་མ་ནི། བསམ་གཏན་གྱིས་འདུལ་བར་འདོམས། དགེ་སློང་ཡེ་ཤེས་བླ་མ་ནི། ཐམས་ཅད་མཁྱེན་པ་ལ་འདོམས། དགེ་སློང་བསམ་གཏན་བླ་མ་ནི། རྣམ་པ་ཐམས་


[054-384b0] [384B] 
[054-384b1] དེ་ལྟར་དགེ་སློང་གཉིས་ཀྱི་ཡོན་ཏན་གྱི་ཁྱད་པར་ནི། བསྐལ་པ་བརྗོད་དུ་མེད་པར་བཤད་ཀྱང་ཡོན་ཏན་གྱི་ཁྱད་པར་ཟད་པར་མི་ནུས་ཏེ། དགེ་སློང་དེ་
[054-384b2] གཉིས་དེ་ཙམ་དུ་ཡོན་ཏན་བསམ་གྱིས་མི་ཁྱབ་པ་དང་ལྡན་ནོ། །དེ་ལྟར་དགེ་སློང་དེ་གཉིས་ཀྱིས་བཅོམ་ལྡན་འདས་དེ་བཞིན་གཤེགས་པ་ཏོག་གི་རྒྱལ་པོའི་བསྟན་པ་ཡོངས་སུ་བཟུང་
[054-384b3] བར་གྱུར་ཏོ། །དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་བསྐལ་པ་ཁྲག་ཁྲིག་བརྒྱད་ཀྱི་བར་དུ་དེ་བཞིན་གཤེགས་པའི་བསྟན་པ་དགེ་སློང་ཉན་ཐོས་གཉིས་པོ་དེས་བཟུང་
[054-384b4] ནས་གནས་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་དགེ་སློང་ཡེ་ཤེས་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ།།
[054-384b5] དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་ཤེས་རབ་ཅན་གྱི་མཆོག་དགེ་སློང་ཡེ་ཤེས་བླ་མ་ཞེས་བྱ་བར་གྱུར་ཏོ། །འཇམ་དཔལ། དེའི་ཚེ་དེའི་དུས་
[054-384b6] ན་རྫུ་འཕྲུལ་ཅན་གྱི་མཆོག་དགེ་སློང་བསམ་གཏན་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་
[054-384b7] བཞིན་གཤེགས་པ་སེངྒེའི་རྩལ་གྱིས་བཞུད་པ་དེ་དེའི་ཚེ་དེའི་དུས་ན་དགེ་སློང་བསམ་གཏན་བླ་མ་ཞེས་བྱ་བར་གྱུར་ཏོ། །འཇམ་དཔལ་དེ་ལྟ་བས་ན། བྱང་ཆུབ་སེམས་དཔའ་སེམས་


[054-385a0] [385A] 
[054-385a1] ༄༅། །དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ཐབས་མཁས་པ་ལ་བརྩོན་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་དང། ཐབས་མཁས་པ་དང་ལྡན་པའི་
[054-385a2] བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་ས་ཞི་བར་ངེས་པར་འབྱུང་བར་འགྱུར་རོ། །དེ་བྱང་ཆུབ་སེམས་དཔའི་ས་ཞི་བ་ལ་བསྙེན་ཅིང་གོམས་པར་བྱས། མང་
[054-385a3] དུ་བྱས་པས་གང་ལ་དམིགས་པར་བྱེད་པ་དེ་ཐམས་ཅད་སངས་རྒྱས་ཀྱི་སྐུར་ཤེས་སོ། །འཇམ་དཔལ། འདི་ལྟ་སྟེ། དཔེར་ན། སྨན་གསེར་འོད་ཀྱིས་མིག་བསྐུས་པའི་མིས་གཟུགས་ཅི་
[054-385a4] མཐོང་བ་དེ་ཐམས་ཅད་གསེར་གྱི་ཁ་དོག་ཏུ་མཐོང་སྟེ། ཁ་དོག་གཞན་དུ་མ་ཡིན་པ་དེ་བཞིན་དུ་འཇམ་དཔལ། བྱང་ཆུབ་སེམས་དཔའ་ཏིང་ངེ་འཛིན་ཞི་བ་ལ་བསྙེན་ཅིང་བསྒོམས་ཏེ་མང་
[054-385a5] དུ་བྱས་པས་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་པ་གང་ལ་དམིགས་པར་བྱེད་པ་དང་ཐམས་ཅད་ཀྱང་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་སྟེ། དཔེར་ན་
[054-385a6] ཡོངས་སུ་དག་པའི་ནོར་བུ་རིན་པོ་ཆེ་སྣོད་གང་དུ་བཞག་པའི་སྣོད་དེ་ཐམས་ཅད་དེའི་ཁ་དོག་ཏུ་གནས་པ་དེ་བཞིན་དུ། འཇམ་དཔལ་བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་བསྙེན་
[054-385a7] ཅིང་བསྒོམས་ཏེ་མང་དུ་བྱས་པས་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་པ་གང་དང་སེམས་ཕྲད་པ་དེ་ཐམས་ཅད་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་


[054-385b0] [385B] 
[054-385b1] དཔེར་ན། སྐྱེས་བུ་གང་དང་གང་ལ་མང་དུ་རྟོགས་པ་རྨི་ལམ་ནའང་དེ་དག་ཤེས་པ་དེ་བཞིན་དུ། འཇམ་དཔལ། བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་བསྙེན་ཅིང་བསྒོམས་ཏེ་
[054-385b2] མང་དུ་བྱས་པས་ཆོས་གང་མངོན་དུ་གྱུར་པ་དེ་དག་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་སྟེ། དཔེར་ན། སྐྱེས་བུ་བཟོ་ཅི་དང་ཅི་ལ་སློབ་པ་དེ་དང་དེ་ཚར་ཕྱིན་པར་འགྱུར་བ་
[054-385b3] དེ་བཞིན་དུ། འཇམ་དཔལ། བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་མཐོང་བར་གནས་པར་འགྱུར་རོ། །དེ་སྦྱིན་པ་
[054-385b4] བྱིན་པ་ནི། སྦྱིན་གནས་ཐམས་ཅད་སངས་རྒྱས་ཀྱི་སྐུར་བྱིན་གྱིས་བརླབ་སྟེ། དེ་སྦྱིན་པ་དེའང་དེ་བཞིན་གཤེགས་པ་ལ་ཕུལ་བར་འགྱུར་རོ། །དེས་སྦྱིན་པ་དེའང་དེ་བཞིན་གཤེགས་པ་
[054-385b5] ལ་ཕུལ་བར་ཤེས་ཏེ། དེ་ལྟར་དེའི་སྦྱིན་པའི་ཕ་རོལ་ཏུ་ཕྱིན་པ་འབྲས་བུ་ཆེ་བར་འགྱུར་རོ། །དེ་ཐམས་ཅད་དུ་སངས་རྒྱས་ཀྱི་གཟུགས་ལ་དད་པས་ཚུལ་ཁྲིམས་ཡོངས་སུ་དག་པར་འགྱུར་
[054-385b6] རོ༑ ༑འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད་པ་ནས་བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་པདྨ་བླ་མ་ཞེས་བྱ་བའི་བསྐལ་པ་བྱུང་སྟེ་
[054-385b7] ཡང་འཇམ་དཔལ། པདྨ་བླ་མའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་


[054-386a0] [386A] 
[054-386a1] ༄༅། །འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔའ་སྲ་རྣམ་པར་གནོན་
[054-386a2] པ་ཞེས་བྱ་བ་འཇིག་རྟེན་དུ་བྱུང་སྟེ། ཡང་འཇམ་དཔལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་སྲ་རྣམ་པར་གནོན་པ་
[054-386a3] དེའི་རིམ་གྲོ་བྱེད་པ་དགེ་སློང་ལེགས་པར་བརྟགས་སྤྱོད་ཅེས་བྱ་བ་ཞིག་བྱུང་སྟེ། དེས་དེ་བཞིན་གཤེགས་པ་དཔའ་སླ་རྣམ་པར་གནོན་པ་ལ་རབ་ཏུ་དགའ་བ་དང་གུས་པས་
[054-386a4] བསྙེན་བཀུར་བྱས་སོ། །དེའི་ཚེ་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། འབྲུ་དང་མཛོད་དང་བང་བ་མང་བ། སངས་རྒྱས་
[054-386a5] ཁྲག་ཁྲིག་ཕྲག་བརྒྱད་ཅུ་ལ་དགེ་བའི་རྩ་བ་བསྐྱེད་པ། དགེ་སློང་ལེགས་པར་བརྟགས་སྤྱོད་དང་ཡུན་རིང་པོ་ནས་ལྷན་ཅིག་སྤྱད་ཅིང་ལྷན་ཅིག་བསྟེན་པ། ལྷན་ཅིག་འགྲོགས་ཤིང་གནས་
[054-386a6] པ། ལས་ལྷན་ཅིག་བསགས་པ་ཞིག་ཡོད་དོ། །དེ་ནས་དགེ་སློང་ལེགས་པར་བརྟགས་སྤྱོད་དེ་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ག་ལ་བ་དེར་སོང་སྟེ་ཕྱིན་ནས་རྒྱལ་
[054-386a7] རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་ཤེས་པར་གྱིས་ཤིག་དེ་ལྟར་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ཞེས་


[054-386b0] [386B] 
[054-386b1] ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། །ཚིག་འབྲུ་བཟང་པོ། །མ་འདྲེས་པ། ཡོངས་སུ་རྫོགས་པ་
[054-386b2] ཡོངས་སུ་དག་པ། ཡོངས་སུ་བྱང་བ་རབ་ཏུ་སྟོན་གྱི། རྒྱལ་རིགས་ཚུར་ཤོག་བཅོམ་ལྡན་འདས་དཔའ་སྲ་རྣམ་པར་གནོན་པ་དེ་ག་ལ་བ་དེར་འདོང་ངོ། །དེ་བཞིན་གཤེགས་པ་དེ་མཐོང་ན་དགེ་བའི་
[054-386b3] རྩ་བ་གསོག་ཅིང་ཆོས་ཐོས་པར་འགྱུར་རོ། །དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་དགེ་སློང་ལེགས་པར་བརྟགས་སྤྱོད་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་
[054-386b4] པ་དཔའ་སྲ་རྣམ་པར་གནོན་པ་དེ་ག་ལ་བ་དེར་དོང་ངོ། །དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེ་
[054-386b5] མཐོང་མ་ཐག་ཏུ་འདི་ལྟར་དེའང་སྔོན་གྱི་དེ་བཞིན་གཤེགས་པ་དེ་ལ་བསྙེན་བཀུར་བྱས་པའི་ཕྱིར། དགེ་བའི་བཤེས་གཉེན་གྱིས་ཡོངས་སུ་བཟུང་བའི་ཕྱིར། དགེ་བའི་བཤེས་གཉེན་དང་སྐལ་པ་
[054-386b6] མཉམ་པར་སྤྱད་པའི་ཕྱིར། ཡུན་རིང་པོར་དགེ་བའི་བཤེས་གཉེན་གྱིས་བསྟན་པ་ལས་འགལ་བར་མ་བྱས་པའི་ཕྱིར་དེ་སེམས་རབ་ཏུ་དད་དེ། བསྐལ་པ་བྱེ་བ་དཔག་ཏུ་མེད་པར་ཚུལ་ཁྲིམས་
[054-386b7] ཡང་དག་པར་བསྒྲུབས་ཤིང་ཆོས་ཐམས་ཅད་མཉམ་པ་ཉིད་ལ་མོས་ཏེ། སྦྱིན་པ་པོ་དང། སྦྱིན་བདག་ཏུ་གྱུར་ཅིང་སྦྱིན་པ་དང། ཚུལ་ཁྲིམས་ལ་རྣམ་པར་རྩེ་བདེས་བཅོམ་ལྡན་འདས་དཔའ་སྲ་


[054-387a0] [387A] 
[054-387a1] ༄༅། །རྣམ་པར་གནོན་པ་དེའི་ཞབས་ལ་མགོ་བོས་ཕྱག་བཙལ་ནས་ལན་གསུམ་དུ་བདག་གི་རིགས་དང་མིང་ནས་སྨོས་ཏེ། གསོལ་ཏོ། །བཅོམ་ལྡན་འདས། བདག་ནི། འགྲོ་བ་
[054-387a2] འཛིན་ཅེས་བགྱིའོ། །བདེ་བར་གཤེགས་པ། བདག་ནི། འགྲོ་བ་འཛིན་ཅེས་བགྱིའོ། །བཙུན་པ་བཅོམ་ལྡན་འདས། བདག་ནི། རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་
[054-387a3] བགྱི་བ་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་
[054-387a4] འདི་སྐད་ཅེས་བཀའ་སྩལ་ཏོ། །འགྲོ་བ་འཛིན། ཁྱོད་ནི། བདེ་བ་དང་ལྡན་པ་ཡིན་ལ། ལྷ་དང། ལྷ་མ་ཡིན་དང། གནོད་སྦྱིན་དང། དྲི་ཟ་དང། མི་དང། སེམས་ཅན་གཞན་དག་ནི་
[054-387a5] འཁོར་བའི་བདེ་བ་འདོད་ན། འགྲོ་བ་འཛིན། ཁྱོད་དོན་གྱི་དབང་ཅི་ཞིག་མཐོང་བས་དེ་བཞིན་གཤེགས་པའི་ཞབས་ལ་ཕྱག་འཚལ་ཏེ་མིང་ནས་འབྱིན། དེ་སྐད་ཅེས་བཀའ་སྩལ་པ་དང་
[054-387a6] རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། རྒྱལ་རིགས་ཤིང་སཱ་ལ་ཆེན་
[054-387a7] པོ་ལྟ་བུ་འགྲོ་བ་འཛིན་བདག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཐམས་ཅད་མཁྱེན་པ་ཐོབ་པར་འཚལ། སྒྲིབ་པ་མ་མཆིས་


[054-387b0] [387B] 
[054-387b1] མུན་ནག་ལ་སྣང་བ་བགྱིད་པར་འཚལ། ལམ་གོལ་བར་ཞུགས་པའི་སེམས་ཅན་རྣམས་ལ་ལམ་སྟོན་པར་འཚལ། དེད་པ་རྣམས་དྲང་བར་འཚལ། ཤེས་
[054-387b2] རབ་མ་མཆིས་པ་རྣམས་ལ་ཤེས་རབ་རབ་ཏུ་བསྟན་པར་འཚལ། ནོར་མ་མཆིས་པའི་སེམས་ཅན་རྣམས་ནོར་དང་ལྡན་པར་བགྱིད་པར་འཚལ། སེམས་ཅན་དབུལ་པོ་རྣམས་ལ་འཕགས་
[054-387b3] པའི་ནོར་གྱིས་ཕྱུག་པོར་བགྱིད་པར་འཚལ། བྱིང་བ་རྣམས་ལ་གཟིངས་སྩལ་བར་འཚལ། གཟིངས་བཅིང་བར་འཚལ། གྲུ་སྦྱར་བར་འཚལ་སྟེགས་གཟུགས་པར་འཚལ། ཟམ་པ་
[054-387b4] གདགས་པར་འཚལ། སྐྲག་པ་རྣམས་ཀྱི་དཔུང་གཉེན་དུ་འགྱུར་པར་འཚལ། སྐྱབས་མ་མཆིས་པ་རྣམས་ཀྱི་སྐྱབས་སུ་འགྱུར་པར་འཚལ་མགོན་མ་མཆིས་པ་རྣམས་ཀྱི་མགོན་དུ་
[054-387b5] འགྱུར་བར་འཚལ། རྟེན་མ་མཆིས་པ་རྣམས་ཀྱི་རྟེན་དུ་འགྱུར་བར་འཚལ། གནས་མ་མཆིས་པ་རྣམས་ཀྱི་གནས་སུ་འགྱུར་པར་འཚལ། མི་ངོམས་པ་རྣམས་ངོམས་པར་བགྱིད་
[054-387b6] བར་འཚལ། ཆོག་མ་འཚལ་བ་རྣམས་ཚིམ་པར་བགྱིད་པར་འཚལ། འཚིག་བ་རྣམས་ཞི་བར་བགྱིད་པར་འཚལ། དངངས་པ་རྣམས་རབ་ཏུ་དགའ་བར་བགྱིད་པར་འཚལ། ན་བ་
[054-387b7] རྣམས་ལ་གསོས་བགྱིད་པར་འཚལ། འགུམ་པ་དག་གསོ་བར་འཚལ་ལགས་སོ་།བཅོམ་ལྡན་འདས། གང་ལ་སྦྱིན་པ་སྩལ་བས་ཐར་བའི་འབྲས་བུར་འགྱུར་བ་དང། གང་ལ་


[054-388a0] [388A] 
[054-388a1] ༄༅། །བགྱི་བ་བགྱིས་པས་མི་འཆི་བ་ལ་གཞོལ་བར་འགྱུར་བའི་སྦྱིན་པའི་གནས་ནི། དེ་བཞིན་གཤེགས་པ་འདྲ་བ་འཇིག་རྟེན་ཐམས་ཅད་ན་གཞན་གང་ཡང་མ་མཐོང་
[054-388a2] ལགས་སོ། །དེའི་སླད་དུ་བཅོམ་ལྡན་འདས་ཀྱི་ཞབས་ལ་བདག་ཕྱག་འཚལ་བ་བགྱིད་དོ། །དེ་སྐད་ཅེས་གསོལ་བ་དང། དེ་བཞིན་གཤེགས་པ་དཔའ་སྲ་རྣམ་པར་གནོན་པས་རྒྱལ་
[054-388a3] རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་འདི་སྐད་ཅེས་བཀའ་སྩལ་ཏོ། །འདི་ལྟར་ཁྱོད་སངས་རྒྱས་ཀྱི་ཆོས་ཟབ་མོ་འདི་ལྟ་སྟེ། ཐམས་ཅད་མཁྱེན་པ་ལ་སེམས་འཇུག་པ་ལེགས་
[054-388a4] སོ༑ ༑ལེགས་སོ། །འགྲོ་བ་འཛིན། ཁྱོད་ཀྱི་སྤོབས་པ་ལེགས་སོ། །དམ་བཅས་པ་ལེགས་སོ། །ཡིད་ལ་བྱེད་པ་བཟང་ངོ། །ཡང་དག་པར་ཞུགས་པ་མཚུངས་པ་མེད་དོ། །བསམ་པ་མ་ཉམས་སོ། །
[054-388a5] ཁྱོད་ཀྱི་སེམས་ཀྱི་རྒྱུད་ནི། སྣུམ་མོ། །དེ་ལྟ་བས་ན། འགྲོ་བ་འཛིན། དགེ་བའི་བཤེས་གཉེན་ལ་བསྙེན་པར་བྱའོ། །ཚུལ་ཁྲིམས་ལ་རབ་ཏུ་གནས་ཏེ་སྦྱིན་པ་སྦྱིན་ནོ། །འགྲོ་བ་འཛིན། ཆོས་
[054-388a6] འདི་གཉིས་ལ་བརྩོན་པར་བྱ་སྟེ། གང་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པའི་རིགས་ཀྱི་བུའམ་རིགས་ཀྱི་བུ་མོ་ཚུལ་ཁྲིམས་ལ་གནས་ཏེ་སྦྱིན་པ་བྱིན་ན། སེམས་ཅན་
[054-388a7] ཐམས་ཅད་ལ་ཕན་པ་དང་བདེ་བའི་ཕྱིར་ཞུགས་པ་སྟེ། བྱང་ཆུབ་ལའང་ཉེ་བར་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། གཏོང་བ་ལ་མོས་ཤིང་ཚུལ་ཁྲིམས་ས་ལ་གནས་པའི་བྱང་ཆུབ་སེམས་


[054-388b0] [388B] 
[054-388b1] །དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་བཅོམ་ལྡན་འདས་དེ་ལ་སྦྱིན་པ་དང། ཚུལ་ཁྲིམས་དང་ལྡན་པའི་གཏམ་
[054-388b2] ཐོས་ནས་སངས་རྒྱས་ཀྱི་ཞིང་ཡོངས་སུ་དག་པ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་རྒྱ་ཆེར་བཏབ་བོ་།དེའི་ཚེ་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ལ་དེས་སྦྱིན་
[054-388b3] པ་དང། ཚུལ་ཁྲིམས་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་དོ། །རྐང་གཉིས་གཙོ་བོ་འདོད་པ་རྣམས་བོར་ནས་ལམ་མཆོག་དམ་པ་འདི་ནི་རབ་ཏུ་སྟོན། །ལེགས་པར་
[054-388b4] བཤད་པའི་ཆོས་དེ་ཐོས་ནས་སུ། །བྱང་ཆུབ་མཆོག་ཏུ་སེམས་ཀྱིས་སྨོན་ལམ་འདེབས། །དཔའ་བོ་གང་དག་བླ་མེད་བྱང་ཆུབ་ཞུགས། །དང་པའི་ཡིད་ཀྱིས་སྤྱད་པ་སྤྱོད་བགྱིད་ཅིང། །བྱང་ཆུབ་བླ་
[054-388b5] མེད་ཞི་བར་ཞུགས་ནས་སུ། །འགྲོ་ལ་སྨན་པའི་སླད་དུ་ཆོས་སྤྱོད་པ། །དེ་དག་རྗེས་སུ་བདག་ནི་སློབ་འཚལ་བས། །རྒྱལ་པ་རྣམས་ལ་དད་པས་བསླབ་པར་བགྱི། །འགྲོ་བ་བཅིངས་པ་རྣམས་ནི་
[054-388b6] དགྲོལ་སླད་དུ། །བླ་ན་མེད་པའི་བྱང་ཆུབ་ཐོབ་པར་བགྱི། །ལྡོངས་པར་གྱུར་པ་རྣམས་ཀྱི་མིག་དབྱེ་སླད། །ལོག་པའི་ལམ་དུ་མཆིས་པ་སླར་བཟློག་སླད། །བླ་ན་མེད་པའི་ལམ་དུ་དགོད་འཚལ་
[054-388b7] བས༑ ༑སྟོན་པ་ཕྱག་འཚལ་བགྱི་བ་བདག་གིས་བགྱི། །སྔོན་གྱི་སངས་རྒྱས་བརྒྱ་ལ་བདག་གིས་སྤྱད། །སྔོན་གྱི་རྒྱལ་པའི་ལམ་དུ་མཆི་བར་སེམས། །དེ་བཞིན་གཤེགས་པའི་དགེ་འདུན་


[054-389a0] [389A] 
[054-389a1] ༄༅། །བསྙེན་པར་འཆལ། །སྟོན་པ་ལ་ནི་ཕྱག་འཚལ་བགྱི་བ་བགྱི། །སྔོན་གྱི་རྒྱལ་བའི་རྗེས་སུ་སློབ་འཚལ་ཏེ། །ཞི་བ་རྟོགས་པའི་རྗེས་སུ་མཆི་བར་འཚལ། །ཉོན་
[054-389a2] མོངས་པ་རྣམས་མ་ལུས་འདོར་འཚལ་ཏེ། །དེ་བས་རྒྱལ་བ་རྣམས་ལ་བགྱི་བ་བགྱི། །ལམ་སྟོར་སེམས་ཅན་རབ་ཏུ་ལྡོངས་པ་རྣམས། །བདག་གིས་མཆོག་གི་ལམ་དགོད་པར་
[054-389a3] འཚལ༑ ༑བེ་བ་དམ་པར་རབ་ཏུ་གཞག་པར་འཚལ། །དེ་བས་རྒྱལ་བ་རྣམས་ལ་བགྱི་བ་བགྱི། །འགྲོ་བ་ཐམས་ཅད་དགེའ་བར་བག་བགྱི་འཚལ། །ཤུལ་རྣམས་ཆབ་ཀྱིས་ཆག་
[054-389a4] ཆག་གདབ་པར་འཚལ། །བསིལ་བའི་ས་དེ་རབ་ཏུ་བསྟན་པར་འཚལ། །དེ་བས་རྒྱལ་བ་ལ་ནི་མཆོད་པ་བགྱི། །འགྲོ་བ་རྣམས་ནི་ཉོན་མོངས་སྲེང་བས་སྐོམ། །ཉོན་མོངས་མེ་ཡིས་
[054-389a5] འཚིག་པའི་སེམས་ཅན་ཀུན། །ཞི་བ་མ་མཐོང་མགོན་མེད་དུབ་པ་རྣམས་།དགྲོལ་བར་འཚལ་བས་བདག་ནི་བགྱི་བ་བགྱི། །འདོད་པའི་ཡོན་ཏན་དག་གིས་མི་ངོམས་པས། །
[054-389a6] ཆགས་པའི་སྟོབས་ཀྱིས་འཁོར་བར་འཁོར་གྱུར་ཅིང། །ཡོངས་འཛིན་ཚོལ་བའི་སེམས་ཅན་བྱིས་པ་རྣམས། །དགྲོལ་བར་འཚལ་བས་བདག་ནི་བགྱི་བ་བགྱི། །ཞེ་སྡང་སྟོབས་ཀྱིས་
[054-389a7] བྱིས་པ་རྣམ་པར་རྨོངས། །ལེགས་པར་མ་བསྡམས་སེམས་ཀྱིས་ཞེ་སྡང་སྐྱེད། །དེ་དག་བདག་གིས་ཡོངས་སུ་དགྲོལ་སླད་དུ། །རྒྱལ་པ་རྣམས་ལ་བགྱི་བ་རྒྱ་ཆེན་བགྱི། །ཏི་མུག་


[054-389b0] [389B] 
[054-389b1] །བགྱི་དང་མི་བགྱི་མ་འཚལ་གྱུར་པ་རྣམས། །དེ་དག་བདག་གིས་ཡོངས་སུ་དགྲོལ་སླད་དུ་།རྒྱལ་བ་ལ་ནི་བགྱི་བ་རྒྱ་ཆེན་བགྱི། །ཕྲག་དོག་
[054-389b2] སྟོབས་ཀྱིས་བྱིས་པ་རྣམས་བྱུང་སྟེ། །ཞི་བ་མ་འཚལ་སྲིད་པར་བཅིངས་གྱུར་པ། །དེ་དག་བདག་གིས་ཡོངས་སུ་དགྲོལ་སླད་དུ། །རྒྱལ་བ་རྣམས་ལ་བགྱི་བ་རྒྱ་ཆེན་བགྱི། །སེར་སྣའི་སྟོབས་
[054-389b3] ཀྱིས་བྱིས་པ་རྣམས་བྱུང་སྟེ། །གཏོང་དང་ཐར་དང་འབྲས་བུ་མ་འཚལ་བས། །ཀུན་ནས་གསོག་ཅིང་སྡུག་བསྔལ་མྱོད་གྱུར་པ། །དེ་དག་སླད་དུ་མཆོད་པ་ཤིན་ཏུ་བགྱི། །ཉོན་མོངས་སྟོབས་ཀྱིས་
[054-389b4] བྱིས་པ་རྣམས་གཙེས་ཏེ། །མ་འཚལ་བས་ནི་སྡིག་པའི་སུག་ལས་བགྱིད་།དེ་སླད་འགྲོ་བ་རྣམས་སུ་སྡུག་བསྔལ་མྱོང། །དེ་དག་སླད་དུ་བདག་ནི་མཆོད་པ་བགྱི། །སེམས་ཅན་གང་དག་ཁྱོད་ཀྱི་
[054-389b5] བསྟན་ལ་དད། །དེ་དག་ནམ་ཡོང་ཉེས་པ་འདིས་མི་རེག་རྒྱལ་བ་དེ་དག་རྗེས་སུ་སློབ་འཚལ་བས། །དེ་སླད་རྒྱལ་བ་རྣམས་ལ་བགྱི་བ་བགྱི། །སུ་དག་འདོད་ཆགས་བྲལ་བ་རབ་ཚལ་ཞིང། །
[054-389b6] རང་བྱུང་འགྱུར་ཞེས་སྤྱོད་པ་རྣམས་སྤྱོད་པ། །དེ་དག་གི་ཡང་རྗེས་སུ་བདག་སློབ་སྟེ། །དེ་བས་རྒྱལ་བ་བགྱི་བ་བདག་བགྱི་ལགས་།སུ་དག་ཐམས་ཅད་མཁྱེན་ཉིད་རབ་ཚོལ་ཞིང། །རྒྱལ་བ་
[054-389b7] ལ་ནི་མཆོད་པ་རྒྱ་ཆེན་བགྱི། །དེ་དག་གི་ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་སྟོབས་རྣམས་ཡོངས་སུ་ཚོལ་བ་ན། །རྒྱལ་བ་ལ་ནི་མཆོད་པ་རྒྱ་ཆེན་


[054-390a0] [390A] 
[054-390a1] ༄༅། །བགྱི༑ ༑དེ་དག་གི་ཡང་རྗེས་སུ་བདག་སློབ་སྟེ། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་འཇིགས་པ་མ་མཆིས་རབ་ཚོལ་ཞིང། །རྒྱལ་བ་ལ་ནི་མཆོད་པ་རྒྱ་
[054-390a2] ཆེན་བགྱི། །དེ་དག་གི་ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། སུ་དག་སོ་སོ་ཡང་དག་རིག་ཚོལ་ཞིང་།རྒྱལ་བ་ལ་ནི་མཆོད་པ་རྒྱ་ཆེན་བགྱི། །དེ་དག་གི་
[054-390a3] ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་དབང་པོ་ལྔ་རྣམས་རབ་ཚོལ་ཞིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །དེ་དག་གི་ཡང་རྗེས་སུ་བདག་
[054-390a4] སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །བདེ་གཤེགས་རྣམས་ཀྱི་བཅོ་བརྒྱད་ཆོས་གང་དག། རྒྱལ་བའི་སྐུ་ལ་མ་འདྲེས་མངའ་བ་རྣམས། །སུ་དག་ཚོལ་ཞིང་སངས་རྒྱས་
[054-390a5] རྣམས་མཆོད་པ། །དེ་དག་རྗེས་སུ་སློབ་ཅིང་མཆོད་པར་བགྱི། །སྤྱོད་ཡུལ་སྤྱོད་དང་དབང་པོ་དྲུག་དག་པ། །ཡེ་ཤེས་རྣམ་དག་ཏིང་འཛིན་རྣམ་དག་དང། །ཚུལ་ཁྲིམས་ཏིང་ངེ་འཛིན་རྣམས་
[054-390a6] རབ་ཚོལ་ཞིང། །དེར་ནི་བདག་གིས་སངས་རྒྱས་འདྲེན་པ་མཆོད། །དེ་ནས་དགེ་སློང་ལེགས་པར་བརྟགས་སྤྱོད་ཀྱིས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ལས་སྟོབས་
[054-390a7] བཅུའི་བསྔགས་པ་བརྗོད་པ་ཐོས་ནས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམས་པར་གནོན་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཀྱང་དེ་བཞིན་


[054-390b0] [390B] 
[054-390b1] །བདེ་བར་གཤེགས་པ་བདག་ཀྱང་དེ་བཞིན་སྤོབས་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། ལེགས་པར་བརྟགས་སྤྱོད། སྤོབས་པར་གྱིས་ཤིག། དེ་
[054-390b2] ནས་དགེ་སློང་ལེགས་པར་བརྟགས་སྤྱོད་ཀྱིས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེ་ལ་སྟོབས་བཅུ་དང་ལྡན་པའི་ཚིགས་སུ་བཅད་པ་དག་གིས་མངོན་
[054-390b3] པར་བསྟོད་དོ། །བདེ་བར་གཤེགས་པས་བསྐལ་བ་བྱེར་སྤྱད་པས། །མ་ཉམས་འདུས་མ་བྱས་པའི་གནས་བརྙེས་པ། །དེ་ཐོབ་བགྱིད་སླད་འདྲེན་པ་སྤྱད་པར་བགྱི། མི་མཆོག་ཁྱོད་འདྲའི་
[054-390b4] སངས་རྒྱས་ཐོབ་པར་ཤོག་སྤྱད་པ་སྤྱོད་ཚེ་འདས་པའི་རྣམ་པར་འདྲེན། །སངས་རྒྱས་བྱེ་བ་ཁྲག་ཁྲིག་ཁྱོད་ཀྱིས་མཆོད། །རྒྱལ་བ་དེ་དག་རིམ་གྲོ་མཛད་ནས་སུ། །མཚུངས་པ་མ་མཆིས་བླ་མེད་
[054-390b5] བྱང་ཆུབ་བརྙེས། །འདྲེན་པ་དུང་དང་རྡ་ཆེན་འཁར་རྔ་ཡིས་།རྒྱལ་བ་བྱེ་བ་སྟོང་དག་རབ་མཆོད་པས། །དེ་སླད་དབྱངས་ཀྱིས་ཁམས་གསུམ་གོ་བར་མཛད། །འགྲོ་བ་རྣམས་ཀྱི་ཡིད་ཀྱང་ཤིན་ཏུ་
[054-390b6] ཆགས། །རྒྱུད་སྒྲ་འཇམ་པོ་ཤིན་ཏུ་དྲང་སྤྱོད་ཅིང། །སྟོབས་བཅུའི་མཆོད་རྟེན་རྣམས་ལ་བླངས་པས་ན། །དེ་སླད་རྒྱལ་བ་ཡིད་མཆི་དགའ་བ་ཡི། །དབྱངས་ཀྱིས་སེམས་ཅན་ཁྲག་ཁྲིག་རྣམ་
[054-390b7] པར་འགྲེལ། །བདེ་གཤེགས་རྣམས་ཀྱི་སྤྱན་སྔར་བཞུགས་ནས་སུ། །གླུ་དང་རོལ་མོའི་སྒྲ་སྙན་ཀུན་བླངས་པས། །དེ་སླད་འདྲེན་པ་ཁྱོད་ཀྱི་གསུང་ཡང་གཉེན། །སྐྱེས་པ་བུད་མེད་རྣམས་ཀྱི་


[054-391a0] [391A] 
[054-391a1] ༄༅། །སེམས་ཀྱང་སྡུད། །ཟས་མཆོག་མཚུངས་པ་མ་མཆིས་ཡིད་མཆི་རྣམས། །ཁྱོད་ཀྱིས་རྒྱལ་བ་ཉན་ཐོས་བཅས་རྣམས་གསོལ། །ཟས་སྐོམ་ཤིན་ཏུ་རྣམ་མང་ལེགས་
[054-391a2] མཛད་པས། །དེ་སླད་ལོངས་སྤྱོད་མང་པོ་རྣམས་ཀྱང་བརྙེས། །ལ་བ་འཇམ་པོ་དུ་ཀུལ་ཀ་ཤི་པ། །གསེར་གྱི་ཁ་དོག་དྲི་མེད་ཡིད་མཆིས་བ། །ན་བཟའ་རིགས་ཆེ་མཛེས་ལ་ཕུལ་བས་ན། །དེ་སླད་
[054-391a3] བདེ་གཤེགས་སྐུ་མདོག་བསམ་མི་ཁྱབ། །དགའ་ཞིང་གུས་པ་བཟང་པོ་བསྐྱེད་ནས་སུ། །སྔོན་ཆད་སྦྱིན་གནས་བླ་མ་བསྙེན་བཀུར་ཅིང་།ཟས་དང་སྐོམ་རྣམས་རྒྱ་ཆེར་ཕུལ་བས་ན། །
[054-391a4] འཇིག་རྟེན་འདྲེན་པས་མཐོ་བ་བདུན་ཀྱང་བརྙེས། །ལྷ་ཟས་རོ་འདྲ་ཡིད་དུ་མཆི་བ་རྣམས། །རྒྱལ་བ་ཉན་ཐོས་བཅས་ལ་གསོལ་བས་ན་།དེ་སླད་རོ་ཡི་རོ་མཆོག་མཚན་རྣམས་ཀྱང། །འཇིག་
[054-391a5] རྟེན་མཁྱེན་པས་ཡིད་དུ་མཆི་བ་བརྙེས། །རྟག་ཏུ་བདེ་གཤེགས་རྣམས་ཀྱིས་མཆོད་རྟེན་ལ། །མེ་ཏོག་དྲི་རབ་དེ་བཞིན་འབྲས་བུའི་མཆོག་།ཁ་དོག་ལྡན་པ་འཇམ་ཞིང་མཛེས་པ་ཕུལ། །
[054-391a6] དེ་སླད་འདྲེན་པས་འབྲས་བུ་མཆོག་བརྙེས་སོ། །དྲི་དང་བྱུག་པ་བདེ་གཤེགས་མཆོད་རྟེན་ལ། །ཁྱོད་ཀྱིས་རྟག་ཏུ་ཡིད་དུ་མཆི་བ་ཕུལ་།དེ་སླད་བདེ་གཤེགས་སྐུ་ལ་དྲི་དག་ནི། །ཇི་ལྟར་
[054-391a7] ཙནྡན་སྣོད་བཞིན་རབ་ཏུ་གསུང། །སྨྲི་ཀ་གུར་གུམ་དྲི་རབ་བཟང་བ་དག་བདེ་གཤེགས་མཆོད་རྟེན་དག་ལ་ཕུལ་བས་ན། །དེ་སླད་སྐུ་ལས་གུར་གུམ་སྤོས་རབ་རྣམས། །ཕྱོགས་བཅུ་


[054-391b0] [391B] 
[054-391b1] །མེ་ཏོག་ཕྲེང་མཆོག་མཛེས་ཤིང་སྣ་ཚོགས་པ། །རྟག་ཏུ་བདེ་བར་གཤེགས་པའི་སྐུ་ལ་བཏགས་།དེ་སླད་ཁྱོད་ཀྱིས་གསུང་འཇམ་བཤད་པ་རྣམས། །ཨུཏྤ་ལ་ཡི་ཕྲེང་
[054-391b2] བ་བཞིན་དུ་ལེན། །འཇིག་རྟེན་མགོན་པོ་བདེ་གཤེགས་གསུང་བ་ལ། །གཏམ་སྨྲ་རྣམས་ཀྱི་བར་ཆད་མ་མཛད་པས། །དེ་སླད་འཁོར་ལ་ཚིག་རྣམས་སྟོན་པ་ན། །གཞན་གྱིས་བར་ཆད་བགྱི་བ་ཡོད་
[054-391b3] མ་མཆིས། །སེམས་ཀྱང་ཐམས་ཅད་ཉེ་བར་བཞག་ནས་སུ། །རང་བྱུང་བ་ཡི་ཆོས་རྣམས་བཤད་པ་གསན། །ཡིད་ནི་ཀུན་ཏུ་གར་ཡང་མ་གཡེངས་པས། །དེ་སླད་སྟོན་པས་བཤད་པ་ཆབ་མི་འཚལ།།
[054-391b4] སྔོན་གྱི་བདེ་བར་གཤེགས་པས་ཆོས་བསྟན་ལ། །སྨན་བཞིན་དུ་ནི་འདུ་ཤེས་ཉེར་བཞག་སྟེ། །བདག་ཉིད་ལ་ནི་ནད་པར་འདུ་ཤེས་བསྐྱེད་།དེ་སླད་ཁྱོད་ཀྱི་གསུང་བསྟན་ཀུན་གྱིས་བཟུང། །བདེ་
[054-391b5] བར་གཤེགས་པ་ལ་ནི་སྨན་པར་བསྒོམས། །བདག་ཉིད་ལ་ཡང་ནད་པར་འདུ་ཤེས་བསྐྱེད། །ཆོས་ལ་སྨན་ཡིན་སྙམ་དུ་ཉེར་བཞག་ནས། །ཇི་སྙེད་དུས་ཀྱི་རྒྱལ་བ་ཁྱོད་ཀྱིས་མཆོད། །བདེ་བར་
[054-391b6] གཤེགས་པ་དག་ལས་ཆོས་གསན་ནས། །གང་གིས་སེར་སྣ་ནམ་ཡང་མ་བསྙེན་པ། །དེ་དག་ཐམས་ཅད་དེ་བཞིན་གཤེགས་པ་ཡིས། །རབ་ཏུ་བསྟེན་ཅིང་རྒྱལ་བ་མཉེས་པར་མཛད། །བདེ་བར་
[054-391b7] གཤེགས་པ་དག་ལས་ཆོས་གསན་པས། །སེར་སྣ་མ་མཆིས་གྱུར་པས་ཤིན་ཏུ་བསྟན། །དེ་སླད་འདྲེན་པ་འཁོར་ལ་འཆད་པ་ན། །ཁྱོད་ཀྱི་སྤོབས་པ་དག་ནི་ཤིན་ཏུ་བརྗོད། །རྫོགས་པའི་བྱང་ཆུབ་


[054-392a0] [392A] 
[054-392a1] ༄༅། །དམ་པ་འཚལ་སླད་དུ། །སྔོན་ཆད་ཁྱོད་ཀྱིས་ཆོས་རྣམས་གང་བསྙེན་པ། །འདྲེན་པ་བདག་ཀྱང་དེ་དག་ཡོངས་སུ་ཚོལ། །འདྲེན་པའི་ཡོན་ཏན་ཡང་དག་རབ་བསྔགས་
[054-392a2] པས༑ ༑དེས་ནི་རྐང་གཉིས་མཆོག་ཏུ་འགྱུར་བར་ཤོག་སེམས་ཅན་ཐམས་ཅད་རྣམ་པར་འདྲེན་གྱུར་ཅིག། དེ་ནས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་
[054-392a3] པ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གཉིས་ཀྱིས་མངོན་པར་བསྟོད་པའི་ཚེ་མ་ཐོས་པར་ཡང་མི་དགོངས། དམས་པར་ཡང་མི་དགོངས་པ་དེ་ནི། རྒྱ་མཚོ་བཞིན་དུ་བརྟན་
[054-392a4] པ་ཉིད་དུས་ལས་མི་ཡོལ་ལོ། །དེ་མ་ཐོས་པར་ཡང་མི་དགོངས། དམས་པར་ཡང་མི་དགོངས་ནས་བྱང་ཆུབ་སེམས་དཔའ་ཤིན་ཏུ་བརྟགས་སྤྱོད་དང། འགྲོ་བ་འཛིན་དེ་གཉིས་ལ་འདི་
[054-392a5] སྐད་ཅེས་བཀའ་སྩལ་ཏོ། །སྐྱེས་བུ་དམ་པ་དག། །ལེགས་སོ། །ལེགས་སོ་།སྐྱེས་བུ་དམ་པ་དག། །དེ་དེ་བཞིན་ནོ། །སྐྱེས་བུ་དམ་པ། ཁྱོད་ཀྱིས་དེ་བཞིན་གཤེགས་པའི་ཡོན་ཏན་དང་
[054-392a6] ལྡན་པའི་ཚིགས་སུ་བཅད་པ་སྨྲས་པས། སེམས་ཅན་བྱེ་བ་ཁྲག་ཁྲིག་སངས་རྒྱས་ཀྱི་ཞིང་ཡོངས་སུ་དག་པ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་དགེ་བའི་རྩ་བ་བསྐྲུན་
[054-392a7] ཅིང་བསྐྱེད་དེ། ཁམས་སོ་སོར་སོང་བའི་སེམས་ཅན་རྣམས་རིག་ནས་ཇི་ལྟ་བུར་མཐུན་པར་སྤྲུལ་པས་ཆོས་བསྟན་པའི་ཕྱིར་ཡོངས་སུ་བསྔོས་སོ། །འཇམ་དཔལ། འདི་ཇི་སྙམ་དུ་


[054-392b0] [392B] 
[054-392b1] དེའི་ཚེ་དེའི་དུས་ན་དགེ་སློང་ལེགས་པར་བརྟགས་སྤྱོད་ཅེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་
[054-392b2] ཞེ་ན༑ དེ་བཞིན་གཤེགས་པ་ཤིན་ཏུ་མཐོར་བཞུད་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་ལེགས་པར་བརྟགས་སྤྱོད་ཅེས་བྱ་བར་གྱུར་ཏོ། །འཇམ་དཔལ། འདི་ཇི་སྙམ་དུ་སེམས་
[054-392b3] དེའི་ཚེ་དེའི་དུས་ན་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་
[054-392b4] ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་
[054-392b5] ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་བརྗོད་དུ་མེད་པ་ཡོངས་སུ་སྦྱང་བར་འདོད་པ་དང། ཆོ་འཕྲུལ་རྣམ་པ་མང་པོས་སེམས་ཅན་ཡོངས་སུ་སྨིན་པར་བྱེད་འདོད་པས་དེ་
[054-392b6] བཞིན་གཤེགས་པའི་ཡོན་ཏན་ཡོངས་སུ་བརྗོད་པ་ལ་རྣལ་འབྱོར་དུ་བྱའོ། །མངོན་པར་བརྩོན་པར་བྱའོ། །འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པས་བྱང་ཆུབ་སེམས་
[054-392b7] དཔའི་སྤྱོད་པ་སྤྱོད་པ་ན་སངས་རྒྱས་རྗེས་སུ་དྲན་པ་བསྟེན་ཅིང་བསྒོམས་ཏེ་མང་དུ་བྱས་སོ། །བམ་པོ་ལྔ་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་


[054-393a0] [393A] 
[054-393a1] ༄༅། །ཅིང་བསམ་གྱིས་མི་ཁྱབ་པ་ནས་བརྗོད་དུ་མེད་པའི་བར་དུ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་ཨུཏྤ་ལ་འབྱུང་ཞེས་བྱ་བའི་བསྐལ་པ་བྱུང་སྟེ་
[054-393a2] འཇམ་དཔལ། ཨུཏྤ་ལ་འབྱུང་བ་ཞེས་པའི་བསྐལ་བ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་
[054-393a3] གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཤིན་ཏུ་ཕྲ་སེམས་ཞེས་བྱ་བ་
[054-393a4] འཇིག་རྟེན་དུ་བྱང་སྟེ། དེ་བཞིན་གཤེགས་པ་ཤིན་ཏུ་ཕྲ་སེམས་དེའི་གསུང་རབ་ལ་དགེ་སློང་ཞི་བའི་བློ་གྲོས་ཞེས་བྱ་བ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་ཞིག་
[054-393a5] བྱང་སྟེ། སངས་རྒྱས་ཀྱི་ཞིང་དེ་ན་བྱང་ཆུབ་སེམས་དཔའ་ཐམས་ཅད་ཀྱི་མཆོག་ཏུ་གྱུར་ཏོ། །དེ་ནས་བྱང་ཆུབ་སེམས་དཔའ་ཞི་བའི་བློ་གྲོས་དེ་དེ་བཞིན་གཤེགས་པ་ཤིན་ཏུ་ཕྲ་སེམས་
[054-393a6] དེ་ག་ལ་བ་དེར་སོང་ནས་བཅོམ་ལྡན་འདས་ཤིན་ཏུ་ཕྲ་སེམས་དེའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་དགེ་སློང་ཞི་བའི་
[054-393a7] བློ་གྲོས་དེས་བཅོམ་ལྡན་འདས་དེ་བཞིན་གཤེགས་པ་ཤིན་ཏུ་ཕྲ་སེམས་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་གང་གིས་བྱང་ཆུབ་སེམས་དཔའ་སེམས་དཔའ་


[054-393b0] [393B] 
[054-393b1] དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་
[054-393b2] གཤེགས་པ་ཤིན་ཏུ་ཕྲ་སེམས་ཀྱིས་དགེ་སློང་ཞི་བའི་བློ་གྲོས་དེ་ལ་འདི་སྐད་ཅེས་བཀའ་སྩལ་ཏོ། །འདི་ལ་དགེ་སློང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པ་ཐོབ་པར་འདོད་
[054-393b3] ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཆོས་ཟབ་མོ་ལ་བཟོད་པར་མངོན་པར་བརྩོན་པར་བྱའོ། །ཟབ་མོ་ལ་བཟོད་པར་མོས་པ་
[054-393b4] དེ་ནི༑ བཟོད་པས་ཆོས་དེ་དག་ལ་འདོད་པར་བྱེད་དོ། །འདོད་པར་བྱེད་པས་སྒྲུབ་པར་འགྱུར། སྒྲུབ་པས་ནན་ཏན་བྱེད་དོ། །ཇི་ལྟར་དེ་བཞིན་གཤེགས་པས་གསུངས་པ་དེ་བཞིན་དུ་ཆོས་དེ་དག་ཁོང་
[054-393b5] དུ་ཆུད་པར་བྱ་སྟེ། དེ་ནི། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཕྱིར་མི་ལྡོག་པར་འགྱུར་པའི་ཆོས་གཅིག་གོ། །ཞི་བའི་བློ་གྲོས། བྱང་ཆུབ་སེམས་དཔའ་སེམས་དཔའ་ཆེན་པོ་
[054-393b6] གང་བཟོད་པ་དེ་ལ་བློ་རབ་ཏུ་གནས་པར་འགྱུར་བ་དེ་སེམས་ཅན་རྣམས་ལ་སྙིང་རྗེ་ཆེན་པོ་གནས་པར་འགྱུར་རོ། །དེ་ཅིའི་ཕྱིར་ཞེ་ན་བཟོད་པ་འདི་ལ་རབ་ཏུ་གནས་པའི་བྱང་ཆུབ་སེམས་
[054-393b7] དཔའ་འདི་[?] ནུས་སོ། །འདི་ལྟར་ཡང་ཞི་བའི་བློ་གྲོས། ཆོས་དེ་དག་གི་ཆོས་ཉིད་ནི། འདི་ཡིན་ཏེ། མ་ནོར་བ་དེ་བཞིན་ཉིད་དང། །


[054-394a0] [394A] 
[054-394a1] ༄༅། །གཞན་མ་ཡིན་པ་དེ་བཞིན་ཉིད་དོ། །འདི་ལ་གནས་པའི་བྱང་ཆུབ་སེམས་དཔའ་ནི། ཆོས་ཐམས་ཅད་ལ་ཐེ་ཚོམ་མེད་པར་འགྱུར་ཏེ། འདི་ནི། བླ་ན་མེད་པ་ཡང་དག་
[054-394a2] པར་རྫོགས་པའི་བྱང་ཆུབ་བོ། །བཟོད་པ་འདི་ཐོབ་པས་སངས་རྒྱས་ཞེས་བྱ་སྟེ། འདིས་ཆོས་ཐམས་ཅད་ཀྱི་ངོ་བོ་ཉིད་རྟོགས་པ་ཡིན་འདིས་ཆོས་ཐམས་ཅད་ཀྱི་ཚུལ་མཐོང་བར་བྱ་བ་ཡིན་
[054-394a3] འདིས་ཆོས་ཐམས་ཅད་ཀྱི་ཡུལ་རྟོགས་པ་ཡིན་ཏེ། དེ་བས་ན། སངས་རྒྱས་ཞེས་བྱའོ། །འདི་ནི། ཆོས་རྣམས་ཀྱི་ཆོས་ཉིད་མ་ཡིན་ནོ་།ཞེས་དེ་ལ་སུས་ཀྱང་བསྒྱུར་བའམ། བཟློག་པར་མི་
[054-394a4] ནུས་སོ༑ ༑ཞི་བའི་བློ་གྲོས། འདི་ལྟ་སྟེ། དཔེར་ན། སྐྱེ་པའམ་བུད་མེད་ཀྱང་རུང་པས་ཟོས་པ་དེ་ལ་སུས་ཀྱང་ཁྱོད་ཀྱིས་ཟས་མ་ཟོས་སོ། །ཞེས་བསྒྱུར་མི་ནུས་སོ། །དེ་ཅིའི་ཕྱིར་ཞེ་ན། དེ་
[054-394a5] མངོན་སུམ་སྟེ། གཞན་གྱི་རྐྱེན་མ་ཡིན་པ་དེ་བཞིན་དུ་ཞི་བའི་བློ་གྲོས། ཆོས་ཉིད་འདི་ལ་རབ་ཏུ་གནས་པའི་བྱང་ཆུབ་སེམས་དཔའ་ལ་འདི་ནི། ཆོས་རྣམས་ཀྱི་ཆོས་ཉིད་མ་ཡིན་ནོ། །
[054-394a6] ཞེས་སུས་ཀྱང་འཛིན་དུ་གཞུག་པར་མི་ནུས་སོ། །དེ་ཅིའི་ཕྱིར་ཞེ་ན། གཞན་གྱི་རྐྱེན་གྱིས་མ་ཡིན་གྱི། ཆོས་ཉིད་དེ་ལ་མངོན་སུམ་པའི་ཕྱིར་རོ། །ཞི་བའི་བློ་གྲོས། འདི་ལྟ་སྟེ། དཔེར་ན་
[054-394a7] སྐྱེས་པའམ་བུད་མེད་ཀྱང་རུང་སྟེ། སྐོམ་འཐུངས་པ་དེ་ལ་ཁྱོད་ཀྱིས་སྐོམ་མ་འཐུངས་སོ། །ཞེས་སུས་ཀྱང་བསླུ་བའམ་ལོག་པར་འཛིན་དུ་གཞུག་མི་ནུས་སོ། །དེ་ཅིའི་ཕྱིར་ཞེ་ན། འདི་ལྟར་


[054-394b0] [394B] 
[054-394b1] གཞན་གྱི་རྐྱེན་མ་ཡིན་པ་དེ་བཞིན་དུ་ཆོས་ཉིད་འདི་ལ་རབ་ཏུ་གནས་པའི་བྱང་ཆུབ་སེམས་དཔའ་ཡང་འདི་ཆོས་རྣམས་ཀྱི་ཆོས་ཉིད་མ་ཡིན་ནོ། །ཞེས་སུས་ཀྱང་བསྒྱུར་བའམ་
[054-394b2] བསླུ་བར་མི་ནུས་སོ། །ཞི་བའི་བློ་གྲོས། འདི་ལྟ་སྟེ། དཔེར་ན་བདེན་པ་མཐོང་བའི་ཉན་ཐོས་ལ་འདི་ལམ་མ་ཡིན་ནོ། །འདི་ནི། ལམ་གྱི་འབྲས་བུ་མ་ཡིན་ནོ། །ཞེས་དེ་ལ་སུས་ཀྱང་བསླུ་བའམ་
[054-394b3] ལོག་པར་འཛིན་དུ་གཞུག་མི་ནུས་པ་དེ་བཞིན་དུ་ཞི་བའི་བློ་གྲོས་ཆོས་ཉིད་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོའང་འདི་ཆོས་ཉིད་མ་ཡིན་ནོ། །ཞེས་སུས་ཀྱང་དེ་ལ་
[054-394b4] བསླུ་བའམ་ལོག་པར་འཛིན་དུ་གཞུག་མི་ནུས་སོ། །དེ་ཅིའི་ཕྱིར་ཞེ་ན། དེ་ནི། མངོན་སུམ་སྟེ། གཞན་གྱི་རྐྱེན་མ་ཡིན་པས་ཇི་ལྟར་སངས་རྒྱས་ཀྱིས་བསྟན་པ་དེ་བཞིན་དུ་ཆོས་རྣམས་ལ་བཟོད་
[054-394b5] དོ༑ ༑ཞི་བའི་བློ་གྲོས། འདི་ཇི་སྙམ་དུ་སེམས། གང་གིས་སོ་སོའི་སྐྱེ་བོའང་མི་དམིགས། སོ་སོའི་སྐྱེ་བོའི་ཆོས་ཀྱང་མ་ཡིན། ཉན་ཐོས་ཀྱང་མ་ཡིན། །སངས་རྒྱས་ཀྱི་
[054-394b6] སངས་རྒྱས་ཀྱང་མ་ཡིན། རང་སངས་རྒྱས་ཀྱི་ཆོས་ཀྱང་མ་ཡིན་བྱང་ཆུབ་སེམས་དཔའ་ཡང་མ་ཡིན། བྱང་ཆུབ་སེམས་དཔའི་ཆོས་ཀྱང་མ་ཡིན། སངས་རྒྱས་ཀྱང་མ་ཡིན། སངས་རྒྱས་ཀྱི་
[054-394b7] ཆོས་ཀྱང་མ་དམིགས་ན། དེ་ཆོས་གང་ལའང་གནས་པ་མ་ཡིན་ནམ་གསོལ་པ། བཅོམ་ལྡན་འདས། མ་ལགས་སོ། །དེ་ཅིའི་སླད་དུ་ཞེ་ན། འདི་ལྟར་དེས་གང་ལ་གནས་པར་འགྱུར་བའི་


[054-395a0] [395A] 
[054-395a1] ༄༅། །ཆོས་དེའང་མི་དམིགས་ཏེ། ཆོས་རྣམས་མི་དམིགས་པ་ནི་མི་གནས་པ་ཞེས་བགྱིའོ། །བཅོམ་ལྡན་འདས་བཀའ་སྩལ་པ། ཞི་བའི་བློ་གྲོས། ལེགས་
[054-395a2] སོ། །ལེགས་སོ། །ཞི་བའི་བློ་གྲོས། འདི་ལྟ་སྟེ། དཔེར་ན། ནམ་མཁའ་ན། ཅི་ལའང་མི་གནས་པ་དེ་བཞིན་དུ་ཞི་བའི་བློ་གྲོས། ཆོས་ཐམས་ཅད་ཀྱང་མི་གནས་པའོ། །ཞི་བའི་
[054-395a3] བློ་གྲོས། ཆོས་ཐམས་ཅད་ནི་ནམ་མཁའ་དང་མཚུངས་པ་སྟེ། མི་གནས་པའོ། །ཞི་བའི་བློ་གྲོས། རྗེས་སུ་མཐུན་པའི་བཟོད་པ་འདི་ནི་གསུམ་སྟེ། གསུམ་གང་ཞེ་ན། ཆུང་ངུར་རྗེས་སུ་
[054-395a4] མཐུན་པའི་བཟོད་པ་དང། འབྲིང་དུ་རྗེས་སུ་མཐུན་པའི་བཟོད་པ་དང། ཆེར་རྗེས་སུ་མཐུན་པའི་བཟོད་པའོ། །ཆུང་ངུར་རྗེས་སུ་མཐུན་པའི་བཟོད་པ་ནི་ཤུགས་དང་ལྡན་པའི་ཏིང་ངེ་
[054-395a5] འཛིན་དུ་བཤད་པར་བྱ། འབྲིང་དུ་རྗེས་སུ་མཐུན་པའི་བཟོད་པ་ནི་ཞི་གནས་ཀྱི་ཏིང་ངེ་འཛིན་དུ་བཤད་པར་བྱ། ཆེར་རྗེས་སུ་མཐུན་པའི་བཟོད་པ་ནི་ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་དུ་
[054-395a6] བཤད་པར་བྱའོ། །དེ་ཅིའི་ཕྱིར་ཞེ་ན། ཆུང་ངུར་རྗེས་སུ་མཐུན་པའི་བཟོད་པ་ལས་ནི་དགེ་བའི་རྩ་བའི་ཤུགས་སྐྱེའོ། །འབྲིང་དུ་རྗེས་སུ་མཐུན་པའི་བཟོད་པ་ལས་ནི་རབ་ཏུ་ཞིབ་དམིགས་པར་
[054-395a7] འགྱུར་རོ། །ཆེར་རྗེས་མཐུན་པའི་བཟོད་པ་ལས་ནི་རབ་ཏུ་སྣང་བ་ལ་སེམས་འཇུག་སྟེ། དེའི་དམིགས་པ་ཐམས་ཅད་ཡོངས་སུ་རྟོགས་པར་འགྱུར་རོ། །ཆོས་ཉིད་ལ་རབ་ཏུ་གནས་པར་འགྱུར། །ཆོས་ཉིད་ལ་རབ་ཏུ་གནས་པས་ན་


[054-395b0] [395B] 
[054-395b1] །དེ་ནི་དོན་སོ་སོ་ཡང་དག་པར་རིག་པ་ཡིན་ནོ། །དེས་ཆོས་ཐམས་ཅད་ཀྱི་མཚན་ཉིད་གཅིག་ཏུ་རྟོགས་པར་འགྱུར་ཏེ། དེ་ནི་དེའི་དོན་སོ་སེ་
[054-395b2] ཡང་དག་པར་རིག་པ་ཡིན་ནོ། །ཆོས་དེ་རྣམས་ཀྱང་སྐྱེ་བོ་རྣམས་ཀྱི་ངེས་པའི་ཚིག་བཞིན་དུ་འཆད་དེ། ངེས་པའི་ཚིག་དེ་ལའང་མངོན་པར་ཞེན་པར་མི་བྱེད་དོ། །སྐྱེ་བོ་དེ་དང་དེ་དག་ངེས་པའི་ཚིག་
[054-395b3] དེ་དག་ལ་མོས་པར་བྱས་ཀྱང་དེ་ལ་མངོན་པར་ཞེན་པར་མི་བྱེད་པ་དེ་ནི་དེའི་ངེས་པའི་ཚིག་སོ་སོ་ཡང་དག་པར་རིག་པ་ཡིན་ནོ། །དེའི་ངེས་པའི་ཚིག་ལ་དུས་ཇི་ལྟ་བ་བཞིན་དུ་སྤོབས། ཇི་ལྟར་
[054-395b4] ཆོས་ཉན་པ་རྣམས་ཀྱིས་གོ་བ་དེ་ལྟ་བུར་སྤོབས། ཆོས་རྣམས་ཀྱི་ཆོས་ཉིད་ཇི་ལྟ་བ་དེ་བཞིན་སྤོབས། ཆོས་རྣམས་ཀྱི་ངོ་བོ་ཉིད་སྟོང་པ་ཇི་ལྟ་བ་བཞིན་སྤོབས། ཇི་ལྟར་ཆོས་རྣམས་མི་སྐྱེ་མི་འགག་
[054-395b5] པ་དེ་བཞིན་སྤོབས། ཇི་ལྟར་ཆོས་རྣམས་འགྲོ་བའང་མེད། འོང་བའང་མེད་པ་དེ་བཞིན་སྤོབས། །ཇི་ལྟར་ཆོས་རྣམས་འཆི་འཕོ་བའང་མེད། སྐྱེས་བའང་མེད་པ་དེ་བཞིན་སྤོབས། ཇི་ལྟར་ཆོས་རྣམས་
[054-395b6] ཡོད་པ་མ་ཡིན་པ་དེ་ལྟ་བུར་སྤོབས། ཇི་ལྟར་ཆོས་རྣམས་མི་རིག་ཅིང་མི་སྣང་བ་དེ་ལྟ་བུར་སྤོབས། ཇི་ལྟར་འཆད་པའང་མེད་ཉན་པའང་མི་དམིགས་པ་དེ་ལྟ་བུར་སྤོབས། ཇི་ལྟར་ལས་ཀྱང་མེད་
[054-395b7] པས་ཀྱི་རྣམ་པར་སྨིན་པའང་མེད་པ་དེ་ལྟར་སྤོབས། ཇི་ལྟར་འཁོར་བའང་མེད་མྱ་ངན་ལས་འདས་པའང་མི་དམིགས་པ་དེ་ལྟ་བུར་སྤོབས་ཇི་ལྟར་གང་ཡང་འཁོར་བའང་མེད། མྱ་ངན་ལས་འདས་


[054-396a0] [396A] 
[054-396a1] ༄༅། །པར་འགྱུར་བའང་མི་དམིགས་པ་དེ་ལྟ་བུར་སྤོབས། ཇི་ལྟར་བྱང་ཆུབ་དང་བྱང་ཆུབ་པར་བྱ་བ་མི་དམིགས་པ་དེ་ལྟ་བུར་སྤོབས། ཇི་ལྟར་ཀུན་ནས་ཉོན་མོངས་པ་མེད་པ་དང་
[054-396a2] རྣམ་པར་བྱང་བའང་མི་དམིགས་པ་དེ་ལྟ་བུར་སྤོབས། ཇི་ལྟར་ཆོས་གང་ལའང་ཐོབ་པ་མི་དམིགས་པ་དེ་ལྟ་བུར་སྤོབས། ཇི་ལྟར་སོ་སོའི་སྐྱེ་བོའི་ཆོས་རྣམས་སྤོང་བ་མེད་ཅིང་ཉན་ཐོས་ཀྱི་
[054-396a3] ཆོས་ཀྱང་ཐོབ་པ་མེད་པ་དེ་ལྟ་བུར་སྤོབས། ཇི་ལྟར་ཉན་ཐོས་ཀྱི་ཆོས་རྣམས་ལས་མི་འདའ་ཞིང་རང་སངས་རྒྱས་ཀྱི་ཆོས་རྣམས་ཀྱང་ཐོབ་པར་མི་འགྱུར་བ་དེ་ལྟ་བུར་སྤོབས། ཇི་ལྟར་རང་
[054-396a4] སངས་རྒྱས་ཀྱི་ཆོས་རྣམས་ལས་མི་འདའ་ཞིང་སངས་རྒྱས་ཀྱི་ཆོས་རྣམས་ཀྱང་རྙེད་པར་མི་འགྱུར་བ་དེ་ལྟར་སྤོབས་སོ། །ཇི་ལྟར་སངས་རྒྱས་ཀྱི་ཆོས་རྣམས་ཀྱང་མི་འདོར་ཞིང་མྱ་ངན་ལས་
[054-396a5] ཀྱང་ཡོངས་སུ་མི་འདའ་བ་དེ་ལྟར་སྤོབས་ཏེ། དེ་ནི། དེའི་སྤོབས་པ་སོ་སོ་ཡང་དག་པ་རིག་པ་ཡིན་ནོ། །སྤོབས་པ་སོ་སོ་ཡང་དག་པར་རིག་པ་དེའང་ཆོས་གང་ལའང་སྤོབས་པར་འགྱུར་བ་
[054-396a6] མེད་དེ། དེ་ལྟར་ན། ཆེར་རྗེས་སུ་མཐུན་པའི་བཟོད་པ་དེ་ཐོབ་པས་ཐམས་ཅད་ལ་དབང་བྱེད་པ་སྒྲུབ་པར་འགྱུར་རོ། །ཆེར་རྗེས་སུ་མཐུན་པའི་བཟོད་པ་ཐོབ་པའི་བྱང་ཆུབ་སེམས་དཔའ་སེམས་
[054-396a7] དཔའ་ཆེན་པོ་ནི། ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་ལ་གནས་ནས་དེ་རེ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་འགྱུར་ཏེ་


[054-396b0] [396B] 
[054-396b1] །དེ་བཞིན་གཤེགས་པའི་ཆོ་ག་དང་སྤྱོད་ཡུལ་ཅི་འདྲ་བ་བྱང་ཆུབ་སེམས་དཔའ་དེའི་ཆོ་ག་དང་སྤྱོད་ཡུལ་ཡང་དེ་འདྲ་བར་འགྱུར་རོ། །དེ་བཞིན་
[054-396b2] གཤེགས་པའི་བཞུད་པ་དང་ལྡོག་པ་ཅི་འདྲ་བ་དེའི་འགྲོ་བ་དང་ལྡོག་པའང་དེ་དང་འདྲ་བར་འགྱུར་རོ། །ཇི་ལྟ་བུར་དེ་བཞིན་གཤེགས་པའི་གཟིགས་པ་དང། རྣམ་པར་གཟིགས་པ་དང། རྨྱང་
[054-396b3] བ་དང། བསྐུམ་པ་དང། ཆོས་གོས་སྣམ་སྦྱར་དང། ཆིག་རྐྱང་དང། ལྷུང་བཟེད་བསྣམས་པ་དང། ཟོས་པ་དང། འཐུངས་པ་ཇི་འདྲ་བར་དེའི་ལྟ་བ་དང། ཀུན་ཏུ་ལྟ་བ་ནས་ཉལ་བ་དང། སྨྲ་བ་
[054-396b4] དང། ཅང་མི་ཟེར་བ་དེ་འདྲ་བར་འགྱུར་རོ། །ཀུན་ཏུ་སྤྱོད་པ་གང་གིས་དེ་བཞིན་གཤེགས་པ་ཀུན་ཏུ་སྤྱོད་པ་དེའི་སྤྱོད་པའང་དེ་འདྲ་བར་འགྱུར་རོ། །ཚེར་མཐུན་པའི་བཟོད་པ་ཐོབ་པས་ལུས་དེ་ཉིད་ཀྱིས་
[054-396b5] བྱང་ཆུབ་མངོན་པར་རྫོགས་པར་སངས་རྒྱས་ནས་འདོད་ན་བསྐལ་པ་བརྗོད་དུ་མེད་པའི་བར་དུ་འདུག་གོ་དེ་ལྟར་ཆེར་མཐུན་པའི་བཟོད་པ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་
[054-396b6] པོ་ནི། སངས་རྒྱས་ཞེས་བྱའོ། །དེ་སྐད་ཅེས་བཀའ་སྩལ་པ་དང་དགེ་སློང་ཞི་བའི་བློ་གྲོས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ཚེ་དང་པོ་སེམས་
[054-396b7] བསྐྱེད་པའི་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དང་པོ་སེམས་བསྐྱེད་ན། ཅི་དང་པོ་སེམས་བསྐྱེད་པ་དེ་ཉིད་ཀྱིས་བྱང་ཆུབ་སེམས་དཔའ་ལགས་སམ་


[054-397a0] [397A] 
[054-397a1] ༄༅། །བཀའ་སྩལ་པ། ཞི་བའི་བློ་གྲོས། དེ་ནི། མ་ཡིན་ནོ་།ཞི་བའི་བློ་གྲོས། སེམས་གང་གིས་ཐོག་མ་ཆོས་ལ་ངེས་པར་འགྱུར་བའི་སེམས་དེས་དང་པོ་སེམས་
[054-397a2] བསྐྱེད་པའི་བྱང་ཆུབ་སེམས་དཔའ་ཞེས་བྱའོ། །དེ་ནས་བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་དེ་བཞིན་གཤེགས་པ་ཤིན་ཏུ་ཕྲ་སེམས་དེ་ལ་བཟོད་པའི་ཕ་རོལ་ཏུ་ཕྱིན་པ་དང་
[054-397a3] ལྡན་པའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཆོས་གང་སྐྱེ་བ་མ་མཆིས་འབྱུང་མ་མཆིས། །འཆི་འཕོ་མ་མཆིས་རྒ་བར་མི་འགྱུར་བ། །སྐྱེས་བུ་རྒྱལ་བ་སེངྒེ་དེ་སྟོན་
[054-397a4] ཅིང། །དྲང་སྲོང་ཆེན་པོས་སེམས་ཅན་དེ་ལ་བཀོད། །གང་ལ་དངོས་པོ་ཅི་ཡང་མ་མཆིས་ཤིང། །གཞན་གྱི་དངོས་པོའང་སུས་ཀྱང་མ་རྙེད་པ། །ནང་ན་མ་ལགས་སླད་རོལ་དག་ན་ཡང། །
[054-397a5] དངོས་པོ་མི་རྙེད་དེ་ལ་མགོན་པོས་བཀོད། །བདེ་བར་གཤེགས་པས་ཞི་བའི་བློ་གསུངས་ཀྱང། །འགྲོ་བ་གང་ཡང་རྙེད་པར་མི་འགྱུར་ཏེ་།དེ་དག་འགྲོ་ལས་གྲོལ་བར་རྣམ་པར་
[054-397a6] གསུངས། །གྲོལ་ནས་སེམས་ཅན་མང་པོ་རབ་ཏུ་འགྲོལ། །ཆོས་ཀུན་བདག་མ་མཆིས་པར་སྟོན་མཛད་ཅིང། །སེམས་ཅན་འཛིན་ལས་འཇིག་རྟེན་རྣམ་པར་འགྲོལ། །བདག་ཉིད་འགྲོ་
[054-397a7] ལས་གྲོལ་ཞིང་འགྲོ་གྲོལ་བས། །དེ་སླད་ཕ་རོལ་གཤེགས་ཀྱང་རྒལ་མ་མཆིས། །དྲང་སྲོང་ཆེན་པོ་སྲིད་པའི་ཕ་རོལ་བྱོན། །ཕ་རོལ་གཤེགས་པའང་གང་ཡང་རྙེད་མི་འགྱུར། །ཕ་རོལ་


[054-397b0] [397B] 
[054-397b1] །ཕ་རོལ་སོང་ངོ་ཞེས་ཀྱང་གསུང་དུ་བརྗོད། །གང་གིས་ཚིག་ཏུ་སྨྲ་བ་དེ་མ་མཆིས། །གང་སྨྲས་དེ་ཡི་ཚིག་ཀྱང་ཡོང་མ་མཆིས། །གང་ལ་སྨྲས་པ་དེ་ཡང་རྙེད་མི་འགྱུར། །གང་
[054-397b2] གིས་རིག་པ་དེ་ཡང་མཆིས་མ་ལགས། །ལོག་པར་རྟོག་ལ་ཆགས་པའི་དབང་གིས་སུ། །འདིར་ནི་འགྲོ་བ་འདི་ཀུན་རབ་ཏུ་འཁྱམས། །མི་གང་ཞིག་གིས་ཞི་བའི་ཆོས་རིག་པ། །དེས་ནི་རང་བྱུང་
[054-397b3] དེ་བཞིན་གཤེགས་པ་མཐོང། །ཆོས་མཆོག་ཞི་བའི་རྣམས་ཀྱང་རབ་ཏུ་རྟོགས། །དགའ་བ་རྙེད་ནས་སེམས་ཅན་ཚིམ་པར་བགྱིད། །ཉོན་མོངས་རྒྱལ་ནས་དེ་ནི་རྒྱལ་བར་འགྱུར། །བདག་ཉིད་རྒྱལ་
[054-397b4] བར་གྱུར་ཅིང་བདག་མི་གནས། །དེས་ནི་རྒྱལ་བའི་བྱང་ཆུབ་རབ་ཏུ་རྟོགས། །སངས་རྒྱས་ནས་ནི་འགྲོ་བ་རྟོགས་པ་མཛད། །གང་ནས་བླ་མེད་བྱང་ཆུབ་མཆི་བ་ཡི། །ཤུལ་དེར་སེམས་ཅན་ལམ་
[054-397b5] གོལ་ཞུགས་པ་བགྱི། །རྒྱལ་བ་ཞི་གནས་འགྲོ་བ་ཞི་བར་མཛད་།འབྱུང་བའི་ངོ་བོ་རྣམ་པར་གྲོལ་བར་བསྒོམ། །སེམས་ཅན་གང་དག་ཤིན་ཏུ་ལོག་གྱུར་པ། །ཡེ་ཤེས་ལྡན་པས་མི་ཤེས་ཤེས་
[054-397b6] པར་མཛད། །འདས་པའི་དྲང་སྲོང་ཆེན་པོ་གང་བྱུང་སྟེ། །རྒྱལ་བ་དེ་དག་གི་ཡང་ཤུལ་མཆོག་འདི། །དྲང་སྲོང་མཆོག་ཀྱང་དེ་ཡི་ཤུལ་ནས་གཤེགས། །མ་བྱོན་གང་དེ་རྣམས་ཀྱང་གཤེགས་པར་
[054-397b7] འགྱུར། །དེ་བཞིན་ཆོས་འདི་རབ་ཏུ་སུས་རྟོགས་པ། །དེ་ལ་གལ་ཏེ་སངས་རྒྱས་བྱེ་སྟོང་གིས། །འདི་ནི་ཚུལ་མ་ཡིན་ཞེས་གསུངས་ན་ཡང། །ཁྱེད་ནི་རྒྱལ་བ་མ་ཡིན་དེ་ཞེས་སྨྲ། །གཞན་གྱི་བློ་


[054-398a0] [398A] 
[054-398a1] ༄༅། །ཕྱིར་གང་དག་མི་མཆིས། །དེ་ཡི་སེམས་ནི་དེ་ལས་ཡོངས་མི་འགྱུར། །རྒྱལ་བའི་ཚུལ་ལ་བདག་ནི་མངོན་སུམ་གྱུར། །མི་ཡི་རྒྱལ་པོ་ཁྱོད་ནི་མི་གསུང་བཞུགས། །བདེ་བར་
[054-398a2] གཤེགས་པས་ཆོས་གང་རབ་བཤད་པ། །དེ་ལ་བདག་ནི་གང་ལའང་དོགས་མ་མཆིས། །བདག་གི་ཆོས་ཉིད་འདི་ནི་འཚལ་བས་ན། །དེ་སླད་བདག་ནི་ཚུལ་ལས་འཕྲོག་མི་ནུས། །གང་གིས་
[054-398a3] བཟོད་པ་གསུམ་པོ་དེ་འཚལ་བ། །དེ་ནི་ཇི་ལྟར་རྒྱལ་བའི་སྤྱོད་བཞིན་ཏེ། །མཆི་བ་དང་ནི་སླར་མཆི་ཉལ་བ་དང། །སྨྲ་ཞིང་འཆག་པ་དག་ཀྱང་སྟོན་པ་བཞིན། །དེ་ཡི་སྤྱོད་ལམ་རྣམས་ཀྱང་དེ་དང་
[054-398a4] འདྲ། །ལུང་སྟོན་པ་ཡང་རྒྱལ་བའི་རང་བཞིན་ཏེ། །རྒྱལ་བའི་བློ་གྲོས་ལ་ནི་དེ་ཡང་གནས། །འགྲོ་བ་ཐམས་ཅད་ཀྱིས་ནི་བསྐྱོད་མི་ནུས། །ཟླ་བ་སྐར་བཅས་ས་ལ་ལྷུང་ཡང་གདའ། །དེ་ལ་རྣམ་པར་
[054-398a5] འགྱུར་བ་ཡོང་མི་འབྱུང། །ནམ་མཁར་འབྲས་ཆགས་ལྷུན་པོ་རྡིབ་ཀྱང་གདའ། །དེ་ཡི་ཆོས་ཉིད་གཞན་དུ་ཡོང་མི་འགྱུར། །སྐྱེས་བུ་དེས་ནི་བཟོད་པ་འདི་རྙེད་ནས། །སེམས་ཅན་རིག་པར་མཛད་
[054-398a6] པའི་སངས་རྒྱས་འགྱུར། །གང་གིས་སངས་རྒྱས་རང་བྱུང་འགྱུར་བ་ཡི། །དེ་འདྲ་བ་ཡི་ཆོས་ཉིད་དེས་རྟོགས་སོ། །རྒྱལ་ལས་མངོན་སུམ་བདག་གིས་འདི་ཐོས་ཏེ། །བཟོད་པ་འདི་རྙེད་ནས་ནི་
[054-398a7] ཕྱིར་མི་ལྡོག་སངས་རྒྱས་གྱུར་ནས་རྣམ་པར་རྟོགས་བགྱིད་འགྱུར་།འགྲོ་བ་རྣམས་ལའང་ཆོས་འདི་གོ་བར་མཛད། །ཇི་ལྟར་བདག་གི་ཆོས་ཉིད་མཐོང་བའི་རྣམས། །དེ་ནི་གཞན་ལ་རབ་


[054-398b0] [398B] 
[054-398b1] །རྒྱལ་བ་རྣམས་ཀྱི་བློ་གྲོས་བསྟན་བགྱི་སྟེ། །སེམས་ཅན་མི་རྟོགས་རྣམས་ཀྱང་རྟོགས་པར་བགྱི། །རྒྱལ་བ་རྣམས་ཀྱིས་ཇི་ལྟར་ཆོས་གཟིགས་པ། །དེ་འདྲའི་ཆོས་ཉིད་རྣམས་
[054-398b2] ནི་རབ་ཏུ་བསྟན། །གང་ལ་གནས་པས་རང་བྱུང་འགྱུར་བ་ཡི། །དེ་རིང་བླ་མེད་བཟོད་པ་བདག་གིས་ཐོབ། །རང་བྱུང་ཐུབ་དབང་དེ་ལ་སྐྱབས་སུ་མཆི། །འཇིག་རྟེན་སྨན་སླད་སྤྱོད་པ་བདག་གིས་སྤྱད། །
[054-398b3] རང་བྱུང་རྒྱལ་བའི་ཞིང་རྣམས་ཡོངས་སུ་སྦྱང། །འགྲོ་བ་སྡུག་བསྔལ་དུབ་པ་རབ་ཏུ་དགྲོལ། །དེ་བཞིན་རྒྱལ་བའི་རྗེས་སུ་སློབ་བགྱིད་ཅིང། །སེམས་ཅན་འགྲོ་བ་ཐོབ་པར་རྣམ་པར་གྲོལ། །སངས་རྒྱས་
[054-398b4] ཚུལ་ལ་བདག་གིས་ཚུལ་ཡང་འཚལ། །སེམས་ཅན་སྤྱོད་པ་འདི་འདྲ་བདག་གིས་སྤྱད། །ཞི་བའི་བློ་གྲོས་ཆོས་ཉིད་འདི་རིག་ནས། །ཞིང་བརྒྱ་དག་ཏུ་སྤྲུལ་པ་སྤྲུལ་བགྱིད་ཏེ། །སེམས་ཅན་ཀུན་གྱི་
[054-398b5] ཚུལ་ལ་རབ་ཞུགས་ནས། །སོ་སོར་མཐུན་པར་སྤྲུལ་པ་ཤིན་ཏུ་སྤྲུལ་།དེས་ན་བསམ་མི་ཁྱབ་པའི་ཞིང་རྣམས་སྦྱངས། །སེམས་ཅན་བསམ་མི་ཁྱབ་ལ་གདམས་ངག་སྩལ། །ཆོས་ཚུལ་ཤིན་ཏུ་
[054-398b6] བཟང་བ་འཛིན་དུ་སྩལ། །སྟོན་པའི་བློ་གྲོས་ལ་ནི་ཐམས་ཅད་བཙུད། །དེ་ནས་དགེ་སློང་ཞི་བའི་བློ་གྲོས་དེས་ཆེར་རྗེས་སུ་མཐུན་པའི་བཟོད་པ་རབ་ཏུ་ཐོབ་ནས་བརྗོད་དུ་མེད་པའི་ཞིང་རྣམས་སྤྲུལ་པས་
[054-398b7] ཀུན་ཏུ་གང་བར་བྱས་སོ། །འཇམ་དཔལ། །དེའི་ཚེ་དེའི་དུས་ན་དགེ་སློང་ཞི་བའི་བློ་གྲོས་ཞེས་བྱ་བར་གྱུར་བ་དེ་གཞན་ཞིག་ཡིན་པ་སྙམ་དུ་ཡིད་གཉིས་དང། ཐེ་ཚོམ་ཟ་ན། འཇམ་དཔལ། ཁྱོད་


[054-399a0] [399A] 
[054-399a1] ༄༅། །ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་དགེ་སློང་ཞི་བའི་བློ་གྲོས་ཞེས་
[054-399a2] བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་མི་སྐྱེ་བའི་ཆོས་ལ་བཟོད་པ་ཐོབ་པར་འདོད་པས་བརྩོན་འགྲུས་བརྩམ་མོ། །ཇི་ལྟར་ན། བདག་གིས་
[054-399a3] སེམས་སྤྱོད་ཡུལ་མ་ཡིན་པ་ལ་མི་སྤྱོད་ཅིང། ཇི་ལྟར་ན། བདག་གི་སེམས་ཆོས་ཉིད་ཀྱིས་ལམ་གོལ་བ་ལ་གནས་པར་མི་འགྱུར་སྙམ་དུ་དེ་སེམས་མི་གཡེང་བར་བྱ་བའི་ཕྱིར་བརྩོན་འགྲུས་
[054-399a4] རྩོམ་ཞིང་བརྩོན་འགྲུས་བརྩམས་ཏེ་གནས་པའི་བྱང་ཆུབ་སེམས་དཔའ་ལ་མྱུར་དུ་མི་སྐྱེ་བའི་ཆོས་ལ་བཟོད་པ་སྐྱེ་བར་འགྱུར་རོ་།འཇམ་དཔལ། སྔོན་བྱུང་བ་འདས་པའི་དུས་ན་བསྐལ་བ་
[054-399a5] དཔག་ཏུ་མེད། གྲངས་མེད་པ་ནས་བརྗོད་དུ་མེད་པའི་བར་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་བསྐལ་པ་རྟག་གི་འོད་ཅེས་བྱ་བ་བྱུང་སྟེ། བསྐལ་པ་རྟག་གི་འོད་དེ་ལ་དེ་
[054-399a6] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་
[054-399a7] སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དྲི་མ་མེད་པའི་ཟླ་འོད་གཟི་བརྗིད་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་


[054-399b0] [399B] 
[054-399b1] མེད་པའི་ཟླ་འོད་གཟི་བརྗིད་རྒྱལ་པོ་དེའི་བསྟན་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་ཞེས་
[054-399b2] བྱ་བ་བྱུང་སྟེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་བརྩོན་འགྲུས་རྩོམ་པ་བདག་དང་འདྲ་བ་མ་མཐོང་སྟེ། དེའི་ཚེ་ན་བཅོམ་ལྡན་འདས་དེའི་སངས་
[054-399b3] རྒྱས་ཀྱི་ཞིང་ན་བྱང་ཆུབ་སེམས་དཔའ་ཚངས་པར་སྤྱོད་པ་ཇི་སྙེད་པ་དེ་དག་གི་ནང་ན་བྱང་ཆུབ་སེམས་དཔའ་བརྩོན་འགྲུས་བརྩམས་པ་དེ་མཆོག་ཏུ་བརྗོད་དོ། །དེ་ནས་དེ་བཞིན་གཤེགས་པ་དྲི་མ་
[054-399b4] མེད་པའི་ཟླ་འོད་གཟི་བརྗིད་རྒྱལ་པོ་འཁོར་བརྒྱ་སྟོང་དུ་མས་བསྐོར་ཞིང་མདུན་གྱིས་བལྟས་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་སྟན་ལས་ལངས་
[054-399b5] ཏེ་གོས་ཕྲག་པ་གཅིག་ཏུ་བགོས་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་
[054-399b6] ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་འགའ་ཞིག་ཞུ་ལགས་སོ། །དེ་སྐད་
[054-399b7] ཅེས་གསོལ་བ་དང། བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོས་བྱང་ཆུབ་སེམས་དཔའ་བརྩོན་འགྲུས་བརྩམས་པ་དེ་ལ་འདི་སྐད་ཅེས་བཀའ་སྩལ་


[054-400a0] [400A] 
[054-400a1] ༄༅། །ཏོ༑ ༑རིགས་ཀྱི་བུ། ཁྱོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཅི་དང་ཅི་འདོད་པ་དྲིས་ཤིག་དང། དྲིས་པ་དེ་དང་དེའི་ལུང་
[054-400a2] བསྟན་པས་སེམས་རངས་པར་བྱའོ། །དེ་ནས་བྱང་ཆུབ་སེམས་དཔའ་བརྩོན་འགྲུས་བརྩམས་པས་བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོ་ལ་
[054-400a3] འདི་སྐད་ཅེས་གསོལ་ཏོ། །བཅོམ་ལྡན་འདས། བརྩོན་འགྲུས་བརྩམས་པ་བརྩོན་འགྲུས་བརྩམས་པ་ཞེས་བགྱི་བ་བཅོམ་ལྡན་འདས། ཇི་ཙམ་གྱིས་ན། བྱང་ཆུབ་སེམས་དཔའ་བརྩོན་འགྲུས་བརྩམས་
[054-400a4] པ་ལགས་དེ་སྐད་ཅེས་གསོལ་བ་དང། དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོས་བྱང་ཆུབ་སེམས་དཔའ་བརྩོན་འགྲུས་བརྩམས་པ་ལ་འདི་སྐད་ཅེས་བཀའ་
[054-400a5] སྩལ་ཏོ༑ ༑ལེགས་སོ། །ལེགས་སོ། །རིགས་ཀྱི་བུ། ཁྱོད་དེ་བཞིན་གཤེགས་པ་ལ་དེ་ལྟ་བུའི་དོན་འདྲི་བ་ནི། རིགས་ཀྱི་བུ། ཁྱོད་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་
[054-400a6] བ་དང། འཇིག་རྟེན་ལ་སྙིང་བརྩེ་བ་དང། ལྷ་དང་མི་རྣམས་ཀྱི་དོན་དང། ཕན་པ་དང། བདེ་བའི་ཕྱིར་ཞུགས་པ་སྟེ། རིགས་ཀྱི་བུ་དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་
[054-400a7] ཤིག་དང་ངས་བཤད་དོ། །བཅོམ་ལྡན་འདས། ལེགས་སོ། །ཞེས་གསོལ་ནས་བྱང་ཆུབ་སེམས་དཔའ་བརྩོན་འགྲུས་བརྩམས་པས་བཅོམ་ལྡན་འདས་དེའི་ལྟར་ཉན་པ་དང། བཅོམ་


[054-400b0] [400B] 
[054-400b1] །ནམ་བྱང་ཆུབ་སེམས་དཔའ་མཉམ་པ་ཉིད་རབ་ཏུ་རྟོགས་པར་བྱ་བའི་ཕྱིར་བརྩོན་པ་མི་འདོར་བར་གྱུར་ཏེ། སྐད་ཅིག་ཀྱང་མི་འདུག་ཅིང་
[054-400b2] འདི་ལྟར་ཆོས་ཐམས་ཅད་ལ་རབ་ཏུ་རྟོགས་པར་བྱ་བའི་ཕྱིར་བློ་གྲོས་གཞན་དུ་མི་འགྱུར་ཏེ། ཡིད་གཞན་དུ་མི་འཇུག་ན། དེ་ཙམ་གྱིས་རིགས་ཀྱི་བུ། བྱང་ཆུབ་ཀུན་བསྒྲུབ་པའི་ཕྱིར་བྱང་ཆུབ་
[054-400b3] སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་ཡིན་ནོ་།གཞན་ཡང་རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྔོན་གྱི་དེ་བཞིན་གཤེགས་པ་དགྲ་
[054-400b4] བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བརྩོན་འགྲུས་རྗེས་སུ་དྲན་ཏེ། དེ་ལྟར་སྔོན་གྱི་དེ་བཞིན་གཤེགས་པ་དེ་དག་བྱང་ཆུབ་སེམས་དཔའི་སྤྱད་པ་སྤྱོད་པ་ན་ལུས་དང་
[054-400b5] སེམས་གཉིས་ཡང་དག་པར་རབ་ཏུ་བཟུང་ནས་སྦྱིན་པ་བྱིན་པ་དེ་བཞིན་དུ་བདག་གིས་ཀྱང་སྦྱིན་པ་བྱིན་ནོ། །དེ་ལྟར་སྦྱིན་པ་ན་དེ་བཞིན་དུ་རབ་ཏུ་རྟོགས་ན། སྦྱིན་པའི་ཕ་རོལ་ཏུ་ཕྱིན་པ་ཡོངས་
[054-400b6] སུ་དག་པར་འགྱུར་རོ། །ཇི་ལྟར་ན། ལུས་དང་སེམས་ཡང་དག་པར་བཟུང་བ་ཡིན་ཞེ་ན། འདི་ལྟ་སྟེ། དེ་ནི། སྦྱིན་པ་དང། སྦྱིན་པ་པོ་དང། ལེན་པ་དང། ལེན་པ་པོ་མི་དམིགས་པ་སྟེ། དེ་ནི་
[054-400b7] དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །སངས་རྒྱས་ཀྱི་ཞིང་བརྗོད་དུ་མེད་པ་དེ་དག་གིས་ཡོངས་སུ་སྦྱང་ངོ། །སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན་ཏེ། འདི་ལྟར་སངས་རྒྱས་


[054-401a0] [401A] 
[054-401a1] ༄༅། །ཀྱི་ཞིང་བརྗོད་དུ་མེད་པ་ཡོངས་སུ་དག་པར་བྱའོ་།སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན་ནོ། །འདི་ལྟར་བདག་གིས་བརྗོད་དུ་མེད་པའི་སེམས་ཅན་
[054-401a2] རྣམས་ཡོངས་སུ་སྨིན་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་བདག་གིས་དེ་བཞིན་གཤེགས་པའི་སྟོབས་རྣམས་ཡོངས་སུ་རྫོགས་པར་
[054-401a3] བྱའོ༑ ༑སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན། འདི་ལྟར་བདག་གིས་དེ་བཞིན་གཤེགས་པའི་མི་འཇིགས་པ་རྣམས་ཡོངས་སུ་གཟུང་བར་བྱའོ། །སྙམ་པ་ནི། ལུས་དང་སེམས་
[054-401a4] ཡང་དག་པར་བཟུང་བ་ཡིན། འདི་ལྟར་དེ་བཞིན་གཤེགས་པའི་དབང་པོ་རྣམས་ཡོངས་སུ་བཟུང་ངོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་སངས་རྒྱས་
[054-401a5] ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་བཟུང་བ་ཡིན་ནོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ཐམས་ཅད་མཁྱེན་པ་ཡོངས་སུ་བཟུང་བ་ཡིན་ནོ། །སྙམ་
[054-401a6] པ་ནི༑ ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ཐབས་མཁས་པ་ལ་བསླབ་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་
[054-401a7] སེམས་ཅན་རྣམས་ཀྱི་བསམ་པ་ལ་འཇུག་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་དུས་ཤེས་པ་ལ་བསླབ་བོ། །སྙམ་པ་ནི། ལུས་དང་སེམས་


[054-401b0] [401B] 
[054-401b1] །འདི་ལྟར་ཚོད་ཤེས་པ་དང། དོན་ཤེས་པ་དང། ཆོས་ཤེས་པ་དང། བདག་ཤེས་པ་དང། ཕ་རོལ་ཤེས་པ་དང། གང་ཟག་མཆོག་དང་མཆོག་མ་ཡིན་པ་
[054-401b2] ཤེས་པ་ལ་བསླབ་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །དེ་ལྟར་ཡོངས་སུ་སྤང་བའི་རིགས་པ་ནི། ཡོངས་སུ་སྤང་བར་བྱ། འདི་ལྟར་བསྙེན་པའི་རིགས་པ་ནི་
[054-401b3] བསྙེན་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ལུས་བརྟག་པར་མཁས་པ་ལ་བསླབ་བོ་།སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་
[054-401b4] ཡིན་ཏེ༑ དེ་ལ་ལུས་ཡང་དག་པར་རབ་ཏུ་འཛིན་པ་དང། སེམས་ཡང་དག་པར་རབ་ཏུ་འཛིན་པ་འདི་ནི། བརྩོན་འགྲུས་ཞེས་བྱའོ། །གང་མི་གཡོ་བ་དང། མི་ལྷོད་པར་འཇུག་པ་དང། རྒྱུན་མི་ཆད་པ་དང་
[054-401b5] རྒྱུན་ཆགས་པ་དང། རྗེས་སུ་འཛིན་པ་དེ་ནི། བརྩོན་པ་ཞེས་བྱའོ། །གང་བརྩོན་འགྲུས་འདི་དང། གང་བརྩོམ་པ་འདི་ལ་མངོན་པར་བརྩོན་པ་དེ་ནི། བརྩོན་འགྲུས་བརྩམས་པ་ཞེས་བྱའོ། །དེ་ནས་
[054-401b6] བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་འདི་ཐོས་ནས་ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་ལ་གནས་པར་
[054-401b7] གྱུར་ཏོ༑ ༑བརྩོན་འགྲུས་རྩོམ་པ་འདི་ལའང་གནས་པར་གྱུར་ཏོ་།འཇིག་རྟེན་གྱི་ཁམས་དཔག་ཏུ་མེད་པ་ན་སེམས་ཅན་རྣམས་དད་པ་ཇི་ལྟ་བ་བཞིན་ཡོངས་སུ་སྨིན་པར་བྱ་བའི་ཕྱིར་སྤྲུལ་པ་


[054-402a0] [402A] 
[054-402a1] ༄༅། །རྣམ་པ་དུ་མ་མངོན་པར་སྤྲུལ་ཏེ། ཐབས་མཁས་པ་དཔག་ཏུ་མེད་པ་དང་ལྡན་པས་སེམས་ཅན་དཔག་ཏུ་མེད་པ་དག་ཡོངས་སུ་སྨིན་པར་བྱས་སོ། །སངས་རྒྱས་ཀྱི་
[054-402a2] ཞིང་དེ་དང་དེ་དག་ཏུ་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་མཉེས་པར་བྱས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་
[054-402a3] བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པ་ཟླ་འོད་གཟི་བརྗིད་རྒྱལ་པོ་དེ་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་
[054-402a4] དོ༑ ༑སྟོབས་བཅུ་ལྡན་པ་ཁྱོད་ནི་བརྩོན་འགྲུས་ཀྱིས། མཚུངས་འདྲའི་སེམས་ཅན་གང་ཡང་མི་རྙེད་དེ། །ཐུབ་པ་དམ་པ་ཁྱོད་ནི་བརྩོན་འགྲུས་ཀྱིས། །ཆོས་ཉིད་མཆོག་ལ་ཡང་དག་རེག་པར་
[054-402a5] གྱུར༑ ༑སྟོབས་བཅུ་ལྡན་པ་ཁྱོད་ནི་བརྩོན་འགྲུས་ཀྱིས། །སངས་རྒྱས་ཞིང་ནི་དཔག་ཡས་ཡོངས་སུ་དག་སེམས་ཅན་རྣམས་ནི་ཡོངས་སུ་སྨིན་པར་མཛད། །ཤེས་རབ་ཚད་ནི་དཔེ་ཟླ་མ་
[054-402a6] མཆིས་ལགས། །སྟོབས་བཅུ་ལྡན་པ་མི་ཡི་སེངྒེ་ཁྱོད། །བརྩོན་འགྲུས་ཀྱིས་ནི་སེམས་ཅན་འདུ་ཤེས་བཤིག་ཁྱོད་ཀྱིས་སྟོང་པ་ཉིད་ནི་རབ་ཏུ་མཁྱེན། །སེམས་ཅན་འདུ་ཤེས་དེ་ཡང་
[054-402a7] ཁྱོད་ཀྱིས་སྤངས། །ཁྱོད་ཀྱིས་སྟོང་པ་ཉིད་ནི་མི་དམིགས་པར་།བརྩོན་འགྲུས་ཀྱིས་ནི་ཆོས་ཀུན་རབ་ཏུ་མཁྱེན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་པས་ན། །ཞི་བའི་ས་རྣམས་ལ་ཡང་


[054-402b0] [402B] 
[054-402b1] །བདེ་གཤེགས་ཁྱོད་ཀྱི་སྲས་རྣམས་རྗེས་སློབ་པས། །བླ་ན་མེད་པའི་བྱང་ཆུབ་རབ་ཏུ་མཆིས། །སྟོབས་བཅུ་ལྡན་པ་ཁྱོད་ཀྱི་བརྩོན་འགྲུས་ཀྱིས། །ཡང་དག་ཆེ་བའི་བདག་ཉིད་
[054-402b2] རབ་ཏུ་བསྟན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་པ་ལ། །བདེ་བར་གཤེགས་པ་ཁྱོད་ཀྱི་སྲས་རྣམས་སློབ། །སྤྲུལ་པ་རྣམ་པ་སྣ་ཚོགས་བརྒྱ་དག་གིས། །སེམས་ཅན་རྣམས་ནི་ཡོངས་སུ་
[054-402b3] སྨིན་པར་བགྱིད། །འགྲོ་བ་རྣམས་ནི་རབ་ཏུ་དགྲོལ་སླད་དུ། །ཁྱོད་ཀྱི་སྲས་རྣམས་བྱང་ཆུབ་གང་ཞུགས་པ། །དེ་དག་བཅོམ་ལྡན་ཁྱོད་ཀྱི་གོ་འཕང་འདིར། །བདེ་བར་གཤེགས་པའི་སྲས་རྣམས་
[054-402b4] རྗེས་སུ་མཆི། །འགྲོ་བ་རྣམས་ནི་ཡོངས་སྨིན་བགྱི་སླད་དུ། །ཁྱོད་ཀྱི་སྲས་རྣམས་གོ་བགོས་སྤྱོད་པ་ནི། །ཁྱོད་ཀྱི་རྗེས་སུ་ཐམས་ཅད་རབ་སློབ་ཅིང། །སེམས་ཅན་མང་པོ་བྱང་ཆུབ་ལ་ཡང་འགོད།།
[054-402b5] མི་ཡི་དབང་པོ་སེངྒེ་ཁྱོད་ཀྱི་སྲས། །ཁྲག་ཁྲིག་བརྩོན་འགྲུས་དག་ལ་གནས་ནས་སུ། །དེ་དག་འགྲོ་བ་ཡོངས་སུ་དགྲོལ་སླད་དུ་།རྒྱལ་བའི་ཞིང་ནི་ཁྲག་ཁྲིག་རྣམས་སུ་མཆི། །རྒྱལ་བའི་ཞལ་ནི་
[054-402b6] དྲི་མེད་ཟླ་བ་ལྟར། །ཤིན་ཏུ་ཟིལ་གྱིས་མི་གནོན་མཐའ་ཡས་འོད་།ཐུབ་པ་ཁྱོད་སྲས་མཚུངས་པ་མ་མཆིས་པ། །སྤྱད་པས་དག་པར་གྱུར་པའི་སྤྱད་པ་སྤྱོད། །ཁྱོད་ཀྱི་སྲས་པོ་མི་བློ་རྣམ་དག་
[054-402b7] རྣམས༑ ༑སངས་རྒྱས་ཞིང་རྣམས་ཡོངས་སུ་དག་བགྱིད་ཅིང། །མི་མཆོག་དབང་པོས་སེམས་ཅན་ཁྲག་ཁྲིག་རྣམས། །བདག་མ་མཆིས་པར་རབ་ཏུ་འཆལ་བར་བགྱིས། །བརྩོན་འགྲུས་ཀྱིས་ནི་


[054-403a0] [403A] 
[054-403a1] ༄༅། །བརྩོན་འགྲུས་མཚུངས་མ་མཆིས། །ཏིང་འཛིན་མི་གཡོ་བརྟན་པའི་ཏིང་ངེ་འཛིན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་ནས་སུ། །ལྷ་དང་མི་རྣམས་བརྩོན་
[054-403a2] འགྲུས་སྐྱེད་དུ་བཅུག་ལྷ་མི་དྲི་ཟར་བཅས་པའི་འཇིག་རྟེན་དག་།བརྩོན་འགྲུས་ཀྱིས་ནི་ཤིན་ཏུ་ཟིལ་གྱིས་གནོན། །བྱང་ཆུབ་འཚལ་བས་བརྩོན་འགྲུས་རབ་ཏུ་བརྟན། །སྲིད་པ་དག་
[054-403a3] ལས་སྐྱེ་བོ་སྒྲོལ་བར་འཚལ། །གང་གིས་འདུས་བྱས་མཚན་མ་རྣམས་བཤིག་ཅིང། །དེ་དག་གིས་ནི་བྱང་ཆུབ་ཐོབ་མ་མཆིས། །བརྩོན་འགྲུས་དག་ཀྱང་ནམ་དུའང་མི་ཉམས་པ། །དེ་
[054-403a4] དག་ལ་ནི་རབ་ཏུ་ཕྱག་འཚལ་ལོ། །གང་རྣམས་བསམ་པ་རྟག་ཏུ་བྱང་ཆུབ་ཕྱིར། །གང་དེ་རྒྱལ་བའི་རིགས་རྣམས་འཛིན་པ་དག་།བདེ་གཤེགས་གོ་འཕང་གཞོལ་ཞིང་བརྟན་པ་རྣམས། །
[054-403a5] དེ་དག་ལ་ཡང་རབ་ཏུ་ཕྱག་འཚལ་ལོ། །སྐྱེ་བོ་དག་གི་དོན་དང་སྨན་སླད་དུ། །གང་དག་རབ་ཏུ་ཞུམ་པར་མི་འགྱུར་ཞིང། །རྟག་ཏུ་བདེ་བར་གཤེགས་པའི་གོ་འཕང་ནི། །རྒ་ཤི་མ་མཆིས་
[054-403a6] པ་ལ་དད་པ་རྣམས། །དེ་དག་ལ་ཡང་རབ་ཏུ་ཕྱག་འཚལ་ལོ། །ནད་དང་རྒ་ཤི་དག་ལས་རབ་ཐར་པ། །དྲི་མ་གསུམ་བཅོམ་ཁྱོད་ཀྱི་སྐྱབས་མཆིས་པས། །དགེ་བ་དེ་ཡིས་བདེ་བར་གཤེགས་
[054-403a7] གྱུར་ཏེ༑ ༑མི་རྒ་མི་འཆི་བྱང་ཆུབ་རེག་པར་ཤོག་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པས་བཅོམ་ལྡན་འདས་དེ་བཞིན་གཤེགས་པ་དྲི་མ་མེད་


[054-403b0] [403B] 
[054-403b1] རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་ནས་དེ་བརྩོན་འགྲུས་རྩོམ་པ་དེ་དང་ལྡན་པར་གྱུར་ཏོ། །དེ་
[054-403b2] བསྐལ་པ་བྱེ་བ་དགུ་བཅུའི་འཁོར་བ་ཕྱིར་བསྙིལ་བར་གྱུར་ཏོ། །འདི་ལྟར་ཡང་འཇམ་དཔལ། དེའི་ཚེ་དེའི་དུས་ན་བྱང་ཆུབ་སེམས་དཔའ་བརྩོན་འགྲུས་བརྩམས་པར་གྱུར་པ་དེ་གཞན་ཞིག་
[054-403b3] ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་བརྩོན་
[054-403b4] འགྲུས་བརྩམས་པར་གྱུར་ཏོ། །འཇམ་དཔལ། དེ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་པར་ཞུགས་པ་སངས་རྒྱས་ཀྱི་ཞིང་དཔག་ཏུ་མེད་པ་
[054-403b5] ཡོངས་སུ་སྦྱང་བར་འདོད་པ་དང། སེམས་ཅན་དཔག་ཏུ་མེད་པ་རྣམས་ཡོངས་སུ་སྨིན་པར་བྱ་བར་འདོད་པས་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་དགེ་བའི་རྩ་བ་དག་ཡོངས་སུ་
[054-403b6] བསྔོ་བར་བྱའོ། །སྒྲིབ་པ་མེད་པའི་རྣམ་པར་ཐར་པ་རྟོགས་པར་བྱ་བའི་ཕྱིར་བརྩོན་འགྲུས་ཀྱང་མི་གཏང་བར་བྱ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་སྒྲིབ་
[054-403b7] པ་མེད་པའི་རྣམ་པར་ཐར་པ་ལ་གནས་པ་ནི། སེམས་ཅན་གྱི་བསམ་པ་རིག་པར་བྱ་བའི་ཕྱིར་སེམས་གནས་ཏེ། དེ་བཞིན་གཤེགས་པའི་སྟོབས་ཡོངས་སུ་གྲུབ་ནས་སེམས་ཅན་ཐམས་ཅད་


[054-404a0] [404A] 
[054-404a1] ༄༅། །ཀྱི་བསམ་པའི་རྗེས་སུ་སོང་བ་ཞེས་བྱ་བའི་ཏིང་ངེ་འཛིན་དེ་ཐོབ་བོ། །དེས་ཏིང་ངེ་འཛིན་དེ་ཐོབ་ནས་སེམས་ཅན་ཕུང་པོ་གསུམ་དུ་འབྱེད་དེ། གསུམ་གང་ཞེ་ན། ཡང་
[054-404a2] དག་པ་ཉིད་དུ་ངེས་པའི་ཕུང་པོ་དང། ལོག་པ་ཉིད་དུ་ངེས་པའི་ཕུང་པོ་དང། མ་ངེས་པའི་ཕུང་པོའོ། །དེ་སེམས་ཅན་གང་དག་ལོག་པ་ཉིད་དུ་ངེས་པའི་ཕུང་པོ་ལ་གནས་པ་དེ་དག་
[054-404a3] ཡོངས་སུ་སྨིན་པར་བྱ་བའི་ཕྱིར་ཐབས་མཁས་པ་ལ་སློབ་ཅིང་སེམས་ཅན་གང་དག་ལོག་པ་ཉིད་དུ་ངེས་པའི་ཕུང་པོ་ལ་གནས་པ་དེ་དག་ཅི་ནས་དྲང་བའི་ཕྱིར་ཐབས་མཁས་པ་ལ་སློབ་
[054-404a4] སྟེ༑ དེ་ཐབས་མཁས་པ་དེ་དང་ལྡན་པས་ལོག་པ་ཉིད་དུ་ངེས་པའི་སེམས་ཅན་རྣམས་རབ་ཏུ་དྲང་བའི་ཕྱིར་བསྐལ་པ་བརྗོད་དུ་མེད་པར་འཁོར་བ་ན་འདུག་གོ་འཇམ་དཔལ། སྔོན་བྱུང་བ་
[054-404a5] འདས་པའི་དུས་ན་བསྐལ་པ་དཔག་ཏུ་མེད། བསམ་གྱིས་མི་ཁྱབ་མཚུངས་པ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་བདུད་རྩིའི་སྙིང་པོ་ཞེས་བྱ་བའི་བསྐལ་པ་བྱུང་སྟེ་
[054-404a6] བདུད་རྩིའི་སྙིང་པོའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
[054-404a7] མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་ཆེན་ཏོག་རྒྱུན་མི་ཆད་པའི་རྒྱལ་པོ་ཞེས་བྱ་བ་འཇིག་རྟེན་


[054-404b0] [404B] 
[054-404b1] འཇམ་དཔལ། དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེའི་སངས་རྒྱས་ཀྱི་ཞིང་དེར་ཡང་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་
[054-404b2] བྱ་བ་སངས་རྒྱས་ཁྲག་ཁྲིག་ཚད་མེད་པ་ལ་བསྙེན་བཀུར་བྱས་པ། དགེ་བའི་རྩ་བ་ཚད་མེད་པ་དང་ལྡན་པ་ཞིག་བྱུང་ངོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེ་བཅོམ་
[054-404b3] ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་
[054-404b4] འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེས་བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེ་ལ་
[054-404b5] འདི་སྐད་ཅེས་གསོལ་ཏོ། །ཇི་ཙམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཡོངས་སུ་སྨིན་པར་བགྱི་བ་དང། སངས་རྒྱས་ཀྱི་ཞིང་ཡོངས་སུ་སྦྱང་བའི་ཐབས་མཁས་པ་
[054-404b6] དང་ལྡན་པ་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་
[054-404b7] བྱིན་ལ་འདི་སྐད་ཅེས་བཀའ་སྩལ་ཏོ། །དབང་པོས་བྱིན། བྱང་ཆུབ་སེམས་དཔའ་སེམས་དཔའ་ཆེན་པོས་བྱང་ཆུབ་སེམས་དཔའི་ཏིང་ངེ་འཛིན་སེམས་ཅན་ཐམས་ཅད་ཀྱི་བསམ་པའི་རྗེས་སུ་


[054-405a0] [405A] 
[054-405a1] ༄༅། །སོང་བ་ཞེས་བྱ་བ་ཐོབ་པ་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང། སེམས་ཅན་ཐམས་ཅད་ཡོངས་
[054-405a2] སུ་སྨིན་པར་བྱ་བའི་ཐབས་མཁས་པ་དང་ལྡན་པར་འགྱུར་རོ། །དེ་བྱང་ཆུབ་སེམས་དཔའི་ཏིང་ངེ་འཛིན་སེམས་ཅན་ཐམས་ཅད་ཀྱི་བསམ་པའི་རྗེས་སུ་སོང་བ་དེ་དང་ལྡན་པས་སྨོན་
[054-405a3] ལམ་གང་དང་གང་བཏབ་པ་དེ་དང་དེས་ངེས་པར་འབྱུང་བར་འགྱུར་ཏེ། དེས་ཡིད་བཞིན་དུ་རབ་ཏུ་རྙེད་ཅིང་སྒྲུབ་བོ། །དེ་འདོད་ན། དེ་བཞིན་གཤེགས་པ་གཅིག་གི་སྨོན་ལམ་ཡོངས་སུ་
[054-405a4] རྫོགས་པར་བྱེད། དེ་འདོད་ན། དེ་བཞིན་གཤེགས་པ་གཉིས་ཀྱི་སྨོན་ལམ་ཡོངས་སུ་རྫོགས་པར་བྱེད། དེ་འདོད་ན། དེ་བཞིན་གཤེགས་པ་གསུམ་གྱི་སྨོན་ལམ་ཡོངས་སུ་རྫོགས་
[054-405a5] པར་བྱེད་དེ། དེ་བཞིན་གཤེགས་པ་གྲངས་མེད་པའི་བར་གྱི་སྨོན་ལམ་ཡོངས་སུ་རྫོགས་པར་བྱེད་དོ། །དེ་བཞིན་གཤེགས་པ་བསམ་གྱིས་མི་ཁྱབ་པའི་སྨོན་ལམ་ཀུན་རྫོགས་པར་
[054-405a6] བྱེད་པས་སངས་རྒྱས་ཀྱི་ཞིང་བསམ་གྱིས་མི་ཁྱབ་པ་ཡོངས་སུ་དག་པར་འགྱུར་རོ། །དབང་པོས་བྱིན། ཤར་གྱི་ཕྱོགས་ཆ་ན་གངྒཱའི་ཀླུང་གི་བྱེ་མ་སྙེད་དང་མཉམ་པའི་སངས་རྒྱས་ཀྱི་ཞིང་
[054-405a7] འདས་པ་ན། རིན་ཆེན་ཅན་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགེ་བའི་ཟླ་བ་ཞེས་བྱ་བ་ད་


[054-405b0] [405B] 
[054-405b1] །དབང་པོས་བྱིན། དེ་བཞིན་གཤེགས་པ་དགེ་བའི་ཟླ་བ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་གང་བཏབ་པ་དེ་ཐམས་ཅད་ཡོངས་
[054-405b2] སུ་རྫོགས་པར་གྱུར་ཏེ། དེས་སྨོན་ལམ་འདི་སྐད་ཅེས་བཏབ་བོ། །བདག་གི་སངས་རྒྱས་ཀྱི་ཞིང་གི་མཐའ་རྟོགས་པར་སླ་བ་མ་ཡིན་པར་ཤོག་ཅིག་ཅེས་བྱས་ནས་དེའི་སྨོན་ལམ་དེ་ཡོངས་སུ་རྫོགས་
[054-405b3] ཏེ༑ དེ་ལྟར་དེའི་སངས་རྒྱས་ཀྱི་ཞིང་གི་ཚད་གཟུང་སླ་བ་མ་ཡིན་ནོ། །གཞན་ཡང་བདག་གི་སངས་རྒྱས་ཀྱི་ཞིང་གི་བཀོད་པ་ཚད་གཟུང་སླ་བར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་རིན་པོ་
[054-405b4] ཆེ་འདི་རྙེད་ཡོད་དོ། །ཞེས་རིན་པོ་ཆེའི་མཐའ་བདེ་བར་རྟོགས་སླ་བར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་རྣམས་ཚད་གཟུང་སླ་བར་མ་གྱུར་ཅིག་བདག་གི་སངས་
[054-405b5] རྒྱས་ཀྱི་ཞིང་རིན་པོ་ཆེ་མིག་མང་རིས་སུ་བྲིས་པ་འདི་ཉིད་དོ་།ཞེས་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་འདི་རྙེད་ཀྱི་གཟུགས་དང། སྒྲ་དང། དྲི་དང། རོ་དང་རེག་
[054-405b6] བྱའི་ལོངས་སྤྱོད་དང་ལྡན་ནོ། །ཞེས་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་དེ་ན་དགེ་བར་སྤྱོད་པ་དང་ལྡན་པའི་སེམས་ཅན་རྣམས་ཚད་གཟུང་ནུས་པར་མ་གྱུར་ཅིག་བདག་གི་
[054-405b7] སངས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ལ་མོས་པའི་སྤྱོད་པ་དང་ལྡན་པ་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ཀུན་ཏུ་སྤྱོད་


[054-406a0] [406A] 
[054-406a1] ༄༅། །པ་དང་ལྡན་པ་ཚད་གཟུང་སླ་པར་མ་གྱུར་ཅིག་ཅེས་བྱས་ནས་དེ་སྨོན་ལམ་རྣམས་ཡོངས་སུ་རྫོགས་ཏེ། དེ་ལྟར་དེའི་སངས་རྒྱས་ཀྱི་ཞིང་དེ་ན་སངས་རྒྱས་ཀྱི་ཞིང་
[054-406a2] བཀོད་པ་རྣམས་ཀྱི་ཚད་གཟུང་སླ་བ་མ་ཡིན། རིན་པོ་ཆེའི་མཐའ་རྟོགས་པར་སླ་བ་མ་ཡིན། བྱང་ཆུབ་སེམས་དཔའ་རྣམས་ཀྱི་ཚད་གཟུང་སླ་བ་མ་ཡིན། རིན་པོ་ཆེ་མིག་མང་རིས་སུ་བྲིས་
[054-406a3] པ་རྣམས་ཀྱི་ཚད་གཟུང་སླ་བ་མ་ཡིན། གཟུགས་དང། སྒྲ་དང། དྲི་དང། རོ་དང། རེག་བྱའི་ལོངས་སྤྱོད་དང་ལྡན་པའི་ཚད་གཟུང་སླ་བ་མ་ཡིན། སེམས་ཅན་རྣམས་ཀྱི་དགེ་བར་
[054-406a4] སྤྱོད་པ་དང་ལྡན་པའི་ཚད་གཟུང་སླ་བ་མ་ཡིན་ནོ། །དེ་ལྟར་དེའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ལ་མོས་པ་དང་ལྡན་པའི་ཚད་གཟུང་སླ་བ་མ་ཡིན་ནོ། །དེ་ལྟར་དེ་
[054-406a5] བཞིན་གཤེགས་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་འདི་དག་དང། གཞན་ཡང་ཚད་མེད་པ་དག་བཏབ་པར་གྱུར་ཏེ། དེ་དག་ཐམས་ཅད་བྱང་ཆུབ་སེམས་དཔའི་
[054-406a6] ཏིང་ངེ་འཛིན་བསམ་པའི་རྗེས་སུ་སོང་བ་ལ་བརྟེན་ནས་ཡོངས་སུ་རྫོགས་སོ། །དབང་པོས་བྱིན། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་
[054-406a7] ཀྱི་བསམ་པའི་རྗེས་སུ་སོང་བའི་ཏིང་ངེ་འཛིན་རབ་ཏུ་རྙེད་པར་བྱ་བའི་ཕྱིར་བརྩོན་པར་བྱའོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེས་དེ་བཞིན་གཤེགས་


[054-406b0] [406B] 
[054-406b1] དག་བསྒྲགས་མ་ཐག་ཏུ་སྨོན་ལམ་དེ་དག་ཐམས་ཅད་བཏབ་བོ། །དེ་ནས་བཅོམ་ལྡན་འདས་དེས་དེའི་སངས་རྒྱས་ཀྱི་ཞིང་ཡོན་ཏན་
[054-406b2] བསམ་གྱིས་མི་ཁྱབ་པ་དང་ལྡན་པར་འགྱུར་རོ། །ཞེས་ལུང་བསྟན་ཏོ། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་
[054-406b3] བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྲམ་
[054-406b4] ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་བྱ་བར་གྱུར་ཏེ། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་ཡོན་ཏན་དེ་སྙེད་དང་ལྡན་ནོ། །དེ་ལྟ་བས་ན་
[054-406b5] འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་སྨོན་པའི་སྨོན་ལམ་དེ་དག་ལ་བསླབ་པར་བྱའོ། །ཇི་ལྟར་སྨོན་པའི་སྨོན་ལམ་ལ་བསླབ་ན། བྱང་ཆུབ་སེམས་དཔའ་སེམས་
[054-406b6] དཔའ་ཆེན་པོ་ཐབས་མཁས་པ་དང་ལྡན་པས་སེམས་ཅན་ཁྲག་ཁྲིག་དཔག་ཏུ་མེད་པ་ཡོངས་སུ་སྨིན་པར་བྱེད་དོ། །དེའི་ཚེའི་ཚད་དཔག་ཏུ་མེད་པ་འཛིན་ཏེ། སེམས་ཅན་ཁྲག་ཁྲིག་དཔག་ཏུ་
[054-406b7] མེད་པའང་ཚེའི་ཚད་དཔག་ཏུ་མེད་པ་འཛིན་དུ་འཇུག་གོ་འཇམ་དཔལ་སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད་བསམ་གྱིས་མི་ཁྱབ། མཚུངས་པ་མེད། གཞལ་


[054-407a0] [407A] 
[054-407a1] ༄༅། །དུ་མེད༑ ཚད་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དགེ་བ་འབྱུང་བ་ཞེས་བྱ་བའི་བསྐལ་པ་བྱུང་སྟེ། དགེ་བ་འབྱུང་བའི་བསྐལ་པ་དེ་ལ་དེ་བཞིན་
[054-407a2] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་
[054-407a3] མེད་པ༑ ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སྤོས་མཆོག་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ། དེ་བཞིན་གཤེགས་པ་དགྲ་བཅོམ་པ་
[054-407a4] ཡང་དག་པར་རྫོགས་པའི་སངས་རྒྱས་སྤོས་མཆོག་རྒྱལ་པོ་དེའི་སངས་རྒྱས་ཀྱི་ཞིང་དེར་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བ་ཞིག་བྱུང་ངོ། །བྲམ་ཟེའི་
[054-407a5] རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེ་དེ་བཞིན་གཤེགས་པ་སྤོས་མཆོག་རྒྱལ་པོ་དེ་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་དེ་བཞིན་གཤེགས་པ་སྤོས་
[054-407a6] མཆོག་རྒྱལ་པོའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེས་དེ་བཞིན་
[054-407a7] གཤེགས་པ་སྤོས་མཆོག་རྒྱལ་པོ་དེ་ལ་འདི་སྐད་ཅེས་གསོལ་ཏོ། །ཐབས་མཁས་པ་དང་ལྡན་པ་ཐབས་མཁས་པ་དང་ལྡན་པ་ཞེས་བགྱི་བ་བཅོམ་ལྡན་འདས། ཇི་ཙམ་གྱིས་ན། བྱང་


[054-407b0] [407B] 
[054-407b1] པ་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་སྤོས་མཆོག་རྒྱལ་པོས་བྲམ་ཟེའི་
[054-407b2] རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེ་ལ་འདི་སྐད་ཅེས་བཀའ་སྩལ་ཏོ། །ཙནྡན་གྱི་སྙིང་པོ། །ནམ་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ཀྱི་
[054-407b3] བསམ་པ་ལ་ཞུགས་ཏེ། བསམ་པ་ལ་ཞུགས་ནས་སོ་སོ་ཅི་རིགས་པར་ཆོས་སྟོན་པ་དེ་ཙམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དང་ལྡན་པ་ཡིན་ནོ། །དེ་ཐབས་
[054-407b4] མཁས་པ་དེ་དང་ལྡན་པས་མོས་པ་ཇི་ལྟ་བ་བཞིན་དུ་སེམས་ཅན་རྣམས་ལ་མཐུན་པར་ཆོས་སྟོན་པར་བྱེད་དོ། །དེ་ཐབས་ལ་མཁས་པ་དེ་ལྟ་བུ་དང་ལྡན་པས་ན། སངས་རྒྱས་ཀྱི་ཞིང་ཡོངས་
[054-407b5] སུ་སྦྱོང་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་བསྐལ་པ་བརྗོད་དུ་མེད་པར་ཡང་བརྩོན་པ་མི་འདོར་རོ། །དེ་ཐབས་མཁས་པས་ཡོངས་སུ་ཟིན་པའི་ཤེས་རབ་ཀྱི་ཕ་རོལ་ཏུ་ཕྱིན་
[054-407b6] པ་སྤྱོད་པ་ན་ནམ་ཡང་ཐབས་མཁས་པ་དང་བྲལ་བའི་སེམས་མི་སྐྱེད་དོ། །མྱུར་དུ་སངས་རྒྱས་ཀྱི་ཞིང་བརྗོད་དུ་མེད་པའང་ཡོངས་སུ་སྦྱོང་ངོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་
[054-407b7] ཙནྡན་གྱི་སྙིང་པོ་དེ་བཅོམ་ལྡན་འདས་དེ་བཞིན་གཤེགས་པ་སྤོས་མཆོག་རྒྱལ་པོ་དེས་ཐབས་ལ་མཁས་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་མ་ཐག་ཏུ་ཇི་ལྟར་བསྟན་པ་བཞིན་


[054-408a0] [408A] 
[054-408a1] ༄༅། །རབ་ཏུ་བསྒྲུབས་སོ། །ཇི་ལྟར་བསྟན་པ་བཞིན་རབ་ཏུ་བསྒྲུབས་པས་ན། སེམས་ཅན་རྣམས་ཀྱི་བསམ་པ་ལ་འཇུག་པ་ཤེས་པ་རབ་ཏུ་ཐོབ་པར་གྱུར་ཏོ། །དེ་ཐབས་ལ་
[054-408a2] མཁས་པ་དེ་དང་ལྡན་པས་སངས་རྒྱས་ཀྱི་ཞིང་ཡོངས་སུ་སྦྱང་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་བསྐལ་པ་བརྗོད་དུ་མེད་པར་ཡང་བརྩོན་པ་མ་བོར་རོ། །དེས་ཐབས་ལ་
[054-408a3] མཁས་པས་ཡོངས་སུ་ཟིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་བསྐལ་པ་བརྗོད་དུ་མེད་པར་ནམ་ཡང་ཐབས་ལ་མཁས་པ་དང་བྲལ་བའི་སེམས་མ་སྐྱེས་སོ། །སེམས་བསྐྱེད་པ་
[054-408a4] དེས་ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་ཀྱི་ཞིང་ཁྲག་ཁྲིག་བརྗོད་དུ་མེད་པ་རྣམས་ཡོངས་སུ་སྦྱངས་སོ། །སངས་རྒྱས་ཀྱི་ཞིང་རེ་རེར་ཡང་སེམས་ཅན་དཀྲིགས་ཕྲག་ཁྲག་
[054-408a5] ཁྲིག་བརྗོད་དུ་མེད་པ་ཡོངས་སུ་སྨིན་པར་བྱས་སོ། །སངས་རྒྱས་ཀྱི་ཞིང་རེ་རེར་ཡང་སེམས་ཅན་ཁྲག་ཁྲིག་ཚད་མེད་པ་རྣམས་ཟབ་མོའི་ཆོས་ཀྱི་བཟོད་པ་ལ་རབ་ཏུ་བཀོད་དོ། །འཇམ་དཔལ་
[054-408a6] དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་
[054-408a7] ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བར་གྱུར་ཏེ། །འཇམ་དཔལ། དེ་ལྟ་བས་


[054-408b0] [408B] 
[054-408b1] བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཀྱི་མཚན་མ་ལ་ངེས་པར་རྟོག་པའི་བཟོད་པ་ལ་བརྩོན་པར་བྱའོ། །བམ་པོ་དྲུག་པ། འཇམ་དཔལ། སྔོན་བྱུང་བ་འདས་
[054-408b2] པའི་དུས་ན་བསྐལ་པ་ཚད་མེད། གྲངས་མེད། བསམ་གྱིས་མི་ཁྱབ་མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དགྲ་
[054-408b3] བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་
[054-408b4] རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཡེ་ཤེས་འབྱུང་གནས་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་ཡེ་ཤེས་འབྱུང་གནས་དེའི་སངས་རྒྱས་ཀྱི་ཞིང་དུ་བྱང་ཆུབ་
[054-408b5] སེམས་དཔའ་སེམས་དཔའ་ཆེན་པོ་ཤེས་རབ་བླ་མ་ཞེས་བྱ་བ་བྱུང་སྟེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་བླ་མས་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་
[054-408b6] འབྱུང་གནས་དེ་ལ་ཞུས་ནས་སེམས་ཅན་ཡོངས་སུ་སྨིན་པར་བྱ་བའི་ཕྱིར་ཡུལ་རྒྱུ་ཞིང་སོང་ངོ། །དེ་ཡུལ་རྒྱུ་ཞིང་སོང་ནས་སངས་རྒྱས་ཀྱི་ཞིང་བརྗོད་དུ་མེད་པ་ཡོངས་སུ་སྦྱངས་ཏེ་སངས་རྒྱས་ཀྱི་
[054-408b7] ཞིང་རེ་རེར་ཡང་སེམས་ཅན་བྱེ་བ་ཁྲག་ཁྲིག་བརྗོད་དུ་མེད་པ་རྣམས་བླ་ན་མེད་པའི་ཆོས་ལ་ངེས་པར་སེམས་པའི་བརྗོད་པར་ཡོངས་སུ་སྨིན་པར་བྱས་ནས་དེས་སྨོན་ལམ་འདི་སྐད་བཏབ་བོ། །


[054-409a0] [409A] 
[054-409a1] ༄༅། །བདག་སངས་རྒྱས་ཀྱི་ཞིང་གང་དུ་སྐྱེས་པ་དེར་སེམས་ཅན་རྣམས་ཀྱིས་སངས་རྒྱས་བྱུང་བ་ཤེས་པར་ཤོག་ཅིག་བདག་སངས་རྒྱས་ཀྱི་ཞིང་གང་དུ་སྐྱེས་པར་སེམས་
[054-409a2] ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་རིས་དང། མི་ཁོམ་པ་ཐམས་ཅད་ཆད་པར་ཤོག་ཅིག་ཅེས་དེས་སྨོན་ལམ་བཏབ་པ་ཡོངས་སུ་
[054-409a3] རྫོགས་པར་གྱུར་ཏེ། འཇམ་དཔལ། བྱང་ཆུབ་སེམས་དཔའ་ཤེས་རབ་བླ་མ་དེ་བྱང་ཆུབ་སེམས་དཔའི་སྤྱད་པ་སྤྱོད་ཅིང་སངས་རྒྱས་ཀྱི་ཞིང་གང་དུ་སྐྱེས་པ་དེར་སེམས་ཅན་རྣམས་ཀྱིས་སངས་
[054-409a4] རྒྱས་བྱུང་བར་ཤེས་ཤིང་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་རིས་དང། མི་ཁོམ་པ་ཐམས་ཅད་ཡོངས་སུ་ཆད་པར་གྱུར་ཏོ། །
[054-409a5] ཆད་པར་གྱུར་ནས་ཀྱང་སངས་རྒྱས་ཀྱི་ཞིང་དེར་སླར་མ་བྱུང་ངོ། །དེས་ཡང་སྨོན་ལམ་འདི་སྐད་དུ་བཏབ་སྟེ། གང་བདག་གིས་བྱང་ཆུབ་སེམས་དཔའི་སྤྱད་པ་སྤྱོད་པ་ན་སའི་ཕྱོགས་སུ་རྐང་པའི་
[054-409a6] མཐིལ་གྱིས་རེག་པར་གྱུར་པ་དེ་དག་བསྐལ་པ་བརྗེས་ཀྱི་བར་དུ་མཆོད་རྟེན་དུ་གྱུར་པར་ཤོག་ཅིག་སེམས་ཅན་གང་གིས་མཆོད་རྟེན་དེའི་གནས་མཐོང་ཡང་རུང། ཐོས་ཀྱང་རུང། དེར་སོང་
[054-409a7] ཡང་རུང། དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག་མཆོད་རྟེན་གྱི་གནས་དེ་ཇི་སྲིད་དུ་འདུག་པ་དེའི་བར་དུ་སངས་རྒྱས་ཀྱི་ཞིང་


[054-409b0] [409B] 
[054-409b1] མཆོད་རྟེན་གྱི་གནས་ཇི་སྲིད་དུ་འདུག་པ་དེ་སྲིད་དུ་སངས་རྒྱས་ཀྱི་ཞིང་དེ་ན་སེམས་ཅན་རྣམས་དམ་པའི་ཆོས་ཉན་པ་རྒྱུན་མི་ཆད་པར་ཤོག་ཅིག་སེམས་
[054-409b2] ཅན་གང་གིས་བདག་གི་མིང་ཐོས་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག་ཅེས་བྱས་ནས་དེའི་སྨོན་ལམ་དེ་ཡོངས་སུ་རྫོགས་
[054-409b3] པར་གྱུར་ཏེ། དེ་སྤྱོད་པ་ལ་ཞུགས་པས་སངས་རྒྱས་ཀྱི་ཞིང་དེ་འདྲ་བར་ཀུན་འཛིན་ཅིང་ཡོངས་སུ་སྦྱངས་སོ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་སྨོན་ལམ་ཇི་ལྟ་བུ་ཇི་སྙེད་པ་དེ་དག་ཐམས་ཅད་ཀྱང་
[054-409b4] དེས་བཟུང་ངེ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་ཚེའི་ཚད་ཇི་སྲིད་པ་དེ་དག་ཐམས་ཅད་ཀྱང་དེས་ཡོངས་སུ་བཟུང་ངོ་།སངས་རྒྱས་བྱེ་བ་ཕྲག་བཅོ་བརྒྱད་ཀྱི་ཉན་ཐོས་འདུས་པ་ཇི་སྙེད་པ་དེ་སྙེད་ཀྱི་
[054-409b5] ཉན་ཐོས་འདུས་པའང་དེས་ཡོངས་སུ་བཟུང་ངོ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་བྱང་ཆུབ་སེམས་དཔའི་ཚོགས་ཇི་སྙེད་པ་དེ་སྙེད་ཀྱི་བྱང་ཆུབ་སེམས་དཔའི་ཚོགས་ཀྱང་དེས་ཡོངས་སུ་བསྡུས་སོ། །
[054-409b6] སངས་རྒྱས་བྱེ་བ་ཕྲག་བཅོ་བརྒྱད་དེ་དག་གི་སངས་རྒྱས་ཀྱི་ཞིང་གི་ཕུན་སུམ་ཚོགས་པ་ཇི་སྙེད་པ་དེ་དག་ཐམས་ཅད་ཀྱང་དེས་ཡོངས་སུ་བཟུང་ངོ། །དེས་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྗོད་དུ་མེད་
[054-409b7] པ་ཡོངས་སུ་སྦྱངས་ནས་དེ་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་འབྱུང་གནས་དེ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་ཡེ་ཤེས་འབྱུང་གནས་དེའི་ཞབས་ལ་མགོ་


[054-410a0] [410A] 
[054-410a1] ༄༅། །བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྱང་ཆུབ་སེམས་དཔའ་ཤེས་རབ་བླ་མས་དེ་བཞིན་གཤེགས་པ་ཡེ་ཤེས་འབྱུང་གནས་དེ་
[054-410a2] ལ་འདི་སྐད་ཅེས་གསོལ་ཏོ། །གང་བཅོམ་ལྡན་འདས་ཀྱི་སྲས་རྣམས་ཡབ་ལས་སྐྱེས་པ་དེ་དག་སྤུན་ལགས་ཏེ། བཅོམ་ལྡན་འདས། བདག་གི་ནུ་བོ་དེ་དག་ལ་དེ་བཞིན་གཤེགས་པས་ཅི་
[054-410a3] ནས་ཀྱང་བྱང་ཆུབ་སེམས་དཔའ་དག་སྐྱེ་བོ་མང་པོ་ལ་སྨན་པར་འཇུག་པ་དེ་ལྟ་བུའི་ཆོས་བཤད་དུ་གསོལ། དེ་སྐད་ཅེས་གསོལ་བ་དང་དེ་བཞིན་གཤེགས་པ་ཡེ་ཤེས་འབྱུང་གནས་
[054-410a4] དེས་བྱང་ཆུབ་སེམས་དཔའ་ཤེས་རབ་བླ་མ་དེ་ལ་འདི་སྐད་ཅེས་བཀའ་སྩལ་ཏོ། །ཤེས་རབ་བླ་མ། ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུགས་ཏེ་བླ་ན་མེད་པ་ཡང་དག་པར་རྫོགས་པའི་
[054-410a5] བྱང་ཆུབ་མངོན་པར་རྫོགས་པར་སངས་མ་རྒྱས་ཀྱང་སངས་རྒྱས་ཀྱི་བྱ་བ་བྱེད་པ་ལེགས་སོ། །ལེགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་འབྱུང་གནས་ཀྱིས་
[054-410a6] དགེ་སློང་གི་དགེ་འདུན་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་བྱང་ཆུབ་སེམས་དཔའ་ཤེས་རབ་བླ་མས་ཇི་ལྟ་བུར་ལས་བྱས་པ་ལ་ལྟོས། དགེ་སློང། བྱང་ཆུབ་སེམས་
[054-410a7] དཔའ་ཤེས་རབ་བླ་མས་སེམས་ཅན་ཇི་སྙེད་སྨིན་པར་བྱས་པ་ནི་རྩིས་མཁན་ནམ། རྩིས་མཁན་གྱི་སློབ་མས་བསྐལ་པར་ཡང་རུང་བསྐལ་པ་བརྒྱར་ཡང་རུང། བསྐལ་པ་ཁྲག་ཁྲིག་


[054-410b0] [410B] 
[054-410b1] དེ་དག་གིས་རྩི་བར་མི་ནུས་སོ། །འཇམ་དཔལ། དེ་ན་བྱང་ཆུབ་སེམས་དཔའ་ཤེས་རབ་བླ་མ་དེས་སེམས་ཅན་ཚད་མེད་པ་ཉན་ཐོས་ཀྱི་མྱ་ངན་ལས་འདའ་བས་ཡོངས་སུ་མྱ་ངན་
[054-410b2] ལས་འདས་སོ། །དེ་ཉིས་འགྱུར་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དོ། །བྱང་ཆུབ་སེམས་དཔའ་དེ་དག་
[054-410b3] ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཚད་མེད་པའི་སེམས་ཅན་རྣམས་ཡོངས་སུ་མྱ་ངན་ལས་བཟླས་ཏེ་ཡོངས་སུ་མྱ་ངན་ལས་
[054-410b4] འདས་སོ། །དེ་ལྟ་བུར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་བླ་མ་དེས་སེམས་ཅན་རྣམས་ཡོངས་སུ་མྱ་ངན་ལས་བཟླས་སོ་།སེམས་ཅན་ཤིན་ཏུ་མང་པོ་བྱང་ཆུབ་ལ་རབ་ཏུ་
[054-410b5] བཀོད་དོ། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་ཤེས་རབ་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་
[054-410b6] ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་ཤེས་རབ་བླ་མ་ཞེས་བྱ་བར་གྱུར་ཏོ། །འཇམ་དཔལ། དེ་
[054-410b7] ལྟར་དེ་བཞིན་གཤེགས་པ་དོན་ཐམས་ཅད་གྲུབ་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྒྲིབ་པ་མེད་པའི་སངས་རྒྱས་ཀྱི་རྣམ་པར་ཐར་པ་ལ་གནས་པས་ཐབས་མཁས་པ་དང་ལྡན་པར་


[054-411a0] [411A] 
[054-411a1] ༄༅། །གྱུར་ཏོ། །དེ་ལྟ་བས་ན། འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཐབས་མཁས་པ་དང་ལྡན་པར་བྱའོ། །ཐབས་མཁས་པ་ཡོངས་
[054-411a2] སུ་རྫོགས་པར་བྱ་བའི་ཕྱིར་བྱང་ཆུབ་སེམས་དཔའ་ལ་ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་བཤད་པར་བྱའོ། །ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་ལ་
[054-411a3] རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་པ་གཅིག་གིས་ཀྱང་སངས་རྒྱས་ཀྱི་ཞིང་བརྗོད་དུ་མེད་པར་སངས་རྒྱས་བཅོམ་ལྡན་འདས་རྣམས་ལ་བསྙེན་
[054-411a4] བཀུར་བྱས་ནས་དེ་དག་ཀུན་ཏུ་སྤྱད་པ་སྤྱོད་པ་ནི། འཇམ་དཔལ། འདི་ལྟ་སྟེ། དཔེར་ན། མཚོ་ཆུས་གང་ནས་འགགས་པ་མེད་ཅིང་ཆུ་འབབ་པ་ནི། ས་གང་ལོགས་སུ་གཞོལ་བ་དེར་འབབ་
[054-411a5] བོ༑ ༑དེ་བཞིན་དུ་ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ག་ལས་གར་བལྟས་པ་དེ་དང་དེར་སངས་
[054-411a6] རྒྱས་ཀྱི་ཆོས་རྣམས་ཀྱིས་བརླན་པར་བྱེད་དེ། དེ་ལྟར་ན། བྱང་ཆུབ་སེམས་དཔའ་དེ་སངས་རྒྱས་ཀྱི་ཆོས་ཐམས་ཅད་ལ་དམིགས་པ་ཡིན་ནོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་
[054-411a7] ལྡན་འདས་ལ་ཚིགས་སུ་བཅད་པ་དག་གིས་མངོན་པར་བསྟོད་དོ། །བཅོམ་ལྡན་ཆོས་རྣམས་གཉིས་མ་མཆིས། །ཆོས་རྣམས་བྱེ་བྲག་མཆིས་མ་ལགས། །དེ་ནི་ཆོས་ཀྱི་མཚན་ཉིད་དེ། །


[054-411b0] [411B] 
[054-411b1] །ནམ་མཁའ་ཇི་ལྟར་ནམ་མཁའ་ཡིས། །དཔེར་བགྱིར་རུང་བ་མ་ལགས་ཏེ། །ཆོས་ཀྱི་དཔེར་ཡང་དེ་བཞིན་དུ། །རྣམ་པ་ཐམས་ཅད་བགྱིར་མི་རུང། །
[054-411b2] ཆོས་ལ་ཆོས་ཀྱིས་མཐོང་མ་མཆིས། །ཆོས་ཀྱི་ཆོས་རྣམས་མི་རིག་སྟེ། །ཤེས་པ་པོ་དང་ཆོས་རྣམས་ཀྱང། །གཉིས་ཀ་འདི་ནི་ཡོངས་མ་མཆིས། །སངས་རྒྱས་ཆོས་དང་སངས་རྒྱས་སུ། །
[054-411b3] མི་མཁས་གང་དག་རྣམ་པར་རིག་དེ་དག་སངས་རྒྱས་དེ་བཞིན་དུ་།སངས་རྒྱས་ཆོས་རྣམས་མི་རིག་ལགས། །སངས་རྒྱས་ཆོས་དང་སངས་རྒྱས་ཞེས། །དེ་ནི་བྱིས་པའི་སྤྱོད་ཡུལ་ཏེ། །
[054-411b4] སངས་རྒྱས་ཆོས་དང་སངས་རྒྱས་ནི། །སུས་ཀྱང་རྟོགས་པར་རྔོ་མི་ཐོགས། །ཇི་ལྟར་ཚིག་གིས་བརྗོད་པ་ལྟར། །ཆོས་འདི་དག་ལ་གདགས་མ་མཆིས། །ཆེས་དེ་གདགས་པ་མ་ལགས་ཏེ། །
[054-411b5] བདག་དང་འདྲ་བར་རྟོགས་པར་བགྱི། །བདག་ནི་གདགས་སུ་མ་མཆིས་ཏེ་།འོན་ཀྱང་བདག་ཅེས་སྨྲ་བ་བཞིན། །ཆོས་རྣམས་ལ་ནི་བཏགས་པ་ཡང། །བདག་དང་འདྲ་བར་རྟོགས་པར་བགྱི། །
[054-411b6] བདག་ནི་བཏགས་པར་མ་མཆིས་ཏེ། །འོན་ཀྱང་བདག་ཅེས་སྨྲ་བ་བཞིན་།ཆོས་རྣམས་བཏགས་པ་མ་མཆིས་པར། །མཁས་པ་རྣམས་ཀྱིས་རྟག་ཏུ་རྟོགས། །ཇི་ལྟར་ནམ་མཁའི་རི་མོ་ནི། །མ་བྱུང་
[054-411b7] འབྱུང་བར་མི་འགྱུར་ཏེ། །དེ་བཞིན་ཆོས་རྣམས་གདགས་པ་ཡང། །མ་བྱུང་འབྱུང་བར་མི་འགྱུར་ལགས། །རྫས་མ་ལགས་པའི་འདོགས་པ་ཡིས་།མི་གང་འདི་ལ་འདོགས་པ་ནི། །མཛངས་


[054-412a0] [412A] 
[054-412a1] ༄༅། །པ་རྣམས་ཀྱིས་མི་བསྔགས་ཏེ། །དེ་ནི་མཁས་པས་དཔྱ་བ་ལགས། །འདོགས་པ་དེ་བཞིན་ཆོས་རྣམས་ལ། །མི་གང་འདི་ལ་འདོགས་པ་ནི། །མཛངས་པ་རྣམས་ཀྱིས་
[054-412a2] མི་བསྔགས་ཏེ། །མཁས་པས་དེ་ནི་དཔྱ་བ་ལགས། །འགྲོ་བ་མ་མཆིས་འགྲོ་བའི་སྒྲས། །སངས་རྒྱས་རྣམས་ཀྱིས་བསྟན་པ་ནི། །ནམ་མཁའི་རི་མོ་བྲིས་པ་ལྟར། །དེ་བཞིན་ཆོས་རྣམས་རྟོགས་
[054-412a3] པར་བགྱི། །བར་སྣང་བྱ་རྗེས་ཇི་བཞིན་དུ། །འགྲོ་དེ་ངེས་པར་མ་མཆིས་ལགས། །སྦལ་པའི་སྤུ་ཡི་ལ་བ་ལྟར། །དེ་བཞིན་ཞི་བའི་ཆོས་ཉིད་བལྟ། །བཞིན་གྱི་གཟུགས་བརྙན་མེ་ལོང་ལ། །རང་
[054-412a4] བཞིན་སྟོན་པར་མཁས་པས་བཤད། །དཀྱིལ་འཁོར་དེ་ན་བཞིན་གཟུགས་ལྟར། །དེ་བཞིན་ཆོས་རྣམས་ཐམས་ཅད་བལྟ། །ཇི་ལྟར་མི་དག་རི་ཡི་བར་མཆིས་ཏེ། །སྐད་ཕྱུང་ནས་ནི་བྲག་ཕུག་སྒྲ་
[054-412a5] ཡང་གྲག་བྲག་ཅ་དེ་ལ་བྱེད་པ་མ་མཆིས་ལྟར། །དེ་བཞིན་ཆོས་ལ་བྱེད་པ་སུ་མ་མཆིས། །ཆོས་འདི་དག་ནི་རྒྱལ་པས་དེ་ལྟར་བསྟན་།མཆིས་པ་མ་ལགས་འདི་ལ་བྱེད་མ་མཆིས། །རང་བྱུང་འདི་
[054-412a6] དག་རྟོགས་ནས་རབ་བསྟན་ཏེ། །དེ་བཞིན་གཤེགས་པས་ཤིན་ཏུ་ངོ་མཚར་མཛད། །རྒྱལ་བས་བསྟན་པའི་ཆོས་རྣམས་གང་རྟོགས་པ། །མི་ཡི་འདྲེན་པ་དེ་དག་ངོ་མཚར་ཏེ། །མིག་དང་ལྡན་
[054-412a7] པས་བསྟན་ནས་ལོང་བ་གང། །གཟུགས་རྣམས་མཐོང་བ་བཞིན་དུ་ངོ་མཚར་ལགས། །ལོང་བ་གཞན་གྱིས་བསྟན་པའི་གཟུགས་རྣམས་ལ་།མཐོང་བར་གྱུར་ན་དེ་ནི་ངོ་མཚར་ཏེ། །དེ་བཞིན་


[054-412b0] [412B] 
[054-412b1] །གང་དག་དད་པར་གྱུར་པ་ངོ་མཚར་ལགས། །ཆོས་རྣམས་བསྟན་པ་དག་ཀྱང་དེ་བཞིན་དུ་།ཐར་པར་འཚལ་བས་རབ་ཏུ་རྟོགས་པར་བགྱི། །གང་དག་ཆོས་རྣམས་
[054-412b2] རིག་པར་མི་འགྱུར་བ། །དེ་དག་གིས་ནི་དེ་བཞིན་གཤེགས་པ་མཐོང་།དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ཀྱི་སྤྱན་སྔར་ཚིགས་སུ་བཅད་པ་དེ་དག་སྨྲས་ནས་བཅོམ་ལྡན་འདས་ལ་འདི་སྐད་ཅེས་
[054-412b3] གསོལ་ཏོ། །བཅོམ་ལྡན་འདས། བྱིས་པ་སོ་སོའི་སྐྱེ་བོ་གང་ཆོས་ཐམས་ཅད་ངོ་བོ་ཉིད་མ་མཆིས་པར་སྟོན་པ་དང། ཆོས་ཐམས་ཅད་ངོ་བོ་ཉིད་མ་མཆིས་པར་སྨྲ་བ་དེ་དག་ནི། བཅོམ་ལྡན་འདས་ཀྱི་ལྡེམ་པོའི་ངག་
[054-412b4] མ་འཚལ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཆོས་རྣམས་ནི། །ཐོག་མ་ནས་དམིགས་སུ་མ་མཆིས་ན། ངོ་བོ་ཉིད་མ་མཆིས་པར་བསྟན་དུ་ག་ལ་མཆིས། བཅོམ་ལྡན་འདས་
[054-412b5] ཆོས་གང་དམིགས་སུ་མ་མཆིས་པ་དེ་དག་ནི། གང་ཡང་བགྲང་བར་མ་བགྱིས་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཆོས་ཐམས་ཅད་ནི། ནམ་མཁའ་དང་མཚུངས་ཏེ། གཉིས་
[054-412b6] སུ་མ་མཆིས་ཤིང་གཉིས་སུ་དབྱེར་མ་མཆིས་ལགས་སོ། །བཅོམ་ལྡན་འདས། གཟུགས་ཞེས་བགྱི་བ་འདི་ནི། གཉིས་སུ་མ་མཆིས་པ་ལ་བགྲང་བར་བགྱིས་པ་ལགས་སོ། །དེ་ཅིའི་སླད་དུ་
[054-412b7] ཞེ་ན༑ བཅོམ་ལྡན་འདས། གཟུགས་ནི། ནམ་མཁའ་དང་མཚུངས་ཏེ་གཉིས་སུ་མ་མཆིས་ཤིང་གཉིས་སུ་དབྱེར་མ་མཆིས་པ་ལགས་སོ། །བཅོམ་ལྡན་འདས། དཔེར་བགྱི་ན། ནམ་


[054-413a0] [413A] 
[054-413a1] ༄༅། །མཁའ་ལ་གཉིས་སུ་མི་དམིགས་པ་དེ་བཞིན་དུ་གཟུགས་ལ་ཡང་གཉིས་སུ་མི་དམིགས་ལགས་སོ། །བཅོམ་ལྡན་འདས། དེ་བཞིན་དུ་ཚོར་བ་དང། འདུ་ཤེས་དང་
[054-413a2] འདུ་བྱེད་དང། རྣམ་པར་ཤེས་པའང་གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། རྣམ་པར་ཤེས་པ་ནི། ནམ་མཁའ་དང་
[054-413a3] མཚུངས་ཏེ། བཅོམ་ལྡན་འདས། གཟུགས་གང་ལགས་པ་དང། རྣམ་པར་ཤེས་པ་གང་ལགས་པ་དང། གཉིས་སུ་མ་མཆིས་པ་གང་ལགས་པ་དང། འདུས་མ་བྱས་པ་གང་ལགས་
[054-413a4] པ་ནི༑ གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་པ་ལགས་སོ་།བཅོམ་ལྡན་འདས། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་གང་ལགས་པ་དང་
[054-413a5] གཉིས་སུ་མ་མཆིས་པ་དང། གཉིས་སུ་དབྱེར་མ་མཆིས་པ་གང་ལགས་པ་དང། བཅོམ་ལྡན་འདས། འདུས་བྱས་གང་ལགས་པ་དང། འདུས་མ་བྱས་གང་ལགས་པ་དེ་དག་ནི། གཉིས་
[054-413a6] སུ་མ་མཆིས་ཏེ། གཉིས་སུ་དབྱེར་མ་མཆིས་པ་ལགས་སོ། །འདི་ནི༑ འདུས་བྱས་སོ། །འདི་ནི། འདུས་མ་བྱས་སོ། །ཞེས་བགྱི་བ་དེ་ཡང་བཅོམ་ལྡན་འདས། གཉིས་སུ་མ་མཆིས་པ་ལ་
[054-413a7] བགྲང་བར་བགྱི་ལགས་སོ། །བཅོམ་ལྡན་འདས། སྒྲིབ་པ་མ་མཆིས་པའི་རྣམ་པར་ཐར་པ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གཉིས་སུ་མེད་པར་སྤྱོད་པ་


[054-413b0] [413B] 
[054-413b1] བཅོམ་ལྡན་འདས། འདས་པའི་དགེ་བའི་རྩ་བ་གང་ལགས་པ་དང། མ་འོངས་པའི་དགེ་བའི་རྩ་བ་གང་ལགས་པ་དང། ད་ལྟར་བྱུང་བའི་དགེ་བའི་རྩ་བ་གང་ལགས་པ་དེ་ནི་
[054-413b2] གཉིས་སུ་མ་མཆིས་པའི་ཚིག་བླ་དྭགས་ལགས་སོ། །འདོད་པའི་ཁམས་དང་ལྡན་པ་གང་ལགས་པ་རྣམས་དང། གཟུགས་ཀྱི་ཁམས་དང་ལྡན་པ་གང་ལགས་པ་རྣམས་དང། གཟུགས་མ་
[054-413b3] མཆིས་པའི་ཁམས་དང་ལྡན་པ་གང་ལགས་པ་རྣམས་དང། མྱ་ངན་ལས་འདས་པའི་དབྱིངས་དང་ལྡན་པ་གང་ལགས་པའི་དགེ་བའི་རྩ་བ་དེ་དག་ཀྱང་གཉིས་སུ་མ་མཆིས་པའི་ཚིག་བླ་
[054-413b4] དྭགས་ལགས་སོ། །ཟག་པ་དང་བཅས་པའི་དགེ་བའི་རྩ་བ་གང་ལགས་པ་རྣམས་དང། ཟག་པ་མེད་པའི་དགེ་བའི་རྩ་བ་གང་ལགས་པ་དེ་དག་ཀྱང་གཉིས་སུ་མ་མཆིས་པའི་ཚིག་བླ་དྭགས་
[054-413b5] ལགས་སོ། །ཉན་ཐོས་ཀྱི་དགེ་བའི་རྩ་བ་གང་ལགས་པ་རྣམས་དང་རང་སངས་རྒྱས་ཀྱི་དགེ་བའི་རྩ་བ་གང་ལགས་པ་རྣམས་དང་སངས་རྒྱས་ཀྱི་དགེ་བའི་རྩ་བ་གང་ལགས་པ་དེ་དག་ནི་
[054-413b6] གཉིས་སུ་མ་མཆིས་ཤིང་གཉིས་སུ་དབྱེར་མ་མཆིས་ལགས་སོ། །དགེ་བའི་རྩ་བ་གང་ལགས་པ་དང། མི་དགེ་བའི་རྩ་བ་གང་ལགས་པ་དེ་ཡང་གཉིས་སུ་མ་མཆིས་ཏེ། གཉིས་སུ་དབྱེར་
[054-413b7] མ་མཆིས་ལགས་སོ། །འཁོར་བ་གང་ལགས་པ་དང། མྱ་ངན་ལས་འདས་པ་གང་ལགས་པ་དེ་དག་ཀྱང་གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་ལགས་སོ། །བཅོམ་ལྡན་


[054-414a0] [414A] 
[054-414a1] ༄༅། །འདས༑ དེ་ལྟར་གཉིས་སུ་མ་མཆིས་པའི་ཆོས་ཀྱི་ཚུལ་འདི་ལ་ནེམ་ནུར་མ་མཆིས་ཤིང་ཐེ་ཚོམ་མི་འཚལ་པ་དེ་ནི། གཉིས་སུ་མ་མཆིས་པ་སྤྱོད་པའི་བྱང་ཆུབ་
[054-414a2] སེམས་དཔའ་སེམས་དཔའ་ཆེན་པོ་ཞེས་བགྱིའོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །གང་དག་རྒྱལ་བའི་མི་གཉིས་ཚུལ་
[054-414a3] རྟོགས་པ། །དེ་དག་ཐེ་ཚོམ་མ་མཆིས་བདེ་བར་གཤེགས། །དེ་དག་རྒ་ཤི་མ་མཆིས་གནས་མཐོང་སྟེ། །དེ་དག་རྒྱལ་བ་ཉན་ཐོས་བཅས་པ་མཆོད། །མི་གཉིས་བྱེ་བྲག་མ་
[054-414a4] མཆིས་ཆོས་ཉིད་དུ། །བདེ་བར་གཤེགས་པས་ཆོས་ཀུན་བསྟན་པ་མཛད་།གཞན་མ་ལགས་པའི་ཚིག་འདི་ཐོས་ནས་སུ། །མཁས་པ་རྣམས་ཀྱི་ཐེ་ཚོམ་མ་མཆིས་གྱུར། །གང་
[054-414a5] དག་སྐྱོན་བྲལ་ཞི་བར་རབ་ཞུགས་པ། །མཚུངས་པ་མེད་པར་བྱང་ཆུབ་རབ་ཏུ་བསྟན། །དེ་ནི་སྟོན་པའི་ཡུལ་ལ་རབ་ཞུགས་ཏེ། །དེ་དག་སྟོན་པའི་བཀའ་ལ་རབ་ཏུ་གནས། །གང་དག་
[054-414a6] འདི་ནི་གཟུགས་ཞེས་བྱ་ཞེས་བརྗོད། །ཚོར་བ་དང་ནི་འདུ་ཤེས་སེམས་པ་དག་དེ་ནི་འདུས་བྱས་རྣམ་ཤེས་དེ་སྐད་སྟོན། །དེ་དག་སྟོན་པའི་བཀའ་ལ་གནས་མ་ལགས། །གང་དག་དགེ་
[054-414a7] བ་རབ་ཏུ་བཟང་ཞེས་སམ། །དགེ་བ་མ་ཡིན་ཆོས་རྣམས་ངན་ཞེས་མཆི། །དེ་དག་སྟོན་པའི་བཀའ་ལ་མི་གནས་ཏེ། །དེ་དག་གཉིས་ལ་སྤྱོད་པའི་མི་ཞེས་བསྟན། །ཁམས་གསུམ་པ་ཞེས་


[054-414b0] [414B] 
[054-414b1] །དེ་དག་ཐུབ་པའི་བསྟན་པ་བརྩོན་མ་བགྱིས། །དམ་པའི་དོན་དུ་ཁམས་གཅིག་མ་མཆིས་ན། །དེ་ལ་གསུམ་དུ་མཆིས་པར་ག་ལ་འགྱུར། །གང་དག་དེ་བཞིན་འདི་དག་འདུས་
[054-414b2] བྱས་ཏེ༑ ༑གཅིག་ཤོས་འདུས་མ་བྱས་ཞེས་རྣམ་གཉིས་སྨྲ། །དེ་དག་བདེ་གཤེགས་བསྟན་པའི་ཆོས་རྣམས་ལ། །ནན་ཏན་བགྱིད་པ་སྤྲོ་བའི་མི་མ་ལགས། །འདི་ནི་མི་གཉིས་ཆོས་ཞེས་གང་སྨྲ་
[054-414b3] བ༑ ༑དེ་དག་སྟོན་པའི་བཀའ་ལ་མི་གནས་ཏེ། །བདེ་བར་གཤེགས་པས་ཆོས་རྣམས་གང་བསྟན་པ། །དེ་ལ་གཉིས་དང་མི་གཉིས་ཆོས་མ་མཆིས། །གང་དག་བདེ་གཤེགས་བསྟན་ཅེས་སྨྲ་བགྱིད་
[054-414b4] པ༑ ༑སྟོན་དང་དེ་དག་དམིགས་སུ་མ་མཆིས་ཏེ། །གང་གིས་བསྟན་པ་དེ་ཡང་སྟོན་མ་མཆིས། །གང་ལ་བཤད་པ་དེ་ཡང་མཆིས་མ་ལགས་།གང་བསྟན་དེ་ཡང་དམིགས་སུ་མ་མཆིས་
[054-414b5] ལགས༑ ༑གང་ལ་རིག་བགྱི་དེ་ཡང་སྐྱེ་མ་མཆིས། །ཀུན་ཏུ་ཐམས་ཅད་ཅི་ཡང་དམིགས་མ་མཆིས། །རྒྱལ་བའི་སྲས་རྣམས་དེ་ལྟར་རྟོགས་པར་བགྱིད། །ཆོས་གང་བདེ་བར་གཤེགས་པ་སྟོན་
[054-414b6] པ་ཡང། །དེ་ལ་ཆོས་དེ་དམིགས་པར་མ་འགྱུར་ཏེ། །སྟོང་པ་སྟོང་ཉིད་ཅི་ཡང་ཡོང་མི་དམིགས། །མཚན་མེད་མཚན་མ་མེད་ཉིད་ཀྱང་དེ་བཞིན། །གང་དུ་སྨོན་པ་མེད་པར་བཤད་པ་ཡང། །དེ་ལ་སྨོན་
[054-414b7] པ་མེད་པ་མི་དམིགས་ལགས། །དེ་བཞིན་གྲོལ་དང་གྲོལ་བར་བགྱིད་མི་དམིགས། །བདེ་བར་གཤེགས་པས་དེ་འདྲའི་ཆོས་བསྟན་ཏེ། །བདེ་བར་གཤེགས་པས་དེ་འདྲའི་ཆོས་བསྟན་པ། །གང་


[054-415a0] [415A] 
[054-415a1] ༄༅། །དག་དེ་མ་རྟོགས་ནས་གཞན་རྟོགས་པ། །དེ་དག་སྐྱེ་བོ་རྟག་ཏུ་བཅིངས་ནས་སུ། །སྲིན་བུ་བརྒྱ་བགྱིད་དེ་བཞིན་གནོན་པ་བགྱིད། །གང་ཟག་དམ་པ་སྟོན་པ་ཐུགས་རྗེ་
[054-415a2] ཅན༑ ༑འཇིག་རྟེན་མགོན་པོ་སྲོག་ཆགས་ཕན་བཞེད་པས། །སྔོན་ཆད་དཀའ་བ་སྤྱད་པ་བརྒྱ་སྤྱད་དེ། །ཐུགས་རྗེ་རབ་ཏུ་བསྐྱེད་ནས་ཀུན་ཏུ་བྱུང། །གང་གིས་འགྲོ་བ་རྟོག་ལྡན་མགུ་བགྱིད་པ།།
[054-415a3] ལམ་མཆོག་དེ་ནི་དེ་ཡིས་རབ་ཏུ་བསྟན། །དགའ་སེམས་བདེ་གཤེགས་མཐུན་པའི་བརྟུལ་ཞུགས་ཅན། །དེ་དག་བདེ་གཤེགས་བསྟན་པའི་འགྲོ་བར་མཆིས། །འོང་དང་འགྲོ་བར་སྒྲ་
[054-415a4] ཡིས་བཤད་པ་ཡང། །དེ་ལ་འོང་བ་དམིགས་སུ་ཡོད་མ་མཆིས། །བདག་གིས་བསྟན་པ་དེ་ཡང་མི་དམིགས་ལ། །བདེ་བར་གཤེགས་པས་ཆོས་ཉིད་རབ་ཏུ་བསྟན། །ཞི་དང་ཞི་བ་གང་
[054-415a5] ནའང་ཡོད་མ་མཆིས། །རབ་ཏུ་མ་ཞི་དེ་ཡང་མཆིས་མ་ལགས། །ཞི་བའི་སྟོན་པའང་དེ་བཞིན་མ་མཆིས་ལགས། །ཞི་བ་གང་ལགས་དེ་ཡང་ཡོད་མི་དམིགས། །ཀུན་ནས་ཉོན་མོངས་
[054-415a6] གང་ནའང་མ་མཆིས་ཏེ། །ཀུན་ནས་ཉོན་མོངས་གྱུར་པའང་མཆིས་མ་ལགས། །ཤེས་ལྡན་གང་ལགས་དེ་ཡང་མ་མཆིས་ཏེ། །གང་གིས་བསྟན་པ་དེ་ཡང་མཆིས་མ་ལགས། །དེ་
[054-415a7] བཞིན་ཆོས་རྒྱལ་བ་ཡིས་ཤིན་ཏུ་བསྟན། །སྟོན་པ་དང་ནི་བརྗོད་པའང་མ་མཆིས་ཏེ། །མིང་དུ་བསྟན་པའང་དེ་བཞིན་མཆིས་མ་ལགས་།དེ་ལྟར་རྒྱལ་བའི་ཆོས་ཉིད་རྟོགས་པར་བགྱིད།།


[054-415b0] [415B] 
[054-415b1] །འདྲེན་དང་འདྲེན་པ་ཞི་དང་ཞི་བགྱིད་པ། །ནམ་མཁའ་པར་སྣང་བྱ་ཡི་རྗེས་འདྲ་བར། །ཐུབ་པས་ཡང་དག་ཆོས་ཉིད་རབ་ཏུ་བསྟན། །དེ་བཞིན་ཆོས་
[054-415b2] ཉིད་ལ་ཡང་གང་རྟོག་པ། །དེས་ནི་དེ་བཞིན་གཤེགས་པ་ཡང་མཐོང་ཞིང། །དེ་ཡིས་མི་ཡི་གཙོ་བོ་བཀུར་སྟི་བགྱིས། །སངས་རྒྱས་ས་ལ་མཁས་ཤིང་རྣམ་པར་རྟོགས། །དེ་ནས་བཅོམ་ལྡན་
[054-415b3] འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། ཆོས་བཤད་པ་འདི་རྣམས་སུས་ཤེས་པར་འགྱུར། གསོལ་པ། བཅོམ་ལྡན་འདས་མ་
[054-415b4] སྐྱེས་མ་འགགས་པས་ཆོས་བཤད་པ་འདི་རྣམས་འཚལ་བར་འགྱུར་རོ་།བཀའ་སྩལ་པ། འཇམ་དཔལ། གལ་ཏེ་མ་སྐྱེས་མ་འགགས་པས་ཤེས་པར་འགྱུར་ན། ཇི་ལྟར་ཁྱོད་
[054-415b5] ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་བཤད་པར་འགྱུར། གསོལ་པ། བཅོམ་ལྡན་འདས། གལ་ཏེ་བདག་ཀྱང་གཞན་
[054-415b6] བྱང་ཆུབ་ཀྱང་གཞན་ན་ནི། བདག་བྱང་ཆུབ་མངོན་པར་རྫོགས་པར་འཚང་རྒྱ་ལགས་སོ། །བཀའ་སྩལ་པ། འཇམ་དཔལ། དེ་སྐད་དུ་བཤད་ན། བྱིས་པ་སོ་སོའི་སྐྱེ་བོ་རྣམས་སྐྲག་པར་
[054-415b7] འགྱུར་རོ། །གསོལ་པ། གལ་ཏེ་སྐྲག་པའི་ཆོས་འགའ་ཞིག་མཆིས་ན་ནི་དེ་ལ་སྐྲག་པར་ཡང་འགྱུར་ན། བཅོམ་ལྡན་འདས། ཆོས་ཐམས་ཅད་ལ་སྐྲག་པ་མ་མཆིས་ལགས་སོ། །བཀའ་


[054-416a0] [416A] 
[054-416a1] ༄༅། །སྩལ་པ། འཇམ་དཔལ། སྐྲག་ཅེས་བྱ་བ་དེ་ཆོས་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས། སྐྲག་ཅེས་བགྱི་བ་དེ་ནི། ཕྱིན་ཅི་ལོག་གི་ཚིག་བླ་
[054-416a2] དྭགས་ལགས་སོ། །བཀའ་སྩལ་པ། འཇམ་དཔལ། ཕྱིན་ཅི་ལོག་ཅེས་བྱ་བ་དེ་ཆོས་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས་ཕྱིན་ཅི་ལོག་ཅེས་བགྱི་བ་དེ་ནི་
[054-416a3] ཡང་དག་པ་ཉིད་ཀྱི་མཐའི་ཚིག་བླ་དྭགས་ལགས་སོ། །བཀའ་སྩལ་པ། འཇམ་དཔལ། ཡང་དག་པ་ཉིད་ཀྱི་མཐའ་ནི། སྐྲག་པར་མི་འགྱུར་རོ། །གསོལ་པ། བཅོམ་ལྡན་འདས། དེ་དེ་ལྟ་
[054-416a4] ལགས་ཏེ། ཡང་དག་པ་ཉིད་ཀྱི་མཐའ་ནི། སྐྲག་པར་མི་འགྱུར་ཏེ། མི་སྐྲག་པ་ཞེས་བཤད་པ་ལགས་སོ། །བཅོམ་ལྡན་འདས། འདི་ལྟ་སྟེ་དཔེར་བགྱི་ན། ཡང་དག་པའི་མཐའ་ཡང་ཡང་
[054-416a5] དག་པའི་མཐའ་ཞེས་བརྗོད་ལགས་མོད་ཀྱི། དོན་དམ་པར་ན་ཡང་དག་པའི་མཐའ་ཡང་མི་དམིགས་ཏེ། དེ་བཞིན་དུ་བཅོམ་ལྡན་འདས། སྐྲག་པ་ཡང་མི་དམིགས། མི་སྐྲག་པ་ཡང་མི་དམིགས་
[054-416a6] ལགས་སོ། །བཅོམ་ལྡན་འདས། ཆོས་ཐམས་ཅད་བརྗོད་དུ་མ་མཆིས་ཏེ་བརྗོད་དུ་མ་མཆིས་པ་ཡང་མི་དམིགས་ལགས་སོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་ཚིགས་
[054-416a7] སུ་བཅད་པ་འདི་དག་གསོལ་ཏོ། །ཆོས་རྣམས་ཐམས་ཅད་མི་སྐྲག་སྟེ་།མི་སྐྲག་པ་ཡང་མ་མཆིས་ལགས། །ཆོས་རྣམས་བརྗོད་པ་ཙམ་དུ་བསམ། །ཡང་དག་མཚན་ཉིད་དེ་མ་ལགས། །མ་


[054-416b0] [416B] 
[054-416b1] །བུ་ཞེས་གདགས་པར་འགྱུར་མོད་ཀྱི་།དེ་ན་བུ་ནི་རྙེད་མི་འགྱུར། །ཀུན་རྫོབ་ཆོས་རྣམས་དེ་འདྲ་ལགས་།ཇི་ལྟར་བར་སྣང་ནམ་མཁའ་ལ། །བར་སྣང་འགྱུར་བ་མི་
[054-416b2] དམིགས་པ། །དེ་བཞིན་ཀུན་རྫོབ་ཆོས་རྣམས་ཀྱང། །རྣམ་པ་ཀུན་ཏུ་མི་དམིགས་ལགས། །ཀུན་རྫོབ་རྣམས་ཀྱང་ཀུན་རྫོབ་ཏུ། །མ་བྱུང་འབྱུང་བར་མི་འགྱུར་ཏེ། །ཇི་ལྟར་བར་སྣང་ནམ་མཁའ་
[054-416b3] ལ༑ ༑རི་མོ་བྲིས་པ་མ་མཆིས་བཞིན། །ཀུན་རྫོབ་ལ་ཡང་ཀུན་རྫོབ་ཅེས། །མི་གང་རྗེས་སུ་འབྲང་བ་ནི། །དེ་ལ་ཕྱིན་ཅི་ལོག་ཅེས་ཀྱང། །མིག་ལྡན་རྣམ་པར་མཐོང་བ་སྟེ། །ཀུན་རྫོབ་དང་ནི་དམ་
[054-416b4] པའི་དོན། །དེ་དག་གཉི་ག་མི་རྟོགས་ཏེ། །གང་གིས་དེ་དག་མི་རྟོགས་པ། །དེ་ནི་ཆོས་ཉིད་མི་རྟོགས་སོ། །གང་དག་ཆོས་ཉིད་མི་རྟོགས་པ། །དེ་དག་སོ་སོའི་སྐྱེ་བོར་གསུངས། །དེ་དག་འཇིག་རྟེན་
[054-416b5] མགོན་ཀུན་གྱིས། །མུ་སྟེགས་གཞན་ཞེས་རབ་ཏུ་གསུངས། །གང་གིས་ཆོས་ཉིད་རིག་པ་ནི། །དེ་དག་སངས་རྒྱས་བསྟན་ལ་སྐྱེས། །བདུད་སྟོང་བྱེ་བ་རྣམས་ཀྱིས་ཀྱང། །དེ་ལ་བསྐྱོད་པར་རྔོ་མི་
[054-416b6] ཐོགས༑ ༑གང་དག་བླ་མེད་སངས་རྒྱས་ས། །ཞི་བ་དེ་ནི་རྣམ་རྟོགས་པ། །མཁས་པ་དེ་དག་སྐྲག་པ་དང། །མི་སྐྲག་པར་ནི་རྨོངས་མི་འགྱུར། །གང་དག་སངས་རྒྱས་བྱེ་བ་ལས། །ཞི་བའི་ས་ལ་
[054-416b7] སྤྱད་བགྱིས་པ། །མཁས་པ་དེ་དག་སྐྲག་པ་དང། །མི་སྐྲག་པར་ཡང་རྟོགས་མི་བགྱིད། །གཉིས་སུ་མ་མཆིས་ས་ཐོབ་ནས། །མཁས་པ་གང་དག་མི་ཞེན་པ། །དེ་ནི་མི་དབང་སྲས་ལགས་ཏེ། །


[054-417a0] [417A] 
[054-417a1] ༄༅། །ཆོས་ཀྱི་སྤྲུལ་པ་ཐུགས་ཀྱི་སྲས། །རྟོགས་ཤིང་བློ་བགྱིས་མཐོང་བ་དང། །ཆོས་མཆོག་གང་གིས་རྙེད་དེ་དག་གུམ་ནའང་མྱ་ངན་མི་བགྱིད་ལ། །དགའ་བར་
[054-417a2] འགྱུར་བའང་མ་མཆིས་ལགས། །འགུམ་པ་ལ་ཡང་དགའ་མི་བགྱིད། །འཚོ་བའང་ཡོངས་སུ་ཚོལ་མི་བགྱིད། །བཏང་སྙོམས་སྨྲ་བ་དགའ་བ་དག་།དགེ་བའི་ཆོས་ནི་མང་པོ་བགྱིད། །བྱང་
[054-417a3] ཆུབ་ཆེད་དུ་ལམ་སྦྱོང་ཞིང། །སངས་རྒྱས་རིགས་འཛིན་འདི་དག་ནི། །སངས་རྒྱས་སྤྱོད་ཡུལ་གང་ལགས་པ། །ཡབ་ཀྱི་རྗེས་སུ་རབ་ཏུ་སློབ། །བརྩོན་འགྲུས་ལྡན་ཞིང་འཇིགས་མ་མཆིས། །
[054-417a4] སེམས་ཅན་ཀུན་ལ་སྨན་སླད་དུ། །ཐམས་ཅད་མཁྱེན་པ་ཡོངས་ཚོལ་ཏེ་།ཞི་བ་མྱ་ངན་འདའ་བར་ཞུགས། །འཇིག་རྟེན་ཤིན་ཏུ་བསྲེགས་པ་ལ་།དེ་དག་མྱ་ངན་འདའ་སྟོན་ཏེ། །བདག་
[054-417a5] ཉིད་ལ་ནི་མི་ལྟ་ཞིང། །བདེ་དང་སྡུག་བསྔལ་མི་གནས་ལགས། །ཇི་ལྟར་མགོ་ལ་མེ་འབར་བ། །ཞི་བར་བགྱིད་པ་ཚོལ་བ་བཞིན། །སེམས་ཅན་ཀུན་གྱི་དོན་སླད་དུ། །དེ་དག་དེ་བཞིན་ཚོལ་
[054-417a6] རྣམས་ཚོལ། །འགྲོ་ལ་དགའ་བས་ཉིན་མཚན་དུ། །དེ་གང་རང་བྱུང་ཤིན་ཏུ་ཚོལ། །བསྐལ་པ་བྱེ་བ་སྟོང་དུ་ཡང། །ནམ་ཡང་བརྩོན་འགྲུས་མི་འདོར་རོ། །བུ་དང་ཆུང་མ་ནོར་དང་འབྲུ། །མགོ་
[054-417a7] དང་དེ་བཞིན་རྒྱལ་པོའི་སྲིད། །ཞུམ་པ་མ་མཆིས་ཀུན་བཏང་ཞིང་།དེ་དག་གཏོང་པ་རབ་ཏུ་བསྒོམས། །སྲོག་ཆགས་ཀུན་གྱི་དོན་སླད་དུ་།དེ་དག་བྱང་ཆུབ་མཆོག་རེག་འགྱུར། །བློ་


[054-417b0] [417B] 
[054-417b1] །མཐོང་ཞིང་ཐོས་པ་རྙེད་པར་དཀའ། །དེ་ནས་འཁོར་དེར་བྱང་ཆུབ་སེམས་དཔའ་ཐམས་ཅད་ཟིལ་གྱིས་གནོན་པ་ཞེས་བྱ་བ་འདུས་ཏེ་འདུག་པར་གྱུར་པ་དེས་བཅོམ་
[054-417b2] ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟ་སྟེ་དཔེར་བགྱི་ན། བར་སྣང་ལ་མཆི་བའི་བྱ་རྟེན་པ་མ་མཆིས་ཤིང་ནམ་མཁའི་ཁམས་ལ་མི་ཆགས་པར་གང་
[054-417b3] དང་གང་དུ་འཚལ་བ་དེ་དང་དེར་མཆི་བ་དེ་བཞིན་དུ་བཅོམ་ལྡན་འདས། འཇམ་དཔལ་གཞོན་ནུར་གྱུར་པའང་ཆོས་ཀྱི་དབྱིངས་ལ་གནས་ཏེ་མི་ཆགས་པར་ཆོས་འཆད་ལགས་སོ། །
[054-417b4] བཅོམ་ལྡན་འདས། འཇམ་དཔལ་གཞོན་ནུར་གྱུར་པ་འདི་ཆོས་ཀྱི་དབྱིངས་ལ་ཞུགས་ནས་ཇི་སྲིད་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་
[054-417b5] ཐམས་ཅད་ཟིལ་གྱིས་གནོན་པ་ལ་འདི་སྐད་ཅེས་བཀའ་སྩལ་ཏོ། །ཐམས་ཅད་ཟིལ་གྱིས་གནོན་པ། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པ་གང་དག་གང་ཡོངས་སུ་
[054-417b6] མྱ་ངན་ལས་འདས་པའང་འཇམ་དཔལ་གཞོན་ནུར་གྱུར་པ་འདིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བཙུད་དེ། དེ་བཞིན་གཤེགས་པ་དེ་དག་ཐམས་ཅད་ཀྱང་སངས་རྒྱས་
[054-417b7] ཀྱི་ཞིང་ཡོངས་སུ་དག་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཡོངས་སུ་མྱ་ངན་ལས་འདས་སོ། །རིགས་ཀྱི་བུ། སྔོན་བྱུང་བ་འདས་པའི་


[054-418a0] [418A] 
[054-418a1] ༄༅། །དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་མི་ཁྱབ། མཚུངས་པ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་རོལ་ན་དེ་བཞིན་གཤེགས་
[054-418a2] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་ཀྱི་དཔལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་འབྱུང་
[054-418a3] གནས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་བླ་མ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་
[054-418a4] ན་དེ་བཞིན་གཤེགས་པ་ཡེ་ཤེས་མཐོང་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་སྤྱོད་ཡུལ་ཞེས་བྱ་བ་འཇིག་རྟེན་དུ་
[054-418a5] བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་མཛོད་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་
[054-418a6] དཔལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སེངྒེ་སྒྲོག་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་
[054-418a7] བཞིན་གཤེགས་པ་སེངྒེ་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སེངྒེ་བློ་གྲོས་ཞེས་བྱ་བ་འཇིག་རྟེན་དུ་བྱུང་ངོ། །


[054-418b0] [418B] 
[054-418b1] སྟོབས་རབ་ཏུ་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཤུགས་འཆང་
[054-418b2] ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དཔལ་བརྩེགས་སྙིང་པོ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་
[054-418b3] གཤེགས་པ་དཔལ་བརྩེགས་རྣམ་པར་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཆོག་ཏུ་དགའ་བའི་རྒྱལ་པོ་ཞེས་བྱ་བ་འཇིག་
[054-418b4] རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྟོབས་ཀྱི་ཤུགས་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་
[054-418b5] གཤེགས་པ་རབ་ཏུ་ཞི་བར་སྤྱོད་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཞི་བའི་འོད་ཟེར་ཏོག་གི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་
[054-418b6] ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་བློ་གྲོས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་
[054-418b7] འདུལ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་པདྨའི་ཏོག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་


[054-419a0] [419A] 
[054-419a1] ༄༅། །བཞིན་གཤེགས་པ་དྲི་མ་མེད་པའི་ཞལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཟླ་འོད་ཅེས་བྱ་བ་འཇིག་
[054-419a2] རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྟོབས་ཀྱི་ཤུགས་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་
[054-419a3] གཤེགས་པ་དོགས་པ་ཐམས་ཅད་ལེགས་པར་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྣང་བྱེད་ཅེས་བྱ་བ་འཇིག་
[054-419a4] རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་
[054-419a5] བཞིན་གཤེགས་པ་བདུད་རྩི་འཆང་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་བདུད་རྩི་གྲགས་པ་ཞེས་བྱ་བ་འཇིག་རྟེན་དུ་བྱུང་ངོ། །
[054-419a6] དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མ་མེད་པའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཕྱིར་མི་ལྡོག་
[054-419a7] པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མ་མེད་པའི་མིག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་


[054-419b0] [419B] 
[054-419b1] དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མཆོག་དཔལ་ཞེས་བྱ་བ་འཇིག་རྟེན་དུ་བྱུང་ངོ་།དེའི་ཕ་
[054-419b2] རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲིའི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་བློ་གྲོས་སྤོས་ཞེས་བྱ་བ་འཇིག་རྟེན་དུ་
[054-419b3] བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཨུཏྤལ་ལའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་སྣང་
[054-419b4] བའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དག་ཐམས་ཅད་འདུལ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་
[054-419b5] ན་དེ་བཞིན་གཤེགས་པ་མངོན་པར་འཕགས་པའི་རི་རྒྱལ་བརྒྱན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཚངས་པའི་ཏོག་ཅེས་བྱ་བ་
[054-419b6] འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཚངས་པས་སྐྱབས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་བསྐལ་པ་གཅིག་ལ་
[054-419b7] སངས་རྒྱས་དྲུག་ཁྲི་འཇིག་རྟེན་དུ་བྱུང་སྟེ། དེ་དག་གི་ཐོག་མ་ནི། འོད་ཅེས་བྱ། ཐ་མར་ནི། དེ་བཞིན་གཤེགས་པ་གྲགས་པའི་འདོ་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་


[054-420a0] [420A] 
[054-420a1] ༄༅། །ཕ་རོལ་ན་སངས་རྒྱས་བྱེ་བ་ཕྲག་བཞི་འཇིག་རྟེན་དུ་བྱུང་སྟེ། དེ་དག་གི་ཐོག་མར་ནི། དེ་བཞིན་གཤེགས་པ་མར་མེ་མཛད་ཅེས་བྱ་བ་འཇིག་རྟེན་དུ་བྱུང་ངོ། །དེ་དག་
[054-420a2] གི་ཐ་མར་ནི། དེ་བཞིན་གཤེགས་པ་སྤྱན་རིག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་བསྐལ་པ་གཅིག་ལ་སངས་རྒྱས་བྱེ་བ་ཕྲག་དགུ་བྱུང་སྟེ། དེ་དག་གི་ཐོག་
[054-420a3] མར་ནི། དེ་བཞིན་གཤེགས་པ་བདེ་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །ཐ་མར་ནི། དེ་བཞིན་གཤེགས་པ་རྣམ་པར་འབྱེད་པས་རྣམ་པར་ཕྱེ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་
[054-420a4] རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དགའ་མཆོག་ཅེས་བྱ་བ་འཇིག་རྟེན་དུ་བྱུང་ངོ། །དེ་བཞིན་གཤེགས་པ་དགའ་མཆོག་དེའི་སངས་རྒྱས་ཀྱི་ཞིང་ན་གྲགས་སྦྱིན་ཞེས་བྱ་
[054-420a5] བ་དང། དཔའ་མཁས་ཞེས་བྱ་བ་དང། ཚངས་པའི་མིག་ཅེས་བྱ་བ་དང། ཙནྡན་ཅེས་བྱ་བ་དང། རབ་མཛེས་ཞེས་བྱ་བ་དང། སེངྒེ་འཛིན་ཅེས་བྱ་བ་དང། ཀུན་ནས་མཛོད་ཅེས་བྱ་བ་
[054-420a6] དང། སྤོབས་པ་མཐའ་ཡས་ཞེས་བྱ་བ་དང། བློ་གྲོས་མི་ཞན་ཞེས་བྱ་བ་དང། དེས་པ་ཞེས་བྱ་བ་དང། འགྲོགས་ན་བདེ་ཞེས་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཤིང་
[054-420a7] འགྲོགས་ན་བདེ་བ། ཡོན་ཏན་འབུམ་ཕྲག་མང་པོ་དང་ལྡན་པ་བཅུ་གཅིག་ཚངས་པར་སྤྱད་པ་སྤྱོད་དོ། །དེའི་ཚེ་ནའང་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཉི་མས་བྱིན་ཞེས་བྱ་བ་མཁས་


[054-420b0] [420B] 
[054-420b1] དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཉི་མས་བྱིན་གྲོགས་པོ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ལྔ་བརྒྱ་ཙམ་དང་ལྷན་
[054-420b2] ཅིག་ཏུ་རིན་ཆེན་ལྡན་ཞེས་བྱ་བའི་གྲོང་ཁྱེར་ཆེན་པོ་ནས་ཕྱི་རོལ་ཏུ་འཁྱམས་པའི་ཕྱིར་བྱུང་ནས་དོང་སྟེ། དེ་དག་དགའ་བ་སྣ་ཚོགས་ཞེས་བྱ་བའི་ཚལ་ག་ལ་བ་དེར་ཕྱིན་ཏོ། །དེའི་ཚེ་དགའ་བ་སྣ་ཚོགས་ཞེས་བྱ་
[054-420b3] བའི་ཚལ་དེ་ནི། བྱང་ཆུབ་སེམས་དཔའ་བཅུ་གཅིག་འཇིག་རྟེན་རྣམས་ཀྱི་དོན་ལ་སེམས། ཕན་པར་སེམས། བདེ་བར་སེམས་ཤིང་འཁོད་པ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་
[054-420b4] བྱིན་དེ་དགའ་བ་སྣ་ཚོགས་ཞེས་བྱ་བའི་ཚལ་དེ་ན་འཁྱམས་པས་དགའ་བ་སྣ་ཚོགས་ཀྱི་ཚལ་དེ་ན་འཁོད་པའི་སྐྱེས་བུ་དམ་པ་དེ་དག་དེས་ཤིང་འགྲོགས་ན་བདེ་ལ། མི་རྒོད། མི་ཁེངས། མི་གཡེང། མུ་
[054-420b5] ཅོར་མི་སྨྲ། སྨྲ་བ་མི་མངའ་ཞིང་དྲན་པ་ཉེ་བར་བཞག་ལ་ཤེས་རབ་ཅན། ཤེས་རབ་དང་ལྡན་པ། ཤིན་ཏུ་གྲིམས་པར་གནས་པར་མཐོང་ངོ། །མཐོང་ནས་དེས་དགེ་བའི་རྩ་བ་བསྐྱེད་ཅིང་ཡུན་རིང་
[054-420b6] པོར་ཤེས་རབ་ཡོངས་སུ་བསྒོམས་པ་དང། འཕགས་པའི་རིགས་ལ་བསྟེན་པས་སྐྱེས་བུ་དམ་པ་དེ་དག་ལ་སེམས་རབ་ཏུ་དང་བར་གྱུར་ཏོ། །དེ་སེམས་རབ་ཏུ་དང་བས་སྐྱེས་བུ་དམ་པ་བཅུ་གཅིག་པོ་
[054-420b7] དེ་དག་ག་ལ་བ་དེར་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་གཡོག་རྣམས་དང་ལྷན་ཅིག་ཏུ་དོང་ངོ། །སྐྱེས་བུ་དམ་པ་གྲགས་བྱིན་དེས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་


[054-421a0] [421A] 
[054-421a1] ༄༅། །བྱིན་རྒྱང་རིང་པོ་ནས་འོང་བ་མཐོང་ངོ། །མཐོང་ནས་བྲམ་ཟེའི་རིགས་ཤིང་སཱ་ལ་ལྟ་བུའི་བུ་དེའི་འགྲོ་བ་དང། ལྡོག་པ་དང། ལྟ་བ་དང། རྨྱང་བ་དང། བསྐུམ་པའི་སྤྱོད་
[054-421a2] པ་ཀུན་ཀྱང་ཚངས་པར་སྤྱད་པ་ཡུན་རིང་དུ་སྤྱད་པའི་སྤྱོད་ལམ་བཞིན་ཏེ། སྐྱེས་བུ་དམ་པ་འདི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སྣོད་དུ་འགྱུར་རོ། །སྙམ་དུ་སེམས་སོ། །དེ་
[054-421a3] ནས་རིགས་ཀྱི་བུ་གྲགས་བྱིན་གྱིས་སྐྱེས་བུ་དམ་པ་བཅུ་གཅིག་པོ་དེ་དག་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་འདི་ལྟར་ཉི་མས་བྱིན་སྐྱེས་བུ་དམ་པ་སངས་རྒྱས་ཀྱི་སྲས་ཀྱི་ཚུལ་
[054-421a4] དུ་འགྲོ་བ། །བླ་ན་མེད་པ་སངས་རྒྱས་ཀྱི་ཆོས་རྣམས་ཀྱི་སྣོད་དུ་གྱུར་པ་འོང་གི། བྱང་ཆུབ་སེམས་དཔའ་འདི་ལ་སྐྱེས་བུ་དམ་པ་རྣམས་ཀྱིས་སྙིང་རྗེ་བསྐྱེད་ལ་གདམས་པ་དང། རྗེས་སུ་བསྟན་
[054-421a5] པས་ཅི་ནས་རིགས་ཀྱི་བུ་འདི་སྐྱེ་བོ་ཕལ་པོ་ཆེའི་དོན་བྱེད་ཅིང་སྣང་བ་སྟོན་པ་སྣང་བར་བྱ་བའི་ཕྱིར་ལེགས་པར་དགོངས་ཤིག་།དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་
[054-421a6] བྱིན་སྐྱེས་བུ་དམ་པ་བཅུ་གཅིག་པོ་དེ་དག་གི་གན་དུ་སོང་ནས་འདི་དག་ནི། སྟོན་པའོ། །འདི་དག་ནི། འཕགས་པའོ། །ཞེས་སྐྱེས་བུ་དམ་པ་དེ་དག་ལ་སྟོན་པར་འདུ་ཤེས་བསྐྱེད་དེ། དེས་
[054-421a7] སྐྱེས་བུ་དམ་པ་དེ་དག་གི་རྐང་པ་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འགྲེང་ངོ། །དེ་ནས་རིགས་ཀྱི་བུ་གྲགས་བྱིན་གྱིས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་


[054-421b0] [421B] 
[054-421b1] བུའི་བུ་ཉི་མས་བྱིན། ཁྱོད་འདུག་ཅིག་ཅེས་སྨྲས་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་སྐྱེས་བུ་དམ་པ་དེ་
[054-421b2] དག་ལ་ཤིན་ཏུ་རི་མོ་བསྐྱེད་དེ་འདུག་པ་ནི། འདི་ལྟ་སྟེ། དཔེར་ན་རིགས་ཀྱི་མནའ་མ་གྱོས་སྒྱུག་གི་མདུན་ན་འདུག་པ་བཞིན་དུ་དམ་པ་དེ་དག་ལ་རི་མོ་སྐྱེས་པར་གྱུར་ཏོ། །འདི་ལྟ་སྟེ། དཔེར་ན་
[054-421b3] ནད་པ་ནད་ཀྱིས་བཏབ་ནས་ཡུན་རིང་མོ་ལས་སྨན་པ་མཐོང་ན། དབུགས་བྱུང་བ་དེ་བཞིན་དུ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་དེའང་རིགས་ཀྱི་བུ་དེ་དག་མཐོང་མ་ཐག་ཏུ་དབུགས་
[054-421b4] བྱུང་བར་གྱུར་ཏོ། །འདི་ལྟ་སྟེ། དཔེར་ན། གསད་པ་ལ་ཐུག་པའི་མི་གསད་དུ་བཀྲི་བ་ལས་དོན་བྱ་བར་འདོད། ཕན་པར་འདོད། བདེ་བར་འདོད་པའི་མི་ལ་ལ་ཞིག་བྱུང་སྟེ། དེས་དེ་གསད་པ་ལས་
[054-421b5] ཐར་པར་བྱས་ནས་དེ་མི་དེ་ལ་འདི་ནི། བདག་གི་སྐྱབས། བདག་ལ་སྙིང་བརྩེ་བ་ཅན་ཞེས་དེ་བྱས་པ་གཟོ་བ་ཆེར་སྐྱེས་པ་བཞིན་དུ། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་ཡང་
[054-421b6] སྐྱེས་བུ་དམ་པ་དེ་དག་ལ་བདག་གི་སྐྱབས། བདག་ལ་སྙིང་བརྩེ་བ་ཅན་ནོ། །ཞེས་བྱས་པ་གཟོ་བ་སྐྱེས་སོ། །དེ་ནས་རིགས་ཀྱི་བུ་གྲགས་བྱིན་གྱིས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་
[054-421b7] མས་བྱིན་ལ་སྨྲས་པ། ཉི་མས་བྱིན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་འཇིག་རྟེན་དུ་འབྱུང་བ་རྙེད་པར་དཀའོ། །འདི་ལྟ་སྟེ། དཔེར་ན། ཨུ་


[054-422a0] [422A] 
[054-422a1] ༄༅། །དུམ་ཝ་རའི་མེ་ཏོག་བརྒྱ་ལ་བརྒྱ་ལམ་ན་འཇིག་རྟེན་དུ་འབྱུང་བར་འགྱུར་བ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[054-422a2] རྒྱས་རྣམས་ཀྱང་བརྒྱ་ལ་བརྒྱ་ལམ་ན་འཇིག་རྟེན་དུ་འབྱུང་སྟེ་གང་འཇིག་རྟེན་ཐམས་ཅད་དང་མི་མཐུན་པ། འཇིག་རྟེན་ཐམས་ཅད་དང་འགལ་བ། ཟབ་པ། མཐོང་བར་དཀའ་བ། རྟོགས་
[054-422a3] པར་དཀའ་བ། བརྟག་ཏུ་མེད་པ། མུ་སྟེགས་ཅན་གཞན་ཐམས་ཅད་ཀྱི་རྟོག་གེའི་སྤྱོད་ཡུལ་མ་ཡིན་པ། ཉན་ཐོས་རྣམས་ཀྱིས་མ་ཆུད། རང་སངས་རྒྱས་རྣམས་ཀྱིས་མི་ཤེས་པ། བྱང་
[054-422a4] ཆུབ་སེམས་དཔའ་རྣམས་ཀྱི་སྤྱོད་ཡུལ་མ་ཡིན་པའི་ཆོས་སྟོན་ཏོ། །དེ་བཞིན་གཤེགས་པ་དེ་ལ་ཁྱོད་ཀྱིས་གུས་པ་བསྐྱེད་པར་བྱའོ། །བསྟི་སྟང་དང་བཅས། རི་མོ་དང་བཅས་པ་ལ་ནི་
[054-422a5] ཤེས་རབ་ཡང་དག་པར་གནས་ཤིང་བྱམས་པ་བསྐྱེད། ཡེ་ཤེས་རབ་ཏུ་འབྱུང། རིག་པ་བསྐྱེད། མངོན་པར་ཤེས་པ་མངོན་དུ་འགྱུར། བྱང་ཆུབ་ཀྱི་ཕྱོགས་ཀྱི་ཆོས་རྣམས་མདུན་ན་
[054-422a6] གནས་པར་འགྱུར་རོ། །དེ་བཞིན་གཤེགས་པ་འཇིག་རྟེན་ཐམས་ཅད་དང་མི་མཐུན་པའི་ཆོས་ཇི་ལྟར་སྟོན་ཅེ་ན། ཉི་མས་བྱིན། ཆོས་ཐམས་ཅད་ནི། ནམ་མཁའ་ལ་བྲིས་པ་བཞིན་དུ་
[054-422a7] དངོས་པོ་མེད་པ་སྟེ། ཆོས་དེ་དག་ནི། འཇིག་རྟེན་ཐམས་ཅད་དང་མི་མཐུན་པའོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མ་བྱུང་མི་འབྱུང་བ་དེ་བཞིན་དུ། ཉི་མས་


[054-422b0] [422B] 
[054-422b1] གཟུགས་ནི། ནམ་མཁའ་ལྟ་བུ་སྟེ། ངོ་བོ་ཉིད་ཀྱིས་འགགས་པའོ། །ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་ནམ་མཁའ་ལྟ་བུ་སྟེ། ངོ་བོ་ཉིད་ཀྱིས་འགགས་
[054-422b2] པའོ༑ ༑ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མ་སྐྱེས་པ་སྟེ། དེ་བཞིན་དུ་གཟུགས་ཀྱང་མ་སྐྱེས་པའོ། །ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་
[054-422b3] པའང་མ་སྐྱེས་པའོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མ་འགགས་པ་སྟེ། དེ་བཞིན་དུ་ཉི་མས་བྱིན་གཟུགས་ཀྱང་མ་འགགས་པའོ། །ཚོར་བ་དང། འདུ་
[054-422b4] ཤེས་དང། འདུ་བྱེད་དང། རྣམ་པར་ཤེས་པའང་མ་འགགས་པའོ་།ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མི་འོང་མི་འགྲོ་བ་དེ་བཞིན་དུ། ཉི་མས་བྱིན། གཟུགས་
[054-422b5] ཀྱང་མི་འོང་མི་འགྲོ་སྟེ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་མི་འོང་མི་འགྲོ་བའོ། །ཉི་མས་བྱིན་འདི་ལྟ་སྟེ། དཔེར་ན། ནམ་མཁའ་ལ་ནི། བྲིས་པ་མ་སྐྱེས་
[054-422b6] མ་བྱུང་བ་དེ་བཞིན་དུ་གཟུགས་ཀྱང་མ་སྐྱེས་མ་བྱུང་སྟེ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་མ་སྐྱེས་མ་བྱུང་ངོ། །ཉི་མས་བྱིན། འདི་ལྟ་སྟེ། དཔེར་ན། ནམ་
[054-422b7] མཁའ་ལ་བྲིས་པ་ནི། མ་འཕོས་མ་སྐྱེས་པ་དེ་བཞིན་དུ་གཟུགས་ཀྱང་མ་འཕོས་མ་སྐྱེས་ཏེ། ཚོར་བ་དང། འདུ་ཤེས་དང། འདུ་བྱེད་དང་རྣམ་པར་ཤེས་པའང་མ་འཕོས་མ་སྐྱེས་སོ། །


[054-423a0] [423A] 
[054-423a1] ༄༅། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མ་བྱུང་ཀུན་ནས་མ་བྱུང་བ་དེ་བཞིན་དུ་གཟུགས་མ་བྱུང་ཀུན་ནས་མ་བྱུང་སྟེ། ཚོར་བ་དང་
[054-423a2] འདུ་ཤེས་དང། འདུ་བྱེད་དང། རྣམ་པར་ཤེས་པའང་མ་བྱུང་ཀུན་ནས་མ་བྱུང་ངོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། མ་སྐྱེས་ཤིང་མེད་པ་དེ་བཞིན་
[054-423a3] དུ་གཟུགས་ཀྱང་མ་སྐྱེས་ཤིང་མེད་པ་སྟེ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་མ་སྐྱེས་ཤིང་མེད་པའོ། །ཉི་མས་བྱིན། འདི་ལྟ་སྟེ། དཔེར་ན། ནམ་
[054-423a4] མཁའ་ལ་བྲིས་པ་ནི། མ་གྲུབ་མངོན་པར་མ་གྲུབ་པ་དེ་བཞིན་དུ་གཟུགས་ཀྱང་མ་གྲུབ་མངོན་པར་མ་གྲུབ་སྟེ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་མ་
[054-423a5] གྲུབ་མངོན་པར་མ་གྲུབ་བོ། །ཉི་མས་བྱིན། འདི་ལྟ་སྟེ། དཔེར་ན་ནམ་མཁའ་ལ་བྲིས་པ་ནི། བརྗོད་དུ་མེད་ཅིང་བརྗོད་པ་མ་ཡིན་པ་དེ་བཞིན་དུ་གཟུགས་ཀྱང་བརྗོད་དུ་མེད་ཅིང་བརྗོད་པ་མ་ཡིན་
[054-423a6] ཏེ༑ ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་བརྗོད་དུ་མེད་ཅིང་བརྗོད་པ་མ་ཡིན་ནོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། བཏགས་པ་
[054-423a7] མེད་ཅིང་གདགས་པ་མ་ཡིན་པ་དེ་བཞིན་དུ་གཟུགས་ཀྱང་བཏགས་པ་མེད་ཅིང་གདགས་པ་མ་ཡིན་ཏེ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་བཏགས་པ་


[054-423b0] [423B] 
[054-423b1] །ཉི་མས་བྱིན། འདི་ལྟ་སྟེ་དཔེར་ན། ནམ་མཁའ་ལ་བྲིས་པ་ནི། ཐ་སྙད་ཙམ་སྟེ། ནམ་མཁའ་ལ་བྲིས་པ་ཐ་སྙད་ཙམ་ལས་གཞན་མ་ཡིན་པ་དེ་བཞིན་དུ་གཟུགས་ཀྱང་
[054-423b2] ཐ་སྙད་ཙམ་སྟེ། གཟུགས་ཐ་སྙད་ཙམ་ལས་གཞན་མ་ཡིན་ནོ་།ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་ཐ་སྙད་ཙམ་སྟེ། ཐ་སྙད་ཙམ་ལས་རྣམ་པར་ཤེས་པ་གཞན་
[054-423b3] མ་ཡིན་ནོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། འདི་ལྟར་ཀུན་རྫོབ་ཙམ་སྟེ། ཀུན་རྫོབ་ལས་ནམ་མཁའ་ལ་བྲིས་པ་གཞན་མ་ཡིན་པ་དེ་བཞིན་དུ་ཉི་མས་བྱིན། གཟུགས་
[054-423b4] ཀྱང་འདི་ལྟར་ཀུན་རྫོབ་ཙམ་སྟེ། ཀུན་རྫོབ་ལས་གཟུགས་གཞན་མ་ཡིན། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པའང་འདི་ལྟར་ཀུན་རྫོབ་ཙམ་སྟེ། ཀུན་རྫོབ་ལས་རྣམ་
[054-423b5] པར་ཤེས་པའི་བར་དུ་གཞན་མ་ཡིན་ནོ། །ཉི་མས་བྱིན། འདི་ལྟ་སྟེ་དཔེར་ན། ནམ་མཁའ་ལ་བྲིས་པ་ནི། འདི་ལྟར་མིང་ཙམ་སྟེ། མིང་ཙམ་ལས་ནམ་མཁའ་ལ་བྲིས་པ་གཞན་མ་ཡིན་པ་དེ་
[054-423b6] བཞིན་དུ་གཟུགས་ཀྱང་མིང་ཙམ་སྟེ། མིང་ཙམ་ལས་གཞན་མ་ཡིན་ནོ། །དེ་བཞིན་དུ་རྣམ་པར་ཤེས་པའི་བར་དུའང་འདི་ལྟར་མིང་ཙམ་སྟེ། མིང་ཙམ་ལས་རྣམ་པར་ཤེས་པའི་བར་དུ་གཞན་མ་
[054-423b7] ཡིན་ནོ༑ ༑ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། འདི་ལྟར་བརྗོད་པ་ཙམ་སྟེ། བརྗོད་པ་ཙམ་ལས་ནམ་མཁའ་ལ་བྲིས་པ་གཞན་མ་ཡིན་པ་དེ་བཞིན་དུ་གཟུགས་ཀྱང་


[054-424a0] [424A] 
[054-424a1] ༄༅། །འདི་ལྟར་བརྗོད་པ་ཙམ་སྟེ། བརྗོད་པ་ཙམ་ལས་གཟུགས་གཞན་མ་ཡིན་ནོ། །དེ་བཞིན་དུ་རྣམ་པར་ཤེས་པའི་བར་དུའང་འདི་ལྟར་བརྗོད་པ་ཙམ་སྟེ། བརྗོད་པ་ཙམ་
[054-424a2] ལས་རྣམ་པར་ཤེས་པའི་བར་དུ་གཞན་མ་ཡིན་ནོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། འདི་ལྟར་བཏགས་པ་ཙམ་སྟེ། བཏགས་པ་ཙམ་ལས་ནམ་མཁའ་ལ་
[054-424a3] བྲིས་པ་གཞན་མ་ཡིན་པ་དེ་བཞིན་དུ་གཟུགས་ཀྱང་འདི་ལྟར་བཏགས་པ་ཙམ་སྟེ། བཏགས་པ་ཙམ་ལས་གཟུགས་གཞན་མ་ཡིན་ནོ། །ཚོར་བ་དང་འདུ་ཤེས་དང། འདུ་བྱེད་དང། རྣམ་
[054-424a4] པར་ཤེས་པའང་འདི་ལྟར་བཏགས་པ་ཙམ་སྟེ། བཏགས་པ་ཙམ་ལས་ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་གཞན་མ་ཡིན་ནོ། །ཉི་མས་བྱིན། འདི་ལྟ་སྟེ། དཔེར་
[054-424a5] ན༑ ནམ་མཁའ་ལ་བྲིས་པ་འདི་ལྟར་འདུ་ཤེས་ཙམ་སྟེ། འདུ་ཤེས་ཙམ་ལས་ནམ་མཁའ་ལ་བྲིས་པ་གཞན་མ་ཡིན་པ་དེ་བཞིན་དུ་གཟུགས་ནས་རྣམ་པར་ཤེས་པའི་བར་དུའང་འདི་ལྟར་འདུ་
[054-424a6] ཤེས་ཙམ་སྟེ། འདུ་ཤེས་ཙམ་ལས་གཟུགས་ནས་རྣམ་པར་ཤེས་པའི་བར་དུ་གཞན་མ་ཡིན་ནོ། །ཉི་མས་བྱིན། འདི་ལྟ་སྟེ། དཔེར་ན། ནམ་མཁའ་ལ་བྲིས་པ་ནི། བརྡ་ཙམ་སྟེ། བརྡ་
[054-424a7] ཙམ་ལས་ནམ་མཁའ་ལ་བྲིས་པ་གཞན་མ་ཡིན་པ་དེ་བཞིན་དུ་གཟུགས་ནས་རྣམ་པར་ཤེས་པའི་བར་དུའང་འདི་ལྟར་བརྡ་ཙམ་སྟེ། བརྡ་ཙམ་ལས་གཟུགས་ནས་རྣམ་པར་ཤེས་པའི་བར་


[054-424b0] [424B] 
[054-424b1] །ཉི་མས་བྱིན། འདི་ལྟ་སྟེ། དཔེར་ན་ཚིག་གང་གིས་ནམ་མཁའ་ལ་བྲིས་པ་གཞན་མ་ཡིན། དོན་དམ་པར་མི་དམིགས་པ་དེ་བཞིན་དུ་འདི་ལྟ་སྟེ། གཟུགས་དང། ཚོར་
[054-424b2] བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་ཞེས་བྱ་བའི་ཆོས་དེ་དག་ཀྱང་འདས་པའི་དེ་བཞིན་གཤེགས་པ་རྣམས་ཀྱིས་ཀྱང་མ་དམིགས། མ་བྱོན་པ་དང། ད་ལྟར་གྱི་དེ་བཞིན་
[054-424b3] གཤེགས་པ་རྣམས་ཀྱིས་ཀྱང་མ་དམིགས་སོ། །ཉི་མས་བྱིན། ཡེ་ཤེས་དེ་རྟོགས་པར་བྱ་བའི་ཕྱིར་སངས་རྒྱས་བཅོམ་ལྡན་འདས་རྣམས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྡུག་
[054-424b4] ཅིང་ཕོངས་པའི་དངོས་པོ་ཐམས་ཅད་ཡོངས་སུ་བཏང་ཡང་ཞུམ་པར་མི་འགྱུར་ཏེ། གང་ཡེ་ཤེས་འདི་ལ་གནས་པ་དེ་དག་ནི། འཇིག་རྟེན་དུ་གཏོགས་པར་མི་བལྟའོ། །གང་ཡེ་ཤེས་འདི་ལྟ་
[054-424b5] གནས་པ་དེ་དག་ནི། འཇིག་རྟེན་གྱི་གྲངས་སུ་མི་འགྲོའོ། །གང་ཡེ་ཤེས་འདི་ལ་གནས་པ་དེ་དག་ནི། གདགས་པར་བྱ་བ་མ་ཡིན་ནོ། །གང་ཡེ་ཤེས་འདི་ལ་གནས་པ་དེ་དག་ནི། བྱང་ཆུབ་མངོན་
[054-424b6] པར་རྫོགས་པར་སངས་རྒྱས་ཏེ། གང་ཡེ་ཤེས་འདི་ལ་གནས་པ་དེ་དག་ནི། འཁོར་བ་ལས་བསྐྱོད་པ་མ་ཡིན་ནོ། །གང་ཡེ་ཤེས་འདི་ལ་གནས་པ་དེ་དག་ནི། འཁོར་བའི་ཆོས་ཅན་ཡང་མ་ཡིན་
[054-424b7] ནོ༑ ༑མྱ་ངན་ལས་འདས་པའི་ཆོས་ཅན་ཡང་མ་ཡིན་ནོ། །གང་ཡེ་ཤེས་འདི་ལ་གནས་པ་དེ་དག་ནི། ཀུན་ནས་ཉོན་མོངས་པའི་ཆོས་ཅན་མ་ཡིན། རྣམ་པར་བྱང་བའི་ཆོས་ཅན་མ་ཡིན་ནོ། །


[054-425a0] [425A] 
[054-425a1] ༄༅། །གང་ཡེ་ཤེས་འདི་ལ་གནས་པ་དེ་དག་ནི། ཞི་བར་སྤྱོད་པའང་མ་ཡིན། མ་ཞི་བར་སྤྱོད་པའང་མ་ཡིན་ནོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་
[054-425a2] ཉི་མས་བྱིན་གྱིས་སྐྱེས་བུ་དམ་པ་གྲགས་བྱིན་གྱིས་བཤད་པ་ལ་ལེགས་སོ། །ཞེས་ཤིན་ཏུ་བསྟོད་དེ་རྗེས་སུ་ཡི་རང་ངོ། །དེ་ནས་ཡང་སྐྱེས་བུ་དམ་པ་བཅུ་གཅིག་པོ་དེ་དག་གིས་བྲམ་ཟེའི་
[054-425a3] རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་དེ་རབ་ཏུ་དགའ་བར་བྱ་བའི་ཕྱིར་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་དེ་ལ་འདི་སྐད་ཅེས་སྨྲས་སོ། །རིགས་ཀྱི་བུ་
[054-425a4] ཁྱོད་ཀྱིས་ཆོས་ཟབ་མོ་འདི་ཐོས་ཀྱང་སྐྲག་པར་མ་གྱུར། ཤིན་ཏུ་སྐྲག་པར་མ་གྱུར། མ་མྱོས། མྱོས་པར་མ་གྱུར་པ་ལེགས་སོ། །ལེགས་སོ། །རིགས་ཀྱི་བུ། ཁྱོད་ཀྱིས་གང་ལ་བསླབ་
[054-425a5] པར་བྱ་བའི་ས་ནི། འདི་ཡིན་ནོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་ཟབ་མོ་གོས་པ་མེད་པའི་ཆོས་བསྟན་པ་འདི་ཐོས་ནས་ཚིག་ཞིང་མགུ་སྟེ་ཡིད་རངས་ནས་
[054-425a6] རབ་ཏུ་དགའ་སྟེ། དགའ་བ་དང། ཡིད་བདེ་བ་སྐྱེས་ནས་སངས་རྒྱས་ཀྱི་ཆོས་ཟབ་མོ་མཐར་ཕྱིན་པར་གྱུར་ཏོ། །བམ་པོ་བདུན་པ་སྟེ། ཐ་མ། དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་
[054-425a7] ལྟ་བུའི་བུ་ཉི་མས་བྱིན་དང། སྐྱེས་བུ་དམ་པ་བཅུ་གཅིག་པོ་དེ་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགའ་མཆོག་ཅེས་བྱ་བ་དེ་ག་ལ་བ་དེར་


[054-425b0] [425B] 
[054-425b1] ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །དེ་ནས་སྐྱེས་བུ་དམ་པ་གྲགས་བྱིན་དེས་བཅོམ་ལྡན་འདས་དེ་བཞིན་གཤེགས་པ་
[054-425b2] དགའ་མཆོག་དེ་ལ་ཚིགས་སུ་བཅད་པ་འདི་དག་གསོལ་ཏོ། །ཞི་བའི་དབྱིངས་ལ་རབ་ཞུགས་ཚུལ་རྣམས་ལ། །མཁས་པ་འདྲེན་པ་རྣམས་ནི་ལེགས་སོཞེས། །གང་གིས་མི་མཆོག་ཤིན་ཏུ་
[054-425b3] འཐོབ་འགྱུར་བ། །དེ་ནི་མི་རྣམས་དམ་པ་བསྟན་དུ་གསོལ། །འཇིག་རྟེན་མཁས་པས་བསྟན་པ་ཐོས་ནས་སུ། །བྱང་ཆུབ་མཆོག་ལ་མི་རྣམས་རབ་ཏུ་འཇུག་གང་ཐོས་དྲང་སྲོང་ཆེན་པོར་འགྱུར་
[054-425b4] བ་དང། །ཚུལ་དེ་སྲོག་ཆགས་རྣམས་ལ་སྨན་སླད་གསུངས། །བདེ་གཤེགས་བདག་གི་རིགས་ལ་གནས་ནས་སུ། །ཐུབ་པས་སངས་རྒྱས་ཡེ་ཤེས་མངོན་པར་བསྟོད། །རྒྱལ་བས་དེ་ཡིད་རབ་
[054-425b5] ཏུ་དགའ་བར་མཛད། །དེ་དག་ཐོས་ནས་ཤིན་ཏུ་གནས་པར་འགྱུར་།རྒྱལ་བ་བདག་གིས་ཇི་ཙམ་འཚལ་བ་རྣམས། །འདྲེན་པ་བདག་གིས་ཆོས་རྣམས་བཤད་ལགས་ཏེ། །སྟོན་པས་ཇི་ལྟར་
[054-425b6] ཆོས་རྣམས་ཀུན་མཁྱེན་པ། །འདྲེན་པས་ལེགས་པར་མ་ལུས་བསྟན་དུ་གསོལ། །དེ་ལ་དགའ་མཆོག་འཇིག་རྟེན་འདྲེན་པ་ཡིས། །རྒྱལ་སྲས་སྤྱོད་པ་གང་ལ་སྤྱད་པས་ན། །མི་ཡི་གཙོ་བོ་
[054-425b7] འདྲེན་པར་འགྱུར་བ་ཡི། །སངས་རྒྱས་ཆོས་རྣམས་མ་ལུས་ངེས་པར་བསྟན། །ཐམས་ཅད་ཆོས་ཞེས་བྱ་བ་མཚན་ཉིད་གཅིག་མཚན་ཉིད་བྲལ་ཞིང་མཚན་ཉིད་མེད་པ་སྟེ། །ཞི་བ་ང་མེད་


[054-426a0] [426A] 
[054-426a1] ༄༅། །མི་གཡོ་ཡོན་ཏན་མེད། །སྤོབས་པ་མེད་ཅིང་ཞི་བ་འཚོ་བ་མེད། །ཀུན་ནས་ཉོན་མོངས་རྣམ་པར་བྱང་བས་སྟོང། །དངོས་པོ་ཉིད་མེད་ཅུང་ཟད་མེད་པ་སྟེ། །འདི་ནི་བསྟན་པ་
[054-426a2] མ་ཡིན་སྟོན་པ་མེད། །བཤད་པ་མེད་ཅིང་འཆད་པར་བྱེད་པའང་མེད་།ཚོར་བ་མ་ཡིན་ཚོར་བ་པོ་ཡང་མེད། །ཤེས་པ་མ་ཡིན་ཤེས་པར་བྱེད་པའང་མེད། །སུ་ལའང་མ་ཡིན་གང་གིས་ཀྱང་
[054-426a3] མིན་ཏེ། །འདི་དག་མ་བྱས་བྱེད་དུ་བཅུག་པའང་མེད། །སུས་ཀྱང་བླངས་པ་མེད་ཅིང་བཏང་པའང་མེད། །སུས་ཀྱང་བསྒྲགས་པ་མེད་ལ་ཐོས་པའང་མེད། །སུས་ཀྱང་མི་ཤེས་རྣམ་པར་
[054-426a4] ཤེས་པའང་མེད། །འདི་དག་དངོས་པོར་སུས་ཀྱང་མཐོང་བ་མེད། །འདི་ནི་ཞི་བ་མ་ཡིན་རྒོད་པའང་མིན། །ཞི་བར་མི་བྱེད་ཞི་བར་བྱས་པའང་མེད། །བྱེད་པ་མ་ཡིན་བྱེད་པ་མེད་པའང་
[054-426a5] མིན། །སེམས་པ་མེད་ཅིང་ཚོར་བར་བྱེད་པའང་མེད། །འདུས་བྱས་མ་ཡིན་འདུས་མ་བྱས་པའང་མིན། །འཕོ་བ་མ་ཡིན་མི་འཕོ་བ་ཡང་མིན་།འོང་བ་མེད་ཅིང་འགྲོ་བ་ཡོད་པ་མིན། །འདི་ནི་
[054-426a6] ཀུན་ཏུ་མི་འཆི་སྐྱེ་བ་མེད། །སྐྱེ་བ་མེད་ཅིང་བསྐྱེད་པའང་མ་ཡིན་ཏེ། །འདི་ནི་འགགས་པ་མེད་ལ་འགགས་པའང་མིན། །འདི་ནི་བརྟན་པ་མེད་ཅིང་བཤིག་པའང་མེད། །དེ་ལྟར་རྒྱལ་བའི་ཆོས་རྣམས་
[054-426a7] བཤིག་པའང་མེད། །དེ་ལྟར་རྒྱལ་བའི་ཆོས་རྣམས་ཤེས་པར་གྱིས་།འདྲེན་པ་བདེ་བར་གཤེགས་པ་གང་འདས་པ། །དེ་དག་གིས་ཀྱང་ཚུལ་འདི་རབ་ཏུ་བསྟན། །འདྲེན་པ་སངས་རྒྱས་མ་བྱོན་འབྱུང་བ་རྣམས་


[054-426b0] [426B] 
[054-426b1] །རྣམ་པར་འདྲེན་པ་ད་ལྟར་གང་བྱུང་བ། །རྒྱལ་བ་དེ་དག་ཀུན་ཀྱང་ཚུལ་འདི་སྟོན། །ཆོས་ཉིད་འདི་དག་རབ་ཏུ་ཤེས་པ་ཡི། །བྱང་ཆུབ་སེམས་དཔའ་
[054-426b2] འཇིགས་པ་མེད་པར་འགྱུར། །ཞི་བའི་ས་ཡང་རབ་ཏུ་ཤེས་འགྱུར་ཏེ་།མཁས་པས་ཤེས་པར་དཀའ་བ་རབ་ཏུ་བསྟན། །རྒྱལ་བའི་ཐུགས་སྲས་ཇི་ཙམ་ཤེས་པ་དག་འགྲོ་བ་གཙེས་པ་འདི་
[054-426b3] ལ་མྱ་ངན་མེད། །དེ་ལ་སྙིང་རྗེ་བླ་ན་མེད་པ་སྟེ། །འགྲོ་བ་ཀུན་ལ་བྱམས་པར་ཤིན་ཏུ་གནས། །སྟོང་པ་ཉིད་ལ་གནས་པར་གྱུར་པས་ན། །རྒྱལ་བའི་བསྟན་པ་དག་ལ་ཐེ་ཚོམ་མེད། །མཚན་མ་
[054-426b4] མེད་པར་གནས་པར་གྱུར་པས་ན། །དེ་ལ་སྨོན་ལམ་འདེབས་པའང་ཡོད་མེད་དེ། །རླུང་རྣམས་ནམ་མཁའ་དག་ལ་མི་ཐོགས་བཞིན། །དཔའ་བོ་དེ་དག་འགྲོ་བར་མི་ཆགས་སོ། །བསྐལ་པ་མང་
[054-426b5] པོར་བྱེ་བར་ཀུན་འཁོར་ཞིང། །སེམས་ཅན་བྱེ་བ་མང་པོ་སྟོན་པར་བྱེད། །ཀུན་ཏུ་ཀུན་ནས་ཉོན་མོངས་མི་འགྱུར་ཏེ། །དེ་ནི་བྱང་ཆུབ་དམ་པ་འཚང་རྒྱ་ནུས། །གལ་ཏེ་བདུད་ཀྱིས་སངས་རྒྱས་བྱེ་
[054-426b6] བསྟན་ཏེ། །དེ་དག་ཉན་ཐོས་ཀྱིས་ཞེས་སྨྲ་ན་ཡང། །ངས་ནི་ཆོས་ཉིད་ཡང་དག་རབ་རྟོགས་ཏེ། །ཁྱོད་ནི་འདྲེན་པ་མིན་ཞེས་དེ་སྨྲའོ། །དྲི་མ་མེད་པའི་ཡེ་ཤེས་མིག་སྦྱངས་ཏེ། །བདག་ནི་ཐེ་ཚོམ་
[054-426b7] མ་ལུས་རྣམ་པར་བྱང། །སྟོང་པར་བདག་ནི་གཞན་གྱི་དྲིང་མི་འཇོག་།ཁྱོད་ནི་གང་ཟག་མཆོག་མིན་པར་དེངས་ཤིག་དེ་ལྟར་རྒྱལ་བས་ཆོས་ཉིད་བསྟན་པས་ན། །གང་ལ་འདྲེན་པའི་སྲས་


[054-427a0] [427A] 
[054-427a1] ༄༅། །རྣམས་གནས་པ་ལ། །བྱེ་བ་ཁྲག་ཁྲིག་བདུད་ཀྱིས་ཐུབ་དཀའ་སྟེ། །ཇི་ལྟར་རི་བོ་བསྐྱོད་པར་མི་ནུས་བཞིན། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་
[054-427a2] ཉི་མས་བྱིན་བཅོམ་ལྡན་འདས་དེ་བཞིན་གཤེགས་པ་དགའ་མཆོག་དེ་ལས་སྟོང་པ་ཉིད་དང་ལྡན་པའི་ཚིགས་སུ་བཅད་པ་དེ་དག་ཐོས་ནས་འདི་ལྟ་བུའི་དགེ་བའི་རྩ་བའི་ཤུགས་ཐོབ་
[054-427a3] སྟེ༑ དགེ་བའི་རྩ་བ་ཇི་ལྟ་བུ་ཐོབ་པས་ཏ་ལ་བདུན་སྲིད་དུ་ནམ་མཁའ་ལ་འཕགས་ཏེ། དེས་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་པ་དག་ན་བྱང་ཆུབ་སེམས་དཔའ་བྱེ་བ་
[054-427a4] ཁྲག་ཁྲིག་བརྒྱ་ཕྲག་དཔག་ཏུ་མེད་པ་རྣམས་ཐབས་མཁས་པ་རྣམ་པ་ཐ་དད་པས་བྱང་ཆུབ་སེམས་དཔའ་ཡང་དག་པར་སྒྲུབ་པ་མཐོང་བྱང་ཆུབ་སེམས་དཔའ་བྱེ་བ་ཁྲག་ཁྲིག་དཔག་ཏུ་
[054-427a5] མེད་པ་རྣམས་དགའ་ལྡན་གྱི་གནས་ནས་ཤི་འཕོས་ཏེ་ཡུམ་གྱི་ལྷུམས་སུ་ཞུགས་པའང་མཐོང། བྱང་ཆུབ་སེམས་དཔའ་བྱེ་བ་དཔག་ཏུ་མེད་པ་རྣམས་ལྷ་འབུམ་གྱིས་མཆོད་ཅིང་ཡུམ་གྱི་རུམ་
[054-427a6] དུ་འགྲོ་བའང་མཐོང། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པ་རྣམས་བཙས་ནས་གོམ་པ་བདུན་འདོར་བའང་མཐོང། བྱང་ཆུབ་སེམས་དཔའ་བྱེ་བ་ཁྲག་
[054-427a7] ཁྲིག་དཔག་ཏུ་མེད་པ་རྣམས་མངོན་པར་འབྱུང་བའང་མཐོང། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པ་རྣམས་བྱང་ཆུབ་མངོན་པར་རྫོགས་པར་བྱང་ཆུབ་


[054-427b0] [427B] 
[054-427b1] སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་ལ་བརྒྱ་བྱིན་དང་ཚངས་པ་དག་གིས་ཆོས་ཀྱི་འཁོར་ལོ་བསྐོར་བར་གསོལ་པའང་མཐོང། སངས་རྒྱས་བཅོམ་ལྡན་འདས་
[054-427b2] དཔག་ཏུ་མེད་པ་རྣམས་ཆོས་ཀྱི་འཁོར་ལོ་བསྐོར་བའང་མཐོང། སངས་རྒྱས་བཅོམ་ལྡན་འདས་དཔག་ཏུ་མེད་པ་རྣམས་སྤྱོད་ལམ་དཔག་ཏུ་མེད་པ་རྣམས་ཀྱིས་སེམས་ཅན་རྣམས་འདུལ་
[054-427b3] བའང་མཐོང། སངས་རྒྱས་བཅོམ་ལྡན་འདས་དཔག་ཏུ་མེད་པ་རྣམས་ཕྱོགས་བཅུའི་འཇིག་རྟེན་ན་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་
[054-427b4] འདའ་བའང་མཐོང་ངོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་པར་སྣང་ལ་འདུག་བཞིན་དུ་བཅོམ་ལྡན་འདས་དེ་བཞིན་གཤེགས་པ་དགའ་མཆོག་དེ་ལ་ཚིགས་སུ་
[054-427b5] བཅད་པས་མངོན་པར་བསྟོད་པ། ལེགས་སོ་ལེགས་སོ་རྐང་གཉིས་ཀུན་གྱི་མཆོག་འདྲེན་པ་ཁྱོད་ཀྱིས་འདི་དག་ཆོས་བསྟན་པ། །བར་སྣང་གནས་ཀྱི་བྱ་ཡི་རྗེས་བཞིན་དུ། །དངོས་བྲལ་
[054-427b6] མཚུངས་མེད་ཅི་ཡང་མ་ལགས་པ། །མཚན་མ་མ་མཆིས་ནམ་མཁར་བྲིས་པ་བཞིན། །དེ་ལྟར་བདེ་བར་གཤེགས་པས་ཆོས་བསྟན་ཏེ། སྤྲུལ་པ་དག་གིས་ཇི་ལྟར་གཞན་སྤྲུལ་བཞིན། །
[054-427b7] ཡང་དག་ཏུ་ན་རྒྱལ་བས་བསྟན་མ་མཆིས། །སོས་ཀའི་དུས་ཀྱི་སྨིག་རྒྱུ་ཇི་བཞིན་དུ། །སྣང་ཡང་ཡང་དག་པར་ནི་མཆིས་མ་ལགས། །དེ་བཞིན་བདེ་བར་གཤེགས་པས་ཆོས་བསྟན་ཏེ། །སྟོན་པ་


[054-428a0] [428A] 
[054-428a1] ༄༅། །གང་ལགས་དེ་ཡང་དེ་དང་འདྲ། །སྔོན་ཆད་ཐེ་ཚོམ་ནེམ་ནུར་གང་བྱུང་བ། །དེ་ཡང་འདྲེན་པའི་དྲུང་དུ་བྲལ་གྱུར་ཏེ་།བདེ་བར་གཤེགས་པས་གསུངས་པའི་
[054-428a2] ཆོས་ཀྱང་རིག་འགྲོ་བ་སྒྲོལ་མཛད་རྣམ་པར་འདྲེན་པར་ཤོག་།སྟོབས་བཅུ་དག་གིས་བསྒྲུབས་བ་ཅི་འདྲ་བར། །རྒྱལ་བའི་ཞིང་མཆོག་བཟང་པོ་སྦྱང་བར་བགྱི། །སངས་རྒྱས་རྒྱལ་བ་
[054-428a3] རྐང་གཉིས་གཙོར་གྱུར་ཏེ། །སྐྱེ་བོ་མ་རྟོགས་པ་རྣམས་རྟོགས་པར་བགྱི། །སྲིད་པའི་རྒྱ་མཚོས་ཁྱེར་བའི་འགྲོ་བ་རྣམས། །གནས་དང་སྐྱབས་དང་རྟེན་ཀྱང་མ་མཆིས་པའི། །སྐྱབས་སུ་
[054-428a4] འགྱུར་ཞིང་སྡུག་བསྔལ་ཐར་བགྱི་སྟེ། །རྒ་ཤི་བྲལ་བའི་གནས་ཀྱང་བསྟན་པར་བགྱི། །བྱེ་བ་ཁྲག་ཁྲིག་བདུད་ཀྱི་སྤྱོད་ཡུལ་ནི་།ཐམས་ཅད་རྒྱལ་བའི་སྤྱོད་ཡུལ་དུ་ཡང་བགྱི། །སེམས་
[054-428a5] ཅན་བདུད་ཀྱི་ཡུལ་ནས་སྟོངས་ནས་སུ། །དྲང་སྲོང་ཆེན་པོའི་ཡུལ་དུ་དྲང་བར་བགྱི། །བདེ་བར་གཤེགས་པས་ཞི་བའི་ཆོས་བསྟན་པ། །གང་གིས་ཐོས་ནས་གང་ལའང་མི་རེག་པ། །དེ་དག་
[054-428a6] མཆོག་གི་ཚུལ་ལ་གནས་པར་འགྱུར། །འདྲེན་པ་སྲོག་ཆགས་རྣམས་ཀྱི་སྟོན་པར་འགྱུར། །ཆོས་ཉིད་འདི་ལྟར་མི་གང་རབ་རྟོགས་ཤིང་།སྟོན་པ་རྒྱལ་བའི་དབང་པོའི་སྤྱན་སྔ་ནས། །
[054-428a7] བསྟན་བཅོས་ཀུན་ལ་མཁས་ཤིང་འཇིགས་བྲལ་བ། །དེ་དག་བླ་ན་མེད་པའི་བདེ་གཤེགས་འགྱུར། །སྟོང་པ་འདི་ཉིད་གང་གིས་རབ་རྟོགས་ཤིང། །སྟོང་པར་དམིགས་པའི་འདུ་ཤེས་


[054-428b0] [428B] 
[054-428b1] །དེ་དག་མ་སྨས་བདེ་བར་གཤེགས་པར་འགྱུར་།སྲོག་ཆགས་བྱེ་བ་མང་པོ་འགྲོལ་བར་བགྱིད། །མཁས་པ་བཙོག་པ་ལ་ནི་མི་དགའ་སྟེ། །ཟས་ཀྱི་རོ་རྣམས་ལ་ཡང་ཆགས་མ་
[054-428b2] མཆིས༑ ༑རྟོགས་པའི་དགོན་པའི་གནས་ལ་ཤིན་ཏུ་མོས། །དེ་དག་རྐང་གཉིས་དམ་པ་མཁས་པར་འགྱུར། །སྦྱངས་པ་གང་དག་སྟོབས་བཅུས་བསྔགས་པ་དག་དེ་དག་རྟག་ཏུ་རབ་ཏུ་གནས་
[054-428b3] པར་འགྱུར། །འཕགས་པའི་རིགས་ལ་དེ་དག་རྟག་ཏུ་དགའ། །རབ་ཏུ་དགའ་བས་བྱང་ཆུབ་མཆོག་ཀྱང་ཐོབ། །དེ་དག་ཆོས་རྣམས་བདེ་བར་གཤེགས་པས་བསྔགས། །དེ་ལ་མཁས་པ་གནས་
[054-428b4] པས་འདི་མཐོང་སྟེ། །ཞི་བ་གང་ལ་བདེ་གཤེགས་གནས་པ་ཡི། །བྱང་ཆུབ་དེ་ནི་འཇིག་རྟེན་འདྲེན་པས་བསྔགས། །འདྲེན་པ་ཁྱོད་ལས་སྟོང་པ་དེང་ཐོས་ཏེ། །ཡེ་ཤེས་བླ་ན་མེད་པའང་བདག་གིས་
[054-428b5] བསྒྲུབས། །སངས་རྒྱས་རྐང་གཉིས་གཙོ་བོར་འགྱུར་བར་བགྱི། །མི་མཁས་འགྲོ་བ་དག་ཀྱང་རྣམ་པར་དགྲོལ། །ཐུབ་པ་ཁྱོད་ལ་བདག་ནི་སྐྱབས་སུ་མཆི། །གང་ལ་ལོག་པའི་བློ་གྲོས་མི་དམིགས་
[054-428b6] ཤིང། །ཆོས་རྣམས་ཀུན་ལ་ཁྱོད་ནི་ཐེ་ཚོམ་བྲལ། །དེ་སླད་འཇིག་རྟེན་ཁྱོད་དང་འདྲ་མ་མཆིས། །འདྲེན་པ་བདེ་བར་གཤེགས་ལ་གང་བསྟོད་པའི། །བསོད་ནམས་མི་ཆུང་བདག་གིས་བསགས་
[054-428b7] པས་ན༑ ༑བདག་ནི་དེ་ཡི་དགེ་བའི་ལས་འདི་ཡིས། །མི་ཡི་གཙོ་བོ་འདྲེན་པར་འགྱུར་བར་ཤོག་དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་གྱིས་བཅོམ་ལྡན་འདས་དེ་བཞིན་


[054-429a0] [429A] 
[054-429a1] ༄༅། །གཤེགས་པ་དགའ་མཆོག་དེ་ལ་ཚིགས་སུ་བཅད་པ་དེ་དག་གིས་མངོན་པར་བསྟོད་ནས་དགེ་བའི་རྩ་བ་དེས་བསྐལ་པ་བརྗོད་དུ་མེད་པར་སེམས་ཀྱང་སྨྱོས་པ་དང་
[054-429a2] གླེན་པར་མ་གྱུར་ཏོ། །གང་དང་གང་དུ་སྐྱེས་པ་དེ་དང་དེར་འདྲེན་པ་སྐྱེས་བུ་ཆེན་པོར་གྱུར་ཏོ། །ནམ་ཡང་ལོག་པར་ལྟུང་བར་མ་གྱུར་ཏོ། །ནམ་ཡང་གཞན་གྱི་དྲིང་ལ་འཇོག་པར་མ་གྱུར་ཏོ། །
[054-429a3] ནམ་ཡང་གཞན་གྱི་ངོར་ལྟ་བར་མ་གྱུར་རོ། །ནམ་ཡང་བསྐལ་པ་བརྗོད་དུ་མེད་པར་ཐ་ན་སེ་གོལ་གཏོགས་པ་ཙམ་གྱི་བར་དུ་སེམས་ཅན་རྣམས་ཡོངས་སུ་སྨིན་པར་མ་བྱས་པར་མ་གྱུར་ཏོ། །
[054-429a4] ཐམས་ཅད་ཟིལ་གྱིས་གནོན་པ། འདི་ཇི་སྙམ་དུ་སེམས། དེའི་ཚེ་དེའི་དུས་ན་རིགས་ཀྱི་བུ་གྲགས་བྱིན་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། ཐམས་ཅད་ཟིལ་
[054-429a5] གྱིས་གནོན་པ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། རིགས་ཀྱི་བུ་བཟང་སྐྱོང་ཞེས་བྱ་བ་དེ་དེའི་ཚེ་དེའི་དུས་ན་རིགས་ཀྱི་བུ་གྲགས་བྱིན་ཞེས་བྱ་བར་གྱུར་ཏོ། །ཐམས་ཅད་ཟིལ་
[054-429a6] གྱིས་གནོན་པ། འདི་ཇི་སྙམ་དུ་སེམས། དེའི་ཚེ་དེའི་དུས་ན་མཁས་པའི་སྙིང་པོར་གྱུར་པ་དེ་གཞན་ཞིག་ཡིན་པ་སྙམ་དུ་སེམས་ན་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་
[054-429a7] ཆུབ་སེམས་དཔའ་དཀོན་མཆོག་འབྱུང་གནས་ཞེས་བྱ་བ་དེ་དེའི་ཚེ་དེའི་དུས་ན་རིགས་ཀྱི་བུ་མཁས་པའི་སྙིང་པོ་ཞེས་བྱ་བར་གྱུར་ཏོ། །ཐམས་ཅད་ཟིལ་གྱིས་གནོན་པ། འདི་ཇི་སྙམ་དུ་སེམས་


[054-429b0] [429B] 
[054-429b1] དེ་གཞན་ཞིག་ཡིན་པ་སྙམ་དུ་འཛིན་ན། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སྐྱོབ་བྱིན་ཞེས་བྱ་བ་དེའི་ཚེ་
[054-429b2] དེའི་དུས་ན་རིགས་ཀྱི་བུ་ཙནྡན་སྙིང་པོ་ཞེས་བྱ་བར་གྱུར་ཏོ་།ཐམས་ཅད་ཟིལ་གྱིས་གནོན་པ། འདི་ཇི་སྙམ་དུ་སེམས། དེའི་ཚེ་དེའི་དུས་ན་རིགས་ཀྱི་བུ་ཚངས་པའི་མིག་ཅེས་བྱ་བར་གྱུར་པ་དེ་
[054-429b3] གཞན་ཞིག་ཡིན་པ་སྙམ་དུ་འཛིན་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་དེད་དཔོན་བཟང་པོ་དེ་དེའི་ཚེ་དེའི་དུས་ན་རིགས་ཀྱི་བུ་ཚངས་པའི་མིག་ཅེས་བྱ་བར་གྱུར་ཏོ།།
[054-429b4] དེ་བཞིན་དུ་སྦྱར་ཏེ། གང་རིགས་ཀྱི་བུ་དེས་པ་ཞེས་བྱ་བར་གྱུར་པ་དེ་ནི། བྱང་ཆུབ་སེམས་དཔའ་མེས་བྱིན་ཡིན་ནོ། །གང་དེའི་ཚེ་དེའི་དུས་ན་རིགས་ཀྱི་བུ་བློ་གྲོས་འཆང་ཞེས་བྱ་བར་གྱུར་པ་དེ་ནི་
[054-429b5] བྱང་ཆུབ་སེམས་དཔའ་བཟང་སྐྱོང་ཡིན་ནོ། །དེའི་ཚེ་དེའི་དུས་ན་གང་རིགས་ཀྱི་བུ་ཀུན་ཏུ་འཛིན་པར་གྱུར་པ་དེ་ནི། བྱང་ཆུབ་སེམས་དཔའ་དབང་པོས་བྱིན་ཡིན་ནོ། །དེའི་ཚེ་དེའི་དུས་ན་གང་
[054-429b6] རིགས་ཀྱི་བུ་སྤོབས་པ་མཐའ་ཡས་སུ་གྱུར་པ་དེ་ནི། བྱང་ཆུབ་སེམས་དཔའ་ཆུའི་ལྷ་ཡིན་ནོ། །ཐམས་ཅད་ཟིལ་གྱིས་གནོན་པ། འདི་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེའི་རིགས་
[054-429b7] ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། ཐམས་ཅད་ཟིལ་གྱིས་གནོན་པ། ཁྱོད་ཀྱིས་དེ་ལྟར་མི་བལྟའོ། །འཇམ་དཔལ་


[054-430a0] [430A] 
[054-430a1] ༄༅། །གཞོན་ནུར་གྱུར་པ་འདི་དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་བྱིན་ཞེས་བྱ་བར་གྱུར་ཏེ། ཐམས་ཅད་ཟིལ་གྱིས་གནོན་པ། དེ་
[054-430a2] ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྱི་དྲིང་ལ་མི་འཇོག་པ་དང། གཞན་གྱིས་མི་བཀྲི་བར་འདོད་པ་དང་གཞན་གྱི་ངོར་མི་ལྟ་བར་འདོད་ན། ཆོས་ཀྱི་
[054-430a3] དབྱིངས་ལ་རབ་ཏུ་འཇུག་པའི་༑ཧྱིར་དགེ་བའི་བཤེས་གཉེན་རྣམས་ལ་བསྟེན་པར་བྱ། འགྲོགས་པར་བྱ། བསྙེན་བཀུར་བྱའོ། །ཆོས་ཟབ་མོ་མཉན་པའི་ཕྱིར་ཡོངས་སུ་འདྲི་བའི་ངང་
[054-430a4] ཚུལ་ཅན་དུ་བྱའོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་སྟོབས་བསྐྱེད་པས་ཆོས་ཀྱི་དབྱིངས་ལ་
[054-430a5] ཞུགས་པ། བྱང་ཆུབ་སེམས་དཔའ་ཐམས་ཅད་ཟིལ་གྱིས་གནོན་པ་འདིས་ཡང་དག་པར་རྫོགས་པའི་སངས་རྒྱས་ཇི་སྙེད་ཅིག་ལ་དགེ་བའི་རྩ་བ་བསྐྱེད་ལགས། སངས་རྒྱས་བཅོམ་
[054-430a6] ལྡན་འདས་ཇི་སྙེད་ཅིག་ལ་ཡོངས་སུ་ཞུ་བ་ཞུས་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །
[054-430a7] འཇམ་དཔལ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱིས་དང། རྩྭ་དང། ཤིང་དང། ཡལ་ག་དང། ལོ་མ་རྣམས་རྡུལ་ཕྲ་རབ་ཏུ་བྱས་ཀྱང་བགྲང་བར་ནུས་ཀྱི། བྱང་


[054-430b0] [430B] 
[054-430b1] ལྡན་འདས་དེ་དག་ལས་དགེ་བའི་རྩ་བ་བསྐྱེད་པ་དང། སངས་རྒྱས་བཅོམ་ལྡན་འདས་རྣམས་ལ་ཆོས་ཀྱི་དབྱིངས་
[054-430b2] སུ་ཡོངས་སུ་ཞུས་པ་དང། ཆོས་ཀྱི་དབྱིངས་ལ་འཇུག་པ་དང། ཐབས་མཁས་པ་ལ་འཇུག་པ་ཡོངས་སུ་དྲིས་པ་ནི། བགྲང་བར་མི་ནུས་སོ་།འཇམ་དཔལ། སྔོན་བྱུང་བ་འདས་པའི་དུས་ན་
[054-430b3] བསྐལ་པ་གྲངས་མེད། དཔག་ཏུ་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་ཞི་བའི་ཕུང་པོའི་བསྐལ་པ་ལ་སངས་
[054-430b4] རྒྱས་ཀྱི་ཞིང་དཔག་ཏུ་མེད་ཅིང་སངས་རྒྱས་ཀྱི་ཞིང་ཚད་མེད་པར་ཡོངས་སུ་དག་པ་དང་ལྡན་པ། བརྗོད་དུ་མེད་པའི་སངས་རྒྱས་ཀྱི་ཞིང་ཡོངས་སུ་དག་པ་དང་ལྡན་པར་དེ་བཞིན་གཤེགས་པ་
[054-430b5] རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་
[054-430b6] དབང་པོའི་རྒྱལ་མཚན་ཞེས་བྱ་བ་འཇིག་རྟེན་དུ་བྱུང་ངོ། །དེ་བཞིན་གཤེགས་པ་དབང་པོའི་རྒྱལ་མཚན་དེའི་སངས་རྒྱས་ཀྱི་ཞིང་དེ་ནའང་དགེ་སློང་དཔའ་སྲ་ཞེས་བྱ་བ་མཁས་པ། ཡིད་གཞུངས་
[054-430b7] པ༑ བྱེ་བྲག་ཕྱེད་པ། རྟོགས་པ། ཤེས་རབ་ཀྱི་རང་བཞིན་ཅན་ཞིག་བྱུང་སྟེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབང་པོའི་རྒྱལ་


[054-431a0] [431A] 
[054-431a1] ༄༅། །མཚན་དེ་ལ་རིམ་གྲོ་བྱེད་པར་གྱུར་ཏོ། །དེས་དེ་བཞིན་གཤེགས་པ་དབང་པོའི་རྒྱལ་མཚན་དེ་ལ་ལོ་བྱེ་བ་ཁྲག་ཁྲིག་བརྒྱད་ཅུའི་བར་དུ་ཤིན་ཏུ་གུས་པར་བྱས་ཏེ་
[054-431a2] བཤད་པ་རྣམས་ཀྱང་གཟུངས་སུ་འཛིན་ཅིང་རང་གི་དོན་ཀྱང་མི་གཏོང་སྟེ། དེས་དེ་བཞིན་གཤེགས་པ་ལ་ལོ་བྱེ་བ་ཁྲག་ཁྲིག་བརྒྱད་ཅུའི་བར་དུ་ཐམས་ཅད་མཁྱེན་པ་ཉིད་ཀྱི་སེམས་
[054-431a3] ཀྱིས་རིམ་གྲོ་བྱས་ཏེ། དེའི་དགེ་བའི་རྩ་བས་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་མཉེས་པར་བྱས་ནས་དེ་བཞིན་གཤེགས་པ་དེ་དག་ཐམས་ཅད་ཀྱི་རིམ་གྲོ་བྱེད་པར་གྱུར་
[054-431a4] ཏེ༑ དེ་བཞིན་གཤེགས་པ་དེ་དག་ཐམས་ཅད་ལའང་ཐམས་ཅད་མཁྱེན་པ་ཉིད་ཀྱི་སེམས་ཀྱིས་བསྙེན་བཀུར་བྱས་སོ། །དེ་བཞིན་གཤེགས་པ་དེ་དག་ཐམས་ཅད་ཀྱིས་ཐོག་མ་དང། བར་
[054-431a5] དང། ཐ་མ་དུས་གསུམ་དུ་བསྟན་པ་རྣམས་ཡོངས་སུ་བཟུང་བར་གྱུར་ཏོ། །དེའི་འོག་ཏུ་ཞི་བའི་སྙིང་པོ་ཞེས་བྱ་བའི་བསྐལ་པ་དེ་ལ་སངས་རྒྱས་བྱེ་བ་ཕྲག་དགུ་བྱུང་སྟེ། སངས་རྒྱས་བཅོམ་
[054-431a6] ལྡན་འདས་དེ་དག་ཐམས་ཅད་བྱང་ཆུབ་སེམས་དཔའ་དེས་ཡང་མཉེས་པར་བྱས་ནས་དེ་བཞིན་གཤེགས་པ་དེ་དག་ཐམས་ཅད་ཀྱི་རིམ་གྲོ་བྱེད་པར་གྱུར་ཏེ། དེ་དག་ཐམས་ཅད་ལའང་
[054-431a7] ཐམས་ཅད་མཁྱེན་པ་ཉིད་ཀྱི་སེམས་ཀྱིས་རིམ་གྲོ་བྱས་ནས་དེ་བཞིན་གཤེགས་པ་དེ་དག་ཐམས་ཅད་ཀྱི་ཐོག་མ་དང། བར་དང། ཐ་མ་དུས་གསུམ་དུ་བསྟན་པ་རྣམས་ཡོངས་སུ་བཟུང་


[054-431b0] [431B] 
[054-431b1] །དེའི་འོག་ཏུ་ཟླ་འོད་ཅེས་བྱ་བའི་བསྐལ་པ་བྱུང་སྟེ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཀོན་མཆོག་མཁས་པའི་རྒྱལ་པོ་ཞེས་བྱ་བ་
[054-431b2] འཇིག་རྟེན་དུ་བྱུང་ངོ། །དེ་བཞིན་གཤེགས་པ་དཀོན་མཆོག་མཁས་པའི་རྒྱལ་པོ་དེའི་ཚེའི་ཚད་ནི། བསྐལ་པ་བྱེ་བ་ཕྲག་བརྒྱད་ཅུར་གྱུར་ཏེ། དེ་ལའང་བྱང་ཆུབ་སེམས་དཔའ་དཔའ་སྲ་དེས་
[054-431b3] བསྐལ་པ་བྱེ་བ་བརྒྱད་ཅུའི་བར་དུ་ཡིད་དུ་འོང་བས་བསྙེན་བཀུར་བྱས་ཏེ། ཡིད་དུ་མི་འོང་བས་མ་ཡིན་ནོ། །དེ་ལ་དེ་བཞིན་གཤེགས་པ་དཀོན་མཆོག་མཁས་པའི་རྒྱལ་པོ་ཞེས་བྱ་བ་དེས་བསྐལ་
[054-431b4] པ་བྱེ་བ་བརྒྱད་ཅུའི་བར་དུ་ཇི་ལྟར་ཆོས་ཀྱི་དབྱིངས་ལ་འཇུག་པར་འགྱུར་ཏེ། ནམ་མཁའ་ལ་བྲིས་པ་ལྟ་བུར་ཆོས་ཀྱི་དབྱིངས་སུ་འཇུག་པ་བསྟན་ཏོ། །བསྐལ་པ་བྱེ་བ་བརྒྱད་ཅུའི་བར་དུ་ཆོས་ཐམས་
[054-431b5] ཅད་ནམ་མཁའ་ལ་བྲིས་པ་ལྟ་བུར་བསྟན་ཏེ། དཔའ་སྲ། འབྱུང་བ་ཆེན་པོ་བཞི་ནི། གཞན་དུ་འགྱུར་ཡང་སྲིད་ཀྱི། ནམ་མཁའ་ལ་བྲིས་པ་ལྟ་བུའི་ཆོས་ཐམས་ཅད་ནི། ཅུང་ཟད་ཀྱང་གཞན་དུ་
[054-431b6] འགྱུར་བ་མེད་དོ། །དེ་ནས་བྱང་ཆུབ་སེམས་དཔའ་དཔའ་སྲས་ཆོས་ཀྱི་དབྱིངས་ལ་འཇུག་པ་འདི་ཐོས་ནས་འདི་ལྟ་བུའི་དགེ་བའི་རྩ་བའི་ཤུགས་ཐོབ་སྟེ། ཇི་ལྟ་བུའི་དགེ་བའི་རྩ་བའི་ཤུགས་
[054-431b7] ཐོབ་པས་ནམ་མཁའ་ལ་ཏ་ལ་བདུན་སྲིད་དུ་འཕགས་ཏེ། དེས་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་པ་ན་བྱང་ཆུབ་སེམས་དཔའ་དཔག་ཏུ་མེད་པ་རྣམས་བླ་ན་མེད་པ་ཡང་དག་


[054-432a0] [432A] 
[054-432a1] ༄༅། །པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མཐོང། ཁ་ཅིག་ནི། བླ་ན་མེད་པའི་ཆོས་ཀྱི་འཁོར་ལོ་བསྐོར། ཁ་ཅིག་ནི། རྫུ་འཕྲུལ་གྱི་ཆོ་
[054-432a2] འཕྲུལ་རྣམ་པ་དུ་མས་སེམས་ཅན་རྣམས་འདུལ། ཁ་ཅིག་ནི། ཚེའི་འདུ་བྱེད་འདོར། ཁ་ཅིག་ནི། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་
[054-432a3] ལས་འདའ་བ་མཐོང་ནས་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་མཁས་པའི་རྒྱལ་པོ་དེ་ལ་ཟབ་མོའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །
[054-432a4] ཞི་བ་བྱང་ཆུབ་མཚུངས་མེད་བཙལ་སླད་དུ། །བདག་གིས་སངས་རྒྱས་འདས་པ་བྱེ་སྟོང་ལ། །ཤིན་ཏུ་གུས་པ་ཆེན་པོ་བསྐྱེད་ནས་སུ། །སྔོན་གྱི་འདྲེན་པ་དག་ལ་བསྙེན་བཀུར་བགྱིས། །
[054-432a5] སེམས་ནི་ནམ་ཡང་གཞན་དུ་མ་བསམ་སྟེ། །རྟག་པར་ཡིད་ནི་སྟོང་པ་ཉིད་ལ་བཞག་ཆོས་རྣམས་སྟོང་བར་བདེ་བར་གཤེགས་པས་བསྟན། །དེ་དག་ཆོས་ཀྱང་ཡིད་ཀྱིས་རྣམ་པར་
[054-432a6] བསམ༑ ༑བདག་ཏུ་སྨྲ་བ་མི་གང་མི་མཁས་པ། །མུ་སྟེགས་ཅན་ཀུན་བདག་གིས་ཟིལ་གྱིས་མནན། །ཆོས་རྣམས་ཐམས་ཅད་ཆུ་ཡི་ཟླ་བ་བཞིན། །དེ་ལ་བདག་ནི་ཐེ་ཚོམ་ཅང་མ་མཆིས་
[054-432a7] མིག་འདི་དམ་པའི་དོན་དུ་སྟོང་པར་ནི། །བདེ་བར་གཤེགས་པས་བཤད་པ་ཐོས་ནས་རྟོགས། །མིག་འདི་མིག་ཏུ་མཆིས་པ་མ་ལགས་ཏེ། །མཛངས་པ་མ་ལགས་མི་རྣམས་འདི་ལ་སླད། །


[054-432b0] [432B] 
[054-432b1] །ལུས་ཀྱང་ངོ་བོ་ཉིད་ཀྱིས་མཆིས་མ་ལགས། །དེ་བཞིན་སེམས་དང་སེམས་པའང་སྟོང་པ་ཉིད། །སེམས་ནི་དབེན་ཞིང་རབ་ཏུ་སྟོང་པ་ལགས། །གཟུགས་ཀྱང་གཟུགས་
[054-432b2] ཀྱིས་རྣམ་པར་དབེན་ཞིང་སྟོང། །སྒྲ་དང་དྲི་དང་རོ་དང་རེག་ཀྱང་སྟོང། །ཆོས་རྣམས་ཐམས་ཅད་ངོ་བོ་ཉིད་སྟོང་སྟེ། །སྐྱེ་མཆེད་དེ་དག་ངོ་བོ་ཉིད་ཀྱིས་སྟོང། །དེ་བཞིན་ཁམས་ཀྱང་ཁམས་རྣམས་ཉིད་
[054-432b3] ཀྱིས་སྟོང། །བདེན་པའང་བདེན་པས་དེ་བཞིན་སྟོང་པ་སྟེ། །འདི་ལ་མཛངས་པ་མ་ལགས་འགྲོ་བ་རྣམས་ཀྱང་བསླད། །གང་ནའང་སྟོང་པར་རིག་པ་མ་མཆིས་པར། །ནམ་མཁའ་བར་སྣང་བྱ་ཡི་རྗེས་
[054-432b4] དང་མཚུངས། །གང་ནའང་ངོ་བོ་ཉིད་ནི་མ་མཆིས་པ། །དེ་ནི་ནམ་ཡང་གཞན་གྱི་རྒྱུར་མི་འགྱུར། །གང་གིས་ངོ་བོ་ཉིད་ནི་མི་རྙེད་པར། །རང་བཞིན་དེ་མེད་ཇི་ལྟར་གཞན་གྱི་རྐྱེན། །རང་བཞིན་མེད་
[054-432b5] པ་གཞན་གྱིས་ཅི་ཞིག་སྐྱེད། །རྒྱུ་དེ་བདེ་བར་གཤེགས་པས་བསྟན་པའོ། །ཐམས་ཅད་ཆོས་ཀྱང་མི་གཡོ་བརྟན་པར་གནས། །མི་འགྱུར་འཚེ་བ་མ་མཆིས་ཞི་བ་སྟེ། །ཇི་ལྟར་ནམ་མཁའ་
[054-432b6] རིག་པ་མ་མཆིས་ལྟར། །དེ་ལ་མི་མཛངས་འགྲོ་བ་མྱོས་པར་འགྱུར་།ཇི་ལྟར་རི་བོ་དག་ནི་མི་བསྒུལ་བ། །དེ་བཞིན་ཆོས་རྣམས་རྟག་ཏུ་བསྐྱོད་མི་ནུས། །འཆི་འཕོ་མ་མཆིས་སྐྱེ་བ་མ་མཆིས་པའི།།
[054-432b7] ཆོས་རྣམས་དེ་ལྟར་རྒྱལ་བས་རབ་ཏུ་བསྟན། །གང་གིས་ཡང་དག་ཆོས་རྣམས་ངེས་རྟོགས་པ། །དེས་ནི་རྒྱལ་བ་རྣམ་འདྲེན་བསྙེན་བཀུར་བགྱིས། །གང་ལ་འདི་འདྲའི་ནན་ཏན་མ་མཆིས་པ། །དེ་དག་


[054-433a0] [433A] 
[054-433a1] ༄༅། །རྒྱལ་བའི་ཆོས་ཉིད་མཆོད་མ་བགྱིས། །གང་གིས་ཚུལ་བཞིན་རབ་ཏུ་ཆོས་རྟོགས་པ། །དེས་ནི་རྒྱལ་བ་བདེ་གཤེགས་བཀུར་སྟིར་བགྱིས། །དེ་དག་རྒྱལ་བ་ཆོས་ཀྱིས་མཆོད་
[054-433a2] བགྱིས་ཏེ། །བྱང་ཆུབ་མཆོག་ཏུ་དེ་དག་འཚང་ཡང་རྒྱ། །གང་གིས་ཚུལ་བཞིན་ཆོས་རྣམས་རབ་རྟོགས་པ། །མཁས་པ་དེ་དག་རྒྱལ་བའི་རིགས་ཀྱང་འཛིན། །བདེ་བར་གཤེགས་པའི་བསྟན་པ་
[054-433a3] དེས་བཟུང་སྟེ། །བྱང་ཆུབ་དམ་པ་མཆོག་ཏུ་འཚང་ཡང་རྒྱ་།རྒྱལ་བ་བརྒྱ་ཡིས་སྟོང་པ་ཉིད་བཤད་དེ། །བྱང་ཆུབ་སེམས་དཔའ་ཁྲག་ཁྲིག་རྣམས་ཀྱིས་བཟུང། །བདེ་བར་གཤེགས་པའི་
[054-433a4] ཤུལ་འདིར་བྱང་ཆུབ་ཕྱིར། །དེ་ལ་མཁས་པ་ཐེ་ཚོམ་གཞར་མི་འབྱུང། །བདེ་བར་གཤེགས་པས་ཆོས་རྣམས་གང་བསྟན་པ། །ཆོས་ཉིད་དེ་ནི་དེ་རིང་བདག་གིས་འཚལ། །འདྲེན་པ་
[054-433a5] མི་རྣམས་ཀྱི་ཡང་མཆོག་ཏུ་འགྱུར། །ཤིན་ཏུ་སྡུག་བསྔལ་སྐྱེ་བོ་རྣམ་པར་དགྲོལ། །འདི་ལྟར་སྟོང་པ་ཉིད་ནི་རིག་པས་ན། །བདག་གིས་དེ་རིང་ཆོས་ཀྱི་ཡབ་ལ་མཆོད། །གང་སླད་མི་ཡི་གཙོ་
[054-433a6] བོ་ཁྱོད་འཕགས་པས། །དེ་བཞིན་གཤེགས་པ་དེ་ལ་སྐྱབས་སུ་མཆི་།དེ་ནས་བྱང་ཆུབ་སེམས་དཔའ་དཔའ་སྲས་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་མཁས་པའི་
[054-433a7] རྒྱལ་པོ་ལ་སྟོང་པ་ཉིད་དང་ལྡན་པའི་ཚིགས་སུ་བཅད་པ་དེ་དག་གིས་མངོན་པར་བསྟོད་པའི་དགེ་བའི་རྩ་བ་དེས་གང་དང་གང་དུ་སྐྱེས་པ་དེ་དང་དེར་ཡང་གཟུངས་དང། ཞི་གནས་དང་


[054-433b0] [433B] 
[054-433b1] །འཇམ་དཔལ། དེའི་ཚེ་དེའི་དུས་ན་བྱང་ཆུབ་སེམས་དཔའ་དཔའ་སྲར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་
[054-433b2] དཔལ༑ ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ཐམས་ཅད་ཟིལ་གྱིས་གནོན་པ་འདི་དེའི་ཚེ་དེའི་དུས་ན་བྱང་ཆུབ་སེམས་དཔའ་དཔའ་སྲས་ཞེས་བྱ་བར་གྱུར་
[054-433b3] ཏོ༑ ༑དེ་ལྟ་བས་ན། འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་བརྗོད་དུ་མེད་པ་རྣམས་ཡོངས་སུ་སྦྱང་བར་འདོད་པས་སྟོང་པ་ཉིད་རྣམ་པར་ཐར་པའི་སྒོ་ལ་
[054-433b4] བསླབ་པར་བྱའོ། །དེ་ལ་སློབ་པའི་ཚེ་ཡང་སེམས་གང་ལའང་མི་ཆགས་མི་ཐོགས་ཏེ། དེའི་སེམས་མ་ཆགས་ཤིང་ཐོགས་པ་མེད་པས་བྱ་བ་གང་དང་གང་ལ་དམིགས་པ་དེ་དང་དེ་ཡང་མངོན་
[054-433b5] སུམ་དུ་འགྱུར་རོ། །འཇམ་དཔལ། ང་སྟོང་པ་ཉིད་འདི་ལ་སློབ་པ་ན་ཡེ་ཤེས་ཇི་ལྟ་བུ་རབ་ཏུ་ཐོབ་པས་ཇི་ལྟར་བསམ་པ་དེ་བཞིན་དུ་འགྱུར་ཞིང་གར་འདོད་པ་དེར་འགྱུར་བའི་ཡེ་ཤེས་དེ་
[054-433b6] ལྟ་བུ་རབ་ཏུ་ཐོབ་བོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བཅུ་འདས་པ་ན་རྟག་ཏུ་སྣང་བར་བྱས་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་
[054-433b7] རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤུགས་འཆང་ཞེས་བྱ་བར་ཤེས་སོ། །འཇམ་དཔལ་ཤར་གྱི་ཕྱོགས་ཆར་སངས་རྒྱས་ཀྱི་ཞིང་


[054-434a0] [434A] 
[054-434a1] ༄༅། །བཅོ་བརྒྱད་འདས་པ་ན་རིན་ཆེན་ཡོད་ཅེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དག་པའི་སྤྱན་ཞེས་བྱ་བར་
[054-434a2] ཤེས་སོ༑ ༑འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་དྲུག་ཅུ་འདས་པ་ན་དགེ་བ་བསགས་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་
[054-434a3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་སེམས་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྒྱ་འདས་པ་ན་
[054-434a4] བཻ་ཌཱུརྱའི་སྙིང་པོ་ཞེས་བྱ་བའི་འཇིག་རྟེན་གྱི་ཁམས་ཡོད་དེ་དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་གསེར་གྱི་ཕུང་པོ་ཞེས་བྱ་བར་ཤེས་སོ། །འཇམ་དཔལ་
[054-434a5] ཤར་གྱི་ཕྱོགས་ཆར་སངས་རྒྱས་ཀྱི་ཞིང་ས་ཡ་ཕྲག་གཉིས་འདས་པ་ན་གསེར་དུ་སྣང་བ་ཞེས་བྱ་བའི་འཇིག་རྟེན་གྱི་ཁམས་ཡོད་དེ་དེ་ན་ང་ལ་སེམས་ཅན་རྣམས་ཀྱིས་དེ་བཞིན་
[054-434a6] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་གྱི་སྙིང་པོ་ཞེས་བྱ་བར་ཤེས་སོ། །འཇམ་དཔལ། སངས་རྒྱས་ཀྱི་ཞིང་འདི་ནས་ཤར་གྱི་ཕྱོགས་ཆར་
[054-434a7] སངས་རྒྱས་ཀྱི་ཞིང་སྟོང་བརྒྱད་བརྒྱ་འདས་པ་ན་ཞི་བ་སྤྱོད་ཅེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་


[054-434b0] [434B] 
[054-434b1] བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་འབུམ་འདས་པ་ན་སྤྲིན་གྱི་ཁ་དོག་ཅེས་བྱ་
[054-434b2] བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྟོབས་ཀྱི་རྒྱལ་པོ་ཞེས་བྱ་བར་ཤེས་
[054-434b3] སོ༑ ༑འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་སུམ་བརྒྱ་འདས་པ་ན་ཡིད་དུ་འོང་བའི་དྲི་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་
[054-434b4] ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིའི་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་
[054-434b5] རྒྱས་ཀྱི་ཞིང་སུམ་ཁྲི་བརྒྱད་སྟོང་འདས་པ་ན་མེ་ལོང་དཀྱིལ་འཁོར་སྣང་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་
[054-434b6] བཅོམ་པ་ཡང་དག་པར་རྫོགས་པའི་སངས་རྒྱས་སྤོས་ཀྱི་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བྱེ་བ་
[054-434b7] ཕྲག་བརྒྱད་ཅུ་འདས་པ་ན་ཟླ་བ་སྣང་བ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་


[054-435a0] [435A] 
[054-435a1] ༄༅། །པའི་སངས་རྒྱས་རྒ་ཤི་འཇོམས་པ་ཞེས་བྱ་བར་ཤེས་སོ་།འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བྱེ་བ་ཕྲག་དགུ་བཅུ་འདས་པ་ན་དུས་ལས་འདས་ཞེས་བྱ་
[054-435a2] བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགེ་སྦྱོང་རྒྱལ་པོ་ཞེས་བྱ་བར་ཤེས་
[054-435a3] སོ༑ ༑འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་ཀྱི་ཞིང་འདས་པ་ན་ཚེ་མཉམ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་
[054-435a4] སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོས་མཆོག་ཅེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་འཇིག་
[054-435a5] རྟེན་གྱི་ཁམས་གངྒཱའི་ཀླུང་གི་བྱེ་མ་དང་མཉམ་པ་ཕྲག་སུམ་ཅུ་རྩ་བརྒྱད་འདས་པ་ན་ཞི་བའི་ཆོ་ག་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་
[054-435a6] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བློ་གྲོས་དག་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་དྲུག་
[054-435a7] ཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་མ་སྨད་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་


[054-435b0] [435B] 
[054-435b1] བཀོད་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་
[054-435b2] རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་རིན་པོ་ཆེ་ཀུན་ཏུ་གནས་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་
[054-435b3] བཅོམ་པ་ཡང་དག་པར་རྫོགས་པའི་སངས་རྒྱས་གཟི་བརྗིད་འཕགས་པའི་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་
[054-435b4] པ་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་དཀོན་མཆོག་འབྱུང་གནས་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་
[054-435b5] ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྟུལ་ཞུགས་སྤྱད་ཅེས་བྱ་བར་ཤེས་སོ། །འཇམ་དཔལ་ཤར་གྱི་ཕྱོགས་ཆར་སངས་རྒྱས་ཀྱི་
[054-435b6] ཞིང་བརྗོད་དུ་མེད་པ་བཅོ་བརྒྱད་ཀྱི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་ཡིད་གྲུབ་ཅེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་
[054-435b7] ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཙུག་ཕུད་རྒྱལ་པོ་ཞེས་བྱ་བར་ཤེས་སོ། །འཇམ་དཔལ་ཤར་གྱི་ཕྱོགས་ཆར་སངས་རྒྱས་ཀྱི་ཞིང་


[054-436a0] [436A] 
[054-436a1] ༄༅། །བརྗོད་དུ་མེད་པ་ཉི་ཤུ་རྩ་ལྔའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་ངེས་པར་སོང་བ་ཞེས་བྱ་བའི་འཇིག་རྟེན་གྱི་ཁམས་ཡོད་དེ་
[054-436a2] དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཙུག་ཕུད་འབྱུང་ཞེས་བྱ་བར་ཤེས་སོ། །འཇམ་དཔལ། ཤར་གྱི་
[054-436a3] ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་ཉི་ཤུ་རྩ་ལྔའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་གྲོང་རྡལ་ཞེས་བྱ་བའི་འཇིག་རྟེན་གྱི་ཁམས་ཡོད་དེ་
[054-436a4] དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་གྱིས་གནོན་པ་ཞེས་བྱ་བར་ཤེས་སོ། །འཇམ་
[054-436a5] དཔལ༑ ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་བདེ་བའི་དྲི་ཞེས་བྱ་བའི་འཇིག་རྟེན་གྱི་ཁམས་
[054-436a6] ཡོད་དེ༑ དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གནས་མེད་པར་སྤྱོད་ཅེས་བྱ་བར་ཤེས་སོ། །འཇམ་དཔལ་
[054-436a7] ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་གཅིག་གི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་མེ་ཏོག་བཀྲམ་པ་ཞེས་བྱ་བའི་འཇིག་


[054-436b0] [436B] 
[054-436b1] དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབང་ཕྱུག་ཅེས་བྱ་བར་ཤེས་སོ། །འཇམ་དཔལ་
[054-436b2] ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་བརྒྱད་ཀྱི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་ཙམ་པའི་ཁ་དོག་ཅེས་བྱ་བའི་འཇིག་རྟེན་གྱི་
[054-436b3] ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྲགས་པའི་ལྷ་ཞེས་བྱ་བར་ཤེས་སོ། །འཇམ་དཔལ་
[054-436b4] ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུའི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་ལྷས་སྤྲུལ་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་
[054-436b5] སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་གནས་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་
[054-436b6] སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུ་རྩ་གཅིག་གི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་རབ་ཏུ་གྲུབ་པ་ཞེས་བྱ་བའི་འཇིག་
[054-436b7] རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབྱངས་ཀྱི་རྒྱལ་པོ་ཞེས་བྱ་བར་ཤེས་སོ། །


[054-437a0] [437A] 
[054-437a1] ༄༅། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་བདུན་ཅུ་རྩ་གཅིག་གི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་
[054-437a2] པ་ན་མ་སྨད་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་སྨན་གྱི་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་
[054-437a3] ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་བདུན་ཅུ་རྩ་བཞིའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་གསེར་དུ་སྣང་བ་ཞེས་བྱ་བའི་འཇིག་རྟེན་གྱི་ཁམས་
[054-437a4] ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་མི་རྟག་གཟི་བརྗིད་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་གསེར་གྱིས་རབ་ཏུ་
[054-437a5] བརྒྱན་ཅེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་གསོལ་པ་བྱེད་པ་ཞེས་བྱ་བར་ཤེས་སོ། །འཇམ་དཔལ། ཤར་
[054-437a6] གྱི་ཕྱོགས་ཆར་གསེར་གྱི་གཙུག་ཅེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་ཉོན་མོངས་དྲི་མ་སྦྱངས་ཞེས་བྱ་
[054-437a7] བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུ་རྩ་བཞིའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་འདས་པ་ན་མངོན་


[054-437b0] [437B] 
[054-437b1] དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དཔལ་གྱི་སྙིང་པོ་ཞེས་བྱ་བར་ཤེས་སོ། །འཇམ་དཔལ་
[054-437b2] ཤར་གྱི་ཕྱོགས་ཆར་སྣང་བ་ཅན་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དཔལ་བརྩེགས་ཞེས་བྱ་བར་ཤེས་སོ། །
[054-437b3] འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་གཅིག་གི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་གྲགས་ཅན་ཞེས་བྱ་བའི་
[054-437b4] འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་ཉོན་མོངས་པ་ཞི་བར་བྱེད་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་
[054-437b5] ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་ལྔའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་གཟི་བརྗིད་ཅན་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་
[054-437b6] ལ་སེམས་ཅན་རྣམས་ཀྱིས་དེ་བཞིན་གཤེགས་པ་བློ་གྲོས་འཛིན་ཅེས་བྱ་བ་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་དྲུག་གི་
[054-437b7] རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་ཚངས་པ་འབྱུང་བ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་


[054-438a0] [438A] 
[054-438a1] ༄༅། །དཔལ་གྱི་གཟི་བརྗིད་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་
[054-438a2] བདུན་གྱི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་སངས་རྒྱས་དགྱེས་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་
[054-438a3] བཞིན་གཤེགས་པ་བློ་གྲོས་རྒྱལ་པོ་ཞེས་བྱ་བར་ཤེས་སོ། །འཇམ་དཔལ། སངས་རྒྱས་ཀྱི་ཞིང་འདི་ནས་ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་བརྒྱད་
[054-438a4] ཀྱི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་རིན་ཆེན་སྒོ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་
[054-438a5] འཇིག་རྟེན་སློབ་དཔོན་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་བཞིའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་
[054-438a6] རྒྱས་ཀྱི་ཞིང་འདས་པ་ན་རིན་པོ་ཆེའི་རྩེ་མོ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་སྐར་རྒྱལ་ཞེས་བྱ་བར་ཤེས་
[054-438a7] སོ༑ ༑འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་རིན་ཆེན་


[054-438b0] [438B] 
[054-438b1] ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་ས་དང་མཉམ་པ་ཞེས་བྱ་བར་ཤེས་སོ། །འཇམ་དཔལ་
[054-438b2] ཤར་གྱི་ཕྱོགས་ཆར་སངས་རྒྱས་ཀྱི་ཞིང་བརྗོད་དུ་མེད་པ་སུམ་ཅུ་རྩ་བཞིའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་ཤིན་ཏུ་མཛེས་ཞེས་བྱ་བའི་འཇིག་རྟེན་གྱི་ཁམས་
[054-438b3] ཡོད་དེ༑ དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དོན་ཐམས་ཅད་གཟིགས་པ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་
[054-438b4] བརྗོད་དུ་མེད་པ་སུམ་ཅུ་རྩ་ལྔའི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་ཙནྡན་གྱི་དྲི་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་
[054-438b5] བཞིན་གཤེགས་པ་མཐའ་ཡས་སྣང་བ་ཞེས་བྱ་བར་ཤེས་སོ། །འཇམ་དཔལ། ཤར་གྱི་ཕྱོགས་ཆར་སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བརྗོད་དུ་མེད་པ་བཞི་བཅུའི་རྡུལ་
[054-438b6] ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་འདས་པ་ན་ཟིལ་གྱིས་མི་ནོན་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་ང་ལ་སེམས་ཅན་རྣམས་ཀྱིས་དེ་བཞིན་གཤེགས་པ་དགྲ་
[054-438b7] བཅོམ་པ་ཡང་དག་པར་རྫོགས་པའི་སངས་རྒྱས་དོན་ཐམས་ཅད་གྲུབ་པ་ཞེས་བྱ་བར་ཤེས་སོ། །འཇམ་དཔལ། དེ་ལྟ་བུའི་རྣམ་གྲངས་སུ་སངས་རྒྱས་ཀྱི་ཞིང་ཐ་དད་པ་རྣམས་སུ་སངས་


[054-439a0] [439A] 
[054-439a1] ༄༅། །རྒྱས་ཀྱི་བྱ་བ་བྱེད་པའི་ཚེ་ང་ལ་སེམས་ཅན་རྣམས་ཀྱིས་མིང་ཐ་དད་པར་ཤེས་པ་ནི། བརྗོད་དུ་མེད་པའི་བསྐལ་པར་སྨྲས་ཀྱང་ཤར་གྱི་ཕྱོགས་ཆའི་སངས་རྒྱས་ཀྱི་
[054-439a2] ཞིང་གི་མཐའ་རྟོགས་པར་མི་ནུས་སོ། །དེ་བཞིན་དུ་ཕྱོགས་ཆ་ཐམས་ཅད་ཀྱི་སངས་རྒྱས་ཀྱི་ཞིང་དུ་ང་ལ་སེམས་ཅན་རྣམས་ཀྱིས་མིང་ཐ་དད་པའི་དེ་བཞིན་གཤེགས་པར་ཤེས་པའང་བརྗོད་
[054-439a3] དུ་མེད་པའི་བསྐལ་པར་སྨྲས་ཀྱང་སངས་རྒྱས་ཀྱི་ཞིང་ཐ་དད་པའི་མཐའ་བདེ་བར་མི་རིག་གོ་འཇམ་དཔལ། སེམས་ཅན་དགེ་བའི་རྩ་བ་ཆུང་བ་རྣམས་ཀྱིས་ངའི་སངས་རྒྱས་ཀྱི་ཞིང་ཚད་
[054-439a4] མེད་པ་ཐོས་ན་མྱོས་པར་འགྱུར་རོ། །འཇམ་དཔལ། བྱང་ཆུབ་སེམས་དཔའ་གང་ཐེག་པ་འདི་ལ་ཡང་དག་པར་ཞུགས་པ་དང། ཐེག་པ་འདི་ལ་ཡང་དག་པར་ཞུགས་པའི་དགེ་བའི་
[054-439a5] བཤེས་གཉེན་རབ་ཏུ་མགུ་བར་བྱས་པ་དེ་དག་ཀྱང་འཇམ་དཔལ། ངའི་སངས་རྒྱས་ཀྱི་ཞིང་ཚད་མེད་པ་ཐོས་ན་ཐེ་ཚོམ་སྐྱེ་བར་འགྱུར་ན། ཉན་ཐོས་ཀྱི་ཐེག་པ་ཅན་དང། རང་སངས་
[054-439a6] རྒྱས་ཀྱི་ཐེག་པ་ཅན་དང། དེ་མ་ཡིན་པའི་བྱིས་པ་སོ་སོའི་སྐྱེ་བོ་རྣམས་ལྟ་ཅི་སྨོས། འཇམ་དཔལ། ངས་མངོན་པར་ཤེས་པ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད་
[054-439a7] བསམ་གྱིས་མི་ཁྱབ་པ་དེའི་ཕ་རོལ་གྱིའང་ཆེས་ཕ་རོལ་ན་ཡོན་ཏན་རབ་ཏུ་བསྐྱེད་པ་ཞེས་བྱ་བའི་འཇིག་རྟེན་གྱི་ཁམས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་


[054-439b0] [439B] 
[054-439b1] རྟེན་དུ་བྱུང་སྟེ། དེའི་ཚེ་དེའི་དུས་ན་ང་ནི། བྲམ་ཟེའི་བུ་མོ་བློ་གྲོས་མཐའ་ཡས་ཞེས་བྱ་བར་གྱུར་ཏོ། །དེ་བཞིན་གཤེགས་པ་
[054-439b2] བརྩོན་འགྲུས་མཐའ་ཡས་དེའང་བྱང་ཆུབ་སེམས་དཔའ་ཁྲག་ཁྲིག་བརྒྱད་ཅུས་ཡོངས་སུ་བསྐོར་བར་གྱུར་ཏེ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་ཡང་དག་
[054-439b3] པར་ཞུགས་པ། ཐེག་པ་དཔག་ཏུ་མེད་པ་ལ་ཡང་དག་པར་ཞུགས་པ་ནས་ཐེག་པ་བརྗོད་དུ་མེད་པའི་བར་ལ་ཡང་དག་པར་ཞུགས་པ་ཤ་སྟག་སྟེ། དེ་དག་ལ་བཅོམ་ལྡན་འདས་དེ་བཞིན་
[054-439b4] གཤེགས་པ་བརྩོན་འགྲུས་མཐའ་ཡས་དེའི་རང་གི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་འཆད་དེ། ང་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པའི་ཕྱིར་
[054-439b5] བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་མཐའ་ཡས་དེ་ལ་རིམ་གྲོ་དང། བསྙེན་བཀུར་བྱས་སོ། །དེ་ནས་ངས་དེའི་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་ཐོས་ནས་
[054-439b6] བདག་གི་སངས་རྒྱས་ཀྱི་ཞིང་ཡང་དེ་བས་ཀྱང་ཤིན་ཏུ་རྒྱ་ཆེ་བ་དེ་འདྲ་བར་གྱུར་ཅིག་ཅེས་དེ་ལྟ་བུའི་སྨོན་ལམ་བཏབ་ནས་བདག་གིས་དགེ་བའི་རྩ་བ་ཐམས་ཅད་ཀྱང་སངས་རྒྱས་ཀྱི་ཞིང་རྒྱ་
[054-439b7] ཆེར་ཡོངས་སུ་དག་པར་བྱ་བའི་ཕྱིར་བསྔོས་ཏེ། བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་མཐའ་ཡས་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང། སངས་རྒྱས་


[054-440a0] [440A] 
[054-440a1] ༄༅། །ཀྱི་ཞིང་ཚད་མེད་པ་ཡོངས་སུ་དག་པར་ལུང་བསྟན་མོད་ཀྱི། འོན་ཀྱང་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཕྱིར་སངས་རྒྱས་ཀྱི་ཞིང་རྒྱ་ཆེར་
[054-440a2] ཡོངས་སུ་དག་པར་བྱ་བའི་ཕྱིར་བརྩོན་འགྲུས་མ་བཏང་བར་གྱུར་ནས་དེ་ལྟར་ངས་དེའི་འོག་ཏུ་སངས་རྒྱས་བྱེ་བ་ཁྲག་ཁྲིག་ཚད་མེད་པ་རྣམས་ལ་བསྙེན་བཀུར་བྱས་ཏེ། དེའི་དགེ་བའི་
[054-440a3] རྩ་བ་བསགས་པས་ང་སངས་རྒྱས་ཀྱི་ཞིང་རྒྱ་ཆེར་ཡོངས་སུ་དག་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །དེ་ནས་བཅོམ་ལྡན་
[054-440a4] འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །བརྗོད་ཀྱིས་མི་ལང་འཁོར་བ་ན། །བསམ་གྱིས་མི་ཁྱབ་འདས་པའི་དུས་།སངས་རྒྱས་ཞིང་གི་རྒྱ་བསྐྱེད་ཕྱིར། །དེ་ན་ང་
[054-440a5] ཡིས་བརྩོན་འགྲུས་བརྩམས། །བརྩོན་འགྲུས་མཐའ་ཡས་ཞེས་བྱ་བ་།གང་ཟག་མཚུངས་པ་མེད་པ་བྱུང། །སེམས་ཅན་བྱེ་བ་རྣམ་པར་འདུལ། །ལྷར་བཅས་འཇིག་རྟེན་རྣམས་ལ་
[054-440a6] སྟོན༑ ༑སངས་རྒྱས་ཆོས་ལ་དབང་བྱེད་ཅིང། །སྟོབས་རྣམས་ཀྱི་ཡང་ཕ་རོལ་ཕྱིན། །མི་འཇིགས་པ་ལ་ཤིན་ཏུ་གནས། །སོ་སོ་ཡང་དག་རིག་ལ་མཁས། །གནས་དང་གནས་མིན་དབང་
[054-440a7] ཡང་ཐོབ། །ལས་དང་ཡེ་ཤེས་རྟོགས་པར་རིག་ལས་རྣམས་ཡང་དག་འཛིན་པ་དང། །རྣམ་པར་སྨིན་ལ་ཐེ་ཚོམ་མེད། །ཁམས་རྣམས་དུ་མར་ཤེས་པ་དང། །རྣམ་པར་འདྲེན་པ་ཤིན་


[054-440b0] [440B] 
[054-440b1] ༑སེམས་ཅན་རྣམས་ཀྱི་དད་པ་རྣམས། །མ་ལུས་ཡང་དག་རབ་ཏུ་མཁྱེན། །སེམས་ཅན་རྣམས་ཀྱི་དབང་པོ་ཡི། །རིམ་པ་བཞིན་དུ་ཡང་དག་མཁྱེན། །དབང་པོ་མཆོག་དང་ཐ་མ་རྣམས། །མ་
[054-440b2] ལུས་པར་ཡང་རབ་ཏུ་མཁྱེན། །བསམ་གཏན་ཡེ་ཤེས་རྣམ་ཐར་དང་།ཏིང་ངེ་འཛིན་གྱི་ཕ་རོལ་ཕྱིན། །སྙོམས་པར་འཇུག་དང་ཚད་མེད་ལ། །རྐང་གཉིས་དམ་པ་ཤིན་ཏུ་བསླབ། །སངས་རྒྱས་
[054-440b3] རྣམས་ཀྱི་ཏིང་ངེ་འཛིན། །དེས་ནི་མི་མཁྱེན་གང་ཡང་མེད། །ཐམས་ཅད་མཁྱེན་ཅིང་ཐམས་ཅད་གཟིགས། །གཟིགས་པ་ལ་ཡང་སྒྲིབ་པ་མེད་།དེ་བཞིན་གཤེགས་པ་དེ་ལ་ངས། །སངས་
[054-440b4] རྒྱས་ཞིང་གི་རྒྱ་དྲིས་ཏེ། །སངས་རྒྱས་ཞིང་གི་རྒྱ་ཆེ་བ་།བསྐལ་པ་ཆེན་པོ་བདག་ལ་གསུངས། །ཀུན་ནས་ཉོན་མོངས་རྣམ་པར་བྱང། །མ་ལུས་ཡང་དག་རབ་ཏུ་མཁྱེན། །གང་རྣམས་ཁྱོད་ཀྱིས་
[054-440b5] མ་མཁྱེན་པ། །དེ་འདྲའི་ཆོས་ནི་མཐོང་མ་མཆིས། །སངས་རྒྱས་ཞིང་གི་སྐྱོན་རྣམས་དང། །ཡོན་ཏན་ཐམས་ཅད་རབ་ཏུ་མཁྱེན་།སངས་རྒྱས་བསྟན་པ་རྒྱ་ཆེ་བ། །རྐང་གཉིས་གཙོ་བོ་བཤད་
[054-440b6] དུ་གསོལ། །སེམས་ཅན་རྣམས་ཀྱི་སྨིན་པ་དང། །ཇི་ལྟར་མི་རྣམས་འཚང་རྒྱ་བ། །ཉོན་མོངས་གང་གིས་ཉོན་མོངས་པས། །མི་མཁས་འཁོར་བར་རབ་ཏུ་འཁོར། །མི་རྣམས་གང་གིས་
[054-440b7] ཉོན་མོངས་པ། །ཉོན་མོངས་དེ་དག་ཁྱོད་ཀྱིས་མཁྱེན། །དེ་ཡི་ལམ་དང་བསམ་པ་རྣམས། །འདྲེན་པ་ཁྱོད་ཀྱིས་རྣམ་པར་མཁྱེན། །ཇི་ལྟར་ཏིང་འཛིན་འབྱུང་བ་དང། །བྱུང་ནས་ཇི་ལྟར་གནས་


[054-441a0] [441A] 
[054-441a1] ༄༅། །པ་དང། །ཇི་ལྟར་དེ་ལས་ལྡང་བ་རྣམས། །སྟོན་པ་ཁྱོད་ཀྱིས་རབ་ཏུ་མཁྱེན། །བསམ་གཏན་རྣམས་དང་ཚད་མེད་པ། །ཇི་སྙེད་ཏིང་ངེ་འཛིན་རྣམས་དང། །ཞི་
[054-441a2] གནས་དང་ནི་ལྷག་མཐོང་རྣམས། །རྣམ་པ་ཐམས་ཅད་ཤིན་ཏུ་མཁྱེན། །ཇི་ལྟར་ཆོས་ལ་འདོགས་པ་དང། །གང་གི་རྐྱེན་གྱིས་བཤད་པ་ཡང། །དེ་ཡང་སྟོན་པས་རབ་མཁྱེན་ཏེ། །དེ་ལ་
[054-441a3] ཐེ་ཚོམ་མི་མངའ་ཁྱོད། །ཁྱོད་ཀྱིས་བསྐལ་པ་བྱེར་སྤྱད་པས། །ཡེ་ཤེས་འདི་ལས་ངེས་པར་བྱུང། །སྟོན་པས་སྟོབས་ཀྱི་མཐུ་ཡང་བརྙེས། །དྲང་སྲོང་ཆེན་པོ་སྟོབས་དང་ལྡན། །བསྐལ་
[054-441a4] པ་སྟོང་ཕྲག་བྱེ་བ་ཡི། །བདག་དང་ཕ་རོལ་རྣམས་ཀྱི་ཡང་།སྤྱོད་པ་དཔག་ཏུ་མ་མཆིས་ཤིང། །བསམ་གྱིས་མི་ཁྱབ་ཐམས་ཅད་མཁྱེན། །གང་དུ་བྱང་ཆུབ་ཅི་འདྲ་བ། །སྐྱེ་བ་ཐམས་
[054-441a5] ཅད་དུ་ཡང་འཇུག་དེ་དག་མ་ལུས་འདྲེན་པ་ཡིས། །ཇི་ལྟ་བུ་ཡང་རབ་ཏུ་མཁྱེན། །གང་དུ་ཇི་འདྲ་སྐྱེ་བ་དང། །གང་དུ་རིགས་ཀྱང་ཇི་འདྲ་བ། །ཇི་ལྟར་ཀུན་ཏུ་སྤྱད་པ་རྣམས། །དེ་དག་
[054-441a6] འདྲེན་པས་རབ་ཏུ་མཁྱེན། །ཐ་མའི་ཆོས་རྣམས་ཇི་འདྲ་བ། །འདྲེན་པས་འཁོར་བ་དེ་རྣམས་ཀྱང། །འགྲོ་བ་གང་དུ་སྐྱེ་བ་ནི། །དེ་བཞིན་གཤེགས་པས་རབ་ཏུ་མཁྱེན། །ཇི་འདྲ་བ་ཡི་
[054-441a7] ཡེ་ཤེས་ཀྱིས། །སྔོན་ཆད་རྣམ་པར་ལུང་བསྟན་པ། །མཁས་པ་ཁྱོད་ཀྱིས་དེ་མཁྱེན་པས། །དེ་ལ་ཐེ་ཚོམ་མི་མངའ་ཁྱོད། །ཚུལ་ཁྲིམས་གང་དང་ཆོས་གང་དང། །ཇི་འདྲའི་སྤྱོད་པ་སྤྱད་པ་དང། །ཡེ་


[054-441b0] [441B] 
[054-441b1] །དེ་དག་འདྲེན་པས་རབ་ཏུ་མཁྱེན། །གང་དང་གང་གི་ལས་ཀྱིས་སུ། །སྐྱེ་བ་རྣམས་སུ་འགྲོ་བར་འགྱུར། །རྣམ་སྨིན་ཇི་འདྲ་ཐོབ་པ་ཡང། །དེ་དག་མགོན་པོས་རབ་ཏུ་མཁྱེན། །
[054-441b2] གང་དུ་གནས་པ་དེ་དག་གི་རྒྱུན་དུ་མཆི་བར་ངེས་པ་ཡང། །དེ་ཡང་ཁྱོད་ཀྱིས་མ་ལུས་མཁྱེན། །དེ་སླད་ཡིད་གཉིས་མི་མངའ་ཁྱོད་།གང་གི་ལུས་ཀྱིས་སེམས་གང་སྐྱེས། །དེ་ཡང་ཁྱོད་ཀྱིས་རྣམ་པར་མཁྱེན། །
[054-441b3] སེམས་དེའི་རྒྱུ་ནི་གང་ལགས་པ། །དེ་ཡང་འདྲེན་པས་ཤིན་ཏུ་མཁྱེན། །སྔོན་ཆད་གནས་པ་མཁྱེན་པ་ནི། །ཁྱོད་དང་འདྲ་བ་ཡོང་མ་མཆིས། །སངས་རྒྱས་བྱེ་བ་སྟོང་རྣམས་དང། །འདྲེན་པ་ཁྱོད་ནི་དེ་དང་འདྲ། །
[054-441b4] སྲོག་ཆགས་སོ་སོའི་དགེ་བ་རྣམས། །རྗེས་སུ་དྲན་པས་རབ་ཏུ་མཁྱེན་།དེ་སླད་སངས་རྒྱས་ཆོས་རྣམས་ལ། །འདྲེན་པའི་ཡེ་ཤེས་ཐོགས་མི་མངའ། །གང་དང་གང་གི་ལུས་ཀྱིས་སུ། །ཇི་ལྟ་བུ་ཡི་རྒྱུད་དུ་མཆི། །
[054-441b5] དེ་ཡང་ཐམས་ཅད་མཁྱེན་པས་མཁྱེན། །དེ་སླད་རྒྱལ་བས་ལྷག་མ་མཆིས། །འདྲེན་པ་ཆོས་རྣམས་ཐམས་ཅད་ལ། །ཁྱོད་ནི་ཐེ་ཚོམ་ཡོང་མི་མངའ། །སེམས་ཅན་ཀུན་གྱི་སྤྱོད་ཡུལ་ཡང། །སངས་
[054-441b6] རྒྱས་སྤྱན་གྱིས་རབ་ཏུ་གཟིགས། །སྐྱེ་བ་དང་ནི་འཆི་འཕོ་མཁྱེན་།ཁྱོད་འདྲ་བ་ནི་ཡོང་མི་གདའ། །ལྷར་བཅས་འཇིག་རྟེན་ཐམས་ཅད་ན། །ཐུབ་པ་ཁྱོད་ལས་ལྷག་མ་མཆིས། །ཟག་པ་ཟད་པའང་རབ་
[054-441b7] ཏུ་མཁྱེན། །མ་ལུས་པ་ཡང་རྟོགས་པར་གྱུར། །ཉོན་མོངས་ཐམས་ཅད་ཡོངས་སུ་སྤངས། །ཁྱོད་ཀྱིས་བག་ཆགས་ཀུན་ཀྱང་བཅོམ། །སེམས་ཅན་ཀུན་གྱི་ཉོན་མོངས་དང། །སྤྱོད་པ་རྣམས་ཀྱང་འདྲེན་པས་


[054-442a0] [442A] 
[054-442a1] ༄༅། །མཁྱེན༑ ༑གང་ལ་ཉོན་མོངས་སྤྱོད་ཡུལ་དང། །ཉོན་མོངས་འདི་དག་གང་འབྱུང་མཁྱེན། །ཉོན་མོངས་དག་ལ་སྤྱད་པས་ན། །བག་ཆགས་རྗེས་སུ་འཇུག་པ་རྣམས། །དེ་
[054-442a2] དག་ཀུན་ཀྱང་ཁྱེད་མཁྱེན་ཏེ། །དེ་ལས་ཁྱོད་ནི་ཕ་རོལ་ཕྱིན་།བདག་དང་ཕ་རོལ་རྣམས་ཀྱི་ཡང། །ཉོན་མོངས་གང་གིས་སྤོང་བ་ཡི། །ལམ་དེ་རྣམས་ཀྱང་རབ་ཏུ་མཁྱེན། །དེ་སླད་
[054-442a3] ཁྱོད་ནི་ལམ་ལ་མཁས། །འཇིག་རྟེན་ཀུན་མགོན་རྣམ་འདྲེན་པ། །མཐའ་ཡས་བརྩོན་འགྲུས་དེ་བསྟོད་ནས། །བསྐལ་བྱེ་ཁྲག་ཁྲིག་མཐའ་ཡས་པར། །འགྲོ་བ་གཉིས་སུ་དེ་སྐྱེས་སོ། །འདི་ནས་ལྷ་
[054-442a4] རིས་ང་སྐྱེས་ཏེ། །རྟག་པར་ལྷ་ཡི་དབང་པོར་འགྱུར། །བྱེ་བ་མཐའ་ཡས་ལྷ་རྣམས་ལ། །རྒྱལ་བའི་ཡེ་ཤེས་ཐོབ་པར་བསྟན། །ལྷ་ཡི་གནས་ནས་ཤི་འཕོས་ཏེ། །མི་ཡི་དབང་པོ་རྒྱལ་པོར་གྱུར། །
[054-442a5] སེམས་ཅན་ཁྲག་ཁྲིག་མཐའ་ཡས་པ། །རྒྱལ་བའི་ཡེ་ཤེས་ཐོབ་པར་བསྟན། །དེ་དག་ང་ཡི་ཆོས་ཐོས་ནས། །བསྟི་སྟང་མཚུངས་མེད་བསྐྱེད་ནས་སུ། །སེམས་ནི་ཐམས་ཅད་ཉེར་བཞག་སྟེ། །
[054-442a6] དྲི་མེད་སེམས་ཀྱིས་དེ་དག་ཉན། །སེམས་ཅན་བྱེ་བ་མཐའ་ཡས་པ་།བྱང་ཆུབ་མཆོག་ལ་ངེས་པར་གྱུར། །ང་ཡི་ཚིག་ཐོས་རྟོགས་པ་ནི། །སངས་རྒྱས་བྱང་ཆུབ་ངེས་པར་གྱུར། །སངས་རྒྱས་
[054-442a7] བྱེ་བ་མཐའ་ཡས་པ། །སངས་རྒྱས་ཞིང་གི་རྒྱ་བཤད་ཀྱང་།བསྐལ་པ་ཁྲག་ཁྲིག་མཐའ་ཡས་སུ། །རྒྱ་ཆེན་བཤད་པ་མི་ཟད་དོ། །སངས་རྒྱས་ཡོན་ཏན་གང་བརྗོད་པར། །དྲང་སྲོང་ཆེན་


[054-442b0] [442B] 
[054-442b1] །ཐམས་ཅད་རང་བཞིན་སྟོང་པར་བཤད། །དེ་དག་མ་སྐྱེས་མི་འགག་བསྟན། །གང་འདིར་སངས་རྒྱས་བསྔགས་པ་དང། །སངས་རྒྱས་ཡོན་ཏན་གང་བསྟན་དང། །བདེ་
[054-442b2] བར་གཤེགས་པས་ཞིང་བརྗོད་པ། །གང་གིས་བཤད་པའང་དེ་དང་འདྲ། །ཆོས་རྣམས་ཞི་བར་བདེ་གཤེགས་བཤད། །ཞི་བའི་རང་བཞིན་དེ་མི་རྙེད། །གང་ལ་བཤད་པ་དེ་ཡང་སྟོད། །འདི་ལ་
[054-442b3] མགོན་མེད་འགྲོ་བ་མྱོས། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་མོ་བློ་གྲོས་མཐའ་ཡས་ཀྱིས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་མཐའ་ཡས་ལ་ཚིགས་
[054-442b4] སུ་བཅད་པ་དེ་དག་གིས་མངོན་པར་བསྟོད་ནས་བུད་མེད་ཀྱི་དབང་པོ་ལས་གྱུར་ཏེ། །དེ་ཕྱིན་ཆད་བུད་མེད་ཀྱི་ལུས་སུ་མི་སྐྱེ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་
[054-442b5] སེམས་དཔའ་ཆེན་པོ་སངས་རྒྱས་ཀྱི་ཞིང་ཚད་མེད་པ་ཡོངས་སུ་སྦྱང་བར་འདོད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་བྱང་ཆུབ་
[054-442b6] སེམས་དཔའི་རྣམ་པར་ཐར་པའི་སྟོང་པ་ཉིད་སྒྲིབ་པ་མེད་པ་ལ་བསླབ་པར་བྱའོ། །ཆོས་ཀྱི་རྣམ་གྲངས་འདི་བཤད་པའི་ཚེ་སངས་རྒྱས་ཀྱི་ཞིང་འདི་ཐམས་ཅད་རྣམ་པར་འགྱུར་བ་དྲུག་ཏུ་གཡོས་ཏེ་
[054-442b7] འགུལ། རབ་ཏུ་འགུལ། ཀུན་ཏུ་རབ་ཏུ་འགུལ། གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡོག་འཁྲུགས་རབ་ཏུ་འཁྲུགས། ཀུན་ཏུ་རབ་ཏུ་འཁྲུགས་


[054-443a0] [443A] 
[054-443a1] ༄༅། །འུར་འུར། རབ་ཏུ་འུར་འུར། ཀུན་ཏུ་རབ་ཏུ་འུར་འུར། ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ། ཤར་ཕྱོགས་དམའ་ན་ནུབ་ཕྱོགས་མཐོ། ནུབ་
[054-443a2] ཕྱོགས་དམའ་ན་ཤར་ཕྱོགས་མཐོ། ལྷོ་ཕྱོགས་དམའ་ན་བྱང་ཕྱོགས་མཐོ། བྱང་ཕྱོགས་དམའ་ན་ལྷོ་ཕྱོགས་མཐོ། དབུས་དམའ་ན་མཐའ་མཐོ། མཐའ་དམའ་ན་དབུས་མཐོ་བར་གྱུར་ཏོ། །
[054-443a3] སྲོག་ཆགས་བྱེ་བ་ཁྲག་ཁྲིག་ཕྲག་དྲུག་ཅུ་རྩ་དྲུག་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་
[054-443a4] ཚད་མེད་པ་ཕྲག་བརྒྱ་ནི། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ། །བྱང་ཆུབ་སེམས་དཔའ་བྱེ་བ་ཁྲག་ཁྲིག་དཔག་ཏུ་མེད་པ་ནི། མི་སྐྱེ་བའི་ཆོས་ལ་
[054-443a5] བཟོད་པ་ཐོབ་པར་གྱུར་ཏོ། །སྲོག་ཆགས་སྟོང་ཕྲག་དཔག་ཏུ་མེད་པ་རྣམས་དང། ལྷ་དང་མིར་བཅས་པའི་སྐྱེ་རྒུ་སྔོན་སེམས་མ་བསྐྱེད་པ་རྣམས་ནི། བླ་ན་མེད་པ་ཡང་དག་པར་རྫོགས་
[054-443a6] པའི་བྱང་ཆུབ་ཏུ་སེམས་སྐྱེས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་བརྒྱད་ཁྲི་བཞི་སྟོང་པོ་དེ་དག་དང། དགེ་སློང་དེ་དག་དང། ལྷ་དང། མི་
[054-443a7] དང༑ ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དཀོན་མཆོག་འབྱུང་གནས་ཞེས་བྱ་བ་ཐེག་


[054-443b0] [443B] 
[054-443b1] ། །།རྒྱ་གར་གྱི་མཁན་པོ་ཛི་ན་མི་ཏྲ་དང། སུ་རེནྡྲ་བོ་དཧི་དང། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་ཞུས་ཏེ་སྐད་གསར་བཅད་ཀྱིས་བཅོས་ནས་སླད་ཀྱིས་
[054-443b2] གཏན་ལ་ཕབ་པ་ ཨཱརྱ་སུ་ཝརྞྞ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་གསེར་གྱི་མདོ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང། བྱང་ཆུབ་སེམས་དཔའ་
[054-443b3] ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེའི་ཚེ་བཅོམ་
[054-443b4] ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ་།བཅོམ་ལྡན་འདས། བྱང་ཆུབ་ཀྱི་སེམས་ཇི་ལྟར་བལྟ་བར་བགྱི། །བཅོམ་ལྡན་འདས་ཀྱིས་བཀའ་སྩལ་པ། ཚེ་དང་ལྡན་པ་ཀུན་
[054-443b5] དགའ་བོ། བྱང་ཆུབ་ཀྱི་སེམས་ནི། གསེར་དང་རང་བཞིན་འདྲ་བར་གནས་པར་བལྟ་བར་བགྱིའོ། །གསེར་རང་བཞིན་གྱིས་རྣམ་པར་དག་པ་ལྟར་བྱང་ཆུབ་ཀྱི་སེམས་རང་བཞིན་གྱིས་རྣམ་པར་དག་
[054-443b6] པར་གནས་སོ། །མགར་བས་གསེར་ལ་བཟོའི་བྱེ་བྲག་ཐ་དད་པར་བྱས་ཀྱང་གསེར་རང་བཞིན་མི་འགྱུར་པ་ལྟར། བྱང་ཆུབ་ཀྱི་སེམས་ལ་ཡོན་ཏན་ཁྱད་པར་སྣ་ཚོགས་པར་སྣང་ཡང་དོན་དམ་པར་
[054-443b7] བྱང་ཆུབ་ཀྱི་སེམས་ལས་མ་གཡོས་པས་རང་བཞིན་མི་འགྱུར་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། བྱང་ཆུབ་སེམས་ཉིད་རྣམ་པར་དག་བདག་དང་


[054-444a0] [444A] 
[054-444a1] ༄༅། །གཞན་གྱི་དོན་ལ་བརྩོན། །དངོས་མེད་ངོ་བོ་ཉིད་དུ་སྒོམ། །ཤེས་རབ་སྐྱེ་བའི་རྒྱུ་ལ་མོས། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་
[054-444a2] ཀུན་དགའ་བོ་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་
[054-444a3] པ་ལ་མངོན་པར་བསྟོད་དོ། །འཕགས་པ་གསེར་གྱི་མདོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་སྐད་དུ། ཨཱརྱ་སུ་ཝརྞྞ་བཱ་ལུ་ཀོ་པ་མ་ནཱ་མ་ཧཱ་ཡཱ་ན་སཱུ་ཏྲ། བོད་
[054-444a4] སྐད་དུ། འཕགས་པ་གསེར་གྱི་བྱེ་མ་ལྟ་བུ་ཞེས་བྱ་བ་ཐེག་པ་ཆེན་པོའི་མདོ། །སངས་རྒྱས་དང། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་
[054-444a5] པ་དུས་གཅིག་ན། བཅོམ་ལྡན་འདས་མཉན་དུ་ཡོད་པ་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་
[054-444a6] འདུན་ཆེན་པོ་དང། བྱང་ཆུབ་སེམས་དཔའ་ཕྲག་མང་པོ་དག་དང་ཐབས་གཅིག་ཏུ་བཞུགས་ཏེ། དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ་བླ་གོས་ཕྲག་པ་གཅིག་
[054-444a7] ཏུ་གཟར་ནས་ཕུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །


[054-444b0] [444B] 
[054-444b1] ཅི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དཔག་ཏུ་མ་མཆིས་པ་ལགས་སམ་བཅོམ་ལྡན་འདས། ཅི་དེ་བཞིན་གཤེགས་
[054-444b2] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཡོན་ཏན་དཔག་ཏུ་མ་མཆིས་པ་དང་ལྡན་པ་ལགས་སམ། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་
[054-444b3] ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། དཔག་ཏུ་མེད་དོ། །ཀུན་དགའ་
[054-444b4] བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། ཡོན་ཏན་དཔག་ཏུ་མེད་པ་དང་ལྡན་ནོ། །ཚེ་དང་ལྡན་པ་ཀུན་དགའ་བོས་ལན་གཉིས་སུ་
[054-444b5] བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཅི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དཔག་ཏུ་མ་མཆིས་པ་ལགས་
[054-444b6] སམ། བཅོམ་ལྡན་འདས། ཅི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཡོན་ཏན་དཔག་ཏུ་མ་མཆིས་པ་དང་ལྡན་པ་ལགས་སམ། བཅོམ་ལྡན་འདས་
[054-444b7] ཀྱིས་ཀྱང་ལན་གཉིས་ལན་གསུམ་དུ་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་


[054-445a0] [445A] 
[054-445a1] ༄༅། །སངས་རྒྱས་རྣམས་ནི། དཔག་ཏུ་མེད་དོ། །ཀུན་དགའ་བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། ཡོན་ཏན་དཔག་
[054-445a2] ཏུ་མེད་པ་དང་ལྡན་ནོ། །ཀུན་དགའ་བོ། ཁྱོད་དེ་བཞིན་གཤེགས་པ་རྣམས་ཀྱི་དཔག་ཏུ་མེད་པ་མཉན་པའམ། དེ་བཞིན་གཤེགས་པ་རྣམས་ཀྱི་ཡུལ་ཤེས་པའམ། དེ་བཞིན་གཤེགས་
[054-445a3] བ་རྣམས་ཀྱི་ཡོན་ཏན་ཤེས་པར་འདོད་དམ། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །དགེ་སློང་རྣམས་ལ་
[054-445a4] བཅོམ་ལྡན་འདས་ཀྱིས་བསྟན་དུ་གསོལ། །བདེ་བར་གཤེགས་པས་བསྟན་དུ་གསོལ། དགེ་སློང་རྣམས་ཀྱིས་མངོན་སུམ་དུ་ཐོས་ན། ཡང་དག་པར་འཛིན་པར་འགྱུར་ལགས་སོ། །
[054-445a5] དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཁྱོད་ཀྱིས་མཽངྒལ་གྱི་བུ་ཆེན་པོ་རྫུ་འཕྲུལ་ཇི་ལྟ་བུས་
[054-445a6] ཕྱོགས་དང། ཕྱོགས་མཚམས་དག་ཏུ་འགྲོ་བ་ཤེས་སམ། ཀུན་དགའ་བོས་གསོལ་བ། མཽངྒལ་གྱི་བུ་ཆེན་པོ་རྫུ་འཕྲུལ་ཇི་ལྟ་བུས་ཕྱོགས་དང། ཕྱོགས་མཚམས་དག་ཏུ་མཆི་བ་
[054-445a7] བཅོམ་ལྡན་འདས་ཀྱིས་བསྟན་དུ་གསོལ། བདེ་བར་གཤེགས་པས་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ། ཁྱོད་ལ་དོན་འདི་དཔེས་བསྟན་


[054-445b0] [445B] 
[054-445b1] །དེ་ཅིའི་ཕྱིར་ཞེ་ན། ཀུན་དགའ་བོ། སྐྱེས་བུ་མཁས་པ་གང་དག་དཔེས་དོན་རྟོགས་པར་འགྱུར་བ་ཡོད་པའི་ཕྱིར་རོ་།ཀུན་དགའ་བོ། །དཔེར་ན། རྫིང་དཔག་ཚད་བརྒྱད་སྟོང་བ། ཆུས་
[054-445b2] གང་བ། བྱ་ཁྭས་བཏུང་དུ་རུང་བར་མུ་དང་ཁ་ད་ཆད་དུ་འདུག་པ། པདྨའི་ལོ་མས་ཁེབས་པ་ཞིག་ཡོད་ལ། དེ་ནས་མི་ལ་ལ་ཞིག་གིས་རླུང་གི་ཤུགས་ལས་འདས་པའི་རྟ་མཆོག་དག་དང་ལྡན་
[054-445b3] པའི་ལྕགས་ཀྱི་ཤིང་རྟ་ལ་ཞོན་ཏེ། དེའང་མུ་ཁྱུད་ཀྱི་ཤིང་ཡང་ཆུ་ལ་མི་རེག་རྟ་རྣམས་ཀྱི་རྨིག་པའང་ཆུ་ལ་མི་རེག་།པདྨའི་ལོ་མ་རྣམས་ཀྱང་རྟའི་རྨིག་པ་དག་གིས་མི་བརྟོལ་བ་ཙམ་གྱི་སྟོབས་
[054-445b4] དང༑ ཤུགས་དང། མགྱོགས་པ་དེ་ལྟ་བུས་རྒྱུག་ལ། ཀུན་དགའ་བོ། དེ་ནས་རྫིང་དེའི་ནང་ནས་སྦྲུལ་གདུག་པ་ཞིག་བྱུང་བས་ཤིང་རྟ་དེ་མཚོའི་ནང་ནས་ཕྱིར་མ་ལོག་པ་དེའི་བར་སྐབས་སུ་
[054-445b5] ཤིང་རྟ་དེ་ལན་བརྒྱད་བསྐོར་ན། ཀུན་དགའ་བོ། སྤྲུལ་གདུག་པས་ཤིང་རྟ་ལན་གཅིག་བསྐོར་བའི་ཡུན་ཇི་ཙམ་པ་དེའི་བར་སྐབས་སུ་ཀུན་དགའ་བོ། །ཁྱོད་ཆོས་བསྟན་པ་རྣམ་པ་བརྒྱད་
[054-445b6] སྟོན་ཅིང་དོན་ཀྱང་གོ་བར་བྱེད་དོ། །ཀུན་དགའ་བོ། །ཁྱོད་ཚིག་གཅིག་སྨྲ་བའི་ཡུན་ཇི་ཙམ་པ་དེའི་བར་སྐབས་སུ་མཽངྒལ་གྱི་བུ་ཆེན་པོ་ཆོས་བསྟན་པ་རྣམ་པ་བརྒྱད་སྟོན་ཅིང་དོན་ཀྱང་གོ་བར་བྱེད་དོ། །
[054-445b7] ཀུན་དགའ་བོ། །མཽངྒལ་གྱི་བུ་ཆེན་པོ་ཚིག་གཅིག་སྨྲ་བའི་ཡུན་ཇི་ཙམ་པ་དེའི་བར་སྐབས་སུ་གནས་བརྟན་ཤྭ་ར་དྭ་ཏིའི་བུ་ཆོས་བསྟན་པ་རྣམ་པ་བརྒྱད་སྟོན་ཅིང་དོན་ཀྱང་གོ་བར་བྱེད་དོ། །གནས་


[054-446a0] [446A] 
[054-446a1] ༄༅། །བརྟན་ཤཱ་རད་ཏིའི་བུ་ཚིག་གཅིག་སྨྲ་བའི་ཡུན་ཇི་ཙམ་པ་དེའི་བར་སྐབས་སུ་རང་སངས་རྒྱས་ཆོས་བསྟན་པ་རྣམ་པ་གྲངས་མེད་པ་སྟོན་ཏོ། །རང་སངས་རྒྱས་
[054-446a2] ཚིག་གཅིག་སྨྲ་བའི་ཡུན་ཇི་ཙམ་པ་དེའི་བར་སྐབས་སུ་བྱང་ཆུབ་སེམས་དཔའ་ཆོས་བསྟན་པ་རྣམ་པ་གྲངས་མེད། བསམ་གྱིས་མི་ཁྱབ་བརྗོད་དུ་མེད་པ་སྟོན་ཅིང་དོན་ཀྱང་གོ་བར་བྱེད་
[054-446a3] དོ༑ ༑ཀུན་དགའ་བོ། བྱང་ཆུབ་སེམས་དཔའ་ཚིག་གཅིག་སྨྲ་བའི་ཡུན་ཇི་ཙམ་པ་དེའི་བར་སྐབས་སུ་ཀུན་དགའ་བོ། གནས་བརྟན་མཽངྒལ་གྱི་བུ་ཆེན་པོ་འཇིག་རྟེན་གྱི་ཁམས་བརྒྱད་ཁྲི་
[054-446a4] འདའོ༑ ༑ཀུན་དགའ་བོ། རྫུ་འཕྲུལ་གྱི་སྟོབས་བསྐྱེད་པ་དེ་ལྟ་བུའི་འགྲོས་ཀྱིས་ཉིན་མཚན་བདུན་གྱི་བར་དུ་ངལ་མི་བསོ་བར་ཤར་ཕྱོགས་སུ་འཇིག་རྟེན་གྱི་ཁམས་ཇི་སྙེད་དུ་འགྲོ་བ་དང་
[054-446a5] དེ་བཞིན་དུ་ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་དང་དེ་བཞིན་དུ་ཤར་ལྷོའི་མཚམས་དང། ལྷོ་ནུབ་ཀྱི་མཚམས་དང། ནུབ་བྱང་གི་མཚམས་དང། བྱང་ཤར་གྱི་མཚམས་
[054-446a6] དང། དེ་བཞིན་དུ་སྟེང་དང། འོག་གི་ཕྱོགས་སུ་ཉིན་མཚན་བདུན་གྱི་བར་དུ་ངལ་མི་བསོ་བར་སོང་ལ། དེ་ནས་མི་ལ་ལ་ཞིག་གིས་ཕྱོགས་བཅུའི་འཇིག་རྟེན་གྱི་ཁམས་དེ་དག་ཐམས་ཅད་ར་
[054-446a7] བས་བསྐོར་ཏེ་ར་པས་བསྐོར་ནས་རྡོ་དང། གསེག་མ་དང། གྱོ་མོ་དང། གྱོ་དུམ་མེད་པར་བྱས་ཏེ་མཐོ་དམན་མེད་པར་བྱས་ནས་གྲོང་ཁྱེར་གཅིག་ཏུ་བྱས་ལ། གྲོང་ཁྱེར་གཅིག་ཏུ་བྱས་


[054-446b0] [446B] 
[054-446b1] ཀུན་དགའ་བོ། གྲོང་ཁྱེར་དེའི་ནང་གི་ཡུངས་འབྲུ་ཇི་སྙེད་པ་དེ་དག་པས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་སེམས་ཅན་བྱང་ཆུབ་
[054-446b2] ལ་ཞུགས་པ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བྱང་ཆུབ་སེམས་དཔའི་སྤྱད་པ་སྤྱོད་པ་དག་ངས་མཐོང་ངོ། །དེ་བས་ཀྱང་
[054-446b3] ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་དགའ་ལྡན་གྱི་ལྷའི་རིས་དག་ཏུ་སྐྱེ་བ་དག་ངས་མཐོང་ངོ་།དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་
[054-446b4] བྱང་ཆུབ་སེམས་དཔའ་རྣམས་དགའ་ལྡན་གྱི་ལྷའི་རིས་དག་ན་འཁོད་པ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་དགའ་ལྡན་
[054-446b5] གྱི་ལྷའི་རིས་དག་ནས་འཆི་འཕོ་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་མའི་མངལ་དུ་འཇུག་པ་དག་ངས་མཐོང་ངོ། །དེ་
[054-446b6] བས་ཀྱང་ཆེས་མང་པའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་མའི་མངལ་ནས་འབྱུང་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་ཁམས་དག་ན་བྱང་
[054-446b7] ཆུབ་སེམས་དཔའ་རྣམས་བྱིས་པའི་རྩེད་མོ་སྟོན་པ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་རྒྱལ་སྲིད་སྤངས་ནས་རབ་


[054-447a0] [447A] 
[054-447a1] ༄༅། །ཏུ་བྱུང་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་དཀའ་བ་སྤྱོད་པའི་སྦྱོར་བ་བསྟེན་པ་དག་ངེས་མཐོང་ངོ། །དེ་
[054-447a2] བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བྱང་ཆུབ་ཀྱི་སྙིང་པོར་འགྲོ་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་
[054-447a3] བྱང་ཆུབ་སེམས་དཔའ་རྣམས་བྱང་ཆུབ་ཀྱི་སྙིང་པོ་ལ་ལྟ་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བྱང་ཆུབ་ཀྱི་སྙིང་པོ་ལ་
[054-447a4] གཅེས་པར་བྱེད་པའི་མཆོག་དང་གུས་པ་ཆེན་པོས་ལན་གསུམ་བསྐོར་བ་བྱེད་པ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་
[054-447a5] བྱང་ཆུབ་ཀྱི་སྙིང་པོ་ལ་འདུག་པ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བྱང་ཆུབ་ཀྱི་ཤིང་དྲུང་ན་འདུག་པ་དག་ངས་མཐོང་ངོ། །དེ་བས་
[054-447a6] ཀྱང་ཆེས་མང་བའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་དག་ངས་མཐོང་ངོ། །དེ་བས་ཀྱང་ཆེས་
[054-447a7] མང་པའི་འཇིག་རྟེན་གྱི་ཁམས་དག་ན་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དག་ངས་མཐོང་ངོ། །དེ་བས་ཀྱང་ཆེས་མང་


[054-447b0] [447B] 
[054-447b1] རྣམས་ཆོས་ཀྱི་འཁོར་ལོ་བསྐོར་བ་དག་ངས་མཐོང་ངོ། །དེ་བས་ཀྱང་ཆེས་མང་བའི་འཇིག་རྟེན་གྱི་ཁམས་དག་ན་སངས་རྒྱས་བཅོམ་ལྡན་འདས་
[054-447b2] རྣམས་ཡོངས་སུ་མྱ་ངན་ལས་འདས་པ་ཆེན་པོ་སྟོན་པ་དག་ངས་མཐོང་སྟེ། དེ་དག་ཐམས་ཅད་ཀྱང་མཚན་མཐུན་པ་དང། གདུང་མཐུན་པ་ཤ་སྟག་ཡིན་ན། འཇིག་རྟེན་གྱི་ཁམས་གང་དག་ན་བྱང་ཆུབ་སེམས་
[054-447b3] དཔའ་སེམས་དཔའ་ཆེན་པོ་རྣམས་མངོན་པར་འབྱུང་བ་དང། བྱང་ཆུབ་ཀྱི་སྙིང་པོར་འགྲོ་བ་དང། བྱང་ཆུབ་ཀྱི་སྙིང་པོ་ལ་ལྟ་བ་དང། བྱང་ཆུབ་ཀྱི་སྙིང་པོ་ལ་བསྐོར་བ་བྱེད་པ་དང། བྱང་ཆུབ་ཀྱི་སྙིང་པོ་ལ་འདུག་པ་
[054-447b4] དང་[?] མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་དང། ཡོངས་སུ་མྱ་ངན་ལས་འདས་པ་ཆེན་པོ་སྟོན་པ་མཚན་ཐ་དད་པ་དང་གདུང་ཐ་དད་པ་དང་
[054-447b5] ལ་[?] ཅི་[?] སྨོས། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་གྱི་ཁམས་གང་དག་ཏུ་སངས་རྒྱས་བཅོམ་ལྡན་འདས་རྣམས་མི་འབྱུང་བ་དང་[?] 
[054-447b6] བྱང་ཆུབ་སེམས་དཔའ་རྣམས་ཀྱང་བྱང་ཆུབ་སེམས་དཔའི་སྤྱད་པ་མི་སྤྱོད་པའི་འཇིག་རྟེན་གྱི་ཁམས་ཇི་སྙེད་མཆིས་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། འཇིག་རྟེན་གྱི་[?] 
[054-447b7] ལམས་[?] ངས་བསྟན་པ་གང་དག་ཏུ་སངས་རྒྱས་བཅོམ་ལྡན་འདས་རྣམས་འབྱུང་བ་དང། བྱང་ཆུབ་སེམས་དཔའ་རྣམས་ཀྱང་བྱང་ཆུབ་སེམས་དཔའི་སྤྱད་པ་སྤྱོད་པ་གང་ཡིན་པ་དེ་དག་ནི། ཀུན་དགའ་བོ། །


[054-448a0] [448A] 
[054-448a1] ༄༅། །དཔེར་ན། རྒྱ་མཚོ་ཆེན་པོའི་བྱེ་མ་དང། གངྒཱའི་ཀླུང་གྱི་བྱེ་མའི་ནང་ན་གསེར་གྱི་བྱེ་མ་དཀོན་པ་དང་འདྲ་སྟེ་ཀུན་དགའ་བོ། དེ་བཞིན་དུ་འཇིག་རྟེན་གྱི་ཁམས་གང་དག་ཏུ་
[054-448a2] སངས་རྒྱས་བཅོམ་ལྡན་འདས་རྣམས་འབྱུང་བ་དང། བྱང་ཆུབ་སེམས་དཔའ་རྣམས་ཀྱང་བྱང་ཆུབ་སེམས་དཔའི་སྤྱད་པ་སྤྱོད་པའི་འཇིག་རྟེན་གྱི་ཁམས་དེ་དག་ནི། དཀོན་ཏེ། ཀུན་དགའ་བོ། ཇི་
[054-448a3] ལྟར་རྒྱ་མཚོ་ཆེན་པོའི་བྱེ་མ་དང། གངྒཱའི་ཀླུང་གི་བྱེ་མ་དེ་དག་ལས་ལ་ལ་ཞིག་གིས་བྱེ་མ་འབྲུ་གཅིག་བླངས་པ་དེ་བཞིན་དུ་གང་དུ་སངས་རྒྱས་བཅོམ་ལྡན་འདས་རྣམས་འབྱུང་བ་དང་
[054-448a4] བྱང་ཆུབ་སེམས་དཔའ་རྣམས་ཀྱང་བྱང་ཆུབ་སེམས་དཔའི་སྤྱད་པ་སྤྱོད་པའི་འཇིག་རྟེན་གྱི་ཁམས་དེ་དག་ནི། ཉུང་ངོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་
[054-448a5] ཀུན་དགའ་བོ་དང། དགེ་སློང་དེ་དག་དང། བྱང་ཆུབ་སེམས་དཔའ་དེ་དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་
[054-448a6] པ་ལ་མངོན་པར་བསྟོད་དོ། །འཕགས་པ་གསེར་གྱི་བྱེ་མ་ལྟ་བྱ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་སུ་རེནྡྲ་བོ་བཧེ་དང། པྲ་ཛྙཱ་ཝ་རྨ་དང། ཞུ་ཆེན་
[054-448a7] གྱི་ལོ་ཙཱ་བ་བནྡྷེ་ཡེ་ཤེས་སྡེ་ལ་སོགས་པས་བསྒྱུར་ཅིང་ཞུས་ཏེ་གཏན་ལ་ཕབ་པ།། །།
