mdo ja 
[053-1b0] [1A] 
[053-1b1] །རྒྱ་གར་སྐད་དུ། སངྔྷརྨ་པུཎྚ་རཱི་ཀ་ནཱ་མ་མ་ཧཱ་ཡཱ་ན་སཱུ་ཏྲ། བོད་
[053-1b2] སྐད་དུ། དམ་པའི་ཆོས་པདྨ་དཀར་པོ་ཞེས་བྱ་བ་ཐེག་པ་ཆེན་པོའི་མདོ། བམ་པོ་
[053-1b3] དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
[053-1b4] འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་


[053-2a0] [2A] 
[053-2a1] །ཁབ་ན། བྱ་རྒོད་ཀྱི་ཕུང་པོའི་རི་ལ་བཞུགས་ཏེ། དགེ་སློང་ཁྲི་ཉིས་སྟོང་གི་དགེ་སློང་གི་
[053-2a2] དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པ། ཟག་པ་ཟད་པ་ཉོན་མོངས་པ་མེད་པ། དབང་དང་ལྡན་
[053-2a3] པར་གྱུར་པ། སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། ཅང་ཤེས་པ་
[053-2a4] གླང་པོ་ཆེན་པོ། བྱ་བ་བྱས་པ། བྱེད་པ་བྱས་པ། ཁུར་བོར་བ་བདག་གི་དོན་རྗེས་སུ་ཐོབ་པ། སྲིད་པར་
[053-2a5] ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་བ། སེམས་ཀྱི་


[053-2b0] [2B] 
[053-2b1] མངོན་པར་ཤེས་པས་མངོན་པར་ཤེས་པའི་ཉན་ཐོས་ཆེན་པོ་ཤ་
[053-2b2] སྟག་ལ་འདི་ལྟ་སྟེ། ཚེ་དང་ལྡན་པ་ཀུན་ཤེས་ཀཽཎྜི་ནྱ་དང་ཚེ་དང་ལྡན་པ་རྟ་ཐུལ་དང། ཚེ་དང་ལྡན་པ་རླངས་པ་དང་
[053-2b3] ཚེ་དང་ལྡན་པ་མིང་ཆེན་དང། ཚེ་དང་ལྡན་པ་བཟང་པོ་དང་ཚེ་དང་ལྡན་པ་འོད་སྲུང་ཆེན་པོ་དང། ཚེ་དང་ལྡན་པ་
[053-2b4] ལྟེང་རྒྱས་འོད་སྲུང་དང། ཚེ་དང་ལྡན་པ་ཆུ་ཀླུང་འོད་སྲུང་དང། ཚེ་དང་ལྡན་པ་ག་ཡ་འོད་སྲུང་དང། ཚེ་དང་ལྡན་པ་ཤཱ་རིའི་
[053-2b5] བུ་དང། ཚེ་དང་ལྡན་པ་མཽངྒལ་གྱི་བུ་ཆེན་པོ་དང། ཚེ་དང་ལྡན་པ་ཀཱ་ཏྱའི་བུ་ཆེན་པོ་དང། ཚེ་དང་ལྡན་པ་མ་འགགས་པ་དང་
[053-2b6] ཚེ་དང་ལྡན་པ་ནམ་གྲུ་དང། ཚེ་དང་ལྡན་པ་ཀ་པི་ན་དང་ཚེ་དང་ལྡན་པ་བ་ལང་བདག་དང། ཚེ་དང་ལྡན་པ་པི་ལི་ནྡའི་བུ་


[053-3a0] [3A] 
[053-3a1] །དང༑ ཚེ་དང་ལྡན་པ་བ་ཀུ་ལ་དང། ཚེ་དང་ལྡན་པ་གསུས་པོ་ཆེ་དང། ཚེ་དང་ལྡན་པ་བྷ་ར་དཧྭ་ཛ་དང། ཚེ་དང་
[053-3a2] ལྡན་པ་དགའ་བོ་དང། ཚེ་དང་ལྡན་པ་ཉེ་དགའ་དང། ཚེ་དང་ལྡན་པ་མཛེས་དགའ་དང། ཚེ་དང་ལྡན་པ་བྱམས་མའི་བུ་གང་པོ་
[053-3a3] དང༑ ཚེ་དང་ལྡན་པ་རབ་འབྱོར་དང། ཚེ་དང་ལྡན་པ་སྒྲ་གཅན་ཟིན་དང། དེ་དག་དང་ཉན་ཐོས་ཆེན་པོ་གཞན་དག་དང་
[053-3a4] སློབ་པ་ཚེ་དང་ལྡན་པ་ཀུན་དགའ་བོ་དང། གཞན་ཡང་སློབ་པ་དང་མི་སློབ་པའི་དགེ་སློང་ཉིས་སྟོང་དང། སྐྱེ་དགུའི་བདག་
[053-3a5] མོ་ཆེན་མོ་ལ་སོགས་པ་དགེ་སློང་མ་དྲུག་སྟོང་དང། སྒྲ་གཅན་ཟིན་གྱི་མ་དགེ་སློང་མ་གྲགས་འཛིན་འཁོར་དང་བཅས་པ་དང་
[053-3a6] ཐབས་གཅིག་གོ་བྱང་ཆུབ་སེམས་དཔའ་བརྒྱད་ཁྲི་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་


[053-3b0] [3B] 
[053-3b1] གཟུངས་ཐོབ་པ། སྤོབས་པ་ཆེན་པོ་ལ་གནས་པ། ཕྱིར་མི་ལྡོག་པའི་ཆོས་ཀྱི་འཁོར་ལོ་བསྐོར་བ། སངས་རྒྱས་བརྒྱ་སྟོང་མང་པོ་ལ་བསྙེན་བཀུར་
[053-3b2] བྱས་པ། སངས་རྒྱས་བརྒྱ་སྟོང་མང་པོ་ལ་དགེ་བའི་རྩ་བ་བསྐྱེད་པ། སངས་རྒྱས་བརྒྱ་སྟོང་མང་པོ་ས་ཡང་དག་པར་བསྟོད་པ། ལུས་དང་ངག་དང་སེམས་བྱམས་པས་ཡོངས་
[053-3b3] སུ་བསྒོས་པ། དེ་བཞིན་གཤེགས་པའི་ཡེ་ཤེས་འཛུད་པ་ལ་མཁས་པ་ཤེས་རབ་ཆེན་པོ། ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་པར་ཁོང་དུ་ཆུད་པ། འཇིག་རྟེན་གྱི་ཁམས་
[053-3b4] བརྒྱ་སྟོང་མང་པོར་རྣམ་པར་གྲགས་པ། སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་ཡང་དག་པར་སྒྲོལ་བ་ཤ་སྟག་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་
[053-3b5] བོ་འཇམ་དཔལ་གཞོན་ནུར་གྱུར་པ་དང། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང། བྱང་ཆུབ་སེམས་དཔའ་མཐུ་ཆེན་ཐོབ་དང། བྱང་ཆུབ་སེམས་དཔའ་དོན་
[053-3b6] ཐམས་ཅད་ཅེས་བྱ་བ་དང། བྱང་ཆུབ་སེམས་དཔའ་རྟག་ཏུ་བརྩོན་དང། བྱང་ཆུབ་སེམས་དཔའ་བརྩོན་པ་མི་གཏོང་བ་དང། བྱང་ཆུབ་སེམས་དཔའ་ལག་ན་རིན་ཆེན་དང་
[053-3b7] བྱང་ཆུབ་སེམས་དཔའ་སྨན་གྱི་རྒྱལ་པོ་དང། བྱང་ཆུབ་སེམས་དཔའ་སྨན་ཡང་དག་འཕགས་དང། བྱང་ཆུབ་སེམས་དཔའ་བཀོད་པའི་རྒྱལ་པོ་དང། བྱང་ཆུབ་སེམས་


[053-4a0] [4A] 
[053-4a1] ༄༅། །དཔའ་རབ་ཏུ་སྦྱིན་པ་དང། བྱང་ཆུབ་སེམས་དཔའ་རིན་ཆེན་ཟླ་བ་དང། བྱང་ཆུབ་སེམས་དཔའ་རིན་ཆེན་འོད་དང། བྱང་ཆུབ་སེམས་དཔའ་ཟླ་གང་
[053-4a2] དང༑ བྱང་ཆུབ་སེམས་དཔའ་གནོན་པ་ཆེན་པོ་དང། བྱང་ཆུབ་སེམས་དཔའ་མཐའ་ཡས་གནོན་དང། བྱང་ཆུབ་སེམས་དཔའ་འཇིག་རྟེན་གསུམ་གནོན་དང། བྱང་ཆུབ་
[053-4a3] སེམས་དཔའ་སྤོབས་པ་ཆེན་པོ་དང། བྱང་ཆུབ་སེམས་དཔའ་རྟག་པར་རྒྱུན་དུ་བརྩོན་དང། བྱང་ཆུབ་སེམས་དཔའ་ས་འཛིན་དང། བྱང་ཆུབ་སེམས་དཔའ་བློ་གྲོས་མི་ཟད་
[053-4a4] པ་དང། བྱང་ཆུབ་སེམས་དཔའ་པདྨའི་དཔལ་དང། བྱང་ཆུབ་སེམས་དཔའ་སྐར་མའི་རྒྱལ་པོ་དང། བྱང་ཆུབ་སེམས་དཔའ་བྱམས་པ་དང་བྱང་ཆུབ་སེམས་དཔའ་
[053-4a5] སེམས་དཔའ་ཆེན་པོ་སེང་གེ་དག་དང་ཡང་ཐབས་གཅིག་གོ་བཟང་སྐྱོང་ལ་སོགས་པ་སྐྱེས་བུ་དམ་པ་བཅུ་དྲུག་འདི་ལྟ་སྟེ། བཟང་སྐྱོང་དང། དཀོན་མཆོག་འབྱུང་གནས་
[053-4a6] དང༑ དེད་དཔོན་བཟང་པོ་དང། མིས་བྱིན་དང། ཕུག་སྤས་དང། ཆུས་བྱིན་དང། དབང་པོས་བྱིན་དང། བླ་མའི་བློ་གྲོས་དང། ཁྱད་པར་བློ་གྲོས་དང། འཕེལ་བའི་བློ་གྲོས་
[053-4a7] དང༑ མཐོང་བ་དོན་ཡོད་དང། ཤིན་ཏུ་ཡང་དག་ཞུགས་དང། རབ་ཀྱི་རྩལ་གྱིས་རྣམ་པར་གནོན་པ་དང། དཔེ་མེད་བློ་གྲོས་དང། ཉི་མའི་སྙིང་པོ་དང། ས་འཛིན་དག་


[053-4b0] [4B] 
[053-4b1] དེ་དག་ལ་སོགས་པ་བྱང་ཆུབ་སེམས་དཔའ་བརྒྱད་ཁྲི་དག་དང་ཡང་ཐབས་གཅིག་གོ་ལྷ་རྣམས་ཀྱི་དབང་པོ་བརྒྱ་བྱིན་དང། འཁོར་ལྷའི་བུ་ཉི་ཁྲི་འདི་ལྟ་
[053-4b2] སྟེ། ལྷའི་བུ་ཟླ་བ་དང། ལྷའི་བུ་ཉི་མ་དང། ཀུན་ཏུ་དྲི་དང་རིན་ཆེན་འོད་དང། ལྷའི་བུ་སྣང་འོད་དང། དེ་དག་ལ་སོགས་པ་ལྷའི་བུ་ཉི་ཁྲི་དང་ཡང་ཐབས་གཅིག་གོ་རྒྱལ་པོ་
[053-4b3] ཆེན་པོ་བཞི་དང། འཁོར་ལྷའི་བུ་སུམ་ཁྲི་འདི་ལྟ་སྟེ། རྒྱལ་པོ་ཆེན་པོ་འཕགས་སྐྱེས་པོ་དང། རྒྱལ་པོ་ཆེན་པོ་མིག་མི་བཟང་དང་རྒྱལ་པོ་ཆེན་པོ་ཡུལ་འཁོར་སྲུང་དང། རྒྱལ་
[053-4b4] པོ་ཆེན་པོ་རྣམ་ཐོས་ཀྱི་བུ་དང། ལྷའི་བུ་དབང་ཕྱུག་དང་ལྷའི་བུ་དབང་ཕྱུག་ཆེན་པོ་དང། འཁོར་ལྷའི་བུ་སུམ་ཁྲི་དག་དང་ཡང་ཐབས་གཅིག་གོ་མི་མཇེད་ཀྱི་བདག་པོ་ཚངས་
[053-4b5] པ་དང། འཁོར་ཚངས་རིས་ཀྱི་ལྷའི་བུ་ཁྲི་ཉིས་སྟོང་འདི་ལྟ་སྟེ། ཚངས་པ་གཙུག་ཕུད་ཅན་དང། ཚངས་པ་སྐར་མའི་འོད་དང་དེ་དག་ལ་སོགས་པ་ཚངས་རིས་ཀྱི་ལྷའི་བུ་ཁྲི་
[053-4b6] ཉིས་སྟོང་དང་ཡང་ཐབས་གཅིག་གོ་ཀླུའི་རྒྱལ་པོ་བརྒྱད་འདི་ལྟ་སྟེ། ཀླུའི་རྒྱལ་པོ་དགའ་བོ་དང། ཉེ་དགའ་དང། རྒྱ་མཚོ་དང་ནོར་རྒྱས་ཀྱི་བུ་དང། འཇོག་པོ་དང། གཟི་ཅན་
[053-4b7] དང༑ མ་དྲོས་པ་དང། ཀླུའི་རྒྱལ་པོ་ཨུཏྤ་ལ་དང། འཁོར་ཀླུ་བྱ་བ་བརྒྱ་སྟོང་མང་པོ་དག་དང་ཡང་ཐབས་གཅིག་གོ་མིའམ་ཅིའི་རྒྱལ་པོ་བཞི་འདི་ལྟ་སྟེ། མི་འམ་ཅིའི་རྒྱལ་པོ་


[053-5a0] [5A] 
[053-5a1] ༄༅། །ལྗོན་པ་དང། མིའམ་ཅིའི་རྒྱལ་པོ་ཆོས་ཆེན་དང། མིའམ་ཅིའི་རྒྱལ་པོ་ཆོས་བཟང་དང། མིའམ་ཅིའི་རྒྱལ་པོ་ཆོས་འཛིན་དང། འཁོར་མིའམ་ཅི་བྱེ་བ་
[053-5a2] བརྒྱ་སྟོང་མང་པོ་དག་དང་ཡང་ཐབས་གཅིག་གོ་དྲི་ཟའི་རིས་ཀྱི་ལྷའི་བུ་བཞི་འདི་ལྟ་སྟེ། དྲི་ཟ་ཡིད་དུ་འོང་བ་དང། ཡིད་འོང་དབྱངས་དང། འཇམ་སྙན་དང། དྲི་ཟ་དབྱངས་
[053-5a3] སྙན་དང། འཁོར་དྲི་ཟ་བྱེ་བ་བརྒྱ་སྟོང་མང་པོ་དག་དང་ཡང་ཐབས་གཅིག་གོ་ལྷ་མ་ཡིན་གྱི་དབང་པོ་བཞི་འདི་ལྟ་སྟེ། ལྷ་མ་ཡིན་གྱི་དབང་པོ་སྟོབས་ཅན་དང། ཕྲག་རྩུབ་དང་
[053-5a4] ཐགས་བཟང་རིས་དང། ལྷ་མ་ཡིན་གྱི་དབང་པོ་སྒྲ་གཅན་དང་འཁོར་ལྷ་མ་ཡིན་བྱེ་བ་བརྒྱ་སྟོང་མང་པོ་དག་དང་ཡང་ཐབས་གཅིག་གོ་ནམ་མཁའ་ལྡིང་གི་དབང་པོ་བཞི་
[053-5a5] འདི་ལྟ་སྟེ། ནམ་མཁའ་ལྡིང་གི་དབང་པོ་གཟི་བརྗིད་ཆེན་པོ་དང་ལུས་ཆེན་པོ་དང། རྫོགས་ཆེན་དང། ནམ་མཁའ་ལྡིང་གི་དབང་པོ་འཕྲུལ་ཆེན་ཐོབ་དང། འཁོར་ནམ་
[053-5a6] མཁའ་ལྡིང་བྱེ་བ་བརྒྱ་སྟོང་མང་པོ་དང་ཡང་ཐབས་གཅིག་གོ་།ལུས་འཕགས་མའི་བུ་ཡུལ་མ་ག་དྷཱའི་རྒྱལ་པོ་མ་སྐྱེས་དགྲ་དང་ཡང་ཐབས་གཅིག་གོ་དེའི་ཚེ་ན་བཅོམ་ལྡན་
[053-5a7] འདས་འཁོར་བཞི་པོ་དེ་དག་གིས་ཡོངས་སུ་བསྐོར་ཅིང་མདུན་གྱིས་བལྟས་ཏེ། བསྟི་སྟང་དུ་བྱས། བཙུན་པར་བྱས། རི་མོར་བྱས། མཆོད་པར་བྱས། བརྗེད་པར་བྱས་


[053-5b0] [5B] 
[053-5b1] ངེས་པར་བསྟན་པ་ཆེན་པོ་ཞེས་བྱ་བའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ་བྱང་ཆུབ་སེམས་དཔའ་རྣམས་ལ་གདམས་པ། སངས་རྒྱས་ཐམས་
[053-5b2] ཅད་ཀྱིས་ཡོངས་སུ་བཟུང་བ་བཤད་པར་བཞེད་དེ། ཆོས་ཀྱི་གདན་དེ་ཉིད་ལ་སྐྱིལ་མོ་ཀྲུང་བཅས་ནས། མཐའ་ཡས་ངེས་པར་བསྟན་པའི་གནས་ཞེས་བྱ་བའི་ཏིང་ངེ་འཛིན་ལ་སྙོམས་
[053-5b3] པར་ཞུགས་ཏེ་སྐུ་མི་གཡོ་ཞིང་སེམས་མི་གཡོ་བར་གྱུར་ནས་བཞུགས་སོ། །བཅོམ་ལྡན་འདས་སྙོམས་པར་ཞུགས་མ་ཐག་ཏུ། བཅོམ་ལྡན་འདས་ལ་ལྷའི་མེ་ཏོག་མནྡཱ་ར་དང་
[053-5b4] མནྡཱ་ར་ཆེན་པོ་དང། མཉྫུ་ཥ་ཀ་དང། མཉྫུ་ཥ་ཀ་ཆེན་པོ་རྣམས་ཀྱི་མེ་ཏོག་གི་ཆར་ཆེན་པོ་མངོན་པར་བབ་སྟེ། བཅོམ་ལྡན་འདས་དང་འཁོར་བཞི་པོ་དེ་དག་ལ་འཐོར་རོ། །ཐམས་
[053-5b5] ཅད་དང་ལྡན་པའི་སངས་རྒྱས་ཀྱི་ཞིང་ཡང་རྣམ་པ་དྲུག་ཏུ་གཡོས་པར་གྱུར་ཏེ། འགུལ། ཀུན་ཏུ་རབ་ཏུ་འགུལ། ལྡེག་ཀུན་ཏུ་རབ་ཏུ་ལྡེག་འཁྲུགས། ཀུན་ཏུ་རབ་ཏུ་འཁྲུགས་
[053-5b6] སོ། །དེའི་ཚེ་དགེ་སློང་དང། དགེ་སློང་མ་དང། དགེ་བསྙེན་དང་དགེ་བསྙེན་མ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་
[053-5b7] དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་རྣམས་དང། རྒྱལ་ཕྲན་དང། སྟོབས་ཀྱི་འཁོར་ལོས་བསྒྱུར་བ་དང་གླིང་བཞིའི་འཁོར་ལོས་བསྒྱུར་བ་


[053-6a0] [6A] 
[053-6a1] ༄༅། །གང་དག་འཁོར་དེར་འདུས་ནས་འཁོད་པར་གྱུར་པ་འཁོར་དང་བཅས་པ་དེ་དག་ཐམས་ཅད་བཅོམ་ལྡན་འདས་ལ་ལྟ་ཞིང་འཁོད་དེ་ངོ་མཚར་དུ་གྱུར་
[053-6a2] རྨད་དུ་གྱུར། ཤིན་ཏུ་དགའ་བར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་ཀྱི་སྨིན་མཚམས་ཀྱི་མཛོད་སྤུ་ནས་འོད་ཟེར་གཅིག་བྱུང་ནས། དེ་ཤར་ཕྱོགས་སུ་སངས་རྒྱས་ཀྱི་
[053-6a3] ཞིང་ཁྲི་བརྒྱད་སྟོང་དུ་སོང་སྟེ། སངས་རྒྱས་ཀྱི་ཞིང་དེ་དག་ཐམས་ཅད་མནར་མེད་པའི་སེམས་ཅན་དམྱལ་བ་ཆེན་པོ་ཡན་ཆད་སྲིད་པའི་རྩེ་མོ་མན་ཆད་འོད་ཟེར་དེའི་འོད་ཀྱིས་
[053-6a4] ཤིན་ཏུ་ཁྱབ་པར་སྣང་ངོ། །སངས་རྒྱས་ཀྱི་ཞིང་དེ་དག་གི་འགྲོ་བ་དྲུག་པོ་དེ་དག་ན་སེམས་ཅན་གང་ཡོད་པ་དེ་དག་ཐམས་ཅད་མ་ལུས་པར་སྣང་ངོ། །སངས་རྒྱས་ཀྱི་ཞིང་དེ་
[053-6a5] དག་ན་སངས་རྒྱས་བཅོམ་ལྡན་འདས་གང་དག་བཞུགས་ཤིང་འཚོ་གཞེས་པ་དེ་དག་ཐམས་ཅད་ཀྱང་སྣང་ངོ། །སངས་རྒྱས་བཅོམ་ལྡན་འདས་དེ་དག་ཆོས་གང་འཆད་པ་དེ་
[053-6a6] དག་ཐམས་ཅད་ཀྱང་མ་ལུས་པར་གྲག་གོ་སངས་རྒྱས་ཀྱི་ཞིང་དེ་དག་ན་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དང། རྣལ་འབྱོར་ཅན་དང་
[053-6a7] རྣལ་འབྱོར་སྤྱོད་པ་གང་དག་འབྲས་བུ་ཐོབ་པ་དང། འབྲས་བུ་མ་ཐོབ་པ་དེ་དག་ཐམས་ཅད་ཀྱང་སྣང་ངོ། །སངས་རྒྱས་ཀྱི་ཞིང་དེ་དག་ན། བྱང་ཆུབ་སེམས་དཔའ་སེམས་


[053-6b0] [6B] 
[053-6b1] དམིགས་པ་དང། མོས་པ་རྣམ་པ་སྣ་ཚོགས་དུ་མའི་རྒྱུའི་ཐབས་མཁས་པ་དག་གིས་བྱང་ཆུབ་སེམས་དཔའི་སྤྱད་པ་སྤྱོད་པ་དེ་དག་ཐམས་ཅད་
[053-6b2] ཀྱང་སྣང་ངོ། །སངས་རྒྱས་ཀྱི་ཞིང་དེ་དག་ན། སངས་རྒྱས་བཅོམ་ལྡན་འདས་གང་དག་ཡོངས་སུ་མྱ་ངན་ལས་འདའ་བ་དེ་དག་ཐམས་ཅད་ཀྱང་སྣང་ངོ། །སངས་རྒྱས་ཀྱི་ཞིང་དེ་དག་ན་
[053-6b3] སངས་རྒྱས་བཅོམ་ལྡན་འདས་གང་དག་ཡོངས་སུ་མྱ་ངན་ལས་འདས་པ་རྣམས་ཀྱི་རིང་བསྲེལ་གྱི་མཆོད་རྟེན་རིན་པོ་ཆེ་ལས་བྱས་པ་དེ་དག་ཐམས་ཅད་ཀྱང་སྣང་ངོ། །དེ་ནས་བྱང་ཆུབ་
[053-6b4] སེམས་དཔའ་སེམས་དཔའ་ཆེན་པོ་བྱམས་པ་འདི་སྙམ་དུ་སེམས་ཏེ། ཀྱེ་མ་དེ་བཞིན་གཤེགས་པས་ལྟས་ཆོ་འཕྲུལ་ཆེན་པོ་བསྟན་པ་འདི་འདིར་ཅིའི་རྒྱུར་འགྱུར་ཞིག་གུ། ཅིའི་
[053-6b5] ཕྱིར་བཅོམ་ལྡན་འདས་ཀྱིས་ལྟས་ཆོ་འཕྲུལ་ཆེན་པོ་འདི་ལྟ་བུ་འདི་བསྟན་ཏེ། བཅོམ་ལྡན་འདས་ཀྱང་ཏིང་ངེ་འཛིན་ལ་སྙོམས་པར་ཞུགས་ཤིང། རྫུ་འཕྲུལ་གྱི་ཆོ་འཕྲུལ་ཆེན་པོ་ངོ་
[053-6b6] མཚར་རྨད་དུ་བྱུང་བ་ཆེན་པོ་བསམ་གྱིས་མི་ཁྱབ་པ་འདི་ལྟ་བུ་འདི་དག་ཀྱང་སྣང་བར་གྱུར་པ་འདིའི་དོན་བདག་གིས་སུ་ལ་དྲི། འདི་ན་དོན་འདིའི་ལན་ལྡོན་ནུས་པ་ནི་སུ་ཡོད་སྙམ་མོ།།
[053-6b7] དེ་ཡང་འདི་སྙམ་དུ་འཇམ་དཔལ་གཞོན་ནུར་གྱུར་པ་འདི་སྔོན་གྱི་རྒྱལ་བ་རྣམས་ལ་ལྷག་པར་བྱ་བ་བྱས་པ། དགེ་བའི་རྩ་བ་བསྐྱེད་པ། སངས་རྒྱས་མང་པོ་ལ་བསྙེན་བཀུར་བྱས་


[053-7a0] [7A] 
[053-7a1] ༄༅། །པ་སྟེ༑ འཇམ་དཔལ་གཞོན་ནུར་གྱུར་པ་འདིས་སྔོན་ཆད་ཀྱང་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[053-7a2] རྣམས་ཀྱི་ལྟས་འདི་ལྟ་བུ་བྱུང་བ་རྣམས་མཐོང་ཞིང་སྔོན་ཆད་ཆོས་ཆེན་པོའི་འབེལ་བའི་གཏམ་དག་ཀྱང་མྱོང་བས་ན། བདག་གིས་འཇམ་དཔལ་གཞོན་ནུར་གྱུར་པ་ལ་
[053-7a3] དེའི་དོན་དྲིའོ་སྙམ་དུ་སེམས་སོ། །དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མའི་འཁོར་བཞི་པོ་དེ་དག་དང་ལྷ་དང། ཀླུ་དང། གནོད་སྦྱིན་དང། དྲི་
[053-7a4] ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་ལྟོ་འཕྱེ་ཆེན་པོ་དང། མི་དང་མི་མ་ཡིན་པ་མང་པོ་དེ་དག་ཀྱང། བཅོམ་ལྡན་འདས་ཀྱི་ལྟས་ཀྱི་རྫུ་འཕྲུལ་
[053-7a5] གྱི་ཆོ་འཕྲུལ་ཆེན་པོའི་སྣང་བ་འདི་ལྟ་བུ་འདི་མཐོང་ནས་ངོ་མཚར་དུ་གྱུར། རྨད་དུ་གྱུར། ལྟད་མོར་གྱུར་ཏེ་འདི་སྙམ་དུ། བཅོམ་ལྡན་འདས་ཀྱིས་རྫུ་འཕྲུལ་གྱི་ཆོ་འཕྲུལ་
[053-7a6] ཆེན་པོའི་སྣང་བ་འདི་ལྟ་བུ་འདི་བསྟན་པ་བདག་ཅག་གིས་སུ་ལ་དྲི་སྙམ་དུ་སེམས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་སྐད་ཅིག་ཐང་ཅིག་
[053-7a7] ཡུད་ཙམ་དེ་ཉིད་ལ་འཁོར་བཞི་པོ་རྣམས་ཀྱི་སེམས་ཀྱི་རྣམ་པར་རྟོག་པ་སེམས་ཀྱིས་ཤེས་ནས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་


[053-7b0] [7B] 
[053-7b1] འཕྲུལ་གྱི་སྣང་བ་འདི་ལྟ་བུ་འདི་བསྟན་ཏེ། སངས་རྒྱས་ཀྱི་ཞིང་ཁྲི་བརྒྱད་སྟོང་པོ་འདི་དག་རྣམ་པར་བཀྲ་བ། མཆོག་ཏུ་ལྟ་ན་
[053-7b2] སྡུག་པ༑ དེ་བཞིན་གཤེགས་པ་སྔོན་དུ་བཞུད་པ། དེ་བཞིན་གཤེགས་པ་ཡོངས་སུ་འདྲེན་པར་སྣང་བ་འདིའི་རྒྱུ་གང། རྐྱེན་གང། དེ་ནས་བྱང་ཆུབ་སེམས་དཔའ་སེམས་དཔའ་
[053-7b3] ཆེན་པོ་བྱམས་པས་འཇམ་དཔལ་གཞོན་ནུར་གྱུར་པ་ལ་ཚིགས་སུ་བཅད་པ་འདི་དག་སྨྲས་སོ། །འཇམ་དཔལ་ཅི་ཡི་ཕྱིར་ན་འདི་ལྟ་བུ། །མི་ཡི་མགོན་པོས་འོད་ཟེར་གཅིག་པོ་འདི། །
[053-7b4] ཞལ་གྱི་སྨིན་མཚམས་ཀྱི་ནི་མཛོད་སྤུ་ནས། །ཤིན་ཏུ་སྣང་བའི་འོད་ཟེར་རབ་ཏུ་བཏང། །ལྷ་རྣམས་དགའ་བས་ཙནྡན་ཕྱེ་མ་དང་།ལྷ་ཡི་སྤོས་རབ་ཡིད་དུ་འོང་བ་དང། །མནྡཱ་ར་དང་
[053-7b5] མཉྫུ་ཥ་ཀ་ཡི། །མེ་ཏོག་དག་གི་ཆར་ཆེན་རབ་ཏུ་ཕབ། །དེས་ནི་ས་འདི་ཀུན་ཏུ་མཛེས་གྱུར་ཅིང། །འཁོར་བཞི་འདི་དག་དགའ་བ་རབ་ཏུ་ཐོབ། །ཞིང་རྣམས་འདི་དག་ཐམས་ཅད་རྣམ་
[053-7b6] དྲུག་ཏུ༑ ༑ཤིན་ཏུ་འཇིགས་པའི་གཟུགས་སུ་ཀུན་ནས་གཡོས། །འོད་ཟེར་དེ་ཡིས་ཤར་གྱི་ཕྱོགས་ལོགས་ཀྱི། །ཞིང་ནི་སྟོང་ཕྲག་བཅོ་བརྒྱད་ཚངས་བ་རྣམས། །སྐད་ཅིག་གཅིག་གིས་
[053-7b7] ཐམས་ཅད་རབ་ཏུ་སྣང། །ཞིང་རྣམས་གསེར་གྱི་ཁ་དོག་བཞིན་དུ་མཛེས། །མནར་མེད་ཡན་ཆད་སྲིད་པའི་རྩེ་མོའི་བར། །ཞིང་དེ་དག་ན་སེམས་ཅན་ཇི་སྙེད་པ། །འགྲོ་བ་དྲུག་པོ་དེ་


[053-8a0] [8A] 
[053-8a1] ༄༅། །ན་ཡོད་པ་རྣམས། །གང་དག་དེར་ཡང་ཤི་འཕོ་སྐྱེ་བ་རྣམས། །དེ་དག་ལས་ཀྱི་རྣམ་པ་སྣ་ཚོགས་དང། །འགྲོ་བ་བདེ་དང་མི་བདེ་རྣམས་ཀྱང་སྣང། །བཟང་པོ་
[053-8a2] ངན་པ་དེ་བཞིན་པར་མ་ཡང། །འདི་ན་འདུག་ཀྱང་དེ་དག་ཐམས་ཅད་མཐོང། །སངས་རྒྱས་སེང་གེ་མི་ཡི་དབང་པོ་རྣམས། །ཆོས་ཉིད་རབ་སྟོན་རྣམ་པར་དབྱེ་བ་མཐོང། །སེམས་
[053-8a3] ཅན་བྱེ་བ་མང་ལ་རབ་སྟོན་པ། །སྙན་པའི་སྒྲ་དང་དབྱངས་སུ་གསུང་བ་དག་ཟབ་ཅིང་རྒྱ་ཆེ་རྨད་དུ་བྱུང་བའི་སྒྲ། །སོ་སོའི་ཞིང་རྣམས་སུ་ཡང་རབ་ཏུ་འབྱིན། །དཔེ་དང་གཏན་
[053-8a4] ཚིགས་ཁྲག་ཁྲིག་བྱེ་བ་ཡིས། །སངས་རྒྱས་ཆོས་འདི་རབ་ཏུ་སྟོན་པ་ནི། །སེམས་ཅན་གང་རྣམས་སྡུག་བསྔལ་གཟིར་བ་དག་སྐྱེ་དང་རྒ་བས་ཡིད་སྐྱོ་མི་ཤེས་ལ། །འདི་ནི་
[053-8a5] དགེ་སློང་སྡུག་བསྔལ་ཐ་མ་ཞེས། །དེ་ལ་རབ་ཞི་མྱ་ངན་འདས་པ་སྟོན། །མི་རྣམས་གང་གིས་རྒྱ་ཆེ་མཐུ་ཐོབ་ཅིང། །སངས་རྒྱས་མཐོང་བས་དེ་བཞིན་བསོད་ནམས་ལྡན། །དེ་
[053-8a6] དག་ལ་ནི་ཆོས་ཚུལ་འདི་བརྗོད་ཅིང། །རང་རྒྱལ་ཐེག་པ་ཡང་ནི་སྟོན་པ་མཛད། །གཞན་ཡང་བདེ་བར་གཤེགས་པའི་སྲས་པོ་གང། །བླ་ན་མེད་པའི་ཡེ་ཤེས་ཚོལ་བ་དག་
[053-8a7] བྱ་བ་སྣ་ཚོགས་རྟག་ཏུ་བྱེད་པ་ལ། །དེ་དག་ལ་ནི་བྱང་ཆུབ་ཕྱིར་བསྔགས་གསུང། །འདི་ན་འདུག་བཞིན་དེ་ན་འདི་འདྲ་དང་།ཁྱད་པར་གཞན་ཡང་སྟོང་ཕྲག་བྱེ་བ་དག་ཤིན་


[053-8b0] [8B] 
[053-8b1] །དེ་དག་ལས་ནི་ཕྱོགས་ཙམ་སྨོས་པར་བྱ། །བདག་མཐོང་ཞིང་རྣམས་མང་པོ་དེ་དག་ནའང། །བྱང་ཆུབ་སེམས་དཔའ་གངྒཱའི་བྱེ་མ་སྙེད།།
[053-8b2] གང་རྣམས་བྱེ་བ་སྟོང་ཕྲག་མི་ཉུང་བ། །བརྩོན་འགྲུས་རྣམ་པ་མང་པོས་བྱང་ཆུབ་སྐྱེད། །ལ་ལ་སྦྱིན་པ་སྦྱིན་པའང་དེ་བཞིན་ཏེ། །ནོར་དང་འགྲོན་བུ་གསེར་དང་དངུལ་རྣམས་དང། །མུ་
[053-8b3] ཏིག་ནོར་བུ་མན་ཤེལ་བྱུ་རུ་དང། །བྲན་ཕོ་བྲན་མོ་རྟ་དང་ཤིང་རྟ་ལུག་དེ་བཞིན་རིན་ཆེན་དག་གིས་བརྒྱན་པའི་ཁྱོགས། །ཡོངས་སུ་དགའ་བའི་ཡིད་ཀྱིས་སྦྱིན་པ་གཏོང། །བདག་
[053-8b4] ཅག་གིས་ཀྱང་ཐེག་མཆོག་ཐོབ་ཤོག་ཅེས། །བྱང་ཆུབ་མཆོག་འདིར་ཡོངས་སུ་བསྔོ་བར་བྱེད། །སྦྱིན་པ་འདི་འདྲ་འདི་དག་སྦྱིན་བྱས་ན། །ཁམས་གསུམ་ནང་ན་ཐེག་མཆོག་ཁྱད་
[053-8b5] པར་ཅན། །སངས་རྒྱས་ཐེག་པ་བདེ་གཤེགས་གང་བསྔགས་པ། །དེ་ནི་བདག་གིས་མྱུར་དུ་ཐོབ་གྱུར་ཅིང་ལ་ལ་རྟ་བཞི་ཅན་གྱི་ཤིང་རྟ་ལ། །ཁ་ཁྱེར་བཅས་པ་མེ་ཏོག་རྒྱལ་མཚན་
[053-8b6] བརྒྱན༑ ༑རིན་ཆེན་དག་ལས་བྱས་པའི་བ་དན་ཅན། །ལ་ལས་དེ་ལྟ་བུ་ཡང་སྦྱིན་པ་བྱིན། །དེ་བཞིན་བུ་དང་ཆུང་མ་རྣམས་ཀྱང་བྱིན་།ལ་ལ་ཕངས་པའི་ཤ་ཡང་སྦྱིན་པར་བྱེད། །
[053-8b7] བྱང་ཆུབ་དམ་པ་འདི་ནི་འཚོལ་བའི་ཕྱིར། །ལག་པ་དང་ནི་རྐང་པ་བསླངས་ན་བྱིན། །ལ་ལ་དག་གི་མགོ་དང་ལ་ལས་མིག་ལ་ལ་བདག་གི་ལུས་མཆོག་རབ་ཀྱང་གཏོང། །དང་


[053-9a0] [9A] 
[053-9a1] ༄༅། །བའི་སེམས་ཀྱིས་སྦྱིན་པ་རྣམས་བྱིན་ནས། །དེ་བཞིན་གཤེགས་ཀྱི་ཡེ་ཤེས་དོན་དུ་གཉེར། །འཇམ་དཔལ་བདག་གིས་མཐོང་བ་ལ་ལ་ན་།རྒྱལ་སྲིད་
[053-9a2] སྐྱིད་པ་རྣམ་པར་སྤངས་བྱས་ཏེ། །བཙུན་མོའི་འཁོར་དང་དེ་བཞིན་གླིང་ཀུན་དང། །གཉེན་དང་བློན་པོ་ཐམས་ཅད་རྣམ་སྤངས་ནས་།འཇིག་རྟེན་རྣམ་པར་འདྲེན་གྱི་དྲུང་དོང་སྟེ། །
[053-9a3] ཞི་བའི་ཕྱིར་ནི་ཆོས་རབ་མཆོག་འདྲི་ཞིང། །ངུར་སྨྲིག་གོས་རྣམས་རབ་ཏུ་གྱོན་བྱེད་དེ། །སྐྲ་དང་ཁ་སྤུ་དག་ཀྱང་འདྲེག་པར་བྱེད། །བདག་མཐོང་བྱང་ཆུབ་སེམས་དཔའ་ལ་ལ་ནི། །
[053-9a4] དགེ་སློང་གྱུར་ཅིང་ནགས་ཚལ་གནས་པ་དག་དགོན་པ་སྟོང་པ་རྣམས་སུ་གནས་འཆའ་ཞིང། །ལ་ལ་ལུང་ནོད་ཁ་ཏོན་བྱེད་ལ་དགའ། །བདག་མཐོང་བྱང་ཆུབ་སེམས་དཔའ་
[053-9a5] ལ་ལ་དག་རི་སུལ་དག་ཏུ་ཞུགས་པའི་བརྟན་པ་རྣམས། །སངས་རྒྱས་ཡེ་ཤེས་འདི་ལ་རྣམ་པར་སྒོམ། །ཡོངས་སུ་སེམས་ཤིང་ཉེ་བར་རྟོགས་པར་བྱེད། །ཁ་ཅིག་གིས་ནི་
[053-9a6] འདོད་པ་མ་ལུས་སྤངས། །ཡོངས་བསྒོམས་བདག་ཉིད་སྤྱོད་ཡུལ་རྣམ་པར་དག་མངོན་པར་ཤེས་པ་ལྔ་ཡང་དེར་ཐོབ་ནས། །བདེ་བར་གཤེགས་པའི་སྲས་པོ་དགོན་པར་
[053-9a7] གནས༑ ༑བརྟན་པ་ལ་ལ་རྐང་གཤིབས་དེར་གནས་ཏེ། །འདྲེན་པའི་སྤྱན་སྔར་ཐལ་མོ་སྦྱར་བྱས་ནས། །དགའ་བ་བསྐྱེད་དེ་རྒྱལ་དབང་རྒྱལ་པོ་ལ། །ཚིགས་སུ་བཅད་པ་སྟོང་


[053-9b0] [9B] 
[053-9b1] །དྲན་དང་ལྡན་ཞིང་དུལ་བ་མི་འཇིགས་པ། །ལ་ལ་སྤྱོད་པ་ཕྲ་བ་ཤེས་པ་དག་རྐང་གཉིས་གཙོ་ལ་ཆོས་ཀྱང་འདྲི་བར་བྱེད། །ཐོས་ནས་དེ་དག་ཆོས་རྣམས་
[053-9b2] འཛིན་པར་འགྱུར། །ཡོངས་བསྒོམས་བདག་ཉིད་རྒྱལ་དབང་སྲས་པོ་རྣམས། །ལ་ལ་དག་གིས་དེ་དང་དེར་མཐོང་བ། །དཔེ་དང་གཏན་ཚིགས་ཁྲག་ཁྲིག་དུ་མ་ཡིས། །སྲོག་ཆགས་བྱེ་
[053-9b3] བ་མང་ལ་ཆོས་རྣམས་སྟོན། །མཆོག་ཏུ་དགའ་སྐྱེས་ཆོས་རྣམས་རབ་སྟོན་ཅིང། །བྱང་ཆུབ་སེམས་དཔའ་མང་པོ་ཡང་དག་འཛུད། །བདུད་རྣམས་སྟོབས་དང་བཞོན་པར་བཅས་
[053-9b4] བཅོམ་སྟེ། །ཆོས་ཀྱི་རྔ་འདི་ཤིན་ཏུ་རྡུང་བར་བྱེད། །ལ་ལ་བདེ་བར་གཤེགས་ཀྱི་བསྟན་པ་ལ། །བདེར་གཤེགས་སྲས་ལ་ལྷ་མི་གནོད་སྦྱིན་དང། །སྲིན་པོས་མཆོད་ཀྱང་ངོ་མཚར་
[053-9b5] མི་འཛིན་ཅིང། །སྙེམས་མེད་ཞི་ཞིང་རབ་ཞི་སྤྱོད་པ་མཐོང་།ཕལ་ཆེར་ནགས་གནས་དེ་བཞིན་གཞན་དག་ཀྱང། །སྣང་བའི་འོད་ནི་ལུས་ལས་རབ་གཏོང་སྟེ། །སེམས་ཅན་དམྱལ་
[053-9b6] ནས་སེམས་ཅན་རྣམས་འདོན་ཅིང། །དེ་དག་བྱང་ཆུབ་སེམས་ལ་ཡང་ཡང་དག་འཛུད། །རྒྱལ་བའི་སྲས་པོ་ལ་ལ་བརྩོན་འགྲུས་གནས། །ཁ་ཅིག་གིས་ཀྱང་མ་ལུས་གཉིད་སྤངས་ནས། །
[053-9b7] འཆག་པ་བྱེད་ཅིང་ནགས་ཚལ་གནས་པ་དག་དེ་དག་བརྩོན་པས་བྱང་ཆུབ་མཆོག་ལ་ཞུགས། །ལ་ལ་ཚུལ་ཁྲིམས་མ་རལ་སྲུང་བ་ནི། །རྟག་ཏུ་རྣམ་དག་ནོར་བུ་རིན་ཆེན་བཞིན། །


[053-10a0] [10A] 
[053-10a1] ༄༅། །ལ་ལ་སྤྱད་པ་ཡོངས་སུ་རྫོགས་པར་འགྱུར། །དེ་དག་ཁྲིམས་ཀྱིས་བྱང་ཆུབ་མཆོག་ལ་ཞུགས། །རྒྱལ་སྲས་ལ་ལ་བཟོད་པའི་སྟོབས་ཅན་ཏེ། །དགེ་སློང་ང་
[053-10a2] རྒྱལ་ཅན་དག་ཁྲོ་བ་དང། །དེ་བཞིན་གཤེ་ཞིང་སྡིག་པའང་བཟོད་པར་བྱེད། །བཟོད་པས་དེ་དག་བྱང་ཆུབ་མཆོག་ལ་ཞུགས། །བདག་མཐོང་བྱང་ཆུབ་སེམས་དཔའ་ལ་ལ་
[053-10a3] ནི། །རྩེད་མོ་དགའ་བ་ཐམས་ཅད་རྣམ་སྤངས་ཏེ། །བྱིས་པའི་གྲོགས་པོ་རྣམས་ཀྱང་ཡོངས་སྤངས་ནས། །འཕགས་པ་རྣམས་དང་འགྲོགས་དགའ་མཉམ་པར་གཞག་རྣམ་
[053-10a4] པར་གཡེང་བའི་སེམས་ནི་རྣམ་སྤངས་ནས། །ལོ་སྟོང་བྱེ་བར་ནགས་དང་རི་སུལ་ན། །རྩེ་གཅིག་སེམས་སུ་བསམ་གཏན་བྱེད་པ་རྣམས། །དེ་དག་བསམ་གཏན་བྱང་ཆུབ་མཆོག་
[053-10a5] ལ་ཞུགས། །དགེ་འདུན་སློབ་བཅས་རྒྱལ་བ་མངོན་སུམ་དུ། །བཟའ་དང་བཅའ་དང་དེ་བཞིན་ཟས་དང་སྐོམ། །ན་བའི་སྨན་ནི་མི་ཉུང་མང་པོ་དག་ཁ་ཅིག་དེ་ལྟར་སྦྱིན་པ་སྦྱིན་པར་
[053-10a6] བྱེད༑ ༑དགེ་འདུན་སློབ་བཅས་རྒྱལ་བ་མངོན་སུམ་དུ། །དེ་དག་གོས་བརྒྱ་བྱེ་བ་སྦྱིན་པར་བྱེད། །ལ་ལ་སྟོང་ཕྲག་བྱེ་བ་བརྒྱ་རི་དང། །རིན་ཐང་མེད་པའི་གོས་རྣམས་རབ་ཏུ་འབུལ།།
[053-10a7] རིན་པོ་ཆེ་དང་དེ་བཞིན་ཙནྡན་གྱི། །གཙུག་ལག་ཁང་ནི་བྱེ་བ་བརྒྱ་བྱས་ནས། །སྟན་དང་མལ་ཆ་མང་པོས་བརྒྱན་པ་རྣམས། །བདེ་བར་གཤེགས་པ་རྣམས་ལ་མངོན་སུམ་


[053-10b0] [10B] 
[053-10b1] །ཀུན་དགའ་ར་བ་ཡིད་འོང་གཙང་མ་རྣམས། །མེ་ཏོག་འབྲས་བུ་སྣ་ཚོགས་ལྡན་པ་དག་སྐྱེས་བུ་ཁྱུ་མཆོག་ཉན་ཐོས་བཅས་པ་ལ། །ལ་ལ་ཉིན་པར་ཞུགས་ཕྱིར་རབ་ཏུ་འབུལ། །
[053-10b2] དགའ་བ་སྐྱེས་ནས་སྣ་ཚོགས་རྣམ་མང་པོ། །དེ་ལྟ་བུ་ཡི་སྦྱིན་པ་སྦྱིན་པར་བྱེད། །བྱིན་ནས་བྱང་ཆུབ་ཕྱིར་ཡང་བརྩོན་འགྲུས་བསྐྱེད། །སྦྱིན་པས་དེ་དག་བྱང་ཆུབ་མཆོག་ལ་ཞུགས། །ལ་
[053-10b3] ལ་ཞི་བའི་ཆོས་ཀྱང་རབ་འཆད་དེ། །དཔེ་དང་གཏན་ཚིགས་ཁྲག་ཁྲིག་དུ་མ་ཡིས། །དེ་དག་སྲོག་ཆགས་བྱེ་བ་སྟོང་ལ་སྟོན། །དེ་དག་ཡེ་ཤེས་བྱང་ཆུབ་མཆོག་ལ་ཞུགས། །བྱེད་པ་མེད་
[053-10b4] པའི་ཆོས་རབ་ཤེས་པ་ནི། །གཉིས་མེད་རབ་ཞུགས་ནམ་མཁའ་མཚུངས་འདྲ་བ། །མ་ཆགས་བདེ་བར་གཤེགས་པའི་སྲས་པོ་རྣམ། །དེ་དག་ཤེས་རབ་བྱང་ཆུབ་མཆོག་ལ་ཞུགས་
[053-10b5] བདག་གིས་གཞན་ཡང་མཐོང་བ་འཇམ་པའི་དབྱངས། །བདེར་གཤེགས་མྱ་ངན་འདས་པའི་བསྟན་པ་ལ། །བྱང་ཆུབ་སེམས་དཔའ་བརྟན་པ་མང་བྱུང་ནས། །རྒྱལ་བའི་རིང་བསྲེལ་
[053-10b6] དག་ལ་རིམ་གྲོ་བྱེད། །མཆོད་རྟེན་བྱེ་བ་སྟོང་ཕྲག་མི་ཉུང་བ་།ཇི་ལྟར་གངྒཱའི་ཀླུང་གི་བྱེ་མ་བཞིན། །གང་གིས་བྱེ་བ་ཞིང་རྣམས་རྟག་བརྒྱན་པ། །རྒྱལ་སྲས་དེ་དག་བྱེད་དུ་འཇུག་པ་
[053-10b7] མཐོང། །རིན་ཆེན་སྣ་བདུན་མཆོག་གི་རྒྱལ་མཚན་གདུགས། །དེ་ན་བྱེ་བ་སྟོང་རྣམས་བསྒྲེང་བ་ནི། །འཕང་དུ་དཔག་ཚད་ལྔ་སྟོང་ཕྱིན་པ་སྟེ། །ཁོར་ཡུག་ཏུ་ནི་དཔག་ཚད་ཉིས་སྟོང་


[053-11a0] [11A] 
[053-11a1] ༄༅། །ཡོད༑ ༑རྣམ་རྒྱལ་བ་དན་བཅས་པ་ཁོར་མོར་མཛེས། །དྲིལ་དང་དྲིལ་བུ་གཡེར་ཁ་རྟག་ཏུ་འཁྲོལ། །མེ་ཏོག་དྲི་དང་དེ་བཞིན་སིལ་སྙན་གྱིས། །ལྷ་མི་སྲིན་པོ་
[053-11a2] གནོད་སྦྱིན་རྣམས་ཀྱིས་མཆོད། །ཡོངས་འདུ་ཤིང་གི་མེ་ཏོག་རྒྱས་པ་བཞིན། །དེ་ལྟར་ཕྱོགས་བཅུ་དེ་དག་མཛེས་བྱས་ཏེ། །རྒྱལ་བའི་རིང་བསྲེལ་དག་ལ་འདི་འདྲ་འདིར། །བདེ་
[053-11a3] གཤེགས་སྲས་ཀྱིས་མཆོད་པ་བྱེད་དུ་བཙུད། །རྒྱལ་བས་འོད་ཟེར་གཅིག་པོ་འདི་བཏང་བས། །ལྷར་བཅས་འཇིག་རྟེན་འདི་དག་རབ་རྒྱས་པ་།བདག་དང་སྲོག་ཆགས་བྱེ་བ་མང་པོ་
[053-11a4] འདིས༑ ༑འདི་ན་འདུག་བཞིན་དེ་དག་ཐམས་ཅད་མཐོང། །གང་གིས་འོད་ཟེར་གཅིག་པ་དེར་བཏང་བས། །ཞིང་རྣམས་སྟོང་ཕྲག་མང་པོར་སྟོན་པ་དེ། །ཀྱེ་མ་སྐྱེས་བུ་ཁྱུ་མཆོག་
[053-11a5] དེ་ཡི་མཐུ། །ཀྱེ་མ་ཡེ་ཤེས་རྒྱ་ཆེ་ཟག་མེད་དོ། །རྨད་དུ་བྱུང་བ་ཚད་མེད་འདི་འདྲ་བའི། །ལྟས་རྣམས་མཐོང་ནས་བདག་ཅག་ངོ་མཚར་གྱུར། །འདི་ཡི་དོན་རྣམས་འཇམ་དབྱངས་
[053-11a6] རབ་སྟོན་ཏེ། །སངས་རྒྱས་སྲས་རྣམས་ཐེ་ཚོམ་གྱུར་པ་སྩོལ་།འཁོར་བཞི་འདི་དག་རབ་ཏུ་དགའ་སེམས་ཀྱིས། །དཔའ་བོ་ཁྱོད་དང་བདག་ལ་མངོན་པར་ལྟ། །བདེ་བར་
[053-11a7] གཤེགས་པས་དེ་རིང་ཅི་ཡི་ཕྱིར། །སྣང་བ་འདི་འདྲ་འདི་ནི་རབ་ཏུ་བཏང། །བདེ་གཤེགས་སྲས་པོ་ཁྱོད་ཀྱི་ལུང་སྟོན་ལ། །དགའ་བ་སྐྱེད་ཅིང་ཐེ་ཚོམ་རྣམ་པར་སེལ། །འདི་ལྟར་


[053-11b0] [11B] 
[053-11b1] །དེ་དག་ཅི་འདྲའི་དོན་དུ་འགྱུར་བ་ཞིག་བདེ་བར་གཤེགས་པ་སྐྱེས་བུ་དམ་པ་ཡིས། །བྱང་ཆུབ་སྙིང་པོར་ཆོས་མཆོག་གང་བརྙེས་པ། །དེ་དག་འཇིག་
[053-11b2] རྟེན་མགོན་པོ་འདིར་འཆད་དམ། །བྱང་ཆུབ་སེམས་དཔའ་འདི་དག་ལུང་སྟོན་ཏམ། །ཞིང་རྣམས་སྟོང་ཕྲག་དུ་མ་གང་བསྟན་པ། །སྣ་ཚོགས་རབ་ཏུ་བཀྲ་བ་རིན་ཆེན་བརྒྱན། །མཐའ་
[053-11b3] ཡས་སྤྱན་ཅན་སངས་རྒྱས་རྣམས་སྣང་བ། །འདི་ནི་མི་ཆུད་རྒྱུར་འགྱུར་གོར་མ་ཆག་རྒྱལ་བའི་སྲས་ལ་བྱམས་པས་ཀུན་དྲིས་ནས་།ལྷ་མི་གནོད་སྦྱིན་སྲིན་པོ་དེ་དག་དགའ། །
[053-11b4] འཇམ་དབྱངས་འདིར་ནི་ཅི་ཞིག་ལུང་སྟོན་ཅེས། །འཁོར་རྣམས་བཞི་པོ་དེ་དག་ཤིན་ཏུ་སྡོད། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་སེམས་དཔའ་ཆེན་
[053-11b5] པོ་བྱམས་པ་དང། ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་དེ་ལ་སྨྲས་པ། རིགས་ཀྱི་བུ་དག་འདི་ནི་དེ་བཞིན་གཤེགས་པ་ཆོས་ཆེན་པོ་བསྒྲགས་པའི་འབེལ་བའི་
[053-11b6] གཏམ་མཛད་པར་དགོངས་པའོ། །རིགས་ཀྱི་བུ་དག་འདི་ནི་དེ་བཞིན་གཤེགས་པས་ཆོས་ཀྱི་ཆར་ཆེན་པོ་མངོན་པར་དབབ་པ་དང། ཆོས་ཀྱི་རྔ་ཆེན་པོ་རབ་ཏུ་བརྡུང་བ་དང། ཆོས་
[053-11b7] ཀྱི་རྒྱལ་མཚན་ཆེན་པོ་བསྒྲེང་བ་དང། ཆོས་ཀྱི་སྒྲོན་མེ་ཆེན་པོ་རབ་ཏུ་འབར་བར་མཛད་པ་དང། ཆོས་ཀྱི་དུང་ཆེན་པོ་རབ་ཏུ་འབུད་པ་དང། ཆོས་ཀྱི་རྔ་བོ་ཆེན་པོ་རབ་ཏུ་བརྡུང་བ་དང་


[053-12a0] [12A] 
[053-12a1] ༄༅། །ཆོས་བསྟན་པ་ཆེན་པོ་མཛད་པར་དགོངས་པ་སྟེ། རིགས་ཀྱི་བུ་དག་བདག་ཇི་ལྟར་སྤོབས་པ་དང། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་
[053-12a2] པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྔ་ལྟས་འདི་ལྟ་བུ་འདི་བདག་གིས་མཐོང་སྟེ། སྔོན་གྱི་དེ་བཞིན་གཤེགས་པ་དེ་དག་གིས་ཀྱང་འོད་ཟེར་གྱི་སྣང་བ་འདི་བཏང་
[053-12a3] བས༑ བདག་ནི་འདི་ལྟར་དེ་བཞིན་གཤེགས་པའང་ཆོས་ཆེན་པོ་བསྒྲག་པའི་འབེལ་བའི་གཏམ་མཛད་པར་བཞེད་པ་དང། ཆོས་ཆེན་པོ་བསྒྲག་པ་ཐོས་པར་མཛད་བཞེད་
[053-12a4] པས་འདི་ལྟ་བུའི་སྔ་ལྟས་འདི་མཛད་པ་སྙམ་བྱེད་དོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་ཐམས་ཅད་
[053-12a5] དང་མི་མཐུན་པའི་ཆོས་ཀྱི་རྣམ་གྲངས་བསྒྲག་པར་བཞད་པས་སྔ་ལྟས་ཆོ་འཕྲུལ་ཆེན་པོ་འོད་ཟེར་རབ་ཏུ་བཏང་བའི་སྣང་བ་འདི་ལྟ་བུ་འདི་སྟོན་ཏོ། །རིགས་ཀྱི་བུ་དང། བདག་
[053-12a6] གིས་དྲན་པ་འདས་པའི་དུས་ན་བསྐལ་པ་གྲངས་མེད་པའི་ཡང་ཆེས་གྲངས་མེད་པ། ཡངས་པ་དཔག་ཏུ་མེད་པ། བསམ་གྱིས་མི་ཁྱབ་པ་དཔག་གིས་མི་ལང་བ་ཚད་མེད་པ་དེའི་
[053-12a7] ཕ་རོལ་གྱིའང་ཆེས་ཕ་རོལ་ཏུ་གྱུར་པ་དེའི་ཚེ་དེའི་དུས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་


[053-12b0] [12B] 
[053-12b1] སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཉི་ཟླ་སྒྲོན་མ་ཞེས་བྱ་བ་འཇིག་རྟེན་དུ་བྱུང་
[053-12b2] སྟེ༑ དེས་ཆོས་བསྟན་པ་ཚངས་པར་སྤྱོད་པ་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ་ཚིག་འབྲུ་བཟང་པོ། མ་འདྲེས་པ་ཡོངས་སུ་རྫོགས་པ། ཡོངས་སུ་དག་པ་
[053-12b3] ཡོངས་སུ་བྱང་བ་ཡང་དག་པར་སྟོན་ཏེ་འདི་ལྟ་སྟེ། ཉན་ཐོས་རྣམས་ལ་ནི་སྐྱེ་བ་དང། རྒ་བ་དང། ན་བ་དང། འཆི་བ་དང་མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང་
[053-12b4] ཡིད་མི་བདེ་བ་དང། འཁྲུག་པ་ལས་ཤིན་ཏུ་འདའ་བའི་ཕྱིར། མྱ་ངན་ལས་འདས་པའི་མཐར་ཐུག་པ་འཕགས་པའི་བདེན་པ་བཞི་དང་ལྡན་པ། རྟེན་ཅིང་འབྲེལ་པར་འབྱུང་བ་ལ་འཇུག་
[053-12b5] པའི་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་ཏེ། ཕ་རོལ་ཏུ་ཕྱིན་པ་དྲུག་དང་ལྡན་པ་
[053-12b6] ཐམས་ཅད་མཁྱེན་པའི་ཡེ་ཤེས་ཀྱི་མཐར་ཐུག་པའི་ཆོས་སྟོན་ཏོ་།རིགས་ཀྱི་བུ་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་དེའི་
[053-12b7] ཕ་རོལ་གྱིའང་ཆེས་ཕ་རོལ་ན། ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་ཞེས་བྱ་བ་ཞིག་འཇིག་རྟེན་དུ་བྱུང་སྟེ། མ་ཕམ་པ། འདི་


[053-13a0] [13A] 
[053-13a1] ༄༅། །ལྟར་སྔ་རོལ་དང་སྔ་རོལ་བརྗོད་པའི་ཚུལ་འདིས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་ཞེས་བྱ་བར་
[053-13a2] མཚན་གཅིག་པ། རིགས་དང་གདུང་གཅིག་པ་ཤ་སྟག་སྟེ། འདི་ལྟར་བྷ་ར་དཧྭ་ཛའི་རིགས་སུ་མཐུན་པ་དེ་བཞིན་གཤེགས་པ་ཉིད་ཁྲི་བྱུང་ངོ། །མ་ཕམ་པ། དེ་ལ་དེ་བཞིན་གཤེགས་
[053-13a3] པ་ཉི་ཁྲི་པོ་དེ་དག་ཐོག་མའི་དེ་བཞིན་གཤེགས་པ་ནས་ཐ་མའི་དེ་བཞིན་གཤེགས་པའི་བར་དུ་དེ་དག་གིས་ཆོས་བཤད་པའང་ཚངས་པར་སྤྱོད་པ་ཐོག་མར་དགེ་བ། བར་དུ་དགེ་
[053-13a4] བ༑ ཐ་མར་དགེ་བ། དོན་བཟང་པོ་ཚིག་འབྲུ་བཟང་པོ། མ་འདྲེས་པ་ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ་ཡང་དག་པར་སྟོན་ཏེ་འདི་ལྟ་སྟེ། ཉན་ཐོས་རྣམས་
[053-13a5] ལ་ནི་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་ཤིན་ཏུ་འདའ་བའི་ཕྱིར་
[053-13a6] མྱ་ངན་ལས་འདས་པའི་མཐར་ཐུག་པ་འཕགས་པའི་བདེན་པ་བཞི་དང་ལྡན་པ་རྟེན་ཅིང་འབྲེལ་པར་འབྱུང་བ་ལ་འཇུག་པའི་ཆོས་སྟོན་ཏོ། །བྱང་ཆུབ་སེམས་དཔའ་སེམས་
[053-13a7] དཔའ་ཆེན་པོ་རྣམས་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་ཏེ། ཕ་རོལ་ཏུ་ཕྱིན་པ་དྲུག་དང་ལྡན་པ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་


[053-13b0] [13B] 
[053-13b1] །མ་ཕམ་པ། འདི་ལྟར་ཡང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་དེ་སྔོན་གཞོན་
[053-13b2] ནུར་གྱུར་ཅིང་ཁབ་ན་བཞུགས་པ་ལས་མངོན་པར་མ་བྱུང་བའི་ཚེ་སྲས་བརྒྱད་ཡོད་པར་གྱུར་ཏེ། འདི་ལྟ་སྟེ། རྒྱལ་བུ་གཞོན་ནུ་བློ་གྲོས་ཞེས་བྱ་བ་དང། བཟང་པོའི་བློ་གྲོས་དང། མཐའ་
[053-13b3] ཡས་བློ་གྲོས་དང། དཀོན་མཆོག་བློ་གྲོས་དང། ཁྱད་པར་བློ་གྲོས་དང། ཐེ་ཚོམ་ཀུན་བཅོམ་དང། དབྱངས་ཀྱི་བློ་གྲོས་དང། རྒྱལ་བུ་གཞོན་ནུ་ཆོས་ཀྱི་བློ་གྲོས་ཞེས་བྱ་བ་ཡོད་དོ། །མ་
[053-13b4] ཕམ་པ༑ བཅོམ་ལྡན་འདས་ཉི་ཟླ་སྒྲོན་མ་དེའི་སྲས་རྒྱལ་བུ་གཞོན་ནུ་བརྒྱད་པོ་དེ་དག་རྫུ་འཕྲུལ་ཆེན་པོར་གྱུར་ཏེ། དེ་དག་རེ་རེའང་གླིང་ཆེན་པོ་བཞི་ལ་ཀུན་ཏུ་ལོངས་སྤྱོད་པར་
[053-13b5] གྱུར་ཅིང་དེ་དག་ན་རྒྱལ་པོ་བྱེད་དོ། །དེ་དག་གིས་བཅོམ་ལྡན་འདས་དེ་ཁབ་ནས་མངོན་པར་བྱུང་བར་ཤེས་ཤིང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
[053-13b6] རྫོགས་པར་སངས་རྒྱས་པར་ཐོས་ནས། རྒྱལ་པོའི་ལོངས་སྤྱོད་ཐམས་ཅད་སྤངས་ཏེ། བཅོམ་ལྡན་འདས་དེའི་རྗེས་སུ་རབ་ཏུ་བྱུང་ནས་ཐམས་ཅད་ཀྱང་བླ་ན་མེད་པ་ཡང་དག་པར་
[053-13b7] རྫོགས་པའི་བྱང་ཆུབ་ཏུ་ཡང་དག་པར་ཞུགས་ཏེ་ཆོས་སྨྲ་བར་གྱུར་ཏོ། །རྒྱལ་བུ་གཞོན་ནུ་དེ་དག་རྟག་ཏུ་ཚངས་པར་སྤྱོད་ཅིང་སངས་རྒྱས་བརྒྱ་སྟོང་མང་པོ་ལ་དགེ་བའི་རྩ་བ་བསྐྱེད་པར་


[053-14a0] [14A] 
[053-14a1] ༄༅། །གྱུར་ཏོ༑ ༑མ་ཕམ་པ། དེའི་ཚེ་ནའང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་དེས། ངེས་
[053-14a2] པར་བསྟན་པ་ཆེན་པོ་ཞེས་བྱ་བའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ་བྱང་ཆུབ་སེམས་དཔའ་རྣམས་ལ་གདམས་པ་སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་
[053-14a3] བཤད་ནས། དེའི་ཚེ་སྐད་ཅིག་ཐང་ཅིག་ཡུད་ཙམ་དེ་ཉིད་ལ་འཁོར་འདུས་པ་དེ་ཉིད་དུ་ཆོས་ཀྱི་གདན་ཆེན་པོ་དེ་ཉིད་ལ་སྐྱིལ་མོ་ཀྲུང་བཅས་ཏེ། མཐའ་ཡས་ངེས་པར་བསྟན་པའི་
[053-14a4] གནས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་སྐུ་མི་གཡོ་ཞིང་སེམས་མི་གཡོ་བར་གྱུར་ནས་བཞུགས་སོ། །བཅོམ་ལྡན་འདས་དེ་སྙོམས་པར་ཞུགས་མ་ཐག་ཏུ་
[053-14a5] བཅོམ་ལྡན་འདས་ལ་མེ་ཏོག་མནྡཱ་ར་བ་དང། མནྡཱ་ར་བ་ཆེན་པོ་དང། མཉྫུ་ཥ་ཀ་དང། མཉྫུ་ཥ་ཀ་ཆེན་པོ་དང། ལྷའི་མེ་ཏོག་དག་གིས་ཆར་ཆེན་པོ་མངོན་པར་བབ་སྟེ། བཅོམ་
[053-14a6] ལྡན་འདས་འཁོར་དང་བཅས་པ་ལ་མངོན་པར་འཐོར་རོ། །ཐམས་ཅད་དང་ལྡན་པའི་སངས་རྒྱས་ཀྱི་ཞིང་ཡང་རྣམ་པ་དྲུག་ཏུ་རབ་ཏུ་གཡོས་པར་གྱུར་ཏེ། འགུལ། ཀུན་ཏུ་རབ་
[053-14a7] ཏུ་འགུལ། ལྡེག་ཀུན་ཏུ་རབ་ཏུ་ལྡེག་འཁྲུགས། ཀུན་ཏུ་རབ་ཏུ་འཁྲུགས་སོ། །མ་ཕམ་པ། ཡང་དེའི་ཚེ་འཁོར་དེར་དགེ་སློང་དང། དགེ་སློང་མ་དང། དགེ་བསྙེན་དང་


[053-14b0] [14B] 
[053-14b1] ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་ལྟོ་འཕྱེ་ཆེན་པོ་དང། མི་དང་མི་མ་ཡིན་པ་རྣམས་
[053-14b2] དང། རྒྱལ་ཕྲན་དང། སྟོབས་ཀྱི་འཁོར་ལོ་སྒྱུར་བ་དང། གླིང་བཞིའི་འཁོར་ལོས་བསྒྱུར་བ་རྣམས་འདུས་ནས་འཁོད་པར་གྱུར་པ་འཁོར་དང་བཅས་པ་དེ་དག་ཐམས་ཅད་བཅོམ་ལྡན་
[053-14b3] འདས་ལ་ལྟ་ཞིང་ངོ་མཚར་དུ་གྱུར། རྨད་དུ་གྱུར། དགའ་བར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་དེ་བཞིན་གཤེགས་པ་ཉི་ཟླ་སྒྲོན་མའི་སྨིན་མཚམས་ཀྱི་བར་གྱི་མཛོད་སྤུ་
[053-14b4] ནས་འོད་ཟེར་གཅིག་བྱུང་ནས་དེ་ཤར་ཕྱོགས་སུ་སངས་རྒྱས་ཀྱི་ཞིང་ཉི་ཁྲིར་བྱུང་སྟེ། སངས་རྒྱས་ཀྱི་ཞིང་དེ་དག་ཐམས་ཅད་འོད་ཟེར་དེའི་འོད་ཀྱིས་ཤིན་ཏུ་ཁྱབ་པར་སྣང་བར་གྱུར་
[053-14b5] ཏེ༑ མ་ཕམ་པ། འདི་ལྟ་སྟེ། དཔེར་ན། ད་ལྟར་སངས་རྒྱས་ཀྱི་ཞིང་འདི་དག་སྣང་བར་གྱུར་པ་བཞིན་ནོ། །མ་ཕམ་པ། ཡང་དེའི་ཚེ་བཅོམ་ལྡན་འདས་དེའི་ཞབས་འབྲིང་ན། བྱང་
[053-14b6] ཆུབ་སེམས་དཔའ་བྱེ་བ་ཕྲག་ཉི་ཤུ་འཁོད་པ་དང། འཁོར་དེ་ན་ཆོས་ཉན་པ་དེ་དག་འོད་ཟེར་ཆེན་པོའི་སྣང་བ་དེས་འཇིག་རྟེན་སྣང་བར་བྱས་པ་མཐོང་ནས་ངོ་མཚར་དུ་འགྱུར། རྨད་
[053-14b7] དུ་གྱུར་ཏེ། ལྟད་མོ་ཆེར་བྱུང་ངོ། །མ་ཕམ་པ། དེའི་ཚེ་ན་ཡང་བཅོམ་ལྡན་འདས་དེའི་བསྟན་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འོད་མཆོག་ཅེས་བྱ་བ་བྱུང་སྟེ་


[053-15a0] [15A] 
[053-15a1] ༄༅། །དེའི་སློབ་མ་བརྒྱད་བརྒྱ་ཡོད་དོ། །བཅོམ་ལྡན་འདས་དེའང་ཏིང་ངེ་འཛིན་དེ་ལས་བཞེངས་ནས་བྱང་ཆུབ་སེམས་དཔའ་འོད་མཆོག་ལས་བརྩམས་ཏེ། དམ་
[053-15a2] པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་ཡང་དག་པར་སྟོན་ཏེ། བར་གྱི་བསྐལ་པ་དྲུག་ཅུ་ཚང་བར་གདན་གཅིག་ལ་བཞུགས་ནས་སྐུ་མི་བསྐྱོད། སེམས་མི་གཡོ་བར་
[053-15a3] བཤད་དོ། །འཁོར་དེ་དག་ཐམས་ཅད་ཀྱང་སྟན་གཅིག་ལ་འཁོད་དེ་ལུས་མི་བསྐྱོད་སེམས་མི་གཡོ་བར་བར་གྱི་བསྐལ་པ་དྲུག་ཅུར་བཅོམ་ལྡན་འདས་དེ་ལ་ཆོས་ཉན་ཏེ། འཁོར་
[053-15a4] དེ་ན་སེམས་ཅན་འགའ་ཡང་ལུས་ངལ་བའང་མེད། སེམས་སྐྱོ་བའང་མེད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-15a5] རྒྱས་ཉི་ཟླ་སྒྲོན་མས་བར་གྱི་བསྐལ་པ་དྲུག་ཅུ་འདས་ཀྱི་བར་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ་བྱང་ཆུབ་སེམས་དཔའ་རྣམས་
[053-15a6] ལ་གདམས་པ། སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་བཤད་ནས། སྐད་ཅིག་དེ་ཉིད་ལ་མྱ་ངན་ལས་འདའོ་ཞེས་ལྷ་དང་བཅས་བདུད་དང་བཅས། ཚངས་པ་དང་
[053-15a7] བཅས་པའི་འཇིག་རྟེན་དང། དགེ་སྦྱོང་དང་བྲམ་ཟེར་བཅས་པའི་སྐྱེ་དགུའི་མདུན་དུ། དགེ་སློང་དག་དོ་མོད་ནམ་གྱི་གུང་ཐུན་ལ་དེ་བཞིན་གཤེགས་པ་ཕུང་པོའི་ལྷག་མ་


[053-15b0] [15B] 
[053-15b1] ལས་འདའོ་ཞེས་གསུངས་སོ། །མ་ཕམ་པ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-15b2] པར་རྫོགས་པའི་སངས་རྒྱས་ཉི་ཟླ་སྒྲོན་མ་དེས། བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་གྱི་སྙིང་པོ་ཞེས་བྱ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་
[053-15b3] བསྟན་ནས་འཁོར་དེ་དག་ཐམས་ཅད་ལ་བཀའ་སྩལ་པ། དགེ་སློང་དག་བྱང་ཆུབ་སེམས་དཔའ་དཔལ་གྱི་སྙིང་པོ་འདི། ངའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་
[053-15b4] ཆུབ་མངོན་པར་རྫོགས་པར་འཚང་རྒྱ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་པའི་སྤྱན་ཞེས་བྱ་བར་འགྱུར་རོ་ཞེས་བྱ་བར་གསུངས་
[053-15b5] སོ༑ ༑མ་ཕམ་པ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླའི་སྒྲོན་མ་དེའི་ནུབ་མོ་ནམ་གྱི་གུང་ཐུན་ལ། ཕུང་
[053-15b6] པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་དེའང་བྱང་ཆུབ་སེམས་དཔའ་
[053-15b7] སེམས་དཔའ་ཆེན་པོ་འོད་མཆོག་དེས་བླངས་ཏེ། བར་གྱི་བསྐལ་པ་བརྒྱད་ཅུའི་བར་དུ་བཅོམ་ལྡན་འདས་མྱ་ངན་ལས་འདས་པ་དེའི་བསྟན་པ་ལ་ཡང་དག་པར་བསྟན་ཏོ། །མ་


[053-16a0] [16A] 
[053-16a1] ༄༅། །ཕམ་པ། དེ་ལ་བཅོམ་ལྡན་འདས་དེའི་སྲས་བློ་གྲོས་ལ་སོགས་པ་བརྒྱད་པོ་དེ་དག་བྱང་ཆུབ་སེམས་དཔའ་འོད་མཆོག་དེའི་སློབ་མར་གྱུར་ཏེ། དེས་དེ་དག་
[053-16a2] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱས་སོ། །དེ་དག་གིས་དེའི་འོག་ཏུ་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་མཐོང་སྟེ། བཀུར་སྟི་བྱས་
[053-16a3] ནས་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། དེ་དག་གི་ཐ་མ་ནི་དེ་བཞིན་གཤེགས་པ་དགྲ་བཅོམ་པ་ཡང་
[053-16a4] དག་པར་རྫོགས་པའི་སངས་རྒྱས་མར་མེ་མཛད་ཡིན་ནོ། །སློབ་མ་བརྒྱད་བརྒྱ་པོ་དེ་དག་ལས་གཅིག་རྙེད་པ་ལ་རབ་ཏུ་གདུ་བ། བཀུར་སྟི་ལ་གདུ་བ། ཤེས་ཀྱི་ཁེ་ལ་གདུ་བ་
[053-16a5] གྲགས་པ་འདོད་པས་དེ་ལ་བསྟན་པའི་ཚིག་དང། ཡི་གེ་མི་ཟིན། མི་ཆགས་ཏེ། དེའི་མིང་ཡང་གྲགས་འདོད་ཅེས་བྱ་བར་གྱུར་ཏོ། །དེས་ཀྱང་དགེ་བའི་རྩ་བ་དེས་སངས་རྒྱས་
[053-16a6] བྱེ་བ་ཁྲག་ཁྲིག་བརྒྱ་སྟོང་མང་པོ་མཉེས་པར་བྱས་སོ། །མཉེས་པར་བྱས་ནས་བསྟི་སྟང་བྱས། བཙུན་པར་བྱས། རི་མོར་བྱས། མཆོད་པ་དང། བཀུར་བ་དང། རིམ་གྲོ་བྱས་
[053-16a7] སོ༑ ༑མ་ཕམ་པ། དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་མཆོག་ཅེས་བྱ་བ་ཆོས་སྨྲ་བར་གྱུར་པ་དེ་གཞན་ཞིག་ཡིན་པ་སྙམ་དུ་ཁྱོད་སོམ་ཉིའམ། ཡིད་གཉིས་སམ། ཐེ་


[053-16b0] [16B] 
[053-16b1] །དེ་ཅིའི་ཕྱིར་ཞེ་ན། ཁོ་བོ་དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་མཆོག་ཅེས་བྱ་བ་ཆོས་སྨྲ་བར་གྱུར་ཏོ། །གང་ཡང་བྱང་ཆུབ་སེམས་དཔའ་
[053-16b2] གྲགས་འདོད་ཅེས་བྱ་བ་ལེ་ལོ་ཅན་དུ་གྱུར་པ་དེ་ནི། མ་ཕམ་པ་ཁྱོད་ཉིད་དེའི་ཚེ་དེའི་དུས་ན། བྱང་ཆུབ་སེམས་དཔའ་གྲགས་འདོད་ཅེས་བྱ་བ་ལེ་ལོ་ཅན་དུ་གྱུར་པ་ཡིན་ནོ། །མ་ཕམ་པ་
[053-16b3] དེ་ལྟར་ཁོ་བོས་རྣམ་གྲངས་འདིས་ན་བཅོམ་ལྡན་འདས་ཀྱི་སྔ་ལྟས་འདི་ལྟ་བུའི་འོད་ཟེར་བཏང་བ་མཐོང་ནས། བཅོམ་ལྡན་འདས་ཀྱང་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་
[053-16b4] མདོ་སྡེ་ཤིན་ཏུ་རྒྱས་པ་ཆེན་པོ་དེ་བཤད་པར་བཞེད་པ་སྙམ་བྱེད་དོ། །དེ་ནས་འཇམ་དཔལ་གཞོན་ནུར་གྱུར་པས་དོན་དེ་ཉིད་རྒྱས་པར་སྟོན་ཅིང་དེའི་ཚེ་ཚིགས་སུ་བཅད་པ་འདི་དག་
[053-16b5] སྨྲས་སོ༑ ༑འདས་པའི་དུས་རྣམས་རྗེས་སུ་དྲན་པ་ནི། །ཚད་མེད་བསམ་གྱིས་མི་ཁྱབ་བསྐལ་པ་ན། །དེ་ཚེ་རྒྱལ་བ་བྱུང་བ་སྐྱེ་དགུའི་མཆོག་མཚན་ནི་ཉི་ཟླ་སྒྲོན་མ་ཞེས་བྱ་བ། །སྐྱེ་
[053-16b6] དགུ་འདྲེན་པ་དེ་ནི་ཆོས་སྟོན་ཏེ། །སེམས་ཅན་མཐའ་ཡས་བྱེ་བ་རྣམ་པར་འདུལ། །བྱང་ཆུབ་སེམས་དཔའ་བསམ་ཡས་བྱེ་བ་སྟོང། །མང་པོ་དེ་དག་ཡེ་ཤེས་ཡང་དག་འཛུད། །རྣམ་
[053-16b7] པར་འདྲེན་པ་གཞོན་ནུར་གྱུར་པ་ཡི། །དེ་ཚེ་དེ་ཡི་སྲས་གྱུར་རྒྱལ་པོ་དག་ཐུབ་ཆེན་རབ་ཏུ་བྱུང་བ་དེ་མཐོང་ནས། །འདོད་སྤངས་ཐམས་ཅད་མྱུར་བར་རབ་ཏུ་བྱུང། །འཇིག་རྟེན་


[053-17a0] [17A] 
[053-17a1] ༄༅། །མགོན་པོ་དེ་ཡི་ཆོས་བཤད་པ། །མཐའ་ཡས་ངེས་པར་བསྟན་པ་མདོ་སྡེ་མཆོག་དེ་མིང་ཤིན་ཏུ་རྒྱས་པའི་མདོ་ཞེས་བྱ། །སྲོག་ཆགས་སྟོང་ཕྲག་བྱེ་བ་
[053-17a2] དག་ལ་སྟོན། །རྣམ་པར་འདྲེན་པ་དེ་ཡིས་བཤད་མ་ཐག་དེ་ཚེ་སྐད་ཅིག་སྐྱིལ་མོ་ཀྲུང་བཅས་ནས། །མཐའ་ཡས་ངེས་བསྟན་ཏིང་འཛིན་དམ་པ་ལ། །ཐུབ་མཆོག་ཆོས་གདན་བཞུགས་
[053-17a3] ནས་བསམ་གཏན་མཛད། །ལྷ་ཡི་མེ་ཏོག་མནྡཱ་ར་བ་འབབ། །རྨ་བརྡུངས་པར་ནི་རྔ་ཡི་སྒྲ་ཡང་བྱུང། །ལྷ་དང་གནོད་སྦྱིན་པར་སྣང་གནས་འཁོད་པ། །རྐང་གཉིས་དམ་པ་ལ་ནི་མཆོད་
[053-17a4] པ་བྱེད༑ ༑ཞིང་རྣམས་ཐམས་ཅད་དེ་མ་ཐག་ཏུ་གཡོས། །དེ་ན་ངོ་མཚར་རྨད་དུ་བྱུང་བར་གྱུར། །སྨིན་མཚམས་ནས་ནི་ཤིན་ཏུ་མཛེས་པ་ཡི། །འདྲེན་པས་འོད་ཟེར་གཅིག་པོ་རབ་
[053-17a5] བཏང་བ། །ཤར་གྱི་ཕྱོགས་སུ་འོད་ཟེར་དེ་སོང་བས། །ཞིང་རྣམས་སྟོང་ཕྲག་བཅོ་བརྒྱད་ཚང་བ་དག་རབ་ཏུ་སྣང་བས་འཇིག་རྟེན་ཐམས་ཅད་མཛེས། །སེམས་ཅན་རྣམས་ཀྱི་
[053-17a6] ཤི་འཕོ་སྐྱེ་བ་སྟོན། །རྣམ་པར་འདྲེན་པའི་འོད་ཟེར་དེ་ཡི་མཐུས་།དེ་ལྟར་དེ་ན་ལ་ལ་རིན་ཆེན་ཞིང། །དེ་བཞིན་ཁ་དོག་བཻ་ཌཱུརྱ་ཡི་མདོག་བལྟ་ན་སྡུག་པ་སྣ་ཚོགས་སྣང་བར་
[053-17a7] གྱུར༑ ༑ལྷ་དང་མི་དང་དེ་བཞིན་གནོད་སྦྱིན་ཀླུ། །ལྷ་ཡི་བུ་མོ་དྲི་ཟ་མིའམ་ཅི། །གང་རྣམས་བདེ་བར་གཤེགས་ལ་མཆོད་བརྩོན་པ་།དེ་དག་འཇིག་རྟེན་ཁམས་ན་མཆོད་


[053-17b0] [17B] 
[053-17b1] །སངས་རྒྱས་རང་འབྱུང་དེ་དག་ཉིད་ཀྱང་སྣང། །གསེར་གྱི་མཆོད་སྡོང་ལྟ་བུར་བལྟ་ན་སྡུག་བཻ་ཌཱུརྱ་ཡི་དབུས་ན་གསེར་གཟུགས་བཞིན། །འཁོར་གྱི་དབུས་ན་ཆོས་ནི་རབ་ཏུ་
[053-17b2] གསུང། །དེ་ན་ཉན་ཐོས་གྲངས་ཡོད་མ་ཡིན་ཏེ། །བདེ་གཤེགས་ཉན་ཐོས་དེ་སྙེད་ཚད་མེད་པ། །སོ་སོའི་ཞིང་དུ་རྣམ་པར་འདྲེན་པ་ཡི། །འོད་ཟེར་འོད་ཀྱིས་དེ་དག་ཐམས་ཅད་སྟོན། །
[053-17b3] བརྩོན་འགྲུས་ལྡན་ཞིང་ཚུལ་ཁྲིམས་མ་ཉམས་ཏེ། །ཚུལ་ཁྲིམས་སྐྱོན་མེད་ནོར་བུ་རིན་ཆེན་འདྲ། །མི་མགོན་སྲས་དག་རི་ཡི་སུལ་དག་ན། །གནས་ཤིང་སྤྱོད་པ་དེ་དག་སྣང་བར་གྱུར། །
[053-17b4] བདོག་པ་ཐམས་ཅད་མ་ལུས་ཡོངས་སུ་གཏོང། །བརྟན་པ་བཟོད་པའི་སྟོབས་ཅན་བསམ་གཏན་དགའ། །བྱང་ཆུབ་སེམས་དཔའ་གངྒཱའི་བྱེ་སྙེད་མང། །འོད་ཟེར་དེ་ཡིས་ཐམས་ཅད་རབ་
[053-17b5] ཏུ་སྣང༑ ༑བསྐྱོད་པ་མེད་ཅིང་གཡོ་བ་མེད་པར་ཡང། །བཟོད་ནས་བསམ་གཏན་དགའ་ཞིང་མཉམ་པར་བཞག་དེ་དག་བསམ་གཏན་བྱང་ཆུབ་མཆོག་ཞུགས་པ། །བདེ་བར་གཤེགས་
[053-17b6] པའི་ཐུགས་ཀྱི་སྲས་རྣམས་སྣང། །ཡང་དག་ཞི་བ་ཟག་པ་མེད་པའི་གནས། །ཤིན་ཏུ་ཤེས་ནས་ཡང་དག་རབ་སྟོན་ཏེ། །འཇིག་རྟེན་ཁམས་མང་དུ་ནི་ཆོས་ཀྱང་འཆད། །དེ་འདྲའི་བྱེད་
[053-17b7] པ་བདེར་གཤེགས་མཐུ་ཡིས་བྱུང། །ཉི་མ་ཟླ་བ་སྒྲོན་མ་དེ་ཡི་མཐུས། །སྐྱོང་བའི་འཁོར་བཞིས་དེ་དག་མཐོང་ནས་སུ། །དེ་ཚེ་ཐམས་ཅད་དགའ་བར་གནས་གྱུར་ཏེ། །འདི་ལྟར་ཅི་


[053-18a0] [18A] 
[053-18a1] ༄༅། །ཞིག་ཅེས་ནི་ཕན་ཚུན་འདྲི། །གནོད་སྦྱིན་ལྷ་མིས་དེ་མཆོད་མི་རིང་བར། །འཇིག་རྟེན་འདྲེན་པ་ཏིང་ངེ་འཛིན་ལས་བཞེངས་།ཆོས་སྨྲ་བྱང་ཆུབ་སེམས་དཔའ་
[053-18a2] གང་མཁས་པ། །འོད་མཆོག་སྲས་ལ་དེ་ཚེ་འདི་སྐད་གསུངས། །མཁས་པ་ཁྱོད་ནི་འཇིག་རྟེན་མིག་དང་ལམ། །ང་ཡི་ཆོས་འཛིན་ཤིན་ཏུ་ཡིད་བརྟན་པས། །ཇི་ལྟར་སྲོག་ཆགས་ཕན་
[053-18a3] ཕྱིར་ངས་བཤད་པ། །ང་ཡི་ཆོས་མཛོད་འདི་ལ་ཁྱོད་མངོན་སུམ་།བྱང་ཆུབ་སེམས་དཔའ་མང་པོ་ཀུན་བཀོད་དེ། །དགའ་བར་བྱས་ཤིང་ཤིན་ཏུ་བསྔགས་བསྟོད་ནས། །བར་གྱི་
[053-18a4] བསྐལ་པ་དྲུག་ཅུ་ཚང་བར་ནི། །དེ་ཚེ་རྒྱལ་བ་དེ་ཡིས་ཆོས་མཆོག་བཤད། །གདན་གཅིག་སྟེང་བཞུགས་འཇིག་རྟེན་མགོན་པོ་ཡིས། །ཆོས་མཆོག་དམ་པ་དག་ནི་གང་བཤད་
[053-18a5] པ༑ ༑དེ་དག་ཐམས་ཅད་འོད་མཆོག་རྒྱལ་བའི་སྲས། །ཆོས་སྨྲར་གྱུར་པ་དེ་ཡིས་ཤིན་ཏུ་བཟུང། །རྒྱལ་བ་དེས་ནི་ཆོས་ཀྱི་མཆོག་བཤད་དེ། །སྐྱེ་བོ་དུ་མ་རབ་ཏུ་དགའ་བྱས་
[053-18a6] ནས༑ ༑དེ་ཡི་ཉིན་པར་ལྷར་བཅས་འཇིག་རྟེན་མདུན། །རྣམ་པར་འདྲེན་པ་དེ་ནི་འདི་སྐད་གསུང། །ང་ཡིས་ཆོས་ཀྱི་ཚུལ་འདི་རབ་བསྟན་ཏེ་།ཆོས་ཀྱི་རང་བཞིན་ཅི་འདྲ་བཤད་
[053-18a7] ཟིན་གྱི། །དགེ་སློང་དོ་ནུབ་ནམ་གྱི་གུང་ཐུན་ལ། །ང་ནི་མྱ་ངན་འདའ་བའི་དུས་ལ་བབ། །ང་ཡི་བསྟན་པ་འདི་ལ་རབ་སྦྱོར་ལ། །བག་མེད་མ་ཡིན་དད་པ་སྙིང་པོར་གྱིས། །བསྐལ་


[053-18b0] [18B] 
[053-18b1] །རྒྱལ་བ་དྲང་སྲོང་ཆེན་པོ་རྙེད་པར་དཀའ། །རྐང་གཉིས་དམ་པ་ཤིན་ཏུ་མྱུར་བ་རུ་།མྱ་ངན་ལས་ནི་འདའ་བའི་སྒྲ་ཐོས་ནས། །སངས་རྒྱས་
[053-18b2] སྲས་རྣམས་མང་པོ་མྱ་ངན་སྐྱེས། །སྡུག་བསྔལ་རབ་དང་ཤིན་ཏུ་ལྡན་པར་གྱུར། །སྲོག་ཆགས་བསམ་ཡས་བྱེ་མང་དེ་དག་ལ། །མི་ཡི་དབང་པོ་རྒྱལ་པོས་དབུགས་ཕྱུང་བ། །མྱ་
[053-18b3] ངན་ང་འདས་དགེ་སློང་མ་འཇིགས་ཤིག་ང་ཡི་འོག་ཏུ་སངས་རྒྱས་འབྱུང་བ་ནི། །བྱང་ཆུབ་སེམས་དཔའ་དཔལ་སྙིང་མཁས་པ་འདི་།ཟག་མེད་ཡེ་ཤེས་འདི་ནི་རྟོགས་པར་རིག་
[053-18b4] ང་ཡི་བྱང་ཆུབ་མཆོག་རབ་འཐོབ་འགྱུར་ཏེ། །སྤྱན་དང་ཡན་ལག་དྲི་མེད་རྒྱལ་བར་འོང། །དེ་ཚེ་དེ་ཡི་ནམ་གྱི་གུང་ཐུན་ལ། །རྒྱུ་ཟད་མེ་དང་འདྲ་བར་མྱ་ངན་འདས། །དེ་ཡི་སྐུ་གདུང་
[053-18b5] ཤིན་ཏུ་རྒྱས་གྱུར་ཏེ། །མཆོད་རྟེན་བྱེ་བ་ཁྲག་ཁྲིག་མཐའ་ཡས་སོ། །དེ་ན་དགེ་སློང་དེ་བཞིན་དགེ་སློང་མ། །གང་རྣམས་བྱང་ཆུབ་མཆོག་ལ་རབ་ཞུགས་ཤིང། །བདེ་གཤེགས་
[053-18b6] དེ་ཡི་བསྟན་ལ་མངོན་བརྩོན་པ། །དེ་དག་མི་ཉུང་གངྒཱའི་བྱེ་མ་སྙེད། །དེ་ཚེ་ཆོས་སྨྲར་གང་གྱུར་དགེ་སློང་ནི། །གང་གིས་ཆོས་དེ་བཟུང་བ་འོད་མཆོག་སྟེ། །བར་གྱི་བསྐལ་པ་བརྒྱད་
[053-18b7] ཅུ་ཚང་བར་དེས། །བསྐལ་པ་དེ་ལ་ཆོས་མཆོག་རབ་ཏུ་སྟོན། །དེ་ཡི་སློབ་མར་གྱུར་པ་བརྒྱད་བརྒྱ་དག་དེ་དག་ཐམས་ཅད་ཡོངས་སུ་སྨིན་པར་བྱས། །དེ་དག་སངས་རྒྱས་བྱེ་


[053-19a0] [19A] 
[053-19a1] ༄༅། །བ་མང་པོ་མཐོང། །དྲང་སྲོང་ཆེན་པོ་དེ་དག་བཀུར་སྟི་བྱས། །དེ་ཚེ་སྤྱད་པ་རྗེས་སུ་མཐུན་སྤྱད་ན། །འཇིག་རྟེན་མང་པོ་ཁམས་སུ་སངས་རྒྱས་གྱུར། །
[053-19a2] གཅིག་འོག་གཅིག་ཏུ་དེ་དག་རྗེས་བཞིན་དུ། །བྱང་ཆུབ་མཆོག་ཏུ་གཅིག་གིས་གཅིག་ལུང་བསྟན། །སངས་རྒྱས་དེ་དག་རིམ་གྱིས་བྱུང་བ་ཡི་།ཐ་མར་གྱུར་པ་མར་མེ་མཛད་
[053-19a3] པ་སྟེ༑ ༑ལྷ་ཡི་ལྷ་མཆོག་དྲང་སྲོང་མང་པོའི་མཆོག་སྲོག་ཆགས་བྱེ་བ་སྟོང་ཡང་རྣམ་པར་བཏུལ། །གང་སྔོན་བདེ་བར་གཤེགས་པ་དེ་ཡི་སྲས། །དེ་ཡི་ཚེ་ན་འོད་མཆོག་
[053-19a4] ཆོས་སྨྲ་བའི། །སློབ་མ་སྲེད་དང་ལྡན་ཞིང་ལེ་ལོ་ཅན། །ཤེས་ཀྱི་ཁེ་དང་རྙེད་པ་འཚོལ་བ་དང། །ཤིན་ཏུ་གྲགས་པ་འདོད་པའི་ཤས་ཆེ་ཞིང། །གྲོང་ནས་གྲོང་དུ་རྒྱུ་བར་གྱུར་
[053-19a5] པ་སྟེ༑ ༑དེ་ཡི་ཁ་ཏོན་ལུང་ནོས་དེ་བཞིན་ཀུན། །དེ་ཡི་ཚེ་ན་བཤད་པ་རྣམས་མི་ཟིན། །དེ་ཡི་མིང་ཡང་འདི་ཞེས་བྱ་བར་གྱུར། །གྲགས་པ་འདོད་ཅེས་ཕྱོགས་སུ་རྣམ་པར་གྲགས།།
[053-19a6] དེ་ཡང་དགེ་བ་རྣམས་ཀྱི་ལས་དེ་དག་འདྲེན་མར་གྱུར་པ་མངོན་པར་འདུས་བྱས་པས། །སངས་རྒྱས་སྟོང་ཕྲག་བྱེ་བ་མཉེས་བྱས་ཏེ། །དེ་དག་མཆོད་པ་རྒྱ་ཆེར་བྱས་པར་གྱུར། །
[053-19a7] རྗེས་སུ་མཐུན་པའི་སྤྱོད་པ་རབ་སྤྱད་ནས། །སངས་རྒྱས་ཤཱཀྱ་སེང་གེ་འདི་ཡང་མཐོང། །དེ་ནི་འདིར་ཡང་ཐ་མར་བྱུང་བ་སྟེ་།རྗེས་བཞིན་བྱང་ཆུབ་མཆོག་ཀྱང་འཐོབ་འགྱུར་བ། །


[053-19b0] [19B] 
[053-19b1] །སྲོག་ཆགས་སྟོང་ཕྲག་བྱེ་བ་རྣམ་པར་འདུལ། །བདེར་གཤེགས་མྱ་ངན་འདས་པའི་བསྟན་པ་ལ། །དེ་ཚེ་ལེ་ལོ་ཅན་དུ་གང་གྱུར་
[053-19b2] པ༑ ༑དེ་ན་དེ་འདྲར་གྱུར་པ་ཁྱོད་ཉིད་དོ། །དེ་ཚེ་ཆོས་སྨྲར་གྱུར་པ་ཁོ་བོ་སྟེ། །ཁོ་བོས་དེ་དང་དེ་ཡི་རྒྱུ་དང་གཞིས། །ཡེ་ཤེས་གྲགས་པ་དེ་ཡི་ལྟས་བྱུང་བ། །སྔོན་ཚེ་དེ་ན་ཁོ་བོས་མཐོང་
[053-19b3] གྱུར་པ༑ ༑དེ་འདྲའི་ལྟས་འདི་དེང་ཡང་མཐོང་བས་ན། །ངེས་པར་རྒྱལ་བའི་དབང་པོ་ཀུན་ཏུ་སྤྱན། །ཤཱཀྱའི་རྒྱལ་ཆེན་དོན་དམ་གཟིགས་པས་ཀྱང། །དེ་ཚེ་ཁོ་བོས་རྣམ་གྲངས་མཆོག་
[053-19b4] ཐོས་གང། །དེ་དག་ཉིད་ནི་འདིས་ཀྱང་བཤད་པར་དགོངས། །དེ་ཡི་ལྟས་ཉིད་དེ་རིང་ཡོངས་རྫོགས་ཀྱི། །རྣམ་པར་འདྲེན་པ་རྣམས་ཀྱི་ཐབས་མཁས་པ། །ཤཱཀྱ་སེང་གེ་ཡང་དག་
[053-19b5] འཇོག་མཛད་དེ། །ཆོས་ཀྱི་དབྱིངས་ཉིད་ཕྱག་རྒྱ་སྟོན་པར་འགྱུར་།ཐལ་མོ་སྦྱར་ཏེ་སེམས་བཟང་བརྩོན་པར་གྱིས། །འཇིག་རྟེན་ཕན་ཞིང་ཐུགས་བརྩེ་གནོན་གྱུར་ཏེ། །མཐའ་ཡས་
[053-19b6] པ་ཡི་ཆོས་ཀྱི་ཆར་པ་འབབ། །གང་དག་བྱང་ཆུབ་ཕྱིར་ཞུགས་ངོམས་པར་མཛད། །བྱང་ཆུབ་སེམས་དཔའ་བྱང་ཆུབ་འདིར་ཞུགས་པ་།གང་དག་མཁས་པ་ཉིད་ལས་སྐྱེས་གྱུར་པ། །
[053-19b7] དེ་དག་རྣམས་ཀྱི་སོམ་ཉི་གང་ཡིན་དང། །ཡིད་གཉིས་ཐེ་ཚོམ་གང་ཡིན་དེ་སེལ་གྱུར། །དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་ལས། གླེང་གཞིའི་ལེའུ་ཞེས་བྱ་


[053-20a0] [20A] 
[053-20a1] ༄༅། །སྟེ་དང་པོའོ།། །།དམ་པའི་ཆོས་པདྨ་དཀར་པོ། བམ་པོ་གཉིས་པ། དེ་ནས་བཅོམ་ལྡན་འདས་དྲན་པ་དང་ལྡན་ཞིང་མཁྱེན་བཞིན་དུ་
[053-20a2] ཏིང་ངེ་འཛིན་དེ་ལས་བཞེངས་སོ། །བཞེངས་ནས་ཚེ་དང་ལྡན་པ་ཤཱ་རད་ཏིའི་བུ་ལ་བཀའ་སྩལ་པ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-20a3] པའི་སངས་རྒྱས་རྣམས་ཀྱིས་ཐུགས་སུ་ཆུད་པ། སངས་རྒྱས་ཀྱི་ཡེ་ཤེས་ནི་ཟབ་པ། མཐོང་བར་དཀའ་བ། རྟོགས་པར་དཀའ་བ་སྟེ། ཉན་ཐོས་དང་རང་སངས་རྒྱས་ཐམས་
[053-20a4] ཅད་ཀྱིས་ཤེས་པར་དཀའོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། སངས་རྒྱས་བྱེ་བ་ཁྲག་
[053-20a5] ཁྲིག་བརྒྱ་སྟོང་མང་པོ་ལ་བསྙེན་བཀུར་མཛད་མཛད་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྤྱོད་པ་སྤྱད་སྤྱད་
[053-20a6] པ༑ ཡུན་རིང་པོ་ནས་རྗེས་སུ་ཞུགས་པ། བརྩོན་འགྲུས་མཛད་མཛད་པ་སྟེ། ངོ་མཚར་དང་རྨད་དུ་བྱུང་བའི་ཆོས་དང་ལྡན་ཞིང་ཤེས་པར་དཀའ་བའི་ཆོས་རྣམས་མཁྱེན་
[053-20a7] པའི་ཕྱིར་རོ། །ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལྡེམ་པོར་དགོངས་ཏེ་བཤད་པ་ནི་ཤེས་པར་དཀའོ། །


[053-20b0] [20B] 
[053-20b1] རང་གིས་རིག་པའི་ཆོས་རྣམས་ཐབས་མཁས་པ་དང། ཡེ་ཤེས་མཐོང་བ་དང། རྒྱུ་དང། གཞི་དང་དམིགས་པ་དང། ངེས་པའི་ཚིག་དང། རྣམ་པར་རིག་
[053-20b2] བྱེད་སྣ་ཚོགས་ཀྱིས་ཡང་དག་པར་སྟོན་ཏེ། ཐབས་མཁས་པ་དེ་དང་དེ་དག་གིས་སེམས་ཅན་དེ་དང་དེ་ལ་ཆགས་པ་རྣམས་རབ་ཏུ་འགྲེལ་བའི་ཕྱིར་རོ། །ཤཱ་རིའི་བུ། དེ་བཞིན་
[053-20b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་ཐབས་མཁས་པ་ཆེན་པོ་དང། ཡེ་ཤེས་མཐོང་བ་དམ་པའི་ཕ་རོལ་ཏུ་བྱོན་པའོ། །ཤཱ་རིའི་བུ། དེ་
[053-20b4] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། ཆགས་པ་མེད་ཅིང་ཐོགས་པ་མེད་པའི་ཡེ་ཤེས་མཐོང་བ་དང། སྟོབས་དང། མི་འཇིགས་
[053-20b5] པ་དང། མ་འདྲེས་པ་དང། དབང་པོ་དང། སྟོབས་དང། བྱང་ཆུབ་ཀྱི་ཡན་ལག་དང། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང་སྙོམས་པར་འཇུག་པ་
[053-20b6] དང། རྨད་དུ་བྱུང་བའི་ཆོས་དང་ལྡན་ཏེ། ཆོས་རྣམ་པ་སྣ་ཚོགས་ཡང་དག་པར་སྟོན་པའོ། །ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-20b7] རྒྱས་རྣམས་ནི་ངོ་མཚར་ཆེན་པོ་བརྙེས་པའོ། །ཤཱ་རིའི་བུ། དེ་ཙམ་གྱིས་བཤད་པ་ཆོད་པར་གྱིས་ཤིག། ཤཱ་རིའི་བུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་


[053-21a0] [21A] 
[053-21a1] ༄༅། །རྫོགས་པའི་སངས་རྒྱས་རྣམས་ནི་ངོ་མཚར་མཆོག་བརྙེས་པ་སྟེ། ཤཱ་རིའི་བུ། དེ་བཞིན་གཤེགས་པས་ཆོས་གང་མཁྱེན་པའི་ཆོས་དེའང་དེ་བཞིན་
[053-21a2] གཤེགས་པས་དེ་བཞིན་གཤེགས་པ་ཉིད་ལ་འཆད་དོ། །ཤཱ་རིའི་བུ་ཆོས་ཐམས་ཅད་ཀྱང་དེ་བཞིན་གཤེགས་པ་ཉིད་སྟོན་ཏོ། །ཆོས་ཐམས་ཅད་ཀྱང་དེ་བཞིན་གཤེགས་
[053-21a3] པ་ཉིད་ཀྱིས་མཁྱེན་ཏེ་ཆོས་དེ་དག་གང་ཡིན་པ་དང། ཆོས་དེ་དག་ཇི་ལྟ་བུ་ཡིན་པ་དང། ཆོས་དེ་དག་ཅི་འདྲ་བ་དང། ཆོས་དེ་དག་གིས་མཚན་ཉིད་གང་ཡིན་པ་དང། ཆོས་
[053-21a4] དེ་དག་གི་ངོ་བོ་ཉིད་ཅི་ཡིན་པ་དང། ཆོས་དེ་དག་གང་ཡིན་པ་དང། ཇི་ལྟ་བུ་ཡིན་པ་དང། ཅི་འདྲ་བ་དང། མཚན་ཉིད་གང་ཡིན་པ་དང། ངོ་བོ་ཉིད་ཅི་ཡིན་པའང་མཁྱེན་ཏོ། །དེ་ནས་
[053-21a5] བཅོམ་ལྡན་འདས་ཀྱིས་དོན་དེ་ཉིད་རྒྱས་པར་སྟོན་ཅིང་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ལྷ་མིར་བཅས་པའི་འཇིག་རྟེན་ན། །དཔའ་བོ་ཆེན་པོ་དཔག་མེད་པ། །
[053-21a6] རྣམ་འདྲེན་སེམས་ཅན་ཐམས་ཅད་ཀྱིས། །རྣམ་པ་ཀུན་ཏུ་ཤེས་མི་ནུས་།དེ་དག་སྟོབས་དང་རྣམ་ཐར་དང། །འཇིགས་མེད་གང་དག་ཅི་འདྲ་དང། །སངས་རྒྱས་ཆོས་རྣམས་ཅི་
[053-21a7] འདྲ་བ༑ ༑སུས་ཀྱང་ཤེས་པར་མི་ནུས་སོ། །སངས་རྒྱས་བྱེ་བ་གང་དག་ན། །ཟབ་ཅིང་ཤིན་ཏུ་ཕྲ་བ་དང། །རིག་དཀའ་མཐོང་བར་དཀའ་བ་ཡི། །སྤྱོད་པ་དག་ནི་སྔན་ཆད་བསྙེན། །


[053-21b0] [21B] 
[053-21b1] །སྤྱོད་པ་དེ་དག་སྤྱད་པ་ཡི་།འབྲས་བུ་དེ་ནི་ཅི་འདྲ་བ། །བྱང་ཆུབ་སྙིང་པོར་ངས་མཐོང་ངོ། །དེ་ནི་འཇིག་རྟེན་རྣམས་འདྲེན་པ། །གཞན་དག་ན་ནི་ངས་ཀྱང་དེ།།
[053-21b2] ཅི་ལྟ་ཡིན་དང་ཅི་འདྲ་དང། །དེ་ཡི་མཚན་ཉིད་ཅི་འདྲ་ཤེས། །དེ་ནི་བསྟན་དུ་མི་ནུས་ཏེ། །དེ་ནི་བརྗོད་དུ་ཡོང་མེད་དོ། །མོས་པ་ལ་ནི་གང་གནས་པ། །བྱང་ཆུབ་སེམས་དཔའ་མ་གཏོགས་
[053-21b3] པར༑ ༑གང་ལ་ཆོས་དེ་བསྟན་པ་དང། །བསྟན་པ་དག་ཀྱང་ཤེས་པ་ཡི། །དེ་འདྲའི་སེམས་ཅན་སུ་ཡང་ནི། །འཇིག་རྟེན་དག་ན་ཡོད་མ་ཡིན་།གང་དག་འཇིག་རྟེན་མཁྱེན་པའི་ཉན་ཐོས་
[053-21b4] པ༑ ༑ལྷག་པར་བྱས་པ་བདེ་བར་གཤེགས་པས་བསྔགས། །ཟག་ཟད་ཐ་མའི་ལུས་འཛིན་དེ་དག་གི་ཡུལ་ནི་རྒྱལ་བའི་ཡེ་ཤེས་འདི་ལ་མེད་།གལ་ཏེ་འཇིག་རྟེན་དེ་དག་ཐམས་
[053-21b5] ཅད་དུ༑ ༑ཤཱ་རིའི་བུ་དང་འདྲ་བས་གང་གྱུར་ཏེ། །གཅིག་ཏུ་འདུས་པར་གྱུར་ནས་རྣམ་བསམས་ཀྱང། །དེ་དག་བདེར་གཤེགས་ཡེ་ཤེས་ཤེས་མི་ནུས། །གལ་ཏེ་ཁྱོད་དང་འདྲ་བའི་
[053-21b6] མཁས་རྣམས་ཀྱིས། །ཕྱོགས་རྣམས་བཅུ་ཆར་གང་བར་གྱུར་པ་དང་།གང་ཡང་ང་ཡི་ཉན་ཐོས་འདི་གཞན་རྣམས། །དེ་དག་གིས་ཀྱང་དེ་བཞིན་གང་གྱུར་ཏེ། །དེ་དག་ཐམས་ཅད་གཅིག་
[053-21b7] ཏུ་དེང་འདུས་ནས། །བདེ་བར་གཤེགས་པའི་ཡེ་ཤེས་རྣམས་བསམས་ཀྱང་།ཇི་ཙམ་ཚད་མེད་ཡེ་ཤེས་ངས་ཤེས་པ། །ཐམས་ཅད་འདུས་པས་ཤེས་པར་མི་ནུས་སོ། །ཟག་པ་མེད་པར་


[053-22a0] [22A] 
[053-22a1] ༄༅། །གྱུར་པའི་རང་སངས་རྒྱས། །དབང་པོ་རྣོ་བ་ཐ་མའི་ལུས་འཛིན་པས། །ཇི་ལྟར་སྨྱིག་དང་འདམ་བུའི་ཚལ་བཞིན་དུ་།ཕྱོགས་བཅུ་ཐམས་ཅད་
[053-22a2] གང་བར་གྱུར་པ་དག་གཅིག་ཏུ་འདུས་ནས་རྣམ་པར་བསམས་བྱས་ཀྱང་།ང་ཡི་ཆོས་ཀྱི་མཆོག་གི་ཕྱོགས་ཙམ་ཡང། །བསྐལ་པ་བྱེ་བ་ཁྲག་ཁྲིག་མཐའ་ཡས་སུ། །དེ་ཡི་ཡང་
[053-22a3] དག་དོན་ནི་ཡོང་མི་ཤེས། །བྱང་ཆུབ་སེམས་དཔའ་ཐེག་པར་གསར་ཞུགས་པ། །སངས་རྒྱས་བྱེ་བ་མང་ལ་བྱ་བ་བྱས། །ཤིན་ཏུ་ངེས་དོན་ཆོས་སྨྲ་མང་པོ་རྣམས། །དེ་དག་གིས་ཀྱང་
[053-22a4] ཕྱོགས་བཅུ་གང་གྱུར་ཏེ། །སྨྱིག་དང་འདམ་བུ་བཞིན་དུ་འཇིག་རྟེན་ཀུན། །བར་མཚམས་མེད་པར་རྟག་ཏུ་གང་གྱུར་ལ། །གཅིག་ཏུ་འདུས་ནས་རྣམ་པར་སེམས་བྱེད་ཅིང། །ཤེས་
[053-22a5] རབ་ཕྲ་བས་གཞན་དུ་མི་སེམས་པར། །བསྐལ་པ་བྱེ་བ་མང་པོ་དཔག་མེད་པ། །གངྒཱའི་བྱེ་མ་སྙེད་དུ་བསམ་བྱས་ཀྱང། །ཆོས་གང་བདེ་བར་གཤེགས་པས་མངོན་གཟིགས་པ། །འདི་
[053-22a6] ལ་དེ་དག་རྣམས་ཀྱི་ཡུལ་མེད་དོ། །ཕྱིར་མི་ལྡོག་པའི་བྱང་ཆུབ་སེམས་དཔའ་གང། །མི་ཉུང་གངྒཱའི་བྱེ་མ་སྙེད་རྣམས་ཀྱིས་།གཞན་དུ་མི་སེམས་རྣམ་པར་བསམས་བྱས་ཀྱང།།
[053-22a7] འདི་ལ་དེ་དག་གི་ཡང་ཡུལ་མེད་དོ། །ཟབ་ཅིང་ཤིན་ཏུ་ཕྲ་བའི་ཆོས་རྟོགས་ཤིང། །རྟོག་པ་མེད་ལ་ཐམས་ཅད་ཟག་མེད་པ། །ཕྱོགས་བཅུའི་འཇིག་རྟེན་རྒྱལ་བ་དེ་དག་དང། །ངས་ནི་


[053-22b0] [22B] 
[053-22b1] །གཞན་མིན་གསུང་བ་རྒྱལ་བ་དྲང་སྲོང་ཆེ། །ཡུན་རིང་དུས་ན་མཆོག་གི་དོན་འཆད་ཀྱི། །བདེ་བར་གཤེགས་པས་གང་བསྟན་དེ་ལ་ནི། །མོས་པ་ཕུན་སུམ་ཚོགས་
[053-22b2] བྱོས་ཤཱ་རིའི་བུ། །ཉན་ཐོས་པ་ནི་འདི་དག་ཐམས་ཅད་དང། །རང་སངས་རྒྱས་སུ་མི་གང་ཞུགས་པ་དང། །མྱ་ངན་འདས་ལ་ངས་ནི་གང་བཀོད་ཅིང། །སྡུག་བསྔལ་རྒྱུད་ལས་ཡང་དག་དཀྲོལ་
[053-22b3] ལ་བསྒོའོ། །གང་ཕྱིར་འཇིག་རྟེན་དུ་ནི་ཆོས་མང་བཤད། །དེ་དང་དེ་ལ་ཆགས་པ་རབ་དཀྲོལ་ཞིང། །ཐེག་པ་གསུམ་དག་ཉེ་བར་བསྟན་པ་ནི། །དེ་དག་ང་ཡི་ཐབས་མཁས་མཆོག་ཡིན་ནོ། །
[053-22b4] དེ་ནས་འཁོར་དེ་ན་ཀུན་ཤེས་ཀཽ་ཎྜི་ནྱ་ལ་སོགས་པ་ཉན་ཐོས་ཆེན་པོ་གང་དག་དགྲ་བཅོམ་པ་ཟག་པ་ཟད་པ་དབང་དང་ལྡན་པར་གྱུར་པ་སྟོང་ཉིས་བརྒྱ་དང། གཞན་ཡང་གང་དག་ཉན་ཐོས་
[053-22b5] ཀྱི་ཐེག་པ་ལ་ཞུགས་པའི་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དག་དང། གང་ཡང་རང་སངས་རྒྱས་ཀྱི་ཐེག་པ་ལ་ཞུགས་པ་དེ་དག་ཐམས་ཅད་འདི་
[053-22b6] སྙམ་དུ་སེམས་ཏེ། བཅོམ་ལྡན་འདས་ཀྱིས་དེ་བཞིན་གཤེགས་པ་རྣམས་ཀྱི་ཐབས་མཁས་པ་ཆེར་བསྔགས་པ་དང། ཆོས་ཟབ་མོ་དེ་ཡང་མངོན་པར་རྫོགས་པར་སངས་རྒྱས་སོ་ཞེས་
[053-22b7] གསུང་ཞིང་ཉན་ཐོས་དང། རང་སངས་རྒྱས་ཐམས་ཅད་ཀྱིས་ཤེས་པར་དཀའོ་ཞེས་གསུངས་པའི་རྒྱུ་ནི་གང། གཞི་ནི་ཅི་ཞིག་འདི་ལྟར་བཅོམ་ལྡན་འདས་ཀྱིས་རྣམ་པར་


[053-23a0] [23A] 
[053-23a1] ༄༅། །གྲོལ་བ་གཅིག་གོ་ཞེས་བཀའ་སྩལ་ཏོ། །བདག་ཅག་རྣམས་ཀྱང་སངས་རྒྱས་ཀྱི་ཆོས་རྣམས་རྙེད་པར་འགྱུར་ཞིང་མྱ་ངན་ལས་འདས་པ་ཐོབ་པ་ཡིན་མོད་ཀྱི་
[053-23a2] བཅོམ་ལྡན་འདས་ཀྱིས་གསུངས་པ་དེའི་དོན་བདག་ཅག་གིས་མ་རིག་གོ་སྙམ་མོ། །དེ་ནས་ཚེ་དང་ལྡན་པ་ཤཱ་རིའི་བུས་འཁོར་བཞི་པོ་དེ་དག་སོམ་ཉི་དང་ཐེ་ཚོམ་ཟ་བར་རིག་སྟེ། སེམས་
[053-23a3] ཀྱི་རྣམ་པར་རྟོག་པ་སེམས་ཀྱིས་ཤེས་ནས། བདག་ཉིད་ཀྱང་ཆོས་ལ་ཐེ་ཚོམ་ཟ་བར་གྱུར་ཏེ། དེའི་ཚེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་
[053-23a4] བཅོམ་ལྡན་འདས་ཀྱིས་དེ་བཞིན་གཤེགས་པ་རྣམས་ཀྱི་ཐབས་མཁས་པ་མཁྱེན་པའི་ཆོས་བསྟན་པ་ཡང་དང་ཡང་བསྔགས་པ་མཛད་པ་དང། ཆོས་ཟབ་མོ་ངས་མངོན་པར་རྫོགས་
[053-23a5] པར་སངས་རྒྱས་སོ་ཞེས་བགྱི་བ་དང། ལྡེམ་པོར་དགོངས་ཏེ་བཤད་པའང་ཤེས་པར་དཀའོ་ཞེས་ཡང་དང་ཡང་གསུངས་པའི་རྒྱུ་གང་ལགས། རྐྱེན་གང་ལགས། བདག་གིས་
[053-23a6] བཅོམ་ལྡན་འདས་ལས་ཆོས་ཀྱི་རྣམ་གྲངས་འདི་ལྟ་བུ་སྔོན་ཆད་མ་ཐོས་ཏེ། བཅོམ་ལྡན་འདས། འཁོར་བཞི་པོ་འདི་དག་ཀྱང་ཐེ་ཚོམ་དང་སོམ་ཉི་འཚལ་ན། དེ་བཞིན་གཤེགས་
[053-23a7] པས་ཅི་ལ་དགོངས་ཏེ། དེ་བཞིན་གཤེགས་པའི་ཆོས་ཟབ་མོ་ཡང་དང་ཡང་གསུང་བ་མཛད་པ་དེ་བཅོམ་ལྡན་འདས་ཀྱིས་ལེགས་པར་བཤད་དུ་གསོལ། དེ་ནས་ཚེ་དང་ལྡན་པ་


[053-23b0] [23B] 
[053-23b1] །སྟོབས་དང་རྣམ་ཐར་བསམ་གཏན་དག་དཔག་ཏུ་མེད་པ་ངས་ཐོབ་ཅེས། །རིང་ནས་མི་ཡི་ཉི་མ་ཡིས། །དེང་གདོད་དཀའ་
[053-23b2] མཆིད་འདི་འདྲ་མཛད། །ཁྱོད་ལ་ཞུ་བ་མ་མཆིས་པར། །བྱང་ཆུབ་སྙིང་པོའང་བརྗོད་པ་མཛད། །ཁྱོད་ལ་སུ་ཡང་མི་ཞུ་བར། །ལྡེམ་པོར་དགོངས་ཏེ་བཤད་པ་བརྗོད། །མ་ཞུས་པར་ནི་གསུང་
[053-23b3] མཛད་དེ། །ཉིད་ཀྱི་སྤྱོད་པ་བསྔགས་པ་མཛད། །ཡེ་ཤེས་བརྙེས་པ་བརྗོད་མཛད་ཅིང། །ཟབ་མོ་དག་ཀྱང་རབ་བཤད་པས། །དབང་ལྡན་གྱུར་ཅིང་ཟག་མེད་པ། །མྱ་ངན་འདས་པར་གང་བཞུགས་
[053-23b4] རྣམས༑ ༑རྒྱལ་བ་ཅི་ཞིག་གསུང་སྙམ་སྟེ། །དེ་རིང་འདི་དག་ཐེ་ཚོམ་འགྱུར། །རང་རྒྱལ་བྱང་ཆུབ་གང་འཚལ་བ། །དགེ་སློང་དེ་བཞིན་དགེ་སློང་མ། །ལྷ་དང་ཀླུ་དང་གནོད་སྦྱིན་དང། །ལྟོ་
[053-23b5] འཕྱེ་ཆེ་དང་དྲི་ཟ་དག་ཐེ་ཚོམ་འཚལ་ཞིང་རྣམ་སེམས་ཏེ། །དེ་དག་ཕན་ཚུན་གཏམ་མཆི་ཞིང། །རྐང་གཉིས་མཆོག་ལ་རབ་ལྟ་ན་།ཐུབ་པ་ཆེན་པོ་ལུང་བསྟན་གསོལ། །བདེ་བར་
[053-23b6] གཤེགས་པའི་ཉན་ཐོས་རྣམས། །འདི་ན་ཇི་སྙེད་མཆིས་པ་ཀུན། །དེ་ཡི་ནང་ན་བདག་མཆོག་ཅེས། །དྲང་སྲོང་མཆོག་གིས་བསྟན་ལགས་ན་།མི་ཡི་གཙོ་བོ་ཉིད་ཀྱི་གནས། །འདི་ལ་
[053-23b7] བདག་ཀྱང་ཐེ་ཚོམ་འཚལ། །མྱ་ངན་འདས་མཐར་བདག་ཕྱིར་ཏམ་།འོན་ཏེ་བདག་ལ་སྤྱོད་བསྟན་ཏམ། །རྔ་མཆོག་དབྱངས་ཀྱིས་རབ་ཏུ་གསུང་ཕྱུང་སྟེ། །ཆོས་འདི་ཇི་ལྟ་ལགས་པ་


[053-24a0] [24A] 
[053-24a1] ༄༅། །བཤད་དུ་གསོལ། །རྒྱལ་སྲས་ཐུགས་སྲས་མཆིས་པ་འདི་དག་རྣམས། །ཐལ་མོ་སྦྱར་བར་བགྱིས་ནས་རྒྱལ་ལ་ལྟ། །ལྷ་དང་ཀླུ་དང་གནོད་སྦྱིན་སྲིན་པོར་
[053-24a2] བཅས༑ ༑བྱེ་བ་སྟོང་ཕྲག་གངྒཱའི་བྱེ་མ་སྙེད། །བྱང་ཆུབ་མཆོག་འདི་འཚལ་བ་གང་ལགས་པ། །བརྒྱད་ཁྲི་ཚང་བར་གང་མཆིས་དེ་དག་དང། །ས་བདག་འཁོར་ལོ་སྒྱུར་བའི་རྒྱལ་པོ་
[053-24a3] གང༑ ༑བྱེ་བ་སྟོང་གི་ཞིང་ནས་ལྷགས་པ་དག་སྤྱོད་པ་ཇི་ལྟར་ཡོངས་སུ་རྫོགས་བགྱི་ཞེས། །ཐམས་ཅད་ཐལ་མོ་སྦྱར་ཏ་གུས་པར་མཆིས། །དེ་སྐད་ཅེས་གསོལ་པ་དང། བཅོམ་
[053-24a4] ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ། དོན་འདི་བཤད་པས་ཅི་ཞིག་བྱ། དེ་ཅིའི་ཕྱིར་ཞེ་ན། ཤཱ་རིའི་བུ། དོན་འདི་བཤད་ན་
[053-24a5] ལྷ་དང་བཅས་པའི་འཇིག་རྟེན་འདི་དངངས་པར་འགྱུར་རོ། །ཡང་ཚེ་དང་ལྡན་པ་ཤཱ་རིའི་བུས། བཅོམ་ལྡན་འདས་ལ་ལན་གཉིས་སུ་གསོལ་བ་བཏབ་པ། དོན་འདི་ཉིད་བཅོམ་ལྡན་
[053-24a6] འདས༑ བཤད་དུ་གསོལ། བདེ་བར་གཤེགས་པ། བཤད་དུ་གསོལ། དེ་ཅིའི་སླད་དུ་ཞེ་ན། བཅོམ་ལྡན་འདས། འཁོར་འདི་ན་སྲོག་ཆགས་བརྒྱ་ཕྲག་མང་པོ། སྲོག་
[053-24a7] ཆགས་སྟོང་ཕྲག་མང་པོ། སྲོག་ཆགས་བརྒྱ་སྟོང་ཕྲག་མང་པོ་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་སྔོན་གྱི་སངས་རྒྱས་མཐོང་བ་ཤེས་རབ་དང་ལྡན་པ་གང་དག་


[053-24b0] [24B] 
[053-24b1] ཡིད་ཆེས་པ་དང། འཛིན་པར་འགྱུར་བ་མཆིས་སོ། །དེ་ནས་དེའི་ཚེ་ཚེ་དང་ལྡན་པ་ཤཱ་རིའི་བུས་ཚིགས་སུ་བཅད་པ་འདི་གསོལ་ཏོ། །
[053-24b2] སྲོག་ཆགས་སྟོང་རྣམས་འཁོར་ན་མཆིས་པ་དག་དད་དགའ་བདེ་བར་གཤེགས་ལ་གུས་པ་སྟེ། །ཁྱོད་ཀྱི་ཆོས་བསྟན་དེ་དག་འཚལ་བར་འགྱུར། །མི་དབང་རྒྱལ་པོ་གསལ་བར་
[053-24b3] བཤད་དུ་གསོལ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་ལན་གཉིས་སུ་ཡང་འདི་སྐད་ཅེས་བཀའ་སྩལ་ཏོ། ཤཱ་རིའི་བུ། དོན་འདི་བཤད་པས་ཅི་ཞིག་བྱ་
[053-24b4] ཤཱ་རིའི་བུ། དོན་འདི་བཤད་ན་ལྷ་དང་བཅས་པའི་འཇིག་རྟེན་འདི་དངངས་པར་འགྱུར་ཏེ། དགེ་སློང་ལྷག་པའི་ང་རྒྱལ་ཅན་དུ་གྱུར་པ་རྣམས་གཡང་ས་ཆེན་པོར་ལྷུང་བར་འགྱུར་
[053-24b5] རོ༑ ༑དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ང་ཡི་ཆོས་འདི་བཤད་པས་ཆོག། ཡེ་ཤེས་འདི་ཕྲ་བརྟག་མི་ནུས། །བྱིས་པ་མང་འཁོད་ང་
[053-24b6] རྒྱལ་ཅན། །ང་ཡིས་ཆོས་བཤད་མི་ཤེས་སྤོང། །དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་ལན་གསུམ་དུ་ཡང་གསོལ་བ་བཏབ་པ། དོན་འདི་ཉིད་བཅོམ་ལྡན་འདས་
[053-24b7] བཤད་དུ་གསོལ། བདེ་བར་གཤེགས་པ། བཤད་དུ་གསོལ། བཅོམ་ལྡན་འདས་འཁོར་འདི་ན་བདག་དང་འདྲ་བ་བརྒྱ་ཕྲག་མང་དུ་མཆིས་སོ་།བཅོམ་ལྡན་འདས། སྲོག་


[053-25a0] [25A] 
[053-25a1] ༄༅། །ཆགས་བརྒྱ་ཕྲག་མང་པོ། སྲོག་ཆགས་སྟོང་ཕྲག་མང་པོ། སྲོག་ཆགས་བརྒྱ་སྟོང་ཕྲག་མང་པོ། སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་དག་བཅོམ་
[053-25a2] ལྡན་འདས་སྔོན་གྱི་སྲིད་པ་དག་ན་ཡོངས་སུ་སྨིན་པར་མཛད་པ་གཞན་དག་ཀྱང་མཆིས་ཏེ། བཅོམ་ལྡན་འདས་ཀྱིས་བཤད་པ་ལ་དད་པར་འགྱུར། ཡིད་ཆེས་པར་འགྱུར། འཛིན་
[053-25a3] པར་འགྱུར་རོ། །དེའང་དེ་དག་གི་ཡུན་རིང་པོའི་དོན་དང་སྨན་པ་དང་བདེ་བར་འགྱུར་རོ། །དེ་ནས་ཚེ་དང་ལྡན་པ་ཤཱ་རིའི་བུས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །རྐང་
[053-25a4] གཉིས་རྣམས་ཀྱི་མཆོག་གིས་ཆོས་བཤད་གསོལ། །ཁྱོད་ལ་སྲས་ཀྱི་ཐུ་བོ་བདག་གསོལ་པ། །འདི་ན་སྲོག་ཆགས་བྱེ་བ་སྟོང་མཆིས་པ། །དེ་དག་ཁྱོད་ཀྱིས་ཆོས་བཤད་འདི་དད་
[053-25a5] འགྱུར༑ ༑སྔོན་གྱི་སྲིད་པ་རྣམས་སུ་ཁྱོད་ཀྱིས་གང། །ཡུན་རིང་རྟག་ཏུ་སེམས་ཅན་སྨིན་མཛད་པ། །དེ་ཀུན་ཐལ་མོ་སྦྱར་ཏེ་འདི་ན་མཆིས། །དེ་དག་ཆོས་འདི་ལ་ནི་དད་པར་འགྱུར། །
[053-25a6] བདག་འདྲ་བརྒྱ་ཕྲག་བཅུ་གཉིས་འདི་དག་དང། །གང་དག་བྱང་ཆུབ་མཆོག་ཏུ་ཞུགས་པ་དང། །དེ་ལ་གཟིགས་ནས་བདེ་གཤེགས་རབ་བཤད་དེ། །དེ་དག་དགའ་བ་མཆོག་ཀྱང་
[053-25a7] བསྐྱེད་དུ་གསོལ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུས་ལན་གསུམ་དུ་གསོལ་པ་བཏབ་པ་མཁྱེན་ནས། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་


[053-25b0] [25B] 
[053-25b1] ༑ཤཱ་རིའི་བུ། འདི་ལྟར་དེ་བཞིན་གཤེགས་པ་ལ་ལན་གསུམ་གྱི་བར་དུ་གསོལ་པ་འདེབས་ན། ཤཱ་རིའི་བུ། དེ་ལྟར་གསོལ་པ་འདེབས་པ་ལ་ཁྱོད་ལ་ཇི་སྐད་བྱས། ཤཱ་རིའི་བུ་
[053-25b2] དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་གཟུང་ཞིག་དང་ངས་ཁྱོད་ལ་བཤད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་མ་ཐག་ཏུ། འཁོར་དེ་ནས་དགེ་སློང་དང། དགེ་
[053-25b3] སློང་མ་དང། དགེ་བསྙེན་དང། དགེ་བསྙེན་མ་ལྷག་པའི་ང་རྒྱལ་ཅན་ལྔ་སྟོང་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་འཁོར་དེ་
[053-25b4] ནས་དོང་ངོ། །འདི་ལྟར་ལྷག་པའི་ང་རྒྱལ་གྱིས་དགེ་བའི་རྩ་བ་མ་ཐོབ་པར་ནི་ཐོབ་པར་འདུ་ཤེས། ཁོང་དུ་མ་ཆུད་པར་ནི་ཁོང་དུ་ཆུད་པར་འདུ་ཤེས་པ་དེ་དག་རང་གི་སྐྱོན་ཤེས་
[053-25b5] ཏོ༑ འཁོར་དེ་ནས་དོང་བ་ལ་བཅོམ་ལྡན་འདས་ཀྱིས་ཅང་མི་གསུང་བར་གྱུར་པས་གནང་ངོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་
[053-25b6] རིའི་བུ༑ ངའི་འཁོར་ཤིན་ཏེ་མ་མེད་པར་གྱུར་ཏེ། ཤཱ་རིའི་བུ་སྙིང་པོ་མ་ཡིན་པ་མེད་པར་གྱུར་ལ་དད་པའི་སྙིང་པོ་ལ་གནས་ཏེ་ལྷག་པའི་ང་རྒྱལ་ཅན་དེ་དག་དོང་བའང་ལེགས་སོ། ཤཱ་རིའི་
[053-25b7] བུ༑ དེ་ལྟ་བས་ན་དེའི་དོན་བཤད་དོ། །བཅོམ་ལྡན་འདས། ལེགས་སོ་ཞེས་གསོལ་ནས། ཤཱ་རིའི་བུ། བཅོམ་ལྡན་འདས་ཀྱི་ལྟར་ཉན་པ་དང། བཅོམ་ལྡན་འདས་ཀྱིས་འདི་སྐད་ཅེས་བཀའ་


[053-26a0] [26A] 
[053-26a1] ༄༅། །སྩལ་ཏོ། །ཤཱ་རིའི་བུ། དེ་བཞིན་གཤེགས་པ་ནི་བརྒྱ་ལ་རེས་འགའ་ཞིག་འདི་ལྟ་བུའི་ཆོས་བསྟན་པ་གསུང་ངོ། །འདི་ལྟ་སྟེ་དཔེར་ན། ཨུ་དུམྦ་རའི་ཚལ་ལ་
[053-26a2] མེ་ཏོག་ནི་བརྒྱ་ལ་རེས་འགའ་འབྱུང་ངོ། །ཤཱ་རིའི་བུ། དེ་བཞིན་དུ་དེ་བཞིན་གཤེགས་པའང་བརྒྱལ་རེས་འགའ་ཞིག་ཆོས་བསྟན་པ་འདི་ལྟ་བུ་གསུང་ངོ། །ཤཱ་རིའི་བུ། ང་ལ་ཡིད་ཆེས་
[053-26a3] པར་གྱིས་ཤིག་ང་ནི་བདེན་པར་སྨྲ་བའོ། །ང་ནི་ཡང་དག་པར་སྨྲ་བའོ། །ང་ནི་གཞན་མ་ཡིན་པར་སྨྲ་བའོ། །ཤཱ་རིའི་བུ། དེ་བཞིན་གཤེགས་པའི་ལྡེམ་པོར་དགོངས་ཏེ་བཤད་པའི་
[053-26a4] དོན་ཁོང་དུ་ཆུད་པར་དཀའོ། །དེ་ཅིའི་ཕྱིར་ཞེ་ན། ཤཱ་རིའི་བུ་ངས་ངེས་པའི་ཚིག་དང། བསྟན་པ་དང། བརྗོད་པ་དང། དཔེ་སྣ་ཚོགས་དང། ཐབས་ལ་མཁས་པ་རྣམ་པ་བརྒྱ་སྟོང་
[053-26a5] དག་གིས་ཆོས་རབ་ཏུ་བཤད་པ་ནི་རྟོག་ཏུ་མེད་ཅིང་རྟོག་གེའི་སྤྱོད་ཡུལ་མ་ཡིན་པའི་ཕྱིར་ཏེ། ཤཱ་རིའི་བུ། ཆོས་དེ་ནི་དེ་བཞིན་གཤེགས་པས་མཁྱེན་པར་བྱ་བའོ། །དེ་ཅིའི་ཕྱིར་ཞེ་
[053-26a6] ན༑ ཤཱ་རིའི་བུ། བྱ་བ་གཅིག་དང། བྱེད་པ་གཅིག་དང། བྱ་བ་ཆེན་པོ་དང། བྱེད་པ་ཆེན་པོའི་ཕྱིར། བྱ་བ་གང་དང། བྱེད་པ་གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-26a7] པར་རྫོགས་པའི་སངས་རྒྱས་འཇིག་རྟེན་དུ་འབྱུང་བའི་ཕྱིར་རོ་།ཤཱ་རིའི་བུ། དེ་བཞིན་གཤེགས་པའི་བྱ་བ་གཅིག་པོ་དང། བྱེད་པ་གཅིག་པོ་དང། བྱ་བ་ཆེན་པོ་དང། བྱེད་པ་ཆེན་པོ་


[053-26b0] [26B] 
[053-26b1] བྱ་བ་གང་དང། བྱེད་པ་གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་བ་གང་ཞེ་ན། དེ་ནི་སེམས་ཅན་རྣམས་དེ་བཞིན་གཤེགས་
[053-26b2] པའི་ཡེ་ཤེས་མཐོང་བ་ཡང་དག་པར་འཛིན་དུ་གཟུད་པའི་རྒྱུའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་ངོ། །སེམས་ཅན་རྣམས་
[053-26b3] ལ་དེ་བཞིན་གཤེགས་པའི་ཡེ་ཤེས་མཐོང་བ་ཡང་དག་པར་བསྟན་པའི་རྒྱུའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་ངོ། །
[053-26b4] སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ལ་ཞུགས་པའི་རྒྱུའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་
[053-26b5] ངོ། །སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཁོང་དུ་ཆུད་པར་བྱ་བའི་རྒྱུའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་
[053-26b6] རྟེན་དུ་འབྱུང་ངོ། །སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བའི་ལམ་དུ་གཟུད་པའི་རྒྱུའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-26b7] རྒྱས་འཇིག་རྟེན་དུ་འབྱུང་སྟེ། ཤཱ་རིའི་བུ། དེ་ནི་དེ་བཞིན་གཤེགས་པའི་བྱ་བ་གཅིག་པོ་དང། བྱེད་པ་གཅིག་པོ་དང། བྱ་བ་ཆེན་པོ་དང། བྱེད་པ་ཆེན་པོ་དང། འཇིག་རྟེན་དུ་འབྱུང་བའི་


[053-27a0] [27A] 
[053-27a1] ༄༅། །དགོངས་པ་གཅིག་པའོ། །ཤཱ་རིའི་བུ། དེ་ལྟར་དེ་བཞིན་གཤེགས་པས་བྱ་བ་གཅིག་པོ་དང། བྱེད་པ་གཅིག་པོ་དང། བྱ་བ་ཆེན་པོ་དང། བྱེད་པ་ཆེན་པོ་དེ་དེ་བཞིན་
[053-27a2] གཤེགས་པས་མཛད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། ང་ནི་དེ་བཞིན་གཤེགས་པའི་ཡེ་ཤེས་མཐོང་བ་ཡང་དག་པར་འཛིན་དུ་འཇུག་པའོ། །ཤཱ་རིའི་བུ། ང་ནི་དེ་བཞིན་
[053-27a3] གཤེགས་པའི་ཡེ་ཤེས་མཐོང་བ་ཡང་དག་པར་སྟོན་པའོ། །ཤཱ་རིའི་བུ། ང་ནི་དེ་བཞིན་གཤེགས་པའི་ཡེ་ཤེས་མཐོང་བ་ལ་འཇུག་པར་བྱེད་པའོ། །ཤཱ་རིའི་བུ། ང་ནི་དེ་བཞིན་
[053-27a4] གཤེགས་པའི་ཡེ་ཤེས་མཐོང་བ་ཁོང་དུ་ཆུད་པར་བྱེད་དོ། །ཤཱ་རིའི་བུ། ང་ནི་དེ་བཞིན་གཤེགས་པའི་ཡེ་ཤེས་མཐོང་བའི་ལམ་ལ་འཛུད་པའོ། །ཤཱ་རིའི་བུ། ངའང་ཐེག་པ་
[053-27a5] གཅིག་ལས་བརྩམས་ཏེ་སེམས་ཅན་རྣམས་ལ་ཆོས་སྟོན་པ་འདི་ལྟ་སྟེ་སངས་རྒྱས་ཀྱི་ཐེག་པ་ཐམས་ཅད་མཁྱེན་པ་ཉིད་ཀྱི་མཐར་ཐུག་པ་སྟེ། ཐེག་པ་གཉིས་སམ་གསུམ་ཞེས་
[053-27a6] བྱ་བ་གང་ཡང་མེད་དོ། །ཤཱ་རིའི་བུ། ཕྱོགས་བཅུའི་འཇིག་རྟེན་ཐམས་ཅད་ནའང་ཆོས་ཉིད་ནི་འདིའོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་
[053-27a7] དག་པར་རྫོགས་པའི་སངས་རྒྱས་གང་དག་འདས་པའི་དུས་ན་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་རྣམས་སུ་བྱུང་སྟེ། སེམས་ཅན་མོས་པ་ཐ་དད་པ་དང་


[053-27b0] [27B] 
[053-27b1] སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང་འཇིག་རྟེན་ལ་སྙིང་བརྩེ་བ་དང། སྐྱེ་བོ་ཕལ་པོ་ཆེ་དང། ལྷ་དང་
[053-27b2] མི་རྣམས་ཀྱི་དོན་དང་ཕན་པ་དང་བདེ་བའི་ཕྱིར་སྣ་ཚོགས་མངོན་པར་བསྒྲུབ་པ་བསྟན་པ་དང། རྒྱུ་དང། གཞི་དང། དཔེ་དང་དམིགས་པ་དང། ངེས་པའི་ཚིག་དང། ཐབས་མཁས་པ་
[053-27b3] རྣམ་པ་སྣ་ཚོགས་ཀྱིས་ཆོས་བསྟན་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང། ཤཱ་རིའི་བུ། ཐེག་པ་གཅིག་ལ་བརྩམས་ནས་སེམས་ཅན་རྣམས་ལ་ཆོས་བསྟན་ཏེ་
[053-27b4] དེའང་འདི་ལྟར་སངས་རྒྱས་ཀྱི་ཐེག་པ་ཐམས་ཅད་མཁྱེན་པ་ཉིད་ཀྱི་མཐར་ཐུག་པ་སྟེ། གང་འདི་སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཡང་དག་པར་འཛིན་
[053-27b5] དུ་འཛུད་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་སྟོན་པ་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ལ་འཇུག་པར་བྱེད་པ་དེ་བཞིན་གཤེགས་པའི་ཡེ་ཤེས་མཐོང་
[053-27b6] བ་ཉིད་ཁོང་དུ་ཆུད་པར་བྱེད་པ། སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཀྱི་ལམ་དུ་འཇུག་པར་བྱེད་པའི་ཆོས་སྟོན་ཏེ། ཤཱ་རིའི་བུ། འདས་པའི་དེ་བཞིན་
[053-27b7] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལས་སེམས་ཅན་གང་དག་གིས་ཆོས་དེ་ཐོས་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་


[053-28a0] [28A] 
[053-28a1] ༄༅། །བྱང་ཆུབ་ཐོབ་པར་གྱུར་ཏོ། །ཤཱ་རིའི་བུ། མ་འོངས་པའི་དུས་ན་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་རྣམས་སུ་དེ་བཞིན་གཤེགས་
[053-28a2] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་འབྱུང་བ། སེམས་ཅན་མོས་པ་ཐ་དད་པ་དང། བསམ་པ་ཐ་དད་པ་དང་ཁམས་ཐ་དད་པ་རྣམས་ཀྱི་བསམ་པ་མཁྱེན་
[053-28a3] ནས། སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་དང་ཕན་པ་དང་བདེ་བའི་ཕྱིར་སྣ་
[053-28a4] ཚོགས་མངོན་པར་བསྒྲུབ་པ་བསྟན་པ་དང། རྒྱུ་དང། གཞི་དང་དཔེ་དང། དམིགས་པ་དང། ངེས་པའི་ཚིག་དང། ཐབས་མཁས་པ་རྣམ་པ་སྣ་ཚོགས་ཀྱིས་ཆོས་སྟོན་པར་
[053-28a5] འགྱུར་བའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང་ཤཱ་རིའི་བུ། ཐེག་པ་གཅིག་ལས་བརྩམས་ནས་སེམས་ཅན་རྣམས་ལ་ཆོས་སྟོན་པར་འགྱུར་ཏེ། དེའང་འདི་
[053-28a6] ལྟར་སངས་རྒྱས་ཀྱི་ཐེག་པ་ཐམས་ཅད་མཁྱེན་པ་ཉིད་ཀྱི་མཐར་ཐུག་པ་སྟེ། གང་འདི་སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཡང་དག་པར་འཛིན་དུ་
[053-28a7] འཇུག་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་སྟོན་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་ལ་འཇུག་པར་བྱེད་པ། དེ་བཞིན་གཤེགས་པའི་ཡེ་


[053-28b0] [28B] 
[053-28b1] སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཀྱི་ལམ་དུ་འཇུག་པར་བྱེད་པའི་ཆོས་སྟོན་པར་འགྱུར་ཏེ། ཤཱ་རིའི་བུ། མ་
[053-28b2] འོངས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལས་སེམས་ཅན་གང་དག་ཆོས་ཉན་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་
[053-28b3] རྫོགས་པའི་བྱང་ཆུབ་ཐོབ་པར་འགྱུར་རོ། །ཤཱ་རིའི་བུ། ད་ལྟར་བྱུང་བའི་དུས་ན་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་དག་ན་དེ་བཞིན་གཤེགས་པ་དགྲ་བཅོམ་
[053-28b4] པ་ཡང་དག་པར་རྫོགས་པའི་སངས་རྒྱས་གང་དག་བཞུགས་ཏེ་འཚོ་ཞིང་གཞེས་པ། སེམས་ཅན་མོས་པ་ཐ་དད་པ་དང། ཁམས་དང་བསམ་པ་ཐ་དད་པ་རྣམས་ཀྱི་བསམ་པ་མཁྱེན་
[053-28b5] ནས། སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང་སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་དང་ཕན་པ་དང་བདེ་བའི་ཕྱིར་སྣ་ཚོགས་
[053-28b6] མངོན་པར་བསྒྲུབ་པ་བསྟན་པ་དང། རྒྱུ་དང། གཞི་དང། དཔེ་དང། དམིགས་པ་དང། ངེས་པའི་ཚིག་དང་ཐབས་མཁས་པ་རྣམ་པ་སྣ་ཚོགས་ཀྱིས་ཆོས་སྟོན་པའི་སངས་རྒྱས་བཅོམ་
[053-28b7] ལྡན་འདས་དེ་དག་ཐམས་ཅད་ཀྱང། ཤཱ་རིའི་བུ། ཐེག་པ་གཅིག་ལས་བརྩམས་ནས་སེམས་ཅན་རྣམས་ལ་ཆོས་སྟོན་ཏེ། དེའང་འདི་ལྟར་སངས་རྒྱས་ཀྱི་ཐེག་པ་ཐམས་ཅད་མཁྱེན་


[053-29a0] [29A] 
[053-29a1] ༄༅། །པ་ཉིད་ཀྱི་མཐར་ཐུག་པ་སྟེ། གང་འདི་སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཡང་དག་པར་འཛིན་དུ་འཇུག་པ། དེ་བཞིན་གཤེགས་
[053-29a2] པའི་ཡེ་ཤེས་མཐོང་བ་ཉིད་སྟོན་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་ལ་འཇུག་པར་བྱེད་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཁོང་དུ་ཆུད་པར་
[053-29a3] བྱེད་པ། སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཀྱིས་ལམ་དུ་འཇུག་པར་བྱེད་པའི་ཆོས་སྟོན་ཏེ། ཤཱ་རིའི་བུ་ད་ལྟར་གྱི་དེ་བཞིན་གཤེགས་པ་དགྲ་
[053-29a4] བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལས། སེམས་ཅན་གང་དག་ཆོས་ཉན་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་
[053-29a5] འགྱུར་རོ། །ཤཱ་རིའི་བུ། དེ་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངའང་སེམས་ཅན་མོས་པ་ཐ་དད་པ་དང། ཁམས་དང་བསམ་པ་ཐ་
[053-29a6] དད་པ་རྣམས་ཀྱི་བསམ་པ་མཁྱེན་ནས་སྐྱེ་བོ་མང་པོ་ལ་ཕན་པ་དང་སྐྱེ་བོ་མང་པོ་ལ་བདེ་བ་དང་འཇིག་རྟེན་ལ་སྙིང་བརྩེ་བ་དང་སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་དང་ཕན་
[053-29a7] པ་དང་བདེ་བའི་ཕྱིར། སྣ་ཚོགས་མངོན་པར་བསྒྲུབ་པ་བསྟན་པ་དང། རྒྱུ་དང། གཞི་དང། དཔེ་དང། དམིགས་པ་དང། ངེས་པའི་ཚིག་དང་ཐབས་མཁས་པ་རྣམ་པ་སྣ་ཚོགས་ཀྱིས་


[053-29b0] [29B] 
[053-29b1] །ཤཱ་རིའི་བུ། ངའང་ཐེག་པ་གཅིག་ལས་བརྩམས་ནས་སེམས་ཅན་རྣམས་ལ་ཆོས་སྟོན་ཏེ། འདི་ལྟར་སངས་རྒྱས་ཀྱི་ཐེག་པ་ཐམས་ཅད་མཁྱེན་པ་ཉིད་ཀྱི་མཐར་ཐུག་པ་སྟེ་
[053-29b2] གང་འདིའི་སེམས་ཅན་རྣམས་དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཡང་དག་པར་འཛིན་དུ་འཇུག་པ་དང། དེ་བཞིན་གཤེགས་པའི་ཡེ་ཤེས་མཐོང་བ་ཉིད་སྟོན་པ་དང། དེ་
[053-29b3] བཞིན་གཤེགས་པའི་ཡེ་ཤེས་མཐོང་བ་ཉིད་ལ་འཇུག་པར་བྱེད་པ། དེ་བཞིན་གཤེགས་པའི་ཡེ་ཤེས་མཐོང་བ་ཉིད་ཁོང་དུ་ཆུད་པར་བྱེད་པ། སེམས་ཅན་རྣམས་དེ་བཞིན་གཤེགས་
[053-29b4] པའི་ཡེ་ཤེས་མཐོང་བ་ཉིད་ཀྱི་ལམ་དུ་འཇུག་པར་བྱེད་པའི་ཆོས་སྟོན་ཏེ། ཤཱ་རིའི་བུ། སེམས་ཅན་གང་དག་ད་ལྟར་ང་ལ་འདི་ལྟར་ཆོས་ཉན་པ་དེ་དག་ཐམས་ཅད་ཀྱང་བླ་ན་མེད་པ་ཡང་
[053-29b5] དག་པར་རྫོགས་པའི་བྱང་ཆུབ་ཐོབ་པར་འགྱུར་རོ། །ཤཱ་རིའི་བུ་རྣམ་གྲངས་འདིས་ཀྱང་འདི་ལྟར་རིག་པར་བྱ་སྟེ། འདི་ལྟར་ཕྱོགས་བཅུའི་འཇིག་རྟེན་གང་ནའང་ཐེག་པ་གཉིས་སུ་
[053-29b6] གདགས་པའང་མེད་ན་གསུམ་དུ་ལྟ་ག་ལ་ཡོད། འོན་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནམ་བསྐལ་པའི་སྙིགས་མ་ལས་བྱུང་
[053-29b7] ངམ། སེམས་ཅན་གྱི་སྙིགས་མའམ། ཉོན་མོངས་པའི་སྙིགས་མའམ་ལྟ་བའི་སྙིགས་མའམ། ཚེའི་སྙིགས་མ་ལས་བྱུང་ན། ཤཱ་རིའི་བུ། འདི་ལྟ་བུར་བསྐལ་པ་དང་འཁྲུལ་


[053-30a0] [30A] 
[053-30a1] ༄༅། །པའི་སྙིགས་མ་དང་དྲི་མ་མང་པོ་དང་བརྐམ་པའི་སེམས་ཅན་དགེ་བའི་རྩ་བ་ཆུང་བ་དེའི་ཚེ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-30a2] རྫོགས་པའི་སངས་རྒྱས་རྣམས་ཐབས་མཁས་པས་སངས་རྒྱས་ཀྱི་ཐེག་པ་གཅིག་པོ་དེ་ལས་ཐེག་པ་གསུམ་དུ་བཤད་དེ་བསྟན་ཏོ། །ཤཱ་རིའི་བུ། དེ་ལྟར་གང་ཉན་ཐོས་སམ། དགྲ་
[053-30a3] བཅོམ་པའམ། རང་སངས་རྒྱས་རྣམས་དེ་བཞིན་གཤེགས་པའི་བྱ་བ་སངས་རྒྱས་ཀྱི་ཐེག་པ་ཡང་དག་པར་འཛིན་དུ་འཇུག་པ་ལ་མི་ཉན་མི་འཇུག། ཁོང་དུ་ཆུད་པར་མི་བྱེད་
[053-30a4] པ་དེ་དག་ནི། ཤཱ་རིའི་བུ། དེ་བཞིན་གཤེགས་པའི་ཉན་ཐོས་མ་ཡིན་པར་རིག་པར་བྱའོ། །དགྲ་བཅོམ་པའང་མ་ཡིན། རང་སངས་རྒྱས་ཀྱང་མ་ཡིན་པར་རིག་པར་བྱའོ། །ཤཱ་
[053-30a5] རིའི་བུ། ཡང་དགེ་སློང་ངམ། དགེ་སློང་མ་ལ་ལ་དགྲ་བཅོམ་པར་ཁས་འཆེ་ཞིང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་ཡོངས་སུ་མི་འཛིན་ཏེ། ང་ནི་
[053-30a6] སངས་རྒྱས་ཀྱི་ཐེག་པ་བཅད་པའོ་ཞེས་ཟེར་ཞིང་ངའི་ལུས་འདི་ཐ་མ་བྱ་ངན་ལས་འདའ་བའོ་ཞེས་ཟེར་བ་ནི། ཤཱ་རིའི་བུ། དེ་ལྷག་པའི་ང་རྒྱལ་ཅན་དུ་ཤེས་པར་བྱའོ། །དེ་
[053-30a7] ཅིའི་ཕྱིར་ཞེ་ན། ཤཱ་རིའི་བུ། དགེ་སློང་དགྲ་བཅོམ་པ་ཟག་པ་ཟད་པ་དེས། དེ་བཞིན་གཤེགས་པ་མངོན་སུམ་དུ་གྱུར་ཏེ། ཆོས་འདི་ཐོས་ནས་དད་པར་མི་འགྱུར་བའི་གོ་སྐབས་


[053-30b0] [30B] 
[053-30b1] དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་ནི་མ་གཏོགས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་
[053-30b2] པ་དེའི་ཚེ། མདོ་སྡེ་འདི་ལྟ་བུ་འདི་འཛིན་པའམ་འཆང་བའི་ཉན་ཐོས་མི་འབྱུང་སྟེ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཞན་ལས་
[053-30b3] ཆོས་འདི་ལ་ཐེ་ཚོམ་མེད་པར་འགྱུར་རོ། །ཤཱ་རིའི་བུ། ང་ལ་དད་པར་གྱིས་ཤིག་ཡིད་ཆེས་པར་གྱིས་ཤིག་རྟོགས་པར་གྱིས་ཤིག་ཤཱ་རིའི་བུ། དེ་བཞིན་གཤེགས་པ་རྣམས་ལ་
[053-30b4] བརྫུན་དུ་སྨྲ་བ་མེད་དེ། ཤཱ་རིའི་བུ། ཐེག་པ་འདི་ནི་གཅིག་ཏུ་ཟད་དེ། འདི་ལྟ་སྟེ། སངས་རྒྱས་ཀྱི་ཐེག་པའོ། །དེ་ནས་བཅོམ་ལྡན་འདས་དོན་དེ་ཉིད་རྒྱས་པར་སྟོན་ཅིང་དེའི་ཚེ་ཚིགས་སུ་
[053-30b5] བཅད་པ་འདི་དག་བཀའ་སྩལ་ཏོ། །ང་རྒྱལ་ཅན་གྱི་དགེ་སློང་དང་།དགེ་སློང་མ་དང་དགེ་བསྙེན་དང། །དགེ་བསྙེན་མ་རྣམས་མ་དད་པ། །ལྔ་སྟོང་ལས་ནི་མི་ཉུང་བ་དང། །བསླབ་པ་ཞིག་གྲལ་
[053-30b6] ལྡན་པ་རྣམས། །ཉེས་པ་འདི་དག་མཐོང་གྱུར་ནས། །སྐྱོན་རྣམས་ཡོངས་སུ་སྦེད་པའི་ཕྱིར། །བྱིས་པའི་བློ་ཅན་དེ་དག་དོང། །གང་གིས་ཆོས་འདི་ཉན་པར་འགྱུར་བ་ཡི། །དེ་དག་ལ་ནི་
[053-30b7] དགེ་བ་དེ་མེད་དེ། །འཁོར་གྱི་སྙིགས་མ་ཉིད་དུ་མཁྱེན་ནས་སུ་།འཇིག་རྟེན་མགོན་པོ་ངས་ཀྱང་བསལ་བ་ཡིན། །ང་ཡི་འཁོར་ནི་ལེགས་པར་འཁོད། །ཤུན་པ་མེད་ཅིང་དག་པ་སྟེ། །སྙིང་


[053-31a0] [31A] 
[053-31a1] ༄༅། །པོ་མ་ཡིན་ཀུན་མེད་འགྱུར། །འདི་དག་སྙིང་པོ་རབ་ཏུ་གནས་།སྐྱེས་བུ་དམ་པ་སྐྱོབ་པ་སངས་རྒྱས་དག་ཐབས་ལ་མཁས་པ་བརྒྱ་ཕྲག་དུ་མ་ཡིས། །རྫོགས་
[053-31a2] པའི་སངས་རྒྱས་ཆོས་ནི་ཅི་གསུང་པ། །ཅི་འདྲ་ང་ལ་ཉོན་ཅིག་ཤཱ་རིའི་བུ། །དེ་དག་སྤྱོད་པ་བསམ་པ་ཅི་འྡྲའང་མཁྱེན། །སྲོག་ཆགས་བྱེ་བ་མོས་པ་ཐ་དད་པ། །དེ་དག་སྔོན་ཆད་དགེ་བ་
[053-31a3] ཅི་བྱས་དང། །ལས་རྣམས་སྣ་ཚོགས་དག་ནི་མཁྱེན་ནས་སུ། །ངེས་པའི་ཚིག་དང་གཞི་རྣམས་སྣ་ཚོགས་ཀྱིས། །སྲོག་ཆགས་དེ་དག་ཁོང་དུ་ཆུད་པར་བྱེད། །ངས་ནི་རྒྱུ་དང་དཔེ་ཡང་
[053-31a4] བརྒྱ་དག་གིས། །སེམས་ཅན་དེ་ལྟ་དེ་ལྟར་མགུ་བར་བྱས། །མདོ་སྡེ་དེ་བཞིན་ཚིགས་སུ་བཅད་པའང་བཤད། །དེ་ལྟར་བྱུང་དང་སྐྱེས་རབས་རྨད་བྱུང་དང། །གླེང་གཞི་པ་བཞིན་
[053-31a5] གཏན་ལ་དབབ་པ་དང། །དབྱངས་སྙན་དཔེ་བརྒྱ་སྣ་ཚོགས་རྣམས་ཀྱིས་བཤད། །མི་མཁས་གང་དག་དམན་ལ་མངོན་དགའ་ཞིང། །སངས་རྒྱས་བྱེ་བ་མང་ལ་སྤྱོད་མ་སྤྱད། །འཁོར་
[053-31a6] བར་ཆགས་ཤིང་ཤིན་ཏུ་སྡུག་བསྔལ་བ། །དེ་ལ་མྱ་ངན་འདའ་བ་ཉེ་བར་བསྟན། །སངས་རྒྱས་ཡེ་ཤེས་རབ་ཏུ་རྟོགས་བྱ་ཕྱིར། །ད་ལྟར་རང་བྱུང་བ་ནི་ཐབས་མཛོད་དེ། །ཁྱེད་
[053-31a7] ཅག་སངས་རྒྱས་སུ་ཡང་འགྲུབ་པོ་ཞེས། །དེ་རྣམས་ལ་ནི་རེ་ཞིག་མི་གསུང་ངོ། །ཅིའི་ཕྱིར་ཞེ་ན་སྐྱོབ་པ་དུས་ལ་བཞེས། །ང་ལ་གཟིགས་ཏེ་དེ་ནས་གདོད་འཆད་དོ་དལ་བ་དེ་ནི་


[053-31b0] [31B] 
[053-31b1] །དེ་ཕྱིར་ཡང་དག་ངེས་པ་འདིར་བཤད་དོ། །ང་ཡི་བསྟན་པ་ཡན་ལག་དགུ་པོ་ཡང། །སེམས་ཅན་དག་གི་མཐུ་དང་སྟོབས་ལས་བཤད། །འདི་ལྟར་ཐབས་ཀྱིས་མཆོག་
[053-31b2] སྦྱིན་ཡེ་ཤེས་ལ། །རབ་ཏུ་གཟུད་པའི་ཕྱིར་ནི་ངས་བཤད་དོ། །གང་དག་རྟག་ཏུ་རྣམ་པར་དག་གྱུར་པ། །གསལ་གཙང་རབ་ཏུ་ངེས་པ་སངས་རྒྱས་སྲས། །སངས་རྒྱས་བྱེ་བ་མང་ལ་ལྷག་
[053-31b3] བྱས་པ། །དེ་དག་ལ་ནི་རབ་རྒྱས་མདོ་རྣམས་བཤད། །འདི་ལྟར་དེ་དག་བསམ་པ་རྫོགས་པ་དང། །རྣམ་པར་དག་པའི་ཚུལ་དང་ལྡན་གྱུར་པ། །དེ་དག་ལ་ནི་མ་འོངས་དུས་ན་ཡང། །ཕན་
[053-31b4] ཞིང་བརྩེ་བའི་སངས་རྒྱས་འགྱུར་ཞེས་གསུང། །ཐོས་ནས་འགྲོ་མཆོག་སངས་རྒྱས་འགྱུར་སྙམ་སྟེ། །ཐམས་ཅད་ཤིན་ཏུ་དགའ་བས་ཁྱབ་པར་འགྱུར། །དེ་དག་སྤྱོད་པ་རྣམས་ཀྱང་ངས་
[053-31b5] ཤེས་ནས། །ཤིན་ཏུ་རྒྱས་པའི་མདོ་སྡེ་རབ་ཏུ་བཤད། །འདི་ལྟར་འདྲེན་པའི་ཉན་ཐོས་དེ་དག་ལ། །གང་དག་ང་ཡི་བསྟན་པ་འདི་ཐོས་པ། །ཚིགས་བཅད་གཅིག་ཙམ་ཐོས་མ་བཟུང་
[053-31b6] ཡང་རུང། །ཐམས་ཅད་ཐེ་ཚོམ་མེད་པར་བྱང་ཆུབ་འགྱུར། །ཐེག་པ་ཐ་དད་པར་ནི་གང་སྟོན་པ། སྐྱེས་མཆོག་རྣམས་ཀྱི་ཐབས་མཁས་མ་གཏོགས་པར། །ཐེག་པ་གཅིག་སྟེ་གཉིས་
[053-31b7] སུ་ཡོད་མ་ཡིན། །འཇིག་རྟེན་ན་ནི་ནམ་ཡང་གསུམ་དུ་མེད། །སངས་རྒྱས་རྣམས་ཀྱི་ཡེ་ཤེས་བསྟན་པའི་ཕྱིར། །འཇིག་རྟེན་དུ་ཡང་འཇིག་རྟེན་མགོན་པོ་བྱུང། །བྱ་བ་གཅིག་སྟེ་


[053-32a0] [32A] 
[053-32a1] ༄༅། །གཉིས་སུ་ཡོད་མ་ཡིན། །སངས་རྒྱས་ཐེག་པ་དམན་པས་མི་འདྲེན་ཏོ། །རང་འབྱུང་བདག་ཉིད་ཅི་ལ་གནས་པ་དང། །སངས་རྒྱས་ཇི་ལྟ་བུ་དང་ཅི་འདྲ་བ། །སྟོབས་
[053-32a2] དང་བསམ་གཏན་རྣམ་ཐར་དབང་པོ་རྣམས། །དེ་དག་ཉིད་ལ་སེམས་ཅན་རབ་ཏུ་འཇོག་བྱང་ཆུབ་རྡུལ་མེད་དམ་པ་ཐོབ་ནས་སུ། །ཐེག་པ་དམན་ལ་སེམས་ཅན་གཅིག་བཀོད་ན། །འདི་
[053-32a3] ནི་ང་ཡི་ལེགས་པ་མ་ཡིན་ཏེ། །སེར་སྣའི་ཉེས་པའང་ང་ལ་ཡོད་པར་འགྱུར། །ང་ལ་སེ་སྣ་དག་ནི་ཅུང་ཟད་མེད། །ང་ལ་ཕྲག་དོག་མེད་ཅིང་འདོད་ཆགས་མེད། །སྡིག་པའི་ཆོས་
[053-32a4] རྣམས་ཐམས་ཅད་ངས་བཅད་དེ། །དེ་ཕྱིར་འགྲོ་བ་རྟོགས་པས་ང་སངས་རྒྱས། །ཇི་ལྟར་མཚན་རྣམས་ཀྱིས་ནི་ང་བརྒྱན་ཏེ། །འཇིག་རྟེན་འདི་དག་ཐམས་ཅད་རབ་སྣང་བྱེད། །སྲོག་
[053-32a5] ཆགས་བརྒྱ་ཕྲག་དུ་མས་མདུན་བལྟས་ཤིང། །ཆོས་ཀྱི་རང་བཞིན་ཕྱག་རྒྱ་འདི་བཤད་དོ། །ང་ནི་འདི་སྙམ་སེམས་ཏེ་ཤཱ་རིའི་བུ་།སུམ་ཅུ་རྩ་གཉིས་མཚན་གྱི་གཟུགས་ལྡན་
[053-32a6] ཞིང། །བདག་འོད་རང་བྱུང་འཇིག་རྟེན་རིག་པར་ཡང། །དེ་ལྟར་ཅི་ནས་སེམས་ཅན་ཀུན་འགྱུར་སྙམ། །ཇི་ལྟར་མཐོང་ཞིང་ཇི་ལྟར་བསམས་པ་དང། །ང་ཡིས་སྔན་ཆད་ཇི་ལྟར་
[053-32a7] བརྣགས་པ་དེ། །ང་ཡི་སྨོན་ལམ་དེ་དག་ཡོངས་རྫོགས་ཏེ། །བྱང་ཆུབ་སངས་རྒྱས་ནས་ནི་མ་བསྟན་ཏོ། །སེམས་ཅན་རྣམས་ལ་བྱང་ཆུབ་འདུན་སྐྱེད་ཅེས། །ངས་ནི་དེ་སྐད་སྨྲས་ན་


[053-32b0] [32B] 
[053-32b1] །མི་ཤེས་སེམས་ཅན་རྣམས་ནི་འདིར་མྱོས་ཏེ། །ང་ཡི་ལེགས་བཤད་འཛིན་པར་གཞར་མི་འགྱུར། །དེ་དག་འདི་འདྲའི་ཚུལ་དུ་ངས་ཤེས་ཏེ། །ཚེ་རབས་སྔ་མར་སྤྱོད་པ་རྣམས་
[053-32b2] མ་སྤྱད། །འདོད་པའི་ཡོན་ཏན་རྣམས་ལ་ཆགས་ཤིང་ཞེན། །སྲེད་པས་བརྒྱལ་ཞིང་གཏི་མུག་མྱོས་པ་རྣམས། །དེ་དག་འདོད་རྒྱུས་ངན་འགྲོར་རབ་ཏུ་ལྟུང། །འགྲོ་བ་དྲུག་ཏུ་ཀུན་ཏུ་ཉོན་
[053-32b3] མོངས་ཏེ། །དུར་ཁྲོད་དེ་དག་ཕྱི་ཕྱིར་འཕེལ་བར་བྱེད། །བསོད་ནམས་ཆུང་བས་སྡུག་བསྔལ་ཀུན་གྱིས་གཟིར། །ལྟ་བའི་ཐིབས་པོར་རྟག་ཏུ་རྣམ་པར་ཆགས། །ཡོད་དང་མེད་དང་དེ་བཞིན་
[053-32b4] ཡོད་མེད་པ། །ལྟར་གྱུར་དྲུག་ཅུ་གཉིས་ལ་བརྟན་ནས་སུ། །དངོས་པོ་མེད་ལ་ཡོངས་སུ་འཛིན་ཅིང་གནས། །སྦྱང་པར་དཀའ་ཞིང་ལོག་བྱེད་ང་རྒྱལ་ཅན། །བྱིས་པ་ཐོས་ཉུང་ཡོན་པོ་གཡོ་
[053-32b5] བྱེད་རྣམས། །ཚེ་རབས་བྱེ་བ་ཕྲག་སྟེང་ནམ་དུ་ཡང། །དེ་དག་སངས་རྒྱས་སྒྲ་འདི་མི་ཐོས་སོ། །ང་ཡི་ཐབས་ཀྱིས་དེ་ལ་ཤཱ་རིའི་བུ། །སྡུག་བསྔལ་མཐར་ཕྱུང་ཤིང་ཅེས་དེ་སྐད་སྨྲས། །
[053-32b6] སེམས་ཅན་སྡུག་བསྔལ་གཟིར་བ་མཐོང་བས་ན། །དེ་དག་མྱ་ངན་འདས་པ་ཉེ་བར་བསྟན། །འདི་ལྟར་ངས་ནི་ཆོས་རྣམས་འདི་དག་ཀུན། །གདོད་ནས་རབ་ཞི་མྱ་ངན་རྟག་འདས་བཤད། །
[053-32b7] སངས་རྒྱས་སྲས་དེ་སྤྱོད་པ་ཀུན་རྫོགས་ནས། །ཕྱི་མའི་དུས་ཀྱི་ཚེ་ལ་རྒྱལ་བར་འགྱུར། །ཐེག་པ་གསུམ་དུ་གང་རྣམས་བསྟན་པ་ནི་།ང་ཡི་ཐབས་མཁས་ཚུལ་ནི་དེ་འདྲ་སྟེ། །ཐེག་པ་


[053-33a0] [33A] 
[053-33a1] ༄༅། །གཅིག་སྟེ་དེ་བཞིན་ཚུལ་ཡང་གཅིག་དེ་ལྟར་འདྲེན་པ་རྣམས་ཀྱིས་བཤད་པ་གཅིག་གང་འདིར་ལ་ལ་ཐེ་ཚོམ་ཡོད་པ་དག་ཐེ་ཚོམ་ཟ་དང་དེ་བཞིན་སོམ་
[053-33a2] ཉི་སྤོངས། །གཞན་དུ་མི་གསུང་འཇིག་རྟེན་འདྲེན་པ་རྣམས། །ཐེག་པ་འདི་ནི་གཅིག་སྟེ་གཉིས་སུ་མེད། །སྔོན་གྱི་དེ་བཞིན་གཤེགས་པ་གང་འབྱུང་བ། །སངས་རྒྱས་སྟོང་ངམ་མྱ་
[053-33a3] ངན་ཡོངས་འདས་ཤིང། །འདས་པའི་དུས་ན་བསྐལ་པ་གྲངས་མེད་ལ་གང་དག་ཚད་ནི་ནམ་ཡང་ཡོང་མེད་པ། །སྐྱེས་བུ་དམ་པ་དེ་དག་ཐམས་ཅད་ཀྱིས། །དཔེ་དང་གཞི་དང་རྒྱུ་
[053-33a4] དང་བཅས་པ་དང། །ཐབས་ལ་མཁས་པ་བརྒྱ་ཕྲག་དུ་མ་ཡིས་།རྣམ་པར་དག་པའི་ཆོས་རྣམས་པར་རབ་བཤད་པ། །དེ་དག་ཐམས་ཅད་ཐེག་པ་གཅིག་སྟོན་ཅིང། །སྲོག་ཆགས་
[053-33a5] སྟོང་ཕྲག་བྱེ་བ་བསམ་ཡས་རྣམས། །ཐེག་པ་གཅིག་པོ་ལ་ཡང་རབ་འཛུད་དེ། །ཐེག་པ་གཅིག་ལ་ཡོངས་སུ་སྨིན་པར་བྱེད། །མོས་དང་དེ་བཞིན་བསམ་པ་རྣམས་མཁྱེན་
[053-33a6] ནས། །དེ་བཞིན་གཤེགས་པས་ལྷར་བཅས་འཇིག་རྟེན་དུ། །རྒྱལ་བའི་ཐབས་གཞན་རྣམ་པ་མང་པོ་དག་གང་གིས་ཆོས་མཆོག་འདི་ནི་རབ་བསྟན་པ། །སེམས་ཅན་གང་
[053-33a7] གིས་དེ་ལས་མངོན་སུམ་དེར། །ཆོས་ཉན་པ་དང་འོན་ཏེ་ཐོས་ལྡན་པ་།སྤྱིན་པ་སྦྱིན་ཞིང་ཚུལ་ཁྲིམས་སྤྱོད་པ་དང། །བཟོད་པས་སྤྱོད་པ་ཐམས་ཅད་བསྒྲུབ་པ་དང། །བརྩོན་འགྲུས་


[053-33b0] [33B] 
[053-33b1] །ཤེས་རབ་ཀྱིས་ནི་ཆོས་འདི་རྣམས་བསམས་ཏེ། །རྣམ་པ་ཐ་དད་བསོད་ནམས་སུས་བྱས་པ། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །མྱ་ངན་
[053-33b2] ཤེས་པའི་རྒྱལ་བ་དེ་དག་གི། །བསྟན་པ་དེ་ལ་སེམས་ཅན་གང་ཞུགས་ཏེ། །དེ་ན་བཟོད་ཅིང་ཞི་ལ་དུལ་བ་ནི། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །རྒྱལ་བ་མྱ་ངན་འདས་པ་དེ་དག་
[053-33b3] ། །རྒྱལ་བའི་རིང་བསྲེལ་དག་ལ་སུ་མཆོད་ཅིང། །རིན་ཆེན་མཆོད་རྟེན་སྟོང་ཕྲག་དུ་མ་དག་གསེར་དང་དངུལ་དང་འོན་ཏེ་ཤེལ་གྱིའམ། །རྡོ་ཡི་སྙིང་པོའི་མཆོད་རྟེན་གང་གིས་བྱས། །
[053-33b4] བཻཌཱུརྱ་མཆོག་དེ་བཞིན་ཨནྡ་རྙིལ། །ལ་ལས་མུ་ཏིག་ཀེ་ཀེ་རུ་ལས་བྱས། །དེ་དག་གིས་ཀྱང་བྱང་ཆུབ་ཐོབ་པར་འགྱུར། །གང་གི་མཆོད་རྟེན་རྡོ་ལས་བྱས་པ་དང། གང་གི་ཨ་ག་རུ་
[053-33b5] དང་ཙནྡན་ནམ། །གང་གིས་ཐང་ཤིང་མཆོད་རྟེན་བྱས་པ་དང་།ལ་ལས་ཤིང་མང་གཞན་ལས་བྱས་པ་དང། །ས་དང་སོ་ཕག་ལས་ནི་བརྩིགས་པ་ཡི། །རྒྱལ་བའི་མཆོད་རྟེན་དགའ་
[053-33b6] ཞིང་བྱས་པ་དང། །དེ་ཕྱིར་ས་རྡུལ་ཕུང་པོ་དག་ལས་ཀྱང་།མྱ་ངན་དགོན་པ་གང་དུ་བྱས་པ་དང། །བྱིས་པ་རྩེད་མོར་དེ་དང་དེ་དག་ཏུ། །གང་གིས་རྒྱལ་བ་དེ་ཕྱིར་མཆོད་རྟེན་དག་བྱེ་མ་
[053-33b7] ལས་ནི་ཕུང་པོ་བྱས་པ་ཡང། །དེ་རྣམས་ཀྱིས་ཀྱང་བྱང་ཆུབ་ཐོབ་པར་འགྱུར། །ལ་ལས་དེ་བཞིན་རིན་ཆེན་གཟུགས་བྱས་པ། །སུམ་ཅུ་རྩ་གཉིས་མཚན་དང་ལྡན་པའི་གཟུགས། །གང་


[053-34a0] [34A] 
[053-34a1] ༄༅། །གིས་དེ་ཕྱིར་བྱས་པ་དེ་དག་ཀྱང། །དེ་དག་ཐམས་ཅད་བྱང་ཆུབ་ཐོབ་པར་གྱུར། །ལ་ལས་དེར་ནི་རིན་ཆེན་སྣ་བདུན་དང་།ལ་ལས་དེ་བཞིན་ཟངས་དང་
[053-34a2] འཁར་བ་ལས། །བདེ་བར་གཤེགས་པ་རྣམས་ཀྱི་གཟུགས་བྱས་པ། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །རོ་ཉེ་དང་ནི་ལྕགས་སམ་ས་ཡང་རུང། །བདེ་བར་གཤེགས་
[053-34a3] པ་རྣམས་ཀྱི་གཟུགས་བྱས་ཏེ། །བལྟ་ན་སྡུག་པ་འཇིམ་པའི་ལས་བྱེད་བཅུག་དེ་དག་ཐམས་ཅད་བྱང་ཆུབ་ཐོབ་པར་འགྱུར། །གང་གིས་རྩིག་ངོས་གཟུགས་ཀྱི་རི་མོ་དག་བསོད་ནམས་
[053-34a4] བརྒྱ་མཚན་ཡོངས་སུ་རྫོགས་པའི་སྐུ། །བདག་གིས་བྲིས་སམ་འདྲི་རུ་བཅུག་ཀྱང་རུང། །དེ་དག་ཐམས་ཅད་བྱང་ཆུབ་ཐོབ་པར་གྱུར་།སྐྱེས་བུ་དག་གམ་འོན་ཏེ་གཞོན་ནུའང་རུང། །
[053-34a5] གང་དག་ལ་ལ་དེ་ནི་སློབ་པའི་ཚེ། །རྩེད་མོ་དགའ་དང་གསང་བ་བྱེད་པ་ན། །རྩིག་ངོས་སེན་མོ་ཤིང་བུས་གཟུགས་བྲིས་པ། །དེ་དག་ཐམས་ཅད་བྱང་ཆུབ་ཐོབ་གྱུར་ཏེ། །དེ་དག་
[053-34a6] ཐམས་ཅད་སྙིང་རྗེ་ཅན་དུ་གྱུར། །ཐམས་ཅད་ཀྱང་ནི་སྲོག་ཆགས་བྱེ་བ་སྒྲོལ། །བྱང་ཆུབ་སེམས་དཔའ་མང་པོ་ཡང་དག་འཛུད། །དེ་བཞིན་གཤེགས་པ་རྣམས་ཀྱི་རིང་བསྲེལ་དང། །
[053-34a7] འཇིམ་པའི་གཟུགས་དང་མཆོད་རྟེན་དག་ལའང་རུང། །རྩིག་ངོས་བྲིས་དང་རྡུལ་ཕུང་མཆོད་རྟེན་ལ། །དེ་ལ་མེ་ཏོག་དང་ནི་སྤོས་གསོལ་ཏེ། །དེར་ནི་གང་གིས་རབ་སྙན་ཅང་ཏེའུ་


[053-34b0] [34B] 
[053-34b1] །དུང་དང་རྔ་ཆེན་རོལ་མོའི་སྒྲ་བྱེད་བཅུག་བྱང་ཆུབ་མཆོག་རབ་མཆོད་པ་བྱ་བའི་ཕྱིར། །གང་དག་རྔ་རྣམས་རབ་ཏུ་རྡུང་བྱེད་ཅིང། །པི་ཝང་དང་ནི་ཕེག་དང་འཁར་བའི་རྔ་།རྫ་རྔ་
[053-34b2] རྒྱུད་གཅིག་གླིང་བུ་ཡིད་འོང་དང། །ཨེ་ཀོན་དང་རབ་ཏུ་སྙན་འབྱིན་པ་དེ་དག་ཐམས་ཅད་བྱང་ཆུབ་ཐོབ་པར་འགྱུར། །བདེ་བར་གཤེགས་པ་རྣམས་ལ་མཆོད་པའི་ཕྱིར། །གང་དག་
[053-34b3] ལྕགས་ཀྱི་སིལ་ཁྲོལ་རྡུང་བཅུག་དང། །ཆུ་ལ་བརྡབས་དང་ཐལ་མོ་བརྡབས་པ་དང། །ཡིད་དུ་འོང་ཞིང་སྙན་པའི་གླུ་བླངས་དང་།རིང་བསྲེལ་དེ་དག་རྣམས་མང་མཆོད་བྱས་པ། །དེ་དག་
[053-34b4] ཐམས་ཅད་འཇིག་རྟེན་སངས་རྒྱས་འགྱུར། །བདེ་གཤེགས་རིང་བསྲེལ་ལ་ནི་ཅུང་ཟད་དང། །སིལ་སྙན་གཅིག་བརྡུངས་པ་ཡི་སྒྲ་ཕྱུང་ངམ་།མེ་ཏོག་གཅིག་ཙམ་གྱིས་ནི་མཆོད་པ་དང་
[053-34b5] བདེ་གཤེགས་གཟུགས་དག་རྩིག་ངོས་བྲིས་པ་ལ། །འཁྲུག་བཞིན་པ་ཡི་སེམས་ཀྱིས་མཆོད་ན་ཡང། །དེ་དག་རིམ་གྱིས་སངས་རྒྱས་བྱེ་བ་མཐོང། །མཆོད་རྟེན་དག་ལ་གང་གིས་
[053-34b6] ཐལ་མོ་སྦྱར། །ཡོངས་སུ་ཚང་བའམ་ཐལ་མོ་ཡ་གཅིག་གམ། །ཡང་ན་མགོ་བོ་སྐད་ཅིག་བཏུད་པ་དང། །དེ་བཞིན་ལན་གཅིག་ལུས་ཀྱང་བཏུད་པ་དང། །གང་གིས་རིང་བསྲེལ་
[053-34b7] གནས་པ་དེ་དག་ལ། གཡེངས་པའི་སེམས་ཀྱིས་ཕྱག་འཚལ་སངས་རྒྱས་ཞེས། །ཚིག་གཅིག་ལན་འགའ་བརྗོད་པར་བྱས་པ་ཡང། །དེ་དག་ཀུན་གྱིས་བྱང་ཆུབ་མཆོག་འདི་འཐོབ།།


[053-35a0] [35A] 
[053-35a1] ༄༅། །དེ་ཚེ་བདེ་བར་གཤེགས་པ་དེ་དག་ནི། །མྱ་ངན་འདས་སམ་ཡང་ན་བཞུགས་ཀྱང་རུང། །སེམས་ཅན་གང་གིས་ཆོས་འདི་མིང་ཐོས་པ། །དེ་དག་ཐམས་ཅད་
[053-35a2] བྱང་ཆུབ་ཐོབ་པར་འགྱུར། །ཕྱིས་འབྱུང་སངས་རྒྱས་བྱེ་བ་མང་པོ་རྣམས། །དེ་དག་བསམ་གྱིས་མི་ཁྱབ་ཚད་ཀྱང་མེད། །འཇིག་རྟེན་མགོན་མཆོག་རྒྱལ་བ་དེ་དག་ཀྱང། །ཐབས་
[053-35a3] འདི་རྣམས་ནི་རབ་ཏུ་སྟོན་པར་འགྱུར། །གང་གིས་སངས་རྒྱས་ཡེ་ཤེས་ཟག་མེད་པ། །འདི་ལ་སྲོག་ཆགས་བྱེ་བ་འདུལ་མཛད་པ། །འཇིག་རྟེན་རྣམ་པར་འདྲེན་པ་དེ་དག་གི། ཐབས་
[053-35a4] ལ་མཁས་པ་དག་ནི་མཐའ་ཡས་འགྱུར། །ཆོས་འདི་ཐོས་ནས་སངས་རྒྱས་མི་འགྱུར་བ། །སེམས་ཅན་དེ་དག་ནམ་ཡང་གཅིག་ཀྱང་མེད་།བྱང་ཆུབ་ཕྱིར་སྤྱད་ནས་ནི་སྤྱོད་པར་གཞུག་
[053-35a5] དེ་ནི་དེ་བཞིན་གཤེགས་རྣམས་སྨོན་ལམ་མོ། །ཆོས་སྒོ་བྱེ་བ་སྟོང་ཕྲག་དུ་མ་དག་མ་འོངས་དུས་ན་རབ་ཏུ་སྟོན་འགྱུར་ཏེ། །ཐེག་པ་གཅིག་པོ་འདི་ནི་མངོན་སྟོན་ཅིང། །དེ་བཞིན་
[053-35a6] གཤེགས་པ་ཉིད་དུ་ཆོས་སྟོན་འགྱུར། །ཆོས་ཀྱི་ཚུལ་འདི་རྟག་ཏུ་གནས་པ་དང། །ཆོས་ཀྱི་རང་བཞིན་རྟག་ཏུ་འོད་གསལ་བར། །རྐང་གཉིས་དམ་པ་སངས་རྒྱས་རྣམས་མཁྱེན་
[053-35a7] ནས། །ང་ཡི་ཐེག་པ་གཅིག་ཅེས་སྟོན་པར་འགྱུར། །ཆོས་ཀྱི་གནས་ཉིད་སྐྱོན་མེད་ཆོས་ཉིད་ནི། །འཇིག་རྟེན་འདི་ན་རྟག་ཏུ་མི་གཡོ་ནས་།ས་ཡི་སྙིང་པོར་བྱང་ཆུབ་སངས་རྒྱས་ཏེ།།


[053-35b0] [35B] 
[053-35b1] །ལྷ་མི་རྣམས་ཀྱིས་མཆོད་པའི་སངས་རྒྱས་རྣམས། །ཕྱོགས་བཅུ་བཞུགས་པ་གངྒཱའི་བྱེ་མ་སྙེད། །འདི་ན་སྲོག་ཆགས་ཐམས་ཅད་བདེ་བྱའི་ཕྱིར། །
[053-35b2] དེ་དག་རྣམས་ཀྱང་ཐེག་པ་མཆོག་འདི་འཆད། །ཞི་བའི་ས་མཆོག་འདི་ནི་སངས་རྒྱས་ནས། །ཐབས་ལ་མཁས་པས་རབ་ཏུ་སྟོན་མཛད་ཅིང། །ཐེག་པ་རྣམ་པ་ཐ་དད་མངོན་པར་འཆད། །ཐེག་
[053-35b3] པ་གཅིག་པོའང་ཡོངས་སུ་སྟོན་མཛད་དོ། །ལུས་ཅན་ཀུན་གྱི་སྤྱོད་པ་རིག་པ་དང། །དེ་བཞིན་སྔོན་ཆད་ཅི་བསྒོམས་ཅི་བསམ་པ། །དེ་བྱི་མཐུ་དང་བརྩོན་འགྲུས་རྣམས་ཀྱང་རིག་ཤིན་ཏུ་
[053-35b4] དག་པ་མཁྱེན་ནས་རབ་ཏུ་སྟོན། །འདྲེན་པའི་ཡེ་ཤེས་སྟོབས་ཀྱིས་རྒྱུ་མང་དང། །དཔེ་དང་གཞི་ཡང་མང་པོ་རབ་སྟོན་ཏེ། །སེམས་ཅན་མོས་པ་སྣ་ཚོགས་རིག་ནས་ནི། །སྣ་ཚོགས་མངོན་
[053-35b5] པར་བསྒྲུབ་པ་ཉེ་བར་སྟོན། །ད་ལྟར་རྒྱལ་དབང་འདྲེན་པ་ང་ཡང་ནི། །སེམས་ཅན་རྣམས་ལ་བདེ་བྱའི་ཕྱིར་བྱུང་སྟེ། །སྣ་ཚོགས་བསྒྲུབ་པ་བྱེ་བ་ཕྲག་སྟོང་གིས། །སངས་རྒྱས་བྱང་ཆུབ་འདི་
[053-35b6] ནི་ཡང་དག་བསྟན། །སྲོག་ཆགས་རྣམས་ཀྱི་མོས་དང་དད་བསམ་མཁྱེན་ནས། །ཆོས་རྣམས་རྣམ་པ་མང་པོ་རབ་བཤད་དེ། །རྣམ་པ་སྣ་ཚོགས་ཐབས་ཀྱིས་དགའ་བ་བསྐྱེད། །དེ་ནི་ང་ཡི་རང་
[053-35b7] རིག་ཡེ་ཤེས་སྟོབས། །ང་ཡིས་མཐོང་བ་སེམས་ཅན་དབུལ་པོ་རྣམས་།ཤེས་རབ་བསོད་ནམས་རྣམས་དང་བྲལ་གྱུར་ཅིང། །འཁོར་བར་བྱིང་ལ་མྱ་ངན་ཞུགས་པ་རྣམས། །སྡུག་


[053-36a0] [36A] 
[053-36a1] ༄༅། །བསྔལ་རྒྱུད་དུ་ཤིན་ཏུ་ནུབ་པ་སྟེ། །སྲེད་པས་ཆགས་པ་གཡག་གི་རྔ་མ་བཞིན། །འདོད་པས་འདི་དག་རྟག་ཏུ་ལྡོངས་པར་བྱས། །སངས་རྒྱས་མཐུ་ཆེན་རྣམས་
[053-36a2] ཀྱང་མི་ཚོལ་ཞིང། །སྡུག་བསྔལ་མཐར་འགྲོ་བ་ཡི་ཆོས་མི་ཚོལ་།འགྲོ་བ་དྲུག་པོ་རྣམས་སུ་ཟིན་པའི་སེམས། །ལོག་པར་མཐོང་བའི་ལྟ་ལ་མི་གཡོ་གནས། །སྡུག་བསྔལ་བ་ཡི་སྡུག་
[053-36a3] བསྔལ་རབ་མྱོང་བ། །དེ་ལ་ང་ཡི་སྙིང་རྗེ་སྟོབས་ལྡན་ཏེ་།བྱང་ཆུབ་སྙིང་པོར་དེར་ནི་ང་སེམས་ཤིང། །བདུན་ཕྲག་གསུམ་དུ་ཚང་བར་རབ་གནས་ཏེ། །ང་ནི་འདི་འདྲའི་དོན་ལ་རབ་སེམས་
[053-36a4] ཤིང༑ ༑དེ་ན་སྡོང་པོ་དེ་ལ་བལྟས་པ་ནི། །ཤིང་མཆོག་དེ་ལ་མིག་མི་འཛུམ་པར་བལྟ། །དེ་ཡི་དྲུང་ན་ཕན་ཚུན་འཆག་ཅིང་གནས། །ཡེ་ཤེས་འདི་ནི་དམ་པ་ངོ་མཚར་ཏེ། །སེམས་ཅན་
[053-36a5] འདི་དག་མི་མཁས་གཏི་མུག་ལྡོངས། །དེ་ཚེ་ང་ལ་ཚངས་དང་བརྒྱ་བྱིན་དང། །དབང་ཕྱུག་ཆེ་དང་འཇིག་རྟེན་སྐྱོང་བཞི་དང། །དེ་བཞིན་དབང་ཕྱུག་དག་ཀྱང་གསོལ་འདེབས་ཏེ། །ལྷ་
[053-36a6] རྣམས་བྱེ་བ་སྟོང་ཕྲག་མང་པོ་ཡང། །ཐམས་ཅད་ཐལ་མོ་སྦྱར་ནས་གུས་པར་འཁོད། །དོན་རྣམས་ཇི་ལྟར་བྱ་བ་རབ་ཏུ་བསམས། །ང་ཡིས་བྱང་ཆུབ་ཡོན་ཏན་བསྔགས་ན་ནི། །
[053-36a7] སེམས་ཅན་འདི་དག་སྡུག་བསྔལ་གཟིར་བ་སྟེ། །ང་ཡི་ཆོས་ལ་བྱིས་པའི་བློ་ཅན་སྐུར། །དེ་ལྟར་སྐུར་བས་ངན་སོང་གནས་སུ་འགྲོ་ངས་ནི་ཡོང་མ་བཤད་ན་དགར་འགྱུར་གྱི། །


[053-36b0] [36B] 
[053-36b1] །སྔོན་གྱི་སངས་རྒྱས་རྣམས་དང་དེ་དག་གི་ཐབས་མཁས་ཇི་ལྟ་བ་ཡང་རབ་དྲན་ཏེ། །ངས་ཀྱང་འདི་ལྟར་སངས་རྒྱས་བྱང་ཆུབ་འདི། །རྣམ་པ་གསུམ་དུ་
[053-36b2] འདིར་བྱེད་རབ་ཏུ་བཤད། །ང་ཡིས་དོན་དེ་དེ་ལྟར་བསམས་པ་ན་།ཕྱོགས་བཅུའི་སངས་རྒྱས་དེ་དག་གཞན་གྱིས་ཀྱང། །དེ་དག་རང་གི་ལུས་ཀྱང་ང་བསྟན་ནས། །ལེགས་ཞེས་བྱ་བའི་སྒྲ་
[053-36b3] ཡང་རབ་བསྒྲགས་ཏེ། །ཐུབ་པ་འཇིག་རྟེན་རྣམ་པར་འདྲེན་པའི་མཆོག་།བླ་ན་མེད་པའི་ཡེ་ཤེས་འདི་རྟོགས་ནས། །ཐབས་ལ་མཁས་པ་རྣམ་པར་བསམས་པ་དང། །འཇིག་རྟེན་འདྲེན་པ་
[053-36b4] རྣམས་ཀྱི་རྗེས་སློབ་ལེགས། །ངེད་ཀྱང་དམ་པའི་གནས་ནི་རྟོགས་པའི་ཚེ། །རྣམ་པ་གསུམ་དུ་ཕྱེ་སྟེ་རབ་ཏུ་སྟོན། །མཁས་པ་མ་ཡིན་དད་པ་ཆུང་བའི་མི། །སངས་རྒྱས་རྣམས་ལ་དད་པར་
[053-36b5] མི་འགྱུར་ཏེ། །དེ་བས་ངེད་ཀྱིས་རྒྱུ་རྣམས་ཀུན་བསྡུས་པས། །ཐབས་ལ་མཁས་པ་རྣམས་ནི་རབ་སྤྱད་ཅིང། །འབྲས་བུ་འདོད་པ་ཡོངས་སུ་བརྗོད་བྱས་ཏེ། །བྱང་ཆུབ་སེམས་དཔའ་མང་པོ་
[053-36b6] ཡང་དག་བཙུད། །སྐྱེས་བུ་ཁྱུ་མཆོག་དག་གི་ཡིད་འོང་སྒྲ། །ཐོས་ནས་དེ་ཚེ་ང་ནི་དགའ་བར་གྱུར། །དགའ་བའི་སེམས་ཀྱིས་སྐྱོབ་བ་དེ་དག་ལ། །དྲང་སྲོང་ཆེ་མཆོག་དོན་ཡོད་གསུང་
[053-36b7] བ་སྟེ༑ ༑མཁས་པ་འཇིག་རྟེན་འདྲེན་པས་གསུངས་པ་ལྟར། །བདག་ཀྱང་དེ་བཞིན་སྤྱད་པར་བགྱི་ཞེས་སྨྲས། །ང་ནི་འཁྲུག་དང་མི་བཟད་འདི་ཡི་ཚེ། །སེམས་ཅན་སྙིགས་མར་གྱུར་


[053-37a0] [37A] 
[053-37a1] ༄༅། །བའི་ནང་དུ་སྐྱེས། །དེ་ལྟར་ངས་རིག་ནས་ནི་ཤཱ་རིའི་བུ། །དེ་ཡི་ཚེ་ན་ཝཱ་ར་ཎཱ་སིར་སོང། །དེ་ན་དགེ་སློང་ལྔ་པོ་དག་ལ་ཡང། །རབ་ཞི་ས་ཡི་ཆོས་ནི་ཐབས་ཀྱིས་
[053-37a2] བཤད། །དེ་ནས་ང་ཡིས་ཆོས་ཀྱི་འཁོར་ལོ་བསྐོར། །མྱ་ངན་འདའ་བའི་སྒྲ་ཡང་འཇིག་རྟེན་བྱུང། །དགྲ་བཅོམ་སྒྲ་དང་དེ་བཞིན་ཆོས་ཀྱི་སྒྲ། །དགེ་འདུན་སྒྲ་ཡང་དེ་ཚེ་བྱུང་བར་གྱུར། །
[053-37a3] ལོ་གྲངས་མི་ཉུང་བར་ནི་རབ་བཤད་དོ། །མྱ་ངན་འདའ་བའི་ས་ཡང་མངོན་པར་བསྟན། །འཁོར་བ་སྡུག་བསྔལ་མཐའ་ནི་འདི་ཡིན་ཞེས། །དེ་བཞིན་རྟག་པར་དུས་སུ་ངས་སྨྲས་སོ། །ངས་
[053-37a4] ནི་དེ་ཡི་ཚེ་ན་ཤཱ་རིའི་བུ། །རྐང་གཉིས་དམ་པའི་སྲས་རྣམས་མཐོང་བ་ནི། །གང་དག་བྱང་ཆུབ་དམ་པ་མཆོག་ཞུགས་པ། །བྱེ་བ་ཁྲག་ཁྲིག་སྟོང་ཕྲག་མཐའ་ཡས་པ། །ང་ཡི་དྲུང་དུ་དེ་
[053-37a5] དག་ཉེར་ལྷགས་ནས། །ཐལ་མོ་སྦྱར་ཏེ་ཐམས་ཅད་གུས་པར་འཁོད་།གང་དག་ཐབས་ལ་མཁས་པ་རྣམས་མང་པོ། །རྒྱལ་བ་དག་ལ་ཆོས་ཐོས་དེ་དག་མཐོང། །དེ་ནས་སྐད་ཅིག་
[053-37a6] དེ་ལ་འདི་སྙམ་དུ། །ང་ཡིས་ཆོས་མཆོག་བཤད་པའི་དུས་ལ་བབ་།གང་ཕྱིར་ང་ནི་འཇིག་རྟེན་འདིར་སྐྱེས་པ། །བྱང་ཆུབ་མཆོག་རབ་དེ་ནི་འདིར་བསྟན་ཏོ། །མཚན་མར་འདུ་ཤེས་
[053-37a7] བྱིས་པའི་བློ་དང་ལྡན། །མི་མཁས་ལྷག་པའི་ང་རྒྱལ་ལྡན་པ་རྣམས། །དེ་རིང་འདི་ལ་དད་པར་དཀའ་འགྱུར་གྱི། །བྱང་ཆུབ་སེམས་དཔའ་འདི་དག་ཉན་སྙམ་སྟེ། །དེ་ཚེ་ང་ནི་


[053-37b0] [37B] 
[053-37b1] །ཡང་དག་ནང་འཇོག་ཐམས་ཅད་རྣམ་སྤངས་ནས། །བདེ་བར་གཤེགས་པའི་སྲིད་ཀྱི་དབུས་སུ་བཤད། །དེ་དག་བྱང་ཆུབ་ལ་ནི་ཡང་དག་བཙུད། །འདི་འདྲའི་
[053-37b2] སངས་རྒྱས་སྲས་རྣམས་མཐོང་ནས་ནི། །ཁྱོད་ཀྱང་སོམ་ཉི་རྣམ་པར་སྤངས་པར་འགྱུར། །གང་དག་ཟག་ཟད་བརྒྱ་ཕྲག་བཅུ་གཉིས་པོ་།འདི་དག་ཐམས་ཅད་འཇིག་རྟེན་སངས་རྒྱས་
[053-37b3] འགྱུར། །སྔ་མའི་སྐྱོབ་པ་དེ་དག་ཅི་འདྲ་དང། །མ་འོངས་རྒྱལ་བའི་ཆོས་ཉིད་ཇི་ལྟ་བར། །ངས་ཀྱང་དེ་ལ་རྣམ་པར་རྟོག་སྤངས་ཏེ། །དེ་བཞིན་དུ་ནི་ཁྱོད་ལ་ངས་དེང་བཤད། །རེས་འགའ་
[053-37b4] གང་དུ་ཅི་ཡིས་འཇིག་རྟེན་དུ། །སྐྱེས་བུ་ཁྱུ་མཆོག་དག་ནི་འབྱུང་བར་འགྱུར། །མཐའ་ཡས་མིག་ཅན་འཇིག་རྟེན་བྱུང་ན་ཡང། །རེས་འགའ་འདི་འདྲ་བ་ཡི་ཆོས་འཆད་དེ། །བསྐལ་པ་
[053-37b5] བྱེ་བ་ཁྲག་ཁྲིག་སྙེད་དུ་ཡང། །འདི་འདྲའི་ཆོས་མཆོག་རབ་ཏུ་རྙེད་པར་དཀའ། །གང་དག་ཆོས་མཆོག་ཐོས་ནས་དད་འགྱུར་བ། །དེ་འདྲའི་སེམས་ཅན་ཤིན་ཏུ་རྙེད་པར་དཀའ། །ཨུ་
[053-37b6] དུམྦ་རའི་མེ་ཏོག་རྙེད་དཀའ་བཞིན། །རས་འགའ་གང་ཞིག་ཅི་ཡིས་སྣང་གྱུར་ན། །གཟུགས་དེ་འགྲོ་བའི་ཡིད་དུ་འོང་བ་སྟེ། །ལྷར་བཅས་འཇིག་རྟེན་རྣམས་ལ་ངོ་མཚར་གྱུར། །དེ་
[053-37b7] བས་ལེགས་བཤད་ཆོས་འདི་སུས་ཐོས་ནས། །རྗེས་སུ་ཡི་རང་ཚིག་གཅིག་བརྗོད་ན་ཡང། །ཤིན་ཏུ་ངོ་མཚར་ཆེ་བར་འདིར་བསྟན་ཏེ། །དེས་ནི་སངས་རྒྱས་ཐམས་ཅད་མཆོད་པར་


[053-38a0] [38A] 
[053-38a1] ༄༅། །འགྱུར། །འདི་ལ་ཐེ་ཚོམ་སོམ་ཉི་རྣམ་པར་སྤོངས། །ཆོས་ཀྱི་རྒྱལ་པོ་ངས་ནི་ཀུན་བསྟན་ཏེ། །བྱང་ཆུབ་དམ་པ་འདི་ལ་ཡང་དག་གཟུང། །འདི་ན་ང་ལ་ཉན་ཐོས་
[053-38a2] གང་ཡང་མེད། །ཤཱ་རིའི་བུ་ཁྱོད་འདི་ནི་གསང་ཆེན་གྱིས། །ང་ཡིས་ཉན་ཐོས་གང་འདི་ཐམས་ཅད་དང། །བྱང་ཆུབ་སེམས་དཔའ་གཙོ་བོ་འདི་དག་གིས། །ང་ཡི་གསང་ཆེན་འདི་ནི་
[053-38a3] ཐུབ་པར་གྱིས། །ཅི་ཕྱིར་ཞེན་སྙིགས་མ་ལྔ་ཡི་ཚེ། །སེམས་ཅན་ངན་པ་གཏུམ་པོ་འབྱུང་བས་ན། །བྱིས་པའི་བློ་ཅན་འདོད་པས་ལྡོངས་གྱུར་པ། །དེ་དག་ནམ་ཡང་བྱང་ཆུབ་སེམས་
[053-38a4] མི་སྐྱེ༑ ༑ཐེག་པ་གཅིག་བོ་འདི་ནི་རྒྱལ་བ་དེས། །སྔོན་རབ་བཤད་པ་ཡིན་ཞེས་ཐོས་ནས་སུ། །མ་འོངས་དུས་ན་སེམས་ཅན་མྱོས་གྱུར་ཏེ་།མདོ་སྡེ་སྤངས་པ་སེམས་ཅན་དམྱལ་
[053-38a5] བར་འགྲོ། །སེམས་ཅན་གང་དག་འཛེམ་ཞིང་གཙང་བ་དང། །གང་དག་བྱང་ཆུབ་དམ་པ་མཆོག་ཞུགས་པ། །དེ་དག་ལ་ནི་འཇིགས་པ་མེད་གྱིས་ལ། །ཐེག་པ་གཅིག་གི་བསྔགས་
[053-38a6] པ་མཐའ་ཡས་ཤོད། །འདྲེན་པ་རྣམས་ཀྱིས་བཤད་པ་དེ་ལྟ་བུ་།ཐབས་ལ་མཁས་པ་དམ་པ་མཆོག་འདི་ནི། །ལྡེམ་པོར་ངག་རྣམས་རབ་ཏུ་མང་པོར་བཤད། །འདི་ནི་མ་
[053-38a7] བསླབས་རྣམས་ཀྱིས་རིག་པར་དཀའ། །དེ་བས་འཇིག་རྟེན་སློབ་དཔོན་སངས་རྒྱས་ཀྱི། །སྐྱོབ་པའི་ལྡེམ་པོ་གང་ནི་ཤེས་རབ་ཀྱིས། །ཐེ་ཚོམ་ཆོད་ལ་སོམ་ཉི་རྣམས་སྤོངས་ཏེ། །


[053-38b0] [38B] 
[053-38b1] །དམ་པའི་ཆོས་པདྨ་དཀར་པོ་ལས། ཐབས་ལ་མཁས་པའི་ལེའུ་ཞེས་བྱ་སྟེ་གཉིས་པའོ།། །།དམ་པའི་ཆོས་པདྨ་དཀར་པོ། །
[053-38b2] བམ་པོ་གསུམ་པ། དེ་ནས་ཚེ་དང་ལྡན་པ་ཤཱ་རིའི་བུ་དེའི་ཚེ་ཚིམ་ཞིང་མགུ་ལ་ཡིད་རངས་ཤིང་རབ་ཏུ་དགའ་སྟེ། དགའ་བ་དང་ཡིད་བདེ་བ་སྐྱེས་ནས་བཅོམ་ལྡན་འདས་ག་ལ་བ་དེ་ལོགས་
[053-38b3] སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ཀྱི་སྤྱན་སྔ་ན་བཅོམ་ལྡན་འདས་ཁོ་ན་ལ་རབ་ཏུ་ལྟ་ཞིང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟ་
[053-38b4] བུའི་གསུང་འདི་བཅོམ་ལྡན་འདས་ལས་ཐོས་ནས། བདག་ངོ་མཚར་དང་རྨད་དུ་གྱུར་ཏེ་དགའ་བ་ཐོབ་བོ། །དེ་ཅིའི་སླད་དུ་ཞེ་ན། བཅོམ་ལྡན་འདས། བྱང་ཆུབ་སེམས་དཔའ་གཞན་
[053-38b5] དག་ཀྱང་མཐོང། བྱང་ཆུབ་སེམས་དཔའ་རྣམས་ཀྱི་མ་འོངས་པའི་དུས་ཀྱི་སངས་རྒྱས་ཀྱི་མཚན་ཡང་ཐོས་ཏེ། འདི་ལྟ་བུའི་ཆོས་ནི་བཅོམ་ལྡན་འདས་ལས་བདག་གིས་མ་ཐོས་ལ། བདག་
[053-38b6] དེ་བཞིན་གཤེགས་པའི་ཡེ་ཤེས་གཟིགས་པ་འདི་ལྟ་བུ་ལས་ཉམས་སོ་སྙམ་ནས་ཤིན་ཏུ་མྱ་ངན་དུ་གྱུར། །ཤིན་ཏུ་ཡོངས་སུ་གདུང་བར་གྱུར་པའི་སླད་དུའོ། །བཅོམ་ལྡན་འདས་
[053-38b7] བདག་རི་དང། རི་སུལ་དང། ནགས་ཁྲོད་དང། ཀུན་དགའ་ར་བ་དང་ཆུ་འགྲམ་དང། ཤིང་དྲུང་དབེན་པར་གདུགས་ལ་གནས་པའི་སླད་དུ་རྟག་པར་ནམ་མཆི་བ་དེའི་ཚེའང་བཅོམ་


[053-39a0] [39A] 
[053-39a1] ༄༅། །ལྡན་འདས་འདི་ལྟར་ཆོས་ཀྱི་དབྱིངས་ལ་འཇུག་པ་མཚུངས་ན། བཅོམ་ལྡན་འདས་ཀྱིས་བདག་ཅག་ཐེག་པ་དམན་པ་བས་ངེས་པར་བཏོན་པ་སྙམ་དུ་གནས་
[053-39a2] པ་དེ་ལྟ་བུས་མང་དུ་གནས་ཏེ། བཅོམ་ལྡན་འདས་དེའང་བདག་ཅག་གིས་ནོངས་ཀྱི། བཅོམ་ལྡན་འདས་ཀྱིས་མ་ནོངས་སོ་ཞེས་དེའི་ཚེ་བ་དག་དེ་སྙམ་དུ་སེམས་སོ། །དེ་ཅིའི་སླད་དུ་
[053-39a3] ཞེ་ན༑ གང་འདི་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་ཏེ། ཡང་དག་ཕུལ་གྱི་ཆོས་བསྟན་པ་གསུང་བ་བདག་ཅག་གིས་བསྙད་ན་ནི་
[053-39a4] བཅོམ་ལྡན་འདས། བདག་ཅག་ཀྱང་ཆོས་འདི་ཉིད་ལ་ངེས་པར་འབྱུང་བར་འགྱུར་བ་ཞིག་ན། བཅོམ་ལྡན་འདས་བྱང་ཆུབ་སེམས་དཔའ་མ་ཚོགས་པར། བཅོམ་ལྡན་འདས་
[053-39a5] ཀྱིས་ལྡེམ་པོར་དགོངས་ཏེ་བཤད་པ་དེ་བདག་ཅག་གིས་མ་རྟོགས་ཏེ་རིངས་ཐབས་སུ་དེ་བཞིན་གཤེགས་པས་ཆོས་བསྟན་པ་ཐོག་མར་གསུངས་པ་ཉིད་ཐོས་ནས། བཟུང་
[053-39a6] ཞིང་བསྒོམས་ཏེ་བསམས་ཤིང་ཡིད་ལ་བཟུང་བས། བཅོམ་ལྡན་འདས་བདག་ཉིད་ལ་དེ་ལྟར་འགྱོད་པས་མང་དུ་གདུགས་མཚན་བས་པར་འགྱུར་རོ། །བཅོམ་ལྡན་འདས་
[053-39a7] རྨད་དུ་བྱུང་བའི་ཆོས་ཀྱི་སྒྲ་སྔོན་མ་ཐོས་པ་འདི་ལྟ་བུ་བཅོམ་ལྡན་འདས་ལས་ཐོས་པས། བཅོམ་ལྡན་འདས། དེང་བདག་མྱ་ངན་ལས་འདས་པ་ཐོབ་སྟེ། བཅོམ་ལྡན་འདས་


[053-39b0] [39B] 
[053-39b1] །བཅོམ་ལྡན། དེང་བདག་ཡོངས་སུ་མྱ་ངན་ལས་འདས་སོ། །བཅོམ་ལྡན་འདས་དེང་བདག་གིས་དགྲ་བཅོམ་པ་ཐོབ་བོ། །བཅོམ་ལྡན་འདས། དེང་
[053-39b2] བདག་བཅོམ་ལྡན་འདས་ཀྱི་སྲས་ཐུ་བོ། ཐུགས་ཀྱི་སྲས་ཞལ་ནས་སྐྱེས་པ། ཆོས་ལས་སྐྱེས་པ། ཆོས་ཀྱི་སྤྲུལ་པ། ཆོས་ཀྱི་བགོ་སྐལ་ལ་སྤྱོད་པ་ཆོས་ཀྱིས་གྲུབ་པ་སྟེ། དེང་བདག་
[053-39b3] ཡོངས་སུ་གདུང་བ་དང་བྲལ་ལོ། །དེ་ནས་ཚེ་དང་ལྡན་པ་ཤཱ་རིའི་བུས་དེའི་ཚེ་བཅོམ་ལྡན་འདས་ལ་ཚིགས་སུ་བཅད་པ་འདི་དག་གསོལ་ཏོ། །སྒྲ་འདི་ཐོས་ནས་ཚིམ་པ་རབ་སྐྱེས་ཏེ། །རྣམ་
[053-39b4] འདྲེན་ཆེན་པོ་བདག་ནི་ངོ་མཚར་གྱུར། །བདག་ལ་ཐེ་ཚོམ་ནམ་ཡང་ཕྱིས་མི་འབྱུང། །ཐེག་པ་མཆོག་འདིར་བདག་ནི་ཡོངས་སྨིན་གྱིས་།བདེ་བར་གཤེགས་པའི་གསུང་དེ་ངོ་མཚར་
[053-39b5] ཏེ༑ ༑སྲོག་ཆགས་རྣམས་ཀྱི་ཐེ་ཚོམ་མྱ་ངན་བསལ། །ཟག་པ་ཟད་པ་བདག་གི་མྱ་ངན་ཀྱང། །གསུང་ཐོས་པས་ནི་ཐམས་ཅད་བསལ་བར་གྱུར། །གདུགས་ལ་གནས་ཤིང་ཕན་
[053-39b6] ཚུན་མཆི་བ་དང། །ནགས་ཚལ་ཁྲོད་དང་ཀུན་དགའ་ཤིང་དྲུང་དང། །རི་དང་རི་སུལ་གནས་པར་འགྱུར་བའི་ཚེ། །བསམ་པ་འདི་དག་ཉིད་ནི་རྗེས་སུ་སེམས། །ཟག་པ་མེད་
[053-39b7] པའི་ཆོས་སུ་མཚུངས་པ་ལ། །འདི་ལྟར་ཁམས་གསུམ་པ་ཡི་ཆོས་ཀྱི་མཆོག་མ་འོངས་དུས་ན་སྟོན་པར་མི་འགྱུར་བ། །ཀྱེ་མ་བདག་ནི་སྡིག་པའི་སེམས་ཀྱིས་བསླུས། །མཚུངས་


[053-40a0] [40A] 
[053-40a1] ༄༅། །པའི་ཆོས་རྣམས་ལ་ནི་བདག་རྨོངས་པས། །བདག་ནི་སུམ་ཅུ་རྩ་གཉིས་མཚན་ལས་ཉམས། །གསེར་གྱི་ཁ་དོག་མདོག་ཀྱང་རབ་ཏུ་སྟོར། །སྟོབས་དང་རྣམ་
[053-40a2] ཐར་འདི་དག་ཀུན་ལས་ཉམས། །ཐུབ་པ་ཆེན་པོ་དཔེ་བྱད་བཟང་པོ་གང། །མཆོག་རབ་དམ་པ་བརྒྱད་ཅུ་ཚང་བ་དང། །གང་ཡང་མ་འདྲེས་པ་ཡི་བཅོ་བརྒྱད་ཆོས། །དེ་ལས་ཀྱེ་མ་
[053-40a3] བདག་ཅག་ཉམས་ཤིང་བསླུས། །འཇིག་རྟེན་ཕན་པ་ཐུགས་བརྩེ་ཁྱོད་མཐོང་ནས། །གདུགས་ལ་མཆིས་ནས་གཅིག་ཏུ་གནས་པའི་ཚེ། །མ་ཆགས་ཡེ་ཤེས་བསམ་གྱིས་མི་ཁྱབ་
[053-40a4] ལས༑ ༑ཀྱེ་མ་བདག་ནི་བསླུས་ཞེས་རྣམ་པར་སེམས། །དེ་ལྟར་མང་དུ་རྣམ་པར་སེམས་པ་ཡིས། །མགོན་པོ་གདུགས་དང་མཚན་ཡང་བས་པར་གྱུར། །འདི་ལས་བདག་ནི་ཉམས་
[053-40a5] སམ་མ་ཉམས་ཞེས། །བཅོམ་ལྡན་འདས་ལ་རེ་ཞིག་ཞུ་སྙམ་བགྱིད་།བྱང་ཆུབ་སེམས་དཔའ་མང་པོ་གཞན་དག་ལ། །འཇིག་རྟེན་འདྲེན་པས་བསྟོད་པ་མཐོང་ནས་སུ། །རྒྱལ་
[053-40a6] བ་དབང་པོ་བདག་ནི་དེ་སེམས་ཤིང། །གདུགས་དང་མཚན་མོ་རྟག་ཏུ་དེ་བཞིན་པས། །ཡེ་ཤེས་བརྟག་མེད་ཕྲ་ཞིང་ཟག་མེད་པ། །རྒྱལ་བས་བྱང་ཆུབ་སྙིང་པོར་གསུངས་པས་ན། །
[053-40a7] འདི་ནི་ལྡེམ་པོར་དགོངས་ཏེ་གསུངས་པ་ཞེས། །སངས་རྒྱས་ཆོས་འདི་ཐོས་ནས་བདག་བཟོད་དོ། །སྔན་ཆད་བདག་ནི་ལྟ་ལ་ཆགས་གྱུར་པ་།མུ་སྟེགས་ཅན་གྱིས་བཀུར་བའི་


[053-40b0] [40B] 
[053-40b1] །དེ་ནས་མགོན་པོས་བདག་གི་བསམ་མཁྱེན་ནས། །ལྟ་བ་དགྲོལ་ཕྱིར་མྱ་ངན་འདའ་བ་གསུངས། །ལྟ་བར་གྱུར་པ་དེ་དག་ཀུན་ལས་དཀྲོལ། །བདག་གིས་སྟོང་པ་ཉིད་ཀྱི་ཆོས་ཐོབ་སྟེ། །
[053-40b2] དེ་ཕྱིར་བདག་ནི་མྱ་ངན་འདས་སྙམ་བགྱིད། །མྱ་ངན་འདས་ཞེས་བགྱི་བ་དེ་མ་ལགས། །གང་ཚེ་སངས་རྒྱས་སེམས་ཅན་གཙོར་གྱུར་ཏེ་།ལྷ་མི་གནོད་སྦྱིན་སྲིན་པོས་མདུན་དུ་བདར། །སུམ་ཅུ་རྩ་
[053-40b3] གཉིས་མཚན་གྱི་གཟུགས་ལྡན་པ། །དེ་ཚེ་མ་ལུས་མྱ་ངན་འདས་པ་ལགས། །ལྷར་བཅས་འཇིག་རྟེན་རྣམས་ཀྱི་མདུན་དུ་ཡང། །གང་ཚེ་བདག་ནི་བྱང་ཆུབ་ལུང་བསྟན། །གསུང་ཐོས་
[053-40b4] བདག་ནི་དེ་རིང་མྱ་ངན་འདས། །འདི་ལྟར་རློམ་སེམས་ཀུན་ཀྱང་རྣམ་པར་བསལ། །ཐོག་མ་རྣམ་པར་འདྲེན་གྱི་གསུང་ཐོས་ནས། །ས་འདིར་སངས་རྒྱས་ཆད་བྱད་མངོན་སྤྲུལ་ནས། འདི་བདུད་
[053-40b5] ཀྱལ་ཀ་བྱེད་པ་མ་ཡིན་གྲང། །དེ་ལྟར་བདག་ནི་བག་ཚའི་སྟོབས་སྐྱེས་སོ། །གང་གི་ཚེ་ན་རྒྱུ་དང་གཞི་རྣམས་དང། །དཔེ་རྣམས་བྱེ་བ་ཁྲག་ཁྲིག་རྣམས་ཀྱིས་ཀྱང། །སངས་རྒྱས་བྱང་ཆུབ་མཆོག་
[053-40b6] དེ་གནས་པར་བསྟན། །དེ་ནས་བདག་ནི་ཆོས་ཐོས་ཐེ་ཚོམ་བྲལ། །གང་ཚེ་བདག་ལ་སངས་རྒྱས་བྱེ་བ་སྟོང། །མྱ་ངན་ཡོངས་འདས་རྒྱལ་བ་འདས་པས་བརྗོད། །ཐབས་མཁས་པ་ལ་རབ་ཏུ་
[053-40b7] གནས་ནས་ནི། །དེ་དག་གིས་ཀྱང་ཆོས་འདི་ཤིན་ཏུ་བཤད། །མ་བྱོན་སངས་རྒྱས་མང་དང་འཇིག་རྟེན་ན། །དོན་དམ་གཟིགས་པ་གང་དག་བཞུགས་པ་རྣམས། །ཐབས་ལ་མཁས་པ་བརྒྱ་ཡི་


[053-41a0] [41A] 
[053-41a1] ༄༅། །རང་གི་ཆོས། །ཤིན་ཏུ་སྟོན་པར་འགྱུར་ཞིང་དེ་ལྟར་འཆད། །དེ་ལྟར་ཁྱོད་ཉིད་སྤྱོད་པ་ཅི་འདྲ་བར། །ཁབ་ནས་བྱུང་བ་ཚུན་ཆད་རབ་བསྟན་ཅིང། །ཆོས་ཀྱི་འཁོར་ལོ་
[053-41a2] ཅི་འདྲ་ཁྱོད་ཀྱིས་མཁྱེན། །ཇི་ལྟར་ཁྱོད་ཀྱིས་ཆོས་བཤད་གནས་པ་ལས། །དེ་བས་འདི་ནི་བདུད་མ་ལགས་པར་འཚལ། །འཇིག་རྟེན་མགོན་པོ་ཡང་དག་སྤྱོད་སྟོན་པ། །འདི་ལ་བདུད་ཀྱི་
[053-41a3] སྤྱོད་ཡུལ་མ་མཆིས་ན། །བདག་ཉིད་དེ་ལྟར་སེམས་ལ་ཐེ་ཚོམ་སྐྱེས་།གང་ཚེ་འཇམ་ཞིང་ཟབ་མོ་སྙན་པ་ཡི། །སངས་རྒྱས་གསུང་གིས་བདག་གི་དགའ་བ་བསྐྱེད། །དེ་ན་བདག་
[053-41a4] གི་དོགས་པ་ཀུན་བསལ་གྱུར། །བདག་ནི་ཐེ་ཚོམ་བྲལ་ཏེ་ཡེ་ཤེས་གནས་།ལྷར་བཅས་འཇིག་རྟེན་དག་གིས་མདུན་བདར་ཏེ། །དེ་བཞིན་གཤེགས་པར་བདག་འགྱུར་ཐེ་ཚོམ་བྲལ་
[053-41a5] བྱང་ཆུབ་སེམས་དཔའ་མང་པོ་ཀུན་འཛུད་ཅིང། །སངས་རྒྱས་བྱང་ཆུབ་འདི་ཡང་དགོངས་པར་བཤད། །དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་
[053-41a6] བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ། ལྷ་དང་བཅས་པའི་འཇིག་རྟེན་འདི་དག་གི་བདུད་དང་བདུད་དུ་བཅས། ཚངས་པར་བཅས། དགེ་སྦྱོང་དང་བྲམ་ཟེར་བཅས་པའི་
[053-41a7] སྐྱེ་དགུའི་མདུན་དུ་ཁྱོད་མོས་པར་བྱའོ། །ཁྱོད་ཀྱིས་ཁོང་དུ་ཆུད་པར་བྱའོ། །ཤཱ་རིའི་བུ། ངས་ཁྱོད་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་ཉི་ཤུའི་དྲུང་དུ་བླ་ན་མེད་པ་ཡང་དག་


[053-41b0] [41B] 
[053-41b1] ཤཱ་རིའི་བུ་ཁྱོད་ཡུན་རིང་པོ་ནས་ང་ཡི་རྗེས་སུ་སློབ་པར་གྱུར་པ་ཡིན་ཏེ། ཤཱ་རིའི་བུ་ཁྱོད་བྱང་ཆུབ་སེམས་དཔའི་མན་ངག་དང། བྱང་
[053-41b2] ཆུབ་སེམས་དཔའི་གསང་ཆེན་གྱིས་ངའི་གསུང་རབ་འདི་ལ་སྐྱེས་པར་གྱུར་ཏོ། ཤཱ་རིའི་བུ། འདི་ལྟར་ཁྱོད་བྱང་ཆུབ་སེམས་དཔའི་བྱིན་གྱི་རླབས་ཀྱིས་སྔོན་གྱི་སྤྱོད་པ་དང། སྨོན་ལམ་དང་
[053-41b3] བྱང་ཆུབ་སེམས་དཔའི་མན་ངག་དང། བྱང་ཆུབ་སེམས་དཔའི་གསང་ཆེན་མི་དྲན་ནས། བདག་མྱ་ངན་ལས་འདས་སོ་སྙམ་དུ་སེམས་ཏེ་ཤཱ་རིའི་བུ། ངས་ཁྱོད་སྔོན་གྱི་སྤྱོད་པ་དང་
[053-41b4] སྨོན་ལམ་དང། ཡེ་ཤེས་ཁོང་དུ་ཆུད་པ་དྲན་པར་བྱ་བར་འདོད་དེ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ། བྱང་ཆུབ་སེམས་དཔའ་རྣམས་
[053-41b5] ལ་གདམས་པ། སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་འདི་ཉན་ཐོས་རྣམས་ལ་ཡང་དག་པར་བསྟན་ཏོ། །ཤཱ་རིའི་བུ་ཁྱོད་འདི་ལྟར་མ་འོངས་པའི་དུས་ན། བསྐལ་པ་དཔག་
[053-41b6] ཡས་བསམ་གྱིས་མི་ཁྱབ་པ་དཔག་ཏུ་མེད་པར་དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་མང་པོའི་དམ་པའི་ཆོས་བཟུང་ཞིང་མཆོད་པ་རྣམ་པ་སྣ་ཚོགས་བྱས་ཏེ། བྱང་ཆུབ་སེམས་
[053-41b7] དཔའི་སྤྱོད་པ་འདི་དག་ཡོངས་སུ་རྫོགས་པར་བྱས་ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་


[053-42a0] [42A] 
[053-42a1] ༄༅། །པ༑ འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་པདྨའི་འོད་ཅེས་བྱ་
[053-42a2] བར་འཇིག་རྟེན་དུ་འབྱུང་བར་འགྱུར་རོ། ཤཱ་རིའི་བུ། དེའི་ཚེ་ན་བཅོམ་ལྡན་འདས་དེ་བཞིན་གཤེགས་པ་པདྨའི་འོད་དེའི་སངས་རྒྱས་ཀྱི་ཞིང་རྡུལ་མེད་པ་ཞེས་བྱ་བར་འགྱུར་ཏེ་
[053-42a3] མཉམ་པ་ཉམས་དགའ་བ། བཟང་བ་སྡུག་པ་ཡོངས་སུ་དག་པ། འབྱོར་པ་རྒྱས་པ། བདེ་བ་ལོ་ལེགས་པ། མི་དང་ལྷ་མང་པོས་རབ་ཏུ་གང་བ། །གཞི་བཻ་ཌཱུརྱ་ལ་གསེར་གྱི་སྐུད་
[053-42a4] པས་མིག་མང་རིས་སུ་བྲིས་པ། མིག་མང་རིས་དེ་ཀུན་ཏུ་རིན་པོ་ཆེའི་ཤིང་སྐྱེས་ཏེ། རྟག་པར་རྒྱུན་དུ་རིན་པོ་ཆེ་སྣ་བདུན་གྱི་མེ་ཏོག་དང་འབྲས་བུ་དང་ལྡན་པར་འགྱུར་རོ། །ཤཱ་
[053-42a5] རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འོད་དེའང་ཐེག་པ་གསུམ་ལས་བརྩམས་ནས་ཆོས་སྟོན་ཏེ། གཞན་ཡང། ཤཱ་རིའི་
[053-42a6] བུ༑ དེ་བཞིན་གཤེགས་པ་དེ་བསྐལ་པའི་སྙིགས་མ་ལ་མི་འབྱུང་མོད་ཀྱི། འོན་ཀྱང་སྔོན་གྱི་སྨོན་ལམ་གྱི་དབང་གིས་ཆོས་སྟོན་པར་འགྱུར་རོ། ཤཱ་རིའི་བུ། བསྐལ་པ་དེའི་
[053-42a7] མིང་ཡང་རིན་པོ་ཆེ་ཆེན་པོས་བརྒྱན་པ་ཞེས་བྱ་བར་འགྱུར་རོ་།ཤཱ་རིའི་བུ། འདི་ཇི་སྙམ་དུ་སེམས། ཅིའི་ཕྱིར་བསྐལ་པ་དེ་རིན་པོ་ཆེ་ཆེན་པོས་བརྒྱན་པ་ཞེས་བྱ་ཞེ་ན། ཤཱ་རིའི་བུ་


[053-42b0] [42B] 
[053-42b1] རིན་པོ་ཆེ་ཆེན་པོ་ཞེས་བྱ་སྟེ། དེའི་ཚེ་དེའི་དུས་ན་འཇིག་རྟེན་གྱི་ཁམས་རྡུལ་མེད་པ་དེར། དེ་དག་དཔག་ཏུ་མེད་པ། བགྲང་དུ་མེད་
[053-42b2] པ༑ བསམ་གྱིས་མི་ཁྱབ་པ། བགྲང་བ་ལས་འདས་པ་མང་པོ་འབྱུང་སྟེ། དེ་བཞིན་གཤེགས་པས་བགྲང་བ་ནི་མ་གཏོགས་སོ། །དེའི་ཕྱིར་བསྐལ་པ་དེ་རིན་པོ་ཆེ་ཆེན་པོས་བརྒྱན་པ་
[053-42b3] ཞེས་བྱའོ། ཤཱ་རིའི་བུ། འདི་ལྟར་ཡང་དེའི་ཚེ། བྱང་ཆུབ་སེམས་དཔའ་རྣམས་སངས་རྒྱས་ཀྱི་ཞིང་དེ་ན་ཕལ་ཆེར་རིན་པོ་ཆེའི་པདྨའི་སྟེང་ནས་གོམ་པ་འདོར་ཞིང་འགྲོ་བར་འགྱུར་ཏེ་
[053-42b4] བྱང་ཆུབ་སེམས་དཔའ་འབྱུང་བ་དེ་དག་ནི་ལས་དང་པོ་པ་མ་ཡིན་ཏེ། དགེ་བའི་རྩ་བ་ཡུན་རིང་པོ་ནས་སྤྱད་པ། ལོ་བརྒྱ་སྟོང་མང་པོར་ཚངས་པར་སྤྱོད་པ་སྤྱད་པ། དེ་བཞིན་གཤེགས་
[053-42b5] པས་ཡོངས་སུ་བསྟོད་པ། སངས་རྒྱས་ཀྱི་ཡེ་ཤེས་ལ་བརྩོན་པ་མངོན་པར་ཤེས་པ་ཆེན་པོ་ཡོངས་སུ་སྦྱངས་པ་ལས་སྐྱེས་པ། ཆོས་ཀྱི་ཚུལ་ཐམས་ཅད་ལ་མཁས་པ། མཉེན་པ་
[053-42b6] དྲན་པ་དང་ལྡན་པ་ཡིན་ཏེ། ཤཱ་རིའི་བུ། ཕལ་ཆེར་ནི་བྱང་ཆུབ་སེམས་དཔའ་དེ་ལྟ་བུས་སངས་རྒྱས་ཀྱི་ཞིང་དེ་ཡོངས་སུ་གང་བར་འགྱུར་རོ། །ཤཱ་རིའི་བུ། འདི་ལྟར་ཡང་དེ་བཞིན་
[053-42b7] གཤེགས་པ་པདྨའི་འོད་དེའི་ཚེའི་ཚད་ནི། གཞོན་ནུར་གྱུར་པ་མ་གཏོགས་པར་བར་གྱི་བསྐལ་པ་བཅུ་གཉིས་སུ་འགྱུར་རོ། །སེམས་ཅན་དེ་དག་གི་ཚེའི་ཚད་ནི་བར་གྱི་བསྐལ་པ་བརྒྱད་


[053-43a0] [43A] 
[053-43a1] ༄༅། །དུ་འགྱུར་རོ། །ཤཱ་རིའི་བུ། དེ་བཞིན་གཤེགས་པ་པདྨའི་འོད་དེའི་བར་གྱི་བསྐལ་པ་བཅུ་གཉིས་འདས་པ་དང། དགེ་སློང་དག་བྱང་ཆུབ་སེམས་དཔའ་
[053-43a2] སེམས་དཔའ་ཆེན་པོ་མོས་པ་རྫོགས་པ་འདི་ངའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ། དེ་བཞིན་གཤེགས་པ་དགྲ་བཅོམ་པ་
[053-43a3] ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་
[053-43a4] ཀྱི་སྟོན་པ་སངས་རྒྱས་བཅོམ་ལྡན་འདས་པདྨའི་ཁྱུ་མཆོག་རྣམ་པར་གནོན་པ་ཞེས་བྱ་བར་འཇིག་རྟེན་དུ་འབྱུང་ངོ་ཞེས་བྱང་ཆུབ་སེམས་དཔའ་སེམས་དཔའ་ཆེན་པོ་མོས་པ་རྫོགས་
[053-43a5] པ་ཞེས་བྱ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ནས། ཡོངས་སུ་མྱ་ངན་ལས་འདའ་བར་འགྱུར་རོ། །ཤཱ་རིའི་བུ། དེ་བཞིན་གཤེགས་པ་པདྨའི་ཁྱུ་
[053-43a6] མཆོག་རྣམ་པར་གནོན་པ་དེའི་སངས་རྒྱས་ཀྱི་ཞིང་ཡང་རྣམ་པ་དེ་འདྲ་བར་འགྱུར་རོ། །ཡང་ཤཱ་རིའི་བུ། དེ་བཞིན་གཤེགས་པ་པདྨའི་འོད་དེ་ཡོངས་སུ་མྱ་ངན་ལས་འདས་ནས་བར་
[053-43a7] གྱི་བསྐལ་པ་སུམ་ཅུ་རྩ་གཉིས་སུ་དམ་པའི་ཆོས་གནས་པར་འགྱུར་རོ། །བར་གྱི་བསྐལ་པ་སུམ་ཅུ་རྩ་གཉིས་སུ་དམ་པའི་ཆོས་ཀྱི་གཟུགས་བརྙན་གནས་པར་འགྱུར་རོ། །དེ་ནས་


[053-43b0] [43B] 
[053-43b1] སྩལ་ཏོ། །མ་འོངས་དུ་ན་ཤཱ་རིའི་བུ་ཁྱོད་ཀྱང། །རྒྱལ་བ་དེ་བཞིན་གཤེགས་པར་འབྱུང་འགྱུར་ཏེ། །པདྨའི་འོད་ཅེས་བྱ་
[053-43b2] བ་ཀུན་ཏུ་སྤྱན། །སྲོག་ཆགས་བྱེ་བ་སྟོང་དག་རྣམ་པར་འདུལ་།སངས་རྒྱས་བྱེ་བ་མང་ལ་བཀུར་སྟི་བྱས། །དེར་ནི་སྤྱོད་པ་སྟོབས་རྣམས་རབ་བསྒྲུབས་ནས། །སྟོབས་བཅུ་དག་ཀྱང་མངོན་
[053-43b3] པར་བསྐྱེད་བྱས་ཏེ། །བྱང་ཆུབ་དམ་པ་མཆོག་ཀྱང་ཐོབ་པར་འགྱུར། །ཚད་མེད་བསམ་གྱིས་མི་ཁྱབ་བསྐལ་པ་ན། །དེ་ཚེ་བསྐལ་པ་རིན་ཆེན་མང་པོ་འབྱུང། །འཇིག་རྟེན་མིང་ཡང་དེ་ཚེ་རྡུལ་
[053-43b4] མེད་པ། །རྐང་གཉིས་གཙོ་བོའི་ཞིང་ནི་རྣམ་པར་དག། བཻ་ཌཱུརྱ་ཡིས་དེ་བཞིན་ས་གཞི་ཡོག་གསེར་གྱི་སྐུད་པས་སོ་སོར་རབ་ཏུ་བརྒྱན་།མེ་ཏོག་འབྲས་བུས་བརྒྱན་ཞིང་བལྟ་སྡུག་པའི།།
[053-43b5] རིན་ཆེན་ཤིང་ལྗོན་བརྒྱ་དང་རབ་ཏུ་ལྡན། །དྲན་ལྡན་བྱང་ཆུབ་སེམས་དཔའ་དེ་ན་མང། །སྤྱོད་པ་མངོན་པར་བསྒྲུབ་ལ་རབ་མཁས་ཤིང། །གང་གིས་སངས་རྒྱས་བརྒྱ་ལས་སྤྱོད་བསླབས་
[053-43b6] པ༑ ༑དེ་དག་སངས་རྒྱས་ཞིང་དེར་སྐྱེ་བར་འགྱུར། །རྒྱལ་བ་དེ་ཡི་ཐ་མའི་དུས་ཀྱི་ཚེ། །གཞོན་ནུའི་ས་ལས་ཤིན་ཏུ་འདས་གྱུར་ནས་།འདོད་པ་རྣམ་པར་སྤངས་ནས་མངོན་འབྱུང་སྟེ། །
[053-43b7] བྱང་ཆུབ་དམ་པ་མཆོག་ཀྱང་ཐོབ་པར་འགྱུར། །དེ་ན་རྒྱལ་བ་དེ་ཡི་ཚེ་ཚད་ནི། །བར་གྱི་བསྐལ་པ་བཅུ་གཉིས་ཚང་བར་འགྱུར། །དེ་ན་མི་དེ་དག་གི་ཚེ་ཚད་ནི། །བར་གྱི་བསྐལ་པ་


[053-44a0] [44A] 
[053-44a1] ༄༅། །བརྒྱད་དུ་ཐུབ་པར་འགྱུར། །རྒྱལ་བ་དེ་ནི་མྱ་ངན་འདས་ནས་ཀྱང། །བར་གྱི་བསྐལ་པ་སུམ་ཅུ་གཉིས་ཚང་བར། །ལྷར་བཅས་འཇིག་རྟེན་རྣམས་ལ་ཕན་པའི་ཕྱིར།།
[053-44a2] དེ་ཡི་ཏེས་ན་དམ་པའི་ཆོས་གནས་སོ། །དམ་པའི་ཆོས་ནུབ་དེ་ཡི་གཟུགས་བརྙན་ཡང། །བར་གྱི་བསྐལ་པ་སུམ་ཅུ་གཉིས་སུ་གནས། །སྐྱོབ་པ་དེ་ཡི་སྐུ་གདུང་རྒྱས་འགྱུར་ཏེ། །ལྷ་དང་མི་
[053-44a3] ཡིས་རྟག་ཏུ་རིམ་གྲོ་བྱས། །བཅོམ་ལྡན་འདས་དེ་དེ་ལྟར་འབྱུང་འགྱུར་གྱི། །ཤཱ་རིའི་བུ་ཁྱོད་རབ་ཏུ་དགའ་བར་གྱིས། །ཟིལ་གྱིས་མི་ནོན་རྐང་གཉིས་གཙོ་བོ་སྟེ། །དེ་ལྟར་འགྱུར་བ་
[053-44a4] དེ་ནི་ཁྱོད་ཉིད་ཡིན། །དེ་ནས་དགེ་སློང་དང། དགེ་སློང་མ་དང་དགེ་བསྙེན་དང། དགེ་བསྙེན་མ་འཁོར་བཞི་པོ་དེ་དག་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་
[053-44a5] ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་རྣམས་ཚེ་དང་ལྡན་པ་ཤཱ་རིའི་བུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
[053-44a6] ལུང་བསྟན་པ་འདི། བཅོམ་ལྡན་འདས་ལས་མངོན་སུམ་དུ་ཐོས་ནས། ཚིམ་ཞིང་མགུ་ལ་ཡི་རངས་ཏེ་རབ་ཏུ་དགའ་ནས། དགའ་བ་དང་ཡིད་བདེ་བ་སྐྱེས་ཏེ། རང་རང་གི་གོས་
[053-44a7] བཅོམ་ལྡན་འདས་ཀྱི་སྐུ་ལ་གསོལ་ཏོ། །ལྷའི་དབང་པོ་བརྒྱ་བྱིན་དང། མི་མཇེད་ཀྱི་བདག་པོ་ཚངས་པ་དང། ལྷའི་བུ་གཞན་བྱེ་བ་བརྒྱ་སྟོང་དག་གིས་ཀྱང། བཅོམ་ལྡན་འདས་ཀྱི་སྐུ་


[053-44b0] [44B] 
[053-44b1] ལྷའི་མེ་ཏོག་མནྡཱ་ར་དང་མནྡཱ་ར་ཆེན་པོ་དག་ཀྱང་མངོན་པར་གཏོར། སྟེང་གི་བར་སྣང་ལ་ལྷའི་གོས་དག་ཀྱང་བསྐོན། ལྷའི་སིལ་སྙན་བརྒྱ་སྟོང་དང། རྔ་དག་ཀྱང་
[053-44b2] སྟེང་གི་བར་སྣང་ལ་བརྡུངས་ཏེ། མེ་ཏོག་གི་ཆར་ཆེན་པོའང་མངོན་པར་ཕབ་ནས། ཚིག་འདི་སྐད་དུ་བཅོམ་ལྡན་འདས་ཀྱིས་སྔོན་ཡུལ་ཝཱ་ར་ཎཱ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་ཆོས་
[053-44b3] ཀྱི་འཁོར་ལོ་བསྐོར་ཏེ། དེང་འདིར་ཡང་བཅོམ་ལྡན་འདས་ཀྱིས་བླ་ན་མེད་པའི་ཆོས་ཀྱི་འཁོར་ལོ་བསྐོར་ཏོ་ཞེས་སྨྲས་ནས། ལྷའི་བུ་དེ་རྣམས་ཀྱིས་དེའི་ཚེ་ཚིགས་སུ་བཅད་པ་འདི་དག་
[053-44b4] གསོལ་ཏོ། །ཝཱ་ར་ཎཱ་སིར་འཇིག་རྟེན་ན། །མཚུངས་མེད་གང་ཟག་དཔའ་ཆེན་གྱིས། །ཕུང་པོའི་སྐྱེ་འཇིག་སྟོན་པ་ཡི། །ཆོས་ཀྱི་འཁོར་ལོ་རབ་བསྐོར་ཏེ། །དེར་ནི་ཐོག་མར་རབ་ཏུ་བསྐོར།།
[053-44b5] འདྲེན་པས་འདི་དང་ལན་གཉིས་ཏེ། །ཡིད་ཆེས་དཀའ་བ་གང་ལགས་ཏེ་།རྣམ་འདྲེན་ཁྱོད་ཀྱིས་དེང་བཤད་དོ། །འཇིག་རྟེན་མགོན་པོའི་སྤྱན་སྔར་ནི། །བདག་ཅག་ཆོས་མང་ཐོས་ན་ཡང།།
[053-44b6] འདི་འདྲ་བ་ཡི་ཆོས་འདི་ནི། །སྔན་ཆད་ནམ་ཡང་མ་ཐོས་སོ་།དྲང་སྲོང་ཆེན་པོའི་ལྡེམ་ངག་ལ། །དཔའ་བོ་བདག་ཅག་རྗེས་ཡི་རང། །ཇི་ལྟར་འཇིགས་མེད་ཤཱ་རིའི་བུ། །འཕགས་པ་འདི་
[053-44b7] ལ་ལུང་བསྟན་བཞིན། །དེ་འདྲ་བདག་ཅག་འཇིག་རྟེན་དུ། །བླ་མེད་སངས་རྒྱས་གྲུབ་འགྱུར་ནས། །དགོངས་ཏེ་བཤད་པ་སངས་རྒྱས་ཀྱི་།བྱང་ཆུབ་བླ་མེད་སྟོན་པར་ཤོག་འཇིག་རྟེན་


[053-45a0] [45A] 
[053-45a1] ༄༅། །འདི་དང་གཞན་དག་ཏུ། །རྫོགས་པའི་སངས་རྒྱས་མཉེས་བགྱིས་ཏེ། །བདག་ཅག་དགེ་བ་ཅི་བགྱིས་པ། །བྱང་ཆུབ་ཏུ་ཡང་སྨོན་པར་ཤོག་དེ་ནས་བཅོམ་
[053-45a2] ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ། བཅོམ་ལྡན་
[053-45a3] འདས་ལས་མངོན་སུམ་དུ་ཐོས་ནས། བཅོམ་ལྡན་འདས། བདག་ཐེ་ཚོམ་མ་མཆིས་པར་གྱུར། སོམ་ཉི་དང་བྲལ་བར་གྱུར་ཏོ། །བཅོམ་ལྡན་འདས་གང་དག་དབང་དང་ལྡན་
[053-45a4] པར་གྱུར་པ་སྟོང་ཉིས་བརྒྱ་པོ་སྔོན་བཅོམ་ལྡན་འདས་ཀྱིས་སློབ་པའི་ས་ལ་བཀོད་དེ། དགེ་སློང་དག། གང་འདི་སྐྱེ་བ་དང། རྒ་བ་དང། ན་བ་དང། འཆི་བ་ལས་ཡང་དག་པར་འདའ་
[053-45a5] བ༑ ཡོངས་སུ་མྱ་ངན་ལས་འདས་པའི་མཐར་ཐུག་པ། མྱ་ངན་ལས་འདས་པ་ལ་ཡང་དག་པར་གཞོལ་བ་དེ་ནི། ངའི་ཆོས་འདུལ་བའི་མཐར་ཐུག་པ་ཡིན་ནོ་ཞེས་དེ་སྐད་གཏམས་
[053-45a6] ཤིང་དེ་སྐད་རྗེས་སུ་བསྟན་པ་འདི་དག་དང། བཅོམ་ལྡན་འདས་སློབ་པ་དང་མི་སློབ་པའི་དགེ་སློང་བདག་ཏུ་ལྟ་བ་དང། འབྱུང་བར་ལྟ་བ་དང། འཇིག་པར་ལྟ་བའི་ལྟ་བ་ཐམས་ཅད་
[053-45a7] རྣམ་པར་སྤངས་པ། བཅོམ་ལྡན་འདས་ཀྱི་ཉན་ཐོས་ཉིས་སྟོང་པོ་འདི་དག་ཐམས་ཅད་ཀྱང་བདག་མྱ་ངན་ལས་འདས་པའི་ས་ལ་གནས་སོ་སྙམ་བགྱིད་དེ། འདི་དག་སྔོན་མ་ཐོས་


[053-45b0] [45B] 
[053-45b1] ཚོམ་འཚལ་བར་གྱུར་ན། བཅོམ་ལྡན་འདས། ཅི་ནས་འཁོར་བཞི་པོ་འདི་དག་ཐེ་ཚོམ་མ་མཆིས། །སོམ་ཉི་མ་མཆིས་པར་
[053-45b2] གནས་པར་འགྱུར་བར་དགེ་སློང་འདི་དག་གི་དོགས་པ་བསལ་བའི་སླད་དུ། བཅོམ་ལྡན་འདས་ཀྱིས་ལེགས་པར་བཀའ་སྩལ་དུ་གསོལ། དེ་སྐད་ཅེས་གསོལ་པ་དང། བཅོམ་ལྡན་
[053-45b3] འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ། སེམས་ཅན་མོས་པ་ཐ་དད་པ་དང། བསམ་པ་ཐ་དད་པ་དང། ཁམས་ཐ་དད་པ་རྣམས་ཀྱི་བསམ་
[053-45b4] པ་མཁྱེན་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འདི་ལྟར་སྣ་ཚོགས་མངོན་པར་བསྒྲུབ་པ་དང་རྒྱུ་དང། གཞི་དང། དཔེ་དང། དམིགས་པ་
[053-45b5] དང༑ ངེས་པའི་ཚིག་དང། ཐབས་ལ་མཁས་པ་རྣམ་པ་སྣ་ཚོགས་ཀྱིས་ཆོས་སྟོན་ཏོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ལས་བརྩམས་ཏེ། ཆོས་བསྟན་པ་ཐམས་
[053-45b6] ཅད་ཀྱིས་བྱང་ཆུབ་སེམས་དཔའི་ཐེག་པ་འདི་ཉིད་ལ་ཡང་དག་པར་འཛུད་དོ་ཞེས་ངས་ཁྱོད་ལ་བསྟན་ཟིན་པ་མ་ཡིན་ནམ། ཤཱ་རིའི་བུ། འོན་ཀྱང་དོན་དེ་རྒྱས་པར་བསྟན་པའི་ཕྱིར་ཁྱོད་ལ་
[053-45b7] དཔེ་བསྟན་པར་བྱའོ། །དེ་ཅིའི་ཕྱིར་ཞེ་ན། སྐྱེས་བུ་མཁས་པ་ལ་ལ་ནི་སྨྲས་པའི་དོན་དཔེས་ཤེས་པར་འགྱུར་བའི་ཕྱིར་རོ། །ཤཱ་རིའི་བུ། འདི་ལྟ་སྟེ། དཔེར་ན། གྲོང་ངམ། གྲོང་ཁྱེར་


[053-46a0] [46A] 
[053-46a1] ༄༅། །རམ། གྲོང་བརྡལ་ལམ། ལྗོངས་སམ། ཡུལ་འཁོར་རམ། རྒྱལ་པོའི་ཕོ་བྲང་འཁོར་ལ་ལ་ཞིག་ན། ཁྱིམ་བདག་རྒན་པོ། འཁོགས་པ། གཏུགས་པ། དུས་
[053-46a2] ཡོལ་བ། དགོག་ཏུ་ཕྱིན་པ། ཕྱུག་པ། ནོར་ཆེ་བ། ལོངས་སྤྱོད་ཆེ་བ་ཞིག་འདུག་ལ། དེའི་ཁང་པའང་མཐོ་ཞིང་ཡངས་པ་བརྩིགས་ནས་རིང་དུ་ལོན་པ། གྲུམ་པ། སྲོག་ཆགས་
[053-46a3] བརྒྱ་ཕྲག་གཅིག་གམ། གཉིས་སམ། གསུམ་མམ། བཞི་འམ། ལྔའི་གནས་སྒོ་གཅིག་པ་ཞིག་ཡོད་དེ། རྩྭས་གཡོགས་པ། ཁྱམས་རྣམས་ཀྱང་གྲུམ་པ། ཀ་བའི་རྩ་པ་རུལ་
[053-46a4] བ༑ རྩིག་པ་དང་སྒོའི་སྐྱང་ནུལ་གོགས་པར་གྱུར་བའི་ཁང་བ་དེ་ལ་གློ་བུར་དུ་མེའི་ཕུང་པོ་ཆེན་པོ་ངོགས་ཐམས་ཅད་ཀུན་ནས་རབ་ཏུ་འབར་བར་གྱུར་ལ། སྐྱེས་བུ་དེ་ལའང་ཁྱེའུ་
[053-46a5] ལྔའམ། བྕུའམ། ཉི་ཤུའམ། མང་ཞིག་ཡོད་དེ། སྐྱེས་བུ་དེ་ནི་ཁང་པ་དེ་ནས་བྱུང་བར་གྱུར་ལ། ཤཱ་རིའི་བུ། དེ་ནས་སྐྱེས་བུ་དེས་བདག་གི་ཁང་པ་ལ་མེའི་ཕུང་པོ་ཆེན་པོ་
[053-46a6] ཀུན་ནས་འབར་བར་མཐོང་སྟེ། དངངས་སྐྲག་ནས་སེམས་མི་བདེ་བར་གྱུར་ཏེ། འདི་ལྟར་བདག་ནི་མེའི་ཕུང་པོ་ཆེན་པོ་འདིས་མ་རེག་མ་ཚིག་ཅིང་བདེ་བར་མྱུར་དུ་ཁྱིམ་འབར་
[053-46a7] བ་འདིའི་སྒོར་བྱུང་སྟེ་འགྲོ་ནུས་མོད་ཀྱི། བདག་གི་བུ་བྱིས་པ་གཞོན་ནུ་འདི་དག་ཁྱིམ་འབར་བ་འདི་ན་རྩེད་མོ་དག་གིས་རྩེ་དགའ་ཞིང་དགའ་མགུར་སྤྱོད་དེ། ཁྱིམ་འདི་ཚིག་


[053-46b0] [46B] 
[053-46b1] མི་ཤེས། མ་རིག་མ་རྟོགས་ནས་འདི་ལྟར་མེའི་ཕུང་པོ་ཆེན་པོས་ཤིན་ཏུ་གདུངས་ཏེ། སྡུག་བསྔལ་གྱི་ཕུང་པོ་ཆེན་པོས་རེག་ཀྱང་མི་དགའ་མི་བྱེད་དེ། སྡུག་བསྔལ་དུའང་
[053-46b2] ཡིད་ལ་མི་འཛིན། ཕྱིར་འབྱུང་བར་ཡང་ཡིད་ལ་བྱ་བ་མི་སྐྱེད་དོ་སྙམ་དུ་སེམས་སོ། །ཤཱ་རིའི་བུ། སྐྱེས་བུ་དེའང་སྟོབས་དང་ལྡན་ཞིང་ལག་སྟོབས་ཆེ་བ་ཡིན་ཏེ། དེ་འདི་ལྟར་བདག་སྟོབས་དང་
[053-46b3] ལྡན་ཞིང་ལག་སྟོབས་ཡོད་ན། བདག་གིས་ཁྱེའུ་འདི་དག་ཐམས་ཅད་གཅིག་ཏུ་བསྡུས་ལ། པང་པར་བླངས་ཏེ་ཁྱེར་ལ་ཁྱིམ་འདི་ནས་ཕྱུང་ངོ་སྙམ་དུ་བསམས་པ་དང། དེས་ཀྱང་འདི་སྙམ་
[053-46b4] དུ་བསམས་ཏེ། ཁང་པ་འདི་སྒོ་གཅིག་པོ་ཡོད་ལ། སྒོ་དེའང་དོག་།གཞོན་ནུ་འདི་དག་ནི་གཡོ་ཞིང་རྒོད་དེ་བྱིས་པར་གྱུར་པས་འཐེན་པར་འགྱུར་དུ་འོང་སྟེ། དེ་དག་མེའི་ཕུང་པོ་ཆེན་པོ་
[053-46b5] འདིས་ཚུལ་མ་ཡིན་པར་ཉོན་མོངས་པར་འགྱུར་གྱི། འདི་དག་ལ་སྦྲན་ཏོ་སྙམ་དུ་དེ་ལྟར་བསམས་ནས། གཞོན་ནུ་དེ་དག་ལ་སྨྲས་པ། ཁྱིམ་འདི་ལ་མེའི་ཕུང་པོ་ཆེན་པོ་འབར་ཏེ་འདིར་
[053-46b6] ཐམས་ཅད་མེའི་ཕུང་པོ་ཆེན་པོ་འདིས་ཚིག་ནས། ཚུལ་མ་ཡིན་པར་ཉོན་མོངས་པར་འགྱུར་དུ་འོང་གི་གཞོན་ནུ་ཁྱེད་ཚུར་ཤོག་ཕྱིར་བྱུང་ཞེས་བྱས་པ་དང། དེ་ལྟར་ཕན་པར་འདོད་
[053-46b7] པའི་སྐྱེས་བུ་དེས་དེ་སྐད་དུ་བསྒོ་བ། གཞོན་ནུ་དེ་དག་གིས་མེ་འབར་བ་འདི་ལྟ་གོ་ཅི་ཞིག་ཅེས་མི་ཤེས་ནས་མི་དགར་མི་བྱེད། །མི་འཇིགས་མི་སྐྲག་འཇིགས་པར་མ་གྱུར་ཏེ་མི་སེམས་


[053-47a0] [47A] 
[053-47a1] ༄༅། །ཕྱིར་འབྱུང་དུ་མི་བཏུབ་ཅིང། མ་རིག། མི་ཤེས་ཏེ། །གཞན་དུ་ན་དེ་དང་དེ་དག་ཏུ་འཕྱན་ཞིང་ཕྱི་ཕྱིར་བརྒྱུགས་ཏེ་ཕ་དེ་ལ་བལྟའོ། །དེ་ཅིའི་ཕྱིར་ཞེ་ན། དེ་དག་འདི་ལྟར་
[053-47a2] བྱིས་པར་གྱུར་པའི་ཕྱིར་རོ། །དེ་ནས་ཡང་སྐྱེས་བུ་དེ་འདི་སྙམ་དུ་སེམས་ཏེ། ཁྱིམ་འདི་ལ་མེའི་ཕུང་པོ་ཆེན་པོ་འབར་ཏེ། འདིར་བདག་དང་གཞོན་ནུ་འདི་དག་ཚུལ་མ་ཡིན་པར་མེའི་ཕུང་པོ་
[053-47a3] ཆེན་པོ་འདིས་ཉོན་མོངས་པར་འགྱུར་དུ་འོང་གི། འདི་ལྟར་བདག་གིས་ཐབས་མཁས་པས་གཞོན་ནུ་འདི་དག་ཁྱིམ་འདི་ནས་གདོན་ཏོ་སྙམ་ནས་སྐྱེས་བུ་དེས་གཞོན་ནུ་དེ་དག་གིས་
[053-47a4] བསམ་པ་ཤེས། མོས་པ་རིག་པར་གྱུར་ཏེ། གཞོན་ནུ་དེ་དག་གི་བརྩེན་པ་ནི་དུ་མ་སྟེ། རྣམ་པ་ཐ་དད་པའང་དུ་མ་ཞིག་ཡིན་ལ། དགའ་བར་འགྱུར་བལ་འདོད་པ་དང། མཛེས་པ་
[053-47a5] དང༑ སྡུག་པ་དང། ཡིད་དུ་འོང་བ་རྣམ་པ་དུ་མ་ཡིན་ན་དེ་དག་ཀྱང་དཀོན་པར་གྱུར་ཏེ། དེ་ནས་སྐྱེས་བུ་དེས་གཞོན་ནུ་དེ་དག་གི་བསམ་པ་ཤེས་པས་འདི་སྐད་ཅེས་སྨྲས་ཏེ། གཞོན་ནུ་
[053-47a6] དག༑ ཁྱེད་ཀྱི་རྩེད་མོར་བྱ་བ་དགའ་བར་འགྱུར་བ། ངོ་མཚར་རྨད་དུ་བྱུང་བ། གང་མ་རྙེད་པའི་ཕྱིར་མི་དགའ་བར་གྱུར་བ་དེ་དག་ཁ་དོག་སྣ་ཚོགས་རྣམ་པ་མང་པོ་དེ་འདི་ལྟ་སྟེ། གླང་
[053-47a7] གི་ཤིང་རྟ་དང། རའི་ཤིང་རྟ་དང། རི་དྭགས་ཀྱི་ཤིང་རྟ་ཁྱེད་ཀྱིས་ཇི་ལྟར་བསམས་པ། མཛེས་པ་དང། སྡུག་པ་དང། ཡིད་དུ་འོང་བ་དེ་དག་ཐམས་ཅད་ཁྱེད་རྩེར་གཞུག་པའི་ཕྱིར་


[053-47b0] [47B] 
[053-47b1] ཁང་པ་འདི་ནས་ཁྱེད་ཕྱིར་བྱུང་ལ་རྒྱུགས་ཏེ་ཤོག་ཅིག་དང། ངས་ཁྱེད་ཅག་སུ་ཅི་འདོད་པ་དེ་ལ་དེ་སྦྱིན་གྱི། དེ་དག་གི་ཕྱིར་མྱུར་དུ་རྒྱུགས་ཏེ་ཤོག་ཅིག་
[053-47b2] ཅེས་བྱས་པ་དང། གཞོན་ནུ་དེ་དག་འདོད་པ་དང། མཛེས་པ་དང་སྡུག་པ་དང། ཡིད་དུ་འོང་བ་ཇི་ལྟ་བུར་འདོད་པ་དང། ཇི་ལྟ་བུར་བསམས་པ་རྣམས་ཀྱི་མིང་ཐོས་ནས་འབར་བར་
[053-47b3] གྱུར་པའི་ཁང་པ་དེ་ནས་རྩེད་མོར་བྱ་བ་དང། དགའ་བར་བྱ་བའི་ཕྱིར་མྱུར་བ་ཁོ་ནར་བརྩོན་འགྲུས་བརྩམས་ནས། མཐུ་དང་ལྡན་པའི་བང་གིས་གཅིག་ལ་གཅིག་སྡོད་པ་མེད་པར་སུ་སྔ། དེ་བས་
[053-47b4] ཀྱང་སུ་སྔ་ཞེས་ལུས་གཅིག་ལ་གཅིག་བསྔོས་ཤིང་བརྒྱུགས་ཏེ་ཁྱིམ་འབར་བ་དེ་ནས་མྱུར་དུ་ཕྱིར་འཐོན་ཏོ། །དེ་ནས་སྐྱེས་བུ་དེས་བྱིས་པ་དེ་དག་བདེ་ཞིང་ལེགས་པར་འཐོན་པ་མཐོང་
[053-47b5] ནས། འཇིགས་པ་མེད་པར་གྱུར་བར་རིག་སྟེ། གྲོང་གི་དཔོང་ས་བླ་གབ་མེད་པར་འདུག་ནས་དགའ་བ་དང་རངས་པ་སྐྱེས་ཏེ། མྱ་ངན་མེད་ཅིང་སྒྲིབ་པ་དང་བྲལ་ནས་འཇིགས་པ་མེད་པ་
[053-47b6] ཐོབ་པར་གྱུར་ཏེ། དེ་ནས་བྱིས་པ་དེ་དག་ཕ་དེ་དག་ལ་འདུག་པ་དེར་དོང་ནས་ཕྱིན་པ་དང། འདི་སྐད་དུ་ཡང་རྩེད་མོར་བགྱི་བ་རྣམ་པ་མང་པོ་དགའ་བར་འགྱུར་བ་དེ་དག་འདི་ལྟ་སྟེ། གླང་
[053-47b7] གི་ཤིང་རྟ་དང། རའི་ཤིང་རྟ་དང། རི་དྭགས་ཀྱི་ཤིང་རྟ་བདག་ཅག་ལ་སྩལ་དུ་གསོལ་ཞེས་སྨྲས་པ་དང། ཤཱ་རིའི་བུ། དེ་ནས་སྐྱེས་བུ་དེས་བདག་གི་བུ་རྣམས་ལ་རླུང་ལྟར་མགྱོགས་


[053-48a0] [48A] 
[053-48a1] ༄༅། །ཤིང་མཐུ་དང་ལྡན་པའི་གླང་གི་ཤིང་རྟ་བྱིན་ཏེ་རིན་པོ་ཆེ་སྣ་བདུན་ལས་བྱས་པ། ལོགས་དང་ལྡན་པ། དྲིལ་བུ་གཡེར་ཁའི་དྲ་བ་རབ་ཏུ་དཔྱངས་པ། མཐོ་ཞིང་
[053-48a2] བརྟན་པ། རིན་པོ་ཆེ་ངོ་མཚར་རྨད་དུ་བྱུང་བའི་རྒྱན་གྱིས་བརྒྱན་པ། རིན་པོ་ཆེའི་ཕྲེང་བས་མཛེས་པར་བྱས་པ། མེ་ཏོག་གི་ཕྲེང་བས་བརྒྱན་པ། ཤིང་བལ་གྱི་སྟན་བཏིང་པ། རས་
[053-48a3] བཅོས་བུ་དང་དར་གྱིས་གཡོགས་པ། རྒྱབ་རྟེན་དམར་པོ་གཉིས་སུ་བཞག་པ། གླང་དཀར་པོ་ཐལ་ཀར་ཤིན་ཏུ་མགྱོགས་པ་དག་དང་བཅས་ནས། བ་དན་དང་ལྡན་པ་སྐྱེས་བུ་མང་
[053-48a4] པོས་བཟུང་བ། གླང་སྟོབས་དང་ལྡན་ཞིང་རླུང་བཞིན་དུ་མགྱོགས་པ། ཁ་དོག་མཐུན་པ་རྣམ་པ་སྣ་ཚོགས་པའི་གླང་གི་ཤིང་རྟ་བྱིས་པ་རྣམས་ལ་རེ་རེ་བྱིན་ནོ། །ཤཱ་རིའི་བུ། དེ་ཅིའི་
[053-48a5] ཕྱིར་ཞེ་ན། མི་དེ་དེ་ལྟར་ཕྱུག་ལ་ནོར་ཆེ་བ་བང་མཛོད་མང་བས་དེས་འདི་སྙམ་དུ་བསམས་ཏེ། བདག་གིས་བྱིས་པ་འདི་རྣམས་ལ་བཞོན་པ་ངན་པ་བྱིན་ཏེ། བདག་ལ་ཅི་ཞིག་བྱ་
[053-48a6] སྙམ་མོ། །དེ་ཅིའི་ཕྱིར་ཞེ་ན། གཞོན་ནུ་འདི་དག་ཀུན་ཀྱང་བདག་ཉིད་ཀྱི་བུ་སྟེ། ཐམས་ཅད་ཀྱང་བདག་ལ་སྡུག་ཅིང་ཡིད་དུ་འོང་ལ། བདག་ལའང་བཞོན་པ་ཆེན་པོ་འདི་ལྟ་བུ་
[053-48a7] དག་ཡོད་ན། བདག་གིས་གཞོན་ནུ་འདི་དག་ཐམས་ཅད་ལ་སྙོམས་པར་བསམ་གྱི། མི་སྙོམས་པར་མི་བྱའོ། །བདག་ཀྱང་བང་མཛོད་མང་གི་བདག་གིས་སེམས་ཅན་ཐམས་


[053-48b0] [48B] 
[053-48b1] བདག་གི་བུ་རྣམས་ལ་ལྟ་ཅི་སྨོས་སྙམ་པའི་ཕྱིར་རོ། །དེའི་ཚེ་གཞོན་ནུ་དེ་དག་ཀྱང་བཞོན་པ་ཆེན་པོ་དེ་དག་ལ་ཞོན་ནས། ངོ་མཚར་དང་
[053-48b2] རྨད་དུ་བྱུང་བ་ཐོབ་པར་གྱུར་ན། ཤཱ་རིའི་བུ། འདི་ཇི་སྙམ་དུ་སེམས། སྐྱེས་བུ་དེས་གཞོན་ནུ་དེ་དག་ལ་འདི་ལྟར་སྔོན་དུ་བཞོན་པ་རྣམ་པ་གསུམ་བསྟན་ལ། ཕྱིས་ཐམས་ཅད་ཀྱང་བཞོན་པ་
[053-48b3] ཆེན་པོ་བྱིན་ཏེ། བཞོན་པ་རླབས་པོ་ཆེའི་བྱིན་ན་བརྫུན་དུ་སྨྲས་པ་མི་འགྱུར་རམ། ཤཱ་རིའི་བུས་གསོལ་པ། བཅོམ་ལྡན་འདས། དེ་ལྟར་མ་ལགས་སོ། །བདེ་བར་གཤེགས་པ། དེ་ལྟ་མ་
[053-48b4] ལགས་སོ། །སྐྱེས་བུ་དེས་འདི་ལྟར་ཐབས་མཁས་པས་བྱིས་པ་དེ་རྣམས་ཁྱིམ་འབར་བ་དེ་ནས་ཕྱུང་སྟེ། སྲོག་སྩལ་བའི་སླད་དུ་དེ་ཉིད་ཀྱི་རྒྱུས་སྐྱེས་བུ་དེ་ཤོ་བེ་མཆི་བ་མ་ལགས་སོ། །དེ་ཅིའི་
[053-48b5] སླད་དུ་ཞེ་ན། བཅོམ་ལྡན་འདས། བདག་གི་ལུས་ཐོབ་པ་ཉིད་ཀྱིས་རྩེད་མོར་བགྱི་བ་ཐམས་ཅད་ཀྱང་ཐོབ་པ་ལགས་ཏེ། འདི་ལྟར་བཅོམ་ལྡན་འདས། སྐྱེས་བུ་དེས་གཞོན་ནུ་དེ་དག་ལ་ཤིང་
[053-48b6] རྟ་གཅིག་མ་སྩལ་དུ་ལགས་ཀྱང། བཅོམ་ལྡན་འདས། སྐྱེས་བུ་དེ་ཤོ་བེ་མཆི་བར་མི་འགྱུར་རོ། །དེ་ཅིའི་སླད་དུ་ཞེ་ན། བཅོམ་ལྡན་འདས་སྐྱེས་བུ་དེས་ཐོག་མ་ནས་ཐབས་མཁས་པས་
[053-48b7] གཞོན་ནུ་དེ་དག་བདག་གིས་སྡུག་བསྔལ་གྱི་ཕུང་པོ་ཆེན་པོ་ལས་ཐར་བར་བགྱིའོ་སྙམ་དུ་བསམས་པའི་སླད་དུ་སྟེ། རྣམ་གྲངས་འདིས་ཀྱང་སྐྱེས་བུ་དེ་ཤོ་བེ་མཆི་བ་མ་ལགས་ན། སྐྱེས་


[053-49a0] [49A] 
[053-49a1] ༄༅། །བུ་དེ་བདག་ལ་བང་མཛོད་མང་པོའང་མཆིས་ལ། བུ་ཡང་སྡུག་པར་བསམས་ནས། ལེགས་སུ་འདོད་པས་སྤུ་མདོག་མཐུན་པའི་བཞོན་པ། བཞོན་པ་ཆེན་པོ་
[053-49a2] སྩལ་བ་ལྟ་སྨོས་ཀྱང་ཅི་འཚལ་ཏེ། བཅོམ་ལྡན་འདས། སྐྱེས་བུ་དེ་ཤོ་བེ་མཆི་བ་མ་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་
[053-49a3] སྐད་ཅེས་བཀའ་སྩལ་ཏོ། །ཤཱ་རིའི་བུ། ལེགས་སོ། །ལེགས་སོ། །དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ། །ཤཱ་རིའི་བུ། དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་
[053-49a4] དག་པར་རྫོགས་པའི་སངས་རྒྱས་འཇིགས་པ་ཐམས་ཅད་སེལ་བ། འཚེ་བ་དང། འཁྲུག་པ་དང། གནོད་པ་དང། སྡུག་བསྔལ་བ་དང། ཡིད་མི་བདེ་བ་དང། མ་རིག་པའི་མུན་པ་
[053-49a5] མུན་ནག་གི་རབ་རིབ་སྒྲིབ་པ་དང། ཡོངས་སུ་དཀྲིས་པ་ཐམས་ཅད་ལས་ཡོང་ཡེ་རྣམ་པར་གྲོལ་བ་དེ་བཞིན་གཤེགས་པའི་ཡེ་ཤེས་དང། སྟོབས་དང། མི་འཇིགས་པ་དང། སངས་
[053-49a6] རྒྱས་ཀྱི་ཆོས་མ་འདྲེས་པ་དང་ལྡན་པ། རྫུ་འཕྲུལ་གྱི་སྟོབས་ཀྱིས་ཤིན་ཏུ་སྟོབས་དང་ལྡན་པ། འཇིག་རྟེན་གྱི་ཕ་ཐབས་ཆེན་པོ་ལ་མཁས་པའི་ཡེ་ཤེས་དམ་པའི་ཕ་རོལ་ཏུ་སོན་པ་
[053-49a7] སྙིང་རྗེ་ཆེན་པོ་མི་སྐྱོ་བའི་ཡིད་ཀྱི་ཕན་པར་འདོད་པ་སྙིང་བརྩེ་བ་དང་ལྡན་པ་དེ། ཁམས་གསུམ་སྡུག་བསྔལ་གྱི་ཕུང་པོ་ཆེན་པོ་འབར་བ་གདུང་ཕྱམ་དང་སྟེང་གི་གཡོགས་མ་ཞིག་པའི་


[053-49b0] [49B] 
[053-49b1] རྒ་བ་དང་ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དང། མ་
[053-49b2] རིག་པའི་མུན་པ་མུན་ནག་གི་རབ་རིབ་སྒྲིབ་པ་དང་ཡོངས་སུ་དཀྲིས་པར་ཞུགས་པ་རྣམས་འདོད་ཆགས་དང། ཞེ་སྡང་དང། གཏི་མུག་ལས་ཡོངས་སུ་གྲོལ་བར་བྱ་བ་དང། བླ་ན་མེད་པ་ཡང་
[053-49b3] དག་པར་རྫོགས་པའི་བྱང་ཆུབ་ཏུ་གཟུད་པའི་ཕྱིར་འབྱུང་སྟེ། དེ་བྱུང་མ་ཐག་ཏུ་སེམས་ཅན་རྣམས་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང་
[053-49b4] སྡུག་བསྔལ་བ་དང། ཡིད་མི་བདེ་བ་དང། འཁྲུག་པས་སྲེག་པ་དང་བཙོ་བ་དང། གདུང་བ་དང། ཡོངས་སུ་གདུང་བ་དང། ལོངས་སྤྱོད་ཀྱི་ཕྱིར་འདོད་པའི་རྒྱུའི་གཞིས་སྡུག་བསྔལ་
[053-49b5] རྣམ་པ་མང་པོ་རབ་ཏུ་མྱོང་བ་དང། ད་ལྟར་གྱི་ཚེ་ལ་ཚོལ་བ་དང་ཡོངས་སུ་བསགས་པའི་ཕྱིར། ཚེ་ཕྱི་མ་ལ་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྔེའི་འཇིག་རྟེན་
[053-49b6] དུ་སྡུག་བསྔལ་རྣམ་པ་མང་པོ་རབ་ཏུ་མྱོང་བ་དང། ལྷ་དང་མི་དབུལ་པོ་དང། མི་སྡུག་པ་དང་ཕྲད་པ་དང། སྡུག་པ་དང་བྲལ་བའི་སྡུག་བསྔལ་རབ་ཏུ་མྱོང་བ་དེ་ཉིད་དུ། སྡུག་བསྔལ་གྱི་
[053-49b7] ཕུང་པོ་འཁོར་ཞིང། རྩེ་དགའ་ལ་དགའ་མགུར་སྤྱོད་དེ། མི་སྐྲག་མི་དངང་དངང་བར་མི་འགྱུར། མ་རིག་མ་ཚོར་སྐྱོ་བར་མི་བྱེད་འབྱུང་བ་མི་ཚོལ་བར་ཁང་པ་འབར་བ་དང་འདྲ་བའི་


[053-50a0] [50A] 
[053-50a1] ༄༅། །ཁམས་གསུམ་དེར་མངོན་པར་དགའ་ནས་དེ་དང་དེ་དག་ཏུ་རྒྱུག་སྟེ། སྡུག་བསྔལ་གྱི་ཕུང་པོ་ཆེན་པོ་དེ་ལྟ་བུས་གཟིར་ཀྱང། སྡུག་བསྔལ་དུ་འདུ་ཤེས་པ་
[053-50a2] ཡིད་ལ་བྱ་བ་མི་སྐྱེད་པར་གཟིགས་སོ། །ཤཱ་རིའི་བུ། དེ་ལ་ང་ནི་སེམས་ཅན་འདི་དག་གི་ཕ་སྟེ། ངས་སེམས་ཅན་འདི་དག་སྡུག་བསྔལ་གྱི་ཕུང་པོ་ཆེན་པོ་འདི་ལྟ་བུ་འདི་ལས་ཡོངས་
[053-50a3] སུ་ཐར་བར་བྱ་ཞིང་ངས་གང་གི་སེམས་ཅན་འདི་དག་རྩེ་བ་དང་དགའ་བ་དང། དགའ་མགུར་སྤྱོད་པ་དང། རྣམ་པར་རྩེ་བར་བྱེད་པར་འགྱུར་བ་སངས་རྒྱས་ཀྱི་ཡེ་ཤེས་བདེ་
[053-50a4] བ་དཔག་ཏུ་མེད་ཅིང་བསམ་གྱིས་མི་ཁྱབ་པ། སེམས་ཅན་འདི་དག་ལ་སྦྱིན་པར་བྱ་བར་དེ་བཞིན་གཤེགས་པས་དེ་ལྟར་གཟིགས་སོ། །ཤཱ་རིའི་བུ། དེ་ལ་ང་ཡེ་ཤེས་ཀྱི་སྟོབས་
[053-50a5] དང་ལྡན་ཞིང་རྫུ་འཕྲུལ་གྱི་སྟོབས་དང་ལྡན་ཞེས་གལ་ཏེ་ཐབས་མ་ཡིན་པས་སེམས་ཅན་འདི་དག་ལ་དེ་བཞིན་གཤེགས་པའི་ཡེ་ཤེས་གཟིགས་པ་དང། སྟོབས་དང། མི་འཇིགས་
[053-50a6] པ་རྣམས་ཐོབ་པར་བྱས་སུ་ཟིན་ན། སེམས་ཅན་འདི་དག་ཆོས་འདི་དག་གིས་ངེས་པར་འབྱུང་པར་མི་འགྱུར་རོ། །དེ་ཅིའི་ཕྱིར་ཞེ་ན། སེམས་ཅན་འདི་དག་ནི་འདོད་པའི་ཡོན་
[053-50a7] ཏན་ལྔ་པོ་དག་ལ་ཤིན་ཏུ་ཆགས་པ། སེམས་ཅན་འདི་དག་ནི་ཁམས་གསུམ་གྱི་དགའ་བ་ལ་ཤིན་ཏུ་ཆགས་པ། སྐྱེ་བ་དང། རྒ་བ་དང་ན་བ་དང། འཆི་བ་དང། མྱ་ངན་


[053-50b0] [50B] 
[053-50b1] སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་མ་ཐར་བ། བསྲེག་བཙོ་གདུང། ཡོངས་སུ་གདུང་བ། སྟེང་གཡོགས་དང། གདུང་ཕྱམ་
[053-50b2] འབར་བའི་ཁྱིམ་དང་འདྲ་བའི་ཁམས་གསུམ་ནས་མ་བྱུང་བ་སྟེ། དེ་དག་གིས་སངས་རྒྱས་ཀྱི་ཡེ་ཤེས་ལ་ཇི་ལྟར་ལོངས་སྤྱོད་པར་འགྱུར་ཞེས་དེ་བཞིན་གཤེགས་པས་དེ་ལྟར་གཟིགས་
[053-50b3] སོ༑ ༑དེ་ལ་ཤཱ་རིའི་བུ། འདི་ལྟར་སྐྱེས་བུ་ལག་སྟོབས་ཅན་དེས་ལག་སྟོབས་བཞག་སྟེ། ཐབས་མཁས་པས་གཞོན་ནུ་དེ་དག་ཁྱིམ་འབར་བ་དེ་ནས་འདོན་ཏེ། བཏོན་ནས་དེ་དག་ཕྱིས་
[053-50b4] རླབས་ཆེ་བའི་བཞོན་པ་ཆེན་པོ་བྱིན་པ་དེ་བཞིན་དུ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་བཞིན་གཤེགས་པའི་ཡེ་ཤེས་དང་
[053-50b5] སྟོབས་དང། མི་འཇིགས་པ་དང་ལྡན་པའང་དེ་བཞིན་གཤེགས་པའི་ཡེ་ཤེས་དང། སྟོབས་དང། མི་འཇིགས་པ་བཞག་སྟེ། ཐབས་མཁས་པའི་ཡེ་ཤེས་ཀྱིས་གདུང་ཕྱམ་དང་
[053-50b6] སྟེང་གཡོངས་འབར་བའི་ཁྱིམ་དང་འདྲ་བའི་ཁམས་གསུམ་ནས་སེམས་ཅན་རྣམས་འདོན་པའི་ཕྱིར་ཐེག་པ་གསུམ་སྟོན་པ་འདི་ལྟ་སྟེ། ཉན་ཐོས་ཀྱི་ཐེག་པ་དང། རང་སངས་རྒྱས་
[053-50b7] ཀྱི་ཐེག་པ་དང། བྱང་ཆུབ་སེམས་དཔའི་ཐེག་པ་སྟེ། ཐེག་པ་གསུམ་གྱིས་སེམས་ཅན་རྣམས་དྲངས་ཏེ། དེ་དག་ལ་འདི་སྐད་ཅེས་གསུངས་ཏེ་ཁྱེད་ཅག་ཁྱིམ་འབར་བ་དང་འདྲ་


[053-51a0] [51A] 
[053-51a1] ༄༅། །པའི་ཁམས་གསུམ་གྱི་གཟུགས་དང། སྒྲ་དང། དྲི་དང། རོ་དང། རེག་བྱ་ངན་པ་ལ་དགའ་བར་མ་བྱེད་ཅིག་ཁྱེད་ཅག་ཁམས་གསུམ་འདིར་མངོན་པར་དགའ་
[053-51a2] བས་འདོད་པ་ལྔའི་ཡོན་ཏན་དང་བཅས་པའི་སྲེད་པས་བསྲེག་བཙོ་གདུང། །ཡོངས་སུ་གདུང་བར་གྱུར་གྱི། ཁམས་གསུམ་འདི་ནས་འབྱུང་བ་འདི་ལྟ་སྟེ། ཉན་ཐོས་ཀྱི་ཐེག་པ་
[053-51a3] དང། རང་སངས་རྒྱས་ཀྱི་ཐེག་པ་དང། བྱང་ཆུབ་སེམས་དཔའི་ཐེག་པ་སྟེ། ཐེག་པ་གསུམ་པོ་དག་ཐོབ་པར་གྱིས་ཤིག། ང་ནི་གནས་འདི་ལ་ཁྱེད་ཀྱི་སྙིང་སྡང་བ་སྟེ། ངས་ཁྱེད་
[053-51a4] ལ་ཐེག་པ་འདི་གསུམ་སྦྱིན་གྱི། ཁམས་གསུམ་ནས་འབྱུང་བའི་ཕྱིར་བརྩོན་པར་གྱིས་ཤིག་ཀྱེ་སེམས་ཅན་དག། ཐེག་པ་འདི་དག་ནི་གང་འཕགས་པ་རྣམས་ལ། འཕགས་
[053-51a5] པ་རྣམས་ཀྱིས་རབ་ཏུ་བསྟོད་པ། དགའ་བ་ཆེན་པོ་དང་ལྡན་པ་ཡིན་ཏེ། ཁྱེད་ཅག་མི་ཕོངས་པར་བརྩོན་ཞིང་དགའ་ལ། དགའ་མགུར་སྤྱོད་པར་འགྱུར་གྱི། དབང་པོ་དང་
[053-51a6] སྟོབས་དང། བྱང་ཆུབ་ཀྱི་ཡན་ལག་དང། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པས་དགའ་བ་ཆེན་པོ་རབ་ཏུ་མྱོང་བར་འགྱུར་
[053-51a7] རོ། །བདེ་བ་དང་ཡིད་བདེ་བ་ཆེན་པོ་དང་ཡང་ལྡན་པར་འགྱུར་ཞེས་གསུང་ངོ། །ཤཱ་རིའི་བུ། དེ་ལ་སེམས་ཅན་གང་མཁས་པར་གྱུར་པ་དེ་དག་ནི་དེ་བཞིན་གཤེགས་པ་འཇིག་


[053-51b0] [51B] 
[053-51b1] །མངོན་པར་ཡིད་ཆེས་ནས་ཀྱང་དེ་བཞིན་གཤེགས་པའི་བསྟན་པ་ལ་བརྩོན་པར་བྱེད་དོ། །དེ་ལ་སེམས་ཅན་ཁ་ཅིག་གཞན་གྱི་སྒྲ་ཐོས་
[053-51b2] པའི་རྗེས་སུ་འགྲོ་བར་འདོད་པ་དག་ནི། བདག་ཡོངས་སུ་མྱ་ངན་ལས་འདའ་བ་དང། འཕགས་པའི་བདེན་པ་བཞི་ཁོང་དུ་ཆུད་པར་བྱ་བའི་ཕྱིར། དེ་བཞིན་གཤེགས་པའི་བསྟན་པ་
[053-51b3] ལ་བརྩོན་པར་བྱེད་དེ། དེ་དག་ནི་ཉན་ཐོས་ཀྱི་ཐེག་པ་འདོད་ཅིང་ཁམས་གསུམ་ནས་བྱུང་བ་ཞེས་བྱ་སྟེ། དཔེར་ན། ཁྱིམ་འབར་བ་དེ་ནས་བྱིས་པ་ཁ་ཅིག་རི་དྭགས་ཀྱི་ཤིང་རྟ་
[053-51b4] འདོད་དེ་ཕྱིར་བྱུང་བ་ལྟ་བུའོ། །སེམས་ཅན་གཞན་ཡང་སློབ་དཔོན་མེད་པའི་ཡེ་ཤེས་དང། དུལ་བར་གནས་པ་དང་ཞི་གནས་འདོད་པ་དག་ནི། བདག་ཡོངས་སུ་མྱ་ངན་ལས་འདའ་
[053-51b5] བ་དང། རྒྱུ་དང་རྐྱེན་ཡོངས་སུ་ཁོང་དུ་ཆུད་པར་བྱ་བའི་ཕྱིར། དེ་བཞིན་གཤེགས་པའི་བསྟན་པ་ལ་བརྩོན་པར་བྱེད་དེ། དེ་དག་ནི་རང་སངས་རྒྱས་ཀྱི་ཐེག་པ་འདོད་ཅིང་ཁམས་གསུམ་
[053-51b6] ནས་བྱུང་བ་ཞེས་བྱ་སྟེ། དཔེར་ན། ཁྱིམ་འབར་བ་དེ་ནས་བྱིས་པ་ཁ་ཅིག་རའི་ཤིང་རྟ་འདོད་དེ་བྱུང་བ་ལྟ་བུའོ། །ཡང་སེམས་ཅན་ཁ་ཅིག་ཐམས་ཅད་མཁྱེན་པའི་ཡེ་ཤེས། སངས་རྒྱས་ཀྱི་
[053-51b7] ཡེ་ཤེས། རང་འབྱུང་གི་ཡེ་ཤེས། སློབ་དཔོན་མེད་པའི་ཡེ་ཤེས་འདོད་པ་དག་ནི། སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། ལྷ་དང་


[053-52a0] [52A] 
[053-52a1] ༄༅། །མི་དང་སྐྱེ་བོ་ཕལ་པོ་ཆེའི་དོན་དང། ཕན་པ་དང་བདེ་བ་དང། སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བ་དང། དེ་བཞིན་གཤེགས་པའི་ཡེ་
[053-52a2] ཤེས་དང། སྟོབས་དང། མི་འཇིགས་པ་ཁོང་དུ་ཆུད་པར་བྱ་བའི་ཕྱིར། དེ་བཞིན་གཤེགས་པའི་བསྟན་པ་ལ་བརྩོན་པར་བྱེད་དེ། དེ་དག་ནི་ཐེག་པ་ཆེན་པོ་འདོད་ཅིང། ཁམས་
[053-52a3] གསུམ་ནས་འབྱུང་བ་ཞེས་བྱའོ། །དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱ་སྟེ། དཔེར་ན། ཁྱིམ་འབར་བ་དེ་ནས་བྱིས་པ་ཁ་ཅིག་གླང་གི་ཤིང་རྟ་འདོད་དེ་
[053-52a4] ཕྱིར་བྱུང་བ་ལྟ་བུའོ། །ཤཱ་རིའི་བུ། འདི་ལྟ་སྟེ། དཔེར་ན། མི་དེས་ཁྱིམ་འབར་བ་དེ་ནས་གཞོན་ནུ་དེ་དག་འཐོན་པར་མཐོང་ནས་བདེ་བར་ལེགས་པར་ཐར་ཏེ། འཇིགས་པ་མེད་
[053-52a5] པར་རིག་ལ། བདག་ཀྱང་ནོར་མང་བར་ཤེས་ནས། བྱིས་པ་དེ་དག་ལ་བཞོན་པ་རླབས་ཆེན་པོ་གཅིག་བྱིན་པ་དེ་བཞིན་དུ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་
[053-52a6] པ་ཡང་དག་པར་རྫོགས་པའི་སངས་རྒྱས་ཀྱང་སེམས་ཅན་བྱེ་བ་དུ་མ་སྡུག་བསྔལ་དང། འཇིགས་པ་དང། བག་ཚ་བ་དང། གཙེ་བས་ཡོངས་སུ་གང་བའི་ཁམས་གསུམ་ནས་
[053-52a7] ཡོངས་སུ་ཐར་ཏེ། དེ་བཞིན་གཤེགས་པའི་བསྟན་པའི་སྒོ་ནས་བྱུང་ནས། འཇིགས་པ་དང། བག་ཚ་བ་དང། གཙེ་བའི་གནོད་པ་དག་ལས་ཡོངས་སུ་ཐར་ཏེ། མྱ་ངན་ལས་


[053-52b0] [52B] 
[053-52b1] ཤཱ་རིའི་བུ། དེ་དག་ལ་དེའི་ཚེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདག་ལ་ཡེ་ཤེས་དང། སྟོབས་དང་
[053-52b2] མི་འཇིགས་པའི་མཛོད་མང་བར་མཁྱེན་ཏེ། དེ་དག་ཐམས་ཅད་ཀྱང་བདག་ཉིད་ཀྱི་བུ་ཡིན་པར་ཐུགས་སུ་ཆུད་ནས་སེམས་ཅན་དེ་དག་ཐམས་ཅད་ཀྱང་སངས་རྒྱས་ཀྱི་ཐེག་པ་ཉིད་ཀྱིས་ཡོངས་
[053-52b3] སུ་མྱ་ངན་ལས་འདའ་བར་མཛད་ཀྱི། སེམས་ཅན་གང་ལའང་སོ་སོ་བདག་གི་མྱ་ངན་ལས་འདས་པ་མི་གསུང་སྟེ། སེམས་ཅན་དེ་དག་ཐམས་ཅད་ཀྱང་དེ་བཞིན་གཤེགས་པའི་མྱ་ངན་ལས་
[053-52b4] འདའ་བར་མྱ་ངན་ལས་འདའ་བ་ཆེན་པོས་ཡོངས་སུ་མྱ་ངན་ལས་འདའ་བར་མཛད་དོ། །ཤཱ་རིའི་བུ། སེམས་ཅན་གང་དག་ཁམས་གསུམ་ནས་ཐར་བར་གྱུར་པ་དེ་དག་ལའང་དེ་བཞིན་
[053-52b5] གཤེགས་པས་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ། འཕགས་པའི་བདེན་པའི་མཆོག་དང་བརྩོན་པ་དགའ་བར་འགྱུར་བ་ཐམས་
[053-52b6] ཅད་ཁ་དོག་གཅིག་བ་སྦྱིན་པར་མཛད་དོ། །ཤཱ་རིའི་བུ། འདི་ལྟ་སྟེ། དཔེར་ན། སྐྱེས་བུ་དེས་འདི་ལྟར་གཞོན་ནུ་དེ་དག་ལ་བཞོན་པ་གསུམ་བསྟན་ནས་དེ་དག་ཐམས་ཅད་ལ་བཞོན་པ་
[053-52b7] ཆེན་པོ་གཅིག་བྱིན་ཏེ། རིན་པོ་ཆེ་སྣ་བདུན་ལས་བྱས་པ། རྒྱན་ཐམས་ཅད་ཀྱིས་བརྒྱན་པ། ཁ་དོག་གཅིག་པ། བཞོན་པ་རླབས་པོ་ཆེ་བཞོན་པའི་མཆོག་ཐམས་ཅད་ལ་བྱིན་པའི་


[053-53a0] [53A] 
[053-53a1] ༄༅། །ཕྱིར། །བརྫུན་དུ་སྨྲ་བ་མ་ཡིན་པ་དེ་བཞིན་དུ། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱང་འདི་ལྟར་ཐབས་
[053-53a2] མཁས་པས། དང་པོ་ཐེག་པ་གསུམ་བསྟན་ནས། ཕྱིས་ཐེག་པ་གཅིག་པ་ཉིད་ཀྱིས་སེམས་ཅན་རྣམས་ཡོངས་སུ་མྱ་ངན་ལས་འདའ་བར་མཛད་པའི་ཕྱིར་བརྫུན་དུ་སྨྲ་བ་མ་ཡིན་ནོ། །
[053-53a3] དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པ་ནི་ཡེ་ཤེས་དང། སྟོབས་དང། མི་འཇིགས་པའི་བང་མཛོད་མང་པོ་དང་ལྡན་ཏེ་སེམས་ཅན་ཀུན་ལ་ཐམས་ཅད་མཁྱེན་
[053-53a4] པའི་ཡེ་ཤེས་དང་ལྡན་པའི་ཆོས་བསྟན་པའི་མཐུ་མངའ་བའི་ཕྱིར་རོ། །ཤཱ་རིའི་བུ། འདི་ལྟར་ཐབས་མཁས་པ་སྣ་ཚོགས་དང། ཡེ་ཤེས་མངོན་པར་བསྒྲུབས་པས། དེ་བཞིན་
[053-53a5] གཤེགས་པ་ཐེག་པ་ཆེན་པོ་གཅིག་ཏུ་སྟོན་པར་རྣམ་གྲངས་འདིས་ཀྱང་དེ་ལྟ་བུར་རིག་པར་བྱའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་
[053-53a6] ཏོ། །ཇི་ལྟར་སྐྱེས་བུ་ཞིག་གི་ཁྱིམ་ཡོད་པ། །ཆེ་ལ་རབ་ཏུ་འགྲུམས་ཏེ་ཞིག་ལ་ཐུག་དེ་བཞིན་ཁྱམས་རྣམས་ཞིག་པར་གྱུར་པ་སྟེ། །ཀ་བའི་རྩ་བ་དག་ཀྱང་རུལ་བར་གྱུར། །པུ་ཤུ་
[053-53a7] དང་ནི་སྐར་ཁུང་ཕྱོགས་རེར་བྲལ། །རྩིག་པ་རེ་ལྡེ་སྐྱང་ནུལ་རྣམས་ཀྱང་གོགས། །སྟེགས་བུ་དག་ཀྱང་རྙིངས་ནས་འགྲུམས་ཤིང་ཞིག་རྩྭ་ཡིས་གཡོགས་པ་ཀུན་ཀྱང་འདྲལ་ཞིང་


[053-53b0] [53B] 
[053-53b1] བརྒྱ་ཕྲག་ལྔ་དག་ལས་ནི་མི་ཉུང་བ། །དེ་ན་དེ་དག་གི་ཡང་གནས་སུ་གྱུར། །ཁང་ཕྲན་ཤིན་ཏུ་དོག་པ་མང་པོ་དག་།སྨྲེ་བས་རབ་ཏུ་གང་ཞིང་སྨད་པར་གྱུར། །དེ་ན་ཁྱམས་རྣམས་དགུ་པོ་
[053-53b2] ཐམས་ཅད་འགྲུམས། །ར་བ་རྩིག་པ་དག་ཀྱང་དེ་བཞིན་ཞིག་བྱ་རྒོད་བྱེ་བ་དག་ནི་དེ་ན་གནས། །དེ་བཞིན་ཕུག་རོན་འུག་པ་བྱ་གཞན་དང། །མི་བཟད་གདུག་པའི་སྦྲུལ་རྣམས་དེ་ན་ཡོད། །དུག་
[053-53b3] ཆེན་དྲག་པོ་རྣམས་ཀྱང་ཕྱོགས་ཕྱོགས་ནས། །སྡིག་པ་དང་ནི་བྱི་བ་སྣ་ཚོགས་དང། །ཤིན་ཏུ་གཏུམ་པའི་སྲོག་ཆགས་རྣམ་མང་གནས་།མི་མ་ཡིན་པའང་གནས་དང་གནས་དག་ན་
[053-53b4] བཤང་གཅི་དག་གིས་རབ་ཏུ་སྨེ་བར་བྱས། །སྲིན་བུ་མེ་ཁྱེར་གྲོག་མ་སྤུར་བུས་གང། །ཁྱི་རྣམས་དང་ནི་ཝ་དག་ང་རོ་འདོན། །ཅེ་སྤྱང་མི་བཟད་ཁྲོ་བོ་དེ་ན་འཁོད། །མི་རོ་རྣམས་ལ་འཁྲེན་
[053-53b5] ཅིང་རབ་ཏུ་ཟ། །དེ་ཡི་ཐེ་རེལ་སྡོད་ཅིང་ལྟ་བ་ཡང། །ཝ་དང་ཁྱི་དག་དེ་ན་དུ་མ་འཁོད། །དེ་དག་ཉམ་ཆུང་རྟག་ཏུ་བཀྲེས་པས་ཉེན། །གནས་དང་གནས་ན་རྣམ་པར་འཆའ་ཞིང་ཟ། །འཐབ་
[053-53b6] མོ་བྱེད་དེ་རབ་ཏུ་སྒྲ་ཡང་འབྱིན། །རྣམ་པ་དེ་འདྲར་ཁྱིམ་དེ་རབ་ཏུ་འཇིགས། །མི་ཡི་རོ་དག་ལ་ཡང་རྣམ་འཁྲེན་ཞིང། །ཤིན་ཏུ་དྲག་སེམས་གནོད་སྦྱིན་དེ་ན་འཁོད། །སྦྲུལ་དང་རྐང་བརྒྱ་
[053-53b7] པ་དང་གཅན་གཟན་རྣམས། །དེ་ཡི་གནས་དང་གནས་ན་རབ་ཏུ་འཁོད་།དེ་དག་ཕྱོགས་དང་ཕྱོགས་སུ་ཚང་བཅས་ཏེ། །ཕྲུག་གུ་རྣམས་ཀྱང་ཀློག་ཅིང་འཇོག་པར་བྱེད། །དེ་དག་གིས་


[053-54a0] [54A] 
[053-54a1] ༄༅། །ནི་བཞག་ཅིང་བཀོད་པ་ལ། །གནོད་སྦྱིན་རྣམས་ཀྱང་དེ་ལ་ཕལ་ཆེར་ཟ། །རབ་ཏུ་གཏུམ་སེམས་སེམས་ཅན་གཞན་ཟོས་པས། །ཇི་ཙམ་གནོད་སྦྱིན་དེ་དག་
[053-54a2] འགྲངས་གྱུར་ཏེ། །སེམས་ཅན་གཞན་གྱི་ཤ་ཡིས་ལུས་རྒྱས་ནས། །དེ་ཚེ་དེ་ན་རབ་ཏུ་འཐབ་མོ་བྱེད། །མི་བཟད་གཏུམ་སེམས་ཁྲོ་བའི་གྲུལ་བུམ་རྣམས། །ཞིག་པའི་ཁྱིམ་དེ་རྣམས་སུ་
[053-54a3] གནས་འཆའ་སྟེ། །མཐོ་གང་ཚད་དང་དེ་བཞིན་ཁྲུ་གང་ཚད་།ཁྲུ་དོའི་ཚད་ཀྱི་ཕན་ཚུན་རྒྱུ་ཞིང་འགྲོ། །དེ་དག་ཁྱི་ཡི་རྐང་ནས་བཟུང་ནས་ནི། །དེ་བཞིན་ས་ལ་གན་ཀྱལ་དེ་བཞག་སྟེ་
[053-54a4] མགུལ་བར་རབ་ཏུ་བགས་ཤིང་བསྡིགས་པ་ཡིས། །འཁང་བུ་བཅུག་པ་དེ་ལ་དགའ་བར་བྱེད། །གཅེར་བུ་གནག་ཅིང་དེ་བཞིན་རིད་པ་ཡི། །ཡི་དྭགས་ཆེ་ཞིང་རིང་བའང་དེར་གནས་ཏེ་
[053-54a5] རབ་ཏུ་བཀྲེས་པས་ཁ་ཟས་ཀུན་འཚོལ་ཞིང། །དེ་དག་དེ་ན་ཉམ་ཐག་ཆོ་ངེས་འདེབས། །ལ་ལ་གླང་གི་མགོ་ལ་ཁབ་ཀྱི་ཁ། །མི་ཙམ་དང་ནི་དེ་བཞིན་ཁྱི་ཙམ་དག་ཟས་ལ་སྲེད་པས་
[053-54a6] རབ་ཏུ་གདུངས་པའི་ཕྱིར། །སྐྲ་དག་ལྷུག་པར་བཞིག་ཅིང་སྒྲ་ཡང་འབྱིན། །གནོད་སྦྱིན་ཤ་ཟ་ཡི་དྭགས་དེ་དག་ཀྱང། །སྲེད་བརྐམ་ཁ་ཟས་དག་ནི་འཚོལ་བའི་ཕྱིར། །རྟག་ཏུ་མཐོངས་
[053-54a7] དང་སྐར་ཁུང་དག་ནས་ཀྱང། །དེ་ན་ཕྱོགས་བཞིར་རབ་ཏུ་ལྟ་བར་བྱེད། །དེ་ལྟར་ཁྱིམ་དེ་མི་བཟད་འཇིག་གྱུར་ལ། །ཆེ་ཞིང་མཐོ་ལ་རབ་ཏུ་མི་བརྟན་ཏེ། །རྣམ་པར་འགྲུམས་ཤིང་


[053-54b0] [54B] 
[053-54b1] །སྐྱེས་བུ་གཅིག་ཅིག་ཡོངས་སུ་དབང་གྱུར་ལ། སྐྱེས་བུ་དེ་ཡང་ཁྱིམ་གྱི་ཕྱི་རོལ་བྱུང། ཁྱིམ་དེ་ཀུན་ཀྱང་རབ་ཏུ་འབར་གྱུར་ཏེ། །ངོས་བཞི་ཐམས་ཅད་ནས་ནི་གློ་བུར་
[053-54b2] དུ། །མེ་ལྕེ་སྟོང་སྙེད་ཀུན་ཏུ་འབར་བར་འགྱུར། །འོད་མ་དང་ནི་ཤིང་དག་མེས་ཚིག་སྟེ། །དྲག་པོའི་སྒྲ་རྣམས་ཤིན་ཏུ་འཇིགས་པར་འབྱུང། །ཀ་བ་དང་ནི་དེ་བཞིན་རྩིག་པར་འབར། །
[053-54b3] གནོད་སྦྱིན་ཡི་དྭགས་དག་ཀྱང་སྒྲ་དག་འབྱིན། །བྱ་རྒོད་བརྒྱ་ཡང་རག་རོག་ཚིག་པར་འགྱུར། །གྲུལ་བུམ་དག་ནི་གདོང་ཚིག་ལྡེམ་ཞིང་འཕྱན། །དེ་ན་ཀུན་ཏུ་སྦྲུལ་བརྒྱ་མང་པོ་དག་མེ་
[053-54b4] ཡིས་ཚིག་ནས་ཙེར་ལྷང་སྒྲ་ཡང་འབྱིན། །བསོད་ནམས་མེད་པ་མེ་ཡིས་ཀུན་ཚིག་ཅིང། །དེ་ན་ཤ་ཟ་མང་པོ་ཕན་ཚུན་རྒྱུ། །དེ་དག་གཅིག་ལ་གཅིག་ནི་སོས་བཏབ་སྟེ། །ཚིག་པར་གྱུར་
[053-54b5] བ་དག་ལ་ཁྲག་གིས་འཐོར། །དེ་ན་ལྕེ་སྤྱང་དུས་བྱས་ཤི་བ་ལ་།སེམས་ཅན་དག་ནི་ཕན་ཚུན་རྣམ་པར་ཟ། །ངན་སྐྱུགས་ཚིག་པའི་དྲི་ང་ཡིད་མི་འོང། །འཇིག་རྟེན་དག་ན་ཕྱོགས་བཞིར་
[053-54b6] རབ་ཏུ་འཐུལ། །སྲིན་བུ་རྐང་བརྒྱ་བ་དག་བྲོས་པ་ལ། །དེ་ལ་གྲུལ་བུམ་དག་ནི་ཤིན་ཏུ་ཟ། །བཀྲེས་པ་དང་ནི་སྐོམ་པས་རབ་གདུངས་ཤིང། །ཡི་དྭགས་རྣམས་ཀྱང་སྒྲ་འབར་ཀུན་
[053-54b7] འཕྱན་ཏེ། །དེ་ལྟར་ཁྱིམ་དེ་ཤིན་ཏུ་མི་བཟད་འཇིགས། །མེ་ལྕེ་དག་ནི་སྟོང་སྙེད་འབར་བར་འགྱུར། །སྐྱེས་བུ་ཁྱིམ་དེའི་བདག་པོ་དེ་ཉིད་ནི། །ཤིན་ཏུ་རྣམ་པར་ལྟ་ཞིང་སྒོ་ན་འདུག་


[053-55a0] [55A] 
[053-55a1] ༄༅། །དེ་ན་དེ་ཡིས་ཐོས་པ་བདག་གི་བུ། །འདི་ལྟར་བྱིས་པ་དག་ནི་མི་ཤེས་པས། །རྩེད་མོ་བརྩེན་པ་དག་ལ་ཆགས་པའི་བློ། །རྩེད་མོ་དགའ་འམ་རབ་ཏུ་དྲགས་མྱོས་
[053-55a2] ཞེས། །དེ་ཐོས་བདག་གི་བྱིས་པ་ཁྱེའུ་འདི་ཀུན། །མྱུར་དུ་ཚིག་ཅིང་ཆུད་ཟོས་མི་འགྱུར་བར། །བདག་གི་བུ་རྣམས་རབ་ཏུ་ཐར་བྱའི་ཕྱིར་།ཁྱིམ་དེའི་ནང་དུ་མྱུར་དུ་ཞུགས་ནས་
[053-55a3] སུ། །དེ་ལ་དེས་ནི་ཁྱིམ་གྱི་ཉེས་བརྗོད་དེ། །སྡུག་བསྔལ་འདི་དག་མི་བཟད་རིགས་ཀྱི་བུ། །སེམས་ཅན་རྣམ་པ་མང་ཞིང་མེ་འདི་དང་།སྡུག་བསྔལ་ཆེན་པོ་དག་ཀྱང་གཅིག་ཕྱིར་
[053-55a4] གཅིག། སྦྲུལ་གདུག་ཤིན་ཏུ་གཏུམ་སེམས་གནོད་སྦྱིན་དང། །གྲུལ་བུམ་དང་ནི་ཡི་དྭགས་མང་པོ་གནས། །ཅེ་སྤྱང་དག་དང་ཝ་དང་ཁྱི་ཡང་མང། །བྱ་རྒོད་དག་ཀྱང་ཁ་ཟས་ཀུན་
[053-55a5] ཏུ་འཚོལ། །དེ་འདྲ་བ་དག་འདི་ན་མང་གནས་ཏེ། །མེ་མེད་ཟིན་ཡང་ཤིན་ཏུ་མི་བཟད་འཇིགས། །འདི་ཡི་ཁོ་ར་ཡུག་ཏུ་མེ་འབར་ཏེ། །འདི་ན་དེ་འདྲའི་སྡུག་བསྔལ་འབའ་ཞིག་
[053-55a6] གོ། །དེ་ལྟར་བྱིས་པའི་བློ་ཅན་དེ་སྦྲན་ཏེ། །གཞོན་ནུ་རྣམས་ནི་རྩེད་མོས་རབ་མྱོས་པས། །ཕ་ཡིས་བསྒོ་བ་དེ་ལ་མི་སེམས་ཏེ། །དེ་དག་གི་ནི་ཡིད་ལ་ཅི་མི་སྙམ། །དེ་ཚེ་སྐྱེས་བུ་
[053-55a7] དེ་ནི་ཡང་སེམས་པ། །བུ་ཕྱིར་སེམས་པས་བདག་ནི་སྡུག་བསྔལ་ཏེ་།བདག་གི་བུ་དང་རྒྱུད་དག་མེད་པ་རུ། །མེ་འདིས་འདི་དག་ཚིག་ན་མི་རུང་ཞེས། །དེ་ཡི་དུས་ན་དེ་ཡི་ཐབས་


[053-55b0] [55B] 
[053-55b1] །རྩེད་མོ་དག་ལ་བྱིས་པ་འདི་ཆགས་ཏེ། །འདི་ན་རྩེད་མོ་དགའ་བ་ཅི་ཡང་མེད། །ཀྱེ་མ་འདི་ལྟར་བྱིས་པ་གླེན་ཞིང་རྨོངས། །དེ་ལ་དེ་ཡིས་སྨྲས་པ་གཞོན་ནུ་ཉོན། །བཞོན་པ་རྣམ་པ་
[053-55b2] གསུམ་པོ་ང་ལ་ཡོད། །ར་དང་གླང་པོ་རི་དྭགས་མཆོག་ལས་བཅས་།ཆེ་ཞིང་མཐོ་ལ་ལེགས་པར་བརྒྱན་པ་དག། ཁྱིམ་གྱི་ཕྱི་རོལ་ན་ནི་དེ་དག་ཡོད། །ཕྱི་རོལ་བྱུང་ལ་དེ་ལ་དགོས་པར་
[053-55b3] སྤྱོད། །ཁྱེད་ཅག་རྣམས་ཀྱི་ཕྱིར་ནི་ངས་བྱས་ཀྱི། །དེ་ལ་དགའ་བར་ལྷན་ཅིག་ཕྱིར་འཐོན་ཅིག་བཞོན་པ་དེ་འདྲ་ཡོད་པར་ཤེས་ནས་སུ། །དེ་དག་བརྩོན་འགྲུས་བརྩམས་ཏེ་རིངས་གྱུར་ནས། །
[053-55b4] དེ་ཡི་མོད་ལ་ཐམས་ཅད་ཕྱི་རོལ་འཐོན། །སྡུག་བསྔལ་དག་ལས་ཐར་ཏེ་སྟོང་པར་འདུག་མི་དེས་བྱིས་པ་འཐོན་པ་མཐོང་ནས་སུ། གྲོང་ཁྱེར་དབུས་ཀྱི་དཔོང་སར་གནས་པ་ནི། །སེང་
[053-55b5] གེའི་ཁྲི་ལ་འདུག་ནས་དེ་སྐད་སྨྲས། །ཀྱེ་མ་ང་ནི་དེ་རིང་མྱ་ངན་འདས། །ང་ཡིས་དཀའ་བར་རྙེད་པ་ཉོན་མོངས་དག་བུ་སྡུག་ཉི་ཤུ་འདི་དག་སྙིང་གི་བུ། །སྐྱེ་བོ་མང་པོས་གང་ཞིག་
[053-55b6] འཇིགས་པ་ཡི། །དེ་དག་མི་བཟད་གདོན་དཀའི་ཁྱིམ་ན་འཁོད། །ཀུན་ཏུ་འབར་ཞིང་མེ་ལྕེ་ཅིག་གིས་གང། །དེ་དག་རྩེད་མོ་དགའ་ལ་ཆགས་པར་གྱུར། །ངས་ནི་དེ་རིང་དེ་དག་ཐར་
[053-55b7] བྱས་ཏེ། །དེ་བས་ང་དང་མྱ་ངན་འདས་པར་གྱུར། །ཕ་དེ་བདེ་བར་འདུག་པར་རིག་ནས་སུ། །བྱིས་པ་དེ་དག་ལྷགས་ནས་འདི་སྐད་སྨྲ་།བཞོན་པ་ཡིད་དུ་འོང་བ་གསུམ་པོ་རྣམས། །ཡབ་


[053-56a0] [56A] 
[053-56a1] ༄༅། །ཀྱིས་གསུངས་པ་བཞིན་དུ་བདག་ཅག་སྩོལ། །བཞོན་པ་རྣམ་པ་གསུམ་པོ་ཁྱེད་སྦྱིན་ཞེས། །ཡབ་ཁྱོད་ཀྱིས་ནི་ཁྱིམ་དེར་གང་གསུངས་པ། །གལ་ཏེ་དེ་དག་ཐམས་
[053-56a2] ཅད་མེད་ན་ནི། །ད་འདིར་དུས་ལ་བབ་ཀྱི་དེ་དག་སྩོལ། །མི་དེ་མཛོད་ཀྱི་གཏེར་དང་ལྡན་པ་སྟེ། །གསེར་དང་དངུལ་དང་ནོར་བུ་མུ་ཏིག་དང། །བྲན་དང་འགྲོན་བུ་དག་ནི་མི་ཉུང་བ། །
[053-56a3] བཞོན་པ་དེ་ཡང་རྣམ་པ་སྣ་གཅིག་བྱིན། །གླང་གི་ཤིང་རྟ་རིན་ཆེན་དམ་པ་སྟེ། །ལོགས་བཅས་དྲིལ་བུ་གཡེར་ཁའི་དྲ་བས་བྲེས་།གདུགས་དང་རྒྱལ་མཚན་དག་གིས་ལེགས་པར་
[053-56a4] བརྒྱན། །མུ་ཏིག་དང་ནི་ནོར་བུའི་དྲ་བས་གཡོགས། །གསེར་གྱི་མེ་ཏོག་རྣམས་ཀྱི་ཕྲེང་བ་དག་ཕྱོགས་དང་ཕྱོགས་རྣམས་སུ་ནི་ཤིན་ཏུ་དཔྱངས། །རབ་ཏུ་ཆེ་བའི་གོས་རྒྱུས་དེས་
[053-56a5] གཡོགས་ཏེ། །དཀར་བཟང་བཅོས་བུའི་རས་རྣམས་ཤིན་ཏུ་བཏིང། །དེ་ན་དེ་བཞིན་འཇམ་པའི་དར་རྣམས་དང། །ཤིང་རྟ་དེ་ལ་ཤིང་བལ་མཆོག་ཀྱང་བཏིང། །གོས་རབ་ཀོ་ཏམ་པ་
[053-56a6] མཆོག་དང་བའི་མཚན། །བྱེ་བ་ཕྲག་སྟོང་རི་བ་རྣམས་ཀྱིས་གཡོགས། །རིན་ཆེན་ཤིང་རྟ་བཅས་པ་དེ་དག་ནི། །གླང་པོ་དཀར་ཞིང་ཚོ་ལ་སྟོབས་དང་ལྡན། །བལྟ་ན་སྡུག་ཅིང་ཤིན་ཏུ་
[053-56a7] བོང་ཡང་ཆེ། །སྐྱེས་བུ་དམ་པ་དག་གིས་རབ་ཏུ་བརྟེན། །སྐྱེས་བུ་དེ་ནི་བུ་རྣམས་ཐམས་ཅད་ལ། །དེ་ལྟ་བུ་ཡི་ཤིང་རྟ་མཆོག་བྱིན་ཏེ། །དེས་ནི་དེ་དག་དགའ་ཞིང་རངས་ནས་སུ། །ཕྱོགས་


[053-56b0] [56B] 
[053-56b1] །དེ་བཞིན་དྲང་སྲོང་ང་ཡང་ཤཱ་རིའི་བུ། །སེམས་ཅན་རྣམས་ཀྱི་སྐྱབས་དང་ཕ་ཡིན་ཏེ། །སྲོག་ཆགས་འདི་དག་ཐམས་ཅད་ང་ཡི་བུ། །བྱིས་པ་དག་ནི་
[053-56b2] ཁམས་གསུམ་འདོད་ལ་ཆགས། །ཁམས་གསུམ་དག་ནི་ཁང་པ་དེ་འདྲ་སྟེ། །སྡུག་བསྔལ་ཤིན་ཏུ་མི་བཟད་བརྒྱ་ཡིས་དཀྲུགས། །ན་བ་དང་ནི་སྐྱེ་རྒ་དུ་མ་རྒྱས། །མ་ལུས་ཐམས་ཅད་ནས་ཀྱང་
[053-56b3] རབ་ཏུ་འབར། །ང་ནི་ཁམས་གསུམ་དག་ལས་ཐར་ཅིང་ཞི། །ནགས་ཚལ་དག་ན་གནས་ཤིང་དབེན་པར་འདུག་ངས་ནི་ཁམས་གསུམ་འདི་དག་ཡོངས་བཟུང་སྟེ། །འདི་ན་གང་རྣམས་
[053-56b4] སྲེག་པ་ང་ཡི་བུ། །ང་ཉིད་དེ་ཡི་སྐྱབས་སུ་རིག་ནས་སུ། །དེ་ལ་ཉེས་པ་དག་ནི་ངས་བསྟན་ཏེ། །འདི་ལྟར་འདོད་ལ་རྣམ་པར་ཆགས་པའི་བློ། །བྱིས་པ་འདི་ཀུན་ང་ཡི་མི་ཉན་ཏོ། །ཐབས་ལ་
[053-56b5] མཁས་པ་དག་ནི་ངས་སྦྱར་ཏེ། །དེ་དག་ལ་ཡང་ཐེག་པ་གསུམ་དུ་བཤད། །ཁམས་གསུམ་དག་གིས་ཉེས་པ་མང་མཁྱེན་ནས། །གདོན་བར་བྱ་བའི་ཕྱིར་ནི་ཐབས་བཤད་དོ། །བུ་གང་
[053-56b6] ང་ལ་བརྟེན་པར་གྱུར་པ་དག་མངོན་ཤེས་དྲུག་དང་གསུམ་རིག་མཐུ་ཆེན་དང། །འདི་ན་རང་རྒྱལ་རྣམས་ནི་གང་ཡོད་དང། །ཕྱིར་མི་ལྡོག་པའི་བྱང་ཆུབ་སེམས་དཔའ་གང། །ངས་ནི་
[053-56b7] བུ་འདྲར་མཁས་པ་དེ་དག་ལ། །དེ་ཡི་ཚེ་ན་དཔེ་མཆོག་འདི་དག་གིས་།སངས་རྒྱས་ཐེག་པ་གཅིག་པུ་འདི་བཤད་དེ། །ཐམས་ཅད་རྒྱལ་པར་འགྱུར་གྱི་འདི་གཟུང་ཞིག་སངས་རྒྱས་རྐང་


[053-57a0] [57A] 
[053-57a1] ༄༅། །གཉིས་མཆོག་གི་ཡེ་ཤེས་དེ། །ཁྱད་པར་འཕགས་ཤིང་ཤིན་ཏུ་ཡིད་དུ་འོང། །འཇིག་རྟེན་འདི་དག་ཀུན་ན་ཁྱད་པར་ཅན། །ཡངས་པའི་དངོས་པོ་དེ་བཞིན་ཕྱག་
[053-57a2] བྱར་འོས། །སྟོབས་དང་བསམ་གཏན་དེ་བཞིན་རྣམ་ཐར་དང། །ཏིང་ངེ་འཛིན་དག་བྱེ་བ་དུ་མ་བརྒྱ། །ཤིང་རྟ་དེ་ནི་དེ་འདྲ་མཆོག་ཡིན་ཏེ། །དེ་ལ་སངས་རྒྱས་སྲས་རྣམས་རྟག་ཏུ་དགའ། །
[053-57a3] དེ་ལ་བརྩེན་པས་ཉིན་མཚན་འདས་པར་བྱེད། །དུས་དང་ཟླ་བ་ཕྱེད་དང་ཟླ་བ་དང། །དེ་བཞིན་ལོ་དང་བར་གྱི་བསྐལ་པ་དང། །བསྐལ་པ་བྱེ་བ་སྟོང་ཡང་འདས་པར་བྱེད། །བདེ་གཤེགས་
[053-57a4] ཉན་ཐོས་གང་རྣམས་ཉན་པ་དང། །བྱང་ཆུབ་སེམས་དཔའ་མང་པོ་རྣམས་བརྩེན་ཞིང། །འདིས་ནི་བྱང་ཆུབ་སྙིང་པོ་དེར་འགྲོ་སྟེ་།རིན་ཆེན་ཐེག་པ་འདི་ནི་དམ་པ་མཆོག་སྐར་
[053-57a5] རྒྱལ་ཁྱོད་ཀྱིས་འདི་ལྟར་རིག་པར་གྱིས། །ཕྱོགས་བཅུ་ཐམས་ཅད་དུ་ནི་བཙལ་བྱས་ཀྱང། །སྐྱེས་བུ་དམ་པའི་ཐབས་རྣམས་མ་གཏོགས་པར་།དེ་ལ་ཐེག་པ་གཉིས་སུ་གང་
[053-57a6] ནའང་མེད། །ཁྱོད་ཀྱི་ཕ་ང་ཁྱེད་ཀྱང་ང་ཡི་བུ། །ཁྱེད་རྣམས་ཁམས་གསུམ་རབ་ཏུ་འཇིགས་པ་ན། །བསྐལ་པ་བྱེ་བ་མང་པོར་བསྲེགས་པ་ཡི། །སྡུག་བསྔལ་དག་ལས་ངས་ནི་རབ་
[053-57a7] ཏུ་བཏོན། །འདི་ལྟར་མྱ་ངན་འདས་པར་ངས་བསྟན་པ། །འཁོར་བའི་སྡུག་བསྔལ་དག་ལས་ཁྱེད་ཐར་ཏེ། །ཁྱེད་ནི་ད་དུང་མྱ་ངན་ཡོངས་མ་འདས། །སངས་རྒྱས་ཐེག་པ་ཉིད་ནི་


[053-57b0] [57B] 
[053-57b1] །འདི་ན་བྱང་ཆུབ་སེམས་དཔའ་གང་འཁོད་པ་།ང་ཡི་སངས་རྒྱས་ཚུལ་འདི་ཀུན་ཉོན་ཅིག་འདིས་ནི་བྱང་ཆུབ་སེམས་དཔའ་མང་པོ་འདུལ། །འདི་ནི་རྒྱལ་བའི་ཐབས་
[053-57b2] ལ་མཁས་པ་ཡིན། གང་ཚེ་ཐེག་པ་དམན་པ་སྨད་པ་ལ། །དེ་ལ་སེམས་ཅན་དགའ་བར་གྱུར་པ་ན། །དེ་ཚེ་སྡུག་བསྔལ་འཕགས་པའི་བདེན་པ་དག་གཞན་མི་གསུང་བ་འཇིག་
[053-57b3] རྟེན་འདྲེན་པ་འཆད། །གང་རྣམས་བྱིས་པའི་བློ་དག་མི་ཤེས་པས་།སྡུག་བསྔལ་དག་ནི་རྩ་བ་མི་མཐོང་བ། །དེ་དག་ལ་ཡང་ལམ་རྣམས་བསྟན་པར་བྱ། །སྲེད་པ་ཀུན་འབྱུང་ལས་ནི་
[053-57b4] སྡུག་བསྔལ་སྐྱེ། །རྟག་ཏུ་མི་གནས་སྲེད་པ་འགོག་པ་ཡང། །འདི་ནི་ང་ཡི་འགོག་པ་བདེན་གསུམ་པ་ཡིན། །གཞན་མ་ཡིན་པ་གང་གིས་སྐྱེས་བུ་མཐར། །ལམ་རྣམས་བསྒོམས་ནས་
[053-57b5] རྣམ་པར་ཐར་པར་འགྱུར། །དེ་དག་ཅི་ལས་རྣམ་གྲོལ་ཤཱ་རིའི་བུ་།མེད་པར་འཛིན་ལས་དེ་རྣམས་རྣམ་གྲོལ་ཏེ། །ཀུན་ལས་དེ་དག་ད་དུང་ཐར་མ་ཡིན། །མྱ་ངན་དེ་མ་འདས་ཞེས་
[053-57b6] འདྲེན་པ་གསུང། །དེ་ལ་ཐར་བར་ཅི་ཕྱིར་བཤད་མ་མཛད། །བྱང་ཆུབ་དམ་པ་མཆོག་འདི་མ་ཐོབ་ཕྱིར། །འཇིག་རྟེན་བདེ་བྱའི་ཕྱིར་ནི་ང་སྐྱེས་པས། །ཆོས་ཀྱི་རྒྱལ་པོ་ང་ནི་དེ་ལྟར་འདོད།།
[053-57b7] ཐ་མར་དེ་རིང་ངས་ནི་གང་བཤད་པ། །ང་ཡི་ཆོས་ཀྱི་རྒྱ་འདི་ཤཱ་རིའི་བུ། །ལྷར་བཅས་འཇིག་རྟེན་དག་ལ་ཕན་བྱའི་ཕྱིར་།ཕྱོགས་དང་ཕྱོགས་མཚམས་དག་ཏུ་བཤད་པར་གྱིས། །


[053-58a0] [58A] 
[053-58a1] ༄༅། །ཁྱོད་ཀྱིས་བསྟན་པའི་ཚེ་ན་སེམས་ཅན་གང། །རྗེས་སུ་ཡི་རང་ངོ་ཞེས་ཚིག་སྨྲ་ཞིང། །མདོ་འདི་མགོ་བོས་རབ་ཏུ་ལེན་པ་ནི་།མི་དེ་ཕྱིར་མི་ལྡོག་པར་ཁྱོད་གཟུང་
[053-58a2] ཞིག་མདོ་སྡེ་འདི་ལ་དད་པར་གང་གྱུར་པ། །དེས་ནི་སྔོན་གྱི་དེ་བཞིན་གཤེགས་པ་མཐོང། །དེ་དག་ལ་ཡང་བཀུར་སྟི་བྱས་པ་ཡིན་།རྣམ་པ་འདི་ལྟ་བུ་ཡི་ཆོས་ཀྱང་ཐོས། །ང་
[053-58a3] ཡིས་བཤད་པ་འདི་ལ་གང་དད་པ། །དེས་ནི་ཁྱོད་དང་ང་ཡང་མཐོང་བ་ཡིན། །ང་ཡི་དགེ་སློང་དགེ་འདུན་འདི་ཀུན་དང། །བྱང་ཆུབ་སེམས་དཔའ་འདི་དག་ཀུན་ཀྱང་མཐོང། །མངོན་
[053-58a4] པར་ཤེས་པས་རིག་ནས་ངས་འདི་བསྟན། །མདོ་འདིས་སྐྱེ་བོ་བྱིས་པ་མྱོས་པར་འགྱུར། །འདི་ལ་ཉན་ཐོས་རྣམས་ཀྱི་ཡུལ་ཡང་མེད། །འདི་ལ་རང་སངས་རྒྱས་ཀྱི་འགྲོ་བ་མེད། །
[053-58a5] ཤཱ་རིའི་བུ་ཁྱོད་མོས་པར་མི་བྱེད་ན། །ང་ཡི་ཉན་ཐོས་འདི་དག་གཞན་ཅི་སྨོས། །འདི་དག་ང་ལ་དད་ཕྱིར་འབྲང་བ་སྟེ། །སོ་སོར་རང་གིས་རིག་པའི་ཡེ་ཤེས་མེད། །ཁྱོད་ཀྱིས་
[053-58a6] ང་རྒྱལ་ཅན་དང་ཁེངས་པ་དང། །མི་རིགས་ཞུགས་པ་དག་ལ་འདི་མ་བཤད། །བྱིས་པ་འདོད་ལ་རྟག་ཏུ་རབ་མྱོས་ཤིང། །མི་ཤེས་པས་ན་ཆོས་བསྟན་སྤོང་བར་བྱེད། །འཇིག་
[053-58a7] རྟེན་རྟག་ཏུ་ལེགས་གནས་སངས་རྒྱས་ཚུལ། །ང་ཡི་ཐབས་མཁས་འདི་ནི་རབ་སྤངས་ཤིང། །ཁྲོ་གཉེར་བྱས་ཏེ་ཐེག་པ་སྤངས་པ་ཡི་།དེ་ཡི་མི་བཟད་རྣམ་སྨིན་འདིར་ཉོན་ཅིག་


[053-58b0] [58B] 
[053-58b1] །རྣམ་པ་འདི་འདྲ་མདོ་སྡེ་རབ་སྤངས་ཤིང། །དགེ་སློང་དེ་དག་ལ་ཡང་སྡང་འདོད་པས། །དེ་ཡི་རྣམ་པར་སྨིན་པ་ང་ལས་ཉོན། །དེ་དག་མི་ལས་འཆི་
[053-58b2] འཕོས་མནར་མེད་དུ། །བསྐལ་པ་ཚང་བར་རབ་ཏུ་གནས་པར་འགྱུར། །དེ་ནས་བར་གྱི་བསྐལ་པ་དུ་མར་ཡང། །བྱིས་པ་ཤི་ཞིང་འཕོས་ནས་དེར་ཡང་ལྷུང། །སེམས་ཅན་དམྱལ་ལས་ནམ་
[053-58b3] ཞིག་ཤི་འཕོས་ཀྱང། །དེ་ནས་དུད་འགྲོ་དག་ཏུ་སྐྱེ་བར་འགྱུར་།ཤིན་ཏུ་རིད་པའི་ཝ་དང་ཁྱིར་གྱུར་ཅིང། །གཞན་དག་རྩེད་མོ་བྱེད་པའི་གཞིར་འགྱུར་ཏེ། །དེ་ན་དེ་དག་ཁ་དོག་གནག་པར་
[053-58b4] འགྱུར། །སྲེའོ་རྨ་ཅན་གཡན་པ་དག་གིས་གང། །སྤུ་ཡང་བྱི་ཞིང་ཤིན་ཏུ་ཉམ་ཆུང་འགྱུར། །ང་ཡི་བྱང་ཆུབ་མཆོག་འདིར་ཞེ་སྡང་པས། །སྲོག་ཆགས་ནང་ན་རྟག་ཏུ་སྨད་འགྱུར་ཏེ། །རྡོ་དང་
[053-58b5] བོང་བས་ཕོག་ནས་ཤིན་ཏུ་འཁང། །དེ་དང་དེ་ན་དབྱུག་པས་ཀུན་བསྡིགས་ལ། །བཀྲེས་ཤིང་སྐོམ་པར་གྱུར་པས་ལུས་ཀྱང་བསྐམས། །བྱིས་པའི་བློ་གང་སངས་རྒྱས་ཚུལ་སྤོང་བ། །རྔ་
[053-58b6] མོ་དང་ནི་བོང་བུར་ཡང་འགྱུར་ཏེ། །ཁ་ཟས་བསམ་པ་དག་ལ་རྗེས་སེམས་ཤིང། །ཁལ་རྣམས་བཀལ་ནས་དབྱུག་པ་བརྒྱ་ཡིས་བརྡེགས་།ཕྱིར་ཡང་དེ་དག་དེར་ནི་ཝར་གྱུར་ཏེ། །ཤིན་
[053-58b7] ཏུ་མི་སྡུག་ཞར་བ་འཐེང་པོར་འགྱུར། །གྲོང་གི་གཞོན་ནུ་དག་གིས་རབ་གཅེས་ཤིང། །བྱིས་པ་དེ་དག་རྡོ་དང་བོང་བས་བརྡེག་དེ་ནས་བྱིས་པའི་བློ་ཅན་ཤི་འཕོས་ནས། །དཔག་ཚད་དག་


[053-59a0] [59A] 
[053-59a1] ༄༅། །ཀྱང་ལྔ་བརྒྱ་མཉམ་པ་ཡི། །སྲོག་ཆགས་ལུས་རིད་རྣམས་སུ་གྱུར་ནས་སུ། །ཤིན་ཏུ་བླུན་ཞིང་རྨོངས་ལ་འགྲེ་ཞིང་ལྡོག་།འདི་འདྲ་བ་ཡི་མདོ་སྡེ་སྤངས་པས་ན། །དེ་
[053-59a2] དག་རྐང་པ་མེད་པའི་ལྟོ་འཕྱེར་འགྱུར། །སྲོག་ཆགས་བྱེ་བ་མང་པོས་བཟའ་བས་ན། །དེ་དག་ཤིན་ཏུ་མི་བཟད་ཚོར་བ་མྱོང། །ནམ་ཞིག་མི་ལུས་ཐོབ་པར་གྱུར་པ་ན། །ང་ཡི་མདོ་སྡེ་འདི་
[053-59a3] ལ་མ་དད་པས། །དེ་ན་དེ་དག་ལུས་གནག་ཐེང་པོར་འགྱུར། །སྒྱུར་པོ་ཞར་བ་ལྡོངས་པ་གླེང་ཞིང་སྨྲས། །སངས་རྒྱས་བྱང་ཆུབ་འདི་ལ་མ་དད་པས། །འཇིག་རྟེན་དག་ན་ཡིད་ཀྱང་མི་
[053-59a4] ཆེས་ཏེ། །དེ་དག་ཁ་ནས་རུལ་མནམ་རྒྱུན་མི་འཆད། །དེ་ཡི་ལུས་ལ་གནོད་སྦྱིན་གདོན་ཀྱང་གནོད། །དབུལ་ཞིང་གཞན་གྱི་མངག་གཞུག་བྱེད་པ་སྟེ། །ཉམ་ཆུང་གཞན་གྱིས་
[053-59a5] རྟག་ཏུ་བཀོལ་བར་འགྱུར། །དེ་དག་ཤིན་ཏུ་ནད་དང་གནོད་པ་མང་།མགོན་མེད་འགྱུར་ཞིང་འཇིག་རྟེན་དག་ན་རྒྱུ། །དེ་ན་དེ་ཡིས་གང་ལ་ཉེར་བསྙེན་ཀྱང། །དེ་ལ་དེ་དག་སྦྱིན་
[053-59a6] པར་དད་མི་འགྱུར། །བྱིན་ན་ཡང་ནི་མྱུར་དུ་སྟོར་འགྱུར་ཏེ། །དེ་ཡི་སྡིག་པའི་འབྲས་བུ་དེ་འདྲའོ། །དེས་ན་དེ་ཡིས་སྨན་དག་རྙེད་པ་ནི། །ཤིན་ཏུ་སྦྱར་ལེགས་མཁས་པས་བྱིན་ན་
[053-59a7] ཡང། །དེས་ཀྱང་དེ་དག་ནད་ནི་ཕྱིར་ཞིང་སྐྱེ། །ནམ་ཡང་དེ་ཡི་ནད་རྣམས་མཐར་མི་འབྱུང། །གཞན་གྱིས་རྐུན་པོ་བྱས་པར་གྱུར་པ་དང། །འཁྲུག་ཅིང་དེ་བཞིན་དཔུང་འཆའ་འཐབ་


[053-59b0] [59B] 
[053-59b1] །དེ་བཞིན་གཞན་གྱིས་ནོར་རྣམས་འཕྲོག་པ་ཡང་།སྡིག་པའི་ལས་ཀྱིས་དེ་ཡི་སྟེང་དུ་འབབ། །ང་ཡི་སངས་རྒྱས་ཚུལ་འདི་སྤངས་པས་ན། །མི་དབང་རྒྱལ་པོ་འཇིག་རྟེན་སྟོན་པ་ཡི། །
[053-59b2] འཇིག་རྟེན་མགོན་པོ་དེས་ནི་ཡོང་མི་མཐོང། །དེ་ནི་མི་ཁོམ་པར་ཡང་གནས་པར་འགྱུར། །བྱིས་པ་དེས་ནི་ཆོས་ཀྱང་མི་ཐོས་ཏེ། །དེ་དག་སེམས་པ་མེད་ཅིང་འོན་པར་འགྱུར། །བྱང་ཆུབ་འདི་འདྲ་
[053-59b3] བ་ནི་སྤངས་པས་ན། །དེ་དག་ནམ་ཡང་ཞི་བར་མི་འགྱུར་རོ། །བསྐལ་པ་གངྒཱའི་ཀླུང་གི་བྱེ་མ་སྙེད། །ཁྲག་ཁྲིག་དག་ནི་བརྒྱ་སྟོང་མང་པོ་ཡང། །ལུས་ནི་མ་གྲིམས་ཡན་ལག་མ་ཚང་འགྱུར། །
[053-59b4] དེ་ནི་མདོ་སྡེ་འདི་སྤངས་སྡིག་པའི་འབྲས། །དེ་ཡི་སྐྱེད་མོས་ཚལ་ནི་སེམས་ཅན་དམྱལ། །ངན་སོང་དག་ནི་དེ་ཡི་ཁྱིམ་ཡིན་ཏེ། །ཕག་དང་བོང་བུ་ཝ་དང་ས་འཛུལ་བར། །དེ་ན་དེ་དག་
[053-59b5] རྟག་ཏུ་གནས་པར་འགྱུར། །དེ་དག་མི་ཡི་ལུས་སུ་གྱུར་ན་ཡང་།ལྡོངས་པ་དང་ནི་འོན་པ་གླེན་པ་སྟེ། །རྟག་ཏུ་དབུལ་ཞིང་གཞན་གྱིས་མངག་པར་འགྱུར། །དེ་ཚེ་དེ་ཡི་རྒྱན་ནི་དེ་དག་གོ་
[053-59b6] དེ་ན་དེ་ཡི་གོས་ནི་ནད་ཡིན་ཏེ། །ལུས་ལ་རྨ་ནི་བྱེ་བ་ཁྲག་ཁྲིག་འབྱུང། །དེ་བཞིན་ཤུ་བ་གཡན་པ་འབྲུམ་བུ་དང། །དེ་བཞིན་ཤ་བཀྲ་མཛེ་དག་བཤུལ་བར་མནམ། །དེ་ཡི་འཇིག་ཚོགས་
[053-59b7] ལྟ་བ་སྟུག་པོར་འགྱུར། །དེ་ཡི་ཁྲོ་བའི་སྟོབས་ཀྱང་ཤིན་ཏུ་ཆེ་།དེ་ཡི་འདོད་ཆགས་དག་ཀྱང་ཤིན་ཏུ་བདོ། །དེ་ནི་དུད་འགྲོའི་སྐྱེ་གནས་རྣམས་སུ་རྟག་གང་གིས་ང་ཡི་མདོ་སྡེ་འདི་


[053-60a0] [60A] 
[053-60a1] ༄༅། །སྤངས་པ། །དེ་རིང་གལ་ཏེ་ང་ཡིས་ཤཱ་རིའི་བུ། །དེ་ཡི་ཉེས་པ་བསྐལ་པར་བརྗོད་ན་ཡང། །ཉེས་པའི་མཐར་ནི་ཕྱིན་པར་ཡོང་མི་ནུས། །ངས་ནི་དེ་ཡི་དོན་རྣམས་
[053-60a2] རབ་མཐོང་བས། །ཤཱ་རིའི་བུ་ཁྱོད་ཡང་དག་བསྟན་པ་ནི། །ཁྱོད་ཀྱིས་སྐྱེ་བོ་བྱིས་པའི་མདུན་དུ་ཡང། །མདོ་སྡེ་འདི་འདྲ་མ་བཤད་ཅིག་ཅེས་བསྒོ། །འདི་ལྟར་གང་དག་བཙལ་ཞིང་
[053-60a3] མང་ཐོས་པ། །དྲན་དང་ལྡན་ཞིང་གང་མཁས་ཡེ་ཤེས་ལྡན་།བྱང་ཆུབ་དམ་པ་མཆོག་ལ་གང་ཞུགས་པ། །དེ་ལ་ཁྱོད་ཀྱིས་དོན་དམ་འདི་སྒྲོགས་ཤིག་གང་གིས་སངས་རྒྱས་
[053-60a4] བྱེ་བ་མང་པོ་མཐོང། །གང་གིས་དཔག་ཏུ་མེད་པའི་དགེ་བ་བསྐྱེད་།གང་རྣམས་ལྷག་པའི་བསམ་པ་ཤིན་ཏུ་བརྟན། །དེ་ལ་ཁྱོད་ཀྱིས་དོན་དམ་འདི་སྒྲོགས་ཤིག་གང་རྣམས་
[053-60a5] བརྩོན་འགྲུས་ལྡན་ཞིང་རྟག་བྱམས་སེམས། །བྱམས་པ་དེ་ལ་དེ་དག་རིང་དུ་བསྒོམས། །ལུས་དང་དེ་བཞིན་སྲོག་ཀྱང་རབ་ཏུ་བཏང། །དེ་དག་ལ་ནི་མདོ་འདི་མངོན་སུམ་ཤོད། །
[053-60a6] ཕན་ཚུན་རྟོག་ཅིང་རིམ་གྲོར་བཅས་པ་དང། །གང་རྣམས་བྱིས་པ་དག་ཀྱང་མི་སྟེན་ཞིང། །གང་དག་རུ་སུལ་རྣམས་སུ་དགའ་བ་དག་།དེ་ལ་མདོ་སྡེ་བཟང་པོའི་སྒྲོགས་ཤིག་
[053-60a7] དགེ་བའི་བཤེས་གཉེན་དག་ལ་རབ་བསྙེན་ཞིང། །སྡིག་པའི་གྲོགས་པོ་དག་ནི་ཡོངས་སྤོང་བ། །དེ་ལྟ་བུ་ཡི་སངས་རྒྱས་སྲས་མཐོང་ན་།དེ་དག་ལ་ཡང་མདོ་སྡེ་འདི་སྟོན་ཅིག་


[053-60b0] [60B] 
[053-60b1] །ཤིན་ཏུ་རྒྱས་པའི་མདོ་སྡེ་གཟུང་བར་གནས། །དེ་འདྲ་སངས་རྒྱས་སྲས་པོ་མཐོང་ན་ཡང། །དེ་དག་མདུན་དུ་མདོ་སྡེ་འདི་ཤོད་ཅིག་ཁྲོ་བ་
[053-60b2] མེད་ཅིང་རྟག་ཏུ་དྲང་བ་སྟེ། །སྲོག་ཆགས་ཐམས་ཅད་ལ་ཡང་སྙིང་རྗེར་ལྡན། །བདེ་བར་གཤེགས་པ་དག་ལ་རིམ་གྲོར་བཅས། །དེ་ཡི་མདུན་དུ་མདོ་སྡེ་འདི་ཤོད་ཅིག་གང་དག་འཁོར་
[053-60b3] གྱི་དབུས་སུ་ཆོས་སྟོན་པ། །དཔེ་རྣམས་བྱེ་བ་ཁྲག་ཁྲིག་དུ་མ་ཡིས། །མ་ཆགས་གྱུར་ཅིང་ནན་ཏན་ཡིད་ཀྱིས་འཆད། །དེ་དག་ལ་ཡང་མདོ་སྡེ་འདི་ཤོད་ཅིག་ཐམས་ཅད་མཁྱེན་པ་ཉིད་ནི་
[053-60b4] ཡོངས་འཚོལ་ཤིང། །གང་དག་ཐལ་མོ་སྦྱར་ཏེ་མགོ་ལ་ཐུག་ལེགས་པར་སྨྲ་བའི་དགེ་སློང་འཚོལ་བའི་ཕྱིར། །གང་དག་ཕྱོགས་བཅུ་ཀུན་ཏུ་རབ་ཏུ་འགྲོ། །ཤིན་ཏུ་རྒྱས་པའི་མདོ་
[053-60b5] སྡེ་ཀུན་འཛིན་ཏེ། །དེ་ནི་ནམ་ཡང་གཞན་ལ་དགའ་མི་བྱེད། །གཞན་ལས་ཚིགས་བཅད་གཅིག་ཀྱང་མི་འཛིན་པ། །དེ་དག་ལ་ཡང་མདོ་སྡེ་མཆོག་འདི་ཤོད། །ཇི་ལྟར་དེ་བཞིན་
[053-60b6] གཤེགས་པའི་སྐུ་གདུང་འཛིན། །དེ་ལྟར་མི་དག་ལ་ལ་དེ་འཚོལ་ཏེ་།དེ་བཞིན་དུ་ཡང་འདི་འདྲ་མདོ་སྡེ་འཚོལ། །རྙེད་ནས་ཀྱང་ནི་དེ་དག་སྤྱི་བོས་ལེན། །མདོ་སྡེ་གཞན་ལ་ནམ་ཡང་
[053-60b7] མི་སེམས་ཏེ། །འཇིག་རྟེན་རྒྱང་པན་པ་དང་བསྟན་བཅོས་གཞན་དེ་འདྲ་བྱིས་པ་རྣམས་ཀྱིས་སྤྱོད་ཡུལ་ཏེ། །དེ་དག་ཁྱོད་ཀྱིས་སྤོངས་ལ་འདི་ཤོད་ཅིག་བསྐལ་པ་ཚང་བར་ཡང་ནི་ཤཱ་


[053-61a0] [61A] 
[053-61a1] ༄༅། །རིའི་བུ། །བྱང་ཆུབ་དམ་པ་མཆོག་འདིར་གང་ཞུགས་པའི་།རྣམ་པ་བྱེ་བ་ཕྲག་སྟོང་མང་སྨྲ་བ། །དེ་དག་མདུན་དུ་མདོ་སྡེ་འདི་ཤོད་ཅིག། དམ་པའི་ཆོས་པདྨ་
[053-61a2] དཀར་པོ་ལས། །དཔེའི་ལེའུ་ཞེས་བྱ་སྟེ་གསུམ་པའོ།། །།དམ་པའི་ཆོས་པདྨ་དཀར་པོ། བམ་པོ་བཞི་པ། དེ་ནས་ཚེ་དང་ལྡན་པ་རབ་འབྱོར་དང། ཚེ་དང་ལྡན་
[053-61a3] པ་ཀཱ་ཏྱཱའི་བུ་ཆེན་པོ་དང། ཚེ་དང་ལྡན་པ་འོད་སྲུང་ཆེན་པོ་དང། ཚེ་དང་ལྡན་པ་མཽངྒལ་གྱི་བུ་ཆེན་པོས། སྔོན་མ་ཐོས་པའི་ཆོས་རྣམ་པ་འདི་ལྟ་བུ་འདི་བཅོམ་ལྡན་འདས་ལས་ཐོས་
[053-61a4] ཤིང༑ ཚེ་དང་ལྡན་པ་ཤཱ་རིའི་བུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་སུམ་དུ་ལུང་བསྟན་པ་ཐོས་ནས་ངོ་མཚར་དུ་གྱུར། །རྨད་དུ་གྱུར། ཤིན་ཏུ་དགའ་བར་
[053-61a5] གྱུར་ཏེ། དེའི་ཚེ་སྟན་ལས་ལངས་ནས་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་པ་དང། བླ་གོས་ཕྲག་པ་གཅིག་ཏུ་གཟར་ཏེ་བུས་མོ་གཡས་པའི་ལྷ་ང་ས་ལ་བཙུགས་ནས་
[053-61a6] བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་མངོན་དུ་ལྟ་ཞིང། ལུས་བཏུད། ལུས་མངོན་པར་བཏུད་ལུས་རྣམ་པར་བཏུད། ལུས་
[053-61a7] ཤིན་ཏུ་བཏུད་དེ། དེའི་ཚེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་ཅག་རྒས་གཏུགས་འཁོགས་ནས། དགེ་སློང་གི་དགེ་འདུན་འདིའི་ནང་


[053-61b0] [61B] 
[053-61b1] རྒས་འཁོགས་ཤིང་བདག་ཅག་མྱ་ངན་ལས་འདས་པ་ཐོབ་སྙམ་ནས། བཅོམ་ལྡན་འདས། བདག་ཅག་ལ་བླ་ན་མེད་པ་ཡང་དག་པར་རྫོགས་པའི་བྱང་
[053-61b2] ཆུབ་ཏུ་བརྩོན་པ་མ་མཆིས་ཏེ། བདག་ཅག་ནི་བརྩོན་འགྲུས་བརྩམ་པའི་རྔོ་མི་ཐོགས་པའོ། །གང་གི་ཚེ་བཅོམ་ལྡན་འདས་ཆོས་སྟོན་ཅིང། བཅོམ་ལྡན་འདས་རིང་དུའང་བཞུགས་པར་
[053-61b3] གྱུར་ཏེ་ཆོས་བཤད་པ་དེ་ལ་བདག་ཅག་ཀྱང་མཆིས་པར་གྱུར་པ་དེའི་ཚེ་ན་ནི། བཅོམ་ལྡན་འདས། བདག་ཅག་ཀྱང་རིང་དུ་མཆིས་ཤིང་བཅོམ་ལྡན་འདས་ལ་རིང་དུ་བསྙེན་བཀུར་
[053-61b4] བགྱིས་པས། ཡན་ལག་དང་ཉིང་ལག་ཀྱང་བྲོ་འཚལ། ཚིགས་དང་ཚིགས་ཕྲེའུ་རྣམས་ཀྱང་བྲོ་འཚལ་ཏོ། །བཅོམ་ལྡན་འདས། དེའི་སླད་དུ་བཅོམ་ལྡན་འདས་ཀྱིས་ཆོས་བསྟན་པ་
[053-61b5] ནའང་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་ཐམས་ཅད་བདག་ཅག་གིས་བརྗོད་ཀྱི། སངས་རྒྱས་ཀྱི་ཆོས་འདི་དག་དང། སངས་རྒྱས་ཀྱི་ཞིང་གི་བཀོད་པ་འདི་དག་
[053-61b6] དང༑ བྱང་ཆུབ་སེམས་དཔའི་རྣམ་པར་རོལ་པ་དག་དང། དེ་བཞིན་གཤེགས་པའི་རྣམ་པར་རོལ་པ་དག་ལ་བདག་ཅག་གིས་རེ་བ་མ་བསྐྱེད་དོ། །དེ་ཅིའི་སླད་དུ་ཞེ་ན། བཅོམ་ལྡན་
[053-61b7] འདས། འདི་ལྟར་བདག་ཅག་ཁམས་གསུམ་ནས་བྱུང་སྟེ། མྱ་ངན་ལས་འདས་པར་འདུ་ཤེས་ཤིང། བདག་ཅག་ནི་རྒས་འཁོགས་པས། དེའི་སླད་དུ། བཅོམ་ལྡན་འདས། བདག་


[053-62a0] [62A] 
[053-62a1] ༄༅། །ཅག་གིས་བྱང་ཆུབ་སེམས་དཔའ་གཞན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཅིང་གཏམས་མོད་ཀྱི་བཅོམ་ལྡན་འདས། དེ་ལ་བདག་
[053-62a2] ཅག་གིས་རེ་བའི་སེམས་གཅིག་ཀྱང་བསྐྱེད་པར་མ་གྱུར་ཏེ། བཅོམ་ལྡན་འདས། བདག་ཅག་གིས་བཅོམ་ལྡན་འདས་ཀྱི་དྲུང་ནས་ཉན་ཐོས་རྣམས་ཀྱང་བླ་ན་མེད་པ་ཡང་དག་པར་
[053-62a3] རྫོགས་པའི་བྱང་ཆུབ་ཏུ་འགྱུར་བར་ལུང་བསྟན་པ་ཐོས་ནས། ངོ་མཚར་དང། རྨད་དུ་གྱུར་ཏོ། །བཅོམ་ལྡན་འདས། དེང་འཕྲལ་ལ་དེ་བཞིན་གཤེགས་པའི་གསུང་སྔོན་མ་ཐོས་པ་
[053-62a4] རྣམ་པ་འདི་ལྟ་བུ་འདི་ཐོས་ནས། བདག་ཅག་གིས་རྙེད་པ་ཆེན་པོ་ཐོབ་བོ། །བཅོམ་ལྡན་འདས། བདག་ཅག་གིས་རིན་པོ་ཆེ་ཆེན་པོ་ཐོབ་བོ། །བཅོམ་ལྡན་འདས། བདག་ཅག་
[053-62a5] གིས་ཚད་མ་མཆིས་པའི་རིན་པོ་ཆེ་ཆེན་པོ་ཐོབ་བོ། །བཅོམ་ལྡན་འདས། བདག་ཅག་གིས་མ་བསླབས། མ་བཙལ། མ་བསམས། མ་སྨོས་པར་རྣམ་པ་འདི་ལྟ་བུའི་རིན་པོ་
[053-62a6] ཆེ་ཆེན་པོ་འདི་ཐོབ་སྟེ། བཅོམ་ལྡན་འདས། བདག་ཅག་སྤོབས་སོ། །བདེ་བར་གཤེགས་པ། སྤོབས་སོ། །བཅོམ་ལྡན་འདས། འདི་ལྟ་སྟེ། དཔེར་ན་མི་ལ་ལ་ཞིག་འདི་ལྟར་
[053-62a7] ཕའི་གན་ནས་ལོགས་ཤིག་ཏུ་མཆིས་ལ། དེ་ལོགས་ཤིག་ཏུ་མཆིས་ནས་ཡུལ་ཕྱོགས་གཅིག་ཅིག་ཏུ་ཕྱིན་ཏེ། དེ་དང་དེར་དགུང་ལོ་མང་དུ་ཉི་ཤུ་འམ། སུམ་ཅུའམ། བཞི་བྕུའམ། ལྔ་


[053-62b0] [62B] 
[053-62b1] བཅོམ་ལྡན་འདས། དེ་ནས་མི་དེ་ཆེན་པོ་ཞིག་ཏུ་ལགས་ལ། དེའང་དབུལ་པོར་གྱུར་ནས་འཚོ་བ་འཚོལ་ཞིང། འཚལ་མ་དང་རད་པའི་སླད་དུ་ཕྱོགས་དང་ཕྱོགས་
[053-62b2] མཚམས་སུ་མཆིས་ནས། ཡུལ་ཕྱོགས་གཅིག་ཅིག་ཏུ་ཕྱིན་ཏེ། དེའི་ཕ་དེའང་ཡུལ་གཞན་དུ་མཆིས་ལ། ནོར་དང། འགྲོན་བུ་དང། མཛོད་དང། བང་བ་མང་པོར་གྱུར་ཏེ། གསེར་
[053-62b3] དང༑ དངུལ་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང། མན་ཤེལ་དང། བྱུ་རུ་དང། ས་ལེ་སྦྲམ་དང། དངུལ་དགོག་དང་ལྡན་པར་གྱུར་ལ། བྲན་ཕོ་དང། བྲན་མོ་
[053-62b4] དང༑ སུག་ལས་བགྱིད་པ་དང། ཞོ་ཤས་འཚོ་བའི་མི་མང་པོར་གྱུར་ལ། གླང་པོ་ཆེ་དང། རྟ་དང། ཤིང་རྟ་དང། བ་ལང་དང་ལུག་མང་པོ་དང་ལྡན་པར་གྱུར་ཏེ། གཡོག་མང་
[053-62b5] ཞིང་ཡུལ་ཆེན་པོའི་ནང་ན་ནོར་དང་ལྡན་པ་ལགས་ལ། འདུ་བ་དང། འཕེལ་བ་དང། རྨོ་བ་དང། འཚོལ་བའང་མང་དུ་གྱུར་ཏེ་བཅོམ་ལྡན་འདས། དེ་ནས་མི་དབུལ་པོ་དེ་
[053-62b6] འཚལ་མ་དང་རད་པ་འཚོལ་བའི་སླད་དུ། གྲོང་དང། གྲོང་ཁྱེར་དང། གྲོང་རྡལ་དང། ལྗོངས་དང། ཡུལ་འཁོར་དང། རྒྱལ་པོའི་ཕོ་བྲང་དུ་མཐར་གྱིས་འཁྱམ་པ་ལས། དེ་ན་
[053-62b7] ནོར་དང། འགྲོན་བུ་དང། མཛོད་དང། བང་བ་མང་པོ་མཆིས་པའི་མི་དེ་གང་ན་མཆིས་པའི་གྲོང་ཁྱེར་དེར་ཕྱིན་པར་གྱུར་ཏེ། བཅོམ་ལྡན་འདས། དེ་ནས་མི་དབུལ་པོ་དེའི་ཕ་ནོར་


[053-63a0] [63A] 
[053-63a1] ༄༅། །དང། འགྲོན་བུ་དང། མཛོད་དང། བང་བ་མང་པོ་ཅན་དེ་གྲོང་ཁྱེར་དེ་ན་གནས་ཤིང། བུ་ལོ་ལྔ་བཅུའི་བར་དུ་སྟོར་བ་དེ་རྟག་པར་རྒྱུན་དུ་དྲན་ཡང་བདག་གཅིག་
[053-63a2] པུ་ནང་དུ་གདུང་བ་མ་གཏོགས་པར་གཞན་སུ་ལའང་མི་སྨྲ་བར་འདི་སྙམ་དུའང་བདག་ནི་རྒས་ཤིང་འཁོགས་ཏེ་གཏུགས་ན། བདག་ལ་འགྲོན་བུ་དང། གསེར་དང། ནོར་དང། འབྲུ་
[053-63a3] དང༑ མཛོད་དང། བང་བ་མང་དུ་ཡོད་ལ། བདག་ལ་བུ་ནི་གཅིག་ཀྱང་མེད་ན། བདག་ནི་འཆི་བའི་དུས་བྱེད་པར་འགྱུར་ཏེ། འདི་དག་ཐམས་ཅད་མ་སྤྱད་པར་ཆུད་ཟོས་པར་
[053-63a4] མི་འགྱུར་རམ་སྙམ་དུ་དེ་ཕྱིར་ཞིང་བུ་དེ་དྲན་ནས། ཀྱེ་མ། གལ་ཏེ་བདག་གི་བུ་དེ་ནོར་གྱི་ཚོགས་འདི་ལ་སྤྱོད་པར་གྱུར་ན་ནི། བདག་མྱ་ངན་མེད་པར་འགྱུར་བར་སེམས་ལ་
[053-63a5] བཅོམ་ལྡན་འདས། དེ་ནས་མི་དབུལ་པོ་དེ་རད་པ་དང་འཚལ་མ་འཚོལ་ཞིང་མཐར་གྱིས་འགྲོན་བུ་དང། གསེར་དང། ནོར་དང། འབྲུ་དང་མཛོད་དང། བང་བ་མང་པོ་ཅན་
[053-63a6] གྱི་མི་དེའི་གནས་ག་ལ་བ་དེར་མཆིས་ཏེ། བཅོམ་ལྡན་འདས། དེ་ནས་མི་དབུལ་པོའི་ཕ་དེ་བདག་གི་མཆིས་བྲང་གི་ཆབ་སྒོ་ན་བྲམ་ཟེ་དང་རྒྱལ་རིགས་དང། རྗེའུ་རིགས་
[053-63a7] དང༑ དམངས་རིགས་ཀྱི་འཁོར་ཆེན་པོས་ཡོངས་སུ་བསྐོར་ཅིང་མདུན་གྱིས་བལྟས་ཏེ། སེངྒེའི་ཁྲི་ཆེན་པོ་སུག་རྟེན་དང་བཅས་པ་གསེར་དང། དངུལ་གྱིས་ཤིན་ཏུ་བརྒྱན་པ་


[053-63b0] [63B] 
[053-63b1] འགྲོན་བུ་བྱེ་བ་བརྒྱ་སྟོང་གིས་སྤྱོད་པ་བགྱིད་དེ། རྔ་ཡབ་ཀྱིས་གཡོབ་ཅིང་བླ་རེ་བྲེས་པའི་སའི་ཕྱོགས། མེ་ཏོག་སིལ་མ་གཏོར་ཅིང་རིན་པོ་ཆེའི་ཕྲེང་བ་དཔྱངས་པ་ན་འབྱོར་ཅིང་
[053-63b2] ལོངས་སྤྱོད་པ་ཆེན་པོས་མཆིས་ལ། བཅོམ་ལྡན་འདས། མི་དབུལ་པོ་དེས་རང་གི་ཕ་དེ་རང་གི་མཆིས་བྲང་གི་ཆབ་སྒོ་ན་རྣམ་པ་འདི་ལྟ་བུའི་ལོངས་སྤྱོད་མཆིས་ཤིང། སྐྱེ་བོ་ཕལ་པོ་ཆེས་
[053-63b3] ཡོངས་སུ་བསྐོར་ནས་ཁྱིམ་བདག་གི་སུག་ལས་བགྱིད་པ་མཐོང་སྟེ་མཐོང་ནས་ཀྱང་འཇིགས་ཤིང་སྐྲག་ལ་མི་དགའ་ནས་སྤུ་ཟིང་ཞེས་བགྱིད་དེ། རབ་ཏུ་ཡིད་མི་བདེ་ནས་འདི་སྙམ་དུ་
[053-63b4] སེམས་ཏེ། རྒྱལ་པོའམ། བློན་པོ་ཆེན་པོ་འདི་དང་བདག་གློ་བུར་དུ་ཕྲད་དེ། འདི་ན་བདག་གི་བྱ་བ་ཅིའང་མེད་ཀྱི། བདག་དབུལ་པོའི་གནས་ག་ལ་བ་དེར་སོང་ལ། དེར་བདག་གི་ཟས་
[053-63b5] དང་གོས་ཉོན་མི་མོངས་པར་རྙེད་ཀྱི། བདག་འདིར་རིང་དུ་ཐོགས་སུ་ཟིན་ན་མི་རུང་ངོ། །འདིར་བག་ཙམ་གཟུངས་སུ་ཟིན་ཏམ། ཉེས་པ་གཞན་ལ་ལ་དང་ཕྲད་པར་གྱུར་དུ་མི་འོང་ངམ་སྙམ་
[053-63b6] ནས། བཅོམ་ལྡན་འདས། དེ་ནས་མི་དབུལ་པོ་དེ་འཇིགས་པ་བརྒྱུད་མར་ཡིད་ལ་བགྱིད་ཅིང་སྐྲག་ནས། དེ་ན་མི་གནས་པར་རིངས་པར་བྲོས་ཏེ་མཆིས་པ་དང། བཅོམ་ལྡན་འདས། དེ་ནས་
[053-63b7] མི་ཕྱུག་པོ་དེ། བདག་གི་མཆིས་བྲང་གི་ཆབ་སྒོ་ན་སེང་གེའི་ཁྲི་ལ་མཆིས་པས། བདག་གི་བུ་དེ་མཐོང་མ་ཐག་ཏུ་ངོ་མཚར་ཏེ་མཐོང་ནས་ཀྱང་དགའ་མགུ་རངས་ཏེ། རབ་ཏུ་དགའ་ཞིང་


[053-64a0] [64A] 
[053-64a1] ༄༅། །དགའ་བ་དང། ཡིད་བདེ་བ་སྐྱེས་པར་གྱུར་ནས་འདི་སྙམ་དུ་འགྲོན་བུ་དང། གསེར་དང། ནོར་དང། འབྲུ་དང། མཛོད་དང། བང་བའི་ལོངས་སྤྱོད་ཆེན་པོ་འདི་
[053-64a2] ལ་སྤྱོད་པ་འདི་ལྟར་རྙེད་དེ། བདག་ནི་རྒས་འཁོགས་གཏུགས་ནས་བདག་ཀྱང་འདི་ཉིད་ཕྱིར་ཞིང་དྲན་ན་འྡིའང་ཁོ་བདག་ཉིད་འདིར་འོངས་པ་ངོ་མཚར་ཆེའོ་སྙམ་དུ་སེམས་སོ། །
[053-64a3] བཅོམ་ལྡན་འདས། དེ་ནས་མི་དེ་བུ་ལ་སྲེད་པས་གདུངས་པས། དེའི་ཚེ་སྐད་ཅིག་ཐང་ཅིག་ཡུད་ཙམ་དེ་ཉིད་ལ། མི་མགྱོགས་པ་དག་བཀྱེ་སྟེ། གྲོགས་པོ་དག་དེང་ལ་མི་དེ་མྱུར་དུ་
[053-64a4] ཁྲིད་དེ་ཤོག་ཅིག་ཅེས་བསྒོ་ནས། བཅོམ་ལྡན་འདས། དེ་ནས་མི་དེ་དག་ཐམས་ཅད་ཀྱིས་མགྱོགས་པར་བརྒྱུགས་ནས་མི་དབུལ་པོ་དེ་བཟུང་བ་དང། བཅོམ་ལྡན་འདས། དེ་ནས་
[053-64a5] མི་དབུལ་པོ་དེ་དེའི་ཚེ་ན་འཇིགས་ཤིང་སྐྲག་ལ། མི་དགའ་ནས་བ་སྤུ་ཞིང་ཞེས་བགྱིད་ཅིང་རབ་ཏུ་ཡིད་མི་བདེ་སྟེ། དངངས་པའི་སྒྲ་དྲག་པོ་ཕྱུང་ནས། ཀུ་ཅོ་འདོན་ཅིང་ཁོ་བོས་ཁྱེད་
[053-64a6] ལ་ཉེས་པ་ཅུང་ཟད་ཀྱང་མ་བྱས་ན་ཞེས་ཚིག་ཏུ་སྨྲས་ཏེ། དེ་ནས་མི་དེ་དག་གིས་ནན་གྱིས་མི་དབུལ་པོ་དེ་ཀུ་ཅོ་འདོན་བཞིན་དུ་ཁྲིད་པ་དང། དེ་ནས་མི་དབུལ་པོ་དེ་འཇིགས་ཤིང་
[053-64a7] སྐྲག་ལ་མི་དགའ་ནས། སྤུ་ཞིང་ཞེས་བགྱིད་ཅིང་རབ་ཏུ་ཡིད་མི་བདེ་སྟེ། འདི་ལྟར་བདག་གསོད་དུ་བཅུག་ནས་མ་རུང་བར་མི་བྱའམ་སྙམ་སེམས་ཤིང། དེ་བ་རྒྱལ་ཏེ་དོག་ས་ལ་


[053-64b0] [64B] 
[053-64b1] དེའི་ཕ་དེའང་ཉེ་བ་ཞིག་ན་མཆིས་ནས། དེས་མི་དེ་དག་ལ་ཁྱེད་ཀྱིས་མིའུ་ནི་ཁྲིད་དེ་མ་འོང་བར། འུ་ནི་ཆུ་གྲང་མོས་གཏོར་ཅིག་ཅེས་དེ་སྐད་སྨྲས་ནས། གཞན་
[053-64b2] མི་མཆིས་ཏེ། དེ་ཅིའི་སླད་དུ་ཞེ་ན། ཁྱིམ་བདག་དེ་བདག་ནི་མཐུ་ཆེན་པོ་དང་ལྡན་ལ། མི་དབུལ་པོ་འདི་ནི་དམན་པ་ལ་མོས་པར་འཚལ་ནས། ཁྱིམ་བདག་གི་བུ་ལགས་པར་ཡང་འཚལ་ན་
[053-64b3] བཅོམ་ལྡན་འདས། དེ་ནས་ཁྱིམ་བདག་དེ་ཐབས་མཁས་པའི་སླད་དུ་འདི་དག་གི་བུ་ལགས་ཞེས་སུ་ལའང་མི་མཆི་སྟེ། བཅོམ་ལྡན་འདས། དེ་ནས་ཁྱིམ་བདག་དེས་མི་གཞན་ཞིག་ལ་
[053-64b4] ཀྱེ་མི་ཁྱོད་སོང་སྟེ། མི་དབུལ་པོ་ཕ་བི་ལ་ཀྱེ་མི་ཁྱོད་བཏང་གི། གར་དགའ་བར་འགྲོ་ལ་རག་གོ་ཞེས་བསྒོ་ཞིག་ཅེས་མཆི་ན། ལྷ་བཀའ་བཞིན་འཚལ་ཞེས་མི་དེས་དེ་ལས་མཉན་ནས་
[053-64b5] མི་དབུལ་པོ་དེ་ག་ལ་བ་དེར་མཆིས་ཏེ་ཕྱིན་ནས། མི་དབུལ་པོ་དེ་ལ་ཀྱེ་མི་ཁྱོད་བཏང་གི་གར་དགའ་བར་འགྲོ་ལ་རག་གོ་ཞེས་བགྱིས་ནས་དེ་ནས་མི་དབུལ་པོ་དེ་ཚིག་དེ་ཐོས་པ་དང། ངོ་
[053-64b6] མཚར་དང་རྨད་དུ་བྱུང་བ་ཐོབ་པར་གྱུར་ཏེ། སའི་ཕྱོགས་དེ་ནས་ལངས་ནས། དེ་མི་དབུལ་པོའི་གནས་ག་ལ་བ་དེར་འཚལ་མ་དང་རད་པ་འཚོལ་བའི་སླད་དུ་མཆིས་ཏེ། དེ་ནས་ཁྱིམ་
[053-64b7] བདག་དེས་མི་དབུལ་པོ་དེ་དགུག་པའི་སླད་དུ་ཐབས་མཁས་པ་སྦྱར་བ་དེས་དེ་ལ་མདོག་མི་སྡུག་ཅིང་མདངས་ངན་པའི་མི་གཉིས་ཤིག་མངགས་ཏེ། ཁྱེད་གཉིས་དེང་ལ་གང་འདིར་འོངས་


[053-65a0] [65A] 
[053-65a1] ༄༅། །པའི་མི་དེ་ལ་ཁྱེད་རང་གི་ཚིག་གིས་ཉི་མའི་གླ་ཐང་གིས་གླ་གྱིས་ལ། ངའི་ཁྱིམ་འདིར་ལས་བྱེད་དུ་ཆུག་ཅིག་དེ་གལ་ཏེ་འདི་སྐད་དུ་ལས་ཅི་བྱ་ཞེས་ཟེར་
[053-65a2] བ་དང། ཁྱེད་གཉིས་ཀྱིས་དེ་ལ་འདི་སྐད་དུ། ངེད་གཉིས་དང་ལྷན་ཅིག་ཏུ་ཕྱག་དར་གྱི་ཕུང་པོ་ཕྱག་གོ་ཞེས་སྨྲོས་ཤིག་ཅེས་བགྱིས་ནས། མི་དེ་གཉིས་ཀྱིས་མི་དབུལ་པོ་དེ་བཙལ་ཏེ་
[053-65a3] སུག་ལས་དེ་བཞིན་དུ་བསྒྲུབས་ནས། དེ་ནས་མི་དེ་གཉིས་དང། མི་དབུལ་པོ་དེས་མི་ནོར་ཆེན་པོ་དེ་ལས་གླ་བླངས་ཏེ། ཁྱིམ་དེ་ཉིད་ན་ཕྱག་དར་གྱི་ཕུང་པོ་འཕྱག་ཅིང། མི་ནོར་པོ་
[053-65a4] ཆེ་དེ་ཉིད་ཀྱི་ཁྱིམ་དྲུང་གི་སྤྱིལ་པོ་ན་གནས་ཤིང་མཆིས་ནས་མི་ཕྱུག་པོ་དེས་མཐོངས་ཁུང་དང་སྐར་ཁུང་དག་ནས་བདག་གི་བུ་ཕྱག་དར་འཕྱག་པ་མཐོང་སྟེ། མཐོང་ནས་ངོ་
[053-65a5] མཚར་དུ་གྱུར་ཏོ། །དེ་ནས་ཁྱིམ་བདག་དེ་ཕྲེང་བ་དང་རྒྱན་བཀྲོལ་ཏེ། རད་པ་བཟང་པོ་འཇམ་པོ་ཆེན་པོ་ཕུད་ནས་རད་པ་དྲི་མ་ཅན་འཚལ་ཏེ། བདག་གི་གནས་ནས་བབས་ནས་
[053-65a6] སུག་པ་གཡོན་པ་ན་སྐོན་པ་ཐོགས་ཏེ། ཕྱག་དར་གྱིས་བདག་གི་ལུས་ལ་གོས་པར་བགྱིས་ནས། རྒྱང་རིང་པོ་ནས་སྨྲ་ཞིང་བུ་ག་ལ་བ་དེར་མཆིས་ཏེ་ཕྱིན་ནས། འདི་སྐད་དུ་
[053-65a7] ཁྱོད་མ་འཁོད་པར་སྐོན་པ་ཐོགས་ལ་ཕྱག་དར་སྐྱོས་ཤིག་ཅེས་མཆིས་ཤིང། ཐབས་འདིས་བུ་དེ་ལ་སྨྲས་ཏེ། ཡང་འདི་སྐད་བསྒོའོ་།ཀྱེ་མི་ཁྱོད་འདི་ཉིད་ན་ལས་བྱོས་ལ་


[053-65b0] [65B] 
[053-65b1] ངས་ཁྱོད་གླ་བསྐྱེད་དེ་སྦྱིན་ནོ། །ཁྱོད་ལ་ཅི་དང་ཅི་དགོས་པ་ཡང་ན་བུམ་པའི་རིན་ནམ་ཡང་ན་རིལ་པའི་རིན་ནམ། ཡང་ན་ཕྲུ་བའི་རིན་ནམ། ཡང་ན་ཤིང་
[053-65b2] གི་རིན་ནམ། ཡང་ན་ལན་ཚྭའི་རིན་ནམ། ཡང་ན་ཟས་སམ། ཡང་ན་གོས་ཀྱང་རུང་སྟེ། དེ་དག་ང་ལ་འཛེམ་པ་མེད་པར་སློང་ཤིག་།ཀྱེ་སྐྱེས་བུ། ང་ལ་རས་རྙིང་པའང་ཡོད་དེ། དེ་སྟེ་
[053-65b3] དེའང་ཁྱོད་ལ་དགོས་ནའང་སློངས་ཤིག་དང། ངས་ཁྱེད་ལ་སྦྱིན་ནོ། །ཀྱེ་སྐྱེས་བུ། ཡོ་བྱད་ཀྱི་རྣམ་པ་དེ་ལྟ་བུ་དེ་དག་ཁྱོད་ལ་ཅི་དང་ཅི་དགོས་པ་དེ་དང་དེ་དག་ཐམས་ཅད་ངས་ཁྱོད་ལ་སྦྱིན་གྱི་
[053-65b4] མི་ཁྱོད་མྱ་ངན་མེད་པར་བྱོས་ལ། ཁྱོད་ཀྱི་ཕ་ཇི་ལྟ་བ་དེ་བཞིན་དུ་ཁྱོད་ཀྱིས་ང་ལ་སོམས་ཤིག་དེ་ཅིའི་ཕྱིར་ཞེ་ན། ང་ནི་རྒན། ཁྱོད་ནི་གཞོན་ཏེ་ཁྱོད་ཀྱིས་ངའི་ཕྱག་དར་གྱི་ཕུང་ཕོ་
[053-65b5] འདི་ཕྱགས་ཤིང་ལས་མང་པོ་བྱས་ཏེ། ཀྱེ་མི་ཁྱོད་ལས་འདི་བྱེད་པའི་ཚེ། སྒྱུའམ། གྱ་གྱུའམ། ཡོའམ། ང་རྒྱལ་ལམ། འཆབ་པ་སྔོན་བྱས་པའམ། བྱེད་པའང་མེད་དེ། ཀྱེ་
[053-65b6] སྐྱེས་བུ་ཇི་ལྟར་མི་འདི་དག་གཞན་ལས་བྱེད་པའི་ཚེ། སྐྱོན་དེ་དག་ཡོད་པ། ཁྱོད་ལ་རྣམ་པ་ཐམས་ཅད་དུ་ཉེས་པ་དེ་དག་ལས་གཅིག་ཀྱང་མ་མཐོང་གི། དེང་ཕན་ཆད་ང་ལ་ཁྱོད་
[053-65b7] ནི་ངའི་སྙིང་གི་བུ་ཇི་ལྟ་བ་དེ་དང་འདྲ་བ་ཡིན་ནོ། །བཅོམ་ལྡན་འདས། དེ་ནས་ཁྱིམ་བདག་དེས་མི་དབུལ་པོ་དེ་ལ་བུ་ཞེས་མིང་དུ་བཏགས་སོ། །མི་དབུལ་པོ་དེའང་ཁྱིམ་བདག་དེ་ལ་ཕར་


[053-66a0] [66A] 
[053-66a1] ༄༅། །འདུ་ཤེས་བསྐྱེད་དེ། བཅོམ་ལྡན་འདས། རྣམ་གྲངས་འདིས་ཁྱིམ་བདག་དེ་བུ་འཚལ་བས་སྐོམ་ནས། དགུང་ལོ་ཉི་ཤུའི་བར་དུ་བུ་དེ་ཕྱག་དར་གྱི་ཕུང་པོ་
[053-66a2] འཕྱག་ཏུ་སྩལ་ཏེ། དེ་ནས་དགུང་ལོ་ཉི་ཤུ་འདས་པ་དང། མི་དབུལ་པོ་དེ་ཁྱིམ་བདག་དེའི་མཆིས་བྲང་གི་སླད་ནང་དུ་མཆི་བ་ལ་འཛེམ་པ་མ་མཆིས་པར་གྱུར་ཏེ། སྤྱིལ་པོ་དེ་
[053-66a3] ཉིད་ན་གནས་ཤིང་མཆིས་པ་ལས། བཅོམ་ལྡན་འདས། དེ་ནས་ཁྱིམ་བདག་དེ་བྲོ་འཚལ་བར་གྱུར་ཏེ། བདག་འགུམ་པའི་དུས་ལ་བབ་པར་མཐོང་ནས། དེ་མི་དབུལ་པོ་དེ་ལ་
[053-66a4] འདི་སྐད་དུ། ཀྱེ་མི་ཁྱོད་ཚུར་ཤོག། ངའི་འགྲོན་བུ་དང། གསེར་དང། ནོར་དང། འབྲུ་དང། མཛོད་དང། བང་བ་ཤིན་ཏུ་མང་དུ་ཡོད་པ་འདི་དག་ང་ནི་ནད་ཚབས་ཆེ་ན། དེ་
[053-66a5] དག་སུ་ལ་སྦྱིན་པ་དང། སུ་ལས་བླང་བ་དང། གང་སྦ་བར་བྱ་བ་དེ་དག་ཐམས་ཅད་ཁྱོད་ཀྱིས་ཤེས་པར་འདོད་དོ། །དེ་ཅིའི་ཕྱིར་ཞེ་ན། ཇི་ལྟར་ང་ནོར་འདིའི་བདག་པོར་གྱུར་པ་
[053-66a6] ལྟར་ཁྱེད་ཀྱང་དེ་བཞིན་གྱིས། ངའི་འདི་ལས་ཁྱོད་ཀྱིས་ཅུང་ཟད་ཀྱང་ཆུད་མ་གཟན་ཞིག་ཅེས་མཆི་ནས། བཅོམ་ལྡན་འདས། དེ་ནས་མི་དབུལ་པོ་དེ་རྣམ་གྲངས་འདིས་
[053-66a7] ཁྱིམ་བདག་དེའི་འགྲོན་བུ་དང། གསེར་དང། ནོར་དང། འབྲུ་དང་མཛོད་དང། བང་བ་རབ་ཏུ་མང་བ་དེ་དག་མཆིས་པར་འཚལ་ལ་བདག་ཉིད་དེ་ལ་རེ་བ་མ་མཆིས་


[053-66b0] [66B] 
[053-66b1] ཐ་ན་ཕྱེ་ཕུལ་གང་གི་རིན་ཐང་ཙམ་ཡང་དེ་ལ་ཅུང་ཟད་ཀྱང་སློང་བ་མ་མཆིས་ཏེ། རྩྭའི་སྤྱིལ་བོ་དེ་ན་གནས་ཤིང་མཆིས་ནས། དབུལ་པོའི་བསམ་པ་དེ་ཉིད་རྗེས་སུ་སེམས་སོ། །
[053-66b2] བཅོམ་ལྡན་འདས། དེ་ནི་ཁྱིམ་བདག་དེས་བུ་དེ་སྲུང་ནུས་ཤིང་ཡོངས་སུ་སྨིན་པར་འཚལ། སེམས་བཏུལ་ཏེ་རྒྱ་ཆེན་པོར་སེམས་ཤིང། སྔོན་དབུལ་པོ་བསམས་ན་ཉམ་ང་ཞིང་ངོ་ཚ་
[053-66b3] སྟེ་སྨོད་པར་འཚལ་ནས་བདག་འགུམ་པའི་དུས་ལ་བབ་པ་དང་མི་དབུལ་པོ་དེ་དགུག་སྟེ། ཉེ་དུ་འདུས་པ་མང་པོ་དང་སྤྲད་ནས། རྒྱལ་པོ་དང། བློན་པོ་དང། གྲོང་རྡལ་གྱི་མི་དང། ཡུལ་
[053-66b4] མིའི་མདུན་དུ་མངོན་སུམ་དུ་འདི་སྐད་ཅེས་བསྒྲགས་སོ། །ཁྱོད་ཉོན་ཅིག་འདི་ནི་ཁོ་བོའི་སྙིང་གི་བུ་ཁོ་བོས་བསྐྱེད་པ་སྟེ། གྲོང་ཁྱེར་གྱི་མིང་འདི་ཞེས་བྱ་བ་ནས་འཁྱམས་ནས་ལོ་ལྔ་བཅུ་
[053-66b5] ལོན་ཏེ། འདིའི་མིང་འདི་ཞེས་བྱ། ཁོ་བོའི་མིང་ནི་འདི་ཞེས་བྱ་སྟེ། ཁོ་བོ་འདི་འཚོལ་བའི་ཕྱིར་གྲོང་ཁྱེར་དེ་ནས་འདིར་འོངས་སོ། །འདི་ནི་ཁོ་བོའི་བུ། ཁོ་བོ་ནི་འདིའི་ཕ་སྟེ། བདག་
[053-66b6] གི་སྤྱོད་པ་དང། ལོངས་སྤྱོད་ཅི་ཡོད་པ་ཐམས་ཅད་ནི་མི་འདི་ལ་བྱིན་ནོ། །ཁོ་བོའི་ནང་གི་ནོར་ཅུང་ཟད་ཅི་ཡོད་པ་དེ་ཀུན་ཀྱང་འདི་ཉིད་ཤེས་སོ་ཞེས་བགྱིས་པ་དང། བཅོམ་ལྡན་འདས་
[053-66b7] དེ་ནས་མི་དབུལ་པོ་དེས་དེའི་ཚེ་འདི་ལྟ་བུའི་སྒྲ་ཐོས་ནས། ངོ་མཚར་དང་རྨད་དུ་གྱུར་ཏེ། འདི་ལྟར་བདག་གིས་འཕྲལ་ལ་འགྲོན་བུ་དང། གསེར་དང། ནོར་དང། འབྲུ་དང། མཛོད་


[053-67a0] [67A] 
[053-67a1] ༄༅། །དང། བང་བ་མང་པོ་རྙེད་དོ་སྙམ་དུ་སེམས་སོ། །བཅོམ་ལྡན་འདས། དེ་བཞིན་དུ་བདག་ཅག་ནི་དེ་བཞིན་གཤེགས་པའི་སྲས་དང་འདྲ་སྟེ། དེ་བཞིན་གཤེགས་
[053-67a2] པ་བདག་ཅག་ལ་ཁྱེད་ནི་ངའི་བུའོ་ཞེས་བཀའ་སྩལ་ཏེ། ཁྱིམ་བདག་དེ་ཇི་ལྟ་བ་བཞིན་ནོ། །བཅོམ་ལྡན་འདས། བདག་ཅག་ནི་སྡུག་བསྔལ་གསུམ་གྱིས་གཟིར་ཏོ། །གསུམ་གང་ཞེ་
[053-67a3] ན༑ འདི་ལྟ་སྟེ། སྡུག་བསྔལ་གྱི་སྡུག་བསྔལ་ཉིད་དང། འདུ་བྱེད་ཀྱི་སྡུག་བསྔལ་ཉིད་དང། འགྱུར་བའི་སྡུག་བསྔལ་ཉིད་དོ། །འཁོར་བ་ན་དམན་པ་ལ་མོས་པས་བདག་ཅག་
[053-67a4] བཅོམ་ལྡན་འདས་ཆོས་ངན་པ་མང་པོ་ཕྱག་དར་གྱི་ཕུང་པོ་དང་འདྲ་བ་ལ་སེམས་སུ་སྩལ་ཏེ། དེ་རྣམས་ལ་བདག་ཅག་ཞུགས་ནས་འབད་ཅིང་བཙལ་ནས། བཅོམ་ལྡན་འདས། བདག་
[053-67a5] ཅག་མྱ་ངན་ལས་འདའ་བ་ཙམ་ཞིག་གདུགས་ཀྱི་གླ་བཞིན་དུ་འཚོལ་ཞིང་གསོལ་ཏེ། བཅོམ་ལྡན་འདས། བདག་ཅག་ནི་མྱ་ངན་ལས་འདའ་བ་དེ་རྙེད་པས་ན་དགའ་བར་གྱུར་ཏེ། དེ་
[053-67a6] བཞིན་གཤེགས་པ་ལས་ཆོས་འདི་དག་ལ་ཞུགས་ཏེ། འབད་ཅིང་བཙལ་བས། མང་པོ་རྙེད་པར་སེམས་སོ། །དེ་བཞིན་གཤེགས་པས་བདག་ཅག་དམན་པ་ལ་མོས་པར་མཁྱེན་
[053-67a7] ཏོ༑ ༑དེའི་སླད་དུ་བཅོམ་ལྡན་འདས་ཀྱིས་བདག་ཅག་ཡལ་བར་བཞག་སྟེ་འདི་ལྟར་དེ་བཞིན་གཤེགས་པའི་ཡེ་ཤེས་ཀྱི་མཛོད་དུ་ཁྱད་འགྱུར་རོ་ཞེས་མ་བཏོལ་མ་བསྟན་ཏེ་


[053-67b0] [67B] 
[053-67b1] ཐབས་མཁས་པས་བདག་ཅག་དེ་བཞིན་གཤེགས་པའི་ཡེ་ཤེས་ཀྱི་མཛོད་ལ་བགོ་སྐལ་སྤྱོད་པར་བཀོད་ན། བཅོམ་ལྡན་འདས། བདག་ཅག་དེ་ལ་རེ་བ་མ་མཆིས་
[053-67b2] ཏེ༑ འདི་ལྟར་བདག་ཅག་གིས་དེ་བཞིན་གཤེགས་པ་ལས་མྱ་ངན་ལས་འདའ་བ་གདུགས་ཀྱི་གླ་ཐང་བཞིན་དུ་བགྱིས་པ་ནི། དེ་ཉིད་བདག་ཅག་གིས་མང་དུ་བགྱིས་པར་འཚལ་ཏོ། །
[053-67b3] བཅོམ་ལྡན་འདས། བདག་ཅག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ། དེ་བཞིན་གཤེགས་པའི་ཡེ་ཤེས་ལས་བརྩམས་ནས་ཆོས་རྒྱ་ཆེན་པོ་བཤད་དེ་དེ་
[053-67b4] བཞིན་གཤེགས་པའི་ཡེ་ཤེས་འབྱེད་ཅིང་སྟོན་ཏེ། ཉེ་བར་སྟོན་དུ་ལགས་ཀྱང། བཅོམ་ལྡན་འདས། བདག་ཅག་དེ་ལ་རེ་བ་མ་མཆིས་སོ། །དེ་ཅིའི་ཕྱིར་ཞེ་ན། དེ་བཞིན་གཤེགས་
[053-67b5] པ་ཐབས་མཁས་པས་བདག་ཅག་གི་མོས་པ་རབ་ཏུ་མཁྱེན་ན་དེ་བདག་ཅག་གིས་ནི་མ་འཚལ། མ་རྟོགས་སོ། །བཅོམ་ལྡན་འདས་ཀྱིས་འདི་ལྟར་བདག་ཅག་ལ་བཅོམ་ལྡན་འདས་
[053-67b6] ཀྱི་སྲས་ཡང་དག་པ་ཞེས་གསུངས་ཏེ། བཅོམ་ལྡན་འདས་ཀྱིས་བདག་ཅག་དེ་བཞིན་གཤེགས་པའི་ཡེ་ཤེས་ཀྱི་བགོ་སྐལ་ལ་སྤྱོད་པར་དྲན་པར་མཛད་དོ། །དེ་ཅིའི་སླད་དུ་ཞེ་ན་
[053-67b7] འདི་ལྟར་བདག་ཅག་དེ་བཞིན་གཤེགས་པའི་སྲས་ཡང་དག་པ་ལགས་མོད་ཀྱི། བདག་ཅག་དམན་པ་ལ་མོས་པའི་སླད་དུའོ། །གལ་ཏེ་བཅོམ་ལྡན་འདས་ཀྱིས་བདག་ཅག་གི་


[053-68a0] [68A] 
[053-68a1] ༄༅། །མོས་པའི་སྟོབས་གཟིགས་ནས། །བཅོམ་ལྡན་འདས་ཀྱིས་བདག་ཅག་ལ་བྱང་ཆུབ་སེམས་དཔའ་ཞེས་བགྱི་བར་དཀའ་སྩལ་ཏོ། །བཅོམ་ལྡན་འདས་ཀྱིས་
[053-68a2] བདག་ཅག་བགྱི་བ་རྣམས་གཉིས་བགྱིད་དུ་སྩལ་ཏེ། དེ་དག་བྱང་ཆུབ་སེམས་དཔའ་རྣམས་ཀྱི་མདུན་དུ་ནི་དམན་པ་ལ་མོས་པ་ཞེས་བཀའ་སྩལ་ཏེ། དེ་དག་ནི་སངས་རྒྱས་ཀྱི་བྱང་ཆུབ་
[053-68a3] རྒྱ་ཆེན་པོ་ལ་ཡང་དག་པར་བཙུད་དོ། །བཅོམ་ལྡན་འདས་ཀྱིས་བདག་ཅག་གི་མོས་པའི་སྟོབས་མཁྱེན་ནས། དེ་སྐད་ཅེས་བཀའ་སྩལ་ཏོ་།བཅོམ་ལྡན་འདས། རྣམ་གྲངས་འདིས་
[053-68a4] བདག་ཅག་འདི་སྐད་ཅེས་བདག་ཅག་རེ་བ་མ་མཆིས། མི་འཚལ། མ་བསླངས། མ་བཙལ། མ་བསམས། མ་གསོལ་བར་འཕྲལ་ལ། དེ་བཞིན་གཤེགས་
[053-68a5] པའི་སྲས་འདི་དག་བཞིན་དུ་ཐམས་ཅད་མཁྱེན་པའི་རིན་པོ་ཆེ་ཐོབ་བོ་ཞེས་མཆིའོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །དེ་
[053-68a6] ལྟར་འཕྲལ་ལ་དེ་རིང་བདག་ཅག་གིས། །འདྲེན་པའི་གསུང་སྒྲ་ཡིད་དུ་འོང་བ་ཐོས། །གསུང་ཐོས་པས་ན་བདག་ཅག་དགའ་བ་ཐོབ། །བདག་ཅག་ངོ་མཚར་དེ་བཞིན་རྨད་དུ་གྱུར། །
[053-68a7] བདེ་ཆེན་ཆེན་པོ་མཆོག་གི་ཕུར་མོ་[?] རྣམས། །བསམས་པ་མ་མཆིས་རྣམ་ཡང་མ་གསོལ་པར། །དེ་དག་ཡུད་ཙམ་གྱིས་ནི་དེང་རྙེད་དེ་།བདག་ཅག་ཐམས་ཅད་དེང་ཐོས་ངོ་མཚར་


[053-68b0] [68B] 
[053-68b1] ༑ཇི་ལྟར་བྱིས་པར་གྱུར་པའི་མི་ཞིག་ནི། །སྐྱེ་བོ་བྱིས་པ་རྣམས་ཀྱིས་བསླུས་ནས་སུ། །ཕ་ཡི་གན་ནས་གར་ཏེ་མཆིས་པ་ནི་།གཞན་གྱི་ཡུལ་ཡང་ཤིན་ཏུ་རིང་བར་མཆིས། །
[053-68b2] བདག་གི་བུ་ནི་འཁྱམས་པར་བཙལ་བས་ན། །དེ་ཚེ་ཕ་ཡང་དེ་ཡི་མྱ་ངན་བགྱིད། །དགུང་ལོ་ལྔ་བཅུ་ལས་ཀྱང་མི་ཉུང་བར། །མྱ་ངན་དེ་བགྱིད་ཕྱོགས་དང་ཕྱོགས་མཚམས་འཚོལ། །དེ་
[053-68b3] ནི་དེ་ལྟར་བུ་དེ་འཚོལ་བ་ན། །གྲོང་ཁྱེར་ཆེན་པོ་གཞན་དུ་མཆིས་པ་དང། །འདོད་པའི་ཡོན་ཏན་ལྔ་དང་ལྡན་པར་ནི། །ཁྱིམ་རྣམས་བརྩིགས་ཤིང་དེ་ན་རབ་ཏུ་གནས། །དེ་ལ་གསེར་
[053-68b4] རྣམས་དང་ནི་འགྲོན་བུ་དང། །ནོར་དང་འབྲུ་དང་མན་ཤེས་བྱི་རུ་དང། །གླང་པོ་ཆེ་དང་རྟ་དང་དཔུང་བུ་ཆུང། །དེ་བཞིན་ཕྱུགས་དང་བ་ལང་ལུག་མང་སྟེ། །འཕེལ་ཞིང་འདུ་བ་དང་ནི་
[053-68b5] དེ་བཞིན་ཞིང། །བྲན་ཕོ་བྲན་མོ་མངག་པའི་ཚོགས་མང་སྟེ་།སྲོག་ཆགས་བྱེ་བ་སྟོང་གིས་རི་མོ་བགྱིས། །རྒྱལ་པོ་ལ་ཡང་དེ་ནི་རྟག་ཏུ་གནང། །གྲོང་ན་སུ་གནས་པ་ཡི་གྲོང་པ་དང། །
[053-68b6] གྲོང་ཁྱེར་པས་ནི་དེ་ལ་ཐལ་སྦྱར་གྱུར། །དགོས་པ་མང་ལ་ཤིན་ཏུ་དབང་བས་ན། །ཚོང་པ་མང་པོ་དེ་ཡི་དྲུང་དུ་མཆི། །དེ་ལྟར་མི་དེ་འབྱོར་པར་ལྡན་པ་སྟེ། །རྒས་ཤིང་འཁོགས་ལ་
[053-68b7] ཤིན་ཏུ་གཏུགས་པར་འགྱུར། །དེ་ནི་བུ་ཡི་མྱ་ངན་བགྱིད་སེམས་པས་།ཉིན་དང་མཚན་མོ་རྟག་ཏུ་བས་པར་གྱུར། །བདག་གི་བུ་ནི་དེ་འདྲ་བློ་གྲོས་ལོག་དེ་ནི་འཁྱམས་ནས་ལོ་ཡང་


[053-69a0] [69A] 
[053-69a1] ༄༅། །ལྔ་བཅུ་ལོན། །འདི་ལྟར་བདག་ལ་མཛོད་ནི་མང་དུ་ཡོད་།བདག་ནི་འཆི་བའི་དུས་ལ་ཉེ་བར་གྱུར། །དེའི་བུ་བྱིས་པ་དེ་ནི་དེ་ཡི་ཚེ། །དབུལ་ཞིང་རྟག་ཏུ་ཕོངས་
[053-69a2] པར་གྱུར་པས་ན། །ཟས་དང་དེ་བཞིན་གོས་རྣམས་འཚོལ་པའི་ཕྱིར་།གྲོང་དང་གྲོང་རྣམས་སུ་ཡང་རྗེས་སུ་རྒྱུ། །ཅུང་ཟད་ཙམ་ནི་རེས་འགའ་འཚོལ་བ་ན། །ཅུང་ཟད་རྙེད་ཅིང་
[053-69a3] རེས་འགའ་ཅི་མི་རྙེད། །བྱིས་པ་དེ་ནི་གཞན་གྱི་ཁྱིམ་ན་རྐེ་།གཡན་པ་དང་ནི་རྐོམ་པོས་ལུས་ཀྱང་ཡོག། གང་ན་ཕ་མཆིས་གྲོང་ཁྱེར་དེར་མཆི་ཞིང། །འཚལ་མ་དང་ནི་རད་པ་
[053-69a4] འཚོལ་བ་ན། །རང་གི་ཕ་ཡི་ཁྱིམ་དེ་གལ་བར། །དེ་ནི་མཐར་གྱིས་དེ་རུ་ཕྱིན་པར་གྱུར། །སྐྱེས་བུ་དེ་ནི་ཕྱུག་ཅིང་ནོར་མང་སྟེ་།སྒོ་ན་སེང་གེའི་ཁྲི་ཡི་སྟེང་ན་མཆིས། །སྲོག་ཆགས་
[053-69a5] བརྒྱ་ཕྲག་དུ་མས་འཁོར་བར་བསྐོར། །དེ་སྟེང་པར་སྣང་ལ་ཡང་བླ་རེ་བྲེས། །སྐྱེ་བོ་ཡིད་བརྟན་དེ་ཡི་གམ་ཡོ་འཁོད། །ལ་ལ་དག་ནི་ནོར་དང་འགྲོན་བུ་འགྲང། །ལ་ལ་དག་ནི་དེ་ན་
[053-69a6] སྤྲིང་བ་འདྲི། །ལ་ལ་སྐྱེད་དང་སྤོགས་སུ་རབ་ཏུ་གཏོང། །ཁྱིམ་བདག་དེ་ཁྱིམ་རབ་ཏུ་བརྒྱན་པ་དག། །དབུལ་པོ་དེས་ནི་ཁྱིམ་དེ་མཐོང་ནས་སུ། །བདག་ནི་དེང་འདིར་ག་ལས་ཅི་
[053-69a7] [?] འོངས། །འདི་ནི་རྒྱལ་པོའམ་ཡང་ན་བློན་པོ་ཡིན། །འདི་ནི་ཉེས་པར་གྱུར་ན་མི་རུང་ཞེས། །ཚམ་གཟུངས་སུ་ཡང་བཟུང་བར་མི་འགྱུར་གྲང། །མི་དེ་དེ་སྙམ་སེམས་ཤིང་


[053-69b0] [69B] 
[053-69b1] །དབུལ་པོ་རྣམས་ཀྱི་ཤུལ་སྲང་ཀུན་ཏུ་འདྲི་།ཕྱུག་པོ་དེས་ནི་བདག་གི་བུ་མཐོང་ནས། །སེང་གེའི་ཁྲི་ལ་མཆིས་ཤིང་དགའ་བར་གྱུར། །དེས་ནི་དེ་ཡི་གན་དུ་འཛིན་པར་
[053-69b2] བཏང། །སྐྱེས་བུ་དབུལ་པོ་དེ་ནི་ཁྲིད་དེ་ཤོག། དེ་ཡི་མོད་ལ་མི་དེ་བཟུང་བ་དང། །བཟུང་མ་ཐག་ཏུ་དེ་ནི་བརྒྱལ་བར་གྱུར། །གོར་མ་ཆག་པར་བདག་གསོད་ཉེ་བར་ལྷགས། །བདག་ལ་ཟས་
[053-69b3] དང་གོས་ཀྱིས་ཅི་ཞིག་བྱ། །ནོར་མང་མཁས་པ་དེ་ཡིས་དེ་མཐོང་ནས། །བྱིས་པ་ལོག་ཡིད་འདི་ནི་དམན་ལ་མོས། །ང་ཡི་འབྱོར་པ་འདི་ལ་དད་མི་བྱེད། །འདི་ནི་བདག་གི་ཕ་ཞེས་ཡིད་
[053-69b4] མི་ཆེས། །དེ་ཡིས་སེམས་ཅན་དམན་ཞིང་གོས་ངན་ལ། །ཡོན་པོ་ཞར་བ་ཐང་འགྲུམས་གྱུར་པ་ཡི། །དེ་འདྲའི་མི་དག་ཁ་ཅིག་བཏང་ནས་སུ་།ལས་བྱེད་པ་ཡི་མི་དེ་རབ་ཚོལ་ཅིག། ང་
[053-69b5] ཡི་འདི་ན་ཕྱག་དར་རུལ་པ་དང། གཅིན་དང་བཤང་བས་མ་རུང་གྱུར་པ་རྣམས། །དེ་དག་འཕྱག་པའི་ཕྱིར་ནི་ལས་བྱོས་ཤོག། ཁྱོད་ནི་གླ་ཡང་ཉིས་གྱུར་སྦྱིན་པར་བྱ། །མི་དེས་འདི་ལྟ་
[053-69b6] བུ་ཡི་སྒྲ་ཐོས་ནས། །འོངས་ཏེ་ས་ཕྱོགས་དེ་དག་དེ་ཡིས་ཕྱགས་།ཁྱིམ་གྱི་དྲུང་དུ་རྩ་ཡི་སྤྱི་བོ་ན། །དེར་ཡང་གནས་བཅས་ནས་ནི་འདུག་པར་བྱེད། །སྐར་ཁུང་སྣང་བ་ནས་ནི་རྟག་པར་
[053-69b7] ཡང༑ ༑ཕྱུག་པོ་དེས་ཀྱང་སྐྱེས་བུ་དེ་བལྟས་ཏེ། །དམན་ལ་མོས་པ་བདག་གི་བུ་འདི་ནི། །ཕྱག་དར་ཕུང་པོ་རྣམས་ནི་འཕྱག་པར་བྱེད་།དེ་ནི་བབས་ཏེ་སྐོན་བུ་ཐོགས་བགྱིད་ཅིང། །དྲི་


[053-70a0] [70A] 
[053-70a1] ༄༅། །མ་ཅན་གྱི་གོས་དག་འཚལ་ནས་སུ། །དེ་ཡི་གན་དུ་ཉེ་བར་མཆིས་ནས་ནི། །ལས་རྣམས་མི་བྱེད་ཅེས་ནི་རབ་ཏུ་སྤྱོས། །ཁྱོད་ལས་གླ་ཡང་ཉིས་གྱུར་སྦྱིན་པར་
[053-70a2] བྱ༑ ༑དེ་བཞིན་རྐང་པ་བསྐུ་བའང་ཉིས་གྱུར་དུ། །ལན་ཚྭ་ཅན་གྱི་ཟས་ནི་ཁྱོད་ལ་སྦྱིན། །རས་དང་ཚོད་མ་དག་ཀྱང་སྦྱིན་པར་བྱ། །དེ་ཚེ་དེ་ལྟར་དེ་ལྟ་སྤྱོས་ནས་ནི། །མཁས་པས་དེ་
[053-70a3] ནི་སླར་ཡང་རབ་ཏུ་དཀྲིས། །ཁྱོད་ཀྱིས་འདིར་ནི་ཤིན་ཏུ་ལས་བྱོས་ཤིག་ང་ཡི་བུ་ཡིན་ཡང་དག་ཐེ་ཚོམ་མེད། །དེ་ནི་བགས་ཀྱིས་བགས་ཀྱིས་ཁྱིམ་བཞག་སྟེ། །ལོ་གྲངས་ཉི་ཤུ་
[053-70a4] བར་དུ་ཚང་བར་ཡང། །མི་དེ་ལས་རྣམས་ལེགས་པར་བགྱིད་དུ་སྩལ་།བགས་ཀྱིས་མི་དེ་རྣམ་པར་ཡིད་ཕབ་ནས། །དེས་ནི་ཤེལ་དང་འགྲོན་བུ་མུ་ཏིག་ཀྱང། །ཁྱིམ་དེ་ཉིད་དུ་
[053-70a5] རབ་ཏུ་སྦེད་པར་བྱེད། །དེ་ནི་ཐམས་ཅད་བགྲང་ཞིང་བརྩི་བར་བགྱིད། །དོན་དང་ནོར་རྣམས་ཀུན་ལའང་དེ་སེམས་སོ། །དེ་ཡི་མཆིས་བྲང་གི་ནི་སླད་རོལ་ན། །བྱིས་པ་དེ་ནི་
[053-70a6] གཅིག་པུ་སྤྱིལ་བུར་གནས། །བདག་ལ་ལོངས་སྤྱོད་འདི་དག་ཡོད་མེད་ཅེས་།དབུལ་པོའི་བསམ་པ་དག་ནི་རྗེས་སུ་སེམས། །བུ་དེ་འདུ་ཤེས་རྒྱ་ཆེར་གྱུར་པ་ནི། །དེ་ཡི་
[053-70a7] རྣམ་པ་དེ་འདྲ་དེས་འཚལ་ནས། །མཛའ་བོ་གཉེན་བཤེས་མང་པོ་ཀུན་བསགས་ཏེ། ནོར་འདི་ཐམས་ཅད་འདི་ལ་གཏད་པར་བྱ། །དེ་ཡིས་རྒྱལ་པོའི་གྲོང་དང་གྲོང་ཁྱེར་


[053-70b0] [70B] 
[053-70b1] ༑ཚོང་པ་མང་པོ་དག་ཀྱང་བསགས་ནས་སུ། །འཁོར་གྱི་དབུས་སུ་འདི་སྐད་ཚིག་སྨྲས་པ། །བདག་གི་བུ་[?] འདི་སྟོར་ནས་ཡུན་རིང་སྟེ། །སྔར་ནི་ལོ་གྲངས་ལྔ་བཅུ་ཚང་བར་ལོན། །གཞན་
[053-70b2] ཡང་བདག་གིས་མཐོང་ནས་ཉི་ཤུ་ལགས། །གྲོང་ཁྱེར་འདི་ཞེས་བགྱི་བར་བདག་གིས་སྟོར། །དེ་འཚོལ་སླད་དུ་བདག་ནི་འདིར་མཆིས་སོ། །བདག་གི་ནོར་འདི་ཀུན་གྱི་བདག་པོ་སྟེ། །འདི་
[053-70b3] དག་ཐམས་ཅད་མ་ལུས་འདི་ལ་གཏད། །ཕ་ཡི་ནོར་གྱིས་དགོས་དགུར་སྤྱད་པར་གྱིས། །བྲན་བཟའ་འདི་དག་ཀུན་ཀྱང་རབ་ཏུ་སྦྱིན། །དམན་ལ་མོས་དང་ཕ་ཡི་ཡོན་ཏན་དང། །སྔོན་གྱི་
[053-70b4] དབུལ་ཞིང་ཕོངས་པ་དྲན་ནས་ནི། །མི་དེ་ཤིན་ཏུ་ངོ་མཚར་ཐོབ་པར་གྱུར། །བྲན་བཟའ་རྙེད་པས་དེ་རིང་ཤིན་ཏུ་བདེ། །དེ་བཞིན་བདག་ཅག་རྣམ་པར་འདྲེན་པ་ཡིས། །དམན་པ་ལ་ནི་མོས་
[053-70b5] པར་མཁྱེན་པས་ན། །སངས་རྒྱས་སུ་ཡང་འགྱུར་ཞེས་མ་བསྟན་ཏེ་།ཁྱོད་ནི་ཉན་ཐོས་ང་ཡི་བུ་ཡིན་ནོ། །བདག་ལ་འཇིག་རྟེན་མགོན་པོས་བཀའ་སྩལ་པ། །མཆོག་རབ་བྱང་ཆུབ་ལ་ནི་
[053-70b6] སུ་ཞུགས་རྣམས། །ལམ་གང་བསྒོམས་པས་སངས་རྒྱས་འགྱུར་བ་ཡི་།བླ་མེད་ལམ་ནི་དེ་ལ་འོད་སྲུང་ཤོད། །དེ་ཕྱིར་བདེ་བར་གཤེགས་པས་བཀའ་སྩལ་ནས། །བྱང་ཆུབ་སེམས་
[053-70b7] དཔའ་སྟོབས་ཆེན་མང་པོ་ལ། །རྒྱུ་དང་དཔེ་ཡང་བྱེ་བ་ཁྲག་ཁྲིག་གིས། །བདག་ཅག་གིས་ཀྱང་བླ་མེད་ལམ་བསྟན་ཏོ། །རྒྱལ་བའི་སྲས་ཀྱིས་བདག་ལས་ཐོས་ནས་ནི། །བྱང་ཆུབ་མཆོག་


[053-71a0] [71A] 
[053-71a1] ༄༅། །ལམ་དེ་ནི་གོམས་པར་བགྱིད། །སངས་རྒྱས་སུ་ནི་འཇིག་རྟེན་འདི་འགྱུར་ཞེས། །དེ་མ་ཐག་ཏུ་དེ་དག་ལུང་ཡང་བསྟན། །ཆོས་མཛོད་འདི་ནི་ཡང་དག་སྲུང་བགྱིད་
[053-71a2] ཅིང༑ ༑རྒྱལ་པའི་སྲས་རྣམས་ལ་ནི་བསྟན་པ་ཡང། །ཇི་ལྟར་མི་དེའི་ཡིད་བརྟན་དེ་བཞིན་དུ། །རྣམ་པར་འདྲེན་པ་དེ་འདྲའི་ལས་བགྱིའོ། །དབུལ་པོ་དག་གི་བསམ་པ་རྣམ་པར་སེམས་
[053-71a3] སངས་རྒྱས་མཛོད་འདི་རྣམས་ནི་རབ་སྦྱིན་ཞིང། །རྒྱལ་བའི་ཡེ་ཤེས་རབ་ཏུ་བཤད་མོད་ཀྱི། །རྒྱལ་བའི་ཡེ་ཤེས་འདི་ནི་དོན་མི་གཉེར། །བདག་ཉིད་མྱ་ངན་ལས་ཀྱང་འདའ་བར་
[053-71a4] རྟོག༑ ཡེ་ཤེས་འདི་ཙམ་ལས་ནི་གཞན་མི་འབྱུང། །སངས་རྒྱས་རྣམས་ཀྱི་ཞིང་གི་བཀོད་ཐོས་ནས། །བདག་ཅག་ནམ་ཡང་དགའ་བར་མ་གྱུར་ཏོ། །ཆོས་འདི་ཐམས་ཅད་
[053-71a5] ཟག་མེད་ཞི་བ་སྟེ། འགོག་པ་དང་ནི་སྐྱེ་བ་རྣམ་པར་སྤངས། །འདི་ནི་ཆོས་རྣམས་གང་ཡང་མ་མཆིས་ཤེས། །དེ་ལྟར་བསམས་ན་དད་པར་མ་གྱུར་ཏོ། །སངས་རྒྱས་ཡེ་
[053-71a6] ཤེས་བླ་ན་མེད་པ་ལ། །བདག་ཅག་ཡུན་རིང་དུས་ནས་མི་རེ་ཞིང་།བདག་ཅག་ནམ་ཡང་འདི་ལ་མ་སྨོན་ཏེ། །རྒྱལ་བས་འདི་ནི་དམ་པའི་མཐར་གསུངས་སོ། །མྱ་ངན་འདས་
[053-71a7] པའི་མཐར་ཐུག་ལུས་འདི་ལ། །སྟོང་པ་ཉིད་དུ་ཡུན་རིང་ཡོངས་སུ་བསྒོམས། །ཁམས་གསུམ་སྡུག་བསྔལ་གཟིར་ལས་ཡོངས་སུ་ཐར། །བདག་ཅག་གིས་ནི་རྒྱལ་བའི་


[053-71b0] [71B] 
[053-71b1] །རྒྱལ་བའི་སྲས་ལ་གང་ཚེ་རབ་བསྟན་ཏོ་།བྱང་ཆུབ་མཆོག་ལ་ཡང་དག་སུ་ཞུགས་པ། །དེ་དག་ལ་ནི་ཆོས་གང་ཅི་བཤད་པ། །དེ་ལ་བདག་ཅག་ནམ་ཡང་རོ་
[053-71b2] མ་མཆིས། །བདག་ཅག་འཇིག་རྟེན་སློབ་དཔོན་རང་བྱུང་གིས། །དུས་ལ་བཞེས་པ་མཛད་ནས་ཡལ་བར་བཞག་བདག་ཅག་རྣམས་ཀྱི་དད་པ་རབ་བརྟགས་ནས། །ཡང་དག་ལྡེམ་
[053-71b3] དགོངས་ཚིག་དོན་དེ་མ་བཤད། །དེ་ཡི་ཐབས་མཁས་པ་ནི་ཇི་ལྟ་བུར་།དུས་སུ་ནོར་མང་པོ་ཡི་སྐྱེས་བུ་ལྟར། །དམན་པར་དད་པ་བུ་དེ་ལེགས་པར་བཏུལ། །བཏུལ་ནས་དེ་ལ་ནོར་
[053-71b4] ཡང་རབ་ཏུ་སྩལ། །ཐབས་ལ་མཁས་པས་རབ་ཏུ་སྟོན་མཛད་དེ་།དམན་ལ་མོས་པའི་སྲས་རྣམས་འདུལ་མཛད་ཅིང། །བཏུལ་ནས་སངས་རྒྱས་ཡེ་ཤེས་འདི་སྩོལ་བ། །འཇིག་རྟེན་
[053-71b5] མགོན་པོ་ཤིན་ཏུ་དཀའ་བ་མཛད། །སངས་རྒྱས་བསྟན་པ་འདི་ལ་བདག་ཅག་རྣམས། །ཐོག་མའི་འབྲས་བུ་ཟག་མེད་དམ་པ་ཐོབ། །ཇི་ལྟར་དབུལ་པོས་ནོར་རྣམས་རྙེད་པ་བཞིན། །
[053-71b6] དེ་རིང་འཕྲལ་ལ་བདག་ཅག་ངོ་མཚར་ཐོབ། །བདག་ཅག་ཚུལ་ཁྲིམས་གང་རྣམས་ཡུན་རིང་དུ། །འཇིག་རྟེན་མཁྱེན་པའི་བསྟན་ལ་ལེགས་གསུངས་པ། །མགོན་པོ་སྔོན་ཆད་ཚུལ་
[053-71b7] ཁྲིམས་སྤྱད་པ་ཡི། །དེ་ཡི་འབྲས་བུ་དེ་རིང་བདག་ཅག་ཐོབ་།ཚངས་པར་སྤྱོད་པ་མཆོག་རབ་རྣམ་དག་གང། །འདྲེན་པའི་བསྟན་ལ་ཤིན་ཏུ་བསྙེན་བགྱིད་པ། །དེ་ཡི་འབྲས་བུ་ཞིག་


[053-72a0] [72A] 
[053-72a1] ༄༅། །ཁྱད་པར་ཅན། །རྒྱ་ཆེན་ཟག་པ་མ་མཆིས་དེ་རིང་ཐོབ་།མགོན་པོ་དེ་རིང་བདག་ཅག་སྒྲོགས་གྱུར་ཏེ། །བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་པ་ཡི་
[053-72a2] སྒྲ་ཡང་རབ་ཏུ་བརྗོད། །དེ་བས་བདག་ཅག་སྒྲོགས་པ་མི་བཟད་འདྲ་།མགོན་པོ་དེང་ནི་བདག་ཅག་འོས་གྱུར་ཏེ། །ལྷ་དང་བཅས་པའི་འཇིག་རྟེན་བདུད་དང་བཅས། །ཚངས་པར་
[053-72a3] བཅས་པའི་སེམས་ཅན་ཐམས་ཅད་ཀྱིས། །བདག་ཅག་ཤིན་ཏུ་མཆོད་པར་འོས་པ་ལགས། །མི་ཡི་འཇིག་རྟེན་འདི་ན་གང་དཀའ་བ། །དཀའ་བ་འདི་འདྲ་བདག་ཅག་མཛད་པས་ན། །
[053-72a4] བསྐལ་པ་བྱེ་བ་མང་པོར་འབད་པས་ཀྱང། །ཁྱོད་ལ་ལན་གློན་རྡོ་ཐོགས་ག་ལ་མཆིས། །མགོ་དང་ལག་པ་དང་ནི་རྐང་པས་ཀྱང། །ལན་དུ་ཕན་པར་བགྱི་བ་ཤིན་ཏུ་དཀའ། །གངྒཱའི་
[053-72a5] བྱེ་སྙེད་བསྐལ་པ་རྫོགས་པར་ཡང། །མགོ་དང་ཕྲག་ལ་གང་གིས་ཁྱེར་བ་དང། །བཅའ་དང་བཟའ་དང་སྐོམ་དང་གོས་རྣམས་དང་།མལ་ཆ་སྟན་དང་སྟེང་གཡོགས་ཆེན་པོ་ཕུལ།།
[053-72a6] ཙནྡན་དག་ལས་གཙུག་ལག་ཁང་བགྱིས་ཏེ། །བཅོས་བུའི་རས་ཕྲུགས་རབ་ཏུ་བཏིང་བ་དང། །ན་བའི་གསོས་སྨན་རྣམ་པ་མང་པོ་ཡང་།བདེ་བར་གཤེགས་པ་མཆོད་ཕྱིར་
[053-72a7] རྟག་ཕུལ་ཏེ། །གངྒཱའི་བྱེ་སྙེད་བསྐལ་པར་ཕུལ་ཡང་ནི། །དེ་ལ་ནམ་ཡང་ལན་གློན་རྔོ་མི་ཐོགས། །མཚུངས་མེད་མཐུ་མངའ་ཆེ་བའི་ཆོས་ལྡན་པ། །བཟོད་པའི་སྟོབས་གནས་རྫུ་


[053-72b0] [72B] 
[053-72b1] །སངས་རྒྱས་རྒྱལ་ཆེན་ཟག་མེད་རྒྱལ་བ་ནི། །བྱིས་པ་དག་གི་འདི་འདྲ་ཤིན་ཏུ་བཟོད། །དེ་བཞིན་རྟག་ཏུ་རྗེས་སུ་མཐུན་འཇུག་ཅིང། །མཚན་མ་སྤྱོད་པ་རྣམས་ལ་
[053-72b2] ཆོས་སྟོན་ཏེ། །ཆོས་ཀྱི་དབང་ཕྱུག་འཇིག་རྟེན་ཀུན་ལ་དབང་།དབང་ཕྱུག་ཆེན་པོ་འཇིག་རྟེན་འདྲེན་དབང་པོ། །སེམས་ཅན་གནས་རྣམས་རབ་ཏུ་མཁྱེན་པས་ན། །སོ་སོར་བསྒྲུབ་པ་རྣམ་
[053-72b3] པ་མང་པོར་སྟོན། །དེ་དག་མོས་པ་སྣ་ཚོགས་མཁྱེན་ནས་སུ། །བརྒྱ་ཕྲག་སྟོང་གིས་རབ་ཏུ་ཆོས་འཆད་དོ། །སེམས་ཅན་ཐམས་ཅད་དང་ནི་གང་ཟག་གི་དེ་བཞིན་གཤེགས་ཀྱི་སྤྱོད་པ་
[053-72b4] རབ་མཁྱེན་པས། །བྱང་ཆུབ་དམ་པ་འདི་ནི་རབ་སྟོན་ཅིང། །ཆོས་རྣམས་རྣམ་པ་མང་པོ་ཤིན་ཏུ་གསུང། །དམ་པའི་ཆོས་པདྨ་དཀར་པོ་ལས། མོས་པའི་ལེའུ་ཞེས་བྱ་སྟེ་བཞི་པའོ།། །།
[053-72b5] དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་དང། གཞན་ཡང་གནས་བརྟན་ཉན་ཐོས་ཆེན་པོ་དེ་དག་ལ་བཀའ་སྩལ་པ། འོད་སྲུང། ལེགས་སོ། །ལེགས་སོ། །ཁྱེད་
[053-72b6] ཀྱིས་དེ་བཞིན་གཤེགས་པའི་ཡང་དག་པའི་ཡོན་ཏན་བསྔགས་པ་བརྗོད་པ་ནི། འོད་སྲུང། ཁྱེད་ལེགས་སོ། །འོད་སྲུང། དེ་དག་ནི་དེ་བཞིན་གཤེགས་པའི་ཡོན་ཏན་ནོ། །དེ་བས་གཞན་
[053-72b7] ཡང་མང་ཞིང་ཚད་མེད་གྲངས་མེད་དེ། བསྐལ་པ་དཔག་ཏུ་མེད་པར་བཤད་ཀྱང། དེ་དག་གི་མཐའ་རྟོགས་པར་སླ་བ་མ་ཡིན་ནོ། །འོད་སྲུང། དེ་བཞིན་གཤེགས་པ་ནི་ཆོས་ཀྱི་རྗེ།།


[053-73a0] [73A] 
[053-73a1] ༄༅། །ཆོས་ཐམས་ཅད་ཀྱི་རྒྱལ་པོ་གཙོ་བོ་མངའ་བ་སྟེ། འོད་སྲུང། དེ་བཞིན་གཤེགས་པས་ཆོས་གང་དུ་བཞག་པ་དང། ཇི་ལྟར་བཞག་པ་དེ་དག་དེ་བཞིན་དུ་
[053-73a2] འགྱུར་རོ། །འོད་སྲུང། དེ་བཞིན་གཤེགས་པ་ཆོས་ཐམས་ཅད་རིག་པར་འཇོག་སྟེ། དེ་བཞིན་གཤེགས་པའི་ཡེ་ཤེས་ཀྱིས་འཇོག་གོ་ཇི་ལྟར་ཆོས་དེ་དག་ཐམས་ཅད་མཁྱེན་
[053-73a3] པའི་ས་ཉིད་དུ་འབྱུང་བར་དེ་ལྟར་འཇོག་གོ་ཆོས་ཐམས་ཅད་ཀྱི་དོན་གྱི་རིམ་པ་ལ་དེ་བཞིན་གཤེགས་པ་གཟིགས་ཏེ། ཆོས་ཐམས་ཅད་ལ་ལྷག་པའི་བསམ་པ་ཐོབ། ཆོས་
[053-73a4] ཐམས་ཅད་ངེས་པར་གཏན་ལ་དབབ་པ་ལ་ཐབས་མཁས་པའི་ཡེ་ཤེས་དམ་པ་མཆོག་ཐོབ་སྟེ། འོད་སྲུང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-73a5] སངས་རྒྱས་ནི་ཐམས་ཅད་མཁྱེན་པའི་ཡེ་ཤེས་སྟོན་པའོ། །ཐམས་ཅད་མཁྱེན་པའི་ཡེ་ཤེས་ལ་འཛུད་པའོ། །ཐམས་ཅད་མཁྱེན་པའི་ཡེ་ཤེས་ལ་འཇོག་པའོ། །འོད་སྲུང་
[053-73a6] འདི་ལྟ་སྟེ། དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན། རྩྭ་དང། ཤིང་གེལ་པ་དང། སྨན་དང། ནགས་ཚལ་ཁ་དོག་སྣ་ཚོགས་རྣམ་པ་དུ་མ་དང་
[053-73a7] སྨན་མང་པོ་མིང་ཐ་དད་དུ་བཏགས་པ་ས་དང། རི་དང་རི་སུལ་དག་ནས་ཇི་སྙེད་སྐྱེས་པ། སྤྲིན་ཆུ་ཆེན་པོས་རྒྱས་པ་འདུས་ནས་ཐམས་ཅད་དང་ལྡན་པའི་སྟོང་གསུམ་གྱི་སྟོང་


[053-73b0] [73B] 
[053-73b1] །ཀུན་ཁེབས་པར་བྱས་ནས་དུས་གཅིག་ཏུ་ཆར་མཉམ་པར་ཕབ་སྟེ། འོད་སྲུང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
[053-73b2] ཁམས་འདིའི་རྩྭ་དང། ཤིང་གེལ་པ་དང། སྨན་དང། ནགས་ཚལ་དེ་ན། སྡོང་བུ་དང། ཡལ་ག་དང། ལོ་མ་དང། འདབ་མ་གཞོན་ཞིང་འཇམ་པ་ཅི་ཡོད་པ་དང། སྡོང་བུ་དང་
[053-73b3] ཡལ་ག་དང། ལོ་མ་དང། འདབ་མ་བར་མ་ཅི་ཡོད་པ་དང། སྡོང་བུ་དང། ཡལ་ག་དང། ལོ་མ་དང། འདབ་མ་ཆེན་པོ་དང། རྩྭ་དང་ཤིང་གེལ་པ་དང། སྨན་པ་དང། ནགས་ཚལ་
[053-73b4] གྱི་སྡོང་པོ་དང། སྡོང་པོ་ཆེན་པོ་ཅི་ཡོད་པ་དེ་དག་ཐམས་ཅད་སྤྲིན་ཆེན་པོ་ལས་ཆར་བབ་པ་ལ་མཐུ་དང་ཡུལ་ཇི་ལྟ་བ་བཞིན་དུ་ཆུའི་ཁམས་སོ་སོར་འཐུངས་ཏེ། དེའང་སྤྲིན་ཆེན་པོ་
[053-73b5] གཅིག་ལས་བྱུང་བ། རོ་གཅིག་པའི་ཆུ་མང་པོས་ས་བོན་ཇི་ལྟ་བར་རྗེས་སུ་མཐུན་པར་སྐྱེས་ཏེ། འཕེལ་ཞིང་རྒྱས་པར་འགྱུར་རོ། །དེ་བཞིན་དུ་མེ་ཏོག་དང། འབྲས་བུ་འབྱུང་སྟེ་
[053-73b6] དེ་དག་ཀྱང་སོ་སོའི་མིང་ཐོབ་བོ། །ས་གཅིག་ལ་གནས་པའི་སྨན་མང་པོ་ས་བོན་མང་པོ་དེ་ཐམས་ཅད་ཆུ་རོ་གཅིག་པས་བངས་པ་དེ་བཞིན་དུ། འོད་སྲུང། དེ་བཞིན་གཤེགས་པ་
[053-73b7] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ངོ། །ཇི་ལྟར་སྤྲིན་ཆེན་པོ་འདུས་པ་དེ་བཞིན་དུ་དེ་བཞིན་གཤེགས་པ་བྱུང་ནས། ལྷ་དང། མི་དང། ལྷ་


[053-74a0] [74A] 
[053-74a1] ༄༅། །མ་ཡིན་དུ་བཅས་པ་ཐམས་ཅད་དང་ལྡན་པའི་འཇིག་རྟེན་ལ་དབྱངས་ཀྱིས་གོ་བར་མཛད་དོ། །དེ་ལ་འདི་ལྟ་སྟེ། དཔེར་ན། སྤྲིན་ཆེན་པོ་དེས་ཐམས་ཅད་དང་
[053-74a2] ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁེབས་པ་དེ་བཞིན་དུ། འོད་སྲུང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[053-74a3] ཀྱིས་ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་གྱི་མདུན་དུ་སྒྲ་འདི་སྐད་འབྱིན་ཅིང་དབྱངས་ཀྱིས་ཐོས་པར་བྱེད་དེ་ལྷ་དང་མི་དག་ང་ནི་དེ་བཞིན་གཤེགས་པ་
[053-74a4] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཏེ། བརྒལ་ནས་བསྒྲལ་ལོ། །གྲོལ་ནས་དགྲོལ་ལོ། །དབུགས་ཕྱིན་ནས་དབུགས་དབྱུང་ངོ་།ཡོངས་སུ་མྱ་ངན་ལས་འདས་
[053-74a5] ནས་ཡོངས་སུ་མྱ་ངན་ལས་འདའོ། །ང་ནི་ད་ལྟར་གྱི་འཇིག་རྟེན་དང། འཇིག་རྟེན་གཞན་ཡང་ཡང་དག་པའི་ཤེས་རབ་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཐམས་
[053-74a6] ཅད་མཁྱེན་ཅིང་ཐམས་ཅད་གཟིགས་སོ། །ལྷ་དང་མི་དག། ཆོས་ཉན་པའི་ཕྱིར་ངའི་དྲུང་དུ་ཤོག་ཅིག་ང་ནི་ལམ་སྟོན་པའོ། །ལམ་འཆད་པའོ། །ལམ་རིག་པའོ། །ལམ་
[053-74a7] མཁས་པའོ། །འོད་སྲུང། དེ་ལྟར་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་དེ་བཞིན་གཤེགས་པ་ལ་ཆོས་ཉན་ཞིང་ཉེ་བར་ལྷགས་པའི་སེམས་ཅན་དེ་དག་གི་དབང་པོ་


[053-74b0] [74B] 
[053-74b1] བརྩོན་འགྲུས་ཀྱི་རིམ་པ་དེ་བཞིན་གཤེགས་པས་མཁྱེན་ནས། དེ་དག་ལ་ཆོས་ཀྱི་རྣམ་གྲངས་ཉེ་བར་སྦྱོར་རོ། །དེ་དག་ལ་ཆོས་ཀྱི་གཏམ་མང་པོ་སྣ་ཚོགས་དགའ་བ། ཚིམ་པ་
[053-74b2] མགུ་བར་བྱེད་པ། ཕན་པ་དང་བདེ་བར་འགྱུར་བའི་གཏམ་གང་གིས་སེམས་ཅན་ཚེ་འདི་ལ་བདེ་བར་འགྱུར་ཞིང་འཆི་བའི་དུས་བྱས་ནས་ཀྱང་བདེ་འགྲོར་སྐྱེ་ལ། གར་སྐྱེས་པ་དེར་
[053-74b3] འདོད་པ་མང་པོ་སྤྱོད་ཀྱང་ཆོས་ཉན་ཞིང། ཆོས་དེ་ཐོས་ནས་སྒྲིབ་པ་མེད་པར་འགྱུར་ཏེ། མཐར་གྱིས་ཐམས་ཅད་མཁྱེན་པའི་ཆོས་ལ་སྟོབས་ཇི་ལྟ་བ་དང། ཡུལ་ཇི་ལྟ་བ་དང་
[053-74b4] མཐུ་ཇི་ལྟ་བ་བཞིན་དུ་འཇུག་པ་འགྱུར་བ་གསུང་ངོ། །འོད་སྲུང་འདི་ལྟ་སྟེ། དཔེར་ན། སྤྲིན་ཆེན་པོ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁེབས་ནས་ཆར་
[053-74b5] མཉམ་པར་ཕབ་སྟེ། རྩྭ་དང། ཤིང་གེལ་པ་དང། སྨན་དང་ནགས་ཚལ་ཐམས་ཅད་ཆུས་ངོམས་ཏེ། སྟོབས་ཇི་ལྟ་བ་དང། ཡུལ་ཇི་ལྟ་བ་དང། མཐུ་ཇི་ལྟ་བ་བཞིན་དུ་རྩྭ་
[053-74b6] དང། ཤིང་གེལ་པ་དང། སྨན་དང། ནགས་ཚལ་ལ་སོགས་བས་ཆུ་འཐུང་སྟེ། བདག་བདག་གི་སོ་སོའི་རིགས་དང་ཚད་དུ་སྐྱེའོ། །འོད་སྲུང། དེ་བཞིན་དུ་དེ་བཞིན་གཤེགས་
[053-74b7] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཆོས་བཤད་པ། ཆོས་ཐམས་ཅད་རོ་གཅིག་པ་སྟེ། དེ་ནི་རྣམ་པར་གྲོལ་བ་དང། འདོད་ཆགས་དང་བྲལ་བ་དང། འགྲོག་


[053-75a0] [75A] 
[053-75a1] ༄༅། །པ་དང། ཐམས་ཅད་མཁྱེན་པའི་ཡེ་ཤེས་ཀྱི་མཐར་རོ་གཅིག་གོ་འོད་སྲུང། དེ་བཞིན་དུ་དེ་བཞིན་གཤེགས་པས་ཆོས་བཤད་པ་དེ་ལ་སེམས་
[053-75a2] ཅན་གང་ཉན་པ་དང། འཛིན་པ་དང། འཛུད་པ་དེ་དག་བདག་གིས་བདག་ཤེས་པའམ་རིག་པའམ་རྟོགས་པ་མེད་དོ། །དེ་ཅིའི་ཕྱིར་ཞེ་ན་འོད་སྲུང། དེ་བཞིན་གཤེགས་
[053-75a3] པས་འདི་ལྟར་སེམས་ཅན་དེ་དག་དེ་བཞིན་དུ་མཁྱེན་ཏེ། དེ་དག་སུ་ཡིན་པ་དང། དེ་དག་ཅི་ལྟ་བུ་ཡིན་པ་དང། དེ་དག་ཅི་འདྲ་བ་དང། དེ་དག་ཅི་ལ་སེམས་པ་དང། དེ་དག་
[053-75a4] ཇི་ལྟར་སེམས་པ་དང། དེ་དག་ཅིས་སེམས་པ་དང། དེ་དག་ཅི་ལ་སྒོམ་པ་དང། དེ་དག་ཇི་ལྟར་སྒོམ་པ་དང། དེ་དག་ཅིས་སྒོམ་པ་དང། དེ་དག་ཅི་འཐོབ་པ་དང། དེ་དག་
[053-75a5] ཇི་ལྟར་འཐོབ་པ་དང། དེ་དག་ཅིས་འཐོབ་པ་དེ་དག་ཐམས་ཅད་ནི་འོད་སྲུང། །དེ་བཞིན་གཤེགས་པ་ལ་མངོན་སུམ་སྟེ། མངོན་སུམ་དུ་གཟིགས། ཇི་ལྟ་བ་བཞིན་དུ་
[053-75a6] གཟིགས་པའི་ཕྱིར་རོ། །འོད་སྲུང། འདི་ལྟ་སྟེ། རྣམ་པར་གྲོལ་བའི་རོ་དང། མྱ་ངན་ལས་འདས་པའི་མཐར་ཐུག་པ་དང། རྟག་པར་ཡོངས་སུ་མྱ་ངན་ལས་འདས་པ་དང་
[053-75a7] ས་གཅིག་པ་དང། ནམ་མཁའི་སྤྱོད་ཡུལ་དུ་ངས་ཆོས་རྣམས་རོ་གཅིག་པར་རྟོགས་ཀྱང། སེམས་ཅན་རྣམས་ཀྱི་དད་པ་བསྲུང་བའི་ཕྱིར། ས་དེ་དང་དེ་དག་ན་གནས་པའི་


[053-75b0] [75B] 
[053-75b1] ཤིང་གེལ་བ་དང། སྨན་དང། ནགས་ཚལ་རབ་འབྲིང་ཐ་མ་དེ་དག་ལྟ་བུ་ལ་ཐམས་ཅད་མཁྱེན་པའི་ཡེ་ཤེས་གློ་བུར་དུ་མི་སྟོན་ཏོ། །འོད་སྲུང། དེ་བཞིན་གཤེགས་
[053-75b2] པས་ལྡེམ་པོར་དགོངས་ཏེ་བཤད་པ་ལ་ཁྱེད་འཇུག་མི་ནུས་པས་ཁྱེད་ངོ་མཚར་དུ་གྱུར་ཏོ། །དེ་ཅིའི་ཕྱིར་ཞེ་ན། འོད་སྲུང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-75b3] པའི་སངས་རྒྱས་རྣམས་ཀྱིས་དགོངས་ཏེ་བཤད་པ་ནི་ཤེས་པར་དཀའ་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེའི་དོན་རྒྱས་པར་སྟོན་ཅིང། དེའི་ཚེ་ཚིགས་སུ་བཅད་པ་འདི་དག་
[053-75b4] བཀའ་སྩལ་ཏོ། །ཆོས་རྒྱལ་སྲིད་པ་འཇོམས་མཛད་པ། །ང་ནི་འཇིག་རྟེན་བྱུང་ནས་སུ། །མོས་པ་རྣམ་པར་མཁྱེན་གྱུར་ནས། །སེམས་ཅན་རྣམས་ལ་ཆོས་འཆད་དོ། །དཔའ་བོ་ཆེན་
[053-75b5] པོ་བློ་བརྟན་པས། །བཤད་པ་རྣམས་ནི་ཡུན་རིང་སྲུང། །གསང་ཆེན་དག་ཀྱང་འཛིན་མཛད་ཅིང། །སྲོག་ཆགས་རྣམས་ལ་མི་སྟོན་ཏོ། །ཡེ་ཤེས་དེ་ནི་ཤེས་དགའ་སྟེ། །བྱིས་པ་
[053-75b6] རྣམས་ཀྱིས་འཕྲ་ལ་ཐོས། །མི་ཤེས་པས་ན་ཐེ་ཚོམ་གྱུར། །དེ་ལས་ཉམས་ཤིང་དེ་དག་འཁྱམ། །དེ་ཡི་སྟོབས་ཀྱང་ཅི་འདྲ་དང། །ཡུལ་ཡང་ཇི་བཞིན་བཤད་པར་བྱ། །ཐ་དད་པ་
[053-75b7] ཡི་དོན་རྣམས་ཀྱིས། །ལྟ་བ་དག་ནི་དྲང་པོར་བྱ། །འོད་སྲུང་སྤྲིན་ནི་ཇི་ལྟ་བུར། །འདུས་ནས་འཇིག་རྟེན་ཁམས་རྣམས་སུ། །ས་རྣམས་རབ་ཏུ་ཡོག་པར་ནི། །ཐམས་ཅད་དུ་ཡང་ཁེབས་


[053-76a0] [76A] 
[053-76a1] ༄༅། །པར་གྱུར། །དེ་ནི་རབ་ཏུ་ཆུས་རྒྱས་ཏེ། །སྤྲིན་ཆེན་གློག་གི་ཕྲེང་བར་བཅས། །སྐད་ཀྱིས་ཤིན་ཏུ་སྒྲ་འབྱིན་ཅིང། །ལུས་ཅན་རྣམས་ལ་དགའ་བར་བྱེད། །ཉི་
[053-76a2] མའི་འོད་ནི་བསྒྲིབས་པས་ན། །དཀྱིལ་འཁོར་དག་ཀྱང་བསིལ་བར་བྱས་།ལག་གིས་སླེབས་པར་འདུག་ནས་སུ། །ཐམས་ཅད་དུ་ནི་ཆར་ཡང་འབེབས་།དེ་ནི་སྙོམས་པར་འབེབས་
[053-76a3] པ་ཡང། །ཆུ་ཡི་ཕུང་པོ་མི་ཆུང་བར། །ཀུན་ཏུ་བབ་པར་གྱུར་པས་ན། །ས་འདི་རྣམས་ཀྱང་ངོམས་པར་བྱས། །གང་དག་ས་འདི་རྣམས་ལས་ནི། །སྐྱེ་བར་གྱུར་པ་སྨན་རྣམས་
[053-76a4] དང། །རྩྭ་དང་གེལ་བ་ནགས་ཚལ་དང། །སྡོང་པོ་དང་ནི་སྡོང་ཆེན་དང། །འབྲུ་ཡི་རྣམ་པ་མང་པོ་དང། །སྔོན་པོར་གྱུར་པ་དག་ཀྱང་རུང། །རི་དང་རི་སུལ་ནགས་རྣམས་
[053-76a5] སམ༑ ༑སྨན་ལྗོངས་ནས་ནི་གང་འཁྲུངས་པ། །སྤྲིན་གྱིས་ཐམས་ཅད་ངོམས་པར་བྱེད། །རྩྭ་དང་གེལ་པ་ནགས་ཚལ་དང། །གདུངས་པའི་ས་ཡང་ངོམས་པར་བྱས། །སྨན་
[053-76a6] རྣམས་ལ་ཡང་ཀུན་ཏུ་ཕབ། །ཆུ་དེ་རྣམས་ཀྱང་རོ་གཅིག་སྟེ་།སྤྲིན་ལས་བབ་པ་འདི་ན་གནས། །ཇི་ལྟར་སྟོབས་དང་ཡུལ་གཞན་དུ་།རྩྭ་དང་གེལ་པ་དེ་འཐུང་ངོ། །སྡོང་པོ་
[053-76a7] དང་ནི་སྡོང་པོ་ཆེན་པོ་རྣམས། །ཆུང་ངུ་བར་མ་ན་ཚོད་ཇི་བཞིན་དུ། །ཇི་ལྟར་སྟོབས་བཞིན་ཐམས་ཅད་ཆུ་འཐུང་སྟེ། །འཐུངས་ནས་ཇི་ལྟར་འདོད་པ་བཞིན་དུ་སྐྱེ། །སྤྲིན་ལས་


[053-76b0] [76B] 
[053-76b1] །སྡོང་བུ་སྦུ་གུ་ཤུན་པ་ཇི་ལྟར་བར། །ཡལ་ག་གྱེས་དང་འདབ་མ་ཇི་བཞིན་དུ། །འབྲས་བུ་མེ་ཏོག་རྣམས་ཀྱང་དེ་བཞིན་འཕེལ། །ཆར་པ་རོ་གཅིག་པ་
[053-76b2] ཡང་བབ་པས་ན། །ཇི་ལྟའི་སྟོབས་དང་ཡུལ་ནི་ཅི་འདྲ་བར། །གང་གིས་ས་བོན་དག་ནི་ཅི་འདྲ་ལས། །དེ་དག་རང་རང་ལས་ནི་སྐྱེ་བ་འབྱིན། །འོད་སྲུང་དེ་བཞིན་སངས་རྒྱས་འཇིག་རྟེན་
[053-76b3] འདིར༑ ༑འཇིག་རྟེན་ཆར་འཛིན་སྤྲིན་དང་འདྲ་བར་འབྱུང། །འཇིག་རྟེན་མགོན་པོ་བྱུང་ནས་ཆད་པར་འགྱུར། །སྲོག་ཆགས་ལ་ནི་ཡང་དག་སྤྱོད་པར་སྟོན། །ལྷར་བཅས་འཇིག་རྟེན་
[053-76b4] དག་གིས་མདུན་བདར་ནས། །དེ་ལྟར་དྲང་སྲོང་ཆེན་པོ་རབ་སྒྲོགས་ཏེ། །དེ་ནི་རྐང་གཉིས་མཆོག་རྒྱལ་དེ་བཞིན་གཤེགས། །སྤྲིན་ལྟ་བུར་ནི་འཇིག་རྟེན་འདིར་བྱུང་སྟེ། །རབ་ཏུ་ལུས་
[053-76b5] བསྐམས་སྲིད་པ་གསུམ་ཆགས་པ། །སེམས་ཅན་ཐམས་ཅད་ངས་ནི་ངོམས་པར་བྱས། །སྡུག་བསྔལ་དག་གིས་བསྐམས་པ་བདེ་ལ་དགོད། །ངས་ནི་འདོད་དང་མྱ་ངན་འདས་པའང་
[053-76b6] སྦྱིན༑ ༑ལྷ་དང་མི་ཚོགས་རྣམས་ཀྱང་ང་ལ་ཉོན། །ང་ལ་ལྟ་བའི་ཕྱིར་ནི་ཉེ་བར་ཤོག་དེ་བཞིན་གཤེགས་པ་བཅོམ་ལྡན་ཟིལ་མི་ནོན། །བསྒྲལ་བའི་ཕྱིར་ནི་འཇིག་རྟེན་འདིར་
[053-76b7] སྐྱེས་ཏེ༑ ༑རྣམ་དག་ཤིན་ཏུ་མཐོང་བར་བྱ་བའི་ཆོས། །སྲོག་ཆགས་བྱེ་བ་སྟོང་ལ་བཤད་པར་བྱ། །དེ་ཡི་མཉམ་པ་ཉིད་དང་ཡང་དག་གཅིག་དེ་ནི་རྣམ་གྲོལ་མྱ་ངན་འདའ་བ་


[053-77a0] [77A] 
[053-77a1] ༄༅། །ཡིན༑ ༑རྟག་ཏུ་བྱང་ཆུབ་ཕྱིར་ནི་ཞུགས་པར་ཡང་།དབྱངས་གཅིག་གིས་ནི་རབ་ཏུ་ཆོས་བཤད་དེ། །དེ་ནི་མཉམ་པ་ཉིད་དེ་མི་མཉམ་མེད། །འདོད་
[053-77a2] ཆགས་མེད་ཅིང་ཞེ་སྡང་དག་ཀྱང་མེད། །ནམ་ཡང་ང་ལ་རྗེས་སུ་ཆགས་པ་མེད། །སུ་ལའང་ང་ནི་མཛའ་ཞིང་སྡང་བ་མེད། །སེམས་ཅན་གཅིག་བཞིན་འགྲོ་བ་གཞན་ལ་སྟེ། །
[053-77a3] ལུས་ཅན་རྣམས་ལ་ཆོས་ནི་སྙོམས་པར་འཆད། །ལས་གཞན་མི་བྱེད་རབ་ཏུ་ཆོས་འཆད་དེ། །འགྲོ་བ་དང་ནི་འགྲེང་དང་འདུག་པ་དང། །མལ་དུ་ཞུགས་ཏེ་ཉལ་བའི་ཚེ་ན་
[053-77a4] ཡང། །ནམ་ཡང་ང་ལ་སྐྱོ་བར་གྱུར་པ་མེད། །སྤྲིན་གྱིས་ཆར་པ་མཉམ་པར་ཕབ་པ་བཞིན། །འཇིག་རྟེན་འདི་རྣམས་ཐམས་ཅད་ངོམས་པར་བྱ། །འཕགས་པ་དང་ནི་མ་རབས་
[053-77a5] མཚུངས་པའི་བློ། །ཚུལ་ཁྲིམས་ལྡན་དང་ཚུལ་ཁྲིམས་འཆལ་བ་དང། །དེ་བཞིན་མི་གང་སྤྱོད་པ་ཉམས་པ་དང། །སྤྱོད་དང་ཆོ་ག་རྣམས་སུ་ལྡན་པ་དང། །ལྟ་ལ་གནས་
[053-77a6] ཤིང་ལྟ་བ་གང་ཉམས་དང། །ཡང་དག་གང་ལྟ་ལྟ་བ་རྣམ་དག་དང། །བློ་གྲོས་ངན་པ་དང་ནི་དམ་པའང་རུང། །དབང་པོ་བརྟུལ་པོ་རྣམས་ལ་ཆོས་བཤད་དེ། །སྐྱོ་བ་ཐམས་
[053-77a7] ཅད་རབ་ཏུ་རྣམ་སྤངས་ནས། །ངས་ནི་ཡང་དག་ཆོས་ཀྱི་ཆར་པ་ཕབ། །ཇི་ལྟའི་སྟོབས་བཞིན་ང་ལ་མཉན་ནས་ནི། །ལྷ་མི་ནང་ན་ཡིད་དུ་འོང་བ་དང། །འཁོར་ལོས་བསྒྱུར་


[053-77b0] [77B] 
[053-77b1] །རྣམ་པ་མང་པོའི་ས་ལ་གནས་པར་འགྱུར། །ཕྲན་ཚེགས་ཕྲན་ཚེགས་སྨན་རྣམས་འདི་དག་དང་།འཇིག་རྟེན་འདི་ན་གང་ཆུང་འདི་དག་དང། །བར་མ་
[053-77b2] ཆེན་པོ་དམན་རྣམས་གཞན་དག་ཀྱང། །དེ་དག་ཐམས་ཅད་རབ་ཏུ་བཤད་ཀྱི་ཉོན། །ཟག་པ་མེད་པའི་ཆོས་རྣམས་རབ་ཤེས་ནས། །མི་དག་མྱ་ངན་འདས་ཐོབ་གནས་པ་དང། །
[053-77b3] དྲུག་མངོན་ཤེས་ཤིང་གསུམ་རིག་གང་འགྱུར་པ། །དེ་ནི་བར་མའི་སྨན་ཞེས་བྱ་བ་ཡིན། །གང་དག་རི་སུལ་རྣམས་ན་གནས་པ་དང། །མི་གང་རང་རྒྱལ་བྱང་ཆུབ་འདོད་བྱེད་པ། །དེ་
[053-77b4] འདྲ་འབྲིང་དུ་རྣམ་པར་དག་པའི་བློ། །དེ་ནི་བར་མའི་སྨན་ཞེས་བྱ་བ་ཡིན། །བརྩོན་འགྲུས་དང་ནི་བསམ་གཏན་རྣམས་བསྟེན་ཅིང་།ལྷ་དང་མི་མགོན་སངས་རྒྱས་འགྱུར་བྱ་ཞེས། །སྐྱེས་བུ་
[053-77b5] ཁྱུ་མཆོག་ཏུ་ཡང་གང་སྨོན་པ། །དེ་ནི་སྨན་གྱི་མཆོག་ཅེས་བྱ་བ་ཡིན། །བདེ་བར་གཤེགས་པའི་སྲས་པོ་གང་བཞུགས་པ། །བྱམས་པ་བསྙེན་ཅིང་འདི་ལ་ཞི་བ་སྤྱོད། །སྐྱེས་བུ་ཁྱུ་མཆོག་
[053-77b6] ཏུ་ཡང་ཐེ་ཚོམ་མེད། །དེ་འདྲ་འདི་ན་སྡོང་པོ་ཡིན་ཞེས་བྱ་།ཕྱིར་མི་ལྡོག་པའི་འཁོར་ལོ་རབ་བསྐོར་ཞིང། །རྫུ་འཕྲུལ་སྟོབས་ལ་གནས་པ་གང་དཔའ་བ། །སྲོག་ཆགས་བྱེ་བ་མང་པོ་རབ་
[053-77b7] ཏུ་འགྲོལ། །དེ་ནི་འདི་ན་སྡོང་པོ་ཆེན་པོ་ཡིན། །རྒྱལ་བས་ཆོས་དེ་མཉམ་པར་བཤད་པ་ནི། །སྤྲིན་གྱིས་ཆར་པ་མཉམ་པ་ཕབ་པ་བཞིན། །སྣ་ཚོགས་མངོན་ཤེས་འདི་འདྲ་འདི་དག་ཀྱང།།


[053-78a0] [78A] 
[053-78a1] ༄༅། །ས་སྟེང་སྨན་རྣམས་ཇི་ལྟར་གནས་པ་བཞིན། །དེ་ལྟ་བུ་ཡི་དཔེ་དག་བསྟན་པ་ཡིས། །དེ་བཞིན་གཤེགས་པའི་ཐབས་རྣམས་ཤེས་པར་གྱིས། །ཇི་ལྟར་དེ་ཡིས་
[053-78a2] ཆོས་གཅིག་བཤད་པ་ཡང། །སྣ་ཚོགས་ཚིག་ནི་ཆར་གྱི་ཐིགས་པ་བཞིན། །ངས་ཀྱང་ཆོས་ཀྱི་ཆར་པ་ཕབ་པས་ན། །འཇིག་རྟེན་འདི་དག་ཐམས་ཅད་ངོམས་པར་གྱུར། །རབ་ཏུ་བཤད་
[053-78a3] པ་རོ་གཅིག་ཆོས་ལ་ཡང། །ཅི་འདྲ་སྟོབས་བཞིན་རྗེས་སུ་རྣམ་པར་སེམས། །ཇི་ལྟར་རྩྭ་དང་གེལ་པའི་ཤིང་རྣམས་དང། །བར་མའི་སྨན་རྣམས་ལ་ཡང་ཇི་ལྟ་བར། །སྡོང་པོ་དང་ནི་
[053-78a4] སྡོང་པོ་ཆེན་པོ་དེ། །ཆར་བབ་ཕྱོགས་བཅུ་ཀུན་ནའང་མཛེས་པ་བཞིན། །འདི་ནི་རྟག་ཏུ་འཇིག་རྟེན་ཕན་པའི་ཆོས། །འཇིག་རྟེན་འདི་ཀུན་ཆོས་ཀྱིས་ངོམས་པར་བྱེད། །འཇིག་རྟེན་
[053-78a5] ཐམས་ཅད་ངོམས་པར་བྱས་ནས་ནི། །སྨན་རྣམས་ལ་ནི་མེ་ཏོག་རབ་ཏུ་འབྱུང། །བར་མའི་སྨན་རྣམས་རྣམ་པར་སྐྱེ་བ་ནི། །དགྲ་བཅོམ་གང་དག་ཟག་པ་ཟད་གནས་དང། །ནགས་
[053-78a6] ཚལ་ཁྲོད་ནས་རང་སངས་རྒྱས་རྣམས་ལ། །ལེགས་པར་གསུངས་པའི་ཆོས་རྣམས་བསྟན་པར་བྱ། །བྱང་ཆུབ་སེམས་དཔའ་མང་པོ་དྲན་ལྡན་བརྟན། །བྱང་ཆུབ་མཆོག་འདི་ཡོངས་
[053-78a7] སུ་འཚོལ་བ་ན། །ཁམས་གསུམ་ཐམས་ཅད་རྟོགས་པར་ཁོང་ཆུད་པ་།དེ་དག་རྟག་ཏུ་སྐྱེ་བ་སྡོང་པོ་བཞིན། །རྫུ་འཕྲུལ་གང་ལྡན་བསམ་གཏན་བཞིར་ཞུགས་པ། །གང་དག་སྟོང་


[053-78b0] [78B] 
[053-78b1] །འོད་ཟེར་སྟོང་ཕྲག་རབ་ཏུ་གཏོང་བ་རྣམས། །དེ་དག་སྡོང་པོ་ཆེན་པོ་ཞེས་ཀྱང་བྱ། །འོད་སྲུང་འདི་ལྟ་བུ་ཡི་ཆོས་བཤད་པ། །སྤྲིན་གྱིས་ཆར་པ་མཉམ་པར་ཕབ་
[053-78b2] པ་བཞིན། །མི་ཡི་མེ་ཏོག་མང་པོ་མཐའ་ཡས་པ། །དེས་ནི་མང་པོའི་སྨན་བཞིན་རྣམ་པར་སྐྱེད། །རང་གིས་རིག་པའི་ཆོས་རྣམས་རབ་ཏུ་བཤད། །སངས་རྒྱས་བྱང་ཆུབ་དག་ནི་དུས་སུ་
[053-78b3] བསྟན། །དེ་ནི་འཇིག་རྟེན་འདྲེན་པ་ཐམས་ཅད་དང། །ང་ཡི་ཐབས་ལ་མཁས་པ་མཆོག་ཡིན་ནོ། །འདི་ལྟར་དོན་དམ་ཡང་དག་ངས་བཤད་པ་།ཉན་ཐོས་དེ་ཀུན་མྱ་ངན་མ་འདས་ཏེ། །དེ་
[053-78b4] དག་བྱང་ཆུབ་སྤྱོད་པ་རབ་སྤྱད་ནས། །ཉན་ཐོས་འདི་དག་ཐམས་ཅད་སངས་རྒྱས་འགྱུར། །འོད་སྲུང། གཞན་ཡང་དེ་བཞིན་གཤེགས་པ་ནི་སེམས་ཅན་འདུལ་བར་མཚུངས་ཏེ། མི་
[053-78b5] མཚུངས་པ་མེད་དོ། །འོད་སྲུང། འདི་ལྟ་སྟེ། དཔེར་ན། ཉི་མ་དང་ཟླ་བའི་འོད་ཀྱིས་འཇིག་རྟེན་ཐམས་ཅད་དུ་སྣང་བར་བྱེད་པ་ནི་དགེ་བ་བྱེད་པ་དང། མི་དགེ་བ་བྱེད་བ་དང། སྟེང་
[053-78b6] ན་གནས་པ་དང། འོག་ན་གནས་པ་དང། དྲི་ཞིམ་པ་དང། དྲི་མི་ཞིམ་པ་ཐམས་ཅད་ལ་མཉམ་པར་འོད་ཀྱིས་ཕོག་སྟེ། མི་མཉམ་པ་མ་ཡིན་ནོ། །འོད་སྲུང། དེ་བཞིན་དུ་དེ་བཞིན་
[053-78b7] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཐམས་ཅད་མཁྱེན་པའི་ཡེ་ཤེས་ཀྱི་སེམས་ཀྱི་འོད་ཀྱིས་འགྲོ་བ་ལྔར་སྐྱེས་པའི་སེམས་ཅན་ཐམས་ཅད་ཇི་ལྟར་


[053-79a0] [79A] 
[053-79a1] ༄༅། །མོས་པ་བཞིན་དུ་ཐེག་པ་ཆེན་པོ་པ་དང། རང་སངས་རྒྱས་ཀྱི་ཐེག་པ་ཅན་དང། ཉན་ཐོས་ཀྱི་ཐེག་པ་ཅན་རྣམས་ལ་ཆོས་བཤད་པ་དེ་མཉམ་པར་འཇུག་ལ། དེ་
[053-79a2] བཞིན་གཤེགས་པའི་ཡེ་ཤེས་ནི་སྐྱེ་བའང་མེད། འབྲི་བའང་མེད་དེ་འདི་ལྟར་བསོད་ནམས་དང། ཡེ་ཤེས་ཡང་དག་པར་སྡུད་པར་འགྱུར་རོ།།།།དམ་པའི་
[053-79a3] ཆོས་པདྨ་དཀར་པོ། བམ་པོ་ལྔ་པ། འོད་སྲུང། ཐེག་པ་ནི་གསུམ་དུ་མེད་དེ། སེམས་ཅན་སྤྱོད་པ་ཐ་དད་པས། དེའི་ཕྱིར་གྱི་ན་ཐེག་པ་གསུམ་དུ་བཏགས་པར་ཟད་དོ། །དེ་སྐད་
[053-79a4] ཅེས་བཀའ་སྩལ་ནས། བཅོམ་ལྡན་འདས་ལ་ཚེ་དང་ལྡན་པ་འོད་སྲུང་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། གལ་ཏེ་ཐེག་པ་གསུམ་དུ་མ་མཆིས་ན། ཅིའི་
[053-79a5] སླད་དུ་ད་ལྟར་བྱུང་བའི་དུས་ན་ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔར་གདགས་པས་རབ་ཏུ་གདགས། དེ་སྐད་ཅེས་གསོལ་ནས། བཅོམ་ལྡན་འདས་ཀྱིས་
[053-79a6] ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་བཀའ་སྩལ་ཏོ་།འོད་སྲུང། འདི་ལྟ་སྟེ། དཔེར་ན། རྫ་མཁན་གྱིས་འཇིམ་པ་མཚུངས་པ་ལ་སྣོད་བྱས་ཏེ། དེ་ལས་ཁ་ཅིག་ནི་
[053-79a7] བུ་རམ་གྱི་སྣོད་དུ་གྱུར། ཁ་ཅིག་ནི་མར་གྱི་སྣོད། ཁ་ཅིག་ནི་ཞོ་དང་འོ་མའི་སྣོད། ཁ་ཅིག་ནི་ངན་པ་མི་གཙང་བའི་སྣོད་དུ་གྱུར། འཇིམ་པ་ལ་ཐ་དད་པ་མེད་མོད་ཀྱི། རྫས་བཅུག་པ་


[053-79b0] [79B] 
[053-79b1] །འོད་སྲུང། དེ་བཞིན་དུ་ཐེག་པ་གཅིག་པུ་འདི་ཉིད་དེ། འདི་ལྟ་སྟེ། སངས་རྒྱས་ཀྱི་ཐེག་པ་སྟེ་ཐེག་པ་གཉིས་སམ་གསུམ་དུ་མེད་དོ། །དེ་སྐད་ཅེས་
[053-79b2] བཀའ་སྩལ་ནས། བཅོམ་ལྡན་འདས་ལ་ཚེ་དང་ལྡན་པ་འོད་སྲུང་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། གལ་ཏེ་སེམས་ཅན་མོས་པ་ཐ་དད་པ་གང་དག་ཁམས་
[053-79b3] གསུམ་ནས་བྱུང་བ་དེ་དག་གི་མྱ་ངན་ལས་འདས་པ་གཅིག་གམ། འོན་ཏེ་གཉིས་སམ་གསུམ། བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆོས་ཐམས་ཅད་མཉམ་པ་ཉིད་དུ་
[053-79b4] ཁོང་དུ་ཆུད་པའི་ཕྱིར། མྱ་ངན་ལས་འདའ་བས་ན་དེ་ནི་གཅིག་སྟེ། གཉིས་སུ་མེད། གསུམ་དུའང་མེད་དོ། །འོད་སྲུང། སྐྱེས་བུ་མཁས་པ་ཁ་ཅིག་ནི་དཔེས་བཤད་པའི་དོན་རིག་པར་
[053-79b5] འགྱུར་ཏེ། དེའི་ཕྱིར་ཁྱོད་ལ་དཔེ་བསྟན་པར་བྱའོ། །འོད་སྲུང་འདི་ལྟ་སྟེ། དཔེར་ན། མི་དམུས་ལོང་ཞིག་འདི་སྐད་དུ། ཁ་དོག་བཟང་པོ་དང། ཁ་དོག་ངན་པའི་གཟུགས་ཀྱང་མེད་
[053-79b6] ཁ་དོག་བཟང་པོ་དང། ཁ་དོག་ངན་པའི་གཟུགས་མཐོང་བའང་མེད་ཉི་མ་དང་ཟླ་བའང་མེད། སྐར་མའང་མེད། གཟའ་མཐོང་བའང་མེད་དོ་ཞེས་ཟེར་རོ། །དེ་ནས་མི་གཞན་དག་
[053-79b7] གིས་དམུས་ལོང་དེའི་མདུན་དུ་འདི་སྐད་ཅེས། ཁ་དོག་བཟང་པོ་དང་ཁ་དོག་ངན་པ་དག་ཀྱང་ཡོད། ཁ་དོག་བཟང་པོ་དང་ཁ་དོག་ངན་པའི་གཟུགས་མཐོང་བའང་ཡོད། དེ་བཞིན་དུ་ཉི་


[053-80a0] [80A] 
[053-80a1] ༄༅། །མ་དང། ཟླ་བ་དང། སྐར་མའང་ཡོད། གཟའ་ཡང་ཡོད་།གཟའ་མཐོང་བའང་ཡོད་དེ་ཞེས་སྨྲས་ན། མི་དམུས་ལོང་དེ་མི་དེ་དག་ལ་ཡིད་མི་ཆེས་ཤིང་
[053-80a2] སྨྲས་པ་བཞིན་མི་འཛིན་ཏོ། །དེ་ནས་སྨན་པ་ནད་ཐམས་ཅད་ཤེས་པ་ལ་ལ་ཞིག་གིས་དམུས་ལོང་དེ་མཐོང་ནས་དེ་འདི་སྙམ་དུ་སེམས་ཏེ་མི་དེ་སྔོན་གྱི་སྡིག་པའི་ལས་ཀྱིས་ནད་
[053-80a3] དུ་གྱུར་ཏེ། གང་ཅུང་ཟད་ནད་དུ་གྱུར་པ་དེ་ཐམས་ཅད་རྣམ་པ་བཞི་སྟེ། རླུང་ལས་གྱུར་པ་དང། མཁྲིས་པ་ལས་གྱུར་པ་དང། བད་ཀན་ལས་གྱུར་པ་དང། འདུས་པ་ལས་གྱུར་
[053-80a4] པའོ་སྙམ་མོ། །དེ་ནས་སྨན་པས་དེའི་ནད་ཞི་བར་བྱ་བའི་ཕྱིར་ཡང་དང་ཡང་ཐབས་བསམས་ཏེ། གང་འདི་ན་སྨན་ཡོད་པ་རྣམས་ཀྱིས་ནི་ནད་དེ་ཕྱིན་པར་མི་ནུས་ཀྱི། གངས་ཀྱི་
[053-80a5] རིའི་རྒྱལ་པོ་ལ་སྨན་སྣ་བཞི་ཡོད་དེ། བཞི་གང་ཞེ་ན། འདི་ལྟ་སྟེ། གཅིག་ཏུ་ནི་ཁ་དོག་དང་རོ་ཐམས་ཅད་ཀྱི་གནས་དང་ལྡན་པ་ཞེས་བྱ་བ་དང། གཉིས་སུ་ན་ནད་ཐམས་ཅད་ལས་
[053-80a6] རབ་ཏུ་ཐར་པར་བྱེད་པ་ཞེས་བྱ་བ་དང། གསུམ་དུ་ན་དུག་ཐམས་ཅད་ལས་ཐར་བར་བྱེད་པ་ཞེས་བྱ་བ་དང། བཞིར་ན་གནས་གང་ན་འདུག་པར་བདེ་བ་སྦྱིན་པ་ཞེས་བྱ་བ་དང་དེ་བཞི་
[053-80a7] ཡོད་དོ་སྙམ་མོ། །དེ་ནས་དམུས་ལོང་དེ་ལ་སྨན་པ་དེས་སྙིང་རྗེ་བསྐྱེད་ནས། ཐབས་གང་གིས་གངས་ཀྱི་རིའི་རྒྱལ་པོ་ལ་འགྲོ་ནུས་པ་དེ་ལྟ་བུའི་ཐབས་བསམས་ཏེ། སོང་ནས་ཡར་


[053-80b0] [80B] 
[053-80b1] མར་ཡང་བབས། །ངོས་ལའང་བཙལ་ཏོ། །དེ་ལྟར་བཙལ་ཏེ། སྨན་དེ་སྣ་བཞི་རྙེད་ནས། རྙེད་པ་དང་ཁ་ཅིག་ནི་སོས་བཅས་ཏེ་བྱིན། ཁ་ཅིག་ནི་བཏགས། ཁ་ཅིག་ནི་ཕྲད་
[053-80b2] གཞན་དང་སྦྱར་ལ་བཙོས་ཏེ་སྦྱིན། ཁ་ཅིག་ནི་ཕྲད་རློན་པ་དང་སྦྱར་ཏེ་བྱིན། ཁ་ཅིག་ནི་ལུས་ཀྱི་གནས་ཐུར་མས་ཕུག་སྟེ་བླུགས་ཁ་ཅིག་ནི་མེས་བསྲེགས་ཏེ་བྱིན། ཁ་ཅིག་ནི་ཕྲད་
[053-80b3] གཞན་དང་སྦྱར་ཏེ། ཟས་དང་སྐོམ་ལ་སོགས་པ་དང་བསྲེས་ཏེ་བྱིན་ནོ། །དེ་ནས་དམུས་ལོང་དེ་ཐབས་སྦྱར་བ་དེས་མིག་ཐོབ་བོ། །དེས་མིག་ཐོབ་ནས། ཕྱི་དང། ནང་དང། རིང་པོ་དང་
[053-80b4] ཉེ་བ་དང། ཟླ་བ་དང། ཉི་མའི་འོད་དང། སྐར་མ་དང། གཟའི་གཟུགས་ཐམས་ཅད་ཀྱང་མཐོང་ནས། འདི་སྐད་ཅེས། ཀྱེ་མ། ཨ་ལ་ལ་བླུན་པོ་ཁོ་བོ་སྔོན་ནི་བསྟན་ཀྱང་ཡིད་མི་
[053-80b5] ཆེས་ཤིང་སྨྲས་པ་བཞིན་མི་འཛིན་ན། ད་ནི་ཁོ་བོས་ཐམས་ཅད་མཐོང་ནས་དམུས་ལོང་ལས་ཐར་ཏེ་ཁོ་བོས་མིག་ཐོབ་པས། ཁོ་བོ་ལྟ་བུར་ཁྱད་པར་དུ་འཕགས་པ་གང་ཡང་མེད་དོ་
[053-80b6] ཞེས་སྨྲས་སོ། །དེའི་ཚེ་ན་དྲང་སྲོང་མངོན་པར་ཤེས་པ་ལྔ་དང་ལྡན་པ་ལྷའི་མིག་དང། ལྷའི་རྣ་བ་དང། ཕ་རོལ་གྱི་སེམས་ཤེས་པ་དང། སྔོན་གྱི་གནས་རྗེས་སུ་དྲན་པའི་ཤེས་པ་
[053-80b7] དང། རྫུ་འཕྲུལ་མངོན་སུམ་དུ་བྱ་བ་ལ་མཁས་པ་དག་ཅིག་ཡོད་དེ་དེ་དག་གིས་མི་དེ་ལ་འདི་སྐད་ཅེས་སྨྲས་ཏེ། ཀྱེ། མི་ཁྱོད་ནི་མིག་རྙེད་པ་འབའ་ཞིག་ཏུ་ཟད་ཀྱི། ཁྱོད་གཞན་


[053-81a0] [81A] 
[053-81a1] ༄༅། །ཅིའང་མི་ཤེས་ན་ཁྱོད་ཀྱི་ང་རྒྱལ་དེ་ཅི་ལས་བྱུང་ཁྱོད་ལ་ནི་ཤེས་རབ་ཀྱང་མེད། མཁས་པའང་མ་ཡིན་ནོ། །དེ་དག་གིས་ཡང་དེ་ལ་འདི་སྐད་ཅེས་སྨྲས་ཏེ། ཀྱེ་
[053-81a2] མི་ཁྱོད་གང་གི་ཚེ་ཁྱིམ་གྱི་ནང་ན་འདུག་པ་ན། ཕྱི་ལོགས་ཀྱི་གཟུགས་གཞན་དག་མི་མཐོང་མི་ཤེས། ཁྱོད་ཀྱིས་སེམས་ཅན་གང་དག་བྱམས་པར་སེམས་པ་དང། གནོད་པར་སེམས་
[053-81a3] པ་དེ་དག་ཀྱང་མི་ཤེས། དཔག་ཚད་ལྔའི་བར་ན་འདུག་པའི་སྨྲ་བ་དང། རྔ་དང། དུང་ལ་སོགས་པའི་སྒྲའང་མི་ཤེས་མི་ཐོས་རྒྱང་གྲགས་གཅིག་གི་བར་དུ་གོམ་པ་མི་འདོར་བར་
[053-81a4] འྒྲོའང་མི་ནུས། མའི་ལྟོ་ན་སྐྱེ་ཞིང་འཕེལ་བའི་བྱེད་པ་དེ་དག་ཀྱང་མི་དྲན་ན། ཇི་ལྟར་མཁས་པ་ཡིན། ཇི་ལྟར་ན་ཐམས་ཅད་མཐོང་ཞེས་སྨྲ། ཀྱེ༑ མི་ཁྱོད་ཀྱིས་སྣང་བ་གང་ཡིན་
[053-81a5] པ་དེ་ནི་མུན་པར་ཤེས་སོ། །མུན་པ་གང་ཡིན་པ་དེ་ནི་སྣང་བར་ཤེས་སོ་ཞེས་སྨྲས་པ་དང། དེ་ནས་མི་དེས་དྲང་སྲོང་དེ་དག་ལ་འདི་སྐད་ཅེས་སྨྲས་ཏེ། ཐབས་གང་དང་དགེ་བའི་
[053-81a6] ལས་ཅི་བྱས་ན། འདི་འདྲ་བའི་ཤེས་རབ་འཐོབ། ཁྱོད་ཀྱི་བྱ་དགའ་ལ་ཡོན་ཏན་དེ་དག་ཐོབ་པར་གྱིས་ཤིག་དེ་ནས་དྲང་སྲོང་དེ་དག་གིས་མི་དེ་ལ་འདི་སྐད་ཅེས་སྨྲས་སོ། །གལ་
[053-81a7] ཏེ་འདོད་ན་འབྲོག་དགོན་པར་གནས་པར་གྱིས། ཡང་ན་བྲག་ཕུག་ཏུ་འདུག་ལ་ཆོས་སེམས་ཤིང་ཁྱོད་ཀྱིས་ཉོན་མོངས་པ་རྣམས་སྤང་བར་བྱ་སྟེ། དེ་བཞིན་དུ་སྦྱངས་པའི་ཡོན་


[053-81b0] [81B] 
[053-81b1] མངོན་པར་ཤེས་པ་རབ་ཏུ་འཐོབ་བོ། །དེ་ནས་མི་དེས་དེའི་དོན་བླངས་ཏེ། རབ་ཏུ་བྱུང་ནས་དགོན་པ་ལ་གནས་ཏེ་སེམས་རྩེ་གཅིག་པས་འཇིག་རྟེན་གྱི་སྲེད་པ་སྤངས་ཏེ་
[053-81b2] མངོན་པར་ཤེས་པ་ལྔ་ཐོབ་བོ། །མངོན་པར་ཤེས་པ་ལྔ་ཐོབ་ནས་བསམས་པ། སྔོན་བདག་གིས་ལས་གཞན་བྱས་པ་དེས་བདག་གིས་ཡོན་ཏན་གང་ཡང་མ་ཐོབ་བོ། །ད་ནི་གར་བསམས་
[053-81b3] པར་འགྲོའོ། །སྔོན་བདག་ནི་ཤེས་རབ་ཆུང་ཞིང་རྟོགས་པ་ཆུང་སྟེ། བདག་གི་ནི་དམུས་ལོང་དུ་གྱུར་པའོ་སྙམ་མོ། །འོད་སྲུང། དེ་ལྟར་དོན་དེ་རིག་པར་བྱ་བའི་ཕྱིར། དཔེ་འདི་བྱས་ཏེ་
[053-81b4] དེའི་དོན་ནི་འདི་ལྟར་བལྟའོ། །འོད་སྲུང། དམུས་ལོང་ཞེས་བྱ་བ་དེ་ནི་སེམས་ཅན་འགྲོ་བ་ལྔའི་འཁོར་བ་ན་གནས་པ་རྣམས་ཀྱི་ཚིག་བླ་དྭགས་ཏེ། གང་དག་དམ་པའི་ཆོས་མི་ཤེས་
[053-81b5] ཤིང༑ ཉོན་མོངས་པའི་མུན་པ་མུན་ནག་སྐྱེད་པ་དེ་དག་མ་རིག་པས་ལྡོངས་སོ། །མ་རིག་པས་ལྡོངས་པས་འདུ་བྱེད་སོགས་སོ། །འདུ་བྱེད་ཀྱི་རྐྱེན་གྱིས་མིང་དང་གཟུགས་ནས། དེ་
[053-81b6] བཞིན་དུ་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པ་དེའི་བར་དུ་འབྱུང་བར་འགྱུར་རོ། །དེ་ལྟར་མ་རིག་པས་ལྡོངས་ཏེ། སེམས་ཅན་འཁོར་བ་ན་གནས་པ་རྣམས་ལ་དེ་བཞིན་
[053-81b7] གཤེགས་པས་ཐུགས་རྗེ་བསྐྱེད་ནས། ཁམས་གསུམ་ལས་འདས་ཀྱང་བུ་གཅིག་པའི་ཕ་བྱམས་པ་བཞིན་དུ། ཐུགས་རྗེ་ཆེན་པོ་བསྐྱེད་ནས་ཁམས་གསུམ་དུ་གཤེགས་ཏེ། སེམས་


[053-82a0] [82A] 
[053-82a1] ༄༅། །ཅན་རྣམས་འཁོར་བའི་འཁོར་ལོ་ན་འཁྱམ་ཞིང་ཉོན་མོངས་ཀྱང་དེ་དག་འཁོར་བ་ལས་འབྱུང་བ་ཡང་དག་པ་ཇི་ལྟ་བ་བཞིན་དུ་མི་ཤེས་པར་དེ་དག་བཅོམ་
[053-82a2] ལྡན་འདས་ཀྱི་ཤེས་རབ་ཀྱི་སྤྱན་གྱིས་གཟིགས་སོ། །གཟིགས་ནས་ཀྱང་སེམས་ཅན་འདི་དག་སྔོན་དགེ་བ་བྱས་པས་ཞེ་སྡང་ཆུང་ལ་འདོད་ཆགས་ཆེ་བ་དང། འདོད་ཆགས་ཆུང་ལ་
[053-82a3] ཞེ་སྡང་ཆེ་བ་དང། ཁ་ཅིག་ཤེས་རབ་ཆུང་བ་དང། ཁ་ཅིག་མཁས་པ་དང། ཁ་ཅིག་ཡོངས་སུ་སྨིན་ཅིང་དག་པ་དང། ཁ་ཅིག་ལོག་པར་ལྟ་བ་མཁྱེན་ནས། སེམས་ཅན་དེ་དག་
[053-82a4] ལ་དེ་བཞིན་གཤེགས་པ་ཐབས་མཁས་པས་ཐེག་པ་གསུམ་དུ་བཤད་དོ་།དེ་ལ་ཇི་ལྟར་དྲང་སྲོང་དེ་དག་མངོན་པར་ཤེས་པ་ལྔ་དང་ལྡན་ཞིང་མིག་རྣམ་པར་དག་པ་དེ་བཞིན་དུ་
[053-82a5] བྱང་ཆུབ་སེམས་དཔས་བྱང་ཆུབ་ཏུ་སེམས་བསྐྱེད་དེ། མི་སྐྱེ་བའི་ཆོས་ལ་བཟོད་པ་ཐོབ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་
[053-82a6] བར་བལྟའོ། །དེ་ལ་སྨན་པ་ཆེན་པོ་དེ་ཇི་ལྟ་བ་བཞིན་དུ་དེ་བཞིན་གཤེགས་པར་བལྟའོ། །དམུས་ལོང་ཇི་ལྟ་བ་བཞིན་དུ་གཏི་མུག་གིས་ལྡོངས་པའི་སེམས་ཅན་དུ་བལྟའོ། །རླུང་
[053-82a7] དང༑ མཁྲིས་པ་དང། བད་གན་ཇི་ལྟ་བ་དེ་བཞིན་དུ་འདོད་ཆགས་དང། ཞེ་སྡང་དང། གཏི་མུག་དང། ལྟ་བ་དྲུག་ཅུ་རྩ་གཉིས་སུ་གྱུར་པར་བལྟའོ། །ཇི་ལྟར་སྨན་སྣ་བཞི་པོ་


[053-82b0] [82B] 
[053-82b1] མཚན་མ་མེད་པ་དང། སྨོན་པ་མེད་པ་དང། མྱ་ངན་ལས་འདས་པའི་སྒོར་བལྟའོ། །ཇི་ལྟ་ཇི་ལྟ་བུར་སྨན་རྣམས་བཏང་བས། དེ་ལྟ་དེ་ལྟ་བུར་ནད་རབ་ཏུ་
[053-82b2] ཞི་བ་དེ་བཞིན་དུ་རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་མེད་པ་དང། སྨོན་པ་མེད་པ་བསྒོམས་པས་མ་རིག་པ་འགག་པར་བྱེད་ཅིང། མ་རིག་པ་འགགས་པས་འདུ་བྱེད་
[053-82b3] འགག་པ་ནས། དེ་བཞིན་དུ་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པ་དེའི་བར་དུ་འགག་པར་གྱུར་ཏེ། དེ་བཞིན་དུ་དེའི་སེམས་དགེ་བ་ལའང་མི་གནས། སྡིག་པ་ལའང་མི་
[053-82b4] གནས་ཏེ། ཇི་ལྟར་དམུས་ལོང་གིས་མིག་མཐོང་བ་དེ་བཞིན་དུ་ཉན་ཐོས་དང། རང་སངས་རྒྱས་ཀྱི་ཐེག་པ་ཅན་དུ་བལྟའོ། །འཁོར་བའི་ཉོན་མོངས་པས་བཅིངས་པ་གཅོད་ཅིང་ཉོན་
[053-82b5] མོངས་པའི་བཅིང་བ་ལས་རྣམ་པར་གྲོལ་ཏེ་ཁམས་གསུམ་གྱི་འགྲོ་བ་དྲུག་ལས་རབ་ཏུ་ཐར་བས་ན། དེའི་ཕྱིར་ཉན་ཐོས་ཀྱི་ཐེག་པ་ཅན་གྱི་འདི་ལྟར་ཤེས་ནས། འདི་སྐད་ཅེས་མངོན་
[053-82b6] པར་རྫོགས་པར་འཚང་རྒྱ་བར་བྱ་བའི་ཆོས་གཞན་མེད་དེ། བདག་ནི་མྱ་ངན་ལས་འདས་པ་ཐོབ་བོ་ཞེས་ཟེར་རོ། །དེ་ནས་དེ་བཞིན་གཤེགས་པ་དེ་ལ་ཆོས་སྟོན་ཏེ། གང་གིས་
[053-82b7] ཆོས་ཐམས་ཅད་མ་ཐོབ་པ་དེ་ལ་མྱ་ངན་ལས་འདས་པ་ག་ལ་ཡོད་ཅེས་དེ་བཞིན་གཤེགས་པས་དེ་དག་བྱང་ཆུབ་ཏུ་བཙུད་དེ། དེ་བྱང་ཆུབ་ཀྱི་སེམས་བསྐྱེད་ནས་འཁོར་བ་ལའང་


[053-83a0] [83A] 
[053-83a1] ༄༅། །མི་གནས། མྱ་ངན་ལས་འདའ་བ་ཐོབ་པར་ཡང་མི་འགྱུར་རོ་།དེས་ཁམས་གསུམ་རབ་ཏུ་རྟོགས་ནས་ཕྱོགས་བཅུའི་འཇིག་རྟེན་སྟོང་པ་དང། སྤྲུལ་པ་ལྟ་བུ་
[053-83a2] དང༑ སྒྱུ་མ་ལྟ་བུ་དང། རྨི་ལམ་དང། སྨིག་རྒྱུ་དང། བྲག་ཅ་ལྟ་བུ་དང། ཆོས་ཐམས་ཅད་མ་སྐྱེས་པ་དང། མ་འགགས་པ་དང་མ་བཅིངས་པ་དང། མ་གྲོལ་བ་དང། མུན་
[053-83a3] པའང་མ་ཡིན། སྣང་བའང་མ་ཡིན་པར་མཐོང་ངོ། །གང་གིས་དེ་ལྟར་ཆོས་ཟབ་མོ་མཐོང་བ་དང་ཐོས་པ་དེས་ཁམས་གསུམ་ཐམས་ཅད་གང་བའི་སེམས་ཅན་གྱི་བསམ་པ་དང་
[053-83a4] མོས་པ་ཐ་དད་པ་མི་མཐོང་བའི་ཚུལ་གྱིས་མཐོང་ངོ། །དེ་ནས་བཅོམ་ལྡན་འདས་ཀྱིས་དེའི་དོན་རྒྱས་པར་སྟོན་ཅིང་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཇི་ལྟར་
[053-83a5] ཉི་མ་ཟླ་བའི་འོད། །ཡོན་ཏན་ལྡན་དང་སྡིག་ཅན་གྱི། །མི་ལ་མཉམ་པར་རབ་འཆར་ཏེ། །དེ་ལ་སྐྱེ་ཞིང་འབྲི་བ་མེད། །དེ་བཞིན་གཤེགས་ཀྱི་ཤེས་རབ་འོད། །སྙོམས་པ་ཉི་མ་
[053-83a6] ཟླ་བ་བཞིན། །ལྷག་ཅིང་ཆད་པ་མེད་པར་ནི། །སེམས་ཅན་ཐམས་ཅད་རྣམ་པར་འདུལ། །ཇི་ལྟར་ཁམ་སྣོད་རྫ་མཁན་གྱིས། །འཇིམ་པ་མཚུངས་ལས་བྱས་པ་དག། དེ་
[053-83a7] ལས་སྣོད་དུ་གྱུར་པ་ནི། །བུ་རམ་འོ་མ་མར་དང་ཆུ། །ཡང་ན་ལ་ལ་མི་གཙང་དང། །ཁ་ཅིག་ཞོ་ཡི་སྣོད་དུ་གྱུར། །ཁམ་པ་སྣ་གཅིག་དེས་བླངས་ཏེ། །རྫ་མཁན་གྱིས་ནི་སྡོང་དུ་


[053-83b0] [83B] 
[053-83b1] ༑ཇི་ལྟར་དངོས་པོ་བཅུག་པ་བཞིན། །དེས་ནི་སྣོད་ཀྱང་སོ་སོར་རྟོགས། །དེ་བཞིན་སེམས་ཅན་བྱེ་བྲག་མེད། །ཐ་དད་མོས་པས་དེ་བཞིན་གཤེགས། །ཐེག་པ་ཐ་དད་རབ་སྟོན་ཀྱང། །ཐེག་པ་
[053-83b2] སངས་རྒྱས་ཐེག་པར་ངེས། །འཁོར་བའི་འཁོར་ལོ་མི་ཤེས་པས། །མྱ་ངན་འདས་པའང་ཤེས་མ་ཡིན། །ཆོས་རྣམས་བདག་ཉིད་རྣམ་སྤངས་ཤིང། །སྟོང་པར་གང་དག་རྣམ་ཤེས་པ། །དེ་
[053-83b3] དག་སངས་རྒྱས་བཅོམ་ལྡན་གྱི། །བྱང་ཆུབ་ཡང་དག་ཉིད་དུ་ཤེས་།ཤེས་རབ་བར་མར་གདགས་པ་ནི། །དེ་ནི་རང་རྒྱས་ཞེས་ཀྱང་བྱ་།སྟོང་པར་ཤེས་ནས་རྣམས་བཏུལ་བ། །དེ་ནི་ཉན་
[053-83b4] ཐོས་ཉིད་དུ་བཞག་ཆོས་རྣམས་ཐམས་ཅད་རྟོགས་པ་ནི། །ཡང་དག་རྫོགས་པའི་སངས་རྒྱས་ཡིན། །ཇི་ལྟར་དམུས་ལོང་ལ་ལས་ནི། །ཉི་ཟླ་གཟའ་དང་སྐར་མ་རྣམས། །དེས་མ་མཐོང་
[053-83b5] བས་འདི་སྐད་ཅེས། །གཟུགས་ནི་རྣམ་ཀུན་མེད་ཅེས་སྨྲ། །སྨན་པ་ཆེན་པོས་དམུས་ལོང་ལ། །སྙིང་རྗེ་ཆེན་པོ་བསྐྱེད་ནས་སུ། །གངས་ཀྱི་རི་ལ་དེ་སོང་སྟེ། །གྱེན་འཛེགས་ཐུར་བབས་ཐད་
[053-83b6] ཀར་སོང། །ཁ་དོག་རོ་ཀུན་གནས་ལྡན་པ། །དེ་ལ་སོགས་པ་སྣ་བཞི་དག་རི་ལས་སྨན་ཡང་ཀུན་རྙེད་དེ། །དེ་ནས་དེ་དག་རབ་ཏུ་སྦྱར་།ཁ་ཅིག་དག་ནི་སོས་ཀྱང་བཅས། །ཁ་ཅིག་
[053-83b7] བཏབས་ཏེ་དེ་བཞིན་གཞན། །ཡན་ལག་ཏུ་ཡང་ཁབ་རྩེ་བཅུག་དམུས་ལོང་ལ་ནི་རབ་ཏུ་གཏོང། །དེ་ཡིས་མིག་ཐོབ་ཉི་ཟླ་དང། །སྐར་མ་གཟའ་རྣམས་མཐོང་བར་གྱུར། །མི་ཤེས་


[053-84a0] [84A] 
[053-84a1] ༄༅། །པས་ན་སྔོན་སྨྲས་ཤེས། །དེ་ནི་དེ་ལྟར་སེམས་པར་གྱུར་།དེ་བཞིན་སེམས་ཅན་མི་ཤེས་ཚེ། །དམུས་ལོང་འདྲ་དག་འདི་ན་འཁོར་།རྟེན་འབྱུང་འཁོར་ལོ་མི་
[053-84a2] ཤེས་པས། །སྡུག་བསྔལ་ཆུ་བོའི་ལམ་དུ་གྱུར། །དེ་བཞིན་མི་ཤེས་རྨོངས་པ་ཡི། །འཇིག་རྟེན་དུ་ནི་ཀུན་གྱི་མཆོག་སྨན་པ་ཆེན་པོ་དེ་བཞིན་གཤེགས། །སྙིང་རྗེ་བདག་ཉིད་
[053-84a3] འདིར་བྱུང་སྟེ། །སྟོན་པ་ཐབས་ལ་མཁས་པས་ན། །དེས་ནི་དམ་པའི་ཆོས་བཤད་དེ། །བླ་མེད་ཡང་དག་རྫོགས་བྱང་ཆུབ། །ཐེག་པ་དམ་པར་ཞུགས་ལ་བཤད། །འདྲེན་པས་
[053-84a4] ཤེས་རབ་འབྲིང་ལ་ཡང། །བར་མ་དག་གི་རབ་ཏུ་བཤད། །འཁོར་བས་འཇིགས་ལ་བྱང་ཆུབ་ཀྱང། །གཞན་དུ་རབ་ཏུ་བཤད་པ་ཡིན། །ཁམས་གསུམ་ལས་ནི་བྱུང་བ་ཡི། །ཉན་
[053-84a5] ཐོས་རྣམས་ཀྱིས་འདི་ལྟར་ཤེས། །མྱ་ངན་འདས་པའི་དྲི་མེད་ཞི་།བདག་གིས་རབ་ཏུ་ཐོབ་སྙམ་སེམས། །ཆོས་ཀུན་ཁོང་དུ་ཆུད་གྱུར་ན། །མི་འཆི་མྱ་ངན་འདས་པ་ཐོབ། །དྲང་
[053-84a6] སྲོང་ཆེ་རྣམས་དེ་ལ་ནི། །ཤིན་ཏུ་སྙིང་རྗེ་བསྐྱེད་ནས་སུ། །དེ་ལ་སྨྲས་པ་བླུན་པོ་ཁྱོད། །ཡེ་ཤེས་ཅན་དུ་བདག་མ་སེམས། །གང་ཚེ་ཁྱོད་ནི་ཁང་པ་ཡི། །ནང་ན་འདུག་པར་གྱུར་
[053-84a7] པ་ན༑ ༑ཕྱི་རོལ་དག་ན་གང་ཡོད་པ། །ཤེས་རབ་ཆུང་ཁྱོད་དེ་མི་ཤེས། །གང་ཞིག་ནང་ན་འདུག་པ་དེས། །བྱས་དང་མ་བྱས་ཕྱི་རོལ་གྱི། །ཤེས་བྱ་ད་དུང་མི་ཤེས་ན། །ཤེས་ཆུང་[?] 


[053-84b0] [84B] 
[053-84b1] །དཔག་ཚད་ལྔ་ཙམ་བར་དག་གི། སྒྲ་གང་བྱུང་བ་དེ་རྣམས་ཀྱང། །དེ་ཡང་ཐོས་པར་མི་ནུས་ན། །དེ་བས་རིང་བ་གཞན་ཅི་སྨོས། །ཁྱོད་ལ་གང་དག་ཉེས་སེམས་དང། །
[053-84b2] དེ་བཞིན་གཞན་དག་བྱམས་པ་ཡང། །ཁྱོད་ཀྱིས་དེ་དག་ཤེས་མི་ནུས་།ཅི་ཕྱིར་ཁྱོད་ཀྱིས་ང་རྒྱལ་བྱ། །རྒྱང་གྲགས་ཙམ་དུ་འགྲོ་ན་ཡང། །གོམ་པ་མ་བོར་འགྲོ་མི་ནུས། །མ་ཡི་མངལ་དུ་ཅི་
[053-84b3] བྱུང་བ། །དེ་དག་དེ་མ་ཐག་ཏུ་བརྗེད། །སུ་ལ་མངོན་ཤེས་འདི་ལྔ་ཡོད། །དེ་འདིར་ཐམས་ཅད་ཤེས་ཞེས་བྱ། །ཁྱོད་ནི་གཏི་མུག་ཅང་མི་ཤེས། །བདག་ནི་ཐམས་ཅད་ཤེས་ཞེས་སྨྲ། །
[053-84b4] ཐམས་ཅད་མཁྱེན་པར་ཁྱེད་འདོད་ན། །འདི་ལྟར་མངོན་པར་ཤེས་པ་སྒྲུབས། །མངོན་པར་ཤེས་པ་དེ་བསྒྲུབས་ན། །དགོན་པར་གནས་ཤིང་རྣམ་དག་ཆོས། །བསམ་པར་བྱ་སྟེ་དེ་ཡིས་
[053-84b5] ཁྱོད༑ ༑མངོན་པར་ཤེས་པ་ཐོབ་པར་འགྱུར། །དོན་གཟུང་དགོན་པར་དེ་སོང་སྟེ། །ཤིན་ཏུ་མཉམ་གཞག་རྣམ་པར་སེམས། །མངོན་པར་ཤེས་པ་ལྔ་ཐོབ་སྟེ། །རིང་པོར་མི་ཐོགས་ཡོན་
[053-84b6] ཏན་ལྡན། །དེ་བཞིན་ཉན་ཐོས་ཐམས་ཅད་ཀྱང། །མྱ་ངན་འདས་ཐོབ་འདུ་ཤེས་ཏེ། །རྒྱལ་བས་བཤད་པ་དེ་དག་ལ། །མྱ་ངན་མ་འདས་དེ་ངལ་བསོ། །གང་ཡང་ཚུལ་འདི་གསུང་བ་ནི།།
[053-84b7] སངས་རྒྱས་རྣམས་ཀྱི་ཐབས་འདི་སྟེ། །ཐམས་ཅད་མཁྱེན་པ་མ་གཏོགས་པར། །མྱ་ངན་འདའ་མེད་འདི་རྩོམས་ཤིག་དུས་གསུམ་ཡེ་ཤེས་མཐའ་ཡས་དང། །ཕ་རོལ་ཕྱིན་དྲུག་དགེ་


[053-85a0] [85A] 
[053-85a1] ༄༅། །བ་དང། །སྟོང་པ་ཉིད་དང་མཚན་མ་མེད། །སྨོན་ལམ་རྣམ་པར་སྤངས་པ་དང། །བྱང་ཆུབ་སེམས་དང་གཞན་ཡང་གང་།མྱ་ངན་འདའ་པར་འགྲོ་བའི་ཆོས། །ཚངས་
[053-85a2] པའི་གནས་པ་རྣམ་བཞི་དང། །བསྡུ་བ་རྣམས་སུ་གང་བརྗོད་པ་།སེམས་ཅན་རྣམས་ནི་འདུལ་བའི་ཕྱིར། །དྲང་སྲོང་མཆོག་གིས་རབ་ཏུ་བརྗོད། །རྨི་ལམ་སྒྱུ་མའི་རང་བཞིན་དང། །སྙིང་
[053-85a3] པོ་མེད་པ་ཆུ་ཤིང་ཕུང། །བྲག་ཅ་དང་ཡང་མཚུངས་པར་ནི་།གང་གིས་ཆོས་རྣམས་རབ་ཤེས་ཤིང། །ཁམས་གསུམ་ལྷག་མ་མ་ལུས་པར། །དེ་ཡི་རང་བཞིན་ཤེས་བར་ཡང། །
[053-85a4] བཅིངས་མེད་རྣམ་པར་གྲོལ་མེད་པའི། །མྱ་ངན་འདས་པ་མི་ཤེས་སོ་།ཆོས་ཀུན་སྟོང་ཞིང་མཉམ་པ་སྟེ། །ཐ་དད་དབྱེར་མེད་བདག་ཉིད་དོ། །དེ་དག་ལ་ནི་མི་རྟོགས་ཏེ། །ཆོས་ནི་གང་ཡང་
[053-85a5] མཐོང་མེད་ན། །ཆོས་ཀྱི་སྐུ་ནི་མ་ལུས་པར། །ཤེས་རབ་ཆེན་པོ་དེས་མཐོང་ངོ། །ཐེག་པ་གསུམ་དུ་ཡོང་མེད་དེ། །འདི་ན་ཐེག་པ་གཅིག་པུ་ཡོད། །ཆོས་ཀུན་མཉམ་སྟེ་ཐམས་ཅད་
[053-85a6] ཀྱང༑ ༑མཉམ་ཞིང་སྙོམས་ཏེ་རྟག་ཏུ་མཉམ། །དེ་ལྟར་རིག་ནས་ཞི་བ་ཡི། །མི་འཆི་མྱ་ངན་འདའ་བ་ཤེས། །དམ་པའི་ཆོས་པདྨ་དཀར་པོ་ལས། །སྨན་གྱི་ལེའུ་ཞེས་བྱ་སྟེ་ལྔ་པའོ།། །།
[053-85a7] དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་དེ་དག་བཀའ་སྩལ་ནས། ཐམས་ཅད་དང་ལྡན་པའི་དགེ་སློང་གི་དགེ་འདུན་ལ་བཀའ་སྩལ་པ། ཀྱེ་དགེ་སློང་དག་ཁྱེད་མོས་


[053-85b0] [85B] 
[053-85b1] ཁོང་དུ་ཆུད་པར་བྱའོ། །ངའི་ཉན་ཐོས་དགེ་སློང་འོད་སྲུང་འདི། སངས་རྒྱས་བྱེ་བ་སྟོང་ཕྲག་སུམ་ཅུ་ལ་བཀུར་སྟི་བྱེད། བཙུན་པར་བྱེད། རི་མོར་བྱེད། མཆོད་པ་བྱེད་པར་འགྱུར་
[053-85b2] ཏེ༑ སངས་རྒྱས་བཅོམ་ལྡན་འདས་དེ་དག་གི་དམ་པའི་ཆོས་འཛིན་པར་འགྱུར་རོ། །དེ་ལུས་ཐ་མའི་ཚེ་བསྐལ་པ་བཀོད་པ་ཆེན་པོ་ཞེས་བྱ་བ་ལ་འཇིག་རྟེན་གྱི་ཁམས་སྣང་བ་ཐོབ་པ་ཞེས་
[053-85b3] བྱ་བར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་
[053-85b4] ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་ཟེར་རབ་ཏུ་སྣང་བ་ཞེས་བྱ་བར་འཇིག་རྟེན་དུ་འབྱུང་ངོ། །དེའི་ཚེའི་ཚད་ནི་བར་གྱི་བསྐལ་
[053-85b5] པ་བཅུ་གཉིས་སུ་འགྱུར་རོ། །བར་གྱི་བསྐལ་པ་ཉི་ཤུར་ནི་དམ་པའི་ཆོས་གནས་པར་འགྱུར་རོ། །བར་གྱི་བསྐལ་པ་ཉི་ཤུར་ནི་དམ་པའི་ཆོས་ཀྱི་གཟུགས་བརྙན་གནས་པར་འགྱུར་
[053-85b6] རོ༑ ༑དེའི་ཚེ་སངས་རྒྱས་ཀྱི་ཞིང་དེ་ཡང་དག་པར་འགྱུར་ཏེ་གཙང་ཞིང་གྱོ་མོ་དང་གསེག་མ་མེད་པ་ངམ་གྲོག་དང་གཡང་ས་མེད་པ། འཇིམ་ངན་དང་སྨེ་བ་མེད་དེ། མཉམ་པ་
[053-85b7] ཉམས་དགའ་བ། མཛེས་པ་བལྟ་ན་སྡུག་པ་བཻ་ཌཱུརྱའི་གཞི་ལ་རིན་པོ་ཆེའི་ཤིང་ལྗོན་པས་རབ་ཏུ་བརྒྱན་པ། གསེར་གྱི་སྐུད་པས་མིག་མང་རིས་སུ་བྲིས་པ་མེ་ཏོག་གིས་གང་བ་སྟེ་


[053-86a0] [86A] 
[053-86a1] ༄༅། །དེར་བྱང་ཆུབ་སེམས་དཔའ་བརྒྱ་སྟོང་ཕྲག་མང་པོ་འབྱུང་བར་འགྱུར་རོ། །དེར་ཉན་ཐོས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་འབྱུང་ངོ། །དེ་ན་བདུད་སྡིག་
[053-86a2] ཅན་དང་བདུད་ཀྱི་དཀྱིལ་འཁོར་ཡང་མི་སྣང་ངོ། །དེར་བདུད་དང་བདུད་ཀྱི་འཁོར་དང་བྱུང་ནའང། བཅོམ་ལྡན་འདས་དེ་བཞིན་གཤེགས་པ་འོད་ཟེར་རབ་ཏུ་སྣང་བ་དེའི་བསྟན་པ་ལ་
[053-86a3] དམ་པའི་ཆོས་ཡོངས་སུ་འཛིན་པ་ལ་བརྩོན་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །དགེ་སློང་ཁྱེད་དག་སངས་རྒྱས་
[053-86a4] སྤྱན་གྱིས་ངས། །གྲངས་མེད་བསྐལ་པར་གནས་བརྟན་འོད་སྲུང་འདིས་།རྐང་གཉིས་རྣམས་ཀྱི་དམ་པ་མཆོད་བྱས་ནས། །མ་འོངས་དུས་ན་སངས་རྒྱས་འགྱུར་བར་མཐོང། །སྟོང་
[053-86a5] ཕྲག་སུམ་ཅུ་ཡོངས་སུ་ཚང་བ་ཡི། །རྒྱལ་བ་རྣམས་ནི་འོད་སྲུང་འདི་ཡིས་མཐོང། །སངས་རྒྱས་ཡེ་ཤེས་ཕྱིར་ནི་དགེ་སློང་འདི། །དེ་ན་ཚངས་པར་སྤྱད་པ་སྤྱོད་འགྱུར་ཞིང། །རྐང་
[053-86a6] གཉིས་གཙོ་བོ་རྣམས་ལ་མཆོད་བྱས་ནས། །བླ་ན་མེད་ཀྱི་ཡེ་ཤེས་འདི་བསྒྲུབས་ཏེ། །དེ་ནི་ཐ་མའི་ལུས་ཚེ་འཇིག་རྟེན་མགོན། །མཚུངས་པ་མེད་པ་དྲང་སྲོང་ཆེན་པོར་འགྱུར། །
[053-86a7] དེ་ཡི་ཞིང་ཡང་རྣམ་བཀྲ་མཆོག་གྱུར་ཏེ། །བཟང་ཞིང་རྣམ་དག་ཉམས་དགའ་བལྟ་ན་སྡུག་རྟག་ཏུ་དགའ་བྱེད་ཡིད་དུ་འོང་བའི་གཟུགས། །གསེར་གྱི་སྐུད་པ་དག་གིས་ལེགས་


[053-86b0] [86B] 
[053-86b1] །དེ་ཡི་རིན་ཆེན་ཤིང་ལྗོན་སྣ་ཚོགས་པ། །མིག་མང་རིས་བྲེས་དེ་ནང་རེ་རེ་སྟེ། །ཡིད་དུ་འོང་བའི་དྲི་ཡང་རྣམ་པར་འབྱུང། །དེ་ནི་དགེ་སློང་འདི་ཡི་ཞིང་དུ་འགྱུར། །མེ་ཏོག་
[053-86b2] མང་པོས་ལེགས་པར་བརྒྱན་པ་སྟེ། །མེ་ཏོག་སྣ་ཚོགས་རྣམས་ཀྱིས་མཛེས་པར་བྱས། །ངམ་གྲོག་གཡང་ས་རྣམས་ཀྱང་དེ་ན་མེད་།མཉམ་ཞིང་བཟང་ལ་བལྟ་ན་སྡུག་པར་འགྱུར། །
[053-86b3] དེ་ན་བྱང་ཆུབ་སེམས་དཔའ་བྱེ་བ་སྟོང། །རྫུ་འཕྲུལ་ཆེ་ཞིང་ཤིན་ཏུ་དུལ་བའི་སེམས། །སྐྱོབ་པའི་མདོ་སྡེ་ཤིན་ཏུ་རྒྱས་འཛིན་པ། །སྟོང་ཕྲག་དུ་མ་མང་པོ་འབྱུང་བར་འགྱུར། །དེ་ཚེ་
[053-86b4] ཆོས་ཀྱི་རྒྱལ་པོའི་ཉན་ཐོས་ནི། །ཟག་མེད་ཐ་མའི་ལུས་འཛིན་རྣམས་འབྱུང་འགྱུར། །བསྐལ་པར་ལྷ་ཡི་ཤེས་པས་བགྲངས་ན་ཡང་།དེ་དག་ཚད་ནི་ནམ་ཡང་མི་ཟིན་ཏོ། །དེ་ནི་
[053-86b5] བར་གྱི་བསྐལ་པ་བཅུ་གཉིས་གནས། །དམ་པའི་ཆོས་ནི་ཉི་ཤུ་ཚང་བར་གནས། །བར་གྱི་བསྐལ་པ་ཉི་ཤུར་གཟུགས་བརྙན་ཏེ། །འོད་ཟེར་རབ་སྣང་དེ་བཀོད་དེ་ལྟར་འགྱུར། །དེ་
[053-86b6] ནས་ཚེ་དང་ལྡན་པ་གནས་བརྟན་མཽངྒལ་གྱི་བུ་ཆེན་པོ་དང་ཚེ་དང་ལྡན་པ་རབ་འབྱོར་དང། ཚེ་དང་ལྡན་པ་ཀཱ་ཏྱཱ་ཡའི་བུ་ཆེན་པོ་ལུས་འདར་ནས་མིག་མི་འཛུམ་པར་བཅོམ་ལྡན་
[053-86b7] འདས་ལ་བལྟ་ཞིང། །དེའི་ཚེ་སོ་སོའི་ཡིད་ལ་བརྗོད་ནས། ཚིགས་སུ་བཅད་པ་འདི་དག་གསོལ་ཏོ། །དཔའ་བོ་ཆེན་པོ་དགྲ་བཅོམ་པ། །ཤཱཀྱ་སེང་གེ་མི་ཡི་མཆོག་བདག་ཅག་ལ་


[053-87a0] [87A] 
[053-87a1] ༄༅། །ནི་ཐུགས་བརྩེའི་ཕྱིར། །སངས་རྒྱས་སྒྲ་ནི་བསྒྲག་ཏུ་གསོལ། །སྐབས་མཁྱེན་པས་ན་ངེས་པར་ཡང། །བདག་ཅག་ལ་ནི་མི་མཆོག་གིས། །བདུད་རྩི་དག་གི་
[053-87a2] རབ་གཏོར་ཏེ། །རྒྱལ་བས་བདག་ཅག་ལུང་བསྟན་འགྱུར། །མུ་གེ་བྱུང་ཚེ་མི་འགའ་ཞིག་ཁ་ཟས་བཟང་པོ་རྙེད་ནས་སུ། །བདག་གིས་ཁ་ཟས་རྙེད་དོ་ཞེས། །དེ་ཡང་བསྟན་ནས་
[053-87a3] རབ་ཏུ་སྨྲ། །དེ་བཞིན་བདག་ཅག་སྤྲོ་བ་ནི། །ཐེག་པ་དམན་པར་སེམས་པ་ལས། །སངས་རྒྱས་ཡེ་ཤེས་ཐོབ་འགྱུར་ཏེ། །དུས་ངན་སེམས་ཅན་ཟས་རྙེད་བཞིན། །བདག་ཅག་
[053-87a4] རྫོགས་པའི་སངས་རྒྱས་ཀྱི། །ཐུབ་པ་ཆེན་པོས་ལུང་མ་བསྟན། མི་ལྟར་སུག་པ་བཅུག་ནས་ནི། །ཁ་ཟས་དེ་ཡང་མ་བརྩལ་བཞིན། །དཔའ་བོ་བདག་ཅག་སྤྲོ་བ་ཡང། །བླ་ན་
[053-87a5] མེད་པའི་གསུང་ཐོས་ཤིང། །གང་ཚེ་ལུང་བསྟན་གྱུར་པ་ན། །དེ་ཚེ་མྱ་ངན་འདས་པར་འགྱུར། །ཕན་པར་བཞེད་པ་ཐུགས་བརྩེ་བ་།དཔའ་བོ་ཆེན་པོ་ལུང་བསྟན་གསོལ། །
[053-87a6] དབུལ་པོར་སེམས་པ་རྣམས་ཀྱང་ནི། །ཐུབ་པ་ཆེན་པོ་མཐར་འགྱུར་རོ་།དེ་ནས་བཅོམ་ལྡན་འདས་ཀྱིས་གནས་བརྟན་ཉན་ཐོས་ཆེན་པོ་དེ་དག་གི་སེམས་ཀྱི་རྟོག་པ་དེ་ལྟ་བུ་དེ་
[053-87a7] ཐུགས་ཀྱིས་ཐུགས་སུ་ཆུད་ནས། ཡང་ཐམས་ཅད་དང་ལྡན་པའི་དགེ་སློང་གི་དགེ་འདུན་ལ་བཀའ་སྩལ་པ། དགེ་སློང་དག་ངའི་ཉན་ཐོས་ཆེན་པོ་གནས་བརྟན་རབ་འབྱོར་


[053-87b0] [87B] 
[053-87b1] ལ་བཀུར་སྟིར་བྱེད། བཙུན་པར་བྱེད། རི་མོར་བྱེད། མཆོད་པར་བྱེད་བརྗེད་པར་བྱེད། །གསོལ་བར་བྱེད་ཅིང་དེ་ན་ཚངས་པར་
[053-87b2] སྤྱོད་པ་སྤྱད་དེ་བྱང་ཆུབ་སྒྲུབ་པར་འགྱུར་རོ། །དེ་ལྟ་བུར་ལྷག་པར་བྱ་བ་བྱས་ཏེ། ལུས་ཐ་མ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་
[053-87b3] པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་
[053-87b4] འདས་ཟླ་བའི་ཏོག་ཅེས་བྱ་བ་འཇིག་རྟེན་དུ་འབྱུང་སྟེ། སངས་རྒྱས་ཀྱི་ཞིང་རིན་པོ་ཆེ་འབྱུང་བ་ཞེས་བྱ་བར་འགྱུར་རོ། །བསྐལ་པ་དེ་ནི་རིན་པོ་ཆེ་སྣང་བ་ཞེས་བྱ་བར་འགྱུར་རོ། །
[053-87b5] སངས་རྒྱས་ཀྱི་ཞིང་དེ་ནི་མཉམ་པ་ཉམས་དགའ་བ། ཤེལ་གྱི་གཞི་ལ་རིན་པོ་ཆེའི་ཤིང་ལྗོན་པས་རྣམ་པར་སྤྲས་པ། ངམ་གྲོག་དང་གཡང་ས་མེད་པ། འཇིམ་ངན་དང་སྨེ་བ་
[053-87b6] མེད་པ། ཡིད་དུ་འོང་བའི་མེ་ཏོག་དག་བཀྲམ་པར་འགྱུར་ཏེ། ཁང་པ་བརྩེགས་པའི་ཡོངས་སུ་སྤྱོད་པ་དག་ན། མི་རྣམས་གནས་པར་འགྱུར་རོ། །དེར་ཉན་ཐོས་མང་པོ་ཚད་
[053-87b7] མེད་པར་འབྱུང་བར་འགྱུར་ཏེ། དེ་དག་གི་མཐའ་ནི་བགྲང་བར་རྟོགས་པར་མི་ནུས་སོ། །དེར་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་འབྱུང་བར་འགྱུར་རོ། །


[053-88a0] [88A] 
[053-88a1] ༄༅། །བཅོམ་ལྡན་འདས་དེའི་ཚེའི་ཚད་ནི། བར་གྱི་བསྐལ་པ་བཅུ་གཉིས་སུ་འགྱུར། དམ་པའི་ཆོས་འདི་ནི་བར་གྱི་བསྐལ་པ་ཉི་ཤུར་གནས་པར་འགྱུར་
[053-88a2] དམ་པའི་ཆོས་ཀྱི་གཟུགས་བརྙན་ཡང་བར་གྱི་བསྐལ་པ་ཉི་ཤུར་གནས་པར་འགྱུར་རོ། །བཅོམ་ལྡན་འདས་དེ་ནམ་མཁའ་བར་སྣང་ལ་གནས་ནས་རྟག་ཏུ་ཆོས་སྟོན་ཏེ། བྱང་
[053-88a3] ཆུབ་སེམས་དཔའ་བརྒྱ་སྟོང་མང་པོ་དང། ཉན་ཐོས་བརྒྱ་སྟོང་མང་པོ་འབྱུང་བར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ་
[053-88a4] ངས་དེང་དགེ་སློང་དག་ནི་མོས་པར་བྱ། །ཁོང་དུ་ཆུད་པར་བྱའོ་ང་ལས་ཉོན། །ང་ཡི་ཉན་ཐོས་གནས་བརྟན་རབ་འབྱོར་ནི། །མ་འོངས་དུས་ཀྱི་ཚེ་ན་སངས་རྒྱས་འགྱུར། །བྱེ་བ་
[053-88a5] ཁྲག་ཁྲིག་སུམ་ཅུ་ཚད་པ་ཡི། །སངས་རྒྱས་མཐུ་ཆེན་རྣམས་ཀྱང་རབ་ཏུ་མཐོང། །ཡེ་ཤེས་འདི་ཡི་ཕྱིར་ཡང་འདི་ཉིད་ནི། །དེ་ཚེ་མཐུན་པའི་སྤྱོད་པ་སྤྱད་པར་འགྱུར། །ཐ་
[053-88a6] མའི་ལུས་ཀྱི་ཚེ་ན་དཔའ་བོ་དེ། །སུམ་ཅུ་རྩ་གཉིས་མཚན་གྱི་གཟུགས་དང་ལྡན། །དྲང་སྲོང་ཆེན་པོ་གསེར་གྱི་མཆོད་སྡོང་འདྲ་།འཇིག་རྟེན་རྣམས་ལ་ཕན་ཞིང་ཐུགས་བརྩེར་
[053-88a7] འགྱུར། །སྲོག་ཆགས་བྱེ་བ་ཁྲག་ཁྲིག་བསྒྲལ་ནས་ནི། །འཇིག་རྟེན་རྩྭ་ལག་དེ་ནི་གནས་པ་ཡི། །ཞིང་དེ་ཤིན་ཏུ་བལྟ་ན་སྡུག་པ་དང། །སྐྱེ་བོ་མང་པོའི་ཡིད་འོང་མཛེས་


[053-88b0] [88B] 
[053-88b1] །དེ་ན་བྱང་ཆུབ་སེམས་དཔའ་མཐུ་ཆེན་མང་།ཕྱིར་མི་ལྡོག་པའི་འཁོར་ལོ་སྐོར་བྱེད་པ། །རྒྱལ་བ་དེ་ཡི་བསྟན་ལ་དབང་པོ་རྣོ། །དེ་དག་རྣམས་ཀྱིས་སངས་རྒྱས་
[053-88b2] ཞིང་མཛེས་འགྱུར། །དེ་ཡི་ཉན་ཐོས་མང་པོ་གྲངས་མེད་དེ། །དེ་དག་ཚད་ནི་ནམ་ཡང་མི་ཟིན་ནོ། །དྲུག་མངོན་ཤེས་ཤིང་གསུམ་རིག་རྫུ་འཕྲུལ་ཆེ། །རྣམ་ཐར་བརྒྱད་ལ་ཤིན་
[053-88b3] ཏུ་གནས་པའོ། །བྱང་ཆུབ་མཆོག་འདི་རབ་ཏུ་བཤད་པ་ན། །རྫུ་འཕྲུལ་སྟོབས་ནི་བསམ་གྱིས་མི་ཁྱབ་འགྱུར། །གདྒཱའི་བྱེ་མ་སྙེད་ཀྱི་ལྷ་དང་མི། །དེ་ལ་རྟག་ཏུ་ཐལ་མོ་སྦྱོར་བར་
[053-88b4] འགྱུར། །དེ་ནི་བར་གྱི་བསྐལ་པ་བཅུ་གཉིས་གནས། །དམ་ཆོས་བར་གྱི་བསྐལ་པ་ཉི་ཤུར་གནས། །དེ་བཞིན་རྐང་གཉིས་མཆོག་གི་གཟུགས་བརྙན་ཡང། །བར་གྱི་བསྐལ་
[053-88b5] པ་ཉི་ཤུར་གནས་པར་འགྱུར། །དེ་ནས་ཡང་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་དགེ་སློང་གི་དགེ་འདུན་ལ་བཀའ་སྩལ་པ་དགེ་སློང་དག་ཁྱེད་མོས་པར་བྱ་
[053-88b6] ཁྱེད་ཁོང་དུ་ཆུད་པར་བྱའོ། །ངའི་ཉན་ཐོས་གནས་བརྟན་ཀཱ་ཏྱཱ་ཡའི་བུ་ཆེན་པོ་འདི། སངས་རྒྱས་བྱེ་བ་སྟོང་ཕྲག་བརྒྱད་ལ་བཀུར་སྟིར་བྱེད། བཙུན་པར་བྱེད། །རི་མོར་བྱེད་
[053-88b7] མཆོད་པར་བྱེད། བརྗེད་པར་བྱེད། གསོལ་བར་བྱེད་པར་འགྱུར་རོ། །དེ་བཞིན་གཤེགས་པ་དེ་དག་ཡོངས་སུ་མྱ་ངན་ལས་འདས་ནས་ཀྱང། རིན་པོ་ཆེ་སྣ་བདུན་འདི་ལྟ་སྟེ་


[053-89a0] [89A] 
[053-89a1] ༄༅། །གསེར་དང། དངུལ་དང། བཻ་ཌཱུརྱ་དང། ཤེལ་དང། མུ་ཏིག་དམར་པོ་དང། རྡོའི་སྙིང་པོ་དང། རིན་པོ་ཆེ་སྣ་བདུན་པ་སྤུག་ལས་མཆོད་རྟེན་འཕང་དུ་
[053-89a2] དཔག་ཚད་སྟོང། ཁོར་ཡུག་ཏུ་དཔག་ཚད་ལྔ་བརྒྱ་པ་དག་བྱེད་པར་འགྱུར་ཏེ། མཆོད་རྟེན་དེ་དག་ལ་མེ་ཏོག་དང། བདུག་པ་དང། སྤོས་དང། ཕྲང་བ་དང། བྱུག་པ་དང། ཕྱེ་
[053-89a3] མ་དང། གོས་དང། གདུགས་དང། རྒྱལ་མཚན་དང། ལྷའི་བ་དན་དང། རྣམ་པར་རྒྱལ་བའི་བ་དན་དག་གིས་མཆོད་པ་བྱེད་པར་འགྱུར་རོ། །དེའི་ཕ་རོལ་གྱིའང་ཆེས་
[053-89a4] ཕ་རོལ་ཏུ་སངས་རྒྱས་བྱེ་བ་ཕྲག་ཉི་ཤུ་ལ་དེ་ལྟ་བུའི་བཀུར་སྟིར་བྱེད། བཙུན་པར་བྱེད། རི་མོར་བྱེད། མཆོད་པར་བྱེད། བརྗེད་པར་བྱེད། གསོལ་བར་བྱེད་པར་འགྱུར་རོ། །
[053-89a5] དེ་ནས་ལུས་ཐ་མ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་
[053-89a6] པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཛ་མབུའི་ཆུ་བོའི་གསེར་གྱི་འོད་ཅེས་བྱ་བར་འཇིག་རྟེན་དུ་འབྱུང་
[053-89a7] ངོ། །དེའི་སངས་རྒྱས་ཀྱི་ཞིང་ཡང་ཡོངས་སུ་དག་པར་འགྱུར་ཏེ་མཉམ་པ་ཉམས་དགའ་བ། མཛེས་པ་བལྟ་ན་སྡུག་པ། ཤེལ་གྱི་གཞི་ལ་རིན་པོ་ཆེའི་ཤིང་ལྗོན་པས་


[053-89b0] [89B] 
[053-89b1] གསེར་གྱི་སྐུད་པ་བྲེས་པ། མེ་ཏོག་གིས་ཆལ་བར་བཀྲམ་པ། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་དང། ལྷ་མ་ཡིན་གྱི་
[053-89b2] རིས་མེད་དེ། ལྷ་དང་མི་མང་པོས་ཡོངས་སུ་གང་བ། ཉན་ཐོས་བརྒྱ་སྟོང་མང་པོས་མཛེས་པར་བྱས་པ། བྱང་ཆུབ་སེམས་དཔའ་བརྒྱ་སྟོང་མང་པོས་བརྒྱན་པར་འགྱུར་རོ། །དེའི་ཚེའི་
[053-89b3] ཚད་ནི་བར་གྱི་བསྐལ་པ་བཅུ་གཉིས་སུ་འགྱུར། དེའི་དམ་པའི་ཆོས་ནི་བར་གྱི་བསྐལ་པ་ཉི་ཤུར་གནས་པར་འགྱུར། དམ་པའི་ཆོས་ཀྱི་གཟུགས་བརྙན་ཡང་བར་གྱི་བསྐལ་པ་ཉི་ཤུར་
[053-89b4] གནས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །གཞན་དུ་མི་འགྱུར་བ་ཡི་ཚིག་བརྗོད་ཀྱི། །དེ་རིང་ང་ལས་དགེ་སློང་ཀུན་
[053-89b5] ཉོན་ཅིག་ང་ཡི་ཉན་ཐོས་གནས་བརྟན་ཀཱ་ཏྱཱའི་བུ། །འདི་ནི་རྣམ་འདྲེན་རྣམས་ལ་མཆོད་བྱེད་འགྱུར། །འཇིག་རྟེན་འདྲེན་པ་མྱ་ངན་ཡོངས་འདས་ནས། །དེ་དག་རྣམས་ཀྱི་མཆོད་རྟེན་
[053-89b6] རྣམ་མང་བྱེད། །བཀུར་སྟི་རྣམ་པ་མང་པོ་བྱེད་འགྱུར་ཞིང། སྤོས་དང་མེ་ཏོག་གིས་ཀྱང་མཆོད་པར་འགྱུར། །དེ་ཡིས་ཐ་མ་ཡི་ནི་ལུས་ཐོབ་ནས། །ཡོངས་སུ་དག་པའི་ཞིང་དུ་རྒྱལ་
[053-89b7] བར་འགྱུར། །ཡེ་ཤེས་འདི་ཉིད་ཡོངས་སུ་རྫོགས་བྱས་ཏེ། །སྲོག་ཆགས་བྱེ་བ་སྟོང་ལ་འཆད་པར་བྱེད། །ལྷར་བཅས་འཇིག་རྟེན་དག་ན་བཀུར་སྟི་བྱས། །འོད་བྱེད་གཙོ་བོ་བཅོམ་


[053-90a0] [90A] 
[053-90a1] ༄༅། །ལྡན་འདས་སུ་འགྱུར། །དེ་མིང་ཛམྦུའི་ཆུ་བོ་གསེར་གྱི་འོད། །ལྷ་མི་བྱེ་བ་དག་ཀྱང་ཤིན་ཏུ་སྒྲོལ། །བྱང་ཆུབ་སེམས་དཔའ་དེ་བཞིན་ཉན་ཐོས་མང། །སངས་རྒྱས་
[053-90a2] ཞིང་དེར་ཚད་མེད་གྲངས་མེད་དེ། །ཐམས་ཅད་འབྱུང་དང་འཇིགས་པ་རབ་སྤངས་ནས། །སངས་རྒྱས་བསྟན་པ་མཛེས་པར་བྱེད་པར་འགྱུར་།དེ་ནས་བཅོམ་ལྡན་འདས་ཀྱིས་
[053-90a3] ཐམས་ཅད་དང་ལྡན་པའི་དགེ་སློང་གི་དགེ་འདུན་ལ་བཀའ་སྩལ་པ་དགེ་སློང་དག་ཁྱེད་མོས་པར་བྱ། ཁོང་དུ་ཆུད་པར་བྱའོ། །ང་ཡི་ཉན་ཐོས་གནས་བརྟན་མཽངྒལ་གྱི་བུ་ཆེན་
[053-90a4] པོ་འདི། སངས་རྒྱས་ཉི་ཁྲི་བརྒྱད་སྟོང་མཉེས་པར་བྱེད་པར་འགྱུར་ཏེ། སངས་རྒྱས་བཅོམ་ལྡན་འདས་དེ་དག་ལ་རྣམ་པ་མང་པོས་བཀུར་སྟི་བྱེད། བཙུན་པར་བྱེད། རི་མོར་བྱེད་
[053-90a5] མཆོད་པ་བྱེད། བརྗེད་པ་བྱེད། གསོལ་བར་བྱེད་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་ཡོངས་སུ་མྱ་ངན་ལས་འདས་ནས་ཀྱང་རིན་པོ་ཆེ་སྣ་བདུན་འདི་ལྟ་སྟེ་
[053-90a6] གསེར་དང། དངུལ་དང། བཻ་ཌཱུརྱ་དང། ཤེལ་དང། མུ་ཏིག་དམར་པོ་དང། རྡོའི་སྙིང་པོ་དང། སྤུག་གི་མཆོད་རྟེན་འཕང་དུ་དཔག་ཚད་སྟོང། ཁོ་ར་ཁོར་ཡུག་ཏུ་དཔག་
[053-90a7] ཚད་ལྔ་བརྒྱ་པ་དག་བྱེད་པར་འགྱུར་ཏེ། མཆོད་རྟེན་དེ་དག་ལ་མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང་ཕྱེ་མ་དང། གོས་དང། གདུགས་དང་


[053-90b0] [90B] 
[053-90b1] ལྷའི་བ་དན་དང། རྣམ་པར་རྒྱལ་བའི་བ་དན་དག་གིས་མཆོད་པར་བྱེད་པར་འགྱུར་རོ། །དེའི་ཕ་རོལ་གྱིའང་ཆེས་ཕ་རོལ་དུའང་སངས་རྒྱས་བྱེ་བ་ཁྲག་ཁྲིག་བརྒྱ་
[053-90b2] སྟོང་ཕྲག་ཉི་ཤུ་རྣམས་ལ། དེ་བཞིན་དུ་འདི་ལྟར་བཀུར་སྟིར་བྱེད། བཙུན་པར་བྱེད། རི་མོར་བྱེད། མཆོད་པར་བྱེད། བརྗེད་པར་བྱེད། གསོལ་བར་བྱེད་པར་འགྱུར་རོ། །དེའི་འོག་ཏུ་
[053-90b3] ལུས་ཐ་མ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་
[053-90b4] བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏ་མ་ལའི་ལོ་མ་དང་ཙནྡན་ཀྱི་དྲི་ཞེས་བྱ་བར་འཇིག་རྟེན་དུ་འབྱུང་སྟེ། དེའི་སངས་རྒྱས་ཀྱི་
[053-90b5] ཞིང་ནི་མངོན་པར་དགའ་བ་ཞེས་བྱ་བར་འགྱུར་རོ། །བསྐལ་པ་དེ་ནི་དགའ་བས་གང་བ་ཞེས་བྱ་བར་འགྱུར་རོ། །དེའི་སངས་རྒྱས་ཀྱི་ཞིང་དེ་ཡོངས་སུ་དག་པ་སྟེ། མཉམ་པ་ཉམས་
[053-90b6] དགའ་བ། མཛེས་པ་བལྟ་ན་སྡུག་པ། ཤེལ་གྱི་གཞི་ལ་རིན་པོ་ཆེའི་ཤིང་ལྗོན་པས་རྣམ་པར་སྤྲས་པ་མེ་ཏོག་སིལ་མས་གཏོར་བ། ལྷ་དང་མི་མང་པོས་རབ་ཏུ་གང་བ་སྟེ། འདི་
[053-90b7] ལྟར་ཉན་ཐོས་དང་བྱང་ཆུབ་སེམས་དཔའི་དྲང་སྲོང་བརྒྱ་སྟོང་གནས་པར་འགྱུར་རོ། །དེའི་ཚེའི་ཚད་ནི་བར་གྱི་བསྐལ་པ་ཉི་ཤུ་རྩ་བཞིར་འགྱུར། དེའི་དམ་པའི་ཆོས་ནི་བར་གྱི་


[053-91a0] [91A] 
[053-91a1] ༄༅། །བསྐལ་པ་བཞི་བཅུར་གནས་པར་འགྱུར། དམ་པའི་ཆོས་ཀྱི་གཟུགས་བརྙན་ཡང་བར་གྱི་བསྐལ་པ་བཞི་བཅུར་གནས་པར་འགྱུར་རོ་།དེ་ནས་བཅོམ་ལྡན་
[053-91a2] འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ང་ཡི་ཉན་ཐོས་མཽངྒལ་རིགས་འདི་ནི། །མི་ཡི་ལུས་སུ་གྱུར་པ་དེ་བོར་ནས། །སྐྱོབ་པ་རྒྱལ་བ་སྟོང་ཕྲག་ཉི་ཤུ་
[053-91a3] དང༑ ༑གཞན་ཡང་རྡུལ་དང་བྲལ་བ་བརྒྱད་རྣམས་མཐོང། །ཚངས་པར་སྤྱད་པ་ཡང་ནི་དེར་སྤྱད་དེ། །སངས་རྒྱས་ཡེ་ཤེས་འདི་ནི་ཚོལ་བྱེད་ཅིང། །རྐང་གཉིས་གཙོ་བོ་འདྲེན་པ་
[053-91a4] དེ་དག་ལ། །དེ་ཚེ་བཀུར་སྟི་རྣམ་པ་མང་པོ་བྱེད། །དེ་དག་གསུངས་པ་དམ་ཆོས་དྲི་མེད་པ། །བསྐལ་པ་བྱེ་བ་སྟོང་དུ་འཛིན་པར་འགྱུར། །བདེ་གཤེགས་དེ་དག་མྱ་ངན་ཡོངས་
[053-91a5] འདས་ནས། །མཆོད་རྟེན་དག་ལ་དེ་ཚེ་མཆོད་བྱེད་འགྱུར། །རྒྱལ་མཆོག་དེ་དག་རྣམས་ཀྱི་མཆོད་རྟེན་ནི། །རིན་ཆེན་མཆོད་རྟེན་བ་དན་བཅས་པ་བྱེད། །འཇིག་རྟེན་ཕན་པ་
[053-91a6] མཛད་པ་སྐྱོབ་རྣམས་ལ། །རོལ་མོའི་སྒྲ་དང་མེ་ཏོག་སྤོས་ཀྱིས་མཆོད། །དེ་ནས་འདི་ལྟར་ཐ་མའི་ལུས་ཀྱི་ཚེ། །བལྟ་སྡུག་ཡིད་དུ་འོང་བའི་ཞིང་དེར་ནི། །འཇིག་རྟེན་ཕན་པ་
[053-91a7] ཐུགས་བརྩེར་དེར་འགྱུར་ཏེ། །མིང་ནི་ཏ་ལའི་ལོ་མ་ཙནྡན་དྲི་།བར་གྱི་བསྐལ་པ་ཉི་ཤུ་བཞི་ཚང་བར། །བདེ་བར་གཤེགས་པའི་ཚེ་ཡི་ཚད་དུ་འགྱུར། །རྟག་ཏུ་ལྷ་རྣམས་དང་


[053-91b0] [91B] 
[053-91b1] །སངས་རྒྱས་ཚུལ་འདི་རབ་ཏུ་སྟོན་པར་འགྱུར། །དེ་ནས་རྒྱལ་བ་དེ་ཡི་ཉན་ཐོས་མང། །བྱེ་བ་སྟོང་ཕྲག་གངྒཱའི་བྱེ་མ་སྙེད། །དྲུག་མངོན་ཤེས་ཤིང་གསུམ་རིག་རྫུ་
[053-91b2] འཕྲུལ་ཆེ། །བདེ་གཤེགས་བསྟན་ལ་མངོན་པར་ཤེས་པ་ཐོབ། །ཕྱིར་མི་ལྡོག་པའི་བྱང་ཆུབ་སེམས་དཔའ་མང། །བརྩོན་འགྲུས་བརྩམས་ཤིང་རྟག་ཏུ་ཤེས་བཞིན་ཅན། །བདེ་
[053-91b3] བར་གཤེགས་ཀྱི་བསྟན་ལ་བརྩོན་བྱེད་པ། །སྟོང་ཕྲག་མང་པོ་དེ་དག་དེ་ན་ཡོད། །རྒྱལ་བ་དེ་དག་མྱ་ངན་ཡོངས་འདས་ནས། །བར་གྱི་བསྐལ་པ་བཞི་བཅུ་ཚང་བར་ནི། །དེ་ཡི་ཚེ་ན་
[053-91b4] དམ་ཆོས་གནས་པར་འགྱུར། །གཟུགས་བརྙན་ཚད་ཀྱང་དེ་དང་མཉམ་པར་འགྱུར། །ང་ཡི་ཉན་ཐོས་འཕྲུལ་ཆེན་ལྔ་པོ་འདི། །ངས་ནི་དེ་དག་བྱང་ཆུབ་མཆོག་ལུང་བསྟན། །མ་
[053-91b5] འོངས་དུས་ན་རང་འབྱུང་རྒྱལ་བ་ཡི། །དེ་དག་གི་ནི་སྤྱོད་པ་ང་ལས་ཉོན། །དམ་པའི་ཆོས་པདྨ་དཀར་པོ་ལས། ཉན་ཐོས་ལུང་བསྟན་པའི་ལེའུ་ཞེས་བྱ་སྟེ་དྲུག་པའོ།། །།
[053-91b6] དགེ་སློང་དག་སྔོན་བྱུང་བ་འདས་པའི་དུས་ན་བསྐལ་བ་གྲངས་མེད་པའི་ཡང་ཆེས་གྲངས་མེད་པ། དཔག་ཏུ་མེད་བསམ་གྱིས་མི་ཁྱབ་པ། གཞལ་དུ་མེད་པ་ཚད་མེད་པའི་ཕ་རོལ་
[053-91b7] གྱིའང་ཆེས་ཕ་རོལ་ཏུ་གྱུར་པ། དེའི་ཚེ་དེའི་དུས་ན་བསྐལ་པ་གཟུགས་ཆེན་པོ་ཞེས་བྱ་བ་ལ། འཇིག་རྟེན་གྱི་ཁམས་འབྱུང་བ་ཞེས་བྱ་བར་དེ་བཞིན་གཤེགས་པ་དགྲ་བཅོམ་


[053-92a0] [92A] 
[053-92a1] ༄༅། །པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་པ། །
[053-92a2] བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དགེ་སློང་དག་
[053-92a3] དེ་བཞིན་གཤེགས་པ་དེ་བྱུང་ནས་ཇི་སྲིད་ལོན་ཞེ་ན། དགེ་སློང་དག་།འདི་ལྟ་སྟེ། དཔེར་ན། མི་ལ་ལ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་
[053-92a4] སའི་ཁམས་ཐམས་ཅད་བཏབས་ཏེ་ཕྱེ་མར་བྱས་ལ། དེ་ནས་མི་དེས་འཇིག་རྟེན་གྱི་ཁམས་དེ་ནས་རྡུལ་ཕྲ་རབ་ཀྱི་རྡུལ་གཅིག་བླངས་ཏེ་ཤར་ཕྱོགས་སུ་འཇིག་རྟེན་གྱི་ཁམས་
[053-92a5] སྟོང་འདས་ནས། དེར་རྡུལ་ཕྲ་རབ་ཀྱི་རྡུལ་གཅིག་བཞག་དེ་ནས་ཡང་མི་དེས་རྡུལ་ཕྲ་རབ་ཀྱི་རྡུལ་གཅིག་བླངས་ཏེ། དེའི་ཕ་རོལ་གྱིའང་ཆེས་ཕ་རོལ་འཇིག་རྟེན་གྱི་ཁམས་
[053-92a6] སྟོང་འདས་ནས་རྡུལ་ཕྲ་རབ་ཀྱི་རྡུལ་གཅིག་བཞག་ལ། རྣམ་གྲངས་འདིས་མི་དེས་ཤར་ཕྱོགས་སུ་སའི་ཁམས་དེ་ཐམས་ཅད་བཞག་ན། དགེ་སློང་དག་དེ་ཇི་སྙམ་དུ་སེམས་
[053-92a7] འཇིག་རྟེན་གྱི་ཁམས་དེ་དག་གི་མཐའ་དང་མུ་བགྲང་བས་རྟོགས་པར་ནུས་སམ། དེ་དག་གིས་གསོལ་པ། བཅོམ་ལྡན་འདས། དེ་རྔོ་མི་སོགས་[?] སོ། །བདེ་བར་གཤེགས་པ་དེ་རྡོ་


[053-92b0] [92B] 
[053-92b1] །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གང་དག་ཏུ་རྡུལ་ཕྲ་རབ་བཞག་པ་དང། གང་དག་ཏུ་མ་བཞག་པའི་འཇིག་རྟེན་གྱི་ཁམས་དེ་རྣམས་ནི་རྩིས་
[053-92b2] པའམ་རྩིས་པ་ཆེན་པོ་ལ་ལ་ཞིག་གིས་བགྲང་ཞིང་རྟོགས་པར་ནུས་ཀྱི། བཅོམ་ལྡན་འདས་དེ་བཞིན་གཤེགས་པ་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་
[053-92b3] ཡོངས་སུ་མྱ་ངན་ལས་འདས་ནས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཇི་སྙེད་ལོན་པའི་བསྐལ་པ་ནི་བགྲང་བའི་ཚུལ་གྱིས་མཐའ་རྟོགས་པར་མི་ནུས་ཏེ། དགེ་སློང་དག་དེ་བཞིན་
[053-92b4] གཤེགས་པ་དེ་ཡོངས་སུ་མྱ་ངན་ལས་འདས་ནས། དེ་ཙམ་དུ་ཡུན་རིང་བ་ནི་དེ་ལྟར་བསམ་གྱིས་མི་ཁྱབ་ཅིང་དེ་ལྟར་ཚད་མེད་དེ། ངས་ནི་དེ་བཞིན་གཤེགས་པའི་ཡེ་ཤེས་མཐོང་
[053-92b5] པའི་སྟོབས་བསྐྱེད་པས། ཁ་སང་ངམ་དེ་རིང་ཡོངས་སུ་མྱ་ངན་ལས་འདས་པ་བཞིན་དྲན་ནོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་
[053-92b6] ཏོ༑ ༑རྗེས་སུ་དྲན་པ་འདས་པའི་བསྐལ་པ་མང། །དེ་ཚེ་ཐུབ་ཆེན་རྐང་གཉིས་རྣམས་ཀྱི་མཆོག་མངོན་ཤེས་ཡེ་ཤེས་ཆེན་པོས་ཟིལ་གྱིས་གནོན། །རྒྱལ་བ་དམ་པ་འཇིག་རྟེན་
[053-92b7] བྱུང་བར་འགྱུར། །འདི་ལྟར་སྟོང་གསུམ་འདི་ཡི་འཇིག་རྟེན་ཁམས། །ལ་ལས་ཕྲ་རབ་རྡུལ་གྱི་རྡུལ་དུ་བྱས། །དེ་ནས་ཕྲ་རབ་རྡུལ་གཅིག་ཁྱེར་ནས་སུ། །ཞིང་སྟོང་རྣམས་ནི་འདས་


[053-93a0] [93A] 
[053-93a1] ༄༅། །ནས་དེ་བཞག་ལ། །དེ་བཞིན་དུ་ནི་གཉིས་དང་གསུམ་བཞག་སྟེ། །དེས་ནི་རྡུལ་དུ་གྱུར་པ་ཀུན་བཞག་པས། །འཇིག་རྟེན་འདི་ཡི་ཁམས་ནི་སྟོངས་གྱུར་ཅིང། །
[053-93a2] རྡུལ་ཕྲན་དེ་ཡང་ཐམས་ཅད་ཟད་གྱུར་ལ། །འཇིག་རྟེན་ཁམས་དེ་དག་ན་ཡོད་པ་ཡི། །རྡུལ་ཕྲན་ཕྱེ་མ་དེ་ཡང་ཚད་མེད་པ། །དེ་དག་མ་ལུས་གང་གིས་རྡུལ་བྱས་ཏེ། །བསྐལ་པ་བརྒྱ་
[053-93a3] འདས་མཚན་མར་འཇོག་བྱེད་པ། །དེ་ལྟར་བདེ་གཤེགས་མྱ་ངན་དེ་འདས་ནས། །བསྐལ་པ་བྱེ་བ་མང་པོ་དཔག་ཏུ་མེད། །ཕྲ་རབ་རྡུ་ཀུན་མཚན་མར་མི་ཆོག་སྟེ། །དེ་སྙེད་
[053-93a4] བསྐལ་པ་མང་པོ་ཟད་པར་གྱུར། །འདྲེན་པ་མྱ་ངན་འདས་རིང་དེ་སྲིད་ལོན། །ཉན་ཐོས་བྱང་ཆུབ་སེམས་དཔའ་དེ་དག་ཀྱང། །དེ་འདྲ་དེ་བཞིན་གཤེགས་ཀྱི་ཡེ་ཤེས་ཀྱིས། །ཐམས་
[053-93a5] ཅད་དྲན་པ་ཁ་སང་དེ་རིང་བཞིན། །དགེ་སློང་གང་དག་ཡེ་ཤེས་མཐའ་ཡས་ཅན། །དེ་བཞིན་གཤེགས་ཀྱི་ཡེ་ཤེས་འདི་འདྲའོ། །དྲན་པ་ཕྲ་ཞིང་ཟག་པ་མེད་པ་ཡིས། །བསྐལ་པ་
[053-93a6] དུ་མ་བརྒྱས་ནི་ང་སངས་རྒྱས། །དགེ་སློང་དག་འདི་ལྟར་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་
[053-93a7] པོས་ཟིལ་གྱིས་གནོན་པ་དེའི་ཚེའི་ཚད་ནི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་རྩ་བཞིར་གྱུར་ཏོ། །བཅོམ་ལྡན་འདས་དེ་བླ་ན་མེད་པ་ཡང་དག་པར་རྫོགས་པའི་བྱང་


[053-93b0] [93B] 
[053-93b1] སྔར་བྱང་ཆུབ་ཀྱི་སྙིང་པོ་མཆོག་དམ་པར་སོང་ནས། བདུད་ཀྱི་སྡེ་ཐམས་ཅད་རབ་ཏུ་བཅོམ་ཞིང་ཕམ་པར་བྱས་སོ། །རབ་ཏུ་བཅོམ་
[053-93b2] ཞིང་ཕམ་པར་བྱས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་བྱའོ་སྙམ་ན་ཡང། དེ་སྲིད་དུ་དེ་ལ་ཆོས་དེ་དག་མངོན་སུམ་དུ་
[053-93b3] ནི་མ་གྱུར་ཏོ། །དེ་བྱང་ཆུབ་ཀྱི་ཤིང་དྲུང་དུ་བྱང་ཆུབ་ཀྱི་སྙིང་པོར་བར་གྱི་བསྐལ་པ་གཅིག་ཏུ་གནས། བར་གྱི་བསྐལ་པ་གཉིས་སུ་གནས་ཀྱང་དེ་སྲིད་དུ་བླ་ན་མེད་པ་ཡང་དག་པར་
[053-93b4] རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་མ་རྒྱས་ནས། བར་གྱི་བསྐལ་པ་གསུམ་དང། བཞི་དང། ལྔ་དང། དྲུག་དང་བདུན་དང། བརྒྱད་དང། དགུ་དང། བཅུར་
[053-93b5] ཡང་བྱང་ཆུབ་ཀྱི་ཤིང་དྲུང་དུ་བྱང་ཆུབ་ཀྱི་སྙིང་པོ་སྐྱིལ་མོ་ཀྲུང་ལན་གཅིག་བཅས་པ་ལས། བར་དུ་མ་ལངས་པར་འདུག་ཅིང་སེམས་མི་གཡོ། ལུས་མི་འགུལ་ཞིང། མི་འགྱུར་བར་
[053-93b6] འདུག་ཀྱང་དེ་སྲིད་དུའང་དེ་ལ་ཆོས་དེ་དག་མངོན་དུ་མ་གྱུར་ནས་དགེ་སློང་དག་སུམ་ཅུ་རྩ་གསུམ་པའི་ལྷ་རྣམས་ཀྱིས། བཅོམ་ལྡན་འདས་བྱང་ཆུབ་ཀྱི་སྙིང་པོ་མཆོག་དམ་
[053-93b7] པར་སོང་བའི་བཅོམ་ལྡན་འདས་དེ་གང་ལ་འདུག་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སེངྒེའི་ཁྲི་ཆེན་པོ་འཕང་དུ་དཔག་


[053-94a0] [94A] 
[053-94a1] ༄༅། །ཚད་ལྔ་བརྒྱ་པ་བཤམས་ཏེ། བཅོམ་ལྡན་འདས་དེ་བྱང་ཆུབ་ཀྱི་སྙིང་པོར་འདུག་མ་ཐག་ཏུ། དེ་ནས་ཚངས་རིས་ཀྱི་ལྷའི་བུ་དག་གིས། བྱང་ཆུབ་ཀྱི་སྙིང་པོ་དེའི་ཁོར་
[053-94a2] ཡུག་དཔག་ཚད་བཅུ་ཚུན་ཆད་དུ་མེ་ཏོག་གི་ཆར་མངོན་པར་ཕབ་བོ་།བར་སྣང་ལས་རླུང་ལངས་པས་མེ་ཏོག་གང་དག་རྙིས་པ་དེ་དག་སེལ་ཏོ། །དེ་ལྟར་མེ་ཏོག་གི་ཆར་དེ་རབ་ཏུ་ཕབ་
[053-94a3] པ་དེ༑ བཅོམ་ལྡན་འདས་བྱང་ཆུབ་གྱི་སྙིང་པོ་ལ་འདུག་པ་དེ་ལ་རྒྱུན་མི་འཆད་པར་རབ་ཏུ་ཕབ་སྟེ། བཅོམ་ལྡན་འདས་དེ་ལ་བར་གྱི་བསྐལ་པ་བཅུ་ཚང་བར་མངོན་པར་ཕབ་བོ། །དེ་
[053-94a4] ལྟར་མེ་ཏོག་གི་ཆར་དེ་རབ་ཏུ་ཕབ་སྟེ། བཅོམ་ལྡན་འདས་དེ་དེ་ཡོངས་སུ་མྱ་ངན་ལས་འདའ་བའི་དུས་ཀྱི་བར་དུ་རབ་ཏུ་ཕབ་ཅིང་བཅོམ་ལྡན་འདས་དེ་ལ་མངོན་པར་འཐོར་རོ། །
[053-94a5] རྒྱལ་ཆེན་བཞིའི་རིས་ཀྱི་ལྷའི་བུ་དག་ཀྱང། བཅོམ་ལྡན་འདས་བྱང་ཆུབ་ཀྱི་སྙིང་པོ་མཆོག་དམ་པ་ན་འདུག་པ་དེ་ལ་བཀུར་སྟི་བྱ་བའི་ཕྱིར། ལྷ་ཡུལ་པའི་ལྷའི་རྔ་རབ་ཏུ་བརྡུངས་ཏེ་
[053-94a6] བར་གྱི་བསྐལ་པ་བཅུ་ཚང་བར་རབ་ཏུ་བརྡུངས་ནས། དེ་ནས་བཅོམ་ལྡན་འདས་དེ་ནམ་ཡོངས་སུ་མྱ་ངན་ལས་འདའ་བ་ཆེན་པོའི་དུས་ཀྱི་བར་དུ། ལྷའི་སིལ་སྙན་དག་རྒྱུན་མི་འཆད་
[053-94a7] པར་རབ་ཏུ་བསིལ་ཏོ། །དགེ་སློང་དག་དེ་ནས་བར་གྱི་བསྐལ་པ་བཅུ་འདས་པ་དང། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་


[053-94b0] [94B] 
[053-94b1] དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །མངོན་པར་རྫོགས་
[053-94b2] པར་སངས་རྒྱས་མ་ཐག་ཏུ་བཅོམ་ལྡན་འདས་དེ་གཞོན་ནུར་གྱུར་པའི་ཚེ། དེ་ལ་སྙིང་གི་བུ་ཤ་སྟག་བཅུ་དྲུག་ཡོད་དེ། དེ་དག་གི་བུ་ཐུ་བོ་ནི་ཡེ་ཤེས་འབྱུང་གནས་ཞེས་བྱ་བར་འགྱུར་
[053-94b3] ཏེ༑ དགེ་སློང་དག་འདི་ལྟར་རྒྱལ་བུ་གཞོན་ནུ་བཅུ་དྲུག་པོ་དེ་དག་རེ་རེ་ལའང་རྩེད་མོར་བྱ་བ། སྣ་ཚོགས་བཀྲ་བ། དགའ་བར་འགྱུར་བ་བལྟ་ན་སྡུག་པ་རྣམ་པ་དུ་མ་ཡོད་ལ། དགེ་
[053-94b4] སློང་དག་དེ་ནས་རྒྱལ་བུ་གཞོན་ནུར་གྱུར་པ་བཅུ་དྲུག་པོ་དེ་དག་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་
[053-94b5] པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་རིག་ནས། རྩེད་མོར་བྱ་བ། དགའ་
[053-94b6] བར་འགྱུར་བ་རྣམ་པ་མང་པོ་དེ་དག་སྤངས་ཏེ། མ་དང་མ་མ་དག་བཞིན་དུ་ཡོངས་སུ་བསྐོར་ཅིང་མདུན་དུ་བདར་ནས། འཁོར་ལོ་སྒྱུར་བའི་རྒྱལ་པོ་འཕགས་པའི་མཛོད་མང་པོ་དང་
[053-94b7] རྒྱལ་པོའི་བློན་པོ་དང། སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོས་ཡོངས་སུ་བསྐོར་ཅིང་མདུན་དུ་བདར་ཏེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་


[053-95a0] [95A] 
[053-95a1] ༄༅། །དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་བྱང་ཆུབ་ཀྱི་སྙིང་པོ་མཆོག་དམ་པ་ན་འདུག་པ་ག་ལ་བ་དེར་
[053-95a2] དོང་ངོ། །བཅོམ་ལྡན་འདས་དེ་ལ་བཀུར་སྟི་བྱ་བ་དང། བཙུན་པར་བྱ་བ་དང། རི་མོར་བྱ་བ་དང། མཆོད་པ་དང། བརྗེད་པ་དང་གསོལ་བའི་ཕྱིར་དེར་དོང་སྟེ་ལྷགས་ནས། བཅོམ་
[053-95a3] ལྡན་འདས་དེའི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཐལ་མོ་སྦྱར་ཏེ། བཅོམ་ལྡན་འདས་དེའི་སྤྱན་སྔར་ཚུལ་དང་འདྲ་བའི་
[053-95a4] ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །མངོན་པ་ཆེན་པོ་དྲུག་ལྡན་བླ་ན་མེད། །བསྐལ་པ་མཐའ་ཡས་དག་གིས་ཡང་དག་བསྒྲུབས། །ལུས་ཅན་ཐམས་ཅད་
[053-95a5] མ་ལུས་བསྒྲལ་བའི་ཕྱིར། །ཁྱོད་ཀྱི་བརྣག་པ་བཟད་དེ་འདིར་རྫོགས་སོ། །རབ་ཏུ་དཀའ་མཛད་བསྐལ་པ་བར་མ་བཅུར། །གདན་གཅིག་དེ་ལ་བཞུགས་ཏེ་མཛད་པ་ན། །བར་དུ་ནམ་
[053-95a6] ཡང་ཁྱོད་ཀྱི་སྐུ་མ་གཡོས། །ཕྱག་ཞབས་མ་གཡོས་དེ་བཞིན་གར་མ་གཤེགས། །ཁྱོད་ཐུགས་ཞི་བར་གྱུར་ཅིང་ཤིན་ཏུ་གནས། །རྟག་པར་མི་གཡོ་གྱུར་ཅིང་མི་འགུལ་ཏེ། །ཁྱོད་
[053-95a7] ལ་ནམ་ཡང་གཡེང་བ་མི་མངའ་ལ། །ཁྱོད་ནི་རབ་ཞི་ཟག་པ་མེད་ལ་གནས། །དགེ་བ་དང་ནི་བདེ་བ་དགའ་བ་དང། །གནོད་པ་མེད་པར་བྱང་ཆུབ་མཆོག་འདི་བརྙེས། །དེ་ལྟ་བུ་ནི་


[053-95b0] [95B] 
[053-95b1] །མི་དབང་སེང་གེ་བདག་ཅག་དགེ་བར་སྐྱེས། །སྐྱེ་དགུ་འདི་ཀུན་མགོན་མེད་སྡུག་བསྔལ་ཏེ། །མིག་ཕྱུང་བདེ་བ་དག་ལས་རྣམ་པར་ཉམས། །སྡུག་བསྔལ་མཐར་
[053-95b2] མཆི་ལམ་རྣམས་མི་འཚལ་བས། །ཐར་པའི་ཕྱིར་ནི་བརྩོན་འགྲུས་མི་སྐྱེད་དོ། །ཡུན་རིང་དུ་ནི་ངན་སོང་འཕེལ་བར་བགྱིད། །ལྷ་ཡི་ལུས་ལས་ཡོངས་སུ་ཉམས་པའི་ཆོས། །དེ་ན་རྒྱལ་
[053-95b3] བའི་སྒྲ་ནི་ཡོང་མི་གྲག་འཇིག་རྟེན་འདི་ཀུན་གཏི་མུག་མུན་གནག་གོ་།ཟག་མེད་དམ་པ་ཞི་བའི་གོ་འཕང་ནི། །འཇིག་རྟེན་རིག་པ་ཁྱོད་ཀྱིས་དེང་བརྙེས་པས། །བདག་ཅག་རྣམས་དང་
[053-95b4] འཇིག་རྟེན་རྗེས་སུ་བཟུང། །མགོན་པོ་ཁྱོད་ལ་རབ་ཏུ་སྐྱབས་སུ་མཆི་།དགེ་སློང་དག་དེ་ནས་རྒྱལ་བུ་གཞོན་ནུར་གྱུར་བའི་བྱིས་པ་བཅུ་དྲུག་པོ་དེ་རྣམས་ཀྱིས་བཅོམ་ལྡན་འདས་
[053-95b5] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ་ལ་ཚུལ་དང་འདྲ་བའི་ཚིགས་སུ་བཅད་
[053-95b6] པ་འདི་དག་གིས་མངོན་པར་བསྟོད་ནས། སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། ལྷ་དང་མི་དང་སྐྱེ་བོ་ཕལ་པོ་ཆེའི་དོན་
[053-95b7] དང་ཕན་པ་དང་བདེ་བའི་སླད་དུ། བཅོམ་ལྡན་འདས། ཆོས་བཤད་དུ་གསོལ། །བདེ་བར་གཤེགས་པ། ཆོས་བཤད་དུ་གསོལ་ཞེས་བཅོམ་ལྡན་འདས་དེ་ལ་ཆོས་ཀྱི་འཁོར་ལོ་


[053-96a0] [96A] 
[053-96a1] ༄༅། །བསྐོར་བར་གསོལ་བ་བཏབ་སྟེ། དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །བསོད་ནམས་བརྒྱ་ཡི་མཚན་ཅན་ཆོས་བཤད་གསོལ་།རྣམ་པར་འདྲེན་པ་
[053-96a2] མཚུངས་མེད་དྲང་སྲོང་ཆེ། །ཡེ་ཤེས་དམ་པ་ཁྱད་པར་འཕགས་བརྙེས་པ། །ལྷ་དང་བཅས་པའི་འཇིག་རྟེན་རྣམས་ལ་སྟོན། །བདག་ཅག་རྣམས་དང་སེམས་ཅན་འདི་དག་སྒྲོལ། །
[053-96a3] ཅི་ནས་བྱང་ཆུབ་མཆོག་འདི་བདག་ཅག་དང། །སེམས་ཅན་འདི་རྣམས་ཀྱིས་ཀྱང་ཐོབ་འགྱུར་བར། །དེ་བཞིན་གཤེགས་ཀྱི་ཡེ་ཤེས་བསྟན་དུ་གསོལ། །སྤྱོད་པ་དང་ནི་ཡེ་ཤེས་
[053-96a4] ཀུན་ཀྱང་མཁྱེན། །བསམ་པ་རྣམས་དང་སྔོན་གྱི་བསོད་ནམས་དང་།སྲོག་ཆགས་ཀུན་གྱི་མོས་པ་རྣམས་མཁྱེན་པ། །བླ་མེད་འཁོར་ལོ་དམ་པ་བསྐོར་དུ་གསོལ།། །།
[053-96a5] དམ་པའི་ཆོས་པདྨ་དཀར་པོ། །བམ་པོ་དྲུག་པ། །དགེ་སློང་དག་དེ་ནས་ཡང་དེའི་ཚེ་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-96a6] སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་དང་
[053-96a7] ཕྱོགས་བཅུའི་ཕྱོགས་རེ་རེར་ཡང་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་རྣམ་པ་དྲུག་ཏུ་གཡོས་ནས་སྣང་བ་ཆེན་པོས་ཁྱབ་པར་གྱུར་ཏེ། འཇིག་རྟེན་གྱི་ཁམས་


[053-96b0] [96B] 
[053-96b1] ཅིང། མུན་པ་མུན་ནག་ཏུ་གྱུར་པ་གང་དག་ན། ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་བ། འདི་ལྟར་མཐུ་ཆེ་བ། འདི་ལྟར་
[053-96b2] གཟི་བརྗིད་ཆེ་བ་དེ་དག་གི་འོད་ཀྱིས་ཀྱང་སྣང་བར་མི་ནུས་ཏེ། དེ་དག་གི་ཁ་དོག་གིས་ཀྱང་ཁ་དོག་དང་གཟི་བརྗིད་དུ་བྱེད་མི་ནུས་པ་དེ་དག་ཏུའང་དེའི་ཚེ་སྣང་བ་ཆེན་པོར་བྱུང་བར་གྱུར་
[053-96b3] ཏོ༑ ༑འཇིག་རྟེན་གྱི་བར་དེ་དག་ཏུ་སེམས་ཅན་གང་དག་སྐྱེས་པ་དེ་དག་ཀྱང། གཅིག་གིས་གཅིག་མཐོང་ནས། ཨེ་མ་ཀྱེ་སེམས་ཅན་གཞན་དག་ཅིག་ཀྱང་འདིར་སྐྱེས་ཤིང་འཁོད་
[053-96b4] པ་ལྟ༑ ཨེ་མ་ཀྱེ་སེམས་ཅན་གཞན་དག་ཅིག་ཀྱང་འདིར་སྐྱེས་ཤིང་འཁོད་པ་ལྟ་ཞེས་གཅིག་གིས་གཅིག་ཤེས་སོ། །འཇིག་རྟེན་གྱི་ཁམས་དེ་དག་ཐམས་ཅད་ན་ལྷའི་གནས་
[053-96b5] དང་ལྷའི་གཞལ་མེད་ཁང་གང་དག་ཡོད་པ་ནས། ཚངས་པའི་འཇིག་རྟེན་གྱི་བར་དུའང་རྣམ་པ་དྲུག་ཏུ་གཡོས་པར་གྱུར་ནས། སྣང་བ་ཆེན་པོས་ཁྱབ་སྟེ། ལྷ་རྣམས་ཀྱི་ལྷའི་
[053-96b6] མཐུ་ལས་ཀྱང་འདས་སོ། །དགེ་སློང་དག་དེ་ལྟར་དེའི་ཚེ་འཇིག་རྟེན་གྱི་ཁམས་དེ་དག་ཏུ་ས་ཆེར་གཡོས་ཤིང་སྣང་བ་ཆེན་པོའང་བྱུང་བར་གྱུར་ཏོ། །དེ་ནས་ཤར་ཕྱོགས་སུ་
[053-96b7] འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་དེ་དག་ན་ཚངས་པའི་གཞལ་མེད་ཁང་གང་དག་ཡོད་པ་དེ་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ། དཔལ་


[053-97a0] [97A] 
[053-97a1] ༄༅། །དང་ལྡན་ཞིང་གཟི་བརྗིད་ཅན་དུ་གྱུར་ཏོ། །དགེ་སློང་དག་།དེ་ནས་ཚངས་པ་དེ་དག་འདི་སྙམ་དུ། ཚངས་པའི་གཞལ་མེད་ཁང་འདི་དག་ཤིན་ཏུ་མཛེས་
[053-97a2] ཤིང་ལྷན་ནེ་ལྷང་ངེར་གྱུར་ལ། དཔལ་དང་ལྡན་ཞིང་གཟི་བརྗིད་ཅན་དུ་གྱུར་པ་འདི་སུའི་སྔ་ལྟས་སུ་འགྱུར་སྙམ་དུ་སེམས་སོ། །དགེ་སློང་དག་དེ་ནས་འཇིག་རྟེན་གྱི་ཁམས་བྱེ་
[053-97a3] བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན། ཚངས་པ་ཆེན་པོ་གང་དག་འཁོད་པ་དེ་དག་ཐམས་ཅད་གནས་དག་ཏུ་ཕན་ཚུན་དོང་ནས་སྨྲའོ། །དགེ་སློང་དག་དེ་ནས་ཚངས་
[053-97a4] པ་ཆེན་པོ་སེམས་ཅན་ཐམས་ཅད་སྐྱོབ་པ་ཞེས་བྱ་བས། ཚངས་པ་ཆེན་པོའི་ཚོགས་དེ་ལ་ཚིགས་སུ་བཅད་དེ་སྨྲས་པ། བདག་ཅག་ཐམས་ཅད་དེ་རིང་ཤིན་ཏུ་དགའ། །གཞལ་
[053-97a5] མེད་ཁང་མཆོག་འདི་དག་རབ་ཏུ་འབར། །དཔལ་ལྡན་ལྷམ་མེ་ཡིད་དུ་འོང་བ་སྟེ། །ཅི་ཡི་ཕྱིར་ན་དེ་རིང་འདི་འདྲར་གྱུར། །དོན་འདི་བཙལ་བར་བྱས་ན་རབ་ཏུ་ལེགས། །ལྷ་ཡི་བུ་
[053-97a6] ཞིག་དེ་རིང་སྐྱེས་གྱུར་ཏེ། །འདི་འདྲ་བར་ནི་དེ་ཡི་མཐུས་གྱུར་ཏམ། །སྔོན་ཆད་མ་བྱུང་འདི་ནི་དེ་རིང་སྣང། །གལ་ཏེ་སངས་རྒྱས་མི་དབང་རྒྱལ་པོ་དེ། །འཇིག་རྟེན་ག་ཤེད་དུ་ནི་དེང་
[053-97a7] བྱུང་སྟེ། །དེ་རིང་ཕྱོགས་བཅུ་དག་ན་དཔལ་འབར་བ། །འདི་འདྲ་འདི་ནི་དེ་ཡི་ལྟས་ཡིན་ནམ། །དགེ་སློང་དག་དེ་ནས་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་


[053-97b0] [97B] 
[053-97b1] ཐམས་ཅད་ལྷན་ཅིག་འདུས་ནས་དེ་དག་རང་རང་གི་ཚངས་པའི་ལྷའི་གཞལ་མེད་ཁང་དེ་དག་ཏུ་ཞུགས་ཏེ། ལྷའི་མེ་ཏོག་གི་ཕུར་མ་རི་རང་
[053-97b2] ཙམ་ཐོགས་ནས། ཕྱོགས་བཞིར་རྒྱུ་ཞིང་འདོང་བ་ལས། ནུབ་ཕྱོགས་ལོགས་སུ་དོང་བ་དང། དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་ནུབ་ཕྱོགས་ལོགས་ན་བཅོམ་ལྡན་འདས་དེ་
[053-97b3] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ། བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ཤིང་
[053-97b4] བྱང་ཆུབ་ཀྱི་ཤིང་དྲུང་ན་སེང་གེའི་ཁྲི་ལ་བཞུགས་ཏེ། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང་
[053-97b5] མི་དང་མི་མ་ཡིན་པ་དག་གིས་ནི་ཡོངས་སུ་བསྐོར་ཅིང་མདུན་གྱིས་བལྟས་ཏེ། སྲས་རྒྱལ་བུ་གཞོན་ནུ་བཅུ་དྲུག་པོ་དེ་དག་གིས་ནི་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པར་མཐོང་
[053-97b6] ངོ༑ ༑མཐོང་ནས་ཀྱང་བཅོམ་ལྡན་འདས་དེ་ག་ལ་བ་དེར་དོང་ནས་ལྷགས་པ་དང། བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་དེ་ལ་ལན་བརྒྱ་སྟོང་དུ་མ་
[053-97b7] བསྐོར་བ་བྱས་ནས། མེ་ཏོག་གི་ཕུར་མ་རི་རབ་ཙམ་དེ་དག་གིས་བཅོམ་ལྡན་འདས་དེ་ལ་གཏོར། རབ་ཏུ་གཏོར་ཏེ། བྱང་ཆུབ་ཀྱི་ཤིང་དེའི་དཔག་ཚད་བཅུ་ཚུན་ཆད་གཏོར་ནས། ཚངས་


[053-98a0] [98A] 
[053-98a1] ༄༅། །པའི་གཞལ་མེད་ཁང་དེ་དག་ཀྱང་བཅོམ་ལྡན་འདས་དེ་ལ་ཕུལ་ཏེ། བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་
[053-98a2] འདི་དག་བཞེས་སུ་གསོལ། བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་འདི་དག་ཡོངས་སུ་སྤྱད་དུ་གསོལ། བདེ་བར་གཤེགས་པ་
[053-98a3] ཡོངས་སུ་སྤྱད་དུ་གསོལ་ཞེས་གསོལ་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་རང་རང་གི་གཞལ་མེད་ཁང་དེ་དག་བཅོམ་ལྡན་འདས་དེ་ལ་ཕུལ་ནས། དེའི་ཚེ་
[053-98a4] བཅོམ་ལྡན་འདས་དེའི་སྤྱན་སྔར་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ངོ་མཚར་གྱུར་པ་རྒྱལ་བ་ཚད་མེད་པ། །འཇིག་རྟེན་ཕན་པ་ཐུགས་བརྩེ་
[053-98a5] འདིར་བྱུང་སྟེ། །མགོན་པོ་བླ་མ་སྟོན་པ་བྱུང་གྱུར་པས། །དེང་ནི་ཕྱོགས་བཅུ་པོ་དག་རྗེས་སུ་གཟུང། །འདི་དག་ནས་ཀྱང་འཇིག་རྟེན་མཁས་རྣམས་ནི། །བྱེ་བ་ཁྲག་ཁྲིག་ལྔ་བཅུ་ཚང་
[053-98a6] བ་ནས། །བདག་ཅག་དེ་ནས་རྒྱལ་ལ་ཕྱག་འཚལ་ལྷགས། །གཞལ་མེད་ཁང་མཆོག་རྣམ་པ་ཀུན་ཏུ་སྤངས། །བདག་ཅག་རྣམས་ཀྱིས་སྔོན་ཆད་ལས་བགྱིས་པས། །གཞལ་མེད་
[053-98a7] ཁང་པ་རི་མོ་བཀྲ་འདི་དག་བདག་ཅག་རྣམས་ལ་ཐུགས་བརྩེའི་སླད་དུ་བཞེས། །འཇིག་རྟེན་མཁྱེན་པ་ཅི་དགྱེས་སྤྱད་དུ་གསོལ། །དགེ་སློང་དག་དེ་ནས་ཚངས་པ་ཆེན་པོ་དེ་དག་


[053-98b0] [98B] 
[053-98b1] རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེའི་སྤྱན་སྔར་ཚུལ་དང་འདྲ་བའི་
[053-98b2] ཚིགས་སུ་བཅད་པ་འདི་དག་གིས་མངོན་པར་བསྟོད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་དུ་ཆོས་ཀྱི་འཁོར་ལོ་བསྐོར་དུ་གསོལ། བཅོམ་
[053-98b3] ལྡན་འདས། མྱ་ངན་ལས་འདའ་བ་བཤད་དུ་གསོལ། བཅོམ་ལྡན་འདས་སེམས་ཅན་རྣམས་བསྒྲལ་དུ་གསོལ། བཅོམ་ལྡན་འདས། འཇིག་རྟེན་འདི་དག་རྗེས་སུ་གཟུང་དུ་
[053-98b4] གསོལ། བཅོམ་ལྡན་འདས། ལྷ་དང་བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང། དགེ་སྦྱོང་དང་བྲམ་ཟེར་བཅས་པའི་སྐྱེ་དགུ་རྣམས་དང། ལྷ་དང་མི་
[053-98b5] དང་ལྷ་མ་ཡིན་དུ་བཅས་པ་ལ་ཆོས་བསྟན་དུ་གསོལ། དེ་ནི་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང་
[053-98b6] ལྷ་དང་མི་རྣམས་ཀྱི་དོན་དང་སྨན་པ་དང་བདེ་བར་འགྱུར་རོ་།དགེ་སློང་དག་དེ་ནས་ཚངས་པ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་གིས་སྒྲ་སྐད་གཅིག་ཏུ་མཐུན་
[053-98b7] པར་བརྗོད་དེ། བཅོམ་ལྡན་འདས་དེ་ལ་ཚིགས་སུ་བཅད་པ་འདི་དག་གསོལ་ཏོ། །བཅོམ་ལྡན་འདས་ཀྱིས་ཆོས་བཤད་གསོལ། །རྐང་གཉིས་གཙོ་བོས་བསྟན་དུ་གསོལ། །བྱམས་


[053-99a0] [99A] 
[053-99a1] ༄༅། །པའི་སྟོབས་ཀྱིས་བཤད་དུ་གསོལ། །སེམས་ཅན་སྡུག་བསྔལ་རྣམས་ལས་སྒྲོལ། །འཇིག་རྟེན་སྒྲོན་མ་རྙེད་དཀའ་སྟེ། །ཨུ་དུམྦཱ་རའི་མེ་ཏོག་བཞིན། །
[053-99a2] དཔའ་བོ་ཆེན་པོ་བྱུང་བས་ན། །དེ་བཞིན་གཤེགས་ལ་གསོལ་བར་འཚལ་།དགེ་སློང་དག་དེ་ནས་ཚངས་པ་ཆེན་པོ་དེ་དག་ལ། བཅོམ་ལྡན་འདས་དེས་ཅང་མི་གསུང་བར་
[053-99a3] གྱུར་པས་གནང་ངོ། །དགེ་སློང་དག་དེའི་ཚེ་ན་ཤར་ལྷོའི་ཕྱོགས་མཚམས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་དག་ན། ཚངས་པའི་གཞལ་མེད་
[053-99a4] ཁང་གང་དག་ཡོད་པ་དེ་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ། དཔལ་དང་ལྡན་ཞིང་གཟི་བརྗིད་ཅན་དུ་གྱུར་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་
[053-99a5] དག་འདི་སྙམ་དུ། །ཚངས་པའི་གཞལ་མེད་ཁང་གང་དག་ཡོད་པ་དེ་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ། དཔལ་དང་ལྡན་ཞིང་གཟི་བརྗིད་ཅན་དུ་གྱུར་པ་འདི་
[053-99a6] སུའི་སྔ་ལྟས་སུ་འགྱུར་སྙམ་དུ་སེམས་སོ། །དགེ་སློང་དག་དེ་ནས་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པ་ཆེན་པོ་གང་དག་འཁོད་པ་
[053-99a7] དེ་དག་ཐམས་ཅད་གནས་དག་ཏུ་ཕན་ཚུན་དོང་ནས་སྨྲའོ། །དགེ་སློང་དག་དེ་ནས་ཚངས་པ་ཆེན་པོ་རབ་ཏུ་སྙིང་རྗེ་ཅན་ཞེས་བྱ་བས། ཚངས་པའི་ཚོགས་ཆེན་པོ་དེ་ལ་ཚིགས་


[053-99b0] [99B] 
[053-99b1] གྲོགས་དག་སུ་ཡི་སྔ་ལྟས་ཀྱིས། །གཞལ་མེད་ཁང་རྣམས་དེང་མཛེས་ཤིང། །ཤིན་ཏུ་གཟི་བརྗིད་ལྡན་གྱུར་པར། །དེ་རིང་འདི་ན་སྣང་བར་འགྱུར། །ཅི་སྟེ་དེ་རིང་
[053-99b2] ལྷ་ཡི་བུ། །བསོད་ནམས་ཅན་ཞིག་འདིར་འོངས་ཏེ། །དེ་ཡི་མཐུས་ནི་གཞལ་མེད་ཁང། །འདི་དག་ཐམས་ཅད་མཛེས་གྱུར་ཏམ། །འོན་ཏེ་སངས་རྒྱས་རྐང་གཉིས་མཆོག་འཇིག་རྟེན་
[053-99b3] འདིར་ནི་བྱུང་གྱུར་ཏམ། །གང་གིས་མཐུས་ནི་འདི་ལྟར་དེང། །གཞལ་མེད་ཁང་འདི་འདི་འདྲར་གྱུར། །ཐམས་ཅད་འདུས་ཏེ་བརྟག་པར་བྱ་།འདི་ནི་དོན་ཆུང་མ་ཡིན་ཏེ། །སྔོན་ཆད་དག་ནི་
[053-99b4] འདི་འདྲ་བའི། །ལྟས་ནི་ནམ་ཡང་མ་མཐོང་ངོ། །ཕྱོགས་བཞི་དག་ཏུ་འདོང་བར་བྱ། །བྱ་བ་སྙེད་ཀྱི་ཞིང་ཡང་བསྐོར། །དེ་རིང་སངས་རྒྱས་འཇིག་རྟེན་དུ། །གདོན་མི་ཟ་བར་འབྱུང་བར་
[053-99b5] འགྱུར༑ ༑དགེ་སློང་དག་དེ་ནས་ཚངས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག། རང་རང་གི་ཚངས་པའི་ལྷའི་གཞལ་མེད་ཁང་དེ་དག་ཏུ་ཞུགས་ཏེ། ལྷའི་མེ་ཏོག་གི་ཕུར་
[053-99b6] མ་རི་རབ་ཙམ་ཐོགས་ནས། ཕྱོགས་བཞིར་རྒྱུ་ཞིང་འདོང་བ་ལས་ནུབ་བྱང་གི་ཕྱོགས་མཚམས་སུ་དོང་བ་དང། དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་ནུབ་བྱང་གི་
[053-99b7] ཕྱོགས་མཚམས་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་


[053-100a0] [100A] 
[053-100a1] ༄༅། །དེ༑ བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ཤིང། བྱང་ཆུབ་ཀྱི་ཤིང་དྲུང་ན་སེང་གེའི་ཁྲི་ལ་བཞུགས་ཏེ་ལྷ་དང། ཀླུ་དང། གནོད་སྦྱིན་དང། དྲི་
[053-100a2] ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དག་གིས་ནི་ཡོངས་སུ་བསྐོར་ཅིང་མདུན་གྱིས་བལྟས་ཏེ། སྲས་
[053-100a3] རྒྱལ་བུ་གཞོན་ནུ་བཅུ་དྲུག་པོ་དེ་དག་ནི་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་མཐོང་ངོ། །མཐོང་ནས་ཀྱང་བཅོམ་ལྡན་འདས་དེ་ག་ལ་བ་དེར་དོང་སྟེ་ལྷགས་ནས་
[053-100a4] བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་དེ་ལ་ལན་བརྒྱ་སྟོང་དུ་མར་བསྐོར་བ་བྱས་ནས་མེ་ཏོག་གི་ཕུར་མ་རི་རབ་ཙམ་དེ་དག་གིས་བཅོམ་
[053-100a5] ལྡན་འདས་དེ་ལ་གཏོར། རབ་ཏུ་གཏོར་ཏེ། བྱང་ཆུབ་ཀྱི་ཤིང་དེའི་དཔག་ཚད་བཅུ་ཚུན་ཆད་གཏོར་ནས། ཚངས་པའི་གཞལ་མེད་ཁང་དག་ཀྱང་བཅོམ་ལྡན་འདས་དེ་ལ་ཕུལ་
[053-100a6] ཏེ༑ བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་འདི་དག་བཞེས་སུ་གསོལ། བདེ་བར་གཤེགས་པ་བདག་ཅག་ལ་ཐུགས་བརྩེ་
[053-100a7] བའི་སླད་དུ་ཚངས་བའི་གཞལ་མེད་ཁང་འདི་དག་ཡོངས་སུ་སྤྱད་དུ་གསོལ་ཞེས་གསོལ་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་རང་རང་གི་གཞལ་མེད་ཁང་དེ་


[053-100b0] [100B] 
[053-100b1] དེའི་ཚེ་བཅོམ་ལྡན་འདས་དེའི་སྤྱན་སྔར་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །མཚུངས་མེད་དྲང་སྲོང་ཆེ་ལ་
[053-100b2] ཕྱག་འཚལ་ལོ། །ཀ་ལ་པིངྐའི་དབྱངས་སྙན་ལྷ་ཡི་ལྷ། །རྣམ་པར་འདྲེན་པ་ལྷར་བཅས་འཇིག་རྟེན་ན། །འཇིག་རྟེན་ཕན་བརྩེ་ཁྱོད་ལ་ཕྱག་འཚལ་ལོ། །མགོན་པོ་ཤིན་ཏུ་ཡུན་རིང་བརྒྱ་
[053-100b3] ལམ་ན། །ངོ་མཚར་གྱུར་པ་དེ་རིང་འཇིག་རྟེན་བྱུང། །བསྐལ་པ་བརྒྱ་ཚངས་འཚོལ་བའི་འཇིག་རྟེན་འདི། །སངས་རྒྱས་བརྒྱད་ཅུ་དག་དང་མཚུངས་པར་གྱུར། །བསྐལ་པ་ཁྲག་ཁྲིག་བརྒྱད་
[053-100b4] ཅུ་རྫོགས་པར་ནི། །རྐང་གཉིས་གཙོ་བོས་སྔོན་ཆད་སྟོངས་པར་གྱུར། །དེ་སྲིད་ངན་སོང་ས་འདི་རྣམ་པར་འཕེལ། །ལྷ་ཡི་ལུས་ནི་རྟག་ཏུ་ཉམས་པར་གྱུར། །ད་ནི་བདག་ཅག་རྣམས་ཀྱི་
[053-100b5] བསོད་ནམས་ཀྱིས། །ཆོས་ཀྱི་རྒྱལ་པོ་མིག་དང་རྟེན་དང་གནས་།སྐྱོབ་དང་ཕ་དང་རྩ་ལག་ཕན་མཛད་པ། །ཐུགས་བརྩེར་ལྡན་པ་འཇིག་རྟེན་འདིར་བྱུང་ངོ། །དགེ་སློང་དག་དེ་ནས་
[053-100b6] ཚངས་པ་ཆེན་པོ་དེ་དག་གིས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་
[053-100b7] གནོད་པ་དེའི་སྤྱན་སྔར་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་ནས། བཅོམ་ལྡན་འདས་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་


[053-101a0] [101A] 
[053-101a1] ༄༅། །དུ་ཆོས་ཀྱི་འཁོར་ལོ་བསྐོར་དུ་གསོལ། བཅོམ་ལྡན་འདས། མྱ་ངན་ལས་འདའ་བ་བཤད་དུ་གསོལ། བཅོམ་ལྡན་འདས། སེམས་ཅན་རྣམས་བསྒྲལ་དུ་
[053-101a2] གསོལ། བཅོམ་ལྡན་འདས། འཇིག་རྟེན་འདི་དག་རྗེས་སུ་གཟུང་དུ་གསོལ་བཅོམ་ལྡན་འདས། ལྷ་དང་བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང་
[053-101a3] དགེ་སྦྱོང་དང་བྲམ་ཟེར་བཅས་པའི་སྐྱེ་དགུ་རྣམས་དང། ལྷ་དང་མི་དང་ལྷ་མ་ཡིན་དུ་བཅས་པ་ལ་ཆོས་བཤད་དུ་གསོལ། དེ་ནི་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་
[053-101a4] དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་དང་སྨན་པ་དང་བདེ་བར་འགྱུར་རོ་།དགེ་སློང་དག་དེ་ནས་ཚངས་པ་ཆེན་པོ་བྱེ་བ་ཁྲག་
[053-101a5] ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་གིས་སྒྲ་སྐད་གཅིག་ཏུ་མཐུན་པར་བརྗོད་དེ། བཅོམ་ལྡན་འདས་ལ་ཚིགས་སུ་བཅད་པ་འདི་དག་གསོལ་ཏོ། །ཐུབ་པ་ཆེན་པོ་འཁོར་ལོ་མཆོག་
[053-101a6] བསྐོར་གསོལ། །ཕྱོགས་བཅུ་རྣམས་སུ་ཆོས་རབ་བཤད་དུ་གསོལ། །སྡུག་བསྔལ་ཆོས་ཀྱིས་གཟིར་བའི་སེམས་ཅན་སྒྲོལ། །ལུས་ཅན་རྣམས་ལ་དགའ་ཞིང་རངས་པ་སྐྱེད། །དེ་ཐོས་
[053-101a7] པས་ན་བྱང་ཆུབ་ཐོབ་འགྱུར་ཏེ། །ལྷ་ཡི་གནས་རྣམས་སུ་ཡང་མཆིས་པར་འགྱུར། །ཀུན་གྱིས་ལྷ་མ་ཡིན་གྱི་ལུས་སྤངས་ཏེ། །དུལ་ཞིང་ཞི་ལ་རབ་ཏུ་བདེ་བར་འགྱུར། །དགེ་སློང་དག་དེ་


[053-101b0] [101B] 
[053-101b1] གསུང་བར་གྱུར་པས་གནང་ངོ། །དགེ་སློང་དག་དེའི་ཚེ་ལྷོ་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་
[053-101b2] བཅུ་པོ་དེ་དག་ན་ཚངས་པའི་གཞལ་མེད་ཁང་གང་དག་ཡོད་པ་དེ་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ། དཔལ་དང་ལྡན་ཞིང་གཟི་བརྗིད་ཅན་དུ་གྱུར་ཏོ། །དགེ་སློང་དག་དེ་
[053-101b3] ནས་ཚངས་པ་ཆེན་པོ་དེ་དག་འདི་སྙམ་དུ་ཚངས་པའི་གཞལ་མེད་ཁང་འདི་དག་ནི་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ་དཔལ་དང་ལྡན་ཞིང་གཟི་བརྗིད་ཅན་དུ་གྱུར་པ་འདི་སུའི་
[053-101b4] སྔ་ལྟས་སུ་འགྱུར་སྙམ་དུ་སེམས་སོ། །དགེ་སློང་དག་དེ་ནས་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པ་ཆེན་པོ་གང་དག་འཁོད་པ་དེ་དག་ཐམས་
[053-101b5] ཅད་གནས་དག་ཏུ་ཕན་ཚུན་དོང་ནས་སྨྲའོ། །དགེ་སློང་དག། དེ་ནས་ཚངས་པ་ཆེན་པོ་ཆོས་བཟང་ཞེས་བྱ་བས་ཚངས་པའི་ཚོགས་ཆེན་པོ་དེ་ལ་ཚིགས་སུ་བཅད་དེ་སྨྲས་པ། གྲོགས་པོ་དེ་
[053-101b6] རིང་རྒྱུ་མེད་རྐྱེན་མེད་པར། །གཞལ་མེད་ཁང་འདི་ཐམས་ཅད་གཟི་ཅན་གྱུར། །འཇིག་རྟེན་འདིར་ནི་ཅུང་ཟད་ལྟས་ཅི་སྟོན། །དེ་ཡི་དོན་ནི་ལེགས་པར་བཙལ་པར་བྱ། །བསྐལ་པ་
[053-101b7] བརྒྱ་ཕྲག་མི་ཉུང་འདས་པ་ནས། །འདི་འདྲའི་ལྟས་སྔོན་ནམ་ཡང་བྱུང་མ་གྱུར། །ཡང་ན་འདིར་ནི་ལྷ་ཡི་བུ་ཞིག་སྐྱེས། །ཡང་ན་འཇིག་རྟེན་འདིར་ནི་སངས་རྒྱས་བྱུང། །དགེ་སློང་


[053-102a0] [102A] 
[053-102a1] ༄༅། །དག༑ དེ་ནས་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པ་ཆེན་པོ་གང་དག་འཁོད་པ་དེ་དག་ཐམས་ཅད་ལྷན་ཅིག་ཏུ་འདུས་
[053-102a2] ནས༑ རང་རང་གི་ཚངས་པའི་གཞལ་མེད་ཁང་དེ་དག་ཏུ་བཞུགས་ཏེ། ལྷའི་མེ་ཏོག་གི་ཕུར་མ་རི་རབ་ཙམ་དེ་དག་ཐོགས་ནས། ཕྱོགས་བཞིར་རྒྱུ་ཞིང་འདོང་པ་ལས་བྱང་ཕྱོགས་
[053-102a3] སུ་དོང་བ་དང། དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་བྱང་ཕྱོགས་ལོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-102a4] སངས་རྒྱས་མངོན་པར་ཤེས་པའི་ཡེ་ཤེས་ཆེན་པོ་ཟིལ་གྱིས་གནོན་པ་དེ། བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ཤིང་བྱང་ཆུབ་ཀྱི་ཤིང་དྲུང་ན་སེངྒེའི་ཁྲི་ལ་བཞུགས་
[053-102a5] ཏེ༑ ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དག་གིས་ནི་ཡོངས་
[053-102a6] སུ་བསྐོར་ཅིང་མདུན་གྱིས་བལྟས་ཏེ། སྲས་རྒྱལ་བུ་གཞོན་ནུ་བཅུ་དྲུག་པོ་དེ་དག་ནི་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་མཐོང་ངོ། །མཐོང་ནས་ཀྱང་བཅོམ་ལྡན་
[053-102a7] འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་དེ་ལ་ལན་བརྒྱ་སྟོང་དུ་མར་བསྐོར་བ་བྱས་ནས། མེ་ཏོག་


[053-102b0] [102B] 
[053-102b1] གཏོར། རབ་ཏུ་གཏོར་ཏེ། བྱང་ཆུབ་ཀྱི་ཤིང་དེའི་དཔག་ཚད་བཅུ་ཚུན་ཆད་གཏོར་ནས་ཚངས་པའི་གཞལ་མེད་ཁང་དེ་དག་
[053-102b2] ཀྱང་བཅོམ་ལྡན་འདས་ལ་ཕུལ་ཏེ། བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་འདི་དག་བཞེས་སུ་གསོལ། བདེ་བར་གཤེགས་པ་
[053-102b3] བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་འདི་དག་ཡོངས་སུ་སྤྱད་དུ་གསོལ་ཞེས་གསོལ་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་ཀྱང་རང་རང་
[053-102b4] གི་གཞལ་མེད་ཁང་དེ་དག་བཅོམ་ལྡན་འདས་དེ་ལ་ཕུལ་ནས། དེའི་ཚེ་བཅོམ་ལྡན་འདས་དེའི་སྤྱན་སྔར་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །འདྲེན་
[053-102b5] པ་མཐོང་བ་ཤིན་ཏུ་རྙེད་པར་དཀའ། །ལེགས་གཤེགས་ཁྱོད་ནི་སྲིད་པའི་འདོད་ཆགས་འཇོམས། །འཇིག་རྟེན་གྱི་ནི་རིང་ལོན་ཁྱོད་དེ་མཐོང། །བསྐལ་པ་བརྒྱ་སྙེད་ཚང་ནས་སྣང་བར་
[053-102b6] འགྱུར། །འཇིག་རྟེན་མགོན་པོ་སྐྱེ་དགུ་སྐོམ་ངོམས་མཛོད། །སྔོན་ཆད་མ་མཐོང་བརྒྱ་ལམ་སྣང་བར་གྱུར། །རྙེད་དཀའ་ཨུ་དུམྭཱ་རའི་མེ་ཏོག་བཞིན། །དེ་བཞིན་རྣམ་པར་འདྲེན་པ་བརྒྱ་
[053-102b7] ལམ་མཐོང། །རྣམ་པར་འདྲེན་པ་བདག་ཅག་གཞལ་མེད་ཁང། །ཁྱོད་ཀྱི་མཐུས་ནི་དེ་རིང་མཛེས་པར་གྱུར། །ཀུན་ཏུ་སྤྱན་གྱིས་འདི་དག་བཞེས་སུ་གསོལ། །བདག་ཅག་ཐུགས་


[053-103a0] [103A] 
[053-103a1] ༄༅། །བརྩེའི་སླད་དུ་སྤྱད་པ་མཛོད། །དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-103a2] པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེའི་སྤྱན་སྔར། ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་
[053-103a3] ནས༑ བཅོམ་ལྡན་འདས་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འཇིག་རྟེན་དུ་ཆོས་ཀྱི་འཁོར་ལོ་བསྐོར་དུ་གསོལ། བཅོམ་ལྡན་འདས། མྱ་ངན་ལས་འདའ་བ་
[053-103a4] བཤད་དུ་གསོལ། བཅོམ་ལྡན་འདས། སེམས་ཅན་རྣམས་བསྒྲལ་དུ་གསོལ་།བཅོམ་ལྡན་འདས། འཇིག་རྟེན་འདི་དག་རྗེས་སུ་གཟུང་དུ་གསོལ། །བཅོམ་ལྡན་འདས། ལྷ་
[053-103a5] དང་བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང། དགེ་སྦྱོང་དང་བྲམ་ཟེར་བཅས་པའི་སྐྱེ་དགུ་རྣམས་དང། ལྷ་དང་མི་དང་ལྷ་མ་ཡིན་དུ་བཅས་པ་ལ་
[053-103a6] ཆོས་བཤད་དུ་གསོལ། དེ་ནི་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་དང། སྨན་
[053-103a7] པ་དང་བདེ་བར་འགྱུར་རོ། །དགེ་སློང་དག་དེ་ནས་ཚངས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་གིས་སྒྲ་སྐད་གཅིག་ཏུ་མཐུན་པར་བརྗོད་དེ། བཅོམ་ལྡན་འདས་ལ་


[053-103b0] [103B] 
[053-103b1] །རྣམ་པར་འདྲེན་པ་བཅོམ་ལྡན་ཆོས་བཤད་གསོལ། །ཆོས་ཀྱི་འཁོར་ལོ་རབ་ཏུ་བསྐོར་དུ་གསོལ་།ཆོས་ཀྱི་རྔ་རྣམས་རབ་ཏུ་བརྡུང་དུ་གསོལ། །
[053-103b2] ཆོས་ཀྱི་དུང་ཡང་རབ་ཏུ་བུད་པར་གསོལ། །དམ་ཆོས་ཆར་པ་འཇིག་རྟེན་དབབ་ཏུ་གསོལ། །དབྱངས་སྙན་པས་ནི་ལེགས་པར་བསྟན་དུ་གསོལ་།གསོལ་བ་བཞིན་དུ་ཆོས་ནི་བཤད་དུ་
[053-103b3] གསོལ། །སེམས་ཅན་བྱེ་བ་ཁྲག་ཁྲིག་དགྲོལ་དུ་གསོལ། །དགེ་སློང་དག་།དེ་ནས་ཚངས་པ་ཆེན་པོ་དག་ལ་ཡང་བཅོམ་ལྡན་འདས་དེས་ཅང་མི་གསུང་བར་གྱུར་པས་གནང་ངོ། །དེ་
[053-103b4] བཞིན་དུ་སྦྱར་ཏེ་དེ་བཞིན་དུ་ལྷོ་ནུབ་ཀྱི་ཕྱོགས་དང། དེ་བཞིན་དུ་ནུབ་ཀྱི་ཕྱོགས་དང། དེ་བཞིན་དུ་ནུབ་བྱང་གི་ཕྱོགས་དང། དེ་བཞིན་དུ་བྱང་གི་ཕྱོགས་དང། དེ་བཞིན་དུ་བྱང་ཤར་གྱི་
[053-103b5] ཕྱོགས་དང། འོག་གི་ཕྱོགས་ཀྱང་དེ་བཞིན་ནོ། །དགེ་སློང་དག་དེ་ནས་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པའི་གཞལ་
[053-103b6] མེད་ཁང་གང་དང་གང་དག་ཡོད་པ་དེ་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ་དཔལ་དང་ལྡན་ཞིང་གཟི་བརྗིད་ཅན་དུ་གྱུར་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་
[053-103b7] དག་འདི་སྙམ་དུ་ཚངས་པའི་གཞལ་མེད་ཁང་འདི་དག་ཤིན་ཏུ་མཛེས་ཤིང་ལྷན་ནེ་ལྷང་ངེར་གྱུར་ལ་དཔལ་དང་ལྡན་ཞིང་གཟི་བརྗིད་ཅན་དུ་གྱུར་པ་འདི་སུའི་སྔ་ལྟས་སུ་འགྱུར་སྙམ་


[053-104a0] [104A] 
[053-104a1] ༄༅། །དུ་སེམས་སོ། །དགེ་སློང་དག་དེ་ནས་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པ་ཆེན་པོ་གང་དག་འཁོད་པ་དེ་དག་ཐམས་
[053-104a2] ཅད་གནས་དག་ཏུ་ཕན་ཚུན་དོང་ནས་སྨྲའོ། །དགེ་སློང་དག་དེ་ནས་ཚངས་པ་ཆེན་པོ་གཙུག་ཏོར་ཅན་ཞེས་བྱ་བས་ཚངས་པའི་ཚོགས་ཆེན་པོ་དེ་དག་ལ་ཚིགས་སུ་བཅད་དེ་སྨྲས་པ་
[053-104a3] གྲོགས་པོ་ཅི་ཡི་རྒྱུ་ཡིས་འདི་ལྟར་གྱུར། །གཞལ་མེད་ཁང་རྣམས་གང་གིས་ཡོངས་སུ་ཁྱབ། གཟི་དང་ཁ་དོག་དང་ནི་འབར་བས་ཀྱང་།ཤིན་ཏུ་རྒྱས་པ་འདི་ལ་རྒྱུ་ཅི་ཡོད། །འདི་
[053-104a4] འདྲ་སྔོན་ཆད་བདག་ཅག་ཡོང་མ་མཐོང། །སུས་ཀྱང་སྔོན་ཆད་འདི་འདྲ་མ་ཐོས་ཏེ། །དེ་རིང་འདི་ལྟར་འོད་ཀྱིས་འདི་ཁྱབ་པ་།ཤིན་ཏུ་ཆེར་མཛེས་འདི་ལ་རྒྱུ་ཅི་ཡོད། །ཅི་སྟེ་དགེ་བའི་
[053-104a5] ལས་དང་ལྡན་པ་ཡི། །ལྷ་ཡི་བུ་ཞིག་དེ་རིང་འདིར་བྱུང་སྟེ་།བྱུང་བ་དེ་ཡི་མཐུ་ནི་འདི་ཡིན་ནམ། །ཡང་ན་བརྒྱ་ལ་སངས་རྒྱས་འཇིག་རྟེན་བྱུང། །དགེ་སློང་དག་དེ་ནས་འཇིག་རྟེན་
[053-104a6] གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་ན་ཚངས་པ་ཆེན་པོ་གང་དག་ལ་འཁོད་པ་དེ་དག་ཐམས་ཅད་ལྷན་ཅིག་འདུས་ནས། རང་རང་གི་ཚངས་པའི་གཞལ་མེད་
[053-104a7] ཁང་དེ་དག་ཏུ་ཞུགས་ཏེ། ལྷའི་མེ་ཏོག་གི་ཕུར་མ་རི་རབ་ཙམ་ཐོགས་ནས། ཕྱོགས་བཞིར་རྒྱུ་ཞིང་འདོང་བ་ལས་འོག་གི་ཕྱོགས་ལོགས་སུ་དོང་བ་དང། དགེ་སློང་དག་དེ་ནས་


[053-104b0] [104B] 
[053-104b1] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་
[053-104b2] གནོན་པ་བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ཤིང་བྱང་ཆུབ་ཀྱི་ཤིང་དྲུང་ན་སེངྒེའི་ཁྲི་ལ་བཞུགས་ཏེ། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་
[053-104b3] ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དག་གིས་ནི་ཡོངས་སུ་བསྐོར་ཅིང་མདུན་གྱིས་བལྟས་ཏེ། སྲས་རྒྱལ་བུ་གཞོན་ནུ་བཅུ་དྲུག་པོ་དེ་དག་ནི་
[053-104b4] ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་མཐོང་ངོ། །མཐོང་ནས་ཀྱང་བཅོམ་ལྡན་འདས་དེ་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་དེའི་ཞབས་ལ་མགོ་བོས་ཕྱག་
[053-104b5] བཙལ་ཏེ། བཅོམ་ལྡན་འདས་དེ་ལ་ལན་བརྒྱ་སྟོང་དུ་མར་བསྐོར་བ་བྱས་ནས། མེ་ཏོག་གི་ཕུར་མ་རི་རབ་ཙམ་དེ་དག་གིས་བཅོམ་ལྡན་འདས་དེ་ལ་གཏོར། རབ་ཏུ་གཏོར་ཏེ། བྱང་ཆུབ་ཀྱི་
[053-104b6] ཤིང་དེའི་དཔག་ཚད་བཅུ་ཚུན་ཆད་གཏོར་ནས། ཚངས་པའི་གཞལ་མེད་ཁང་དེ་དག་ཀྱང་བཅོམ་ལྡན་འདས་དེ་ལ་ཕུལ་ཏེ། བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་
[053-104b7] ཚངས་པའི་གཞལ་མེད་ཁང་འདི་དག་བཞེས་སུ་གསོལ། བདེ་བར་གཤེགས་པ། བདག་ཅག་ལ་ཐུགས་བརྩེ་བའི་སླད་དུ་ཚངས་པའི་གཞལ་མེད་ཁང་འདི་དག་ཡོངས་སུ་སྤྱད་དུ་གསོལ་


[053-105a0] [105A] 
[053-105a1] ༄༅། །ཞེས་གསོལ་ཏོ། །དགེ་སློང་དག་དེ་ནས་ཚངས་པ་ཆེན་པོ་དེ་དག་རང་རང་གི་གཞལ་མེད་ཁང་དེ་དག་བཅོམ་ལྡན་འདས་དེ་ལ་ཕུལ་ནས། དེའི་ཚེ་བཅོམ་ལྡན་
[053-105a2] འདས་དེ་ལ་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཁམས་གསུམ་དག་ན་སེམས་ཅན་རྣམས། །བཅིངས་པ་གང་དག་འགྲོལ་བ་ཡི། །འཇིག་རྟེན་
[053-105a3] མགོན་པོ་སྐྱོབས་མཛད་པ། །སངས་རྒྱས་རྣམས་ནི་མཐོང་བ་ལེགས་།འཇིག་རྟེན་དབང་པོ་ཀུན་ཏུ་སྤྱན། །ཕྱོགས་བཅུར་རྣམ་པར་གཟིགས་མཛད་ཅིང། །འཆི་བ་མེད་པའི་སྒོ་ཕྱེ་
[053-105a4] ནས༑ ༑སྐྱེ་བོ་མང་པོ་ཤིན་ཏུ་སྒྲོལ། །སྔོན་ཆད་བསྐལ་པ་བསམ་མི་ཁྱབ། །འདས་པ་དེ་དག་སྟོངས་གྱུར་ཏེ། །རྒྱལ་བ་དབང་པོ་མ་མཐོང་བས། །ཕྱོགས་བཅུ་དག་ནི་ལྡོངས་པར་
[053-105a5] གྱུར༑ ༑མི་བཟད་སེམས་ཅན་དམྱལ་བ་དང། །ལྷ་མིན་དུད་འགྲོ་སྐྱེ་གནས་འཕེལ། །སྲོག་ཆགས་བྱེ་བ་ཕྲག་སྟོང་ནི། །ཡི་དྭགས་རྣམས་སུ་སྐྱེ་བར་འགྱུར། །ལྷ་མི་ལུས་ལས་ཉམས་
[053-105a6] ནས་ནི། །འཆི་ཞིང་འཕོས་ནས་ངན་འགྲོར་མཆིས། །སངས་རྒྱས་རྣམས་ཀྱི་ཆོས་མ་ཐོས། །དེ་ཡི་འགྲོ་བ་སྡིག་ཅན་འགྱུར། །སྲོག་ཆགས་ཀུན་གྱི་སྤྱོད་པ་དག་པའི། །རྒྱུད་ཀྱི་ཤེས་རབ་
[053-105a7] ཉམས་པར་གྱུར། །དེ་དག་བདེ་བ་རྣམ་པར་ཞིག་བདེ་བའི་འདུ་ཤེས་ཞིག་པར་གྱུར། །དེ་དག་ཆོ་ག་ལོག་པ་ལགས། །དམ་ཆོས་མ་ལགས་རྣམས་ལ་གནས། །འཇིག་རྟེན་


[053-105b0] [105B] 
[053-105b1] །ངན་འགྲོ་རྣམས་སུ་དེ་དག་ལྷུང་།དགེ་བ་འཇིག་རྟེན་སྒྲོན་མ་ཡི། །ཤིན་ཏུ་རིང་ནས་བྱོན་པར་འགྱུར་།སེམས་ཅན་ཀུན་གྱི་སླད་དུ་ཡང། །རྗེས་སུ་ཐུགས་བརྩེ་
[053-105b2] འདིར་བྱུང་ངོ། །སངས་རྒྱས་ཡེ་ཤེས་བླ་མེད་པ། །དགའ་ཞིང་བདེ་བར་རབ་ཏུ་བརྙེས། །ལྷ་དང་བཅས་པའི་འཇིག་རྟེན་དང། །བདག་ཅག་ཁྱོད་ལ་རྗེས་ཡི་རང། །གཙོ་བོ་ཁྱོད་ཀྱི་མཐུ་ཡིས་
[053-105b3] ནི༑ ༑གཞལ་མེད་ཁང་དག་རྣམ་བཀྲ་བ། །དཔའ་བོ་ཆེན་པོ་ཁྱོད་ལ་འབུལ། །ཐུབ་པ་ཆེན་པོ་བཞེས་སུ་གསོལ། །བདག་ཅག་རྣམས་ལ་ཐུགས་བརྩེའི་སླད། །རྣམ་འདྲེན་ཡོངས་སུ་སྤྱད་དུ་
[053-105b4] གསོལ། །བདག་ཅག་རྣམས་དང་སེམས་ཅན་ཀུན། །བྱང་ཆུབ་མཆོག་ལ་རེག་པར་བགྱི། །དགེ་སློང་དག་དེ་ནས་ཚངས་པ་ཆེན་པོ་དེ་དག་གིས་བཅོམ་ལྡན་འདས་དེ་བཞིན་གཤེགས་པ་
[053-105b5] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེའི་སྤྱན་སྔར་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་
[053-105b6] པར་བསྟོད་ནས། བཅོམ་ལྡན་འདས་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་དུ་ཆོས་ཀྱི་འཁོར་ལོ་བསྐོར་དུ་གསོལ། །བཅོམ་ལྡན་འདས། །མྱ་ངན་ལས་འདའ་
[053-105b7] བ་བཤད་དུ་གསོལ། །བཅོམ་ལྡན་འདས། སེམས་ཅན་ཐམས་ཅད་བསྒྲལ་དུ་གསོལ། །བཅོམ་ལྡན་འདས། འཇིག་རྟེན་འདི་དག་རྗེས་སུ་གཟུང་དུ་གསོལ་བཅོམ་ལྡན་འདས། ལྷ་དང་


[053-106a0] [106A] 
[053-106a1] ༄༅། །བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང། དགེ་སྦྱོང་དང་བྲམ་ཟེར་བཅས་པའི་སྐྱེ་དགུ་རྣམས་དང། ལྷ་དང་མི་དང་ལྷ་མ་ཡིན་དུ་
[053-106a2] བཅས་པ་ལ་ཆོས་བཤད་དུ་གསོལ། དེ་ནི་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང་ལྷ་དང་མི་རྣམས་
[053-106a3] ཀྱི་དོན་དང། སྨན་པ་དང་བདེ་བར་འགྱུར་རོ། །དགེ་སློང་དག་དེ་ནས་ཚངས་པ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་པོ་དེ་དག་གི་སྒྲ་སྐད་གཅིག་ཏུ་མཐུན་པར་བརྗོད་དེ་
[053-106a4] བཅོམ་ལྡན་འདས་དེ་ལ་ཚུལ་དང་འདྲ་བའི་ཚིགས་སུ་བཅད་པ་འདི་དག་གསོལ་ཏོ། །འཁོར་ལོ་བླ་མེད་དམ་པ་བསྐོར་དུ་གསོལ། །འཆི་བ་མེད་པའི་རྔ་ཡང་བརྡུང་དུ་གསོལ། །སེམས་
[053-106a5] ཅན་སྡུག་བསྔལ་བརྒྱ་ལས་ཐར་བར་མཛོད། །མྱ་ངན་འདས་པའི་ལམ་ཡང་བསྟན་དུ་གསོལ། །བདག་ཅག་གསོལ་བ་བཞིན་དུ་ཆོས་གསུང་ཞིང་།འཇིག་རྟེན་འདི་དང་བདག་ཅག་
[053-106a6] རྗེས་སུ་གཟུང། །བསྐལ་པ་བྱེ་བ་སྟོང་དུ་བསྒྲུབས་པ་ཡི། །གསུང་སྙན་འཇམ་པ་དེ་དག་དབྱུང་དུ་གསོལ། །དགེ་སློང་དག་དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་
[053-106a7] བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ། ཚངས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་དེ་དག་དང་


[053-106b0] [106B] 
[053-106b1] པ་མཁྱེན་ནས། དེའི་ཚེ་དགེ་སྦྱོང་ངམ། བྲམ་ཟེའམ། ལྷའམ། བདུད་དམ། ཚངས་པའམ། གང་གིས་ཀྱང་འཇིག་རྟེན་དུ་
[053-106b2] ཆོས་དང་མཐུན་པས་མ་བསྐོར་བའི་ཆོས་ཀྱི་འཁོར་ལོ་འདི་ལྟ་སྟེ་འདི་ནི་སྡུག་བསྔལ་བའོ། །འདི་ནི་སྡུག་བསྔལ་ཀུན་འབྱུང་བའོ་།འདི་ནི་སྡུག་བསྔལ་འགོག་པའོ། །འདི་ནི་སྡུག་
[053-106b3] བསྔལ་འགོག་པར་འགྲོ་བའི་ལམ་མོ་ཞེས་བྱ་བ་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་རོ། །དགེ་སློང་དག་འདི་ལྟར་མ་རིག་པའི་རྐྱེན་གྱིས་འདུ་བྱེད། འདུ་བྱེད་ཀྱི་རྐྱེན་
[053-106b4] གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག། སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་
[053-106b5] གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་དང། མྱ་ངན་དང། སྨྲེ་
[053-106b6] སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང་འཁྲུག་པ་རྣམས་འབྱུང་སྟེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འབྱུང་བར་འགྱུར་རོ། །མ་
[053-106b7] རིག་པ་འགགས་པས་འདུ་བྱེད་འགག་འདུ་བྱེད་འགགས་པས་རྣམ་པར་ཤེས་པ་འགག་རྣམ་པར་ཤེས་པ་འགགས་པས་མིང་དང་གཟུགས་འགག་མིང་དང་གཟུགས་འགགས་


[053-107a0] [107A] 
[053-107a1] ༄༅། །པས་སྐྱེ་མཆེད་དྲུག་འགག་སྐྱེ་མཆེད་དྲུག་འགགས་པས་རེག་པ་འགག་རེག་པ་འགགས་པས་ཚོར་བ་འགག་ཚོར་བ་འགགས་པས་སྲེད་པ་འགག་
[053-107a2] སྲེད་པ་འགགས་པས་ལེན་པ་འགག་ལེན་པ་འགགས་པས་སྲིད་པ་འགག་།སྲིད་པ་འགགས་པས་སྐྱེ་བ་འགག་སྐྱེ་བ་འགགས་པས་རྒ་ཤི་དང་མྱ་ངན་དང། སྨྲེ་སྔགས་
[053-107a3] འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་འགག་སྟེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་འགྱུར་རོ་ཞེས་བྱ་བ་
[053-107a4] རྟེན་ཅིང་འབྲེལ་པར་འབྱུང་བ་ལ་འཇུག་པའང་རྒྱ་ཆེར་རབ་ཏུ་སྟོན་ཏོ། །དགེ་སློང་དག་དེ་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-107a5] པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེས། ཆོས་ཀྱི་འཁོར་ལོ་འདི་ལྷ་དང་བཅས། བདུད་དང་བཅས་ཚངས་པ་དང་བཅས་པའི་འཇིག་
[053-107a6] རྟེན་དང། དགེ་སྦྱོང་དང་བྲམ་ཟེར་བཅས་པའི་འཁོར་གྱི་མདུན་དུ་བསྐོར་ནས། སྐད་ཅིག་ཐང་ཅིག་ཡུད་ཙམ་དེ་ཉིད་ལ་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་ལེན་པ་
[053-107a7] མེད་པར་ཟག་པ་རྣམས་ལས་སེམས་རྣམ་པར་གྲོལ་ནས། དེ་དག་ཐམས་ཅད་ཀྱང་རིག་པ་གསུམ་དང་ལྡན་པ་དང། མངོན་པར་ཤེས་པ་དྲུག་དང་ལྡན་པ་དང། རྣམ་པར་ཐར་པ་


[053-107b0] [107B] 
[053-107b1] །དགེ་སློང་དག་དེ་ནས་ཡང་མཐར་གྱིས་བཅོམ་ལྡན་འདས་དེ་ཆོས་བསྟན་པ་ལན་གཉིས་སུ་མཛད་དེ། དེ་བཞིན་ལན་གསུམ། ལན་བཞིའི་བར་
[053-107b2] དུ་ཆོས་བསྟན་པ་མཛད་དོ། །དགེ་སློང་དག་དེ་ནས་བཅོམ་ལྡན་འདས་དེའི་ཆོས་བསྟན་པ་ལན་རེ་རེ་ལའང་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་གངྒཱའི་ཀླུང་གི་བྱེ་མ་སྙེད་ལེན་པ་
[053-107b3] མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དགེ་སློང་དག་།དེའི་འོག་ཏུ་བཅོམ་ལྡན་འདས་དེའི་ཉན་ཐོས་ཀྱི་དགེ་འདུན་བགྲང་བ་ལས་འདས་པ་བྱུང་ངོ། །དགེ་སློང་དག་
[053-107b4] དེ་ནས་ཡང་དེའི་ཚེ་རྒྱལ་བུ་བཅུ་དྲུག་པོ་དེ་དག་གཞོན་ནུར་གྱུར་བཞིན་དུ་དད་དེ། ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དེ་དག་ཐམས་ཅད་དགེ་ཚུལ་ཕར་གྱུར་ཏེ། མཛངས་ཤིང་གསལ་
[053-107b5] ལ་ཡིད་རྣོ་ཞིང་མཁས་ཏེ། སངས་རྒྱས་བརྒྱ་སྟོང་མང་པོ་ལ་སྤྱད་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བ་སྟེ། དགེ་སློང་དག་དེ་ནས་དགེ་ཚུལ་བཅུ་དྲུག་
[053-107b6] པོ་དེ་དག་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ་ལ་འདི་
[053-107b7] སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པའི་ཉན་ཐོས་བྱེ་བ་ཁྲག་ཁྲིག་བརྒྱ་སྟོང་མང་པོ་འདི་དགྲ་བཅོམ་ལྡན་འདས་ཀྱིས་ཆོས་བསྟན་པས་རྫུ་འཕྲུལ་ཆེ་ཞིང་


[053-108a0] [108A] 
[053-108a1] ༄༅། །མཐུ་ཆེ་བ་དང་དབང་ཆེ་བར་ཡོངས་སུ་གྲུབ་བོ། །བཅོམ་ལྡན་འདས། དེ་ལྟར་ལགས་པས་བདག་ཅག་ལ་ཐུགས་བརྩེ་བའི་སླད་དུ་བླ་ན་མེད་པ་ཡང་དག་པར་
[053-108a2] རྫོགས་པའི་བྱང་ཆུབ་ལས་བརྩམས་ཏེ་ཆོས་བསྟན་དུ་གསོལ། བདག་ཅག་ཀྱང་དེ་བཞིན་གཤེགས་པའི་རྗེས་སུ་སློབ་བོ། །བཅོམ་ལྡན་འདས་དེ་བཞིན་གཤེགས་པའི་ཡེ་ཤེས་
[053-108a3] བདག་ཅག་མཐོང་བར་འཚལ་ལོ། །བདག་ཅག་གི་དོན་འདི་ལ་བཅོམ་ལྡན་འདས་ཉིད་མངོན་སུམ་སྟེ། བཅོམ་ལྡན་འདས་ཁྱོད་སེམས་ཅན་ཐམས་ཅད་ཀྱི་བསམ་པ་མཁྱེན་པས་
[053-108a4] བདག་ཅག་གི་བསམ་པའང་མཁྱེན་ཏོ། །དགེ་སློང་དག་དེ་ནས་དེའི་ཚེ་རྒྱལ་བུ་གཞོན་ནུ་བྱིས་པ་ཁྱེའུ་རབ་ཏུ་བྱུང་བ་དགེ་ཚུལ་དེ་དག་མཐོང་ནས། འཁོར་ལོས་བསྒྱུར་བའི་རྒྱལ་
[053-108a5] པོ་དེའི་འཁོར་དུ་གྱུར་པ་ཇི་སྙེད་ཡོད་པའི་ཕྱེད་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་རབ་ཏུ་བྱུང་བར་གྱུར་ཏོ། །དགེ་སློང་དག་དེ་ནས་བཅོམ་ལྡན་འདས་དེ་
[053-108a6] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེས་དགེ་ཚུལ་དེ་དག་གིས་གསོལ་བ་
[053-108a7] བཏབ་པ་མཁྱེན་ཏེ། བསྐལ་པ་ཉི་ཁྲི་འདས་ནས་དམ་པའི་ཆོས་པདྨ་དཀར་པོ་ཞེས་བྱ་བའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ་བྱང་ཆུབ་སེམས་དཔའ་རྣམས་ལ་


[053-108b0] [108B] 
[053-108b1] སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་དེ་འཁོར་བཞི་པོ་དེ་དག་ཐམས་ཅད་ལ་རྒྱ་ཆེར་རབ་ཏུ་བསྟན་ཏོ། །དགེ་སློང་དག་དེ་ནས་ཡང་དེའི་ཚེ་ན་བཅོམ་ལྡན་
[053-108b2] འདས་ཀྱིས་བཤད་པ་དགེ་ཚུལ་བཅུ་དྲུག་པོ་དེ་དག་གིས་བླངས་སོ་།བཟུང་ངོ། །ཀུན་ཆུབ་པར་བྱས་སོ། །དགེ་སློང་དག་དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
[053-108b3] པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེས། དགེ་ཚུལ་བཅུ་དྲུག་པོ་དེ་དག་བླ་ན་མེད་པ་ཡང་དག་པར་རྫོགས་པའི་
[053-108b4] བྱང་ཆུབ་ཏུ་ལུང་བསྟན་ཏོ། །དགེ་སློང་དག་དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་ཤེས་པའི་ཡེ་
[053-108b5] ཤེས་ཆེན་པོས་ཟིལ་གྱིས་གནོན་པས་ཆོས་ཀྱི་རྣམ་གྲངས་འདི་བཤད་པ་ལ། ཉན་ཐོས་རྣམས་དང། དགེ་ཚུལ་བཅུ་དྲུག་པོ་དེ་དག་མོས་པར་གྱུར་ཏོ། །སྲོག་ཆགས་བྱེ་བ་ཁྲག་
[053-108b6] ཁྲིག་བརྒྱ་སྟོང་མང་པོ་ནི་ཐེ་ཚོམ་ཟ་བར་གྱུར་ཏོ། །དགེ་སློང་དག་དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་པར་
[053-108b7] ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེས། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་བསྐལ་པ་བརྒྱ་སྟོང་གི་བར་དུ་མི་མནོ་བར་བསྟན་ནས། ནང་དུ་ཡང་དག་


[053-109a0] [109A] 
[053-109a1] ༄༅། །འཇོག་ལ་འཇུག་པའི་ཕྱིར་གཙུག་ལག་ཁང་དུ་ཞུགས་སོ་།དགེ་སློང་དག་དེ་བཞིན་གཤེགས་པ་དེ་འདི་ལྟར། བསྐལ་པ་བརྒྱད་ཁྲི་བཞི་སྟོང་གི་བར་
[053-109a2] དུ་གཙུག་ལག་ཁང་དུ་གནས་ཏེ། ནང་དུ་ཡང་དག་འཇོག་ལ་ཞུགས་སོ་།དགེ་སློང་དག་དེ་ནས་དགེ་ཚུལ་བཅུ་དྲུག་པོ་དེ་དག་གིས། བཅོམ་ལྡན་འདས་དེ་ནང་དུ་ཡང་དག་འཇོག་
[053-109a3] ལ་ཞུགས་པར་རིག་ནས་སོ་སོ་ནས་ཆོས་ཀྱི་སྟན་སེང་གེའི་ཁྲི་བཤམས་ཏེ། དེ་དག་ལ་འཁོད་ནས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་འཁོར་བཞི་པོ་དག་ལ་བསྐལ་
[053-109a4] པ་བརྒྱད་ཁྲི་བཞི་སྟོང་དུ་རྒྱ་ཆེར་རབ་ཏུ་བསྟན་ཏོ། །དགེ་སློང་དག་དེ་ནས་དགེ་ཚུལ་བྱང་ཆུབ་སེམས་དཔའ་རེ་རེས་ཀྱང་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་དྲུག་
[053-109a5] ཅུ་དྲུག་ཅུའི་བྱེ་མ་སྙེད་ལ་ཡང་དག་པར་བསྟན་ཏེ། ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་བྱས། ཡང་དག་པར་འཛིན་དུ་བཅུག་ཞུགས་པར་བྱས་ནས་
[053-109a6] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱས་སོ། །དགེ་སློང་དག་དེའི་ཚེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-109a7] རྫོགས་པའི་སངས་རྒྱས་མངོན་པར་ཤེས་པའི་ཡེ་ཤེས་ཆེན་པོས་ཟིལ་གྱིས་གནོན་པ་དེ། བསྐལ་པ་བརྒྱད་ཁྲི་བཞི་སྟོང་པོ་དེ་དག་འདས་ནས། དྲན་པ་དང་ལྡན་ཞིང་མཁྱེན་


[053-109b0] [109B] 
[053-109b1] །བཅོམ་ལྡན་འདས་དེ་བཞེངས་ནས་ཆོས་ཀྱི་གདན་ག་ལ་བ་དེར་བཞུད་དེ་བྱོན་ནས་གདན་བཤམས་པ་ལ་བཞུགས་སོ། །དགེ་སློང་དག་དེ་ནས་
[053-109b2] བཅོམ་ལྡན་འདས་དེ་ཆོས་ཀྱི་གདན་དེ་ལ་བཞུགས་མ་ཐག་ཏུ། དེ་ནས་འཁོར་འདུས་པ་ཐམས་ཅད་ལ་གཟིགས་ནས་དགེ་སློང་གི་དགེ་འདུན་ལ་བཀའ་སྩལ་པ། དགེ་སློང་དག་དགེ་ཚུལ་
[053-109b3] བཅུ་དྲུག་པོ་འདི་དག་ངོ་མཚར་དུ་གྱུར་པ། རྨད་དུ་གྱུར་པ། ཤེས་རབ་དང་ལྡན་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་བསྙེན་བཀུར་བྱས་པ། ཤིན་ཏུ་སྤྱོད་པ་སྤྱད་པ་
[053-109b4] སངས་རྒྱས་ཀྱི་ཡེ་ཤེས་འཛིན་དུ་འཇུག་པ། སངས་རྒྱས་ཀྱི་ཡེ་ཤེས་ལ་འཛུད་པ། སངས་རྒྱས་ཀྱི་ཡེ་ཤེས་ཡང་དག་པར་སྟོན་པ་ཡིན་གྱི། དགེ་སློང་དག་དགེ་ཚུལ་བཅུ་དྲུག་པོ་འདི་
[053-109b5] དག་ལ་ཕྱིར་ཞིང་བསྙེན་བཀུར་གྱིས་ཤིག་དགེ་སློང་དག་ཉན་ཐོས་ཀྱི་ཐེག་པ་ཅན་ནམ། རང་སངས་རྒྱས་ཀྱི་ཐེག་པ་ཅན་ནམ་བྱང་ཆུབ་སེམས་དཔའི་ཐེག་པ་ཅན་ཡང་རུང་སྟེ། གང་
[053-109b6] དག་ཁ་ཅིག་རིགས་ཀྱི་བུ་འདི་དག་གིས་ཆོས་བཤད་པ་ལ་མི་སྤོང་མི་སྨོད་པ་དེ་དག་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འགྱུར་རོ། །དེ་དག་ཐམས་
[053-109b7] ཅད་དེ་བཞིན་གཤེགས་པའི་ཡེ་ཤེས་ཐོབ་པར་འགྱུར་རོ། །དགེ་སློང་དག་རིགས་ཀྱི་བུ་བཅུ་དྲུག་པོ་དེ་དག་གིས་བཅོམ་ལྡན་འདས་དེའི་བསྟན་པ་ལ་དམ་པའི་ཆོས་པདྨ་དཀར་


[053-110a0] [110A] 
[053-110a1] ༄༅། །པོའི་ཆོས་ཀྱི་རྣམ་གྲངས་འདི་ཡང་དང་ཡང་དུ་རབ་ཏུ་བསྟན་ཏོ། །དགེ་སློང་དག་དགེ་ཚུལ་བྱང་ཆུབ་སེམས་དཔའ་སེམས་དཔའ་ཆེན་པོ་བཅུ་དྲུག་པོ་བྱང་
[053-110a2] ཆུབ་སེམས་དཔའ་དེ་དག་རེ་རེས་ཀྱང་སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་དྲུག་ཅུ་དྲུག་ཅུའི་བྱེ་མ་སྙེད་བྱང་ཆུབ་ཏུ་ཡང་དག་པར་བཙུད་པར་གྱུར་ཏེ། དེ་དག་ཐམས་
[053-110a3] ཅད་ཀྱང་དེ་དག་ཉིད་དང། ཚེ་རབས་དེ་དང་དེ་དག་ཏུ་རབ་ཏུ་བྱུང་སྟེ། དེ་དག་ལ་ལྟ་ཞིང་དེ་དག་ལ་ཆོས་ཉན་ཏོ། །དེ་དག་གིས་སངས་རྒྱས་བྱེ་བ་སྟོང་ཕྲག་བཞི་བཅུ་མཉེས་པར་བྱས་
[053-110a4] སོ༑ ༑ཁ་ཅིག་ནི་ད་དུང་ཡང་མཉེས་པར་བྱེད་དོ། །དགེ་སློང་དག་།ཁྱེད་མོས་པར་བྱ། ཁོང་དུ་ཆུད་པར་བྱའོ། །རྒྱལ་བུ་གཞོན་ནུ་བཅུ་དྲུག་པོ་དེ་དག་གཞོན་ནུར་གྱུར་བཞིན་དུ་བཅོམ་
[053-110a5] ལྡན་འདས་དེའི་བསྟན་པ་ལ་དགེ་ཚུལ་ཆོས་སྨྲ་བར་གྱུར་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས། དེ་དག་
[053-110a6] ཐམས་ཅད་ད་ལྟ་ན་བཞུགས་ཏེ་འཚོ་ཞིང་གཞེས་སོ། །ཕྱོགས་བཅུའི་སངས་རྒྱས་ཀྱི་ཞིང་ཐ་དད་པ་དག་ན་ཉན་ཐོས་དང་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་
[053-110a7] ལ་ཆོས་སྟོན་ཏོ། །དགེ་སློང་དག་འདི་ལྟ་སྟེ། ཤར་ཕྱོགས་ན་འཇིག་རྟེན་གྱི་ཁམས་མངོན་པར་དགའ་བ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་


[053-110b0] [110B] 
[053-110b1] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལྷུན་པོ་བརྩེགས་པ་ཞེས་བྱ་བའོ། །དགེ་སློང་དག། །ཤར་
[053-110b2] ལྷོའི་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེང་གེའི་སྒྲ་ཞེས་བྱ་བ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-110b3] པའི་སངས་རྒྱས་སེང་གེའི་རྒྱལ་མཚན་ཞེས་བྱ་བའོ། །དགེ་སློང་དག་ལྷོ་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནམ་མཁའ་ལ་གནས་
[053-110b4] པ་ཞེས་བྱ་བ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟག་པར་ཡོངས་སུ་མྱ་ངན་ལས་འདས་པ་ཞེས་བྱ་བའོ། །དགེ་སློང་དག་ལྷོ་ནུབ་ཀྱི་
[053-110b5] ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབང་པོའི་རྒྱལ་མཚན་ཞེས་བྱ་བ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-110b6] རྫོགས་པའི་སངས་རྒྱས་ཚངས་པའི་རྒྱལ་མཚན་ཞེས་བྱ་བའོ་།དགེ་སློང་དག་ནུབ་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་
[053-110b7] དཔག་མེད་ཅེས་བྱ་བ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་གྱི་ཁམས་ཐམས་ཅད་ཀྱི་གནོད་པ་དང་སྐྱོ་བ་ལས་རབ་ཏུ་


[053-111a0] [111A] 
[053-111a1] ༄༅། །བརྒལ་བ་ཞེས་བྱ་བའོ། །དགེ་སློང་དག་ནུབ་བྱང་གི་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཏ་མ་ལའི་
[053-111a2] འདབ་མ་དང་ཙནྡན་གྱི་དྲི་མངོན་པར་ཤེས་པ་ཞེས་བྱ་བ་དང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལྷུན་པོ་ལྟ་བུ་ཞེས་བྱ་བའོ། །དགེ་སློང་
[053-111a3] དག་བྱང་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་སྒྲ་མར་མེ་ཞེས་བྱ་བ་དང། དེ་བཞིན་གཤེགས་པ་དགྲ་བཅོམ་པ་ཡང་
[053-111a4] དག་པར་རྫོགས་པའི་སངས་རྒྱས་སྤྲིན་སྒྲ་རྒྱལ་པོ་ཞེས་བྱ་བའོ། །དགེ་སློང་དག་བྱང་ཤར་གྱི་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-111a5] སངས་རྒྱས་འཇིག་རྟེན་ཐམས་ཅད་ཀྱི་འཇིགས་པ་དང་ཕམ་པ་དང་བག་ཚ་བ་རྣམ་པར་འཇོམས་པ་ཞེས་བྱ་བའོ། །དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་
[053-111a6] དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེ་ནི་བཅུ་དྲུག་པ་སྟེ། དབུས་ཀྱི་འཇིག་རྟེན་གྱི་ཁམས་མི་མཇེད་འདིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
[053-111a7] རྫོགས་པར་སངས་རྒྱས་སོ། །དགེ་སློང་དག་དགེ་ཚུལ་དུ་གྱུར་པ་ངེད་ལས་སེམས་ཅན་གང་དག་གིས་ཆོས་ཐོས་ཤིང། བཅོམ་ལྡན་འདས་དེའི་བསྟན་པ་ལ་བྱང་ཆུབ་སེམས་


[053-111b0] [111B] 
[053-111b1] གངྒཱའི་ཀླུང་གི་བྱེ་མ་སྙེད་ངེད་ཀྱིས་སོ་སོར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་བཙུད་པ་དེ་དག་དགེ་
[053-111b2] སློང་དག་ད་དུང་ཉན་ཐོས་ཀྱི་ས་ན་གནས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡོངས་སུ་སྨིན་པར་བྱེད་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་
[053-111b3] པར་རྫོགས་པར་འཚང་རྒྱ་བའི་གོ་རིམ་ནི་དེ་ལྟའོ། །དེ་ཅིའི་ཕྱིར་ཞེ་ན། དགེ་སློང་དག་འདི་ལྟར་དེ་བཞིན་གཤེགས་པའི་ཡེ་ཤེས་ལ་མོས་པར་དཀའ་བའི་ཕྱིར་རོ། །དགེ་སློང་དག་
[053-111b4] ང་བྱང་ཆུབ་སེམས་དཔར་གྱུར་པས་བཅོམ་ལྡན་འདས་དེའི་བསྟན་པ་ལ་སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པ་བགྲང་དུ་མེད་པ་གངྒཱའི་ཀླུང་གི་བྱེ་མ་སྙེད་གང་དག་ཐམས་
[053-111b5] ཅད་མཁྱེན་པའི་ཆོས་ཐོས་པར་བྱ་བའི་སེམས་ཅན་དེ་དག་གང་ཞེ་ན། དགེ་སློང་དག་དེ་དག་ནི་ཁྱེད་ཡིན་ཏེ། དེའི་ཚེ་དེའི་དུས་ན་སེམས་ཅན་དག་ཏུ་གྱུར་ཏོ། །དགེ་སློང་དག་ང་
[053-111b6] མྱ་ངན་ལས་འདས་ནས་མ་འོངས་པའི་དུས་ན་ཉན་ཐོས་གང་དག་འབྱུང་བ་དེ་དག་བྱང་ཆུབ་སེམས་དཔའི་སྤྱོད་པ་ཉན་ཡང་བདག་ཅག་བྱང་ཆུབ་སེམས་དཔའ་ཡིན་པར་མི་ཤེས་པས་
[053-111b7] དེ་དག་ཐམས་ཅད་ཀྱང་ཡོངས་སུ་མྱ་ངན་ལས་འདའ་བར་འདུ་ཤེས་ནས་ཡོངས་སུ་མྱ་ངན་ལས་འདའ་བར་འགྱུར་རོ། །དགེ་སློང་དག་འོན་ཀྱང་འཇིག་རྟེན་གྱི་ཁམས་གཞན་དག་ན་


[053-112a0] [112A] 
[053-112a1] ༄༅། །ང་མིང་གཞན་དང་གཞན་དག་གིས་གནས་པ་དེར་དེ་དག་དེ་བཞིན་གཤེགས་པའི་ཡེ་ཤེས་འཚོལ་ཞིང་སྐྱེ་བར་འགྱུར་རོ། །དེ་ནའང་དེ་བཞིན་གཤེགས་
[053-112a2] པ་རྣམས་ཀྱི་ཡོངས་སུ་མྱ་ངན་ལས་འདས་པ་འདི་གཅིག་པུ་སྟེ། འདི་ལས་གུད་ན་མྱ་ངན་ལས་འདའ་བ་གཉིས་སུ་གཞན་དག་མེད་དོ་ཞེས་དེ་ལྟ་བུའི་བྱ་བ་འདི་ཉན་པར་འགྱུར་རོ། །དགེ་
[053-112a3] སློང་དག་ཆོས་བསྟན་པ་མངོན་པར་བསྒྲུབ་པ་དེ་ནི། དེ་བཞིན་གཤེགས་པ་རྣམས་ཀྱི་ཐབས་མཁས་པར་རིག་པར་བྱ་སྟེ། དགེ་སློང་དག་གང་གི་ཚེ་ན་དེ་བཞིན་གཤེགས་
[053-112a4] པ་བདག་ཉིད་ཡོངས་སུ་མྱ་ངན་ལས་འདའ་བའི་དུས་ཀྱང་གཟིགས་ལ་འཁོར་ཡོངས་སུ་དག་ཅིང་མོས་པ་སྙིང་པོར་བྱེད་པ། སྟོང་པའི་ཆོས་རྟོགས་པར་བྱེད་པ། སྟོང་པའི་ཆོས་
[053-112a5] རྟོགས་པར་ཁོང་དུ་ཆུད་པ། བསམ་གཏན་དང་ལྡན་པ། བསམ་གཏན་ཆེན་པོ་དང་ལྡན་པའང་གཟིགས་ན། དགེ་སློང་དག་དེ་བཞིན་གཤེགས་པ་དུས་ལ་བབ་པར་མཁྱེན་
[053-112a6] ནས༑ བྱང་ཆུབ་སེམས་དཔའ་ཐམས་ཅད་དང། ཉན་ཐོས་ཐམས་ཅད་བསགས་ཏེ་ཕྱིས་དོན་འདི་ཡང་དག་པར་སྒྲོགས་སོ། །དགེ་སློང་དག་།འཇིག་རྟེན་ན་ཐེག་པའམ། ཡོངས་
[053-112a7] སུ་མྱ་ངན་ལས་འདས་པ་གཉིས་སུ་གང་ཡང་མེད་ན། གསུམ་དུ་ལྟ་ཅི་སྨོས། དགེ་སློང་དག་འདི་ནི་དེ་བཞིན་གཤེགས་པ་རྣམས་ཀྱི་ཐབས་མཁས་པ་སྟེ། སེམས་


[053-112b0] [112B] 
[053-112b1] ཆགས་པར་མཁྱེན་ནས། དགེ་སློང་དག་དེ་དག་གང་ལ་མོས་པ་བཞིན་དུ་དེ་དག་ལ་དེ་བཞིན་གཤེགས་པ་མྱ་ངན་ལས་
[053-112b2] འདས་པ་དེ་འཆད་དོ། །དགེ་སློང་དག་འདི་ལྟ་སྟེ། དཔེར་ན། འདི་ལྟར་རིན་པོ་ཆེའི་གླིང་འདོང་བའི་ཕྱིར་འབྲོག་དགོན་པ་དཔག་ཚད་ལྔ་བརྒྱ་པ་དེར་སྐྱེ་བོའི་ཚོགས་ལྷགས་པར་གྱུར་
[053-112b3] ཏེ༑ དེ་དག་གི་ནང་ན་ལམ་མཚོན་པ་མཛངས་ཤིང་གསལ་ལ། ཡིད་གཞུངས་ཤིང་མཁས་པ་གཅིག་པུ་ཡོད་པ་དེས་མྱ་ངམ་དགོན་པ་དེ་ལས་འགྲོན་པ་མང་པོ་དེ་དག་སྒྲོལ་ལོ། །དེ་
[053-112b4] ནས་སྐྱེ་བོ་ཕལ་པོ་ཆེ་དེ་དག་ངལ་ཞིང་ཆད་དེ་སྐྲག་ནས་འདི་སྐད་ཅེས། ཀྱེ་འཕགས་པ་མཚོན་མ་ཡོངས་སུ་འདྲེན་པ་བདག་ཅག་ངལ་ཞིང་ཆད་དེ་འཇིགས་ཤིང་སྐྲག་པས་མྱ་ངན་དེ་
[053-112b5] ལས་མ་འདས་པར་མཁྱེན་པར་མཛོད་ཅིག་འབྲོག་དགོན་པ་འདི་ནི་ཤིན་ཏུ་རིང་བས་སླར་ལྡོག་གོ་ཞེས་བྱས་པ་དང། དགེ་སློང་དག་དེ་ནས་མཚོན་མ་དེ་དག་ཐབས་མཁས་པས་
[053-112b6] མི་དེ་དག་སླར་ལྡོག་པར་འདོད་པར་ཤེས་ནས། འདི་སྙམ་དུ་ཉོན་མོངས་འདི་དག་རིན་པོ་ཆེའི་གླིང་ཆེན་པོ་དེ་ལྟ་བུར་མི་འགྲོ་བར་གྱུར་ན་མི་རུང་ངོ་སྙམ་དུ་བསམས་ནས་དེས་དེ་དག་
[053-112b7] ལ་སྙིང་བརྩེ་བའི་ཕྱིར་ཐབས་མཁས་པ་སྦྱར་ཏེ། དགོན་པའི་དབུས་སུ་དཔག་ཚད་བྲྒྱའམ། དཔག་ཚད་ཉིས་བརྒྱ་འདས་པ་དང་རྫུ་འཕྲུལ་གྱི་གྲོང་ཁྱེར་མངོན་པར་སྤྲུལ་ནས་དེ་ནས་


[053-113a0] [113A] 
[053-113a1] ༄༅། །དེས་མི་དེ་དག་ལ་འདི་སྐད་ཅེས། ཁྱེད་ཅག་མ་འཇིགས་ཤིག་།སླར་མ་ལྡོག་པར་ཡུལ་ཆེན་པོ་འདིར་ངལ་སོས་ཤིག། བྱ་བ་གང་དག་ཅི་ཡོད་པ་དེ་དག་
[053-113a2] ཐམས་ཅད་ཀྱང་འདིར་གྱིས་ཤིག་འདིར་མྱ་ངན་ལས་འདའ་བ་ཐོབ་པར་གནས་པར་གྱིས་ཤིག། འདིར་ངལ་བསོས་ནས་སུ་ལ་དགོས་པར་གྱུར་པ་དེ་ནི་རིན་པོ་ཆེའི་གླིང་ཆེན་པོ་
[053-113a3] འདིར་འདོང་ངོ་ཞེས་བསྒོ་བ་དང། དགེ་སློང་དག་དེ་ནས་དགོན་པར་ཕྱིན་པའི་མི་དེ་དག་བདག་ཅག་ནི་འབྲོག་དགོན་པ་ལས་ཐར་ནས་འདིར་མྱ་ངན་ལས་འདའ་བ་ཐོབ་སྟེ་གནས་
[053-113a4] སོ་སྙམ་ནས་ངོ་མཚར་ཐོབ་པར་གྱུར་ཏོ། །དགེ་སློང་དག། དེ་ནས་མི་དེ་དག་རྫུ་འཕྲུལ་གྱི་གྲོང་ཁྱེར་དེར་ཞུགས་ནས་ཕྱིན་པ་སྙམ་དུ་འདུ་ཤེས་པར་གྱུར། བརྒལ་བ་སྙམ་དུ་
[053-113a5] འདུ་ཤེས་པར་གྱུར། མྱ་ངན་ལས་འདས་པར་འདུ་ཤེས་པར་གྱུར། བདག་ཅག་མྱ་ངན་ལས་འདས་ཤིང་བསིལ་བར་གྱུར་པར་སེམས་པར་གྱུར་ཏོ་།དེ་ནས་མཚོན་མས་
[053-113a6] དེ་དག་ངལ་བསོས་པར་ཤེས་ནས་རྫུ་འཕྲུལ་གྱི་གྲོང་ཁྱེར་དེ་མི་སྣང་བར་བྱས་སོ། །མི་སྣང་བར་བྱས་ནས་མི་དེ་དག་ལ་འདི་སྐད་ཅེས་གྲོང་ཁྱེར་ཆེན་པོ་འདི་ནི་ཁྱེད་ངལ་བསོ་བའི་
[053-113a7] ཕྱིར་ཁོ་བོས་སྤྲུལ་པ་ཡིན་ཏེ། རིན་པོ་ཆེའི་གླིང་ཆེན་པོ་དེ་དང་ཡང་ཉེ་བས་སེམས་ཅན་ཁྱེད་འདོང་ངོ་ཞེས་བསྒོ་བ་དེ་བཞིན་དུ་དགེ་སློང་དག་དེ་བཞིན་གཤེགས་པ་དགྲ་


[053-113b0] [113B] 
[053-113b1] ཁྱེད་དང་སེམས་ཅན་ཐམས་ཅད་ཀྱི་མཚོན་མའོ། །དགེ་སློང་དག་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-113b2] པར་རྫོགས་པའི་སངས་རྒྱས་ཀྱིས་འདི་ལྟར་ཉོན་མོངས་པའི་དགོན་པ་ཆེན་པོ་འདི་ལ་སྐྱོ་བར་བྱ། བཟླ་བར་བྱ། སྤང་བར་བྱ་ན། སེམས་ཅན་འདི་དག་སངས་རྒྱས་ཀྱི་ཡེ་ཤེས་
[053-113b3] གཅིག་པུ་ཐོས་ནས་སྤངས་ཏེ་ཕྱིར་ལྡོག་ཅིང། སངས་རྒྱས་ཀྱི་ཡེ་ཤེས་བསྒྲུབ་པ་འདི་ཉོན་མོངས་པ་མང་པོ་ཞེས་མི་འཇུག་པར་མི་འགྱུར་གྲང་ཞེས་གཟིགས་ཏེ། དེ་ལ་དེ་བཞིན་གཤེགས་
[053-113b4] པས་སེམས་ཅན་བསམ་པའི་སྟོབས་ཆུང་བར་མཁྱེན་ནས། ཇི་ལྟར་མཚོན་མ་དེས་སེམས་ཅན་དེ་དག་ངལ་བསོ་བའི་ཕྱིར་རྫུ་འཕྲུལ་གྱི་གྲོང་ཁྱེར་དེ་མངོན་པར་སྤྲུལ་ཏེ། སེམས་ཅན་དེ་དག་
[053-113b5] ངལ་བསོ་ནས་འདི་ནི་རྫུ་འཕྲུལ་གྱི་གྲོང་ཁྱེར་ཡིན་ནོ་ཞེས་བསྒོ་བ་དེ་བཞིན་དུ། དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐབས་མཁས་
[053-113b6] པ་ཆེན་པོས་སེམས་ཅན་རྣམས་ངལ་བསོ་བའི་ཕྱིར། བར་དུ་མྱ་ངན་ལས་འདའ་བའི་ས་གཉིས་བཤད་ཅིང་རབ་ཏུ་བསྟན་ཏེ། འདི་ལྟར་ཉན་ཐོས་ཀྱིས་དང། རང་སངས་རྒྱས་ཀྱི་ས་སྟེ། དགེ་
[053-113b7] སློང་དག་གང་གི་དུས་ན་སེམས་ཅན་དེ་དག་དེ་ལ་གནས་པར་གྱུར་པ་དེ་ན། དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་འདི་སྐད་


[053-114a0] [114A] 
[053-114a1] ༄༅། །དུ༑ དགེ་སློང་དག། ཁྱེད་བྱ་བ་བྱས་པ་མ་ཡིན་ཏེ། བྱེད་པ་བྱས་པ་མ་ཡིན་ལ། དགེ་སློང་དག། ཁྱེད་དེ་བཞིན་གཤེགས་པའི་ཡེ་ཤེས་ལ་ཉེ་བར་གྱུར་གྱི་
[053-114a2] ལྟོས་ཤིག་རྟོགས་ཤིག། གང་ཁྱེད་ཀྱི་མྱ་ངན་ལས་འདས་པ་དེ་མྱ་ངན་ལས་འདས་པ་མ་ཡིན་ཏེ། དགེ་སློང་དག་གང་ཐེག་པ་གསུམ་དུ་བཤད་པ་དེ་ནི་དེ་བཞིན་གཤེགས་
[053-114a3] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཐབས་མཁས་པའོ་ཞེས་ཡང་དག་པར་སྒྲོགས་སོ། །དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱས་
[053-114a4] པར་བསྟན་ཅིང་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ་།མངོན་ཤེས་ཡེ་ཤེས་ཟིལ་གནོན་འཇིག་རྟེན་འདྲེན། །འདི་ལྟར་བྱང་ཆུབ་སྙིང་པོར་ཞུགས་གྱུར་
[053-114a5] པ༑ ༑དེ་ཡང་བར་གྱི་བསྐལ་པ་བཅུ་ཚང་བར། །དོན་དམ་གཟིགས་པ་བྱང་ཆུབ་མ་བརྙེས་སོ། །ལྷ་དང་ཀླུ་དང་ལྷ་མིན་གསང་བ་པ་།རྒྱལ་བ་དེ་ལ་རབ་ཏུ་མཆོད་པར་
[053-114a6] བརྩོན། །མི་ཡི་འདྲེན་པ་བྱང་ཆུབ་སངས་རྒྱས་ལ། །དེར་ནི་མེ་ཏོག་ཆར་པ་རབ་ཏུ་ཕབ། །རྒྱལ་བ་དེ་ལ་མཆོད་ཅིང་བཀུར་སྟིའི་ཕྱིར་།སྟེང་གི་མཁའ་ལ་དེ་དག་རྔ་བརྡུང་
[053-114a7] ངོ༑ ༑རིང་ནས་བླ་ན་མེད་པའི་གནས་རྟོགས་ཕྱིར། །དེ་ནས་རྒྱལ་བ་ཤིན་ཏུ་སྡུག་བསྔལ་གྱུར། །དེ་ནས་བར་གྱི་བསྐལ་པ་བཅུ་འདས་ནས་།བཅོམ་ལྡན་ཟིལ་གནོན་


[053-114b0] [114B] 
[053-114b1] །དེ་ཚེ་ལྷ་མི་ཀླུ་དང་ལྷ་མ་ཡིན་།ཐམས་ཅད་རབ་ཏུ་དགའ་ཞིང་མགུ་པར་གྱུར། །ཡོན་ཏན་ཕྱུག་བ་མི་གཙོ་དེ་ཡི་སྲས། །གཞོན་ནུར་གྱུར་པ་དཔའ་བོ་བཅུ་
[053-114b2] དྲུག་རྣམས། །སྲོག་ཆགས་བྱེ་བ་སྟོང་གིས་མདུན་བདར་ཏེ། །རྐང་གཉིས་དབང་པོ་མཆོག་དེའི་དྲུང་དུ་འདོང། །རྣམ་པར་འདྲེན་གྱི་ཞབས་ལ་ཕྱག་བཙལ་ནས། །མི་དབང་སེང་
[053-114b3] གེས་འདིར་ནི་ལེགས་བཤད་པས། །བདག་ཅག་འཇིག་རྟེན་འདི་རྣམས་ཚིམ་མཛད་ཅིང། །ཆོས་རབ་བསྟན་དུ་གསོལ་ཞེས་གསོལ་བ་བཏབ། །རིང་ནས་ཕྱོགས་བཅུའི་འཇིག་
[053-114b4] རྟེན་འདི་རྣམས་སུ། །རྣམ་འདྲེན་ཆེན་པོ་བྱུང་བར་རབ་ཏུ་རིག་ལྟས་ཀྱིས་སྲོག་ཆགས་རྣམས་ནི་བསྐུལ་བའི་ཕྱིར། །ཚངས་པའི་གཞལ་མེད་ཁང་རྣམས་རབ་ཏུ་བསྐྱོད། །
[053-114b5] ཤར་གྱི་ཕྱོགས་སུ་ཞིང་རྣམས་བྱེ་བ་ཕྲག། སྟོང་ཕྲག་ལྔ་བཅུ་དེ་དག་གཡོས་པར་གྱུར། །དེ་ནས་ཚངས་པ་གཞལ་མེད་ཁང་མཆོག་དག། དེ་དག་རབ་ཏུ་གཟི་བརྗིད་ལྡན་
[053-114b6] པར་གྱུར། །དེ་དག་སྔ་ལྟས་འདི་འདྲ་རིག་གྱུར་ནས། །འཇིག་རྟེན་འདྲེན་དབང་དྲུང་དུ་ཉེ་བར་ལྷགས། །འདྲེན་པ་དེ་ལ་མེ་ཏོག་མངོན་པར་འཐོར། །དེ་ལ་གཞལ་མེད་
[053-114b7] ཁང་དེ་ཐམས་ཅད་ཕུལ། །འཁོར་ལོ་རབ་ཏུ་བསྐོར་བར་གསོལ་བ་འདེབས། །ཚིགས་སུ་བཅད་པའི་དབྱངས་ཀྱིས་མངོན་པར་བསྟོད། །ད་དུང་ང་ཡི་ཆོས་བཤད་དུས་མིན་


[053-115a0] [115A] 
[053-115a1] ༄༅། །ཞེས། །མི་དབང་རྒྱལ་པོ་དེ་ནི་མ་གསུང་གྱུར། །དེ་བཞིན་དུ་ནི་ལྷོ་ཡི་ཕྱོགས་ལོགས་དང། །དེ་བཞིན་དུ་ཡང་ནུབ་དང་འོག་དང་བྱང། །སྟེང་གི་
[053-115a2] ཕྱོགས་དང་ཕྱོགས་མཚམས་དེ་བཞིན་ཏེ། །ཚངས་པ་བྱེ་བ་ཕྲག་སྟོང་ལྷགས་གྱུར་ནས། །འདྲེན་པ་དེ་ལ་མངོན་པར་ཡང་གཏོར་ཏེ་།རྣམ་པར་འདྲེན་པའི་ཞབས་ལ་ཕྱག་
[053-115a3] བཙལ་ནས། །གཞལ་མེད་ཁང་རྣམས་ཐམས་ཅད་དེར་ཕུལ་ཏེ། །མངོན་པར་བསྟོད་པ་བྱས་ནས་ཡང་གསོལ་པ། །མཐའ་ཡས་སྤྱན་ལྡན་འཁོར་ལོ་བསྐོར་དུ་གསོལ། །
[053-115a4] བསྐལ་པ་བྱེ་བ་མང་ཁྱོད་རྙེད་རབ་དཀའ། །སྔོན་ཆད་བྱམས་པའི་སྟོབས་བསྙེན་བསྟན་དུ་གསོལ། །འཆི་བ་མེད་པའི་སྒོ་ཡང་དབྱེ་བར་གསོལ། །གསོལ་བ་མཐའ་ཡས་
[053-115a5] སྤྱན་གྱིས་མཁྱེན་ནས་ནི། །རྣམ་པ་མང་པོར་ཆོས་རྣམས་རབ་བསྟན་པ། །བདེན་པ་བཞི་རྣམས་རབ་ཏུ་རྒྱས་པ་དང། །དངོས་པོ་འདི་དག་ཐམས་ཅད་རྟེན་ནས་བྱུང། །
[053-115a6] མ་རིག་ལ་སོགས་འཆི་བཞི་སྡུག་བསྔལ་ཡང། །མཐའ་ཡས་པར་ནི་སྤྱན་དང་ལྡན་པས་གསུངས། །སྐྱེ་བ་ལས་ནི་ཉེས་པ་འདི་ཀུན་བྱུང། མི་ཡི་འཆི་བདག་འདི་
[053-115a7] ཡང་ཤེས་པར་གྱིས། །རྣམ་པ་མང་པོ་སྣ་ཚོགས་མཐའ་ཡས་པ། །ཆོས་རྣམས་དེ་ཡིས་བཤད་མ་ཐག་ཏུ་ཡང། །ཐོས་ནས་སེམས་ཅན་བྱེ་བ་ཁྲག་ཁྲིག་ཕྲག། བརྒྱད་


[053-115b0] [115B] 
[053-115b1] །རྒྱལ་བ་དེ་ཡི་ཆོས་མང་བཤད་པ་ནི། །གཞན་ཡང་ལན་གཉིས་སུ་ནི་གྱུར་པ་ན། །སེམས་ཅན་གངྒཱའི་བྱེ་སྙེད་རྣམ་དག་སྟེ། །སྐད་ཅིག་གིས་ནི་དེ་ཀུན་
[053-115b2] ཉན་ཐོས་གྱུར། །དེ་ཡི་འོག་ཏུ་དེ་ཚེ་འཇིག་རྟེན་གྱི། །རྣམ་འདྲེན་དེ་ཡི་དགེ་འདུན་གྲངས་མེད་བྱུང། །བསྐལ་པ་ཁྲག་ཁྲིག་བྱེ་བར་བགྲངས་ན་ཡང། །རེ་རེ་ལ་ཡང་དེ་དག་མཐར་
[053-115b3] མི་ཕྱིན། །རྒྱལ་བུ་བཅུ་དྲུག་པོ་ནི་དེ་དག་ཀྱང། །ཐམས་ཅད་གཞོན་ནུར་གྱུར་པ་སྙིང་གི་བུ། །འདྲེན་པ་ཁྱོད་ཀྱིས་ཆོས་མཆོག་བསྟན་གསོལ་ཞེས། །རྒྱལ་བ་དེ་ལ་དགེ་ཚུལ་དེ་
[053-115b4] དག་གསོལ། །ཇི་ལྟར་སྐྱེ་དགུ་ཀུན་མཆོག་ཁྱོད་བཞིན་དུ། །བདག་ཅག་འཇིག་རྟེན་མཁྱེན་པར་འགྱུར་བར་ཤོག་ཇི་ལྟར་དཔའ་བོ་སྤྱན་དག་ཁྱེད་བཞིན་དུ། །སེམས་
[053-115b5] ཅན་འདི་དག་ཐམས་ཅད་དེ་བཞིན་ཤོག། དེ་སྲས་གཞོན་ནུར་གྱུར་པ་དེ་དག་གི་བསམ་པ་དག་ནི་རྒྱལ་བ་དེས་མཁྱེན་པས། །དཔེ་རྣམས་བྱེ་བ་ཁྲག་ཁྲིག་དུ་མ་ཡིས། །བྱང་ཆུབ་
[053-115b6] དམ་པ་མཆོག་ནི་རབ་ཏུ་བསྟན། །རྒྱུ་ནི་མང་པོ་སྟོང་གིས་ཉེར་བསྟན་ཏེ། །མངོན་པར་ཤེས་དང་ཡེ་ཤེས་རབ་ཏུ་བསྒྲགས། །བྱང་ཆུབ་སེམས་དཔའ་མཁས་པ་སྤྱོད་པ་བཞིན།།
[053-115b7] འཇིག་རྟེན་མགོན་པོས་ཡང་དག་སྤྱོད་པ་བསྟན། །གང་དག་ཚད་ནི་གངྒཱའི་བྱེ་སྙེད་ཀྱི། །ཚིགས་སུ་བཅད་པ་སྟོང་ཕྲག་མི་ཉུང་བར། །རབ་རྒྱས་མདོ་སྡེ་དམ་ཆོས་པདྨ་དཀར་


[053-116a0] [116A] 
[053-116a1] ༄༅། །འདི་ཉིད་བཅོམ་ལྡན་འདས་ཀྱིས་རབ་ཏུ་བཤད། །རྒྱལ་པ་དེས་ཀྱང་མདོ་སྡེ་འདི་བཤད་ནས། །འཇིག་རྟེན་མགོན་པོ་གཙུག་ལག་ཁང་བཞུགས་
[053-116a2] ཏེ༑ ༑སྟན་གཅིག་སྟེང་དུ་མཉམ་པར་བཞག་ནས་སུ། །བསྐལ་པ་བརྒྱད་ཅུ་རྩ་བཞིར་ཚང་བར་བརྟགས། །འདྲེན་པ་གཙུག་ལག་ཁང་བཞུགས་མི་འབྱུང་བར། །དགེ་ཚུལ་
[053-116a3] དེ་དག་རྣམས་ཀྱིས་རིག་གྱུར་ནས། །སངས་རྒྱས་ཡེ་ཤེས་ཟག་མེད་ཞི་བ་འདི། །སྲོག་ཆགས་བྱེ་བ་མང་པོ་རྣམས་ལ་བསྒྲགས། །སོ་སོར་ཁྲི་སྟན་བཤམས་ཏེ་འདུག་ནས་ནི། །
[053-116a4] དེ་དག་ལ་ཡང་མདོ་སྡེ་འདི་ཉིད་བཤད། །བདེ་བར་གཤེགས་པ་དེ་ཡི་བསྟན་པ་ལ། །དེ་དག་དེ་འདྲའི་ཚུལ་དུ་དབང་བྱེད་དོ། །བདེ་གཤེགས་སྲས་པོ་དེ་དག་རེ་རེས་ཀྱང། །
[053-116a5] དེ་ཡི་ཚེ་ན་སེམས་ཅན་སྟོང་ཕྲག་ནི། །གངྒཱ་དྲུག་ཅུའི་བྱེ་མ་སྙེད་ལ་བསྒྲགས། །སེམས་ཅན་མཐའ་ཡས་པ་དག་རྣམ་པར་འདུལ་།རྒྱལ་བ་དེ་དག་མྱ་ངན་ཡོངས་འདས་
[053-116a6] ནས༑ ༑དེ་དག་སྤྱན་ནས་སངས་རྒྱས་བྱེ་བ་མཐོང། །དེ་ཚེ་ཐོས་བྱས་རྣམས་དང་ལྷན་ཅིག་ཏུ། །རྐང་གཉིས་དམ་པ་ལ་ཡང་མཆོད་པ་བྱེད། །སྤྱོད་པ་ཡངས་པ་ཁྱད་པར་
[053-116a7] འཕགས་སྤྱད་ནས། །དེ་དག་ཕྱོགས་བཅུར་བྱང་ཆུབ་སངས་རྒྱས་ཏེ་།རྒྱལ་བ་དེ་ཡི་སྲས་དེ་བཅུ་དྲུག་པོ། །ཕྱོགས་རྣམས་ཀུན་ན་རྒྱལ་བ་གཉིས་གཉིས་སོ། །དེ་


[053-116b0] [116B] 
[053-116b1] །རྒྱལ་བ་དེ་ཡི་ཉན་ཐོས་ཐམས་ཅད་དེ། །བདག་གིས་རྣམ་པ་ཐ་དད་ཐབས་རྣམས་ཀྱིས་།བྱང་ཆུབ་འདི་ཉིད་རབ་ཏུ་ཐོབ་པར་བྱས། །ང་
[053-116b2] ཡང་དེ་དག་ནང་དུ་གཏོགས་པར་གྱུར། །ངས་ཀྱང་ཁྱེད་རྣམས་ཐམས་ཅད་ཐོས་པར་བྱས། །དེ་ཕྱིར་ད་དུང་ང་ཡི་ཉན་ཐོས་ཁྱེད་།བྱང་ཆུབ་འདི་ལ་ཐམས་ཅད་ཐབས་ཀྱིས་
[053-116b3] བཀྲི༑ གང་གི་ཕྱིར་ན་ང་ནི་ཆོས་འཆད་ཅིང། །གང་ཕྱིར་བྱང་ཆུབ་མཆོག་འདི་ངས་བཀྲི་བ། །རྒྱུ་འདི་རྐྱེན་འདི་དེ་ཚེ་སྔོན་བྱུང་ངོ། །དགེ་སློང་དག་གིས་གནས་འདིར་མ་འཇིགས་
[053-116b4] ཤིག༑ ཇི་ལྟར་དགོན་པ་མ་རུངས་བཟོད་རླག་པ། །སྟོང་པ་གནས་མེད་རྟེན་ཀྱང་མེད་པ་ལ། །གཅན་གཟན་རབ་ཏུ་མང་ཞིང་ཆུ་མེད་དོ་།དེ་ནི་བྱིས་པ་འཇིགས་པར་བྱེད་པ་
[053-116b5] ཡིན༑ ༑དེ་ལ་སྐྱེས་བུ་སྟོང་ཕྲག་དུ་མ་རྣམས། །དགོན་པ་དེར་ནི་དེ་དག་ཞུགས་པར་གྱུར། །དགོན་པ་དེ་ཡང་སྟོང་ཞིང་རིང་བ་ནི་།དཔག་ཚད་ལྔ་བརྒྱ་སྙེད་དུ་ཚང་བར་
[053-116b6] གྱུར༑ ༑མྱ་ངམ་དགོན་པ་རབ་ཏུ་འཇིགས་པ་ན། །དེ་ན་དེ་ཡི་མཚོན་མར་གང་གྱུར་པ། །སྐྱེས་བུ་ཕྱུག་ཅིང་དྲན་ལྡན་གསལ་བ་སྟེ་།ཤིན་ཏུ་དཔའ་ཞིང་རྟུལ་ལ་འཇིགས་
[053-116b7] པ་མེད། །སྲོག་ཆགས་བྱེ་བ་མང་པོ་དེ་དག་སྐྱོ། །དེ་ཚེ་མཚོན་མ་དེ་ལ་སྨྲས་པ་ནི། །འཕགས་པ་བདག་ཅག་སྐྱོ་སྟེ་མི་ནུས་ན། །བདག་ཅག་དེ་རིང་འདི་ནས་ལྡོག་པར་


[053-117a0] [117A] 
[053-117a1] ༄༅། །དགའ། །དེ་ཚེ་མཁས་ཤིང་ཤིན་ཏུ་མཛངས་པ་ཡི། །འདྲེན་པ་དེ་ཡང་དེ་ཚེ་ཐབས་སེམས་ཏེ། །ཀྱི་ཧུད་བྱིས་པ་འདི་དག་ཐམས་ཅད་ནི། །བདག་
[053-117a2] ཉིད་ལྡོག་པར་རིན་པོ་ཆེ་ལས་ཉམས། །འདི་ལྟར་ང་ཡིས་རྫུ་འཕྲུལ་སྟོབས་ཀྱིས་དེང། །ཁང་པ་བྱེ་བ་སྟོང་གིས་རབ་བརྒྱན་ཞིང་།གཙུག་ལག་ཁང་དང་ཚལ་བུས་བརྒྱན་
[053-117a3] པ་ཡི༑ ༑གྲོང་ཁྱེར་ཆེན་པོ་མངོན་པར་སྤྲུལ་ནས་སུ། །རྫིང་དང་འབབ་ཆུ་དག་ཀྱང་མངོན་པར་སྤྲུལ། །ཀུན་དགའ་དང་ནི་མེ་ཏོག་དག་གིས་བརྒྱན། །སྒོ་དང་རྩིག་པས་ཤིན་
[053-117a4] ཏུ་མཛེས་བྱས་ཤིང། །སྐྱེས་པ་བུད་མེད་མཚུངས་མེད་རྣམས་ལྡན་པ་།སྤྲུལ་ནས་དེ་དག་རྣམས་ལ་འདི་སྐད་དུ། །འཇིགས་པར་མ་བྱེད་རབ་ཏུ་དགའ་བར་བྱོས། གྲོང་
[053-117a5] ཁྱེར་མཆོག་ཏུ་ཁྱེད་རྣམས་ད་ཕྱིན་གྱི། །ཞུགས་ཏེ་དོན་རྣམས་མྱུར་དུ་གྱིས་ཞེས་སྨྲས། །ཅི་ནས་དེ་དག་ཐམས་ཅད་ཕར་འགྲོ་བར་།དབུགས་ཕྱུང་བྱ་བའི་ཕྱིར་ནི་ཚིག་
[053-117a6] སྨྲས་པ། །དགོན་པ་མ་རུངས་ཀུན་ལས་བརྒལ་ཟིན་ཏེ། །མྱ་ངན་འདས་ཟིན་སེམས་ནི་དགའ་བར་བྱོས། །ཐམས་ཅད་ངལ་བསོས་གྱུར་པའི་ཚུལ་རིག་ནས། །ཤིན་ཏུ་
[053-117a7] རི་མོ་བྱས་ཏེ་ཡང་སྨྲས་པ། །ཚུར་ཤོག་ཁོ་བོས་སྨྲས་པ་རྣམས་ལ་ཉོན། །འདི་ནི་རྫུ་འཕྲུལ་གྲོང་ཁྱེར་སྤྲུལ་པ་སྟེ། །ཁྱེད་རྣམས་སྐྱོ་བར་ཁོ་བོས་རིག་པས་ན། །ཁྱེད་


[053-117b0] [117B] 
[053-117b1] །འདི་འདྲ་འདི་ནི་ཁོ་བོས་ཐབས་མཁས་ཡིན། །གླིང་དུ་འགྲོ་བའི་ཕྱིར་ནི་བརྩོན་འགྲུས་བསྐྱེད། །དགེ་སློང་ང་ཡང་དེ་བཞིན་མཚོན་
[053-117b2] མ་སྟེ༑ ༑སྲོག་ཆགས་བྱེ་བ་སྟོང་གི་འདྲེན་པ་ཡིན། །ཉོན་མོངས་སྒོ་ངའི་སྦུབས་བརྟོལ་མི་ནུས་ཤིང། །སྐྱོ་བའི་སེམས་ཅན་དག་ཀྱང་དེ་བཞིན་མཐོང། །དེ་ཕྱིར་དེ་ཡི་དོན་དུ་
[053-117b3] ངས་བསམས་ཏེ། །བསྟི་བའི་གནས་སུ་མྱ་ངན་འདས་འདི་བྱས། །སྡུག་བསྔལ་ཐམས་ཅད་རྗེས་སུ་རྟོགས་པ་འདི། །དགྲ་བཅོམ་ས་ལ་ཁྱེད་ཅག་བྱ་བ་བྱས། །གང་གི་ཚེ་ན་
[053-117b4] ཁྱེད་ཅག་འདུག་གནས་འདིར། །གནས་པར་དགྲ་བཅོམ་ཐམས་ཅད་མཐོང་ནས་ནི། །དེ་ཡི་འོག་ཏུ་ཐམས་ཅད་འདིར་བསྡུས་ཏེ། །ཆོས་འདི་ཇི་བཞིན་ཡང་དག་དོན་བཤད་དོ། །
[053-117b5] དྲང་སྲོང་ཆེན་པོས་ཐེག་པ་གསུམ་བསྟན་པ། །རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། །ཐེག་པ་གཅིག་སྟེ་གཉིས་སུ་ཡོད་མ་ཡིན་།བསྟི་བའི་དོན་དུ་ཐེག་པ་གཉིས་
[053-117b6] བསྟན་ཏོ། །དགེ་སློང་དག་གོ་དེ་ཕྱིར་དེ་རིང་ངས། །འདི་ཙམ་གྱིས་ནི་མྱ་ངན་མི་འདའ་སྟེ། །ཁྱོད་ཀྱིས་ཐམས་ཅད་མཁྱེན་གྱི་ཡེ་ཤེས་ཕྱིར། །བརྩོན་འགྲུས་རླབས་ཆེན་
[053-117b7] དམ་པ་བསྐྱེད་པར་གྱིས། །ནམ་ཞིག་ཐམས་ཅད་མཁྱེན་གྱི་ཡེ་ཤེས་ཐོབ། །རྒྱལ་བའི་ཆོས་རྣམས་གང་དག་སྟོབས་བཅུ་དང། །སུམ་ཅུ་རྩ་གཉིས་མཚན་གྱི་གཟུགས་


[053-118a0] [118A] 
[053-118a1] ༄༅། །ལྡན་པ། །སངས་རྒྱས་གྱུར་ནས་མྱ་ངན་འདས་པ་ཡིན་།འདྲེན་པ་རྣམས་ཀྱི་བསྟན་པ་འདི་འདྲ་སྟེ། །བསྟི་བའི་ཕྱིར་ནི་མྱ་ངན་འདས་པ་གསུང། །ངལ་བསོས་
[053-118a2] རིག་ནས་མྱ་ངན་འདའ་ཕྱིར་ཀུན། །ཐམས་ཅད་མཁྱེན་གྱི་ཤེས་ལ་བཀྲི་ཞེས་བཤད། །དམ་པའི་ཆོས་པདྨ་དཀར་པོ་ལས། །སྔོན་གྱི་སྦྱོར་བའི་ལེའུ་ཞེས་བྱ་སྟེ་བདུན་པའོ།། །།
[053-118a3] དམ་པའི་ཆོས་པདྨ་དཀར་པོ། བམ་པོ་བདུན་པ། དེ་ནས་ཚེ་དང་ལྡན་པ་བྱམས་མའི་བུ་གང་པོས། བཅོམ་ལྡན་འདས་ཐབས་མཁས་པའི་ཡེ་ཤེས་གཟིགས་པ་དང། ལྡེམ་
[053-118a4] པོར་དགོངས་ཏེ་གསུངས་པ་བསྟན་པ་འདི་ལྟ་བུ་འྡིའང་ཐོས། ཉན་ཐོས་ཆེན་པོ་དེ་དག་ལུང་བསྟན་པའང་ཐོས། སྔོན་གྱི་སྦྱོར་བ་དང་ལྡན་པའི་གཏམ་འདི་དང་བཅོམ་ལྡན་འདས་
[053-118a5] ཀྱི་ཁྱུ་མཆོག་ཏུ་གྱུར་པ་འྡིའང་ཐོས་ནས། ངོ་མཚར་དུ་གྱུར་རྨད་དུ་གྱུར་ཏེ། ཟང་ཟིང་མེད་པའི་སེམས་ཀྱིས་དགའ་བ་དང་མཆོག་ཏུ་དགའ་བས་ཁྱབ་པར་གྱུར་ནས། དེ་མཆོག་ཏུ་
[053-118a6] དགའ་བ་ཆེན་པོ་དང། ཆོས་ལ་གུས་པ་ཆེན་པོས་སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་འདི་སྙམ་དུ་འདི་ལྟར་ཁམས་ཐ་དད་པའི་འཇིག་རྟེན་གྱི་རྗེས་
[053-118a7] སུ་མཐུན་པར་འཇུག་པ་དང། ཐབས་མཁས་པའི་ཡེ་ཤེས་གཟིགས་པ་མང་པོས་སེམས་ཅན་རྣམས་ལ་ཆོས་སྟོན་པ་དང། དེ་དང་དེ་ལ་ཆགས་པའི་སེམས་ཅན་རྣམས་རབ་ཏུ་


[053-118b0] [118B] 
[053-118b1] །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཤིན་ཏུ་དཀའ་བ་མཛད་དེ། བཅོམ་ལྡན་འདས། ངོ་མཚར་ཏོ། །བདེ་བར་
[053-118b2] གཤེགས་པ། ངོ་མཚར་ཏོ། །བཅོམ་ལྡན་འདས། འདི་ལ་ནི་བདག་ཅག་གིས་བགྱིད་པའི་རྡོ་ག་ལ་ཐོགས་ཏེ། དེ་བཞིན་གཤེགས་པ་ཉིད་ཀྱིས་བདག་ཅག་གིས་བསམ་པ་དང་སྔོན་གྱི་
[053-118b3] སྦྱོར་བའི་སྤྱོད་པ་མཁྱེན་ཏོ་སྙམ་དུ་སེམས་བསྐྱེད་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་ནས་བཅོམ་ལྡན་འདས་ཉིད་ལ་ཕྱག་འཚལ་
[053-118b4] ཞིང་མིག་མ་འཛུམ་པར་བལྟའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་བྱམས་མའི་བུ་གང་པོའི་སེམས་ཀྱི་བསམ་པ་ལ་གཟིགས་ནས། ཐམས་ཅད་དང་ལྡན་པའི་དགེ་སློང་
[053-118b5] གི་དགེ་འདུན་ལ་བཀའ་སྩལ་པ། དགེ་སློང་དག། ཁྱེད་ངའི་ཉན་ཐོས་བྱམས་མའི་བུ་གང་པོ་འདི་ལ་ལྟོས། འདི་ནི་ངས་དགེ་སློང་གི་དགེ་འདུན་འདིའི་ནང་ན་ཆོས་སྒྲོག་པ་རྣམས་ཀྱི་
[053-118b6] མཆོག་ཏུ་བསྟན་པ་ཡང་དག་པའི་ཡོན་ཏན་མང་པོས་བསྟོད་པ། ངའི་བསྟན་པ་འདི་ལ་རྣམ་པ་མང་པོས་དམ་པའི་ཆོས་ཡོངས་སུ་འཛིན་པར་མངོན་པར་བརྩོན་པ། འཁོར་བཞི་
[053-118b7] ཡང་དག་པར་རབ་ཏུ་དགའ་བར་བྱེད་པ། ཡང་དག་པར་འཛིན་དུ་འཇུག་པ། ཡང་དག་པར་གཟེངས་བསྟོད་པ། ཆོས་འཆད་པས་ངལ་བ་མེད་པ་ཆོས་འདི་འཆད་ནུས་པ་


[053-119a0] [119A] 
[053-119a1] ༄༅། །ཚངས་པ་མཚུངས་པར་སྤྱོད་པ་རྣམས་ལ་ཕན་འདོགས་ནུས་པ་སྟེ། དགེ་སློང་དག་དེ་བཞིན་གཤེགས་པ་མ་གཏོགས་པར་གཞན་གྱིས་བྱམས་མའི་
[053-119a2] བུ་གང་པོ་དོན་ནམ་ཚིག་འབྲུས་ཡོངས་སུ་གཏུག་པར་མི་ནུས་སོ། །དགེ་སློང་དག། འདི་ཇི་སྙམ་དུ་སེམས། འདི་ང་འབའ་ཞིག་གི་དམ་པའི་ཆོས་འཛིན་པ་ཡིན་སྙམ་དུ་སེམས་
[053-119a3] ན༑ དགེ་སློང་དག་ཁྱེད་ཀྱིས་དེ་ལྟར་མི་ལྟའོ། །དེ་ཅིའི་ཕྱིར་ཞེ་ན། དགེ་སློང་དག་ངས་མངོན་པར་དྲན་ཏེ། འདས་པའི་དུས་ན་སངས་རྒྱས་བྱེ་བ་ཕྲག་དགུ་བཅུ་རྩ་དགུ་
[053-119a4] བྱུང་པའི་སངས་རྒྱས་བཅོམ་ལྡན་འདས་དེ་དག་གི་བསྟན་པ་ལ་འདི་ཉིད་ཀྱིས་དམ་པའི་ཆོས་ཡོངས་སུ་བཟུང་སྟེ། ཇི་ལྟར་ད་ལྟར་ངའི་ཆོས་སྒྲོག་པ་རྣམས་ཀྱི་མཆོག་ཏུ་གྱུར་པ་
[053-119a5] བཞིན་དུ་ཐམས་ཅད་དུའང་གྱུར་ཏོ། །ཐམས་ཅད་དུའང་སྟོང་པ་ཉིད་རྟོགས་པར་ཁོང་དུ་ཆུད་པར་གྱུར་ཏོ། །ཐམས་ཅད་དུའང་སོ་སོ་ཡང་དག་པར་རིག་པ་ཐོབ་པར་གྱུར་ཏོ། །
[053-119a6] ཐམས་ཅད་དུའང་བྱང་ཆུབ་སེམས་དཔའི་མངོན་པར་ཤེས་པ་ལེགས་པར་རྟོགས་པར་ཁོང་དུ་ཆུད་པར་གྱུར་ཏོ། །ཤིན་ཏུ་ངེས་པར་ཆོས་སྟོན་པ་དང། ཐེ་ཚོམ་མེད་པར་ཆོས་
[053-119a7] སྟོན་པ་དང། ཡོངས་སུ་དག་པར་ཆོས་སྟོན་པར་གྱུར་ཏོ། །སངས་རྒྱས་བཅོམ་ལྡན་འདས་དེ་དག་གི་བསྟན་པ་ལ་ཆོས་བཙལ་ཏེ་ཚངས་པར་སྤྱོད་པ་སྤྱད་དོ། །ཐམས་ཅད་


[053-119b0] [119B] 
[053-119b1] དེ་ཐབས་འདིས་སེམས་ཅན་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་གྲངས་མེད་པ་རྣམས་ཀྱི་དོན་བྱས་སོ། །སེམས་ཅན་དཔག་ཏུ་མེད་གྲངས་
[053-119b2] མེད་པ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱས་སོ། །ཐམས་ཅད་དུའང་སངས་རྒྱས་ཀྱི་བྱ་བས་སེམས་ཅན་རྣམས་ལ་ཉེ་བར་གནས་
[053-119b3] པར་གྱུར་ཏོ། །ཐམས་ཅད་དུའང་བདག་གིས་སངས་རྒྱས་ཀྱི་ཞིང་ཡོངས་སུ་དག་པར་བྱས་སོ། །སེམས་ཅན་དག། ཡོངས་སུ་སྨིན་པར་བྱ་བ་ལ་བརྩོན་པར་གྱུར་ཏོ། །
[053-119b4] དགེ་སློང་དག། རྣམ་པར་གཟིགས་ལ་སོགས་པ་དེ་བཞིན་གཤེགས་པ་བདུན་པོ་དེ་དག་གི་ཐ་མ་ནི་ང་ཡིན་ཏེ། དེ་དག་གིའང་ཆོས་བརྗོད་པའི་མཆོག་ཏུ་གྱུར་ཏོ། །དགེ་
[053-119b5] སློང་དག། བསྐལ་པ་བཟང་པོ་འདི་ལ་མ་འོངས་པའི་དུས་ན་སངས་རྒྱས་སྟོང་དུ་སངས་རྒྱས་བཞིས་མ་ཚང་བ་གང་དག་འབྱུང་བ་དེ་དག་གི་བསྟན་པ་ལའང་བྱམས་མའི་བུ་
[053-119b6] གང་པོ་འདི་ཉིད་ཆོས་སྟོན་པའི་མཆོག་ཏུ་འགྱུར། དམ་པའི་ཆོས་ཡོངས་སུ་འཛིན་པར་འགྱུར་རོ། །དེ་བཞིན་དུ་མ་འོངས་པའི་དུས་ན་སངས་རྒྱས་བཅོམ་ལྡན་འདས་དཔག་ཏུ་
[053-119b7] མེད་གྲངས་མེད་པའི་དམ་པའི་ཆོས་ཀུན་འཛིན་པར་འགྱུར་རོ། །སེམས་ཅན་དཔག་ཏུ་མེད་གྲངས་མེད་པ་རྣམས་ཀྱི་དོན་བྱེད་པར་འགྱུར་རོ་།སེམས་ཅན་དཔག་ཏུ་མེད་


[053-120a0] [120A] 
[053-120a1] ༄༅། །གྲངས་མེད་པ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱེད་པར་འགྱུར་རོ། །རྟག་ཏུ་རྒྱུན་མི་ཆད་པར་
[053-120a2] འགྱུར་རོ། །བདག་གི་སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང། སེམས་ཅན་ཡོངས་སུ་སྨིན་པར་བྱ་བ་ལ་བརྩོན་པར་འགྱུར་རོ་།དེས་བྱང་ཆུབ་སེམས་
[053-120a3] དཔའི་སྤྱོད་པ་འདི་ལྟ་བུ་ཡོངས་སུ་རྫོགས་པར་བྱས་ཏེ། བསྐལ་པ་གྲངས་མེད་དཔག་ཏུ་མེད་པ་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
[053-120a4] རྫོགས་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་
[053-120a5] པ༑ འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཆོས་རབ་ཏུ་སྣང་བ་ཞེས་
[053-120a6] བྱ་བ་འཇིག་རྟེན་དུ་འབྱུང་སྟེ། སངས་རྒྱས་ཀྱི་ཞིང་འདི་ཉིད་དུ་འབྱུང་བར་འགྱུར་རོ། །དགེ་སློང་དག་ཡང་དེའི་ཚེ་སངས་རྒྱས་ཀྱི་ཞིང་འདི་སྟོང་གསུམ་གྱི་སྟོང་ཆེན་
[053-120a7] པོའི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་སངས་རྒྱས་ཀྱི་ཞིང་གཅིག་ཏུ་འགྱུར་ཏེ། དེ་རིན་པོ་ཆེ་སྣ་བདུན་གྱི་གཞི་ལ་ལག་མཐིལ་ལྟར་མཉམ་པར་མེད་པ་


[053-120b0] [120B] 
[053-120b1] བར་འགྱུར་རོ། །ལྷའི་གཞལ་མེད་ཁང་དག་དང་ཡང་ཉེ་བར་འགྱུར་ཏེ། ལྷ་དག་གིས་ཀྱང་མི་མཐོང། མི་དག་གིས་
[053-120b2] ཀྱང་ལྷ་མཐོང་བར་འགྱུར་རོ། །དགེ་སློང་དག་དེའི་ཚེ་སངས་རྒྱས་ཀྱི་ཞིང་འདི་ན་ངན་སོང་མེད་པར་འགྱུར། བུད་མེད་ཀྱང་མེད་དེ། །སེམས་ཅན་དེ་དག་ཐམས་ཅད་ཀྱང་བརྫུས་
[053-120b3] ཏེ་སྐྱེ་བ། ཚངས་པར་སྤྱོད་པ་ཡིད་ལ་བྱེད་པའི་ལུས་འོད་རང་ལ་ཡོད་པ། རྫུ་འཕྲུལ་ཅན་ནམ་མཁའ་ལ་འགྲོ་བ། བརྩོན་འགྲུས་དང་ལྡན་པ། དྲན་པ་དང་ལྡན་པ། ཤེས་
[053-120b4] རབ་དང་ལྡན་པ། ལུས་གསེར་གྱི་ཁ་དོག་ཅན་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལུས་བརྒྱན་པར་འགྱུར་རོ། །དགེ་སློང་དག་ཡང་དེའི་ཚེ་སངས་རྒྱས་ཀྱི་ཞིང་
[053-120b5] འདིར་སེམས་ཅན་དེ་དག་གི་ཟས་རྣམ་པ་གཉིས་སུ་འགྱུར་ཏེ། གཉིས་གང་ཞེ་ན། འདི་ལྟ་སྟེ། ཆོས་ཀྱི་དགའ་བའི་ཟས་དང། བསམ་གཏན་གྱི་དགའ་བའི་ཟས་སོ། །དེའི་བྱང་
[053-120b6] ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་འབྱུང་སྟེ། ཐམས་ཅད་ཀྱང་མངོན་པར་ཤེས་པ་ཆེན་པོ་ཐོབ་པ། སོ་སོ་ཡང་དག་པར་རིག་པ་རྣམས་
[053-120b7] རྟོགས་པར་ཁོང་དུ་ཆུད་པ། སེམས་ཅན་ལ་འདེམས་མཁས་པ་ཤ་སྟག་སྟེ། དེའི་ཉན་ཐོས་བགྲང་བ་ལས་འདས་པ་འབྱུང་སྟེ། རྫུ་འཕྲུལ་ཆེ་བ། མཐུ་ཆེ་བ། རྣམ་པར་


[053-121a0] [121A] 
[053-121a1] ༄༅། །ཐར་པ་བརྒྱད་ལ་བསམ་གཏན་པ་ཤ་སྟག་གོ་སངས་རྒྱས་ཀྱི་ཞིང་དེ་དེ་ལྟ་བུའི་ཡོན་ཏན་ཚད་མེད་པ་དང་ལྡན་པར་འགྱུར་རོ། །བསྐལ་པ་ནི་རིན་
[053-121a2] པོ་ཆེ་སྣང་བ་ཞེས་བྱ་བར་འགྱུར་རོ། །འཇིག་རྟེན་གྱི་ཁམས་དེ་ནི་ཤིན་ཏུ་རྣམ་པར་དག་པ་ཞེས་བྱ་བར་འགྱུར་རོ། །དེའི་ཚེའི་ཚད་ནི་བསྐལ་པ་གྲངས་མེད་དཔག་ཏུ་མེད་
[053-121a3] པར་འགྱུར་རོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རབ་ཏུ་སྣང་བ་དེ་ཡོངས་སུ་མྱ་ངན་ལས་འདས་ནས་
[053-121a4] ཀྱང༑ དམ་པའི་ཆོས་ཡུན་རིང་དུ་གནས་པར་འགྱུར། འཇིག་རྟེན་གྱི་ཁམས་དེ་རིན་པོ་ཆེའི་མཆོད་རྟེན་གྱིས་གང་བར་འགྱུར་རོ། །དགེ་སློང་དག་དེ་ལྟར་བཅོམ་
[053-121a5] ལྡན་འདས་དེའི་སངས་རྒྱས་ཀྱི་ཞིང་དེ་ཡོན་ཏན་བསམ་གྱིས་མི་ཁྱབ་པ་དང་ལྡན་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ། བདེ་བར་
[053-121a6] གཤེགས་པས་དེ་སྐད་ཅེས་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །ང་ཡི་བུ་ནི་ཐབས་མཁས་ལེགས་བསླབས་པས། །ཇི་ལྟར་སྤྱོད་
[053-121a7] པ་སྤྱད་པར་གྱུར་པ་དང། །ཇི་ལྟར་བྱང་ཆུབ་སྤྱོད་པ་འདིར་སྤྱད་པ། །དོན་དེ་ང་ལས་ཉོན་ཅིག་དགེ་སློང་དག་ཐེག་པ་རླབས་པོ་ཆེས་ནི་སྐྲག་འགྱུར་ཞིང། །འདི་ན་


[053-121b0] [121B] 
[053-121b1] བྱང་ཆུབ་སེམས་དཔའ་འདི་དག་ཉན་ཐོས་གྱུར། །རང་རྒྱལ་བྱང་ཆུབ་བར་ཡང་རབ་ཏུ་སྟོན་།ཐབས་ལ་མཁས་པ་བརྒྱ་ཕྲག་དུ་མ་ཡིས། །
[053-121b2] བྱང་ཆུབ་སེམས་དཔའ་མང་པོ་སྨིན་པར་བྱེད། །འདི་སྐད་བདག་ཅག་ཉན་ཐོས་བདག་ཅག་ནི། །བྱང་ཆུབ་དམ་པ་མཆོག་ལས་རིང་ཞེས་སྨྲ། །དེ་དག་རྗེས་སུ་སྤྱོད་པ་དེ་སློབ་པས།།
[053-121b3] སེམས་ཅན་བྱེ་བ་འདི་དག་སྨིན་པར་འགྱུར། །དམན་ལ་མོས་ཤིང་ལེ་ལོ་ཅན་གྱི་ཚུལ། །དེ་དག་ཐམས་ཅད་མཐར་གྱིས་སངས་རྒྱས་འགྱུར། །དེ་དག་མི་ཚོར་བར་ནི་སྤྱད་པ་
[053-121b4] སྤྱོད༑ ༑བདག་ཅག་ཉན་ཐོས་བྱེད་པ་ཆུང་བ་ཡིན། །ཤི་འཕོ་སྐྱེ་བ་ཀུན་ལས་རབ་ཏུ་སྐྱོ། །བདག་གི་ཞིང་ཡང་ཡོངས་སུ་དག་པར་བྱེད། །བདག་ཉིད་འདོད་ཆགས་བཅས་ཤིང་
[053-121b5] ཞེ་སྡང་བཅས། །གཏི་མུག་བཅས་པར་ཡང་ནི་རབ་ཏུ་སྟོན། །སེམས་ཅན་ལྟ་ལ་ཆགས་པར་རིག་ནས་ཀྱང། །དེ་ཡི་ལྟ་བ་རྣམས་ལ་ཉེ་བར་གནས། །ང་ཡི་ཉན་ཐོས་མང་དུ་
[053-121b6] དེ་ལྟར་སྤྱོད། །སེམས་ཅན་ཐབས་ཀྱིས་རྣམ་པར་གྲོལ་བར་བྱེད། །དེ་ཡིས་སྤྱོད་པ་ཐམས་ཅད་རབ་བསྟན་ན། །མི་མཁས་མི་རྣམས་ཤིན་ཏུ་མྱོས་པར་འགྱུར། །དགེ་
[053-121b7] སློང་གང་པོ་ང་ཡི་ཉན་ཐོས་འདི། །སངས་རྒྱས་རྣམས་ཀྱི་ཡེ་ཤེས་འདི་འཚོལ་ཕྱིར། །སྔོན་གྱི་སངས་རྒྱས་བྱེ་བ་སྟོང་ལ་སྤྱད། །དེ་དག་རྣམས་ཀྱི་དམ་ཆོས་ཡོངས་སུ་བཟུང་


[053-122a0] [122A] 
[053-122a1] ༄༅། །ཀུན་ཏུ་འདི་ནི་ཉན་ཐོས་མཆོག་ཏུ་གྱུར། །མང་དུ་ཐོས་ཤིང་འཇིགས་མེད་སྣ་ཚོགས་བརྗོད། །རྟག་ཏུ་མི་སྐྱོད་ཡང་དག་དགའ་བར་བྱེད། །རྟག་
[053-122a2] ཏུ་སངས་རྒྱས་བྱེ་བས་ཉེ་བར་གནས། །རྟག་ཏུ་མངོན་ཤེས་ཆེན་པོས་རྟོགས་པར་རིག་སོ་སོ་ཡང་དག་རིག་པ་ཐོབ་པར་གྱུར། །སེམས་ཅན་རྣམས་ཀྱི་དབང་པོ་
[053-122a3] སྤྱོད་ཡུལ་ཤེས། །རྟག་ཏུ་རྣམ་པར་དག་པའི་ཆོས་ཀྱང་འཆད། །དམ་པའི་ཆོས་ཀྱི་མཆོག་ཀྱང་རབ་འཆད་ཅིང། །བླ་ན་མེད་པའི་ཐེག་པ་མཆོག་འདི་ལ། །སེམས་
[053-122a4] ཅན་བྱེ་བ་ཕྲག་སྟོང་ཡོངས་སྨིན་བྱེད། །བདག་གི་ཞིང་མཆོག་རྣམ་པར་དག་པར་བྱེད། །མ་འོངས་དུས་ཀྱི་ཚེ་ཡང་དེ་བཞིན་དུ། །སངས་རྒྱས་བྱེ་བ་ཕྲག་སྟོང་
[053-122a5] མཆོད་པར་འགྱུར། །དམ་པའི་ཆོས་མཆོག་རྣམས་ཀྱང་རབ་ཏུ་འཛིན་།བདག་གི་ཞིང་ཡང་ཡོངས་སུ་དག་བྱེད་འགྱུར། །རྟག་ཏུ་འཇིགས་པ་མེད་པར་ཆོས་
[053-122a6] འཆད་དེ། །ཐབས་ལ་མཁས་པ་བྱེ་བ་ཕྲག་སྟོང་གིས། །ཐམས་ཅད་མཁྱེན་གྱི་ཡེ་ཤེས་ཟག་མེད་ལ། །སེམས་ཅན་མང་པོ་ཡོངས་སུ་སྨིན་པར་བྱེད། །མི་
[053-122a7] ཡི་འདྲེན་པ་རྣམས་ལ་དེས་མཆོད་ནས། །དམ་པའི་ཆོས་མཆོག་རྟག་ཏུ་བཟུང་ནས་ནི། །འཇིག་རྟེན་དུ་ཡང་རང་བྱུང་སངས་རྒྱས་འགྱུར་།ཆོས་རབ་སྣང་ཞེས་


[053-122b0] [122B] 
[053-122b1] །དེ་ཡི་ཞིང་ཡང་ཤིན་ཏུ་རྣམ་དག་འགྱུར། །རིན་ཆེན་སྣ་བདུན་རྟག་ཏུ་ཁྱད་པར་འཕགས། །བསྐལ་པ་དེ་ནི་རིན་ཆེན་སྣང་བ་ཡིན། །འཇིག་རྟེན་
[053-122b2] ཁམས་དེ་ཤིན་ཏུ་རྣམ་དག་ཡིན། །མངོན་ཤེས་ཆེ་ལ་ཤིན་ཏུ་མཁས་པ་ཡིན། །བྱང་ཆུབ་སེམས་དཔའ་བྱེ་བ་སྟོང་མང་སྟེ། །རྣམ་དག་བློ་ཅན་རྫུ་འཕྲུལ་ཆེ་རྣམས་ཀྱིས། །
[053-122b3] འཇིག་རྟེན་ཁམས་དེ་ཡོངས་སུ་གང་བར་འགྱུར། །དེ་བཞིན་ཉན་ཐོས་དག་ཀྱང་བྱེ་བ་སྟོང། །དེ་ཚེ་འདྲེན་པའི་དགེ་འདུན་འབྱུང་བ་ནི་།རྣམ་ཐར་བརྒྱད་ལ་བསམ་གཏན་རྫུ་
[053-122b4] འཕྲུལ་ཆེ། །སོ་སོ་ཡང་དག་རིག་པ་རྟོགས་པར་རིག་སེམས་ཅན་ཐམས་ཅད་སངས་རྒྱས་ཞིང་དེ་ན། །ཚངས་པར་སྤྱོད་ཅིང་རབ་ཏུ་དགའ་བར་འགྱུར། །ཐམས་ཅད་གསེར་
[053-122b5] གྱི་མདོག་ཅན་བརྫུས་ཏེ་སྐྱེ། །སུམ་ཅུ་རྩ་གཉིས་མཚན་གྱི་གཟུགས་དང་ལྡན། །ཆོས་ལ་མངོན་པར་དགའ་བ་མ་གཏོགས་པར། །དེ་ན་ཟས་ཀྱི་འདུ་ཤེས་མེད་པར་འགྱུར། །
[053-122b6] དེར་ནི་བུད་མེད་རྣམས་ཀྱང་མི་འབྱུང་སྟེ། །ངན་སོང་དང་ནི་ངན་འགྲོས་འཇིགས་པ་མེད། །སེམས་ཅན་རབ་ཏུ་དགེ་བས་ཀུན་གང་སྟེ། །གང་པོ་ཡོན་ཏན་ཡང་དག་རྫོགས་
[053-122b7] ལྡན་གྱི། །ཞིང་མཆོག་དེ་ནི་དེ་འདྲར་འགྱུར་བ་སྟེ། །འདི་ནི་ཅུང་ཟད་ཙམ་ཞིག་བཤད་པ་ཡིན། །དེ་ནས་དབང་དང་ལྡན་པར་གྱུར་པ་སྟོང་ཉིས་བརྒྱ་པོ་དེ་དག་འདི་


[053-123a0] [123A] 
[053-123a1] ༄༅། །སྙམ་དུ་སེམས་ཏེ། གལ་ཏེ་བདག་ཅག་ཀྱང་བཅོམ་ལྡན་འདས་ཀྱིས་ཉན་ཐོས་ཆེན་པོ་གཞན་དག་ཇི་ལྟར་ལུང་བསྟན་པ་དེ་བཞིན་དུ། དེ་བཞིན་
[053-123a2] གཤེགས་པས་བདག་ཅག་སོ་སོར་ལུང་བསྟན་ན་ངོ་མཚར་དུ་འགྱུར། རྨད་དུ་འགྱུར་སྙམ་མོ། །དེ་ནས་བཅོམ་ལྡན་འདས་ཀྱིས་ཉན་ཐོས་ཆེན་པོ་དེ་དག་གི་སེམས་ཀྱི་རྣམ་
[053-123a3] པར་རྟོག་པ་ཐུགས་ཀྱིས་ཐུགས་སུ་ཆུད་ནས། ཚེ་དང་ལྡན་པ་འོད་སྲུང་ཆེན་པོ་ལ་བཀའ་སྩལ་པ། འོད་སྲུང། དབང་དང་ལྡན་པར་གྱུར་པ་སྟོང་ཉིས་བརྒྱ་པོ་གང་དག་ད་
[053-123a4] ལྟར་ང་མངོན་སུམ་དུ་གྱུར་པའི་སྟོང་ཉིས་བརྒྱ་པོ་འདི་དག་ཐམས་ཅད་འདིའི་འོག་ཏུ་ལུང་བསྟན་ཏོ། །འོད་སྲུང། དེ་ལ་ཉན་ཐོས་ཆེན་པོ་དགེ་སློང་ཀཽ་ཎྜི་ནྱ་སངས་རྒྱས་བྱེ་བ་
[053-123a5] ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་གཉིས་ཀྱི་ཕ་རོལ་གྱི་འང་ཆེས་ཕ་རོལ་ཏུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་
[053-123a6] སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་
[053-123a7] འདས་ཀུན་ཏུ་སྣང་བ་ཞེས་བྱ་བར་འཇིག་རྟེན་དུ་འབྱུང་སྟེ། འོད་སྲུང། དེ་ན་མིང་འདི་གཅིག་ཏུ་བཏགས་པ་དེ་བཞིན་གཤེགས་པ་ལྔ་བརྒྱ་འབྱུང་བར་འགྱུར་རོ། །ཉན་


[053-123b0] [123B] 
[053-123b1] བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ། ཐམས་ཅད་ཀྱང་ཀུན་ཏུ་སྣང་བ་
[053-123b2] ཞེས་བྱ་བར་འགྱུར་རོ། །འདི་ལྟ་སྟེ། ག་ཡཱ་འོད་སྲུང་དང། ཆུ་ཀླུང་འོད་སྲུང་དང། ལྟེང་རྒྱས་འོད་སྲུང་དང། ནག་པོ་དང་འཆར་ཀ་ནག་པོ་དང། མ་འགགས་པ་དང། ནམ་
[053-123b3] གྲུ་དང། ཀ་པི་ན་དང། བ་ཀུ་ལ་དང། སྐུལ་བྱེད་དང། ལེགས་འོངས་ལ་སོགས་པ་དབང་དང་ལྡན་པར་གྱུར་པ་ལྔ་བརྒྱའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་
[053-123b4] སུ་བཅད་པ་འདི་དག་བཀའ་སྩལ་ཏོ། །ཀཽ་ཎྜི་ནྱ་རིགས་ང་ཡི་ཉན་ཐོས་འདི། །མ་འོངས་དུས་ཀྱི་བསྐལ་པ་མཐའ་ཡས་ན། །དེ་བཞིན་གཤེགས་པ་འཇིག་རྟེན་མགོན་དུ་འགྱུར།།
[053-123b5] སྲོག་ཆགས་བྱེ་བ་ཕྲག་སྟོང་རྣམ་པར་འདུལ། །མ་འོངས་དུས་ཀྱི་མཐའ་ཡས་བསྐལ་པ་ན། །སངས་རྒྱས་མང་པོ་མཐའ་ཡས་མཐོང་ནས་ནི། །ཀུན་ཏུ་སྣང་ཞེས་བྱ་བའི་
[053-123b6] རྒྱལ་བར་འགྱུར། །དེ་ཡི་ཞིང་ཡང་ཡོངས་སུ་དག་པར་འགྱུར། །སངས་རྒྱས་སྟོབས་དང་འོད་དུ་ལྡན་པར་འགྱུར། །ཕྱོགས་བཅུ་དག་ཏུ་སྒྲ་ཡང་རྣམ་པར་བསྒྲགས། །སྲོག་
[053-123b7] ཆགས་བྱེ་བ་སྟོང་གིས་མདུན་གྱིས་བལྟས། །བྱང་ཆུབ་དམ་པ་མཆོག་ཀྱང་སྟོན་པར་འགྱུར། །དེ་ནས་བྱང་ཆུབ་སེམས་དཔའ་བརྩོན་པ་རྣམས། །གཞལ་མེད་ཁང་མཆོག་


[053-124a0] [124A] 
[053-124a1] ༄༅། །ཏུ་ནི་མངོན་ཞུགས་ནས། །དེ་ན་གནས་ཤིང་རྗེས་སུ་རྣམ་པར་སེམས། །རྣམ་དག་ཚུལ་ཁྲིམས་རྟག་ཏུ་ལེགས་པའི་ཚུལ། །རྐང་གཉིས་གཙོ་
[053-124a2] བོ་དེ་ཡི་ཆོས་ཐོས་ནས། །ཞིང་གཞན་དུ་ནི་དེ་དག་རྟག་ཏུ་ཡང་།དེ་དག་སངས་རྒྱས་སྟོང་ལ་ཕྱག་འཚལ་འགྲོ། །དེ་དག་ལ་ནི་རྒྱ་ཆེའི་མཆོད་བྱས་ཏེ། །སྐད་ཅིག་གིས་ནི་
[053-124a3] རྣམ་པར་འདྲེན་པ་ཡིན། །ཞིང་དེར་དེ་དག་ཕྱིར་ཡང་འོང་བར་འགྱུར། །རབ་ཏུ་སྣང་ཞེས་བྱ་བ་མི་ཡི་གཙོ། །སྤྱོད་པའི་སྟོབས་ནི་དེ་ལྟར་དེ་འདྲར་འགྱུར། །བདེ་གཤེགས་དེ་
[053-124a4] ཡི་ཚེ་ཚད་འགྱུར་པར་ནི། །བསྐལ་པ་སྟོང་ཕྲག་དྲུག་ཅུ་ཚང་བར་འགྱུར། །སྐྱོབ་པ་ཡོངས་སུ་མྱ་ངན་འདས་ནས་ནི། །དེ་ལས་ཉིས་གྱུར་དམ་ཆོས་དེར་གནས་འགྱུར། །དེ་ཡི་
[053-124a5] གཟུགས་བརྙན་འབྱུང་བར་འགྱུར་བ་ནི། །དེ་ཡི་སུམ་འགྱུར་དེ་སྲིད་དུས་སུའོ། །སྐྱོབ་པ་དེ་ཡི་དམ་ཆོས་མེད་གྱུར་ནས། །ལྷ་རྣམས་དང་ནི་མི་དག་སྡུག་བསྔལ་འགྱུར། །སྐྱེས་
[053-124a6] མཆོག་ཀུན་ཏུ་སྣང་ཞེས་བྱ་བར་ཡང། །མིང་གཅིག་པ་ཡི་རྒྱལ་བ་འབྱུང་བ་ནི། །འདྲེན་པ་ལྔ་བརྒྱ་ཡོངས་སུ་ཚང་བ་སྟེ། །དེ་དག་གཅིག་གི་འོག་ཏུ་གཅིག་འབྱུང་འགྱུར། །
[053-124a7] དེ་དག་ཀུན་གྱི་བཀོད་པ་དེ་འདྲ་སྟེ། །རྫུ་འཕྲུལ་སྟོབས་དང་དེ་བཞིན་སངས་རྒྱས་ཞིང། །འདུས་ལ་དེ་བཞིན་དམ་ཆོས་དེ་འདྲ་སྟེ་།དམ་པའི་ཆོས་གནས་པ་ཡང་


[053-124b0] [124B] 
[053-124b1] །ཀུན་ཏུ་སྣང་བ་སྐྱེས་བུ་དམ་པ་ཡི། །ཇི་ལྟར་ང་ཡིས་སྔར་ནི་བཤད་པ་བཞིན། །དེ་ཚེ་སྒྲ་ནི་ལྷར་བཅས་འཇིག་རྟེན་དུ། །ཐམས་ཅད་དེ་དག་ལྟ་བུར་འགྱུར་
[053-124b2] བ་ཡིན། །ཇི་ལྟར་འཇིག་རྟེན་ཐམས་ཅད་ངས་བསྟན་བཞིན། །འདི་ནི་ང་ཡི་འོག་ཏུ་འབྱུང་ངོ་ཞེས། །མཐར་གྱིས་དེ་ལྟར་འདི་དག་གཅིག་ནས་གཅིག་ཕན་ཞིང་སྙིང་བརྩེ་བ་
[053-124b3] དག་ལུང་བསྟན་འགྱུར། །འོད་སྲུང་ཁྱོད་ཀྱིས་དེ་རིང་དབང་ལྡན་པ། །ལྔ་བརྒྱ་ལས་ནི་མི་ཉུང་འདི་དག་དང། །ང་ཡི་ཉན་ཐོས་གཞན་ཡང་དེ་ལྟར་ཟུང། །དེ་བཞིན་དུ་ཡང་
[053-124b4] ཉན་ཐོས་གཞན་ལ་བསྒོ། །དེ་ནས་དགྲ་བཅོམ་པ་ལྔ་བརྒྱ་པོ་དེ་དག་བཅོམ་ལྡན་འདས་ལས་བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་སུམ་དུ་ལུང་
[053-124b5] བསྟན་པ་ཐོས་ནས་ཚིམ་ཞིང་མགུ་ལ་ཡི་རང་སྟེ། དགའ་བ་དང་ཡིད་བདེ་བ་སྐྱེས་ནས་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་
[053-124b6] བོས་ཕྱག་བཙལ་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་རྟག་ཏུ་རྒྱུན་མི་ཆད་པར་འདི་ནི་བདག་ཅག་གི་མྱ་ངན་ལས་འདའ་བ་ལགས་ཏེ། བདག་
[053-124b7] ཅག་ནི་ཡོངས་སུ་མྱ་ངན་ལས་འདས་སོ་སྙམ་སེམས་ལ། ཡོངས་སུ་བསྒོམས་པའི་ནོངས་པ་དེ་དག་བདག་ཅག་གིས་བཤགས་སོ། །བཅོམ་ལྡན་འདས། འདི་ནི་བདག་


[053-125a0] [125A] 
[053-125a1] ༄༅། །གིས་མ་རྟོགས། མ་འཚལ། མི་མཁས་པ་ལགས་ཏེ། དེ་ཅིའི་སླད་དུ་ཞེ་ན། འདི་ལྟར་བདག་ཅག་དེ་བཞིན་གཤེགས་པའི་ཡེ་ཤེས་ཀྱིས་མངོན་
[053-125a2] པར་རྫོགས་པར་འཚང་རྒྱ་བར་བགྱི་བ་ལགས་ན། འདི་ལྟ་བུའི་ཡེ་ཤེས་ཆུང་ངུས་འཚལ་ལོ་སྙམ་མོ། །འདི་ལྟ་སྟེ། དཔེར་ན། མི་ལ་ལ་ཞིག་མཛའ་བོའི་མཆིས་
[053-125a3] བྲང་དུ་མཆིས་ནས། དེ་ཕྱག་ལས་ཁོམ་མ་མ་མཆིས་ཉལ་བ་ལ་མཛའ་བོ་དེས། འདིའི་ནོར་བུ་རིན་པོ་ཆེར་འདི་བྱའོ་ཞེས་རིན་ཐང་མ་མཆིས་པའི་ནོར་བུ་རིན་པོ་ཆེ་དེ་གོས་
[053-125a4] ཀྱི་མཐའ་མར་ཕུར་རོ། །བཅོམ་ལྡན་འདས། དེ་ནས་མི་དེ་མཆིས་ལངས་ཏེ་འཕགས་ནས་ཡུལ་ཕྱོགས་གཞན་དུ་མཆིས་ཏེ། དེ་དེ་ན་ཉོན་མོངས་པར་གྱུར་ནས་འཚལ་
[053-125a5] མ་དང་རད་པ་ཚོལ་བའི་སླད་དུ། ཤིན་ཏུ་ཉོན་མོངས་ཤིང་ཆེར་འབད་དེ། གང་ཞིག་ནས་ཁ་ཟས་ཅུང་ཟད་རྙེད་ནས་དེས་མགུ་སྟེ་རབ་ཏུ་དགའ་བར་གྱུར་ཏོ། །བཅོམ་ལྡན་འདས་
[053-125a6] དེ་ནས་མི་དེའི་མཛའ་བོ་རྙིང་པས་དེའི་གོས་ཀྱི་མཐའ་མར་རིན་ཐང་མ་མཆིས་པའི་ནོར་བུ་རིན་པོ་ཆེ་ཕུར་མ་བགྱིས་པའི་མི་དེས་ཡང་མཐོང་ནས། དེས་དེ་ལ་འདི་སྐད་ཅེས། ཀྱེ་
[053-125a7] མི་ཁྱོད་ཟས་དང་སྐོམ་འཚོལ་བའི་ཕྱིར་ཅི་སྟེ་ཉོན་མོངས་སུ་འོང་ཞེས། ཀྱེ་མི་ཁྱོད་བདེ་བར་གནས་པར་བྱ་བའི་ཕྱིར་ངས་འདོད་པ་ཐམས་ཅད་གྲུབ་པར་བྱེད་པ་རིན་ཐང་མེད་


[053-125b0] [125B] 
[053-125b1] ཀྱེ་མི་ཁྱོད་ངས་ནོར་བུ་རིན་པོ་ཆེ་དེ་བྱིན་ནས། ཀྱེ་མི་ཁྱོད་ཀྱི་གོས་ཀྱི་མཐའ་མ་ལ་ནོར་བུ་རིན་པོ་ཆེ་རིན་ཐང་མེད་པ་ཕུར་ན་
[053-125b2] བདག་ལ་ནམ་ཕུར། སུ་ཞིག་གིས་ཕུར། ཅིའི་རྒྱུ་ཅིའི་ཕྱིར་ཕུར་བ་ཀྱེ་མི་ཁྱོད་ཅུང་ཟད་ཀྱང་མི་ལྟ་འམ། ཀྱེ་མི་ཁྱོད་བྱིས་པའི་རང་བཞིན་ཅན་ཏེ། ཀྱེ་མི་ཁྱོད་ཉོན་མོངས་པར་
[053-125b3] ཟས་དང་གོས་འཚོལ་བ་ཙམ་གྱིས་ཆོག་པར་འཛིན་ཏམ། ཀྱེ་མི་ཁྱོད་སོང་ལ་རིན་ཐང་མེད་པའི་ནོར་བུ་རིན་པོ་ཆེ་འདི་ཁྱེར་ཏེ། གྲོང་ཁྱེར་ཆེན་པོར་སོང་ལ་ནོར་བུ་དེས་ནོར་གྱི་
[053-125b4] བྱ་བ་ཐམས་ཅད་བྱོས་ཤིག་ཅེས་མཆི་བ་དེ་བཞིན་དུ། བཅོམ་ལྡན་འདས། བདག་ཅག་ཀྱང་དེ་བཞིན་གཤེགས་པས་ཐོག་མ་བྱང་ཆུབ་སེམས་དཔའི་སྤྱད་པ་སྤྱོད་པ་ན། ཐམས་
[053-125b5] ཅད་མཁྱེན་པ་ཉིད་ཀྱི་སེམས་བསྐྱེད་པར་གྱུར་པ་དེ་དག་བདག་ཅག་གིས་མ་རྟོགས་མ་འཚལ་ཏེ། བཅོམ་ལྡན་འདས། དེའི་སླད་དུ་བདག་ཅག་ཀྱང་དགྲ་བཅོམ་པའི་ས་
[053-125b6] ནས་མྱ་ངན་ལས་འདས་པ་སྙམ་བགྱིད་དོ། །བཅོམ་ལྡན་འདས། བདག་ཅག་ཉོན་མོངས་པར་ཚོལ་ཞིང། བཅོམ་ལྡན་འདས། འདི་ལྟ་བུའི་ཡེ་ཤེས་ཆུང་ངུས་འཚལ་བར་འཛིན་ཏོ། །
[053-125b7] ཐམས་ཅད་མཁྱེན་པའི་ཡེ་ཤེས་སུ་སྨོན་པ་རྟག་ཏུ་མ་ཉམས་པ་དེས་བཅོམ་ལྡན་འདས། བདག་ཅག་དེ་བཞིན་གཤེགས་པས་ཁོང་དུ་ཆུད་པར་བསྟན་པ། དགེ་སློང་དག་ཁྱོད་འདི་


[053-126a0] [126A] 
[053-126a1] ༄༅། །ལྟར་མྱ་ངན་ལས་འདས་པར་མ་སེམས་ཤིང་དགེ་སློང་དག་།ངས་སྔོན་ཡོངས་སུ་སྨིན་པར་བྱས་པའི་དགེ་བའི་རྩ་བ་དེ་དག་ཁྱེད་ཀྱི་སེམས་ལ་ཡོད་དོ། །ཆོས་
[053-126a2] བཤད་ཅིང་བརྗོད་པས་ཁྱོད་ད་ལྟར་མྱ་ངན་ལས་འདའ་བ་ཡིན་པར་སེམས་དཔའ་དེའང་ང་ཡི་ཐབས་མཁས་པའོ་ཞེས་དེ་ལྟར་བཅོམ་ལྡན་འདས་ཀྱིས་བདག་ཅག་ཁོང་དུ་ཆུད་པར་བགྱིས་ཏེ་
[053-126a3] དེ་རིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །དེ་ནས་ཀུན་ཤེས་ཀཽ་ཎྜི་ནྱ་ལ་སོགས་པ་དབང་དང་ལྡན་པར་གྱུར་པ་ལྔ་བརྒྱ་པོ་དེ་དག་གིས་དེའི་ཚེ་ཚིགས་
[053-126a4] སུ་བཅད་པ་འདི་དག་གསོལ་ཏོ། །གང་ཕྱིར་མཆོག་རབ་བྱང་ཆུབ་ལུང་བསྟན་ཏེ། །འདི་འདྲ་བ་ཡི་དབུགས་འབྱིན་བླ་མེད་པ། །འདི་ཐོས་ནས་ནི་བདག་ཅག་དགའ་མགུ་སྟེ། །
[053-126a5] བཅོམ་ལྡན་མཐའ་ཡས་སྦྱན་ལ་ཕྱག་འཚལ་ལོ། །ཇི་ལྟར་བྱིས་པ་མི་མཁས་མ་འཚལ་བཞིན། །བདེ་བར་གཤེགས་པའི་བསྟན་ལ་བདག་ཅག་ནི་།མྱ་ངན་འདས་པ་ཙམ་
[053-126a6] གྱིས་འཚལ་འཛིན་པ། །ནོངས་པ་དེ་དག་ཁྱེད་ལ་རབ་ཏུ་བཤགས། །ཇི་ལྟར་དཔེར་ན་མི་འགའ་ལ་ལ་ཞིག་དེ་ཡི་མཛའ་བོའི་ཁྱིམ་དེར་ཕྱིན་གྱུར་ནས། །གྲོགས་པོ་དེ་
[053-126a7] ནི་ནོར་བདག་ཕྱུག་པོ་སྟེ། །དེས་ནི་དེ་ལ་བཟའ་བཅའ་མང་སྩལ་ནས་།ཟས་ཀྱིས་དེ་ནི་ཡང་དག་ཚིམ་པར་བགྱིས། །རིན་ཆེན་དུ་མ་རི་བ་དེ་སྩལ་ཏེ། །དེ་ཡི་བླ་གོས་མཐའ་


[053-126b0] [126B] 
[053-126b1] །དེ་ལ་སྩལ་ནས་དེ་ནི་དགའ་བར་གྱུར་།བྱིས་པ་དེ་ཡང་དེ་ནས་མཆིས་གྱུར་པ། །ལངས་ནས་དེ་ཡང་གྲོང་ཁྱེར་གཞན་དུ་མཆིས། །དེ་ནི་ཉོན་མོངས་གྱུར་ཏེ་ཕོངས་
[053-126b2] ཤིང་འཚོལ། །འཚལ་མ་ཡོངས་སུ་འཚོལ་བས་ཤིན་ཏུ་སྐྱོ། །ཁ་ཟས་དེ་བཙལ་མྱ་ངན་འདས་པར་གྱུར། །དེ་ནི་ཁ་ཟས་རྒྱ་ཆེ་མི་སེམས་ཤིང། །དེ་ཡི་རིན་པོ་ཆེ་ཡང་མི་དྲན་གྱུར།།
[053-126b3] བླ་གོས་ལ་ནི་ཕུར་བར་དྲན་མ་མཆིས། །དེ་ནི་གྲོགས་པོ་སྔ་མ་དེ་མཐོང་ནས། །བདག་གི་ཁྱིམ་དུ་རིན་ཆེན་བྱིན་པ་དེ། །དེ་ལ་ཤིན་ཏུ་ཡོངས་སུ་སྤྱོས་བརྒྱད་ནས། །རིན་ཆེན་
[053-126b4] གོས་ཀྱི་མཐའ་ན་མཆིས་པ་བསྟན། །དེ་ཡིས་མཐོང་ནས་བདེ་བ་མཆོག་དང་ལྡན། །རིན་ཆེན་དེ་ཡི་མཐུ་ནི་དེ་འདྲ་སྟེ། །ནོར་མང་མཛོད་སྟོབས་ཅན་དུ་དེ་གྱུར་ནས། །འདོད་
[053-126b5] པའི་ཡོན་ཏན་ལྔ་དང་ཤིན་ཏུ་ལྡན། །དེ་བཞིན་བཅོམ་ལྡན་བདག་ཅག་འདི་ལྟ་བུར། །སྔོན་གྱི་སྲིད་པ་ཤིན་ཏུ་ཡུན་རིང་ནས། །དེ་བཞིན་གཤེགས་པ་ཉིད་ཀྱི་འདི་སྩལ་ཏེ། །སྔོན་
[053-126b6] གྱི་སྨོན་ལམ་རྣམས་ནི་མ་འཚལ་བས། །བཅོམ་ལྡན་བདག་ཅག་འདི་ན་བྱིས་པའི་བློ། །བདག་ཅག་བདེ་གཤེགས་བསྟན་པ་མ་འཚལ་བས། །བདག་ཅག་མྱ་ངན་འདས་
[053-126b7] ཙམ་འཚལ་བར་གཟུང། །བླ་མ་མི་རེ་མི་ཚོལ་མི་སེམས་སོ། །འདི་འདྲའི་མྱ་ངན་འདས་པ་ཡོད་མེད་ཅེས། །འཇིག་རྟེན་གཉེན་གྱིས་བདག་ཅག་འཚལ་བར་བགྱིས། །མྱ་ངན་


[053-127a0] [127A] 
[053-127a1] ༄༅། །འདས་གང་མཆོག་ཏུ་བདེ་བ་དེ། །སྐྱེས་བུ་དམ་པ་རྣམས་ཀྱི་ཡེ་ཤེས་མཆོག་འདི་ལྟར་ཡངས་པ་རྒྱ་ཆེན་རྣམ་མང་གི་བླ་ན་མེད་པའི་ལུང་བསྟན་
[053-127a2] རབ་ཐོས་ཏེ། །མགོན་པོ་གཅིག་ལ་གཅིག་ལུང་སྟོན་པ་ཡིས། །བདག་ཅག་དགའ་ཞིང་མགུ་བ་རངས་པ་སྐྱེས། །དམ་པའི་ཆོས་པདྨ་དཀར་པོ་ལས། །དགེ་སློང་ལྔ་བརྒྱ་ལུང་[?] 
[053-127a3] བསྟན་པའི་ལེའུ་ཞེས་བྱ་སྟེ་བརྒྱད་པའོ།། །།དེ་ནས་དེའི་ཚེ་ཚེ་དང་ལྡན་པ་ཀུན་དགའ་བོ་འདི་སྙམ་དུ་བདག་ཀྱང་ལུང་བསྟན་པ་འདི་ལྟ་བུ་ཐོབ་པར་བྱའོ་སྙམ་
[053-127a4] དུ་སེམས་ཏེ། དེ་འདི་སྙམ་དུ་བསམས་ཤིང་རྗེས་སུ་རྣམ་པར་བསམས་ཏེ་སྨོན་ནས་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་ལ་གཏུགས་སོ་།ཚེ་དང་ལྡན་པ་སྒྲ་གཅན་
[053-127a5] ཟིན་གྱིས་ཀྱང་དེ་སྙམ་དུ་བསམས་ཏེ་རྗེས་སུ་རྣམ་པར་བསམས་ཤིང་སྨོན་ནས། བཅོམ་ལྡན་འདས་ཀྱི་ཞབས་ལ་གཏུགས་ཏེ་ཚིག་འདི་སྐད་ཅེས་གསོལ་ཏོ། །བཅོམ་ལྡན་འདས་
[053-127a6] བདག་ཅག་ལའང་སྐབས་དབྱེ་བར་གསོལ། །བདེ་བར་གཤེགས་པ། བདག་ཅག་ལ་སྐབས་དབྱེ་བར་གསོལ། བཅོམ་ལྡན་འདས་ནི་བདག་ཅག་གི་ཕ་དང་སྐྱེད་པ་དང། སྐྱབས་དང་
[053-127a7] གནས་དང། དཔུང་གཉེན་ལགས་སོ། །བཅོམ་ལྡན་འདས། བདག་ཀྱང་བཅོམ་ལྡན་འདས་ཀྱི་སྲས། བཅོམ་ལྡན་འདས་ཀྱི་ཞབས་འབྲིང་བ་སྟེ། བཅོམ་ལྡན་འདས་ཀྱི་ཆོས་


[053-127b0] [127B] 
[053-127b1] དུ་བཅས་པའི་འཇིག་རྟེན་ན་ཤིན་ཏུ་རི་མོ་བགྱིད་པར་གྱུར་ཏོ། །དེའི་སླད་དུ་བཅོམ་ལྡན་འདས་ཀྱིས་བདག་ཅག་བླ་ན་མེད་པ་ཡང་
[053-127b2] དག་པར་རྫོགས་པའི་བྱང་ཆུབ་ཏུ་མྱུར་དུ་ལུང་བསྟན་ན། བཅོམ་ལྡན་འདས། མཐུན་པ་ལགས་སོ། །གཞན་ཡང་དགེ་སློང་ཉིས་སྟོང་ལྷག་ཙམ་སློབ་པ་དང་མི་སློབ་པ་དེ་དག་སྟན་
[053-127b3] ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཐལ་མོ་སྦྱར་ཏེ་བཅོམ་ལྡན་འདས་ཀྱི་སྤྱན་སྔ་ན། བཅོམ་ལྡན་འདས་ལ་ལྟ་ཞིང་འདུག་ནས་བསམས་པ་འདི་ཉིད་འདི་ལྟ་སྟེ། སངས་
[053-127b4] རྒྱས་ཀྱི་ཡེ་ཤེས་འདི་ཉིད་ལ་རྗེས་སུ་སེམས་ཏེ། བདག་ཅག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་གྱུར་ཅིག་སྙམ་མོ། །དེ་ནས་བཅོམ་ལྡན་
[053-127b5] འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ཁྱོད་མ་འོངས་པའི་དུས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-127b6] པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་
[053-127b7] རྒྱས་བཅོམ་ལྡན་འདས་རྒྱ་མཚོ་མཆོག་འཆང་བློ་རྣམ་པར་རོལ་པའི་མངོན་པར་ཤེས་པ་ཞེས་བྱ་བར་འཇིག་རྟེན་དུ་འབྱུང་སྟེ། སངས་རྒྱས་བྱེ་བ་ཕྲག་དྲུག་ཅུ་རྩ་གཉིས་ལ་བསྟི་


[053-128a0] [128A] 
[053-128a1] ༄༅། །སྟང་དུ་བྱས། བཙུན་པར་བྱས། རི་མོར་བྱས། མཆོད་པར་བྱས་ཏེ། སངས་རྒྱས་བཅོམ་ལྡན་འདས་དེ་དག་གི་དམ་པའི་ཆོས་བླངས་ཤིང་བསྟན་པ་
[053-128a2] ཡོངས་སུ་བཟུང་སྟེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་
[053-128a3] ཀླུང་ཉི་ཤུའི་བྱེ་མ་སྙེད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱེད་པར་འགྱུར་རོ། །ཁྱོད་ཀྱི་སངས་རྒྱས་ཀྱི་ཞིང་དེ་ཤིན་ཏུ་འབྱོར་ཅིང། །ས་གཞི་ནི་
[053-128a4] བཻ་ཌཱུརྱ་ལས་གྲུབ་པར་འགྱུར་རོ། །འཇིག་རྟེན་གྱི་ཁམས་དེ་ནི་མ་བསྙལ་བའི་རྒྱལ་མཚན་ཞེས་བྱ་བར་འགྱུར་རོ། །བསྐལ་པ་དེ་ནི་ཡིད་དུ་འོང་བའི་སྒྲ་མངོན་པར་བསྒྲགས་པ་ཞེས་
[053-128a5] བྱ་བར་འགྱུར་རོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཆང་བློ་རྣམ་པར་རོལ་བའི་མངོན་པར་
[053-128a6] ཤེས་པ་དེའི་ཚེའི་ཚད་ནི་བསྐལ་པ་དཔག་ཏུ་མེད་པར་འགྱུར་ཏེ་བཅོམ་ལྡན་འདས་དེའི་ཚེའི་ཚད་ནི་བགྲང་བས་མཐར་ཕྱིན་པར་མི་ནུས་པའི་བསྐལ་པ་བྱེ་བ་ཁྲག་ཁྲིག་བརྒྱ་
[053-128a7] སྟོང་གྲངས་མེད་པར་འགྱུར་རོ། །ཀུན་དགའ་བོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཆང་བློ་


[053-128b0] [128B] 
[053-128b1] དུ་འགྱུར་བ་དེའི་ཉིས་འགྱུར་དུ་ཡོངས་སུ་མྱ་ངན་ལས་འདས་ནས་དམ་པའི་ཆོས་གནས་པར་འགྱུར་རོ། །བཅོམ་ལྡན་འདས་དེའི་
[053-128b2] དམ་པའི་ཆོས་ཇི་ཙམ་དུ་གནས་པར་འགྱུར་བ་དེའི་ཉིས་འགྱུར་དུ་དམ་པའི་ཆོས་ཀྱི་གཟུགས་བརྙན་གནས་པར་འགྱུར་རོ། །ཡང། ཀུན་དགའ་བོ་བཅོམ་ལྡན་འདས་དེ་བཞིན་
[053-128b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཆང་བློ་རྣམ་པར་རོལ་བའི་མངོན་པར་ཤེས་པ་དེ་ལ་ཕྱོགས་བཅུའི་སངས་རྒྱས་བྱེ་བ་ཁྲག་ཁྲིག་
[053-128b4] བརྒྱ་སྟོང་ཕྲག་མང་པོ་གངྒཱའི་ཀླུང་གི་བྱེ་མ་སྙེད་དག་བསྔགས་པ་བརྗོད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ངས་ནི་
[053-128b5] དགེ་སློང་དགེ་འདུན་མོས་པར་བྱ། །ཀུན་དགའ་བཟང་པོ་ང་ཡི་ཆོས་འཛིན་པ། །བདེ་གཤེགས་བྱེ་བ་དྲུག་ཅུ་མཆོད་བྱས་ནས། །མ་འོངས་དུས་ཀྱི་ཚེ་ན་རྒྱལ་བར་འགྱུར། །དེ་ཡི་
[053-128b6] མིང་ནི་རྒྱ་མཚོ་བློ་འཛིན་ཏེ། །མངོན་པར་ཤེས་ཐོབ་ཅེས་ཀྱང་དེ་ན་གྲགས། །བལྟ་ན་སྡུག་པ་ཡོངས་སུ་དག་པའི་ཞིང། །མ་བསྙལ་རྒྱལ་མཚན་རྒྱལ་བའི་བ་དན་ནོ། །བྱང་ཆུབ་
[053-128b7] སེམས་དཔའ་གངྒཱའི་བྱེ་སྙེད་དེར། །དེ་བས་ལྷག་པར་ཡོངས་སུ་སྨིན་པར་བྱེད། །རྒྱལ་བ་དེ་ནི་རྫུ་འཕྲུལ་ཆེ་བར་འགྱུར། །ཕྱོགས་བཅུའི་འཇིག་རྟེན་དུ་ནི་སྒྲ་ཡང་གྲགས། །དེ་ཚེ་ཚེ་


[053-129a0] [129A] 
[053-129a1] ༄༅། །ཡང་དཔག་ཏུ་མེད་པར་འགྱུར། །འཇིག་རྟེན་རྣམས་ལ་ཕན་ཞིང་བརྩེ་ཕྱིར་གནས། །སྐྱོབ་པ་དེ་ནི་མྱ་ངན་འདས་འོག་ཏུ་།ཉིས་གྱུར་དེ་ཡི་དམ་ཆོས་གནས་པར་
[053-129a2] འགྱུར། །དེ་ནས་གཟུགས་བརྙན་དེ་ཡི་ཉིས་གྱུར་དུ། །གནས་ཏེ་རྒྱལ་བ་དེ་ཡི་བསྟན་པ་ལ། །དེ་ནས་སེམས་ཅན་གངྒཱའི་བྱེ་མ་སྙེད་།སངས་རྒྱས་བྱང་ཆུབ་འདི་ལ་རྒྱུ་ཡང་སྐྱེད། །དེ་
[053-129a3] ནས་འཁོར་དེ་ན་བྱང་ཆུབ་སེམས་དཔའ་ཐེག་པ་ལ་གསར་དུ་ཡང་དག་པར་ཞུགས་པ་བརྒྱ་སྟོང་འདི་སྙམ་དུ་སེམས་ཏེ། བྱང་ཆུབ་སེམས་དཔའ་རྣམས་ལའང་དེ་ལྟ་བུར་རྒྱ་ཆེར་ལུང་
[053-129a4] བསྟན་པ་བདག་ཅག་གིས་སྔོན་མ་ཐོས་ན་ཉན་ཐོས་རྣམས་ལ་ལྟ་ཅི་སྨོས་ཏེ། འདི་ལ་རྒྱུ་གང་དང་རྐྱེན་ཅི་ཞིག་ཡོད་སྙམ་མོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་
[053-129a5] དེ་དག་གི་སེམས་ཀྱི་རྣམ་པར་རྟོག་པ་ཐུགས་ཀྱིས་ཐུགས་སུ་ཆུད་ནས་བྱང་ཆུབ་སེམས་དཔའ་དེ་དག་ལ་བཀའ་སྩལ་པ། རིགས་ཀྱི་བུ་དག་།སྐད་ཅིག་ཡུད་ཙམ་གཅིག་ལ་མཉམ་
[053-129a6] དུ་ང་དང་ཀུན་དགའ་བོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཀྱི་ནམ་མཁའ་མངོན་འཕགས་རྒྱལ་པོའི་སྤྱན་སྔར། །བླ་ན་མེད་པ་ཡང་
[053-129a7] དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ། དེ་ནས་རིགས་ཀྱི་བུ་འདི་ནི་རྟག་ཏུ་རྒྱུན་མི་ཆད་པར་མང་དུ་ཐོས་པ་ལ་བརྩོན་པ་འགྱུར་ཏོ། །ང་ནི་བརྩོན་འགྲུས་རྩོམ་པ་ལ་བརྩོན་


[053-129b0] [129B] 
[053-129b1] །དེའི་ཕྱིར་ང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ་།ཀུན་དགའ་བོ། བཟང་པོ་འདི་ནི་སངས་རྒྱས་བཅོམ་ལྡན་འདས་རྣམས་
[053-129b2] ཀྱི་དམ་པའི་ཆོས་ཀྱི་མཛོད་འཛིན་པར་འགྱུར་ཏེ། རིགས་ཀྱི་བུ་དག་།འདི་ལྟ་སྟེ། བྱང་ཆུབ་སེམས་དཔའ་རྣམས་ཡོངས་སུ་གྲུབ་པར་བྱ་བའི་ཕྱིར། རིགས་ཀྱི་བུ་འདིའི་སྨོན་ལམ་ནི་འདི་
[053-129b3] ཡིན་ནོ། །དེ་ནས་ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ལས་བདག་ཉིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོས། བདག་གི་སངས་
[053-129b4] རྒྱས་ཀྱི་ཞིང་གི་ཡོན་ཏན་བཀོད་པ་ཐོས། སྔོན་གྱི་སྨོན་ལམ་དང་སྤྱོད་པའང་ཐོས་ནས་ཚིམ་ཞིང་མགུ་ལ་ཡི་རངས་ཏེ། རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་པར་
[053-129b5] གྱུར་ཏེ། དེའི་ཚེ་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོའི་དམ་པའི་ཆོས་དང་བདག་གི་སྔོན་གྱི་སྨོན་ལམ་དྲན་ནོ། །དེ་ནས་ཚེ་དང་ལྡན་པ་ཀུན་དགའ་བོས་དེའི་ཚེ་ཚིགས་
[053-129b6] སུ་བཅད་པ་འདི་དག་གསོལ་ཏོ། །ངོ་མཚར་གྱུར་པ་རྒྱལ་བ་དཔག་མེད་པས། །སྐྱོབ་པ་ཡོངས་སུ་མྱ་ངན་འདས་རྣམས་ཀྱི། །ཆོས་བསྟན་པ་དག་བདག་ལ་དྲན་མཛད་པས། །ཁ་
[053-129b7] སང་དེ་རིང་བཞིན་དུ་དྲན་པར་གྱུར། །ཐེ་ཚོམ་མ་མཆིས་བྱང་ཆུབ་དོན་དུ་གནས། །བདག་གི་ཐབས་ལ་མཁས་པ་འདི་འདྲ་སྟེ། །བདག་ནི་བདེ་བར་གཤེགས་པའི་ཞབས་འབྲིང་


[053-130a0] [130A] 
[053-130a1] ༄༅། །ལགས། །བྱང་ཆུབ་དོན་དུ་དམ་པའི་ཆོས་ཀྱང་འཛིན། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་སྒྲ་གཅན་ཟིན་ལ་བཀའ་སྩལ་པ། སྒྲ་
[053-130a2] གཅན་ཟིན་ཁྱོད་མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་གྱི་ཁམས་བཅུའི་རྡུལ་ཕྲ་རབ་ཀྱི་རྡུལ་སྙེད་ལ་བསྟི་
[053-130a3] སྟང་དུ་བྱས། བཙུན་པར་བྱས། རི་མོར་བྱས། མཆོད་པར་བྱས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་
[053-130a4] བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་པོ་ཆེ་སྣ་བདུན་
[053-130a5] གྱི་པདྨ་ལ་གོམ་པས་འགྲོ་བ་ཞེས་བྱ་བར་འགྱུར་རོ། །རྟག་ཏུའང་སངས་རྒྱས་བཅོམ་ལྡན་འདས་དེ་དག་གི་སྲས་ཐུ་བོར་འགྱུར་ཏེ་འདི་ལྟ་སྟེ། དཔེར་ན། ད་ལྟར་ང་ཡི་བཞིན་ནོ། །སྒྲ་གཅན་
[053-130a6] ཟིན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་སྣ་བདུན་གྱི་པདྨ་ལ་གོམ་པས་འགྲོ་བ་དེའི་ཚེའི་ཚད་ཀྱང་འདི་ལྟ་བུར་
[053-130a7] འགྱུར། ཡོན་ཏན་རྣམ་པ་མང་པོ་ཐམས་ཅད་ཕུན་སུམ་ཚོགས་པའང་འདི་ལྟ་བུར་འགྱུར་ཏེ། ཇི་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་


[053-130b0] [130B] 
[053-130b1] མངོན་པར་ཤེས་པའི་ཡོན་ཏན་རྣམ་པ་ཐམས་ཅད་དང་ལྡན་པའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་བཞིན་དུ་འགྱུར་རོ། །
[053-130b2] སྒྲ་གཅན་ཟིན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཆང་བློ་རྣམ་པར་རོལ་བའི་མངོན་པར་ཤེས་པ་དེ་ཡི་སྲས་ཐུ་བོར་
[053-130b3] ཡང་ཁྱོད་ཉིད་འགྱུར་ཏེ། དེ་ཡི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་
[053-130b4] བཅད་པ་འདི་དག་བཀའ་སྩལ་ཏོ། །སྒྲ་གཅན་ཟིན་འདི་ང་ཡི་བུ་ཐུ་བོ། །གཞོན་ནུར་གྱུར་པའི་ཚེ་ན་སྙིང་གི་བུ། །བྱང་ཆུབ་ཐོབ་ཀྱང་ང་ཡི་བུ་ཡིན་ཏེ། །དྲང་སྲོང་ཆེན་པོ་ཆོས་ཀྱི་བགོ་
[053-130b5] སྐལ་འཛིན། །མ་འོངས་དུས་ན་སངས་རྒྱས་བྱེ་མང་པོ། །དེ་དག་ཚད་མེད་པ་ནི་མཐོང་བར་འགྱུར། །བྱང་ཆུབ་ཡོངས་སུ་བཙལ་བར་བྱ་བའི་ཕྱིར། །རྒྱལ་པ་དེ་དག་ཀུན་གྱི་སྲས་སུ་འགྱུར། །
[053-130b6] སྒྲ་གཅན་ཟིན་གྱིས་སྤྱོད་འདི་མི་ཤེས་ཏེ། །འདི་ཡི་སྨོན་ལམ་དག་ནི་ངས་ཤེས་སོ། །བདག་ནི་དེ་བཞིན་གཤེགས་པའི་སྲས་པོ་ཞེས། །འཇིག་རྟེན་གཉེན་ལ་ཡང་དག་སྤྱོམས་པར་
[053-130b7] བྱེད། །སྒྲ་གཅན་ཟིན་པ་ང་ཡི་བུ་འདི་ཡི། །ཡོན་ཏན་བྱེ་བ་ཁྲག་ཁྲིག་དཔག་ཏུ་མེད། །དེ་ལ་ནམ་ཡང་ཚད་གཟུང་ཡོད་མེད་དེ། །དེ་ལྟར་འདི་ནི་བྱང་ཆུབ་དོན་དུ་གནས། །དེ་ནས་


[053-131a0] [131A] 
[053-131a1] ༄༅། །བཅོམ་ལྡན་འདས་ཀྱིས་ཉན་ཐོས་སློབ་པ་དང་མི་སློབ་པ་ཉིས་སྟོང་པོ་དེ་དག་བཅོམ་ལྡན་འདས་ཀྱི་སྤྱན་སྔ་ན་བཅོམ་ལྡན་འདས་ལ་ལྟ་ཞིང་སེམས་དང་པོ་
[053-131a2] དང༑ སེམས་མཉེན་པ་དང། སེམས་འཇམ་པར་བཅོམ་ལྡན་འདས་ཀྱིས་གཟིགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་
[053-131a3] དགའ་བོ། །ཉན་ཐོས་སློབ་པ་དང་མི་སློབ་པ་མི་སློབ་པ་ཉིས་སྟོང་པོ་འདི་དག་མཐོང་ངམ། །གསོལ་བ། བཅོམ་ལྡན་འདས། མཐོང་ལགས་སོ་།བདེ་བར་གཤེགས་པ། མཐོང་ལགས་སོ། །བཅོམ་
[053-131a4] ལྡན་འདས་ཀྱིས་བཀའ་སྩལ་པ། ཀུན་དགའ་བོ། །དགེ་སློང་ཉིས་སྟོང་པ་དེ་དག་ཐམས་ཅད་མཉམ་དུ་བྱང་ཆུབ་སེམས་དཔའི་སྤྱོད་པ་ཡང་དག་པར་སྒྲུབ་པར་འགྱུར་ཏེ། སངས་རྒྱས་
[053-131a5] བཅོམ་ལྡན་འདས་འཇིག་རྟེན་གྱི་ཁམས་ལྔ་བཅུའི་རྡུལ་ཕྲ་རབ་ཀྱི་རྡུལ་སྙེད་ལ་བསྟི་སྟང་བྱས། བཙུན་པར་བྱས། །རི་མོར་བྱས་།མཆོད་པར་བྱས། དམ་པའི་ཆོས་བཟུང་ནས་
[053-131a6] ལུས་ཐ་མལ་སྐད་ཅིག་ཐང་ཅིག་ཡུད་ཙམ་གཅིག་ལ་ཕྱོགས་བཅུའི་འཇིག་རྟེན་གྱི་ཁམས་གཞན་དང་གཞན་དག་གིས་སངས་རྒྱས་ཀྱི་ཞིང་རྣམས་སུ་བླ་ན་མེད་པ་ཡང་དག་པར་རྫོགས་
[053-131a7] པའི་བྱང་ཆུབ་མངོན་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་མེ་ཏོག་གི་རྒྱལ་པོ་ཞེས་བྱ་བར་འཇིག་


[053-131b0] [131B] 
[053-131b1] དེ་དག་གི་ཚེའི་ཚད་ནི་བསྐལ་པ་ཚང་བར་འགྱུར། །དེ་དག་གིས་སངས་རྒྱས་ཀྱི་ཞིང་གི་ཡོན་ཏན་བཀོད་པའང་མཚུངས་པར་འགྱུར་རོ། །དེ་དག་གི་ཉན་ཐོས་ཀྱི་ཚོགས་
[053-131b2] དང༑ བྱང་ཆུབ་སེམས་དཔའི་ཚོགས་ཀྱང་མཉམ་པར་འགྱུར་རོ། །དེ་དག་མཉམ་དུ་ཡོངས་སུ་མྱ་ངན་ལས་འདའ་བར་འགྱུར་རོ། །དེ་དག་གི་དམ་པའི་ཆོས་ཀྱང་མཉམ་པར་གནས་
[053-131b3] པར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཀུན་དགའ་གང་དག་ང་ཡི་མདུན་འཁོད་པ། །ཉན་ཐོས་ཉིས་སྟོང་འདི་དག་ཐམས་ཅད་
[053-131b4] ནི༑ ༑མ་འོངས་དུ་ན་དེ་བཞིན་གཤེགས་འགྱུར་ཞེས། །ངས་ནི་མཁས་རྣམས་དེ་རིང་ལུས་བསྟན་ནོ། །དཔེ་བསྟན་པ་ནི་མཐའ་ཡས་རྣམ་དག་གིས། །སངས་རྒྱས་རྣམས་ལ་མཆོད་པ་མཆོག་
[053-131b5] བྱས་ནས། །ཐ་མའི་ལུས་དེ་ལ་ནི་གནས་ནས་སུ། །ང་ཡི་བྱང་ཆུབ་མཆོག་འདི་ཐོབ་པར་འགྱུར། །ཕྱོགས་བཅུ་རྣམས་སུ་མིང་ནི་གཅིག་འགྱུར་ཏེ། སྐད་ཅིག་དེ་བཞིན་ཡུད་ཙམ་གཅིག་ལ་
[053-131b6] ནི༑ ༑ཤིང་མཆོག་རྣམས་ཀྱི་དྲུང་དུ་འཁོད་ནས་སུ། །ཡེ་ཤེས་ཐོབ་སྟེ་སངས་རྒྱས་རྣམས་སུ་འགྱུར། །དེ་དག་རྣམས་ཀྱི་མིང་ནི་གཅིག་གྱུར་ཏེ། །རིན་ཆེན་ཏོག་ཅེས་བྱ་བར་འཇིག་རྟེན་གྲགས་
[053-131b7] དེ་དག་རྣམས་ཀྱི་ཞིང་མཆོག་མཚུངས་པར་འགྱུར། །ཉན་ཐོས་བྱང་ཆུབ་སེམས་དཔའི་ཚོགས་ཀྱང་མཉམ། །རྫུ་འཕྲུལ་གྱུར་པའང་འཇིག་རྟེན་འདི་ཀུན་ན། །མཉམ་ཞིང་དེ་དག་ཕྱོགས་


[053-132a0] [132A] 
[053-132a1] ༄༅། །བཅུ་རྣམས་སུ་ཡང། །ཆོས་བཤད་ནས་ནི་མཉམ་དུ་མྱ་ངན་འདའ། །དེ་དག་དམ་ཆོས་མཉམ་དུ་གནས་པར་འགྱུར། །དེ་ནས་སློབ་པ་དང་མི་སློབ་པའི་
[053-132a2] ཉན་ཐོས་དེ་དག་བཅོམ་ལྡན་འདས་ལས་མངོན་སུམ་དུ་རང་རང་གི་ལུང་བསྟན་པ་ཐོས་ནས་ཚིམ་ཞིང་མགུ་ལ་ཡི་རངས་ཏེ། རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་ནས། བཅོམ་
[053-132a3] ལྡན་འདས་ལ་ཚིགས་སུ་བཅད་པ་འདི་དག་གསོལ་ཏོ། །ལུང་བསྟན་པ་འདི་ཐོས་པས་ན། །འཇིག་རྟེན་སྒྲོན་མ་བདག་ཅག་ངོམས། །བདུད་རྩི་ཇི་ལྟར་གཏོར་བ་བཞིན། །དེ་བཞིན་
[053-132a4] གཤེགས་པ་བདག་ཅག་བདེ། །བདག་ཅག་མི་མཆོག་མི་འགྱུར་ཞེས། །བདག་ཅག་ཡིད་གཉིས་དོགས་མ་མཆིས། །ལུང་བསྟན་པ་ནི་འདི་ཐོས་པས། དེ་རིང་བདག་ཅག་བདེ་
[053-132a5] བ་ཐོབ། །དམ་པའི་ཆོས་པདྨ་དཀར་པོ་ལས། ཀུན་དགའ་བོ་དང། སྒྲ་གཅན་ཟིན་དང། དགེ་སློང་ཉིས་སྟོང་ལུང་བསྟན་པའི་ལེའུ་ཞེས་བྱ་སྟེ་དགུ་པའོ།། །།དེ་
[053-132a6] ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྨན་གྱི་རྒྱལ་པོ་ལ་སོགས་པ་བྱང་ཆུབ་སེམས་དཔའ་བརྒྱད་ཁྲི་པོ་དེ་དག་ལ་བཀའ་སྩལ་པ། སྨན་གྱི་རྒྱལ་པོ། འཁོར་འདིའི་ལྷ་
[053-132a7] དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་ནམ་མཁའ་ལྡིང་དང། མིའམ་ཅི་དང། ལྟོ་འཕྱ་ཆེན་པོ་དང། མི་དང་མི་མ་ཡིན་པ་དང། དགེ་སློང་དང། དགེ་སློང་


[053-132b0] [132B] 
[053-132b1] དགེ་བསྙེན་དང། དགེ་བསྙེན་མ་ཉན་ཐོས་ཀྱི་ཐེག་པ་ཅན་དང། བྱང་ཆུབ་སེམས་དཔའི་ཐེག་པ་ཅན་མང་པོ་འདི་དག་གིས་ཆོས་ཀྱི་རྣམ་གྲངས་འདི་དེ་བཞིན་གཤེགས་པ་ལས་
[053-132b2] མངོན་སུམ་དུ་ཐོས་པ་དེ་དག་མཐོང་ངམ། གསོལ་བ། བཅོམ་ལྡན་འདས་མཐོང་ལགས་སོ། །བདེ་བར་གཤེགས་པ། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། སྨན་
[053-132b3] གྱི་རྒྱལ་པོ། འདི་དག་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་སྟེ། འཁོར་འདིའི་ནང་ན་གང་དག་ཐ་ན་ཚིགས་སུ་བཅད་པ་གཅིག་ཐོས་པ་དང། ཚིག་གཅིག་ཐོས་པ་དང། གང་
[053-132b4] དག་གིས་ཐ་ན་མདོ་སྡེ་འདི་ལ་སེམས་བསྐྱེད་པ་གཅིག་ཙམ་གྱིས་རྗེས་སུ་ཡི་རང་བའི་འཁོར་བཞི་པོ་དེ་དག་ཐམས་ཅད་ནི། སྨན་གྱི་རྒྱལ་པོ། ངས་བླ་ན་མེད་པ་ཡང་དག་པར་རྫོགས་པའི་
[053-132b5] བྱང་ཆུབ་ཏུ་ལུང་བསྟན་ཏོ། །སྨན་གྱི་རྒྱལ་པོ། གང་ལ་ལ་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་ཆོས་ཀྱི་རྣམ་གྲངས་འདི་ཉན་པ་དང་ཐ་ན་ཚིགས་སུ་བཅད་པ་
[053-132b6] གཅིག་ཐོས་ནས། སེམས་བསྐྱེད་པ་གཅིག་ཙམ་གྱིས་ཀྱང་རྗེས་སུ་ཡི་རང་བར་འགྱུར་བའི་རིགས་ཀྱི་བུའམ་རིགས་ཀྱི་བུ་མོ་དེ་དག་སྨན་གྱི་རྒྱལ་པོ། ངས་བླ་ན་མེད་པ་ཡང་དག་པར་
[053-132b7] རྫོགས་པའི་བྱང་ཆུབ་ཏུ་ལུང་བསྟན་ཏོ། །སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་དག་གིས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཚང་བལ་བསྙེན་བཀུར་བྱས་པ་ཡིན་ནོ་


[053-133a0] [133A] 
[053-133a1] ༄༅། །སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་དག་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་སྨོན་ལམ་བཏབ་པ་ཡིན་ཏེ། །སྨན་གྱི་
[053-133a2] རྒྱལ་པོ། །རིགས་ཀྱི་བུའམ་རིགས་ཀྱི་བུ་མོ་དེ་དག་སེམས་ཅན་རྣམས་ལ་སྙིང་བརྩེ་བའི་ཕྱིར། །ཛམྦུའི་གླིང་འདིར་མིར་སྐྱེས་པར་རིག་པར་བྱའོ། །གང་དག་ཆོས་ཀྱི་རྣམ་གྲངས་
[053-133a3] འདི་ལས་ཐ་ན་ཚིགས་སུ་བཅད་པ་གཅིག་ཙམ་ཡང་འཛིན་ཏམ། ཀློག་གམ། །སྟོན་ཏམ། །ཡང་དག་པར་བརྗོད་དམ། ཡི་གེར་འྡྲིའམ། བྲིས་ནས་རྗེས་སུ་དྲན་པར་བྱེད་དམ། །
[053-133a4] དུས་དུས་སུ་ལྟའམ། གླེགས་བམ་དེ་ལ་དེ་བཞིན་གཤེགས་པ་ལ་བྱ་བ་བཞིན་དུ་གུས་པ་སྐྱེས་དམ། སྟོན་པ་ལ་བྱ་བ་བཞིན་དུ་གུས་པར་བཀུར་སྟི་བྱེད་དམ། བརྩུན་པར་བྱེད་དམ་
[053-133a5] རིམ་གྲོར་བྱེད་དམ། མཆོད་དམ། གླེགས་བམ་དེ་ལ་མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང་གོས་དང། གདུགས་དང། རྒྱལ་མཚན་
[053-133a6] དང། ལྷའི་བ་དན་དང། རོལ་མོའི་སྒྲ་ལ་སོགས་པ་དང། ཕྱག་འཚལ་བ་དང། ཐལ་མོ་སྦྱོར་བ་བྱེད་པས་མཆོད་དམ། སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་
[053-133a7] ཆོས་ཀྱི་རྣམ་གྲངས་འདི་ལས་ཐ་ན་ཚིགས་སུ་བཅད་པ་གཅིག་ཙམ་ཡང་འཛིན་ཏམ། རྗེས་སུ་ཡི་རང་ན། སྨན་གྱི་རྒྱལ་པོ་དེ་དག་ཐམས་ཅད་ངས་བླ་ན་མེད་པ་ཡང་དག་པར་རྫོགས་


[053-133b0] [133B] 
[053-133b1] །སྨན་གྱི་རྒྱལ་པོ། དེ་ལ་སྐྱེས་པའམ་བུད་མེད་གང་ལ་ལ་ཞིག་འདི་སྐད་དུ་མ་འོངས་པའི་དུས་ན་དེ་བཞིན་གཤེགས་ལ་དགྲ་བཅོམ་པ་ཡང་དག་པར་
[053-133b2] རྫོགས་པའི་སངས་རྒྱས་སུ་འགྱུར་པའི་སེམས་ཅན་དེ་དག་ཅི་ལྟ་བུ་དག་ཅིག་ཅེས་ཟེར་ན། སྨན་གྱི་རྒྱལ་པོ། སྐྱེས་པའམ་བུད་མེད་དེ་ལ་རིགས་ཀྱི་བུའམ་རིགས་ཀྱི་བུ་མོ་དེ་བསྟན་པར་བྱ་སྟེ་
[053-133b3] གང་གིས་ཆོས་ཀྱི་རྣམ་གྲངས་འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་གཅིག་ཙམ་ཡང་འཛིན་ཏམ། ཐོས་པར་བྱེད་དམ། བཤད་དམ། ཆོས་ཀྱི་རྣམ་གྲངས་འདི་ལ་རི་མོ་བྱེད་ན་
[053-133b4] རིགས་ཀྱི་བུའམ་རིགས་ཀྱི་བུ་མོ་དེ་མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འཇིག་རྟེན་དུ་འབྱུང་བར་ལྟོས་ཤིག་ཅེས་བྱའོ། །དེ་
[053-133b5] ཅིའི་ཕྱིར་ཞེ་ན། སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་དེ་བཞིན་གཤེགས་པར་རིག་པར་བྱ་བའི་ཕྱིར་ཏེ། གང་གིས་ཆོས་ཀྱི་རྣམ་གྲངས་འདི་ལས་ཐ་ན་ཚིགས་སུ་
[053-133b6] བཅད་པ་གཅིག་ཙམ་བཟུང་ནའང་ལྷ་དང་བཅས་པའི་འཇིག་རྟེན་གྱིས་དེ་བཞིན་གཤེགས་པ་ལ་བཀུར་སྟི་བྱ་བ་བཞིན་དུ་བྱ་ན། གང་ཞིག་ཆོས་ཀྱི་རྣམ་གྲངས་འདི་མཐའ་དག་ཆུབ་
[053-133b7] པར་འཛིན་ཏམ། འཆང་པའམ། ཀུན་ཆུབ་པར་བྱེད་པའམ། རབ་ཏུ་སྟོན་པའམ། ཡི་གེར་འྡྲིའམ་བྲིས་ནས་རྗེས་སུ་དྲན་པར་བྱེད་པའམ་།གླེགས་བམ་དེ་ལ་མེ་ཏོག་དང། །བདུག་


[053-134a0] [134A] 
[053-134a1] ༄༅། །པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང། གོས་དང། །གདུགས་དང། རྒྱལ་མཚན་དང། ལྷའི་བ་དན་དང། རོལ་མོའི་སྒྲ་དང་
[053-134a2] ཐལ་མོ་སྦྱར་ཏེ་ཕྱག་འཚལ་ཞིང་རབ་ཏུ་འདུད་པ་དག་གིས་རི་མོར་བྱེད་པ་ལྟ་ཅི་སྨོས། །སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་བླ་ན་མེད་པ་ཡང་དག་པར་རྫོགས་པའི་
[053-134a3] བྱང་ཆུབ་ཏུ་ཡོངས་སུ་གྲུབ་པར་རིག་པར་བྱའོ། །དེས་དེ་བཞིན་གཤེགས་པ་མཐོང་བར་རིག་པར་བྱའོ། །འཇིག་རྟེན་ལ་ཕན་ཞིང་སྙིང་བརྩེ་བ་སྨོན་ལམ་གྱི་དབང་གིས་ཆོས་ཀྱི་
[053-134a4] རྣམ་གྲངས་འདི་རབ་ཏུ་བསྟན་པའི་ཕྱིར་ཛམྦུའི་གླིང་འདིར་མིར་སྐྱེས་ཏེ། བདག་ཉིད་རྒྱ་ཆེར་ཆོས་མངོན་པར་འདུ་བྱེད་པ་དང་སངས་རྒྱས་ཀྱི་ཞིང་རྒྱ་ཆེན་པོར་སྐྱེ་བ་བཞག་སྟེ། ཆོས་
[053-134a5] ཀྱི་རྣམ་གྲངས་འདི་ཤིན་ཏུ་ཡང་དག་པར་བསྟེན་པའི་ཕྱིར་ང་ཡོངས་སུ་མྱ་ངན་ལས་འདས་ནས་སེམས་ཅན་རྣམས་ལ་ཕན་ཞིང་སྙིང་བརྩེ་བའི་དོན་དུ་སྐྱེས་པར་རིག་པར་བྱའོ། །སྨན་གྱི་
[053-134a6] རྒྱལ་པོ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། གང་གི་ཆོས་ཀྱི་རྣམ་གྲངས་འདི་བཤད་དམ་ཐ་ན་གསངས་སྟེ་རྐུན་བུར་སེམས་ཅན་གཅིག་ལའང་ཡང་དག་
[053-134a7] པར་བཤད་དམ་བསྟན་ནའང། སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ། དེ་བཞིན་གཤེགས་པའི་ཕོ་ཉ་ཡིན་པར་རིག་པར་བྱའོ། །རིགས་ཀྱི་བུའམ་རིགས་ཀྱི་བུ་


[053-134b0] [134B] 
[053-134b1] དེ་བཞིན་གཤེགས་པས་མངགས་པར་རིག་པར་བྱའོ། །སྨན་གྱི་རྒྱལ་པོ། སེམས་ཅན་སྡང་བའི་སེམས་དང་ལྡན་པ་དང། སྡིག་
[053-134b2] པའི་སེམས་དང་ལྡན་པ་དང། །དྲག་ཤུལ་གྱི་སེམས་དང་ལྡན་པ་གང་ལ་ལས། །དེ་བཞིན་གཤེགས་པ་ལ་མངོན་དུ་བསྐལ་བར་མི་སྙན་པ་སྨྲ་བ་བས། །གང་ཞིག་མདོ་སྡེ་འདི་འཛིན་
[053-134b3] པ་ཆོས་སྨྲ་བ་དེ་ལྟ་བུ་ཁྱིམ་ན་གནས་པའམ་རབ་ཏུ་བྱུང་བ་དེ་དག་ལ་བདེན་པའམ་མི་བདེན་པའི་ཚིག་མི་སྙན་པ་གཅིག་པ་བསྒྲགས་པ་དེ་སྡིག་པའི་ལས་ཤིན་ཏུ་མི་བཟད་པར་བཤད་
[053-134b4] དེ༑ དེ་ཅིའི་ཕྱིར་ཞེ་ན། སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་ནི་དེ་བཞིན་གཤེགས་པའི་རྒྱན་གྱིས་བརྒྱན་པར་རིག་པར་བྱ་བའི་ཕྱིར་ཏེ། སྨན་གྱི་རྒྱལ་པོ། གང་གིས་ཆོས་
[053-134b5] ཀྱི་རྣམ་གྲངས་འདི་ཡི་གེར་བྲིས་ནས་གླེགས་བམ་དུ་བྱས་ཏེ་ཕྲག་པ་ལ་ཐོགས་པ་དེས། དེ་བཞིན་གཤེགས་པ་ཕྲག་པ་ལ་ཐོགས་པར་འགྱུར་ཏེ། དེ་གང་དང་གང་དུ་འགྲོ་བ་དེ་དང་
[053-134b6] དེར་སེམས་ཅན་རྣམས་ཀྱིས་ཐལ་མོ་སྦྱར་བར་བྱ། བཀུར་སྟིར་བྱ་བཙུན་པར་བྱ། རི་མོར་བྱ། མཆོད་པར་བྱའོ། །ལྷ་དང་མིའི་མེ་ཏོག་དང། བདུག་པ་དང། སྤོས་དང། ཕྲེང་བ་
[053-134b7] དང། བྱུག་པ་དང། ཕྱེ་མ་དང། གདུགས་དང། །རྒྱལ་མཚན་དང་།ལྷའི་བ་དན་དང། རོལ་མོའི་སྒྲ་དང། །བཟའ་བ་དང། །བཅའ་བ་དང་ཁ་ཟས་དང། །བཏུང་བ་


[053-135a0] [135A] 
[053-135a1] ༄༅། །དང༑ བཞོན་པ་དང། མཆོག་ཏུ་འགྱུར་པའི་ལྷའི་རིན་པོ་ཆེའི་ཕུང་པོ་དག་གིས་ཆོས་སྨྲ་བ་དེ་ལ་བཀུར་སྟི་བྱ། །ཆོས་སྨྲ་བ་དེ་ལ་ལྷའི་རིན་པོ་ཆེའི་ཕུང་
[053-135a2] པོ་དག་དབུལ་བར་བྱའོ། །དེ་ཅིའི་ཕྱིར་ཞེ་ན། ཆོས་ཀྱི་རྣམ་གྲངས་འདི་ལན་གཅིག་ཡང་དག་པར་རབ་ཏུ་བསྟན་ནའང་འདི་ཐོས་པས་དཔག་ཏུ་མེད་གྲངས་མེད་པའི་སེམས་ཅན་རྣམས་
[053-135a3] མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་འགྲུབ་པར་འགྱུར་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་
[053-135a4] ཏོ༑ ༑སངས་རྒྱས་ཉིད་དུ་གནས་འདོད་ཅིང། །རང་འབྱུང་ཡེ་ཤེས་འདོད་པ་ཡིས། །གང་རྣམས་ཚུལ་འདི་འཛིན་བྱེད་པ། །སེམས་ཅན་དེ་དག་བཀུར་སྟི་བྱ། །ཐམས་ཅད་མཁྱེན་
[053-135a5] ཉིད་གང་འདོད་དེ། །ཇི་ལྟར་མྱུར་དུ་ཐོབ་སྙམ་པ། །དེས་ནི་མདོ་སྡེ་འདི་བཟུང་སྟེ། །འཛིན་པ་ལ་ཡང་བཀུར་སྟི་བྱ། །སེམས་ཅན་རྣམས་ལ་བརྩེ་དོན་དུ། །མདོ་སྡེ་འདི་ནི་སུ་ཀློག་པ། །
[053-135a6] སེམས་ཅན་རྣམ་པར་འདུལ་བའི་ཕྱིར། །འཇིག་རྟེན་མགོན་གྱིས་བཀྱེ་བ་ཡིན། །སེམས་ཅན་རྣམས་ལ་སྙིང་བརྩེའི་ཕྱིར། །གང་ཞིག་མདོ་སྡེ་འདི་འཛིན་པ། །སྐྱེ་བ་བཟང་པོ་བཏང་
[053-135a7] ནས་སུ་དཔའ་བོ་དེ་ནི་འདིར་འོངས་སོ། །བླ་ན་མེད་པའི་མདོ་སྡེ་འདི། །ཕྱི་མའི་དུས་ལ་རབ་འཆད་ཅིང། །གང་ཕྱིར་དེ་ན་དེ་སྣང་བ། །སྐྱེ་བ་ལ་ནི་དེ་དབང་ངོ། །ཆོས་སྨྲ་བ་ལ་རིན་


[053-135b0] [135B] 
[053-135b1] །མི་ཡི་སྤོས་རབ་ཐམས་ཅད་དང་ལྷ་ཡི་མེ་ཏོག་དག་གིས་མཆོད། །ལྷ་ཡི་གོས་ཀྱིས་ཀུན་ཏུ་འགེབས། །ཕྱི་དུས་འཇིགས་པ་དེ་ན་ཡང། །མྱ་ངན་ང་འདས་མདོ་འཛིན་
[053-135b2] པ༑ ༑ཇི་ལྟར་རྒྱལ་དབང་རང་བྱུང་བཞིན། །དེ་ལ་རྟག་ཏུ་ཐལ་སྦྱོར་འགྱུར། །ལན་གཅིག་མདོ་སྡེ་འདི་སྨྲ་བ། །རྒྱལ་སྲས་དེ་ནི་མཆོད་པའི་ཕྱིར། །བཟའ་བཅའ་དེ་བཞིན་ཟས་དང་སྐོམ། །
[053-135b3] གནས་དང་མལ་ཆ་གོས་བྱེ་སྦྱིན། །གང་རྣམས་མདོ་འདི་ཕྱི་དུས་ན་།ཡི་གེར་འདྲི་འཆང་ཉན་པ་ནི། །མི་ཡི་སྲིད་པར་ངས་བཏང་སྟེ་།དེ་བཞིན་གཤེགས་པའི་བྱ་བ་བྱེད། །གང་ཞིག་ང་
[053-135b4] ཡི་མདུན་འདུག་ནས། །ཁྲོ་གཉེར་བྱས་ཤིང་གནོད་སེམས་ཀྱིས། བསྐལ་པ་ཚང་བར་མི་སྙན་བསྒྲགས། །མི་དེ་སྡིག་པ་མང་དུ་འཕེལ། །མདོ་སྡེ་འདི་ནི་རབ་སྟོན་པ། །གང་རྣམས་
[053-135b5] མདོ་འཛིན་དེ་དག་ལ། །གཤེ་ཞིང་མི་བསྔགས་སྨྲ་བ་དེ། །སྡིག་པ་ཤིན་ཏུ་དེས་མང་བཤད། །བྱང་ཆུབ་མཆོག་འདི་ཡོངས་འཚོལ་ཞིང་།བསྐལ་པ་རྫོགས་པར་ཐལ་སྦྱར་ཏེ།།
[053-135b6] ཚིགས་བཅད་དུ་ཁྲག་ཁྲིག་གིས། །མི་གང་ལ་ལ་མངོན་པར་བསྟོད་།དགའ་སྐྱེས་ང་ལ་བསྟོད་པ་ནི། །དེ་ལས་བསོད་ནམས་ཆེས་མང་རྙེད། །མི་གང་དེ་ཡི་བསྔགས་བརྗོད་པ། །
[053-135b7] དེ་བས་བསོད་ནམས་མང་དུ་འཕེལ། །བསྐལ་པ་བྱེ་སྟོང་བཅོ་བརྒྱད་དུ། །སྒྲ་དང་གཟུགས་དང་རོ་རྣམས་དང། །ལྷ་ཡི་རེག་དང་ལྷ་ཡྶྤོས་ཀྱིས། །གཟུགས་རྟེན་དེ་དག་སུས་མཆོད་དེ་


[053-136a0] [136A] 
[053-136a1] ༄༅། །བསྐལ་པ་བྱེ་སྟོང་བཅོ་བརྒྱད་དུ། །རྟེན་ལ་དེ་ལྟར་མཆོད་པ་བས། །ལན་གཅིག་མདོ་སྡེ་འདི་ཐོས་ན། །ངོ་མཚར་ཆེན་པོ་དེས་ཐོབ་འགྱུར། །སྨན་
[053-136a2] གྱི་རྒྱལ་པོ། །ཁྱོད་མོས་པར་བྱ། ཁྱོད་ཀྱིས་ཁོང་དུ་ཆུད་པར་བྱའོ། །སྨན་གྱི་རྒྱལ་པོ། ངས་ཆོས་ཀྱི་རྣམ་གྲངས་མང་པོ་བཤད་དོ། །འཆད་དོ། །བཤད་པར་བྱའོ། །སྨན་གྱི་
[053-136a3] རྒྱལ་པོ། ཆོས་ཀྱི་རྣམ་གྲངས་དེ་དག་ཐམས་ཅད་ཀྱི་ནང་ན། ཆོས་ཀྱི་རྣམ་གྲངས་འདི་ནི་འཇིག་རྟེན་ཐམས་ཅད་དང་མི་མཐུན་བ་སྟེ་འཇིག་རྟེན་ཐམས་ཅད་ཡིད་ཆེས་པར་མི་
[053-136a4] འགྱུར་བའོ། །སྨན་གྱི་རྒྱལ་པོ། །འདི་ནི་དེ་བཞིན་གཤེགས་པའི་མངོན་པར་ཤེས་པའི་ནང་གི་གསང་ཆེན་ཏེ། དེ་བཞིན་གཤེགས་པའི་སྟོབས་ཀྱིས་བསྲུངས་པ་སྔོན་མ་
[053-136a5] འཕེལ་བའོ། །གནས་འདི་ནི་སྔོན་མ་བསྟན་པ་སྟེ། །སྨན་གྱི་རྒྱལ་པོ། དེ་བཞིན་གཤེགས་པ་བཞུགས་པ་ནའང། ཆོས་ཀྱི་རྣམ་གྲངས་འདི་ལ་སྐྱེ་བོ་མང་པོ་སྤོང་ན། དེ་བཞིན་
[053-136a6] གཤེགས་པ་ཡོངས་སུ་མྱ་ངན་ལས་འདས་ནས་ལྟ་ཅི་སྨོས། །སྨན་གྱི་རྒྱལ་པོ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་།གང་དག་ཆོས་ཀྱི་རྣམ་གྲངས་འདི་ལ་དད་
[053-136a7] པ་དང། ཀློག་པ་དང། ཡི་གེར་འདྲི་བ་དང། བཀུར་སྟི་བྱེད་པ་དང། གཞན་དག་ལའང་ཐོས་པར་བྱེད་པའི་རིགས་ཀྱི་བུའམ་རིགས་ཀྱི་བུ་མོ་དེ་དག་ནི། དེ་བཞིན་གཤེགས་


[053-136b0] [136B] 
[053-136b1] །འཇིག་རྟེན་གྱི་ཁམས་གཞན་ན་བཞུགས་པའི་དེ་བཞིན་གཤེགས་པ་རྣམས་ཀྱིས་གཟིགས་ཤིང་བྱིན་གྱིས་བརླབས་པའོ། །དེ་དག་
[053-136b2] སོ་སོ་རང་གི་དད་པའི་སྟོབས་དང། དགེ་བའི་རྩ་བའི་སྟོབས་དང་སྨོན་ལམ་གྱི་སྟོབས་ཅན་དུ་འགྱུར་རོ། །སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་དག་དེ་བཞིན་གཤེགས་
[053-136b3] པ་དང་གནས་གཅིག་ན་འདུག་པར་འགྱུར་ཏེ། དེ་དག་གི་སྤྱི་བོ་ལ་དེ་བཞིན་གཤེགས་པའི་ཕྱག་གིས་སྙུགས་པར་འགྱུར་རོ། །སྨན་གྱི་རྒྱལ་པོ། ས་ཕྱོགས་གང་ན་ཆོས་ཀྱི་རྣམ་གྲངས་
[053-136b4] འདི་འཆད་དམ། སྟོན་ཏམ། ཡི་གེར་འྡྲིའམ། ཁ་ཏོན་བྱེད་དམ། ཡང་དག་པར་བརྗོད་པའི་ས་ཕྱོགས་དེར། སྨན་གྱི་རྒྱལ་པོ། དེ་བཞིན་གཤེགས་པའི་མཆོད་རྟེན་རིན་པོ་ཆེ་ལས་བྱས་
[053-136b5] པ་མཐོ་ཞིང་ཆེ་བ་བྱའོ། །དེར་དེ་བཞིན་གཤེགས་པའི་སྐུ་གདུང་ངེས་པར་གཞག་མི་དགོས་སོ། །དེ་ཅིའི་ཕྱིར་ཞེ་ན། དེར་དེ་བཞིན་གཤེགས་པའི་སྐུ་གདུང་གཅིག་ཏུ་འདུས་པ་གཞག་
[053-136b6] པར་འགྱུར་བའི་ཕྱིར་རོ། །ས་ཕྱོགས་གང་ན་ཆོས་ཀྱི་རྣམ་གྲངས་འདི་འཆད་དམ། སྟོན་ཏམ། ཀློག་གམ། ཡང་དག་པར་བརྗོད་དམ། ཡི་གེར་འྡྲིའམ། གླེགས་བམ་དུ་བྱས་ཏེ་གཞག་
[053-136b7] པ་དེར་མཆོད་རྟེན་བཞིན་དུ་བཀུར་སྟི་དང། བཙུན་པར་བྱ་བ་དང་རི་མོ་དང་མཆོད་པར་བྱའོ། །མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང། གོས་


[053-137a0] [137A] 
[053-137a1] ༄༅། །དང། གདུགས་དང། རྒྱལ་མཚན་དང། ལྷའི་བ་དན་དང་རྣམ་པར་རྒྱལ་བའི་བདེན་ཐམས་ཅད་དང། གླུ་དང། རོལ་མོའི་སྒྲ་དང། གར་དང། སིལ་
[053-137a2] སྙན་དང། ཕེག་རྡོབ་པ་ཐམས་ཅད་ཀྱིས་མཆོད་པར་བྱའོ། །སྨན་གྱི་རྒྱལ་པོ། སེམས་ཅན་གང་དག་དེ་བཞིན་གཤེགས་པའི་མཆོད་རྟེན་དེ་ལ་ཕྱག་འཚལ་བའམ་མཐོང་བ་རྙེད་
[053-137a3] པ་དེ་དག་ཐམས་ཅད་ནི། སྨན་གྱི་རྒྱལ་པོ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཤིན་ཏུ་ཉེ་བར་གྱུར་པར་རིག་པར་བྱའོ། །དེ་ཅིའི་ཕྱིར་ཞེ་ན། སྨན་གྱི་རྒྱལ་
[053-137a4] པོ༑ ཁྱིམ་ན་གནས་པ་དང། རབ་ཏུ་བྱུང་བའི་བྱང་ཆུབ་སེམས་དཔའ་མང་པོ་དག་བྱང་ཆུབ་སེམས་དཔའི་སྤྱད་པ་སྤྱོད་ཀྱང་ཆོས་ཀྱི་རྣམ་གྲངས་འདི་ལྟ་བའམ། མཉན་པའམ། ཡི་
[053-137a5] གེར་འདྲི་བའམ། མཆོད་པར་ཡང་མི་རྙེད་དོ། །སྨན་གྱི་རྒྱལ་པོ་ཇི་ཙམ་དུ་ཆོས་ཀྱི་རྣམ་གྲངས་འདི་མི་ཉན་པ་དེ་ཙམ་དུ། བྱང་ཆུབ་སེམས་དཔའ་བྱང་ཆུབ་སེམས་དཔའི་སྤྱོད་པ་
[053-137a6] ལ་མཁས་པ་མ་ཡིན་ནོ། །གང་གི་ཚེ་ཆོས་ཀྱི་རྣམ་གྲངས་འདི་མཉན་ཏེ་ཐོས་ནས་མོས་པ་དང། རྟོགས་པ་དང། འཇུག་པ་དང། ཤེས་པ་དང། ཡོངས་སུ་འཛིན་པ་དེའི་ཚེ། བླ་ན་
[053-137a7] མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྙེན་པར་འགྱུར་ཏེ། ཉེ་བར་གནས་པ་ཡིན་ནོ། །སྨན་གྱི་རྒྱལ་པོ། འདི་ལྟ་སྟེ། དཔེར་ན། མི་ལ་ལ་ཞིག་ཆུ་འདོད་པར་གྱུར་ཏེ་ཆུ་


[053-137b0] [137B] 
[053-137b1] དེས་ཆུའི་ཕྱིར་སྐམ་སའི་ཕྱོགས་ཤིག་ཏུ་ཁྲོན་པ་རྐོར་བཅུག་སྟེ། དེ་རྐོ་བ་ན་སྐམ་ཞིང་སྐྱ་བའི་ས་འབྱིན་པར་མཐོང་སྟེ། མཐོང་ནས་འདི་ལྟར་འདི་ནས་ཆུ་ད་དུང་ཐག་རིང་
[053-137b2] ངོ་སྙམ་དུ་སེམས་སོ། །དེ་ནས་དུས་གཞན་ཞིག་ན། མི་དེས་ས་གཤེར་བ་དང་འདྲེས་པ་འདམ་རྫབ་དང་ཆུའི་ཐིགས་པ་ཟག་པ་འབྱིན་ཅིང་ཁྲོན་པ་རྐོ་བའི་མི་དེ་དག་ལུས་ལ་འདམ་
[053-137b3] རྫབ་ཀྱིས་གོས་པར་མཐོང་སྟེ། དེ་ནས་ཡང། སྨན་གྱི་རྒྱལ་པོ། མི་དེས་སྔ་ལྟས་དེ་མཐོང་ནས་དོགས་པ་དང་ཐེ་ཚོམ་མེད་དེ། འདི་ནས་ཆུ་ནི་ཉེའོ་སྙམ་མོ། །སྨན་གྱི་རྒྱལ་པོ། དེ་
[053-137b4] བཞིན་དུ་ཅི་ཙམ་དུ་ཆོས་ཀྱི་རྣམ་གྲངས་འདི་མི་ཉན། མི་འཛིན་ཁོང་དུ་ཆུད་པར་མི་བྱེད། མི་འཇུག། མི་སེམས་པའི་བར་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འདི་
[053-137b5] དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་རིང་བ་ཡིན་ནོ། །སྨན་གྱི་རྒྱལ་པོ། གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆོས་ཀྱི་རྣམ་གྲངས་འདི་
[053-137b6] ཉན་ཅིང་འཛིན་པ་དང། འཇུག་པ་དང། ཁ་ཏོན་དུ་བྱེད་པ་དང་སེམས་པ་དང། སྒོམ་པ་དེའི་ཚེ། དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཉེ་བར་གྱུར་བ་ཡིན་
[053-137b7] ཏེ༑ སྨན་གྱི་རྒྱལ་པོ། ཆོས་ཀྱི་རྣམ་གྲངས་འདི་ལས་སེམས་ཅན་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྐྱེའོ། །དེ་ཅིའི་ཕྱིར་ཞེ་ན། ཆོས་ཀྱི་རྣམ་གྲངས་འདི་ནི་ལྡེམ་


[053-138a0] [138A] 
[053-138a1] ༄༅། །པོར་དགོངས་ཏེ་བཤད་པ་འགྲེལ་པའི་མཆོག་ཡིན་པའི་ཕྱིར་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བྱང་
[053-138a2] ཆུབ་སེམས་དཔའ་སེམས་དཔའ་ཆེན་པོ་རྣམས་ཡོངས་སུ་གྲུབ་པར་བྱ་བའི་ཕྱིར་ཆོས་གསང་བའི་གནས་བཤད་པའོ། །སྨན་གྱི་རྒྱལ་པོ། བྱང་ཆུབ་སེམས་དཔའ་གང་ལ་ལ་ཞིག་ཆོས་
[053-138a3] ཀྱི་རྣམ་གྲངས་འདིས་སྐྲག་ཅིང་དངངས་ཏེ་དངངས་པར་གྱུར་ན་སྨན་གྱི་རྒྱལ་པོ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཐེག་པ་ལ་གསར་དུ་ཞུགས་པར་རིག་པར་བྱའོ། །གལ་ཏེ་ཡང་
[053-138a4] ཉན་ཐོས་ཀྱི་ཐེག་པ་ཅན་ཞིག་ཆོས་ཀྱི་རྣམ་གྲངས་འདིས་སྐྲག་ཅིང་དངངས་ཏེ་དངངས་པར་གྱུར་ན། སྨན་གྱི་རྒྱལ་པོ། དེ་ནི་ཉན་ཐོས་ཀྱི་ཐེག་པ་ཅན་གྱི་གང་ཟག་ང་རྒྱལ་ཅན་དུ་རིག་པར་
[053-138a5] བྱའོ། །སྨན་གྱི་རྒྱལ་པོ། བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་ལ་ཞིག་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་ཕྱི་མའི་དུས་ཕྱི་མའི་ཚེ་ན། ཆོས་ཀྱི་
[053-138a6] རྣམ་གྲངས་འདི་འཁོར་བཞི་ལ་ཡང་དག་པར་སྟོན་ན། སྨན་གྱི་རྒྱལ་པོ། བྱང་ཆུབ་སེམས་དཔའ་དེས་དེ་བཞིན་གཤེགས་པའི་གནས་སུ་ཞུགས་ཏེ། དེ་བཞིན་གཤེགས་པའི་
[053-138a7] ཆོས་གོས་བགོས་ལ་དེ་བཞིན་གཤེགས་པའི་སྟན་ལ་འདུག་སྟེ། ཆོས་ཀྱི་རྣམ་གྲངས་འདི་ཕྱིས་འཁོར་བཞི་ལ་ཡང་དག་པར་བཤད་པར་བྱའོ་།སྨན་གྱི་རྒྱལ་པོ། དེ་བཞིན་


[053-138b0] [138B] 
[053-138b1] སྨན་གྱི་རྒྱལ་པོ། སེམས་ཅན་ཐམས་ཅད་ལ་བྱམས་པར་གནས་པ་ནི། སྨན་གྱི་རྒྱལ་པོ། དེ་བཞིན་གཤེགས་པའི་གནས་ཏེ། སྨན་གྱི་རྒྱལ་པོ། དེར་
[053-138b2] རིགས་ཀྱི་བུ་དེ་འཇུག་པར་བྱའོ། །སྨན་གྱི་རྒྱལ་པོ། དེ་བཞིན་གཤེགས་པའི་ཆོས་གོས་གང་ཞེ་ན། སྨན་གྱི་རྒྱལ་པོ། བཟོད་པ་དང། དེས་པ་ཆེན་པོ་ནི་དེ་བཞིན་གཤེགས་པའི་ཆོས་
[053-138b3] གོས་ཏེ། སྨན་གྱི་རྒྱལ་པོ། དེའང་རིགས་ཀྱི་བུ་དེས་བགོ་བར་བྱའོ་།སྨན་གྱི་རྒྱལ་པོ། དེ་བཞིན་གཤེགས་པའི་ཆོས་ཀྱི་སྟན་གང་ཞེ་ན། ཆོས་ཐམས་ཅད་སྟོང་པ་ཉིད་དུ་འཇུག་པ་སྟེ་
[053-138b4] སྨན་གྱི་རྒྱལ་པོ། དེ་བཞིན་གཤེགས་པའི་ཆོས་ཀྱི་སྟན་དེ་ལ་རིགས་ཀྱི་བུ་དེས་འདུག་པར་བྱའོ། །འདུག་ནས་ཆོས་ཀྱི་རྣམ་གྲངས་འདི་འཁོར་བཞི་པོ་དག་ལ་ཡང་དག་པར་བསྟན་
[053-138b5] པར་བྱའོ། །བྱང་ཆུབ་སེམས་དཔའ་མི་ཞན་པའི་སེམས་ཀྱིས་བྱང་ཆུབ་སེམས་དཔའི་ཚོགས་དང། བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པའི་འཁོར་བཞི་པོ་དག་གི་
[053-138b6] མདུན་དུ་རབ་ཏུ་བསྟན་པར་བྱའོ། །སྨན་གྱི་རྒྱལ་པོ། ང་འཇིག་རྟེན་གྱི་ཁམས་གཞན་ན་འདུག་ནའང་སྤྲུལ་པས་རིགས་ཀྱི་བུ་དེའི་འཁོར་དང་མཐུན་པར་བྱའོ། །སྤྲུལ་པའི་དགེ་སློང་
[053-138b7] དང། དགེ་སློང་མ་དང། དགེ་བསྙེན་དང། དགེ་བསྙེན་མ་དག་ཆོས་ཉན་དུ་དགྱེའོ། །ཆོས་སྨྲ་བ་དེས་བཤད་པ་དེ་ལ་དེ་དག་ཕྱིར་མི་ཟློག་ཅིང་སྤོང་བར་མི་བྱེད་དོ། །གལ་ཏེ་དེ་དགོན་


[053-139a0] [139A] 
[053-139a1] ༄༅། །པ་ན་འདུག་པར་གྱུར་ན་དེར་ངས་ལྷ་དང། ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་
[053-139a2] པོ་མང་པོ་ཆོས་ཉན་དུ་དགྱེའོ། །སྨན་གྱི་རྒྱལ་པོ། ང་འཇིག་རྟེན་གྱི་ཁམས་གཞན་ན་འདུག་ནའང་རིགས་ཀྱི་བུ་དེ་ལ་ངའི་ངོ་བོ་ཉེ་བར་བསྟན་ཏོ། །གང་དག་ཆོས་ཀྱི་རྣམ་གྲངས་འདི་ལས་ཚིག་
[053-139a3] དང་ཡི་གེ་ཆད་པར་གྱུར་པ་དེ་དག་ཁ་ཏོན་བྱེད་པ་ན་སླར་ཐོན་པར་བྱའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཞེན་པ་ཐམས་ཅད་རྣམ་
[053-139a4] སྤངས་ཏེ། །འདི་འདྲ་བ་ཡི་མདོ་སྡེ་ཉོན། །འདི་ནི་ཤིན་ཏུ་ཐོས་པར་དཀའ། །མོས་པ་རྙེད་པར་ཤིན་ཏུ་དཀའ། །ཇི་ལྟར་ལ་ལ་ཆུ་འདོད་པས། །སྐམ་སར་ཁྲོན་པ་རྐོར་བཅུག་ལ། །
[053-139a5] ཕྱི་ཕྱིར་རབ་ཏུ་རྐོ་བ་ན། །ས་སྐམ་དག་ནི་འབྱུང་བར་མཐོང་།དེས་མཐོང་དེ་ན་སེམས་པ་ནི། །འདི་ནས་ཆུ་ཡང་རྒྱང་རིང་སྟེ་།ས་སྐམ་རྐོ་བར་བྱེད་པ་ཡང། །འདི་ནི་རྒྱང་རིང་མཚན་
[053-139a6] མ་སྙམ། །ཕྱི་ཕྱིར་ས་དག་སྣུམ་པ་ཡི། །གཤེར་པ་གང་ཚེ་མཐོང་གྱུར་པ། །དེ་ན་དེ་ལ་ཐུག་པར་འགྱུར། །དེ་ནས་ཆུ་ཡང་ཐག་མི་རིང། །དེ་བཞིན་མདོ་འདི་མི་ཉན་ཅིང། །ཕྱི་ཕྱིར་
[053-139a7] ཤིན་ཏུ་མ་བསྒོམས་པ། །དེ་དག་སངས་རྒྱས་ཡེ་ཤེས་ནི། །འདི་འདྲ་བ་ལས་ཤིན་ཏུ་རིང། །གང་ཚེ་ཉན་ཐོས་རྣམས་ཀྱི་ནི། །གཏན་ལ་ཕབ་པ་མདོ་སྡེའི་རྒྱལ། །ཟབ་མོ་


[053-139b0] [139B] 
[053-139b1] །ལན་གཅིག་མ་ཡིན་སེམས་བྱེད་པ་།མཁས་པ་དེ་དག་སངས་རྒྱས་ཀྱི། །ཡེ་ཤེས་ལ་ནི་ཉེ་བར་གྱུར་།ཇི་ལྟར་ས་ནི་གཤེར་བ་ཡིས། །ཆུ་དང་ཉེ་ཞེས་བྱ་
[053-139b2] བ་བཞིན། །རྒྱལ་བའི་གནས་དེར་རབ་ཞུགས་ཏེ། །ཆོས་གོས་དག་ཀྱང་བགོ་ནས་སུ། །ང་ཡི་སྟན་ལ་འདུག་ནས་ནི། །མདོ་སྡེ་འདི་ནི་མི་འཇིགས་ཤོད། །བྱམས་པའི་སྟོབས་ནི་ང་
[053-139b3] ཡི་གནས། །བཟོད་དང་དེས་པ་ཆོས་གོས་ཏེ། སྟོང་པ་ཉིད་ནི་ང་ཡི་སྟན། །དེ་ལ་འདུག་ནས་རབ་ཏུ་སྟོན། །དབྱིག་པ་བོང་བ་མདུང་ཐུང་དང། །གཤེ་ཞིང་སྡིགས་པར་བྱེད་པ་ནི། གང་
[053-139b4] དུ་བཤད་པ་དེ་བྱུང་ཡང། །ང་དྲན་ནས་ནི་དེ་བཟོད་བྱ། །བྱེ་བ་ཕྲག་སྟོང་ཞིང་དུ་ཡང། །ང་ཡི་ལུས་ཀྱི་དངོས་པོ་བརྟན། །བསྐལ་པ་བྱེ་བ་བསམ་ཡས་སུ། །སེམས་ཅན་རྣམས་ལ་ཆོས་
[053-139b5] སྟོན་ཏོ། །ཡོངས་སུ་མྱ་ངན་ང་འདས་ནས། །མདོ་སྡེ་འདི་ནི་གང་སྟོན་པ། །ང་ནི་དཔའ་བོ་དེ་ལ་ཡང། །སྤྲུལ་པ་མང་པོ་དགྱེ་བར་བྱ། །དགེ་སློང་རྣམས་དང་དགེ་སློང་མ། །དགེ་བསྙེན་
[053-139b6] རྣམས་དང་དགེ་བསྙེན་མ། །དེ་དག་དེ་ལ་མཆོད་པ་བྱེད། །འཁོར་རྣམས་ལ་ཡང་རི་མོ་བྱེད། །བོང་དབྱུག་དེ་བཞིན་གཤེ་པ་དང་།སྡིགས་པར་བྱེད་ཅིང་སྤྱོས་པ་དག་དེ་ལ་གང་
[053-139b7] རྣམས་བྱེད་པ་ཡང། །སྤྲུལ་པ་རྣམས་ཀྱིས་དེ་དག་ཟློག་མི་དང་བྲལ་བའི་ཡུལ་ཕྱོགས་དང། །དགོན་པ་རྣམས་དང་རི་དག་ལ། །ནམ་ཞིག་གཅིག་པུ་གནས་ནས་སུ། །ཁ་ཏོན་བྱེད་


[053-140a0] [140A] 
[053-140a1] ༄༅། །པར་འགྱུར་བ་ན། །དེ་ན་འོང་གསལ་ང་ཡི་ལུས། །ངས་ནི་དེ་ལ་བསྟན་པར་བྱ། །དེ་ཡི་ཁ་ཏོན་ནོར་བ་ཡང། །ཕྱིར་ཞིང་ཐོན་པར་འགྱུར་བར་བྱ། །གཅིག་པུར་
[053-140a2] ནགས་ན་རྒྱུ་བྱེད་ཅིང། །དེ་ནི་དེ་ན་གནས་པའི་ཚེ། །ལྷ་དང་གནོད་སྦྱིན་དུ་མ་དག་དེ་ཡི་གྲོགས་སུ་དགྱེ་བར་བྱ། །འཁོར་བཞི་ལ་ནི་རབ་སྟོན་པ། །དེ་ཡི་ཡོན་ཏན་དེ་འདྲར་འགྱུར། །
[053-140a3] ནགས་ཚལ་རི་སུལ་གཅིག་གནས་ཤིང། །ཁ་ཏོན་བྱེད་པ་དེས་ང་མཐོང། །དེ་ཡི་སྦོབས་པ་ཐོགས་མེད་འགྱུར། །ཆོས་དང་ངེས་ཚིག་མང་པོ་ཤེས། །འདི་ལྟར་སངས་རྒྱས་བྱིན་
[053-140a4] བརླབས་པས། །སྲོག་ཆགས་བྱེ་སྟོང་དེས་ཚིམ་བྱེད། །སེམས་ཅན་གང་དག་དེར་བརྟན་པ། །བྱང་ཆུབ་སེམས་དཔར་དེ་མྱུར་འགྲོ་དེ་དང་བསྟེན་ཅིང་འགྲོགས་པ་ཀུན། །སངས་
[053-140a5] རྒྱས་གངྒཱའི་བྱེ་སྙེད་མཐོང། །དམ་པའི་ཆོས་པདྨ་དཀར་པོ་ལས། །ཆོས་སྨྲ་བའི་ལེའུ་ཞེས་བྱ་སྟེ་བཅུ་པའོ།། །།དམ་པའི་ཆོས་པདྨ་དཀར་པོ། བམ་པོ་
[053-140a6] བརྒྱད་པ། དེ་ནས་བཅོམ་ལྡན་འདས་ཀྱི་སྤྱན་སྔར་ས་ཕྱོགས་དེའི་འཁོར་གྱི་དབུས་ནས་རིན་པོ་ཆེ་སྣ་བདུན་གྱི་མཆོད་རྟེན་བྱུང་སྟེ་འཕང་དུ་ནི་དཔག་ཚད་ལྔ་བརྒྱ། ཁོར་
[053-140a7] ཡུག་ཏུ་ནི་དེ་དང་འཚམ་པ། བཀྲ་བ་བལྟ་ན་སྡུག་པ། མེ་ཏོག་བཀྲམ་པའི་སྟེགས་བུ་ལྔ་སྟོང་གིས་ལེགས་པར་བརྒྱན་པ། རྟ་བ་བས་སྟོང་ཕྲག་མང་པོས་བརྒྱན་པ། ལྷའི་བ་


[053-140b0] [140B] 
[053-140b1] རིན་པོ་ཆེའི་ཕྲེང་བ་སྟོང་དབྱངས་པ། དར་དང་དྲིལ་བུ་སྟོང་རབ་ཏུ་དཔྱངས་པ། མངོན་པར་བྱུང་ནས་ནམ་མཁའ་བར་སྣང་ལ་གནས་
[053-140b2] ཏེ༑ ཏ་མ་ལའི་འདབ་མ་དང། ཙནྡན་གྱི་དྲི་རབ་ཏུ་བྱུང་བས་དྲི་དེས་ཐམས་ཅད་དང་ལྡན་པའི་འཇིག་རྟེན་གྱི་ཁམས་འདི་ཁྱབ་པར་གྱུར་ཏེ། དེའི་གདུགས་ཀྱི་ཕྲེང་བ་རྒྱལ་ཆེན་བཞིའི་རིས་ཀྱི་ལྷའི་
[053-140b3] ཁང་པའི་བར་དུ་འཕགས་པར་གྱུར་ཏོ། །རིན་པོ་ཆེ་སྣ་བདུན་ལས་བྱས་པ་འདི་ལྟ་སྟེ། གསེར་དང། དངུལ་དང། བཻ་ཌཱུརྱ་དང། སྤུག་དང། རྡོའི་སྙིང་པོ་དང། མུ་ཏིག་དམར་པོ་དང། ཀེ་
[053-140b4] ཀེ་རུའོ། །མཆོད་རྟེན་དེ་ལ་སུམ་ཅུ་རྩ་གསུམ་རིས་ཀྱི་ལྷའི་བུ་རྣམས་ལྷའི་མེ་ཏོག་མནྡཱ་ར་བ་དང། མནྡཱ་ར་བ་ཆེན་པོས་རིན་པོ་ཆེའི་མཆོད་རྟེན་དེ་ལ་འཐོར་རོ། །མངོན་པར་རབ་ཏུ་འཐོར་
[053-140b5] རོ༑ ༑རིན་པོ་ཆེའི་མཆོད་རྟེན་དེ་ལས་འདི་འདྲ་བའི་སྒྲ་འབྱུང་སྟེ། དེ་བཞིན་གཤེགས་པ་རྣམས་ལ་ནི། སེམས་པ་མེད་དོ། །རྟོག་པ་མེད་དོ། །སྤྱོད་ལམ་ཐམས་ཅད་ཀྱང་བསྟན་
[053-140b6] ཏོ༑ ༑དེ་བཞིན་གཤེགས་པ་རྣམས་ནི་ཕུང་པོ་དང། ཁམས་དང། སྐྱེ་མཆེད་ལས་རབ་ཏུ་ཕྱེ་བ་མ་ཡིན་ནོ། །ལས་དང་ཉོན་མོངས་པ་དང་ཕ་མ་དང། འབྱུང་བ་ཆེན་པོ་ལས་འབྱུང་
[053-140b7] བ་མ་ཡིན་གྱི། ཤ་དང། ཁྲག་དང། ཆུ་བ་ལས་རྣམ་པར་འབྲེལ་བ་མ་ཡིན་ནོ། །དབུགས་ནང་དུ་རྒྱུ་བ་དང། ཕྱི་རོལ་དུ་རྒྱུ་བ་དང་སྲོག་དང་ཉེ་བར་འབྲེལ་བ་མ་ཡིན་ནོ། །དེ་


[053-141a0] [141A] 
[053-141a1] ༄༅། །བཞིན་གཤེགས་པ་རྣམས་ནི་ནམ་མཁའ་དང་མཚུངས་ཏེ་རྟག་པ་མ་ཡིན། མི་རྟག་པའང་མ་ཡིན་ནོ། །འོན་ཀྱང་དེ་བཞིན་གཤེགས་པ་རིན་ཆེན་མང་བསྐལ་
[053-141a2] པ་བྱེ་བ་ཁྲག་ཁྲིག་བརྒྱ་སྟོང་མང་པོར་ཡོངས་སུ་མྱ་ངན་ལས་འདས་པ་རྟོག་པ་དང། རྣམ་པར་རྟོག་པ་ཐམས་ཅད་དང་བྲལ་བ་སེམས་ཅན་རྣམས་ཀྱི་དོན་གྱི་ཕྱིར་སྔོན་གྱི་སྨོན་ལམ་
[053-141a3] གྱི་དབང་གིས་ཆོས་ཉན་པའི་ཕྱིར་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་མཐོང་སྟེ། དེ་བཞིན་གཤེགས་པའི་སྐུ་ལ་ནི་ཅུང་ཟད་ཀྱང་རྟོག་པ་མེད་དོ། །དེ་བཞིན་གཤེགས་
[053-141a4] པ་རྣམས་ནི་ཡི་གེ་འབྲུ་གཅིག་ཀྱང་མ་གསུངས་སོ། །ཇི་ལྟར་འདུལ་བའི་སེམས་ཅན་རྣམས་ཁམས་སོ་སོ་བ་དང། མོས་པ་སོ་སོ་བ་རྣམས་དང། ཆོས་ཀྱི་གཏམ་དེ་བཞིན་གཤེགས་པ་ལ་
[053-141a5] ཉན་ཏོ། །གང་དེ་བཞིན་གཤེགས་པ་དེ་ནི་དེ་བཞིན་ཉིད། གང་དེ་བཞིན་ཉིད་དེ་ནི་ཡང་དག་པའི་མཐའ། ཡང་དག་པའི་མཐའ་དེ་ནི་ཆོས་ཀྱི་དབྱིངས། གང་དེ་བཞིན་ཉིད་དང། ཡང་
[053-141a6] དག་པའི་མཐའ་དང། ཆོས་ཀྱི་དབྱིངས་དེ་ནི་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་སོ། །དེ་ལྟར་ཡོངས་སུ་དག་པའི་དེ་བཞིན་གཤེགས་པ་རྣམས་གང་གི་ཚེ་གཤེགས་
[053-141a7] པ་དང། མཐོང་བ་དང། སྨྲས་པ་ནི། སྔོན་གྱི་སྨོན་ལམ་གྱི་དབང་གིས་བསམ་པ་ཡོངས་སུ་དག་པའི་སེམས་ཅན་རྣམས་ལ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་ཐབ་


[053-141b0] [141B] 
[053-141b1] །ཡང་རིན་པོ་ཆེའི་མཆོད་རྟེན་དེ་ལས་སྒྲ་འདི་གཉིས་བྱུང་ངོ། །བཅོམ་ལྡན་འདས་ཤཱཀྱ་ཐུབ་པ་ཁྱོད་ཀྱིས་དམ་པའི་ཆོས་པདྨ་དཀར་པོ་ཞེས་བྱ་བའི་
[053-141b2] ཆོས་ཀྱི་རྣམ་གྲངས་འདི་ལེགས་པར་གསུངས་པ་ལེགས་སོ། །ལེགས་སོ་།བཅོམ་ལྡན་འདས། དེ་དེ་ལྟའོ། །བདེ་བར་གཤེགས་པ། དེ་དེ་ལྟའོ་ཞེས་བྱ་བའི་སྒྲ་འདི་འདྲ་བ་བྱུང་
[053-141b3] ངོ། །དེ་ནས་འཁོར་བཞི་པོ་དེ་དག་གིས་རིན་པོ་ཆེའི་མཆོད་རྟེན་ཆེན་པོ་ནམ་མཁའ་བར་སྣང་ལ་འདུག་པ་དེ་མཐོང་ནས། དགའ་བ་སྐྱེས་ཤིང་མགུ་བ་དང། རངས་པ་དང། མཆོག་
[053-141b4] ཏུ་དགའ་བར་གྱུར་ཏེ། དེའི་ཚེ་སྟན་ལས་ལངས་ནས་ཐལ་མོ་སྦྱར་ཏེ་འཁོད་དོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་ཆེན་པོ་ཞེས་བྱ་བས་ལྷ་དང་མི་
[053-141b5] དང་ལྷ་མ་ཡིན་དུ་བཅས་པའི་འཇིག་རྟེན་ངོ་མཚར་དུ་འཛིན་པར་གྱུར་པར་རིག་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིན་པོ་ཆེའི་མཆོད་
[053-141b6] རྟེན་ཆེན་པོ་འདི་ལྟ་བུ་འདི་བྱུང་བའི་རྒྱུ་གང་ལགས། རྐྱེན་གང་ལགས། བཅོམ་ལྡན་འདས། རིན་པོ་ཆེའི་མཆོད་རྟེན་ཆེན་པོ་འདི་ལས་འདི་ལྟ་བུའི་སྒྲ་འབྱིན་པ་སུ་ལགས། དེ་སྐད་
[053-141b7] ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་ཆེན་པོ་ལ་འདི་སྐད་ཅེས་བཀའ་སྩལ་ཏོ་།སྤོབས་པ་ཆེན་པོ། རིན་པོ་ཆེའི་


[053-142a0] [142A] 
[053-142a1] ༄༅། །མཆོད་རྟེན་ཆེན་པོ་འདིའི་ནང་ན་དེ་བཞིན་གཤེགས་པའི་སྐུ་གཅིག་ཏུ་འདུས་པ་ཞུགས་སོ། །འདི་ནི་དེའི་མཆོད་རྟེན་ཏེ། དེས་སྒྲ་འདི་བྱུང་ངོ། །
[053-142a2] སྤོབས་པ་ཆེན་པོ་ཤར་ཕྱོགས་སུ་འཇིག་རྟེན་གྱི་ཁམས་སྟོང་ཕྲག་གྲངས་མེད་པ་འདས་པ་ན། འཇིག་རྟེན་གྱི་ཁམས་རིན་པོ་ཆེ་རྣམ་པར་དག་པ་ཞེས་བྱ་བ་ཡོད་དེ། དེར་དེ་བཞིན་
[053-142a3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་ཞེས་བྱ་བ་བྱུང་སྟེ། བཅོམ་ལྡན་འདས། དེས་སྨོན་ལམ་འདི་སྐད་དུ། ང་སྔོན་བྱང་ཆུབ་སེམས་
[053-142a4] དཔའི་སྤྱད་པ་སྤྱོད་པ་ན། ཇི་སྲིད་དུ་ངས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་བྱང་ཆུབ་སེམས་དཔའ་རྣམས་ལ་གདམས་པ་འདི་མ་ཐོས་པ་དེ་སྲིད་དུ་བླ་ན་མེད་པ་
[053-142a5] ཡང་དག་པར་རྫོགས་པའི་བྱང་ཆུབ་ལ་ངེས་པར་འབྱུང་བར་མི་བྱའི། གང་གི་ཚེ་ངས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཐོས་པ་དེའི་འོག་ཏུ་ང་བླ་ན་མེད་པ་
[053-142a6] ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་གྲུབ་པར་གྱུར་ཅིག་ཅེས་སྨོན་ལམ་བཏབ་བོ། །སྤོབས་པ་ཆེན་པོ། ཡང་བཅོམ་ལྡན་འདས་དེ་བཞིན་གཤེགས་པ་དགྲ་
[053-142a7] བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེ་ཡོངས་སུ་མྱ་ངན་ལས་འདའ་བའི་དུས་ཀྱི་ཚེ། ལྷ་དང་བཅས་པའི་འཇིག་རྟེན་གྱི་མདུན་དུ་འདི་སྐད་ཅེས། དགེ་


[053-142b0] [142B] 
[053-142b1] ང་ཡོངས་སུ་མྱ་ངན་ལས་འདས་ནས། དེ་བཞིན་གཤེགས་པའི་ལུས་གཟུགས་ཀྱི་རིན་པོ་ཆེའི་མཆོད་རྟེན་ཆེན་པོ་གཅིག་བྱོས་ཤིག་མཆོད་རྟེན་ལྷག་མ་རྣམས་ནི་ངའི་ཕྱིར་
[053-142b2] གྱིས་ཤིག་ཅེས་མོས་པར་བྱས་སོ། །སྤོབས་པ་ཆེན་པོ། ཡང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེས། ངའི་
[053-142b3] མཆོད་རྟེན་འདི་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་སངས་རྒྱས་ཀྱི་ཞིང་གང་དང་གང་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་
[053-142b4] སྟོན་པ་དེ་དང་དེ་དག་ཏུ་ངའི་ལུས་གཟུགས་ཀྱི་མཆོད་རྟེན་འདི་མངོན་པར་བྱུང་སྟེ། སངས་རྒྱས་བཅོམ་ལྡན་འདས་དེ་དང་དེ་དག་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་
[053-142b5] འཆད་པ་ན། འཁོར་གྱི་དཀྱིལ་འཁོར་གྱི་སྟེང་གི་ནམ་མཁའ་ལ་འདུག་ནས། སངས་རྒྱས་བཅོམ་ལྡན་འདས་དེ་དང་དེ་དག་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སྟོན་པ་
[053-142b6] ལ་ངའི་ལུས་གཟུགས་ཀྱིས་ལེགས་སོ། །ཞེས་བྱ་བ་སྦྱིན་ནོ་ཞེས་དེ་ལྟར་བྱིན་གྱིས་བརླབས་སོ། །སྤོབས་པ་ཆེན་པོ། དེའི་ཕྱིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
[053-142b7] པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེའི་སྐུ་གདུང་གི་མཆོད་རྟེན་འདི། འཇིག་རྟེན་གྱི་ཁམས་མི་མཇེད་འདིར་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་


[053-143a0] [143A] 
[053-143a1] ༄༅། །ངས་བཤད་པ་ན། འཁོར་གྱི་དཀྱིལ་འཁོར་འདིའི་དབུས་ནས་མངོན་པར་བྱུང་སྟེ། སྟེང་གི་ནམ་མཁའ་བར་སྣང་ལ་འདུག་ནས་ལེགས་སོ། །ཞེས་བྱ་བ་
[053-143a2] བྱིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ཅག་བཅོམ་ལྡན་
[053-143a3] འདས་ཀྱི་མཐུས་དེ་བཞིན་གཤེགས་པའི་སྐུ་འདི་བལྟའོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་ཆེན་པོ་
[053-143a4] ལ་འདི་སྐད་ཅེས་བཀའ་སྩལ་ཏོ། །སྤོབས་པ་ཆེན་པོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེའི་
[053-143a5] སྨོན་ལམ་ལྕི་བར་གྱུར་ཏོ། །དེའི་སྨོན་ལམ་ནི་འདི་ལྟ་སྟེ། གང་གི་ཚེ་སངས་རྒྱས་ཀྱི་ཞིང་གཞན་དག་ཏུ་སངས་རྒྱས་བཅོམ་ལྡན་འདས་རྣམས་དམ་པའི་ཆོས་པདྨ་དཀར་པོའི་ཆོས་ཀྱི་
[053-143a6] རྣམ་གྲངས་འདི་འཆད་པ་དེའི་ཚེ། ངའི་ལུས་གཟུགས་ཀྱི་མཆོད་རྟེན་འདི་དམ་པའི་ཆོས་པདྨ་དཀར་པོ་འདི་མཉན་པའི་ཕྱིར་དེ་བཞིན་གཤེགས་པ་རྣམས་ཀྱི་གན་དུ་འགྲོ་བར་གྱུར་ཅིག་
[053-143a7] གང་གི་ཚེ། སངས་རྒྱས་བཅོམ་ལྡན་འདས་དེ་དག་འཁོར་བཞི་ལ་ངའི་ལུས་གཟུགས་ཕྱེ་སྟེ་བསྟན་པར་འདོད་པར་གྱུར་ན། དེ་ནས་དེ་བཞིན་གཤེགས་པ་དེ་དག་གིས་ཕྱོགས་བཅུའི་


[053-143b0] [143B] 
[053-143b1] སྤྲུལ་པ་མིང་ཐ་དད་པ་གང་དག་སངས་རྒྱས་ཀྱི་ཞིང་དེ་དང་དེ་དག་ན་ཆོས་སྟོན་པ་དེ་དག་ཐམས་ཅད་གསོག་ལ་དེའི་འོག་ཏུ། དེ་
[053-143b2] བཞིན་གཤེགས་པའི་སྐུ་ལུས་སྤྲུལ་པ་དེ་དག་དང་ལྷན་ཅིག་ཏུ་ངའི་ལུས་གཟུགས་ཀྱི་མཆོད་རྟེན་འདི་ཕྱེ་སྟེ། འཁོར་བཞི་ལ་བསྟན་པར་བྱའོ་ཞེས་སྨོན་ལམ་བཏབ་བོ། །སྤོབས་པ་ཆེན་
[053-143b3] པོ༑ དེའི་ཕྱིར་ངས་དེ་བཞིན་གཤེགས་པའི་གཟུགས་སྤྲུལ་པ་མང་པོ་གང་དག་ཕྱོགས་བཅུའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་གཞན་དང་གཞན་སྟོང་དག་ན་སེམས་ཅན་རྣམས་
[053-143b4] ལ་ཆོས་སྟོན་པ་དེ་དག་ཐམས་ཅད་འདིར་བསྡུ་བར་བྱའོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པོས་འདི་སྐད་ཅེས་གསོལ་ཏོ། །བཅོམ་
[053-143b5] ལྡན་འདས། དེ་བཞིན་གཤེགས་པའི་སྐུ། དེ་བཞིན་གཤེགས་པས་སྤྲུལ་པ་དེ་དག་ཐམས་ཅད་ལ་བདག་ཅག་གིས་ཕྱག་བགྱིའོ། །དེ་ནས་དེའི་ཚེ་བཅོམ་ལྡན་འདས་ཀྱི་ཞལ་གྱི་མཛོད་སྤུ་ནས་
[053-143b6] འོད་ཟེར་བཏང་སྟེ། འོད་ཟེར་བཏང་མ་ཐག་ཏུ་ཤར་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་ལྔ་བཅུའི་བྱེ་མ་སྙེད་དག་ན། སངས་རྒྱས་བཅོམ་ལྡན་འདས་
[053-143b7] གང་དག་བཞུགས་པ་དེ་དག་ཐམས་ཅད་སྣང་ངོ། །སངས་རྒྱས་ཀྱི་ཞིང་དེ་དག་ནི་ཤེལ་གྱི་གཞི་ལ་རིན་པོ་ཆེའི་ཤིང་ལྗོན་པས་བརྒྱན་པ། རས་བཅོས་བུ་དང་དར་གྱི་ལྡ་ལྡིས་ལེགས་པར་


[053-144a0] [144A] 
[053-144a1] ༄༅། །བརྒྱན་པ། བྱང་ཆུབ་སེམས་དཔའ་བརྒྱ་སྟོང་མང་པོས་ཡོངས་སུ་གང་བ། བླ་བྲེ་བྲེས་པ། རིན་པོ་ཆེ་སྣ་བདུན་དང་གསེར་གྱི་དྲ་བས་གཡོགས་པར་སྣང་
[053-144a2] ངོ༑ ༑དེ་དག་ན་སངས་རྒྱས་བཅོམ་ལྡན་འདས་དེ་དག་དབྱངས་སྙན་ཅིང་འཇམ་པས། སེམས་ཅན་རྣམས་ལ་ཆོས་སྟོན་པར་སྣང་ངོ། །སངས་རྒྱས་ཀྱི་ཞིང་དེ་དག་བྱང་ཆུབ་སེམས་དཔའ་
[053-144a3] བརྒྱ་སྟོང་གིས་ཡོངས་སུ་གང་བར་སྣང་ངོ། །དེ་བཞིན་དུ་ཤར་ལྷོའི་ཕྱོགས་དང། དེ་བཞིན་དུ་ལྷོའི་ཕྱོགས་དང། དེ་བཞིན་དུ་ལྷོ་ནུབ་ཀྱི་ཕྱོགས་དང། དེ་བཞིན་དུ་ནུབ་ཀྱི་ཕྱོགས་དང་
[053-144a4] དེ་བཞིན་དུ་ནུབ་བྱང་གི་ཕྱོགས་དང། དེ་བཞིན་དུ་བྱང་གི་ཕྱོགས་དང། དེ་བཞིན་དུ་བྱང་ཤར་གྱི་ཕྱོགས་དང། དེ་བཞིན་དུ་སྟེང་གི་ཕྱོགས་དང། དེ་བཞིན་དུ་འོག་གི་ཕྱོགས་ཏེ། ཕྱོགས་
[053-144a5] བཅུ་ཐམས་ཅད་ཀྱི་ཕྱོགས་རེ་རེ་ནའང་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་གངྒཱའི་ཀླུང་གི་བྱེ་མ་སྙེད་དག་ན་སངས་རྒྱས་བཅོམ་ལྡན་འདས་བྱེ་བ་ཁྲག་ཁྲིག་བརྒྱ་སྟོང་
[053-144a6] ཕྲག་མང་པོ་གངྒཱའི་ཀླུང་གི་བྱེ་མ་སྙེད་གང་དག་བཞུགས་པ་དེ་དག་ཐམས་ཅད་སྣང་ངོ། །དེ་ནས་ཕྱོགས་བཅུའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-144a7] རྒྱས་དེ་དག་གིས་རང་རང་གི་བྱང་ཆུབ་སེམས་དཔའི་ཚོགས་ལ་བཀའ་སྩལ་པ། རིགས་ཀྱི་བུ་དག་ངེད་ནི་དེ་བཞིན་གཤེགས་པ་རིན་ཆེན་མང་གི་སྐུ་གདུང་གི་མཆོད་རྟེན་ལ་ཕྱག་


[053-144b0] [144B] 
[053-144b1] འཇིག་རྟེན་གྱི་ཁམས་མི་མཇེད་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་གན་དུ་འདོང་ངོ། །དེ་ནས་
[053-144b2] སངས་རྒྱས་བཅོམ་ལྡན་འདས་དེ་དག་བདག་བདག་གི་ཞབས་འབྲིང་བ་དང་ལྷན་ཅིག་ཏུ་བདག་དང་གཉིས་སམ། བདག་དང་གསུམ་འཇིག་རྟེན་གྱི་ཁམས་མི་མཇེད་འདིར་གཤེགས་
[053-144b3] སོ༑ ༑འདི་ལྟར་དེའི་ཚེ་ཐམས་ཅད་དང་ལྡན་པའི་འཇིག་རྟེན་གྱི་ཁམས་མི་མཇེད་འདི་རིན་པོ་ཆེའི་ཤིང་ལྗོན་པས་རབ་ཏུ་བརྒྱན་པར་གྱུར་ཏོ། །བཻ་ཌཱུརྱའི་གཞི་ལ་རིན་པོ་ཆེ་སྣ་བདུན་
[053-144b4] དང་གསེར་གྱི་དྲ་བས་བྲེས་པ། རིན་པོ་ཆེ་ཆེན་པོའི་སྤོས་དང་བདུག་པས་བདུགས་པ། མེ་ཏོག་མནྡཱ་ར་བ་དང་མནྡཱ་ར་བ་ཆེན་པོས་ཀུན་ཏུ་བཀྲམ་པ། དྲིལ་བུ་གཡེར་ཀའི་དྲ་བས་
[053-144b5] བརྒྱན་པ། གསེར་གྱི་སྐུད་པས་མིག་མང་རིས་བུ་བྲིས་པར་གྱུར་ཏེ་གྲོང་དང། གྲོང་ཁྱེར་དང། གྲོང་རྡལ་དང། ལྗོངས་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་ཀྱང་མེད་
[053-144b6] པར་གྱུར། རི་ནག་པོའང་མེད་པར་གྱུར། རི་བཏང་ཟུང་དང། བཏང་བཟུང་ཆེན་པོའང་མེད་པར་གྱུར། ཁོར་ཡུག་དང་ཁོར་ཡུག་ཆེན་པོའང་མེད་པར་གྱུར། རིའི་རྒྱལ་པོ་རི་རབ་ཀྱང་
[053-144b7] མེད་པར་གྱུར། རི་ཆེན་པོ་དང། རི་གཞན་ཡང་མེད་པར་གྱུར། རྒྱ་མཚོ་ཆེན་པོའང་མེད་པར་གྱུར། འབབ་ཆུ་དང་འབབ་ཆུ་ཆེན་པོའང་མེད་པར་ཡོངས་སུ་གནས་པར་གྱུར་ཏོ། །ལྷ་དང་


[053-145a0] [145A] 
[053-145a1] ༄༅། །མི་དང་ལྷ་མ་ཡིན་གྱི་ཚོགས་ཀྱང་མེད་པར་གྱུར། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་ཡང་མེད་པར་གྱུར་ཏོ། །འདི་
[053-145a2] ལྟར་དེའི་ཚེ་འཇིག་རྟེན་གྱི་ཁམས་མི་མཇེད་འདིར་འགྲོ་བ་དྲུག་ཏུ་སྐྱེས་པའི་སེམས་ཅན་དེ་དག་ཐམས་ཅད་ཀུན་འཇིག་རྟེན་གྱི་ཁམས་གཞན་དག་ཏུ་བཀོད་པར་གྱུར་ཏོ། །གང་དག་འཁོར་
[053-145a3] དེར་འདུས་པ་དེ་དག་ནི་མ་གཏོགས་སོ། །དེ་ནས་སངས་རྒྱས་བཅོམ་ལྡན་འདས་དེ་དག་ཞབས་འབྲིང་བ་དང་གཉིས་སམ་ཞབས་འབྲིང་བ་དང་གསུམ་འཇིག་རྟེན་གྱི་ཁམས་མི་མཇེད་
[053-145a4] འདིར་གཤེགས་སོ། །དེ་བཞིན་གཤེགས་པ་གཤེགས་ཤིང་བྱོན་པ་དེ་དག་རིན་པོ་ཆེའི་ཤིང་ལྗོན་པའི་དྲུང་ན་གནས་ཤིང་བཞུགས་ཏེ། རིན་པོ་ཆེའི་ཤིང་ལྗོན་པ་རེ་རེའི་འཕང་
[053-145a5] ཡང་དཔག་ཚད་ལྔ་བརྒྱ་བར་གྱུར་ཏེ། ཡལ་ག་དང། ལོ་མ་དང་འདབ་མ་དང། སྦོམས་ནི་རི་བཞིན། མེ་ཏོག་དང་འབྲས་བུས་ནི་རབ་ཏུ་བརྒྱན་པ་སྟེ། རིན་པོ་ཆེའི་ཤིང་ལྗོན་པ་
[053-145a6] རེ་རེའི་དྲུང་ནའང་སེང་གེའི་ཁྲི་འཕང་དུ་དཔག་ཚད་བརྒྱ་པ་རིན་པོ་ཆེ་ཆེན་པོས་བརྒྱན་པ་བཤམས་པ་དེ་ལ་དེ་བཞིན་གཤེགས་པ་སྐྱིལ་མོ་ཀྲུང་བཅས་ཏེ་བཞུགས་པར་གྱུར་
[053-145a7] ཏོ༑ ༑རྣམ་གྲངས་འདིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ན་རིན་པོ་ཆེའི་ཤིང་ལྗོན་པ་ཐམས་ཅད་ཀྱི་དྲུང་ན། དེ་བཞིན་གཤེགས་པ་རྣམས་སྐྱིལ་


[053-145b0] [145B] 
[053-145b1] །དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་དེ་བཞིན་གཤེགས་པས་རབ་ཏུ་གང་བར་གྱུར་ཀྱང་བཅོམ་ལྡན་འདས་
[053-145b2] དེ་བཞིན་གཤེགས་པ་ཤཱཀྱ་ཐུབ་པའི་སྐུ་སྤྲུལ་པ་ཕྱོགས་གཅིག་ནས་ཀྱང་ཐམས་ཅད་ཚོགས་པ་ནི་མ་ཡིན་ནོ། །དེ་ནི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-145b3] རྫོགས་པའི་སངས་རྒྱས་ཤཱཀྱ་ཐུབ་པས་དེ་བཞིན་གཤེགས་པའི་སྐུ་གཤེགས་ཤིང་བྱོན་པ་དེ་དག་གི་གོ་མངོན་པར་སྤྲུལ་ཏེ། ཕྱོགས་བཅུ་ཐམས་ཅད་དུ་སངས་རྒྱས་ཀྱི་ཞིང་བྱེ་བ་སྟོང་
[053-145b4] ཕྲག་ཉི་ཤུ་ཐམས་ཅད་བཻ་ཌཱུརྱ་ལས་ནི་བྱས། རིན་པོ་ཆེ་སྣ་བདུན་དང་གསེར་གྱི་དྲ་བ་ནི་བྲེས། དྲིལ་བུ་གཡེར་ཀའི་དྲ་བས་ནི་བརྒྱན། མེ་ཏོག་མནྡཱ་ར་བ་དང་མནྡཱ་ར་བ་ཆེན་པོ་ནི་ཀུན་
[053-145b5] ཏུ་བཀྲམ། ལྷའི་བླ་བྲེ་ནི་བྲེས། ལྷའི་མེ་ཏོག་གི་ཕྲེང་བ་ནི་དབྱངས། ལྷའི་སྤོས་དང། བདུག་པས་ནི་བདུགས་ཏེ། སངས་རྒྱས་ཀྱི་ཞིང་བྱེ་བ་སྟོང་ཕྲག་ཉི་ཤུ་པོ་དེ་དག་ཐམས་ཅད་
[053-145b6] ན་གྲོང་དང། གྲོང་ཁྱེར་དང། གྲོང་རྡལ་དང། ལྗོངས་དང་ཡུལ་འཁོར་དང། རྒྱལ་པོའི་ཕོ་བྲང་འཁོར་ཀྱང་མེད། རི་ནག་པོའང་མེད། རི་བཏང་ཟུང་དང་བཏང་ཟུང་ཆེ་ན་
[053-145b7] པོའང་མེད། རི་ཁོར་ཡུག་དང་ཁོར་ཡུག་ཆེན་པོའང་མེད། རིའི་རྒྱལ་པོ་རི་རབ་ཀྱང་མེད། རི་ཆེན་པོ་དང་རི་གཞན་ཡང་མེད། རྒྱ་མཚོ་ཆེན་པོའང་མེད་པར་གྱུར་ཅིང། འྦ་


[053-146a0] [146A] 
[053-146a1] ༄༅། །ཆུ་དང་འབབ་ཆུ་ཆེན་པོའང་མེད་པར་ཡོངས་སུ་བཞག་གོ་།ལྷ་དང་མི་དང་ལྷ་མ་ཡིན་གྱི་ཚོགས་ཀྱང་མེད་པར་གྱུར། སེམས་ཅན་དམྱལ་བ་དང། དུད་
[053-146a2] འགྲོའི་སྐྱེ་གནས་དང། གཤིན་རྗེའི་འཇིག་རྟེན་ཡང་མེད་པར་གྱུར་ཏེ། སངས་རྒྱས་ཀྱི་ཞིང་དེ་ཐམས་ཅད་སངས་རྒྱས་ཀྱི་ཞིང་གཅིག་དང་མཚུངས་ཤིང། ཕྱོགས་གཅིག་དང་
[053-146a3] འདྲ་བར་ཡོངས་སུ་གནས་པར་གྱུར་ཏེ། མཉམ་ཞིང་ཉམས་དགའ་ལ་རིན་པོ་ཆེ་སྣ་བདུན་གྱི་ཤིང་ལྗོན་པ་དག་གིས་བརྒྱན་པར་གྱུར་ཏེ་ཤིང་ལྗོན་པ་དེ་དག་འཕང་དུ་ནི་དཔག་
[053-146a4] ཚད་ལྔ་བརྒྱ་པ། སྦོམས་སུ་ནི་རི་བཞིན། ཡལ་ག་དང། ལོ་མ་དང། མེ་ཏོག་དང། འབྲས་བུ་དང་ནི་ལྡན་ནོ། །རིན་པོ་ཆེའི་ཤིང་ལྗོན་པ་ཐམས་ཅད་ཀྱི་དྲུང་ན། སེང་གེའི་ཁྲི་
[053-146a5] ཁོར་ཡུག་ཏུ་ནི་དཔག་ཚད་ལྔ་བརྒྱ་པ། ལྷའི་རིན་པོ་ཆེ་ལས་བྱས་པ། བཀྲ་བ་བལྟ་ན་སྡུག་པ་བཤམས་པར་གྱུར་ཏེ། དེ་བཞིན་གཤེགས་པ་གཤེགས་ཤིང་བྱོན་པ་རྣམས་ཤིང་
[053-146a6] དྲུང་དེ་དག་ན་སེང་གེའི་ཁྲི་དག་ལ་སྐྱིལ་མོ་ཀྲུང་བཅས་ཏེ་བཞུགས་སོ། །རྣམ་གྲངས་འདིས་གཞན་ཡང་ཕྱོགས་རེ་རེར་ཡང་འཇིག་རྟེན་གྱི་ཁམས་བྱེ་བ་སྟོང་ཕྲག་ཉི་ཤུ་དེ་བཞིན་
[053-146a7] གཤེགས་པ་ཤཱཀྱ་ཐུབ་པས་ཡོངས་སུ་གང་བར་མཛད་དོ། །དེ་བཞིན་གཤེགས་པ་བྱོན་ཅིང་གཤེགས་པ་དེ་དག་གི་གོ་དབྱེ་བའི་ཕྱིར། གཞན་ཡང་ཕྱོགས་རེ་རེར་ཡང་འཇིག་


[053-146b0] [146B] 
[053-146b1] གྲོང་ཁྱེར་དང། གྲོང་རྡལ་དང། ལྗོངས་དང། ཡུལ་འཁོར་དང་རྒྱལ་བོའི་ཕོ་བྲང་འཁོར་ཀྱང་མེད་པར་གྱུར། རི་ནག་པོའང་མེད་པར་གྱུར་
[053-146b2] རི་བཏང་ཟུང་དང་བཏང་ཟུང་ཆེན་པོའང་མེད་པར་གྱུར། རི་ཁོར་ཡུག་དང་ཁོར་ཡུག་ཆེན་པོའང་མེད་པར་གྱུར། རིའི་རྒྱལ་པོ་རི་རབ་ཀྱང་མེད་པར་གྱུར། རི་ཆེན་པོ་དང་རི་གཞན་ཡང་
[053-146b3] མེད་པར་གྱུར། རྒྱ་མཚོ་ཆེན་པོའང་མེད་པར་གྱུར། འབབ་ཆུ་དང་འབབ་ཆུ་ཆེན་པོའང་མེད་པར་ཡོངས་སུ་བཞག་གོ། ལྷ་དང་མི་དང་ལྷ་མ་ཡིན་གྱི་ཚོགས་ཀྱང་མེད་པར་གྱུར། སེམས་
[053-146b4] ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་ཡང་མེད་པར་གྱུར་ཏེ། སེམས་ཅན་དེ་དག་ཐམས་ཅད་འཇིག་རྟེན་གྱི་ཁམས་གཞན་དག་ཏུ་བཀོད་དོ། །
[053-146b5] སངས་རྒྱས་ཀྱི་ཞིང་དེ་དག་ནི་བཻ་ཌཱུརྱ་ལས་གྲུབ་པ་རིན་པོ་ཆེ་སྣ་བདུན་དང་གསེར་གྱི་དྲ་བས་བྲེས་པ། དྲིལ་བུ་གཡེར་ཀའི་དྲ་བས་བརྒྱན་པ། མེ་ཏོག་མནྡཱ་ར་བ་དང་མནྡཱ་ར་བ་ཆེ་པོས་
[053-146b6] ཀུན་ཏུ་བཀྲམ་པ། ལྷའི་བླ་བྲེ་བྲེས་པ། ལྷའི་མེ་ཏོག་གི་ཕྲེང་བ་མངོན་པར་དབྱངས་པ། ལྷའི་སྤོས་དང་བདུག་པས་བདུགས་པ། རིན་པོ་ཆེའི་ཤིང་ལྗོན་པས་མཛེས་པར་བྱས་པ་སྟེ་
[053-146b7] རིན་པོ་ཆེའི་ཤིང་ལྗོན་པ་དེ་དག་ཐམས་ཅད་ཀྱི་ཚད་ཀྱང་དཔག་ཚད་ལྔ་བརྒྱ་པའོ། །སེང་གེའི་ཁྲི་དཔག་ཚད་ལྔ་བརྒྱ་པ་དེ་དག་ཀྱང་མངོན་པར་སྤྲུལ་ཏེ། རིན་པོ་ཆེའི་ཤིང་ལྗོན་པའི་དྲུང་


[053-147a0] [147A] 
[053-147a1] ༄༅། །དག་ན། སོ་སོའི་སེང་གེའི་ཁྲི་ལ་དེ་བཞིན་གཤེགས་པ་དེ་དག་སྐྱིལ་མོ་ཀྲུང་བཅས་ཏེ་བཞུགས་སོ། །ཡང་དེའི་ཚེ་བཅོམ་ལྡན་འདས་ཤཱཀྱ་ཐུབ་པས་
[053-147a2] སྤྲུལ་པའི་དེ་བཞིན་གཤེགས་པ་གང་དག་ཤར་ཕྱོགས་ན་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་སྙེད་དག་ན་ཆོས་སྟོན་པ་དེ་དག་ཐམས་ཅད་
[053-147a3] གཤེགས་སོ། །དེ་བཞིན་དུ་ཕྱོགས་བཅུ་ནས་གཤེགས་ཤིང་བྱོན་པ་དེ་དག་ནི་ཕྱོགས་བརྒྱད་ན་བཞུགས་པར་གྱུར་ཏོ། །དེའི་ཚེ་ཕྱོགས་བརྒྱད་ནས་གཤེགས་པའི་དེ་བཞིན་
[053-147a4] གཤེགས་པ་དེ་དག་གི་ཕྱོགས་རེ་རེར་ཡང་འཇིག་རྟེན་གྱི་ཁམས་བྱེ་བ་ཕྲག་སུམ་ཅུ་ཀུན་ཏུ་ནོན་པར་གྱུར་ཏོ། །དེ་ནས་དེ་བཞིན་གཤེགས་པ་དེ་དག་རང་རང་གི་སེང་གེའི་ཁྲི་
[053-147a5] ལ་བཞུགས་ནས་རང་རང་གི་ཞབས་འབྲིང་བ་དག་བཅོམ་ལྡན་འདས་ཤཱཀྱ་ཐུབ་པའི་ཐད་དུ་བཀྱེ་སྟེ། །རིན་པོ་ཆེའི་མེ་ཏོག་གི་ཕུར་མ་བསྐུར་ནས་འདི་སྐད་ཅེས་བཀའ་སྩལ་
[053-147a6] ཏོ༑ ༑རིགས་ཀྱི་བུ་དག་ཁྱེད་རྒྱལ་པོའི་ཁབ་ཀྱི་བྱ་རྒོད་ཀྱི་ཕུང་པོའི་རི་ལ་སོང་སྟེ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-147a7] རྫོགས་པའི་སངས་རྒྱས་ཤཱཀྱ་ཐུབ་པ་དེ་ལ་ཕྱག་ཚོལ་ལ་ངའི་ཚིག་གིས་བྱང་ཆུབ་སེམས་དཔའི་ཚོགས་དང། ཉན་ཐོས་ཀྱི་ཚོགས་དང་བཅས་པ་ལ་གནོད་པ་ཉུང་ངམ་


[053-147b0] [147B] 
[053-147b1] སྟོབས་དང་ལྡན་ནམ། བདེ་བར་རེག་པ་ལ་གནས་སམ་ཞེས་དྲིས་ལ། རིན་པོ་ཆེའི་ཕུང་པོ་འདིས་གཏོར་ཏེ་འདི་སྐད་ཅེས། བཅོམ་ལྡན་འདས་ཀྱིས་དེ་བཞིན་
[053-147b2] གཤེགས་པའི་རིན་པོ་ཆེའི་མཆོད་རྟེན་ཆེན་པོ་འདི་དབྱེ་བར་དད་པ་དབུལ་ལོ་ཞེས་གསོལ་ཅིང། དེ་ལྟར་དེ་བཞིན་གཤེགས་པ་དེ་དག་ཐམས་ཅད་ཀྱིས་རང་རང་གི་ཞབས་འབྲིང་
[053-147b3] བ་བཀྱེའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་དེའི་དུས་ན། བདག་གིས་སྤྲུལ་པ་མ་ལུས་པར་ཚོགས་པར་མཁྱེན་སོ་སོར་སེང་གེའི་ཁྲི་དག་
[053-147b4] ལ་བཞུགས་པར་མཁྱེན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་ཞབས་འབྲིང་བ་ལྷགས་པར་མཁྱེན་ཏེ། དེ་བཞིན་
[053-147b5] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་དད་པ་ཕུལ་བར་མཁྱེན་ནས། དེའི་ཚེ་རང་གི་ཆོས་ཀྱི་གདན་ལས་བཞེངས་ཏེ་ནམ་མཁའ་
[053-147b6] བར་སྣང་ལ་བཞུགས་སོ། །འཁོར་བཞི་པོ་དེ་དག་ཐམས་ཅད་ཀྱང་སྟན་ལས་ལངས་ནས། ཐལ་མོ་སྦྱར་ཏེ་བཅོམ་ལྡན་འདས་ལ་ལྟ་ཞིང་འཁོད་དོ། །དེ་ནས་བཅོམ་ལྡན་འདས་
[053-147b7] ཀྱིས་རིན་པོ་ཆེའི་མཆོད་རྟེན་ཆེན་པོ་ནམ་མཁའ་ལ་འདུག་པ་དེ་ཕྱག་གཡས་པའི་སོར་མོས་དབུས་ནས་ཕྱེའོ། །ཕྱེ་ནས་ལོགས་གཉིས་སོ་སོར་གདངས་སོ། །འདི་ལྟ་སྟེ། དཔེར་


[053-148a0] [148A] 
[053-148a1] ༄༅། །ན༑ གྲོང་ཁྱེར་ཆེན་པོའི་སྒོ་འཕར་ཆེན་པོ་བཅད་པའི་གཏན་པ་ཕྱུང་ནས་སོ་སོར་དབྱེ་བ་དེ་བཞིན་དུ། བཅོམ་ལྡན་འདས་ཀྱིས་རིན་པོ་ཆེའི་མཆོད་
[053-148a2] རྟེན་ཆེན་པོ་དེ་ཕྱག་གཡས་པའི་སོར་མོས་དབུས་ནས་ཕྱེ་སྟེ་ས་ལེར་མཛད་དོ། །དེ་བཞིན་གཤེགས་པའི་རིན་པོ་ཆེའི་མཆོད་རྟེན་ཆེན་པོ་དེ་ཕྱེ་མ་ཐག་ཏུ་དེ་ནས་བཅོམ་ལྡན་
[053-148a3] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་སེང་གེའི་ཁྲི་ལ་བཞུགས་ཏེ། སྐྱིལ་མོ་ཀྲུང་བཅས་ནས་སྐུ་ཀུན་བསྐམས་
[053-148a4] ཤིང་སྐུ་མ་གཡོས་པར། ཇི་ལྟར་ཏིང་ངེ་འཛིན་ལ་སྙོམས་པར་ཞུགས་པ་དེ་བཞིན་དུ་སྣང་སྟེ། འདི་སྐད་ཅེས་བཅོམ་ལྡན་འདས་ཤཱཀྱ་ཐུབ་པ་ཁྱོད་ཀྱིས་དམ་པའི་ཆོས་པདྨ་
[053-148a5] དཀར་པོའི་ཆོས་ཀྱི་རྣམ་གྲངས་འདི་ལེགས་པར་བཤད་པ་ལེགས་སོ་།ལེགས་སོ། །བཅོམ་ལྡན་འདས་ཤཱཀྱ་ཐུབ་པ་ཁྱོད་ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་
[053-148a6] གྲངས་འདི་བཤད་པ་ཡང་ལེགས་སོ། །བཅོམ་ལྡན་འདས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཉན་པའི་ཕྱིར་ཁོ་བོ་འདིར་འོངས་སོ་ཞེས་གསུང་ངོ། །དེ་ནས་
[053-148a7] འཁོར་བཞི་པོ་དེ་དག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་


[053-148b0] [148B] 
[053-148b1] ཡོངས་སུ་མྱ་ངན་ལས་འདས་པ་དེ་སྐད་གསུང་བ་ཐོས་ནས་ངོ་མཚར་དང་རྨད་དུ་གྱུར་ཏེ། དེའི་ཚེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-148b2] རྫོགས་པའི་སངས་རྒྱས་རིན་ཆེན་མང་དང། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ལྷ་དང་མིའི་རིན་པོ་ཆེའི་
[053-148b3] ཕུང་པོས་མངོན་པར་གཏོར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་གིས། བཅོམ་ལྡན་འདས་དེ་
[053-148b4] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་སེང་གེའི་ཁྲི་དེ་ཕྱེད་བདར་ཏེ་རིན་པོ་ཆེའི་མཆོད་རྟེན་ཆེན་པོ་དེའི་ནང་ནས། བཅོམ་ལྡན་
[053-148b5] འདས་དེ་བཞིན་གཤེགས་པ་ཤཱཀྱ་ཐུབ་པ་འདིར་བཞུགས་ཞེས་དེ་སྐད་གསུང་ངོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་གདན་དེའི་ཕྱེད་ལ་བཞུགས་སོ། །དེ་
[053-148b6] བཞིན་གཤེགས་པ་དེ་དང་ལྷན་ཅིག་ཏུ་དེ་བཞིན་གཤེགས་པ་གཉིས་ཀ་རིན་པོ་ཆེའི་མཆོད་རྟེན་ཆེན་པོ་དེའི་དབུས་ན་སེང་གེའི་ཁྲི་ལ་བཞུགས་ནས་ནམ་མཁའ་བར་སྣང་བ་ལ་གནས་པར་
[053-148b7] སྣང་ངོ། །དེ་ནས་འཁོར་བཞི་པོ་དེ་དག་འདི་སྙམ་དུ་བདག་ཅག་དེ་བཞིན་གཤེགས་པ་འདི་དག་དང་ཐག་རིང་ན་བདག་ཅག་ཀྱང་དེ་བཞིན་གཤེགས་པའི་མཐུས་ནམ་མཁའ་ལ་འཕགས་


[053-149a0] [149A] 
[053-149a1] ༄༅། །པར་བྱའོ་སྙམ་དུ་སེམས་སོ། །དེ་ནས་བཅོམ་ལྡན་འདས་ཀྱིས་འཁོར་བཞི་པོ་དེ་དག་གི་སེམས་ཀྱི་རྟོག་པ་ཐུགས་ཀྱིས་ཐུགས་སུ་ཆུད་ནས། དེའི་དུས་ན་
[053-149a2] རྫུ་འཕྲུལ་གྱི་སྟོབས་ཀྱིས་འཁོར་བཞི་པོ་དེ་དག་ནམ་མཁའ་བར་སྣང་ལ་བཀོད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་དེའི་ཚེ་འཁོར་བཞི་པོ་དེ་
[053-149a3] དག་ལ་བཀའ་སྩལ་པ། དགེ་སློང་དག། ཁྱེད་ཀྱི་ནང་ན་འཇིག་རྟེན་གྱི་ཁམས་མི་མཇེད་འདིར་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཡང་དག་པར་འཆད་
[053-149a4] པར་སྤྲོ་བ་སུ་ཡོད། དེ་བཞིན་གཤེགས་པ་མངོན་སུམ་དུ་བཞུགས་ཏེ་དེའི་དུས་འདིའོ། །དེའི་ཚེ་འདིའོ། །དགེ་སློང་དག་དེ་བཞིན་གཤེགས་པ་དམ་པའི་ཆོས་པདྨ་
[053-149a5] དཀར་པོའི་ཆོས་ཀྱི་རྣམ་གྲངས་འདི་བཞག་སྟེ་ཡོངས་སུ་མྱ་ངན་ལས་འདའ་བར་འདོད་དོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ།།
[053-149a6] དགེ་སློང་གང་དག་འདྲེན་པ་དྲང་སྲོང་ཆེ། །མྱ་ངན་འདས་འདི་རིན་ཆེན་མཆོད་རྟེན་འདིར། །བཞུགས་ནས་ཆོས་འདི་གསན་ཅིང་གཤེགས་མཛད་ན། །ཆོས་ཀྱི་ཆེད་དུ་བརྩོན་
[053-149a7] འགྲུས་སུ་མི་སྐྱེད། །མྱ་ངན་ཡོངས་འདས་བསྐལ་པ་བྱེ་བ་མང་།འོན་ཀྱང་ད་དུང་དེ་ནི་ཆོས་གསན་ཏེ། །ཆོས་ཀྱི་ཆེད་དུ་དེ་དང་དེར་ཡང་གཤེགས། །འདི་འདྲའི་ཆོས་འདི་ཤིན་


[053-149b0] [149B] 
[053-149b1] །རྣམ་པར་འདྲེན་པ་འདི་ཡི་སྨོན་ལམ་ནི་།སྲིད་པ་སྔ་མ་དག་ལ་བསྙེན་གྱུར་པས། །མྱ་ངན་འདས་ཀྱང་འཇིག་རྟེན་འདི་ཀུན་ན། །ཕྱོགས་བཅུ་ཐམས་ཅད་དུ་ཡང་
[053-149b2] ཡོངས་སུ་རྒྱུ། །བྱེ་བ་སྟོང་ཕྲག་གངྒཱའི་བྱེ་མ་སྙེད། །འདི་དག་ཐམས་ཅད་ང་ཡི་ལུས་ཡིན་ཏེ། །མགོན་པོ་མྱ་ངན་འདས་པ་འདི་ལྟ་དང། །ཆོས་ཀྱི་བྱ་བ་བྱ་ཕྱིར་དེ་དག་ལྷགས། །ཅི་ནས་
[053-149b3] ཆོས་ཚུལ་ཡུན་རིང་གནས་འགྱུར་བར། །ཐམས་ཅད་དམ་པའི་ཆོས་འདི་བསྲུང་བའི་ཕྱིར། །ཉན་ཐོས་དེ་བཞིན་མི་དང་ལྷ་ཀུན་དང། །སོ་སོ་རང་རང་གི་ནི་ཞིང་བོར་ཏེ། །སངས་
[053-149b4] རྒྱས་འདི་དག་བཞུགས་པར་བྱ་བའི་ཕྱིར། །ངས་ནི་རྫུ་འཕྲུལ་སྟོབས་ཀྱིས་འདི་ལྟ་བུར། །འཇིག་རྟེན་ཁམས་མང་སྟོང་ཕྲག་བྱེ་བ་ནས། །སེམས་ཅན་ཐམས་ཅད་སྤོས་ཤིང་ཡོངས་དག་
[053-149b5] བྱས༑ ༑ཆོས་ཀྱི་ཚུལ་འདི་ཇི་ལྟར་བསྟན་བྱ་ཞེས། །དེ་ལྟ་བུར་ནི་ང་ཡང་ཤིན་ཏུ་བརྩོན། །ཤིང་དབང་དྲུང་ན་སངས་རྒྱས་ཚང་མེད་པ། །ཇི་ལྟར་པདྨའི་ཕུང་པོ་བཞིན་དུ་བཞུགས། །
[053-149b6] བྱེ་བ་ཕྲག་ནི་མི་ཉུང་ཤིང་དྲུང་ན། །སེང་གེའི་ཁྲི་ལ་འདྲེན་པ་བཞུགས་པ་ནི། །རབ་ཏུ་མཛེས་པར་རྟག་ཏུ་དེར་བཞུགས་ཏེ། །མུན་ནག་ཆེན་པོའི་ནང་ན་མེ་བཞིན་ནོ། །འཇིག་རྟེན་
[053-149b7] རྣམ་འདྲེན་རྣམས་ཀྱི་ཡིད་འོང་དྲི། །ཕྱོགས་བཅུ་རྣམས་སུ་རབ་ཏུ་ལྡང་བ་དེ། །སེམས་ཅན་འདི་དག་ཀུན་དང་འདྲེས་པར་གྱུར། །རླུང་རྣམས་འདིར་ནི་རྟག་པར་ལངས་པ་བཞིན། །ང་ནི་


[053-150a0] [150A] 
[053-150a1] ༄༅། །མྱ་ངན་འདས་ནས་གང། །ཆོས་ཀྱི་རྣམ་གྲངས་འདི་འཛིན་པ། །འཇིག་རྟེན་མགོན་པོའི་སྤྱན་སྔ་འདིར། །ཚིག་ནི་མྱུར་དུ་སྨྲ་བར་གྱིས། །སངས་རྒྱས་མྱ་ངན་
[053-150a2] ཡོངས་འདས་པ། །ཐུབ་པ་རིན་ཆེན་མང་པོ་ཡང། །འདི་ལ་སྤྲོ་བ་སུ་བྱེད་པ། །དེ་ཡི་སེང་གེའི་སྒྲ་གསན་ཏོ། །གཉིས་པ་ང་དང་འདྲེན་པ་བྱེ་བ་ཕྲག་མང་པོ་གང་དག་ལྷགས་པ་འདི་དག་
[053-150a3] ཀྱང༑ ༑གང་རྣམས་ཆོས་འདི་བཤད་པར་སྤྲོ་བ་ཡི། །རྒྱལ་བའི་སྲས་ཀྱི་བརྩོན་པ་ཉན་པར་བྱེད། །འདི་ལྟ་བུ་ཡི་ཆོས་འདི་མཉན་པའི་ཕྱིར། །ཕྱོགས་དང་ཕྱོགས་མཚམས་རྟག་ཏུ་སུ་
[053-150a4] འགྲོ་བ། །དེས་ནི་ང་དང་རིན་ཆེན་མང་བ་ཡི། །རྒྱལ་བ་རང་བྱུང་རྟག་ཏུ་མཆོད་པ་ཡིན། །མདོ་སྡེ་རབ་ཏུ་བསྟན་པས་འཇིག་རྟེན་མགོན། །གང་འདི་ལྷགས་པར་གྱུར་ཅིང་གང་དག་གིས།།
[053-150a5] ས་འདི་བཀྲ་མཛེས་བྱས་པ་དེ་ཀུན་ལ། །མཆོད་པ་རྒྱ་ཆེ་མི་ཆུང་བྱས་པར་འགྱུར། །མཆོད་རྟེན་ནང་བཞུགས་བཅོམ་ལྡན་འདས་འདི་དང་།ང་ཡང་སྟན་གྱི་སྟེང་ན་འདུག་པ་དང། །ཞིང་
[053-150a6] བརྒྱ་དུ་མ་དག་ནས་གང་ལྷགས་པ། །འཇིག་རྟེན་མགོན་གཞན་མང་པོ་འདི་མཐོང་བ། །སེམས་ཅན་ཀུན་ལ་སྙིང་བརྩེའི་ཕྱིར། །རིགས་ཀྱི་བུ་དག་ཁྱེད་ཅག་སོམས། །ཤིན་ཏུ་བྱ་
[053-150a7] དཀའ་གནས་འདི་ལ། །རྣམ་པར་འདྲེན་པས་སྤྲོ་བར་མཛད། །མདོ་སྡེ་སྟོང་ཕྲག་མང་པོ་དག་གངྒཱའི་བྱེ་མ་ཇི་བཞིན་པ། །དེ་དག་གང་ཞིག་སྟོན་བྱེད་པ། །དེ་ནི་དཀའ་བ་མ་


[053-150b0] [150B] 
[053-150b1] །གང་གི་ལག་གིས་རི་རབ་རི། །ཆང་པར་བླངས་པར་བྱས་ནས་སུ། །ཞིང་རྣམས་བྱེ་བར་འཕེན་བྱེད་པ། །དེ་ནི་དཀའ་བ་མ་ཡིན་ནོ། །གང་གིས་སྟོང་གསུམ་འདི་དག་ཀྱང། །རྐང་
[053-150b2] པའི་མཐེ་བོས་བསྐྱོད་ནས་སུ། །ཞིང་རྣམས་བྱེ་བར་འཕེན་པར་ཡང་།དེ་ནི་དཀའ་བ་མ་ཡིན་ནོ། །མི་གང་སྲིད་པའི་རྩེར་གནས་ནས། །མདོ་སྡེ་གཞན་དག་སྟོང་རྣམས་ཀྱི། །ཆོས་འདི་རབ་
[053-150b3] ཏུ་འཆད་པ་ཡང། །དེ་ནི་དཀའ་བ་མ་ཡིན་ནོ། །འཇིག་རྟེན་དབང་པོ་མྱ་ངན་འདས། །ཕྱི་དུས་ཤིན་ཏུ་མི་བཟད་ལ། །གང་ཞིག་མདོ་སྡེ་འདི་འཛིན་ཏམ། །འཆད་པ་དེ་ནི་ཤིན་ཏུ་དཀའ། །
[053-150b4] གང་ཞིག་ནམ་མཁའི་ཁམས་ཀུན་ཡང། །ཆད་པ་གཅིག་གི་ནང་བཅུག་ཅིང། །རབ་ཏུ་བཙུག་སྟེ་འགྲོ་བ་ནི། །དེ་ནི་དཀའ་བ་མ་ཡིན་ནོ་།ང་ནི་མྱ་ངན་འདའ་བའི་ཚེ། །གང་ཞིག་མདོ་སྡེ་
[053-150b5] འདི་འདྲ་བ། །ཕྱི་དུས་ཡི་གེ་འདྲིར་འཇུག་པ། །དེ་ནི་ཤིན་ཏུ་དཀའ་བ་ཡིན། །གང་ཞིག་ས་ཡི་ཁམས་རྣམས་ཀུན། །སེན་མོའི་རྩེ་མོར་འཇུག་བྱེད་ལ། །རབ་ཏུ་བཅུག་ནས་འགྲོ་བྱེད་
[053-150b6] ཅིང༑ ༑ཚངས་པའི་འཇིག་རྟེན་འཛེག་བྱེད་པ། །འཇིག་རྟེན་ཀུན་གྱི་མདུན་དུ་འདིར། །དེ་ལྟར་དཀའ་བ་བྱས་པ་ཡང། །དེས་ནི་དཀའ་བ་བྱས་མ་ཡིན། །བརྩོན་འགྲུས་དག་ཀྱང་དེ་ཙམ་
[053-150b7] མེད༑ ༑ང་ནི་མྱ་ངན་འདས་པའི་ཚེ། །ཕྱི་མའི་དུས་ན་མདོ་སྡེ་འདི། །སུ་ཞིག་སྨྲ་བར་བྱེད་པ་དེ། །དེ་བས་ཤིན་ཏུ་དཀར་བར་བྱེད་།བསྐལ་པས་བསྲེག་པར་མི་གང་ཞིག་རྩྭ་ཡི་


[053-151a0] [151A] 
[053-151a1] ༄༅། །ཁུར་བུ་ཐོགས་ནས་སུ། །ཚིག་བཞིན་དུ་ནི་དབུས་འགྲོ་བ་།འཇིག་རྟེན་ན་ནི་དེ་མི་དཀའ། །ང་ནི་མྱ་ངན་འདས་པའི་ཚེ་།གང་གིས་མདོ་འདི་བཟུང་
[053-151a2] ནས་ཀྱང། །སེམས་ཅན་གཅིག་ལའང་ཐོས་བྱེད་པ། །དེ་བས་ཤིན་ཏུ་དཀའ་བ་ཡིན། །ཆོས་ཀྱི་ཕུང་པོ་སྟོང་ཕྲག་ནི། །བརྒྱད་ཅུ་རྩ་བཞིན་འཛིན་བྱེད་ཅིང། །ལུང་བཅས་ཇི་སྐད་
[053-151a3] གསུངས་པ་བཞིན། །སྲོག་ཆགས་བྱེ་བ་རྣམས་ལ་འཆད། །དེ་ཚེ་གང་ཞིག་དགེ་སློང་རྣམས། །འདུལ་བྱེད་ང་ཡི་ཉན་ཐོས་རྣམས། །མངོན་པར་ཤེས་ལ་བཀོད་པ་ཡང། །དེ་
[053-151a4] ནི་[?] དཀའ་བ་མ་ཡིན་ནོ། །གང་ཞིག་མདོ་འདི་འཛིན་པའམ། །དད་དམ་མོས་པར་བྱེད་པའམ། །ཡང་དང་ཡང་དུ་འཆད་བྱེད་པ། །འདི་ནི་དེ་བས་ཤིན་ཏུ་དཀའ། །སྟོང་ཕྲག་བྱེ་བ་
[053-151a5] མང་པོ་རྣམས། །གངྒཱའི་བྱེ་མ་ཇི་བཞིན་པ། །མངོན་ཤེས་དྲུག་ལྡན་སྐལ་ཆེན་དང། །དགྲ་བཅོམ་ཉིད་ལ་དགོད་པ་པས། །ང་ནི་མྱ་ངན་འདས་འོག་ཏུ། །གང་ཞིག་མདོ་མཆོག་
[053-151a6] འདི་འཛིན་པ། །མི་མཆོག་དེ་ནི་དེ་བས་ཀྱང། །ཤིན་ཏུ་ལས་མང་བྱེད་པ་ཡིན། །སངས་རྒྱས་ཡེ་ཤེས་ཆེད་ཀྱི་ཕྱིར། །འཇིག་རྟེན་ཁམས་ནི་སྟོང་རྣམས་སུ། །ང་ཡིས་ཤིན་ཏུ་
[053-151a7] ཆོས་མང་བཤད། །ད་དུང་དུ་ཡང་ང་འཆད་དོ། །འདི་ནི་མདོ་སྡེ་ཐམས་ཅད་བས་[?] །མདོ་སྡེ་དམ་པ་མཆོག་ཅེས་བྱ། །མདོ་སྡེ་འདི་ནི་སུ་འཛིན་པ། །དེ་ནི་རྒྱལ་བའི་སྐུ་འཛིན་


[053-151b0] [151B] 
[053-151b1] ༑རིགས་ཀྱི་བུ་དག་ཕྱི་དུས་ན། །ཁྱེད་ཅག་རྣམས་ལས་གང་སུ་ཞིག་མདོ་སྡེ་འཛིན་པར་སྤྲོ་བ་ཁྱེད། །དེ་བཞིན་གཤེགས་པའི་སྤྱན་སྔར་སྨྲོས། །ཤིན་ཏུ་གཟུང་དཀའ་མདོ་འདི་
[053-151b2] ནི༑ ༑གང་ཞིག་ཡུད་ཙམ་འཛིན་པ་ཡང། །འཇིག་རྟེན་མགོན་ལ་རྣམ་ཀུན་ཏུ། །དཀའ་བ་ཆེན་པོ་བྱས་པར་གྱུར། །འཇིག་རྟེན་མགོན་གྱིས་ཐམས་ཅད་དུ། །དེ་ནི་ཤིན་ཏུ་བསྔགས་
[053-151b3] པ་ཡིན། །ཤིན་ཏུ་དཔའ་ཞིང་ནུས་པ་སྟེ། །བྱང་ཆུབ་ཏུ་ནི་མངོན་ཤེས་མྱུར། །མདོ་སྡེ་འདི་ནི་སུ་འཛིན་པ། །གཅེས་པ་ཁྱེར་བ་དེ་ཡིན་ཏེ། །འཇིག་རྟེན་མགོན་གྱི་ཐུགས་ཀྱི་སྲས། །
[053-151b4] དུལ་བའི་ས་ཡང་རྗེས་སུ་ཐོབ། །མི་གཙོ་མྱ་ངན་འདས་པ་ན། །མདོ་སྡེ་འདི་ནི་རབ་སྟོན་པ། །ལྷ་དང་མིར་བཅས་འཇིག་རྟེན་ན། །དེ་ནི་མིག་ཏུ་གྱུར་པ་ཡིན། །གང་ཞིག་ཕྱི་མའི་
[053-151b5] དུས་ཀྱི་ཚེ། །མདོ་སྡེ་འདི་ནི་ཡུད་ཙམ་ཞིག་འཆད་པར་བྱེད་པ་མཁས་པ་དེ། །སེམས་ཅན་ཀུན་གྱིས་ཕྱག་བྱའི་འོས། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའི་ཚོགས་
[053-151b6] མ་ལུས་པ་དང། ལྷ་དང་ལྷ་མ་ཡིན་དུ་བཅས་པའི་འཇིག་རྟེན་ལ་བོས་ཏེ། འདི་སྐད་ཅེས་བཀའ་སྩལ་ཏོ། །དགེ་སློང་དག་སྔོན་བྱུང་བ་འདས་པའི་དུས་ན། །བསྐལ་པ་ཚད་མེད་གྲངས་
[053-151b7] མེད་པར་ངས་དམ་པའི་ཆོས་པདྨ་དཀར་པོའི་མདོ་ཡོངས་སུ་བཙལ་ཏེ་སྐྱོ་མ་མྱོང་ལ་ངལ་བ་མེད་པར་གྱུར་ཏོ། །སྔོན་[?] བསྐལ་པ་དུ་མ་ལ་བསྐལ་པ་བརྒྱ་སྟོང་ཕྲག་དུ་མར། །ང་རྒྱལ་པོར་གྱུར་ཏེ་


[053-152a0] [152A] 
[053-152a1] ༄༅། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་ནས་ངའི་སེམས་ལྡོག་པར་མ་གྱུར་ཏོ། །ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་
[053-152a2] པར་བྱ་བའི་ཕྱིར་བརྩོན་པར་གྱུར་ནས། སྦྱིན་པ་ཚད་མེད་པ་རབ་ཏུ་བྱིན་ཏེ། གསེར་དང། ནོར་བུ་དང། མུ་ཏིག་དང། བཻ་ཌཱུརྱ་དང་དུང་དང། མན་ཤེལ་དང། བྱུ་རུ་དང། ས་ལེ་སྦྲམ་
[053-152a3] དང༑ དངུལ་དང། རྡོའི་སྙིང་པོ་དང། སྤུག་དང། མུ་ཏིག་དམར་པོ་དང། གྲོང་དང། གྲོང་ཁྱེར་དང། གྲོང་རྡལ་དང། ལྗོངས་དང་ཡུལ་འཁོར་དང། རྒྱལ་པོའི་ཕོ་བྲང་འཁོར་
[053-152a4] དང༑ ཆུང་མ་དང། བུ་ཕོ་དང། བུ་མོ་དང། བྲན་ཕོ་དང། བྲན་མོ་དང། གླང་པོ་ཆེ་དང། རྟ་དང། ཤིང་རྟ་དང། བདག་གི་ལུས་ཀྱི་བར་དུ་ཡོངས་སུ་བཏང་སྟེ། ལག་པ་དང་
[053-152a5] རྐང་པ་དང། མགོ་དང། ཡན་ལག་དང། ཉིང་ལག་ཐམས་ཅད་དང་སྲོག་སྦྱིན་པ་པོར་གྱུར་ནས་ང་ནམ་དུའང་ཀུན་འཛིན་པའི་སེམས་མ་སྐྱེས་སོ། །དེའི་ཚེ་འཇིག་རྟེན་འདི་
[053-152a6] ཚེ་རིང་པོར་གྱུར་ཏེ། ལོ་བརྒྱ་སྟོང་དུ་མར་འཚོའོ། །དེའི་ཚེ་ངས་ཆོས་ཀྱི་ཕྱིར་ཆོས་ཀྱི་རྒྱལ་པོ་བྱས་ཀྱི། ཡུལ་འཁོར་གྱི་ཕྱིར་ནི་མ་ཡིན་ཏེ། བུ་ཐུ་བོ་དབང་བསྐུར་ནས་ང་ཕྱོགས་
[053-152a7] བཞིར་ཆོས་ཀྱི་མཆོག་འཚོལ་བ་ལ་བརྩོན་པར་གྱུར་ཏོ། །ངས་དྲིལ་བུ་བརྡུངས་ཏེ་འདི་སྐད་ཅེས། ང་ལ་སུས་ཆོས་ཀྱི་མཆོག་རབ་ཏུ་བྱིན་པ་དང། དོན་རྣམ་པར་བཤད་པ་དེའི་བྲན་


[053-152b0] [152B] 
[053-152b1] །དེ་ནས་དེའི་ཚེ་དྲང་སྲོང་ཞིག་ཡོད་པ་དེ་ལ་འདི་སྐད་ཅེས། རྒྱལ་པོ་ཆེན་པོ། དམ་པའི་ཆོས་པདྨ་དཀར་པོ་ཞེས་བྱ་བའི་མདོ་མཆོག་གི་ཆོས་བསྟན་
[053-152b2] པ་ཡོད་དེ། བྲན་དུ་ཁས་ལེན་ན་ཆོས་དེ་ཁོ་བོས་ཁྱོད་ཀྱིས་ཐོས་པར་བྱའོ་ཞེས་ཟེར་བ་དང། ངས་དྲང་སྲོང་དེའི་ཚིག་ཐོས་ནས་དགའ་མགུ་རངས། ཡིད་རབ་ཏུ་དགའ་སྟེ། དྲང་
[053-152b3] སྲོང་དེ་ག་ལ་བ་དེར་བསྙེན་ནས་འདི་སྐད་ཅེས། བྲན་གྱི་ལས་ཅི་བྱེད་པ་དེ་བྱའོ་ཞེས་སྨྲས་ཏེ། དེ་ལྟར་ང་དྲང་སྲོང་དེའི་བྲན་དུ་ཁས་བླངས་ནས་རྩྭ་དང། ཤིང་དང། ཆུ་དང། རྩ་བ་
[053-152b4] དང༑ རྡོག་གུ་དང། འབྲས་བུ་ལ་སོགས་པ་ལེན་པའི་ལས་བྱས་ཏེ་ངས་སྒོ་བསྲུང་བ་ཡན་ཆད་བྱས་སོ། །ཉིན་པར་རྣམ་པ་དེ་ལྟ་བུའི་ལས་བྱས་ནས་མཚན་མོ་མལ་ཁྲིའི་རྐང་པའང་
[053-152b5] བཟུང་ངོ། །འོན་ཀྱང་ངའི་ལུས་ངལ་བར་གྱུར་པའང་མེད། སེམས་ངལ་བར་གྱུར་པའང་མེད་དེ། ལས་དེ་ལྟར་བྱས་པས་ལོ་སྟོང་ཚང་བར་འདས་སོ། །དེ་ནས་བཅོམ་ལྡན་
[053-152b6] འདས་ཀྱིས། དེའི་ཚེ་དོན་འདི་ཡོངས་སུ་བསྟན་པའི་ཕྱིར་ཚིགས་སུ་བཅད་པ་འདི་དག་བཀའ་སྩལ་ཏོ། །བསྐལ་པ་འདས་པ་ཡང་དག་རྗེས་དྲན་ཏེ། །ངས་སྔོན་ཆོས་ཕྱིར་ཆོས་
[053-152b7] རྒྱལ་གྱུར་པ་ན། །ཆོས་ཀྱི་ཕྱིར་ནི་ང་ཡིས་རྒྱལ་པོ་བྱས། །འདོད་ཕྱིར་མ་ཡིན་ཆོས་མཆོག་དོན་དུའོ། །གང་ཞིག་ཆོས་སྨྲ་དེ་ཡི་བྲན་བྱ་ཞེས། །ངས་ནི་ཕྱོགས་བཞིར་དེ་སྐད་བསྒྲགས་


[053-153a0] [153A] 
[053-153a1] ༄༅། །པར་བྱས། །དེ་ཡི་ཚེ་ན་དྲང་སྲོང་མཁས་ཡོད་པ། །དམ་པ་ཆོས་ཤེས་བྱ་བ་མདོ་སྡེ་སྨྲ། །དེ་ནི་ང་ལ་གལ་ཏེ་ཆོས་འདོད་ན། །བྲན་དུ་ཁས་ལོང་དེ་ནས་
[053-153a2] ཆོས་བཤད་ཟེར། །ཚིག་དེ་ཐོས་ནས་ང་ནི་རབ་ཏུ་དགའ། །དེ་ན་བྲན་གྱིས་བྱ་བའི་ལས་དེ་བྱས། །དམ་པའི་ཆོས་ཕྱིར་བྲན་ནི་བྱེད་པ་ན། །ལུས་དང་སེམས་ལ་ངལ་བས་མ་རེག་གོ་དེ་
[053-153a3] ཚེ་ང་ནི་སེམས་ཅན་ཕྱིར་སྨོན་གྱི། །བདག་གི་ཕྱིར་མིན་འདོད་ཕྱིར་མ་ཡིན་ཏེ། །ལས་གཞན་མེད་པར་ཕྱོགས་བཅུ་རྣམས་སུ་རྒྱུ། །བསྐལ་པ་སྟོང་དུ་རྫོགས་པར་མི་སྐྱོ་བར། །ཆོས་
[053-153a4] ཤེས་བྱ་བ་མདོ་སྡེ་སྙེད་ཀྱི་བར། །རྒྱལ་པོ་དེས་ནི་དེ་སྙེད་བརྩོན་འགྲུས་བརྩམས། །དགེ་སློང་དག་འདི་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོར་གྱུར་པ་གཞན་ཞིག་
[053-153a5] ཡིན་སྙམ་དུ་འཛིན་ན་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེའི་ཚེ་དེའི་དུས་ན་རྒྱལ་པོར་གྱུར་པ་དེ་ནི་ང་ཡིན་ནོ། །དགེ་སློང་དག་དེའི་ཚེ་དེའི་དུས་ན་དྲང་སྲོང་དུ་གྱུར་པ་དེ་
[053-153a6] གཞན་ཡིན་སྙམ་དུ་འཛིན་ན་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དགེ་སློང་དག་ལྷས་བྱིན་འདི་དེའི་ཚེ་དེའི་དུས་ན་དྲང་སྲོང་དུ་གྱུར་ཏེ། དགེ་སློང་དག་ལྷས་བྱིན་ཡང་
[053-153a7] ངའི་དགེ་བའི་བཤེས་གཉེན་ནོ། །ལྷས་བྱིན་ལ་བརྟེན་ཏེ་ངས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱས་སོ། །བྱམས་པ་ཆེན་པོ་དང། སྙིང་རྗེ་ཆེན་པོ་དང། དགའ་བ་ཆེན་པོ་དང་


[053-153b0] [153B] 
[053-153b1] སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུ་དང། འོད་འདོམ་གང་བ་དང། མདོག་གསེར་གྱི་ཁ་དོག་དང། སྟོབས་
[053-153b2] བཅུ་དང། མི་འཇིགས་པ་བཞི་དང། བསྡུ་བའི་དངོས་པོ་བཞི་དང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང། རྫུ་འཕྲུལ་གྱི་སྟོབས་ཆེན་པོ་དང། ཕྱོགས་བཅུའི་སེམས་
[053-153b3] ཅན་བསྒྲལ་བ་དེ་ཐམས་ཅད་ཀྱང་ལྷས་བྱིན་ལ་བརྟེན་ཏེ་རྫོགས་པར་བྱས་སོ། །དགེ་སློང་དག་ཁྱོད་མོས་པར་བྱའོ། །ཁོང་དུ་ཆུད་པར་བྱའོ། །དགེ་སློང་དག་ལྷས་བྱིན་འདི་མ་འོངས་
[053-153b4] པའི་དུས་བསྐལ་པ་ཚད་མེད་གྲངས་མེད་པ་ན། འཇིག་རྟེན་གྱི་ཁམས་ལྷའི་ཐེམ་སྐས་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལྷའི་
[053-153b5] རྒྱལ་པོ་ཞེས་བྱ་བར་འགྱུར་རོ། །དགེ་སློང་དག་དེ་བཞིན་གཤེགས་པ་ལྷའི་རྒྱལ་པོ་དེའི་ཚེའི་ཚད་ནི་བར་གྱི་བསྐལ་པ་ཉི་ཤུར་འགྱུར་རོ། །ཆོས་ཀྱང་རྒྱས་པར་སྟོན་པར་འགྱུར་
[053-153b6] རོ༑ ༑སེམས་ཅན་གངྒཱའི་ཀླུང་གི་བྱེ་མ་སྙེད་དག་ནི་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །སེམས་ཅན་དུ་མ་ནི་རང་བྱང་ཆུབ་ཏུ་
[053-153b7] སེམས་བསྐྱེད་པར་འགྱུར་རོ། །སེམས་ཅན་གངྒཱའི་ཀླུང་གི་བྱེ་མ་སྙེད་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་འགྱུར་ཞིང་ཕྱིར་མི་ལྡོག་པའི་བཟོད་


[053-154a0] [154A] 
[053-154a1] ༄༅། །པའང་ཐོབ་པར་འགྱུར་རོ། །དགེ་སློང་དག་དེ་བཞིན་གཤེགས་པ་ལྷའི་རྒྱལ་པོ་ཡོངས་སུ་མྱ་ངན་ལས་འདས་ནས། དམ་པའི་ཆོས་བར་གྱི་བསྐལ་པ་ཉི་
[053-154a2] ཤུར་གནས་སོ། །དེའི་སྐུ་གདུང་གི་རིང་བསྲེལ་ནི་འགྱེས་པར་མི་འགྱུར་ཞིང་དེའི་སྐུ་གདུང་གཅིག་ཏུ་འདུས་པར་འགྱུར་ཏེ། རིན་པོ་ཆེ་སྣ་བདུན་གྱི་མཆོད་རྟེན་དུ་བཅུག་ནས། མཆོད་
[053-154a3] རྟེན་དེའང་འཕང་དུ་ནི་དཔག་ཚད་དྲུག་ཅུ། རྒྱར་ནི་དཔག་ཚད་བཞི་བཅུ་པར་འགྱུར་རོ། །དེ་ལ་མི་དང་ལྷ་ཐམས་ཅད་ཀྱིས་སྤོས་དང། བདུག་པ་དང། མེ་ཏོག་དང། ཕྲེང་བ་དང་
[053-154a4] བྱུག་པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། ལྷའི་བ་དན་ལ་སོགས་པས་མཆོད་པར་བྱེད་པར་འགྱུར་རོ་།ཚིགས་སུ་བཅད་པའི་དབྱངས་ཀྱིས་བསྟོད་
[053-154a5] པར་འགྱུར་རོ། །གང་དག་མཆོད་རྟེན་དེ་ལ་སྐོར་བར་བྱེད་པའམ་འདུད་པ་དེ་དག་ཀྱང་ལ་ལ་ནི་འབྲས་བུའི་མཆོག་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ལ་ལ་
[053-154a6] ནི་རང་བྱང་ཆུབ་ཐོབ་པར་འགྱུར་རོ། །ལྷ་དང་མི་བསམ་གྱིས་མི་ཁྱབ་དཔག་ཏུ་མེད་པ་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ་ཕྱིར་མི་ལྡོག་
[053-154a7] པར་འགྱུར་རོ། །དེ་ནས་ཡང་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་མ་འོངས་པའི་དུས་ན་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་


[053-154b0] [154B] 
[053-154b1] ཐོས་ནས་སོམ་ཉི་མི་ཟ་བ་དང། རྣམ་པར་དག་པའི་སེམས་ཀྱིས་མོས་པ་དེ་དག་གིས་ངན་འགྲོ་གསུམ་གྱི་སྒོ་བཅད་པར་
[053-154b2] འགྱུར་ཏེ། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་དུ་སྐྱེ་བར་མི་འགྱུར་རོ། །ཕྱོགས་བཅུའི་སངས་རྒྱས་ཀྱི་ཞིང་དུ་སྐྱེས་ནའང་ཚེ་རབས་ཚེ་རབས་
[053-154b3] སུ་མདོ་སྡེ་འདི་ཐོས་པར་འགྱུར་རོ། །ལྷ་དང་མིའི་འཇིག་རྟེན་དུ་སྐྱེས་ནའང་དེས་གནས་ཁྱད་པར་ཅན་ཐོབ་པར་འགྱུར་རོ། །སངས་རྒྱས་ཀྱི་ཞིང་གང་དུ་སྐྱེ་བ་དེར་ཡང་དེ་བཞིན་གཤེགས་
[053-154b4] པའི་སྤྱན་སྔར་རིན་པོ་ཆེ་སྣ་བདུན་གྱི་པདྨའི་ནང་ནས་བརྫུས་ཏེ་སྐྱེ་བར་འགྱུར་རོ། །དེ་ནས་དེའི་ཚེ་འོག་གི་ཕྱོགས་ནས་དེ་བཞིན་གཤེགས་གཤེགས་པ་རིན་ཆེན་མང་གི་སངས་རྒྱས་ཀྱི་ཞིང་ནས་བྱང་ཆུབ་
[053-154b5] སེམས་དཔའ་སེམས་དཔའ་ཆེན་པོ་ཤེས་རབ་བརྩེགས་ཞེས་བྱ་བ་འོངས་པ་དེས། དེ་བཞིན་གཤེགས་པ་རིན་ཆེན་མང་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། ཉིད་ཀྱི་སངས་
[053-154b6] རྒྱས་ཀྱི་ཞིང་དུ་གཤེགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་རབ་བརྩེགས་ལ་འདི་སྐད་ཅེས་བཀའ་སྩལ་ཏོ། །རིགས་
[053-154b7] ཀྱི་བུ། ཡུད་ཙམ་ཞིག་སྡོད་ཅིག་ངའི་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང་ཆོས་རྣམ་པར་གཏན་ལ་དབབ་པ་འགའ་ཞིག་གྱིས་ལ། ཕྱིས་


[053-155a0] [155A] 
[053-155a1] ༄༅། །བདག་གི་སངས་རྒྱས་ཀྱི་ཞིང་དུ་སོང་ཞིག་དེ་ནས་དེའི་ཚེ་འཇམ་དཔལ་གཞོན་ནུར་གྱུར་པ་པདྨ་འདབ་མ་སྟོང་ཡོད་པ། ཚད་ཤིང་རྟའི་འཕང་ལོ་
[053-155a2] ཙམ་ལ་འདུག་སྟེ། བྱང་ཆུབ་སེམས་དཔའ་དུ་མས་ཡོངས་སུ་བསྐོར་ནས་རྒྱ་མཚོའི་ནང་ནས་ཀླུའི་རྒྱལ་པོ་རྒྱ་མཚོའི་ཁང་པ་ནས་སྟེང་གི་ནམ་མཁའ་ལ་འཕགས་ཏེ། ནམ་མཁའ་
[053-155a3] ལས་བྱ་རྒོད་ཀྱི་ཕུང་པོའི་རི་ལ་བཅོམ་ལྡན་འདས་ཀྱི་གན་དུ་སོང་ངོ། །དེ་ནས་འཇམ་དཔལ་གཞོན་ནུར་གྱུར་པ་པདྨ་ལས་བབས་ཏེ། བཅོམ་ལྡན་འདས་ཤཱཀྱ་ཐུབ་པ་དང་
[053-155a4] དེ་བཞིན་གཤེགས་པ་རིན་ཆེན་མང་གི་ཞབས་ལ་མགོ་བོས་ཕྱག་འཚལ་ནས། བྱང་ཆུབ་སེམས་དཔའ་ཤེས་རབ་བརྩེགས་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་
[053-155a5] དཔའ་ཤེས་རབ་བརྩེགས་དང་མངོན་སུམ་དུ་ཀུན་དགའ་ཞིང་ཡང་དག་པར་མགུ་བའི་གཏམ་རྣམ་པ་མང་པོ་བྱས་ཏེ་ཕྱོགས་གཅིག་ཏུ་འདུག་གོ་།དེ་ནས་བྱང་ཆུབ་སེམས་
[053-155a6] དཔའ་ཤེས་རབ་བརྩེགས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་ཁྱོད་རྒྱ་མཚོར་ཞུགས་ཏེ། སེམས་ཅན་གྱི་ཁམས་ཇི་སྙེད་ཅིག་
[053-155a7] བཏུལ༑ འཇམ་དཔལ་གྱིས་སྨྲས་པ། ཇི་ཙམ་དུ་ཚིག་གིས་བརྗོད་མི་ནུས་ཤིང་སེམས་ཀྱིས་བསམ་མི་ནུས་པ་དེ་སྙེད་དུ་ཚད་མེད་གྲངས་མེད་པའི་སེམས་ཅན་དུ་མ་དག་བཏུལ་ལོ། །


[053-155b0] [155B] 
[053-155b1] སྐད་ཅིག་སྡོད་ཅིག་དང་སྔ་ལྟས་ཀྱི་བར་དུ་མཐོང་བར་འགྱུར་རོ། །འཇམ་དཔལ་གཞོན་ནུར་གྱུར་པས་དེ་སྐད་ཅེས་སྨྲས་མ་ཐག་ཏུ་དེའི་ཚེ་པདྨ་སྟོང་ཕྲག་དུ་མ་རྒྱ་མཚོའི་ནང་
[053-155b2] ནས་སྟེང་གི་ནམ་མཁའ་ལ་བྱུང་སྟེ། པདྨ་དེ་དག་ལ་བྱང་ཆུབ་སེམས་དཔའ་སྟོང་ཕྲག་དུ་མ་འཁོད་དོ། །དེ་ནས་བྱང་ཆུབ་དཔའ་དེ་དག་ནམ་མཁའ་ལས་བྱ་རྒོད་ཀྱི་ཕུང་པོའི་རི་ག་ལ་བ་དེར་
[053-155b3] ལྷགས་ཏེ། སྟེང་གི་ནམ་མཁའ་ལ་འཁོད་པར་སྣང་ངོ། །དེ་དག་ཐམས་ཅད་ཀྱང་འཇམ་དཔལ་གཞོན་ནུར་གྱུར་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བཏུལ་བ་ཤ་
[053-155b4] སྟག་གོ་དེ་ནས་བྱང་ཆུབ་སེམས་དཔའ་གང་དག་སྔོན་ཐེག་པ་ཆེན་པོ་ལ་ཡང་དག་པར་ཞུགས་པར་གྱུར་པ་དེ་དག་ནི་ཐེག་པ་ཆེན་པོའི་ཡོན་ཏན་དང་ཕ་རོལ་ཏུ་ཕྱིན་པ་དྲུག་པོ་དག་
[053-155b5] གི་བསྔགས་པ་བརྗོད་དོ། །གང་དག་སྔོན་ཉན་ཐོས་བྱེད་བྱེད་པའི་བྱང་ཆུབ་སེམས་དཔའ་དེ་དག་ནི་ཉན་ཐོས་ཀྱི་ཐེག་པ་ཉིད་རྗོད་དེ། དེ་དག་ཐམས་ཅད་ཀྱང་ཆོས་ཐམས་ཅད་སྟོང་པ་
[053-155b6] ཉིད་དང། ཐེག་པ་ཆེན་པོའི་ཡོན་ཏན་ཡང་ཡང་དག་པར་ཤེས་པ་ཤ་སྟག་གོ་དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཤེས་རབ་བརྩེགས་ལ་འདི་སྐད་
[053-155b7] ཅེས་སྨྲས་སོ། །རིགས་ཀྱི་བུ། འདི་དག་ཐམས་ཅད་ནི་ཁོ་བོས་རྒྱ་མཚོར་ཞུགས་ནས། སེམས་དུལ་བར་བྱས་པ་ཡིན་ཏེ། དེ་དག་ཀྱང་འདི་ན་སྣང་ངོ། །དེ་ནས་བྱང་ཆུབ་སེམས་དཔའ་


[053-156a0] [156A] 
[053-156a1] ༄༅། །ཤེས་རབ་བརྩེགས་ཀྱིས་འཇམ་དཔལ་གཞོན་ནུར་གྱུར་པ་ལ་ཚིགས་སུ་བཅད་པའི་དབྱངས་ཀྱིས་ཡོངས་སུ་དྲིས་པ། བཟང་པོ་ཆེན་པོ་ཤེས་རབ་དཔེར་
[053-156a2] བརྗོད་པ། །ཁྱོད་ཀྱིས་སེམས་ཅན་གྲངས་མེད་དེང་བཏུལ་བ། །མི་ཡི་ལྷ་ཁྱོད་ལ་ནི་དེ་འདྲི་ཡི། །འདི་ནི་སུ་ཡི་མཐུ་ལགས་དེ་གསུངས་ཤིག་བྱང་ཆུབ་ལམ་བསྟན་པ་ཡི་མདོ་གང་
[053-156a3] དང། །ཆོས་ནི་གང་ཞིག་ཁྱོད་ཀྱིས་རབ་བསྟན་ན། །དེ་ཐོས་འདི་དག་བྱང་ཆུབ་སེམས་སྐྱེས་ཤིང། །ཐམས་ཅད་མཁྱེན་ཉིད་ངེས་ཏེ་གཏིང་ཡང་རྙེད། །འཇམ་དཔལ་གྱིས་སྨྲས་
[053-156a4] པ། རྒྱ་མཚོའི་ནང་དུ་དམ་པའི་ཆོས་པདྨ་དཀར་པོའི་མདོ་བཤད་དེ། །གཞན་མ་ཡིན་ནོ། །ཤེས་རབ་བརྩེགས་ཀྱིས་སྨྲས་པ། མདོ་འདི་ཟབ་ཅིང་ཕྲ་ལ་མཐོང་བར་དཀའ་སྟེ། མདོ་
[053-156a5] སྡེ་འདི་དང་མཚུངས་པའི་མདོ་སྡེ་གཞན་གང་ཡང་མེད་ན། སེམས་ཅན་གང་ལ་ལ་མདོ་སྡེ་དཀོན་མཆོག་འདི་ཁོང་དུ་ཆུད་པའམ། བླ་ན་མེད་པ་ཡང་དག་པར་རྫོགས་པའི་བྱང་
[053-156a6] ཆུབ་མངོན་པར་རྫོགས་པར་འཚང་རྒྱ་བར་ནུས་པ་ཡོད་དམ། འཇམ་དཔལ་གྱིས་སྨྲས་པ། རིགས་ཀྱི་བུ། ཡོད་དེ། ཀླུའི་རྒྱལ་པོ་རྒྱ་མཚོའི་བུ་མོ་སྐྱེས་ནས་ལོ་བརྒྱད་
[053-156a7] འཁོར་བ་[?] ཤེས་རབ་ཆེ་བ། དབང་པོ་རྣོ་བ། ཡེ་ཤེས་སྔོན་དུ་འགྲོ་བའི་ལུས་དང་ངག་དང་ཡིད་ཀྱི་ལས་དང་ལྡན་པ། དེ་བཞིན་གཤེགས་པ་ཐམས་ཅད་ཀྱི་བཤད་པའི་ཚིག་


[053-156b0] [156B] 
[053-156b1] སེམས་ཅན་ཐམས་ཅད་ལ་མཉམ་པར་གཞག་པའི་ཏིང་ངེ་འཛིན་སྟོང་སྐད་ཅིག་གཅིག་གིས་ཐོབ་པ། བྱང་ཆུབ་ཀྱི་
[053-156b2] སེམས་ལས་ཕྱིར་མི་ལྡོག་པ། སྨོན་ལམ་རྒྱ་ཆེ་བ་སེམས་ཅན། ཐམས་ཅད་ལ་བདག་དང་འདྲ་བར་ཕངས་པར་སེམས་པ་དང་ལྡན་པ། ཡོན་ཏན་བསྐྱེད་པར་ནུས་ཤིང་དེ་དག་ལས་ཡོངས་
[053-156b3] སུ་མི་ཉམས་པ། བཞིན་འཛུམ་པ་ཁ་དོག་རྒྱས་པ་མཆོག་དང། ལྡན་པ། བྱམས་པའི་སེམས་དང་ལྡན་པ་སྙིང་རྗེའི་ཚིག་སྨྲ་བ་དེ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
[053-156b4] པར་འཚང་རྒྱ་བར་ནུས་སོ། །ཤེས་རབ་བརྩེགས་ཀྱིས་སྨྲས་པ། ཁོ་བོས་མཐོང་བ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་བྱང་ཆུབ་ཀྱི་ཕྱིར་འབད་ཅིང་བྱང་ཆུབ་སེམས་
[053-156b5] དཔར་གྱུར་པ་ན་བསོད་ནམས་དུ་མ་མཛད་དོ། བསྐལ་པ་སྟོང་ཕྲག་།དུ་མར་ནམ་ཡང་བརྩོན་འགྲུས་མ་ཉམས་སོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་ཐ་ན་ཡུངས་
[053-156b6] ཀར་ཙམ་གྱི་ཕྱོགས་གང་དུའང་སེམས་ཅན་གྱི་ཕྱིར་སྐུ་མ་བོར་བ་ཅུང་ཟད་ཀྱང་མེད་དེ། ཕྱིས་བྱང་ཆུབ་མངོན་པར་རྫོགས་པར་སངས་རྒྱས་ནས། དེས་ཡུད་ཙམ་གྱིས་བླ་ན་མེད་པ་ཡང་
[053-156b7] དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་ནུས་ཞེས་བྱ་བ་དེ་ལ་སུ་ཞིག་ཡིད་ཆེས། དེ་ནས་དེའི་ཚེ་ཀླུའི་རྒྱལ་པོ་རྒྱ་མཚོའི་བུ་མོ་མདུན་ན་འདུག་པར་སྣང་སྟེ། དེས་


[053-157a0] [157A] 
[053-157a1] ༄༅། །བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་ནས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །བསོད་ནམས་
[053-157a2] བསོད་ནམས་ཤིན་ཏུ་ཟབ། །ཕྱོགས་རྣམས་ཀུན་ཏུ་ཁྱབ་པ་ལགས། །སུམ་ཅུ་རྩ་གཉིས་མཚན་རྣམས་ཀྱིས། །ཕྲ་བའི་སྐུ་ནི་ལེགས་པར་བརྒྱན། །དཔེ་བྱད་བཟང་པོ་རྣམས་དང་ལྡན། །
[053-157a3] སེམས་ཅན་ཀུན་གྱིས་ཕྱག་ཀྱང་བགྱིས། །སེམས་ཅན་ཐམས་ཅད་འདུ་བ་ནི། །དཔེར་ན་གྲོང་བར་འདྲ་བ་ལགས། །བདག་ནི་འདོད་བཞིན་བྱང་ཆུབ་སྟེ། །དེ་བཞིན་གཤེགས་པ་བདག་གི་
[053-157a4] དབང། །སྡུག་བསྔལ་རྣམས་ལས་གྲོལ་བའི་ཆོས། །རྒྱ་ཆེར་རབ་ཏུ་བསྟན་པར་བགྱི། །དེ་ནས་དེའི་ཚེ་ཚེ་དང་ལྡན་པ་ཤཱ་རིའི་བུས་ཀླུའི་རྒྱལ་པོ་རྒྱ་མཚོའི་བུ་མོ་ལ་འདི་སྐད་ཅེས་སྨྲས་སོ། །ཆེ་
[053-157a5] ཞེ་ཁྱོད་ཕྱིར་མི་ལྡོག་པར་བྱང་ཆུབ་ཏུ་སེམས་སྐྱེས་ཤིང་ཤེས་རབ་དཔག་ཏུ་མེད་པ་ཡོད་དུ་ཟད་དེ། ཡང་དག་པར་རྫོགས་པའི་སངས་རྒྱས་ཉིད་ནི་རྙེད་པར་དཀའོ། །ཆེ་ཞེ་བུད་མེད་
[053-157a6] བརྩོན་འགྲུས་མི་འདོར་ཞིང་བསྐལ་པ་སྟོང་ཕྲག་དུ་མར་བསོད་ནམས་དག་བྱེད་ལ། ཕ་རོལ་ཏུ་ཕྱིན་པ་དྲུག་པོ་དག་ཡོངས་སུ་རྫོགས་པར་བྱེད་ཀྱང་ད་དུང་སངས་རྒྱས་ཉིད་མི་ཐོབ་པ་
[053-157a7] ཡོད་དེ། དེ་ཅིའི་ཕྱིར་ཞེ་ན། བུད་མེད་ཀྱིས་ད་དུང་གནས་ལྔ་མ་ཐོབ་པའི་ཕྱིར་ཏེ། ལྔ་གང་ཞེ་ན། དང་པོ་ཚངས་པའི་གནས་དང། གཉིས་པ་བརྒྱ་བྱིན་གྱི་གནས་དང། གསུམ་པ་


[053-157b0] [157B] 
[053-157b1] བཞི་པ་འཁོར་ལོས་བསྒྱུར་བའི་གནས་དང། ལྔ་པ་ཕྱིར་མི་ལྡོག་པའི་བྱང་ཆུབ་སེམས་དཔའི་གནས་སོ། །དེ་ནས་དེའི་ཚེ་ཀླུའི་རྒྱལ་པོ་རྒྱ་མཚོའི་བུ་མོ་ལ་སྟོང་གསུམ་
[053-157b2] གྱི་སྟོང་ཆེན་པོ་འཇིག་རྟེན་གྱི་ཁམས་མ་ལུས་པའི་རིན་དུ་ཆོག་པའི་ནོར་བུ་གཅིག་ཡོད་པ་དེ། ཀླུའི་རྒྱལ་པོའི་བུ་མོ་དེས་བཅོམ་ལྡན་འདས་ལ་ཕུལ་ནས། བཅོམ་ལྡན་འདས་ཀྱིས་ཀྱང་ཐུགས་
[053-157b3] བརྩེ་བའི་ཕྱིར་དེ་བཞེས་སོ། །དེ་ནས་ཀླུའི་རྒྱལ་པོ་རྒྱ་མཚོའི་བུ་མོས། །བྱང་ཆུབ་སེམས་དཔའ་ཤེས་རབ་བརྩེགས་དང། གནས་བརྟན་ཤཱ་རིའི་བུ་ལ་འདི་སྐད་ཅེས་སྨྲས་སོ། །གང་བདག་གིས་
[053-157b4] བཅོམ་ལྡན་འདས་ལ་ནོར་བུ་ཕུལ་བ་དེ། བཅོམ་ལྡན་འདས་ཀྱིས་མྱུར་དུ་བཞེས་སམ། འོན་ཏེ་མ་བཞེས། གནས་བརྟན་གྱིས་སྨྲས་པ། ཁྱོད་ཀྱིས་ཀྱང་མྱུར་དུ་ཕུལ་ལོ། །བཅོམ་ལྡན་འདས་
[053-157b5] ཀྱིས་ཀྱང་མྱུར་དུ་བཞེས་སོ། །ཀླུའི་རྒྱལ་པོ་རྒྱ་མཚོའི་བུ་མོས་སྨྲས་པ། བཙུན་པ་ཤཱ་རིའི་བུ། གལ་ཏེ་བདག་གི་རྫུ་འཕྲུལ་ཆེ་བར་གྱུར་ན། དེ་བས་ཀྱང་ཆེས་མྱུར་དུ་ཡང་དག་པར་རྫོགས་པའི་བྱང་
[053-157b6] ཆུབ་མངོན་པར་རྫོགས་པར་འཚང་རྒྱ་སྟེ། ནོར་བུ་འདི་བཞེས་པ་ནི་དེ་ལྟ་མ་ཡིན་ནོ། །དེ་ནས་དེའི་ཚེ་འཇིག་རྟེན་ཐམས་ཅད་དང། གནས་བརྟན་ཤཱ་རིའི་བུའི་མངོན་སུམ་དུ་ཀླུའི་རྒྱལ་པོ་རྒྱ་
[053-157b7] མཚོའི་བུ་མོའི་བུད་མེད་ཀྱི་དབང་པོ་མི་སྣང་བར་གྱུར་ཏེ་སྐྱེས་པའི་དབང་པོ་བྱུང་ནས། བདག་ཉིད་བྱང་ཆུབ་སེམས་དཔར་འགྱུར་བར་ཡང་དག་པར་བསྟན་ཏེ་དེའི་ཚེ་ལྷོ་ཕྱོགས་སུ་སོང་ངོ། །དེ་


[053-158a0] [158A] 
[053-158a1] ༄༅། །ནས་ལྷོ་ཕྱོགས་སུ་འཇིག་རྟེན་གྱི་ཁམས་དྲི་མ་མེད་ཅེས་བྱ་བ་དང། རིན་པོ་ཆེ་སྣ་བདུན་གྱི་ཤིང་དྲུང་དུ་འདུག་ནས་བདག་ཉིད་མངོན་པར་རྫོགས་པར་སངས་རྒྱས་པར་ཀུན་ཏུ་བསྟན་
[053-158a2] ཏེ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་ཐམས་ཅད་དང་ལྡན་པའི་གཟུགས་ཀྱི་ལུས་ཀྱི་འོད་ཀྱི་ཕྱོགས་བཅུར་ཁྱབ་པར་བྱས་ཏེ་ཆོས་སྟོན་པར་བྱེད་དོ། །
[053-158a3] གང་དག་འཇིག་རྟེན་གྱི་ཁམས་མི་མཇེད་ན་འཁོད་པའི་སེམས་ཅན་དེ་དག་ཐམས་ཅད་ཀྱིས་ཀྱང། དེ་བཞིན་གཤེགས་པ་དེ་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་
[053-158a4] མ་ཡིན་དང། ནམ་མཁའ་ལྡིང་དང་མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དེ་དག་ཐམས་ཅད་ཀྱིས་ཕྱག་བྱས་ཤིང་དེ་དག་ལ་ཆོས་སྟོན་པར་མཛད་པར་མཐོང་
[053-158a5] ངོ། །སེམས་ཅན་གང་དག་དེ་བཞིན་གཤེགས་པ་དེས་ཆོས་བསྟན་པ་ཉན་པ་དེ་དག་ཐམས་ཅད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ།།
[053-158a6] འཇིག་རྟེན་གྱི་ཁམས་དྲི་མ་མེད་པ་དེ་དག་དང། འཇིག་རྟེན་གྱི་ཁམས་མི་མཇེད་འྡིའང་རྣམ་པ་དྲུག་ཏུ་གཡོས་སོ། །བཅོམ་ལྡན་འདས་ཤཱཀྱ་ཐུབ་པའི་འཁོར་གྱི་དཀྱིལ་འཁོར་ལས་
[053-158a7] ཀྱང་སྲོག་ཆགས་སུམ་སྟོང་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །སྲོག་ཆགས་སུམ་སྟོང་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་


[053-158b0] [158B] 
[053-158b1] །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་བརྩེགས་དང། གནས་བརྟན་ཤཱ་རིའི་བུ་ཅང་མི་སྨྲ་བར་གྱུར་ཏོ། །དམ་པའི་ཆོས་པདྨ་དཀར་པོ་ལས། མཆོད་རྟེན་
[053-158b2] བསྟན་པའི་ལེའུ་ཞེས་བྱ་སྟེ་བཅུ་གཅིག་པའོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་དང། བྱང་ཆུབ་སེམས་དཔའ་སེམས་དཔའ་
[053-158b3] ཆེན་པོ་སྤོབས་པ་ཆེན་པོའི་གཡོག་བྱང་ཆུབ་སེམས་དཔའ་ཉིས་འབུམ་དང་ལྷན་ཅིག་བཅོམ་ལྡན་འདས་ཀྱི་སྤྱན་སྔར་ཚིག་འདི་སྐད་ཅེས་གསོལ་ཏོ། །བཅོམ་ལྡན་འདས། དོན་འདི་ལ་
[053-158b4] ཐུགས་ལས་ཆུང་ངུར་མཛད་དུ་གསོལ། བཅོམ་ལྡན་འདས། བདག་ཅག་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་འདི་སེམས་ཅན་རྣམས་
[053-158b5] ལ་བསྟན་པར་བགྱིའོ། །ཡང་དག་པར་བསྟན་པར་བགྱིའོ། །བཅོམ་ལྡན་འདས། འདི་ལྟར་ཡང་དེའི་ཚེ། སེམས་ཅན་དམུ་རྒོད་དགེ་བའི་རྩ་བ་ཆུང་བ་ལྷག་པའི་ང་རྒྱལ་ཅན། རྙེད་
[053-158b6] པ་དང་བཀུར་སྟིལ་གནས་པ། མི་དགེ་བའི་རྩ་བ་ལ་ཞུགས་པ། འདུལ་དཀའ་བ། མོས་པ་དང་བྲལ་བ། མ་མོས་པ་མང་པ་དག་འབྱུང་ལགས་མོད་ཀྱི། བཅོམ་ལྡན་འདས། བདག་
[053-158b7] ཅག་གིས་བཟོད་པའི་སྟོབས་བསྟན་ཏེ། དེའི་དུས་ན་མདོ་འདི་བསྟན་པར་བགྱི། གཟུང་བར་བགྱི། བཤད་པར་བགྱི། ཡི་གེར་འདྲི་བར་བགྱི། བསྟི་སྟང་དུ་བགྱི། རིམ་གྲོ་བགྱི། མཆོད་


[053-159a0] [159A] 
[053-159a1] ༄༅། །པར་བགྱིའོ། །བཅོམ་ལྡན་འདས། བདག་ཅག་གིས་ལུས་དང་སྲོག་ཀྱང་བོར་ཏེ། མདོ་འདི་བཤད་པར་བགྱི་ཡི། བཅོམ་ལྡན་འདས། ཐུགས་ལས་
[053-159a2] ཆུང་ངུར་མཛད་དུ་གསོལ། དེ་ནས་འཁོར་དེའི་དགེ་སློང་སློབ་པ་དང། མི་སློབ་པ་དང། དགེ་སློང་ལྔ་བརྒྱ་ཙམ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
[053-159a3] ལྡན་འདས། བདག་ཅག་ཀྱང་འཇིག་རྟེན་གྱི་ཁམས་གཞན་དག་ཏུ་ཆོས་ཀྱི་རྣམས་གྲངས་འདི་རབ་ཏུ་བསྟན་པར་སྤྲོ་ལགས་སོ། །དེ་ནས་བཅོམ་ལྡན་འདས་ཀྱི་ཉན་ཐོས་སློབ་པ་དང་
[053-159a4] མི་སློབ་པ་ཇི་སྙེད་པོ་དེ་དག་དང། གང་དག་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དགེ་སློང་བརྒྱད་སྟོང་པོ་དེ་དག་ཐམས་ཅད་ཀྱིས་
[053-159a5] བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཐུགས་ལས་ཆུང་ངུར་མཛད་དུ་གསོལ་
[053-159a6] དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་སླད་མའི་ཚེ་སླད་མའི་དུས་ན་བདག་ཅག་གིས་ཀྱང་ཆོས་ཀྱི་རྣམ་གྲངས་འདི་འཇིག་རྟེན་གྱི་ཁམས་གཞན་དག་ཏུ་བཤད་
[053-159a7] པར་བགྱིའོ། །དེ་ཅིའི་སྲད་དུ་ཞེ་ན། བཅོམ་ལྡན་འདས། འཇིག་རྟེན་གྱི་ཁམས་མི་མཇེད་འདིའི་སེམས་ཅན་དག་ནི་ལྷག་བའི་ང་རྒྱལ་ཅན་དགེ་བའི་རྩ་བ་ཆུང་བ། རྟག་ཏུ་གནོད་


[053-159b0] [159B] 
[053-159b1] གཡོན་ཅན་ཡོན་པེའི་རང་བཞིན་ཅན་ལགས་པའི་སླད་དུའོ། །དེ་ནས་བཅོམ་ལྡན་འདས་ཀྱིས་སྲུ་སྐྱེ་དགུའི་བདག་མོ་ཆེན་མོ་གཽ་ཏ་མའི་དགེ་སློང་མ་སློབ་
[053-159b2] པ་དང། མི་སློབ་པ་དགེ་སློང་མ་དྲུག་སྟོང་དང་ལྷན་ཅིག་ཏུ་སྟན་ལས་ལངས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་ལྟ་ཞིང་
[053-159b3] འཁོད་དོ། །དེ་ནས་བཅོམ་ལྡན་འདས་ཀྱིས་དེའི་ཚེ་སྐྱེ་དགུའི་བདག་མོ་ཆེན་མོ་གཽ་ཏ་མའི་ལ་བཀའ་སྩལ་པ། གཽ་ཏ་མའི་ཁྱོད་བདག་ནི་དེ་བཞིན་གཤེགས་པས་ཡོངས་སུ་མ་བརྗོད་དེ།།
[053-159b4] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་སྙམ་དུ་ཡིད་མི་བདེ་བར་དེ་བཞིན་གཤེགས་པ་ལ་ལྟ་ཞིང་མ་འདུག་ཅིག་གཽ་ཏ་མའི། འདི་ལྟར་འཁོར་ཐམས་ཅད་
[053-159b5] ལུང་བསྟན་པས་ཁྱོད་ཀྱང་ལུང་བསྟན་ཟིན་ནོ། །གཽ་ཏ་མའི་ཁྱོད་འདི་ནས་བཟུང་སྟེ་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་སུམ་ཅུ་རྩ་བརྒྱད་ཀྱི་ཐད་ན། བྱང་ཆུབ་སེམས་དཔའ་སེམས་
[053-159b6] དཔའ་ཆེན་པོ་ཆོས་སྨྲ་བར་འགྱུར་རོ། །སློབ་པ་དང་མི་སློབ་པའི་དགེ་སློང་མ་དྲུག་སྟོང་འདི་དག་དང་ཁྱོད་ལྷན་ཅིག་ཏུ་དེ་བཞིན་གཤེགས་པ་དེ་དག་གི་ཐད་ནས་བྱང་ཆུབ་སེམས་དཔའ་ཆོས་
[053-159b7] སྨྲ་བར་འགྱུར་རོ། །དེའི་ཕ་རོལ་གྱིའང་ཆེས་ཕ་རོལ་ནས་བྱང་ཆུབ་སེམས་དཔའི་སྤྱོད་པ་ཡོངས་སུ་རྫོགས་པར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་


[053-160a0] [160A] 
[053-160a1] ༄༅། །པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་
[053-160a2] ཀྱི་སྟོན་པ་སངས་རྒྱས་བཅོམ་ལྡན་འདས་སེམས་ཅན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བར་འཇིག་རྟེན་དུ་འབྱུང་བར་འགྱུར་ཏེ་གཽ་ཏ་མའི། དེ་བཞིན་གཤེགས་པ་དགྲ་
[053-160a3] བཅོམ་པ་ཡང་དག་པར་རྫོགས་པའི་སངས་རྒྱས་སེམས་ཅན་ཐམས་ཅད་ཀྱིས་མཐོང་ན་དགའ་བ་དེས། བྱང་ཆུབ་སེམས་དཔའ་དྲུག་སྟོང་པོ་དེ་དག་གཅིག་ནས་གཅིག་ཏུ་བླ་ན་མེད་པ་ཡང་
[053-160a4] དག་པར་རྫོགས་པའི་བྱང་ཆུབ་ཏུ་ལུང་སྟོན་པས་ལུང་སྟོན་པར་འགྱུར་རོ། །དེ་ནས་སྒྲ་གཅན་ཟིན་གྱི་མ་དགེ་སློང་མ་གྲགས་འཛིན་འདི་སྙམ་དུ། བཅོམ་ལྡན་འདས་ཀྱིས་བདག་གི་མིང་
[053-160a5] མ་སྨོས་སོ་སྙམ་དུ་སེམས་སོ། །དེ་ནས་བཅོམ་ལྡན་འདས་ཀྱིས་དགེ་སློང་མ་གྲགས་འཛིན་གྱི་སེམས་ཀྱི་རྟོག་པ་ཐུགས་ཀྱིས་ཐུགས་སུ་ཆུད་ནས། དགེ་སློང་མ་གྲགས་འཛིན་ལ་འདི་
[053-160a6] སྐད་ཅེས་བཀའ་སྩལ་ཏོ། །གྲགས་འཛིན་ཁྱོད་མོས་པར་བྱའོ། །ཁོང་དུ་ཆུད་པར་བྱའོ། །ཁྱོད་ཀྱང་སངས་རྒྱས་བྱེ་བ་སྟོང་ཕྲག་བཅུའི་ཐད་ན་བྱང་ཆུབ་སེམས་དཔའ་ཆོས་སྨྲ་བར་
[053-160a7] འགྱུར་རོ། །བྱང་ཆུབ་སེམས་དཔའི་སྤྱོད་པ་རིམ་གྱིས་ཡོངས་སུ་རྫོགས་པར་བྱས་ནས། འཇིག་རྟེན་གྱི་ཁམས་བཟང་པོ་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་


[053-160b0] [160B] 
[053-160b1] རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་
[053-160b2] རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་ཟེར་བརྒྱ་སྟོང་ཡོངས་སུ་རྫོགས་པའི་རྒྱལ་མཚན་ཞེས་བྱ་བར་འཇིག་རྟེན་དུ་འབྱུང་བར་འགྱུར་རོ། །བཅོམ་ལྡན་འདས་དེ་བཞིན་
[053-160b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཟེར་བརྒྱ་སྟོང་ཡོངས་སུ་རྫོགས་པའི་རྒྱལ་མཚན་དེའི་ཚེའི་ཚད་ནི་དཔག་ཏུ་མེད་པར་འགྱུར་རོ། །དེ་ནས་དགེ་སློང་
[053-160b4] མ་སྐྱེ་དགུའི་བདག་མོ་ཆེན་མོ་གཽ་ཏ་མའིའི་དགེ་སློང་མ་གཡོག་འཁོར་དགེ་སློང་མ་དྲུག་སྟོང་དང། དགེ་སློང་མ་གྲགས་འཛིན་གཡོག་འཁོར་དགེ་སློང་མ་བཞི་སྟོང་དང། བཅོམ་ལྡན་འདས་
[053-160b5] ལས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བདག་ཅག་ལུང་བསྟན་པ་ཐོབ་ནས་ངོ་མཚར་དང་རྨད་དུ་གྱུར་ཏེ། དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །བཅོམ་ལྡན་འདྲེན་པ་
[053-160b6] རྣམ་པར་འདྲེན་པ་སྟེ། །ལྷར་བཅས་འཇིག་རྟེན་དག་གི་སྟོན་པ་ལགས་།དབུགས་འབྱིན་ལྷ་དང་མི་ཡིས་མཆོད་པ་སྟེ། །མགོན་པོ་བདག་ཅག་རྣམས་ཀྱང་དེང་ཚིམ་བགྱིས། །དེ་ནས་དགེ་
[053-160b7] སློང་མ་རྣམས་ཀྱིས་ཚིགས་སུ་བཅད་པ་འདི་གསོལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ཀྱང་སླད་མའི་དུས་སླད་མའི་ཚེ་ན་ཆོས་ཀྱི་


[053-161a0] [161A] 
[053-161a1] ༄༅། །རྣམ་གྲངས་འདི་འཇིག་རྟེན་གྱི་ཁམས་གཞན་དག་ཏུ་སྟོན་པར་སྤྲོ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་གཟུངས་
[053-161a2] ཐོབ་པ་ཕྱིར་མི་ལྡོག་པའི་ཆོས་ཀྱི་འཁོར་ལོ་བསྐོར་བའི། །བྱང་ཆུབ་སེམས་དཔའ་བརྒྱད་ཁྲི་པོ་དེ་དག་ག་ལ་བ་དེ་ལོགས་སུ་གཟིགས་སོ། །དེ་ནས་བཅོམ་ལྡན་འདས་ཀྱིས་
[053-161a3] གཟིགས་མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སྟན་ལས་ལངས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་འདི་སྙམ་
[053-161a4] དུ༑ ཆོས་ཀྱི་རྣམ་གྲངས་འདི་བཤད་པར་བྱ་བའི་ཕྱིར། བཅོམ་ལྡན་འདས་ཀྱིས་བདག་ཅག་ལ་བསྐུལ་བ་མཛད་དོ་སྙམ་དུ་སེམས་སོ། །དེ་དག་དེ་སྙམ་དུ་བསམས་ནས་ཀུན་
[053-161a5] གཡོས་ཏེ་ཕན་ཚུན་དུ་སྨྲས་པ། རིགས་ཀྱི་བུ་དག། མ་འོངས་པའི་དུས་ན་ཆོས་ཀྱི་རྣམ་གྲངས་འདི་བཤད་པར་བྱ་བའི་ཕྱིར། བཅོམ་ལྡན་འདས་ཀྱིས་བདག་ཅག་ལ་བསྐུལ་[?] 
[053-161a6] བ་མཛད་ན་བདག་ཅག་གིས་ཇི་ལྟར་བྱ། དེ་ནས་རིགས་ཀྱི་བུ་དེ་དག་བཅོམ་ལྡན་འདས་ལ་གུས་པ་དང། བདག་ཉིད་ཀྱི་སྔོན་གྱི་སྤྱོད་པ་དང། སྨོན་ལམ་གྱིས་བཅོམ་ལྡན་
[053-161a7] འདས་ཀྱི་སྤྱན་སྔར་སེང་གེའི་སྒྲ་ཕྱུང་བ། བཅོམ་ལྡན་འདས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་བདག་ཅག་ཕྱོགས་བཅུར་མཆིས་ཏེ། བཅོམ་ལྡན་འདས་


[053-161b0] [161B] 
[053-161b1] འདྲིར་སྩལ་བར་བགྱི། ཀློག་ཏུ་སྩལ་བར་བགྱི། སེམས་སུ་སྩལ་པར་བགྱི། འཆད་དུ་སྩལ་བར་བགྱིའོ། །བཅོམ་ལྡན་
[053-161b2] འདས་ཀྱང་འཇིག་རྟེན་གྱི་ཁམས་གཞན་ན་བཞུགས་ཏེ། བདག་ཅག་ལ་བསྲུང་བ་དང། སྐྱོབས་པ་དང། སྦེད་པ་མཛད་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་
[053-161b3] ཆེན་པོ་དེ་དག་གིས་བཅོམ་ལྡན་འདས་ལ་དབྱངས་མཐུན་པར་ཚིགས་སུ་བཅད་པ་འདི་དག་གསོལ་ཏོ། །བཅོམ་ལྡན་འདས་ཁྱོད་ཐུགས་ལས་ཆུང་མཛད་གསོལ། །ཁྱོད་ནི་མྱ་
[053-161b4] ངན་འདས་ནས་བདག་ཅག་རྣམས། །ཤིན་ཏུ་མ་རུངས་སླད་མའི་དུས་ཀྱི་ཚེ། །མདོ་སྡེ་དམ་པ་འདི་ནི་བཤད་པར་བགྱི། །བྱིས་པ་རྣམས་ཀྱིས་སྤྱོས་པ་དང་བརྡེག་པ་དང་ནི་དབྱུག་ཐོགས་
[053-161b5] ཏེ། །གཟས་པ་རྣམས་ནི་བཟོད་པར་བགྱི། །འདྲེན་པ་བག་ལ་ཞ་བར་བགྱི། །མ་རུངས་སླད་མའི་དུས་ལ་ནི། །ལོག་པའི་བློ་དང་ཡོན་པོ་དང། །བྱིས་པ་གཡོ་དང་ང་རྒྱལ་ཅན། །
[053-161b6] མ་ཐོབ་ཐོབ་པར་འདུ་ཤེས་པ། །དགོན་པ་དག་ལ་རབ་སེམས་ཤིང་།ཚེམ་བུ་དག་ཀྱང་བགོས་ནས་ནི། །ཡོ་བྱད་བསྙུངས་ཚུལ་སྤྱོད་དོ་ཞེས། །བློ་ངན་དེ་སྐད་སྨྲ་བར་འགྱུར་
[053-161b7] རོ་བྲོ་ཆགས་ཤིང་ཞེན་པ་རྣམས། །ཁྱིམ་པ་དག་ལ་ཆོས་ཀྱང་འཆད། །མངོན་ཤེས་དྲུག་ཅན་ཇི་བཞིན་དུ། །བསྟི་སྟང་དག་ཀྱང་བགྱིད་པར་འགྱུར། །གཏུམ་པའི་སེམས་


[053-162a0] [162A] 
[053-162a1] ༄༅། །དང་སྡང་སེམས་ལྡན། །ཁྱིམ་དང་ནོར་ལ་རྣམ་པར་སེམས་།དགོན་པ་དཔེན་པར་རབ་ཞུགས་ཏེ། །བདག་ཅག་རྣམས་ལ་སྐུར་བ་འདེགས། །
[053-162a2] བདག་ཅག་ལ་ནི་འདི་སྐད་མཆི། །རྙེད་དང་བཀུར་སྟི་གནས་པ་སྟེ་།དགེ་སློང་འདི་དག་མུ་སྟེགས་ཅན། །བདག་གི་རང་བཟོ་རབ་ཏུ་འཆད་།རྙེད་པ་དང་ནི་བཀུར་སྟིའི་ཕྱིར།།
[053-162a3] རང་གིས་མདོ་སྡེ་བྱས་ནས་སུ། །འཁོར་གྱི་དབུས་སུ་འཆད་བྱེད་ཅེས་།བདག་ཅག་རྣམས་ལ་ཤིན་ཏུ་འཕྱ། །རྒྱལ་པོ་དང་ནི་རྒྱལ་བུ་དང། །དེ་བཞིན་རྒྱལ་པོའི་བློན་པོ་
[053-162a4] དང། །བྲམ་ཟེ་དང་ནི་ཁྱིམ་བདག་དང། །དགེ་སློང་གཞན་དག་དྲུང་དུ་ནི། །བདག་ཅག་རྣམས་ལ་མི་བསྔགས་བརྗོད། །མུ་སྟེགས་ཅན་ཞེས་ཚིག་ཀྱང་བརྗོད། །དྲང་སྲོང་ཆེ་ལ་
[053-162a5] གུས་པས་ན། །ཐམས་ཅད་བདག་ཅག་བཟོད་པར་བགྱི། །དེ་ཚེ་ངན་པའི་བློ་གྲོས་ཅན། བདག་ཅག་རྣམས་ལ་སྨོད་པར་འགྱུར། །འདི་དག་སངས་རྒྱས་འགྱུར་ཞེས་ཏེ། རྣམ་པ་
[053-162a6] ཐམས་ཅད་བཟོད་པར་བགྱི། །འཁྲུག་པའི་བསྐལ་པ་འཇིགས་པ་ལ། །མ་རུངས་འཇིགས་པ་ཆེན་པོའི་ཚེ། །གནོད་སྦྱིན་གཟུགས་ཅན་དགེ་སློང་མང། །བདག་ཅག་ལ་ནི་མི་སྙན་
[053-162a7] བརྗོད། །འཇིག་རྟེན་དབང་ལ་གུས་པ་ཡིས། །ཤིན་ཏུ་དགའ་བ་སྤྲོ་བར་བགྱི། །བཟོད་པའི་གོ་ཆ་བགོས་ནས་སུ། །མདོ་འདི་རབ་ཏུ་བཤད་པར་བགྱི། །འདྲེན་པ་བདག་ཅག་ལུས་དང་


[053-162b0] [162B] 
[053-162b1] །སྲོག་ཀྱང་དོན་དུ་གཉེར་མ་ལགས། །བདག་ཅག་བྱང་ཆུབ་དོན་གཉེར་བས། །ཁྱོད་ཀྱིས་བཏམས་གཏད་འཛིན་པ་ལགས། །ལྡེམ་པོར་དགོངས་བཤད་མ་འཚལ་བ། །དགེ་སློང་སྡིག་
[053-162b2] ཅན་ཅི་འདྲ་དག་སླད་མའི་དུས་ན་འབྱུང་བ་ནི། །བཅོམ་ལྡན་ཉིད་ཀྱིས་རབ་ཏུ་མཁྱེན། །གཙུག་ལག་ཁང་ནས་བསྐྲད་པ་དང། །བཅིང་དང་བརྡེག་པ་རྣམ་མང་དང། །ཕྱིར་ཞིང་བཅས་
[053-162b3] པ་མ་ལགས་དང། །ཁྲོ་གཉེར་ཐམས་ཅད་བཟོད་པར་བགྱི། །འཇིག་རྟེན་མགོན་གྱིས་བཀའ་སྩལ་པ། །དྲན་པར་བགྱིད་པས་སླད་དུ་ན། །འཁོར་གྱི་དབུས་སུ་མི་འཇིགས་པར། །མདོ་
[053-162b4] འདི་རབ་ཏུ་བཤད་པར་བགྱི། །འདྲེན་པ་འདི་ནི་འདི་ཚོལ་པ། །གྲོང་ཁྱེར་གྲོང་དུ་གང་བྱུང་བ། །དེ་དག་ཏུ་ནི་མཆིས་ནས་སུ། །ཁྱོད་ཀྱིས་བཏམས་པ་སྩལ་བར་བགྱི། །འཇིག་རྟེན་དབང་
[053-162b5] པོ་ཐུབ་པ་ཆེ། །ཁྱོད་ཀྱི་མངག་གཞུག་བདག་ཅག་འཚལ། །མྱ་ངན་རབ་འདས་ཞི་རྙེད་པ། །ཐུགས་ལས་ཆུང་ངུར་མཛད་དུ་གསོལ་།ཕྱོགས་བཅུ་དག་ནས་གང་གཤེགས་པ།།
[053-162b6] འཇིག་རྟེན་སྒྲོན་མ་ཐམས་ཅད་ཀྱི། །མོས་པ་རྣམ་པར་མཁྱེན་པས་ན་།བདེན་པའི་ཚིག་ནི་སྨྲ་བར་བགྱིད། །དམ་པའི་ཆོས་པདྨ་དཀར་པོ་ལས། སྤྲོ་བར་བྱ་བའི་ལེའུ་ཞེས་བྱ་
[053-162b7] སྟེ་བཅུ་གཉིས་པའོ།། །།དམ་པའི་ཆོས་པདྨ་དཀར་པོ། བམ་པོ་དགུ་པ། དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་


[053-163a0] [163A] 
[053-163a1] ༄༅། །གསོལ་ཏོ། །བཅོམ་ལྡན་འདས། །བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་བཅོམ་ལྡན་འདས་ལ་གུས་པར་སྤྲོ་བ་ནི་དཀའ་བ་བགྱིད་པ། ཤིན་
[053-163a2] ཏུ་དཀའ་བ་བགྱིད་པ་ལགས་སོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་གིས། སླད་མའི་ཚེ་སླད་མའི་དུས་ན་ཆོས་ཀྱི་རྣམ་གྲངས་འདི་ཇི་
[053-163a3] ལྟར་རབ་ཏུ་བཤད་པར་བགྱི། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་
[053-163a4] ཆོས་བཞི་ལ་གནས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཀྱི་རྣམ་གྲངས་འདི་ཕྱི་མའི་ཚེ་ཕྱི་མའི་དུས་ན་ཡང་དག་པར་རབ་ཏུ་བསྟན་པར་བྱའོ། །བཞི་གང་ཞེ་ན་
[053-163a5] འཇམ་དཔལ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆོ་ག་དང་སྤྱོད་ཡུལ་ལ་གནས་ཏེ་ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་བསྟན་པར་བྱའོ། །
[053-163a6] འཇམ་དཔལ། ཇི་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆོ་ག་དང་སྤྱོད་ཡུལ་ལ་གནས་པ་ཡིན་ཞེ་ན། འཇམ་དཔལ། གང་གི་ཚེ་བྱང་ཆུབ་སེམས་
[053-163a7] དཔའ་སེམས་དཔའ་ཆེན་པོ་བཟོད་པ་དང། དུལ་བ་དང། དུལ་བའི་ས་ཐོབ་ཅིང་ཡིད་མི་སྡང་ལ་ཕྲག་དོག་མེད་པར་འགྱུར་ཏེ། འཇམ་དཔལ་གང་གི་ཚེ་བྱང་ཆུབ་སེམས་


[053-163b0] [163B] 
[053-163b1] ཆོས་ཀྱི་རྣམ་གྲངས་ཀྱི་རང་གི་མཚན་ཉིད་ལ་ཡང་དག་པར་བལྟ་བ་བཞིན་དུ་བལྟ་སྟེ། གང་ཆོས་རྣམས་ལ་རྣམ་པར་མི་
[053-163b2] དཔྱོད་རྣམ་པར་མི་རྟོག་པ་དེ་ནི། འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོའི་ཆོ་ག་ཞེས་བྱའོ། །འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་
[053-163b3] པོའི་སྤྱོད་ཡུལ་གང་ཞེ་ན། འཇམ་དཔལ། གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་པོ་ལ་མི་སྟེན། རྒྱལ་བུ་དང་རྒྱལ་པོའི་བློན་པོ་ཆེན་པོ་དང། རྒྱལ་པོའི་
[053-163b4] ཞབས་འབྲིང་བ་ལ་མི་སྟེན། མི་བསྙེན། བསྙེན་བཀུར་མི་བྱེད། ཉེ་བར་མི་འགྲོ།  ༈  དང། ཀུན་ཏུ་རྒྱུ་བ་པ་དང། འཚོ་བ་པ་དང། གཅེར་བུ་པ་རྣམས་
[053-163b5] དང། སྙན་དངགས་ཀྱི་བསྟན་བཅོས་ལ་ཞུགས་པའི་སེམས་ཅན་རྣམས་དང་མི་སྟེན། མི་བསྙེན། བསྙེན་བཀུར་མི་བྱེད། འཇིག་རྟེན་རྒྱང་པན་པའི་གསང་ཚིག་འཆང་བའི་འཇིག་
[053-163b6] རྟེན་རྒྱང་པན་པ་ལ་མི་སྟེན། མི་བསྙེན། བསྙེན་བཀུར་མི་བྱེད། དེ་དག་དང་ལྷན་ཅིག་ཏུ་འདྲིས་པར་མི་བྱེད། གདོལ་པ་པ་དང། ཟོལ་པ་རྣམས་དང་མ་ཡིན། ཕག་འཚོང་བ་རྣམས་དང་མ་
[053-163b7] ཡིན༑ བྱ་གག་འཚོང་པ་རྣམས་དང་མ་ཡིན། རི་དྭགས་ཀྱི་རྔོན་པ་རྣམས་དང་མ་ཡིན། ཉ་པ་རྣམས་དང་མ་ཡིན། གླུ་མཁན་དང། གར་མཁན་དང། ལྕགས་ཀྱི་སིལ་ཁྲོལ་བྱེད་པ་རྣམས་


[053-164a0] [164A] 
[053-164a1] ༄༅། །དང་མ་ཡིན། གྱད་རྣམས་དང་མ་ཡིན། གཞན་དག་གི་དགའ་བ་དང་རྩེ་བའི་གནས་རྣམས་སུ་མི་འགྲོ་དེ་དག་དང་ལྷན་ཅིག་འདྲིས་པར་ཡང་མི་བྱེད་དེ། དྲུང་
[053-164a2] དུ་ལྷགས་པ་ལ་དུས་སུ་ཆོས་བཤད་པ་ནི་མ་གཏོགས་ཏེ། དེའང་མི་གནས་པར་འཆད་པའོ། །ཉན་ཐོས་ཀྱི་ཐེག་པ་ཅན་གྱི་དགེ་སློང་དང། དགེ་སློང་མ་དང། དགེ་བསྙེན་དང། དགེ་
[053-164a3] བསྙེན་མ་ལ་མི་སྟེན། མི་བསྙེན། བསྙེན་བཀུར་མི་བྱེད། དེ་དག་དང་འདྲིས་པར་མི་བྱེད་དེ། འཆགས་སའམ། གནས་ཁང་ངམ། གཙུག་ལག་ཁང་ནའང་དེ་དག་དང་འགྲོགས་པའི་སྤྱོད་
[053-164a4] ཡུལ་བ་མ་ཡིན་ནོ། །དྲུང་དུ་ལྷགས་པ་ལ་དུས་སུ་ཆོས་འཆད་པ་ནི་མ་གཏོགས་ཏེ་དེའང་མི་གནས་པར་འཆད་པའོ། །འཇམ་དཔལ། དེ་ནི་བྱང་ཆུབ་སེམས་དཔའ་སེམས་དཔའ་ཆེན་
[053-164a5] པོའི་སྤྱོད་ཡུལ་ལོ། །འཇམ་དཔལ། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བུད་མེད་ལ་རྗེས་སུ་ཆགས་པ་གང་ཡང་རུང་བ་མཚན་མར་བཟུང་ནས་རྟག་ཏུ་ཆོས་
[053-164a6] འཆད་པ་མ་ཡིན། བུད་མེད་ལ་རྟག་ཏུ་བལྟ་བར་འདོད་པ་མ་ཡིན་ཁྱིམ་དག་ཏུ་སོང་སྟེ་བུད་མེད་དམ། བུ་མོའམ། ཁྱིམ་མི་མོ་ལ་རྟག་ཏུ་ཆོས་བཤད་པར་སེམས་པ་མ་ཡིན་
[053-164a7] ཡང་དག་པར་མགུ་བར་བྱེད་པ་མ་ཡིན། མ་ནིང་ལ་ཆོས་མི་སྟོན། དེ་དག་དང་ལྷན་ཅིག་འདྲིས་པར་མི་བྱེད། ཡང་དག་པར་མགུ་བར་བྱེད་པ་མ་ཡིན། སློང་བའི་ཕྱིར་གཅིག་པུ་ཁྱིམ་


[053-164b0] [164B] 
[053-164b1] དེ་བཞིན་གཤེགས་པ་རྗེས་སུ་དྲན་པ་བསྒོམ་པ་ནི་མ་གཏོགས་སོ། །གལ་ཏེ་བུད་མེད་ལ་ཆོས་སྟོན་ནའང་དེ་ཐ་མ་ཆོས་ལ་འདོད་ཆགས་པས་ཀྱང་ཆོས་མི་སྟོན་ན་དེ་བུད་
[053-164b2] མེད་ལ་འདོད་ཆགས་པས་ལྟ་ཅི་སྨོས། དེ་ཆོས་སྟོན་པ་ན་ཐ་ན་སོའི་ཕྲེང་བའང་མི་སྟོན་ན་བཞིན་གྱི་འགྱུར་པ་ཆེན་པོ་ལྟ་ཅི་སྨོས་དགེ་ཚུལ་དང། དགེ་ཚུལ་མ་དང། དགེ་སློང་དང། དགེ་སློང་
[053-164b3] མ་དང། གཞོན་ནུ་དང། གཞོན་ནུ་མ་དང་མི་སྟེན། དེ་དག་དང་གཏམ་ཡང་མི་བྱེད་ལ་ནང་དུ་ཡང་དག་པར་འཇོག་ལ་འཇུག་པར་དགའ་ཞིང་ནང་དུ་ཡང་དག་འཇོག་ལ་རྟག་ཏུ་བསྙེན་པ་ཡིན་
[053-164b4] ཏེ། འཇམ་དཔལ། དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྱོད་ཡུལ་དང་པོའོ། །འཇམ་དཔལ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་
[053-164b5] ཅད་ལ་སྟོང་པར་བལྟ་སྟེ། ཇི་ལྟར་གནས་པ་བཞིན་དང། མ་ལོག་པར་གནས་པ་དང། ཡང་དག་པ་ཇི་ལྟ་བ་བཞིན་དུ་གནས་པ་དང། མི་བསྐྱོད་པ། མི་གཡོ་བ། མི་ལྡོག་པ། མི་འགྱུར་
[053-164b6] བ། རྟག་ཏུ་ཡང་དག་པ་ཇི་ལྟ་བ་བཞིན་དུ་གནས་པ་དང། ནམ་མཁའི་ངོ་བོ་ཉིད་ལྟ་བུ་ངེས་པའི་ཚིག་དང་ཐ་སྙད་རྣམ་པར་སྤང་པ་མ་སྐྱེས་པ། མ་བྱུང་བ། ཡང་དག་པར་མ་བྱུང་བ། མེད་
[053-164b7] པ། འདུས་མ་བྱས་པ། རྒྱུན་མེད་པ། མེད་པ་ལ་ཚིག་གིས་བརྗོད་པ་མི་ཆགས་པའི་གནས་ལ་འདུག་པ་འདུ་ཤེས་ཕྱིན་ཅི་ལོག་ལས་བྱུང་བར། དེ་ལྟར། འཇམ་དཔལ། བྱང་ཆུབ་


[053-165a0] [165A] 
[053-165a1] ༄༅། །སེམས་དཔའ་སེམས་དཔའ་ཆེན་པོ་རྟག་ཏུ་ཆོས་ཐམས་ཅད་ལ་ལྟ་ཞིང་གནས་པ་འདིས་གནས་ན། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་
[053-165a2] ཡུལ་ལ་གནས་པ་ཡིན་ཏེ། འཇམ་དཔལ། དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྱོད་ཡུལ་གཉིས་པའོ། །དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱས་པར་
[053-165a3] སྟོན་ཅིང་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཕྱི་དུས་ཤིན་ཏུ་འཇིགས་པ་ལ། ཞུམ་པ་མེད་ཅིང་མི་འཇིགས་པར། །མདོ་སྡེ་འདི་ནི་བསྟན་པར་ཡང། །བྱང་ཆུབ་
[053-165a4] སེམས་དཔའ་གང་འདོད་པ། །ཆོ་ག་སྤྱོད་ཡུལ་བསྲུང་བྱ་ཞིང། །འདུ་འཇི་མེད་ལ་གཙང་བར་བྱ། །རྒྱལ་པོ་དང་ནི་རྒྱལ་བུ་དང་།འདྲིས་བྱེད་རྟག་ཏུ་སྤང་བར་བྱ། །རྒྱལ་པོའི་ཞབས་
[053-165a5] འབྲིང་གང་ཡིན་དང། །གདོལ་པ་དང་ནི་ཟོལ་པ་དང། །མུ་སྟེགས་ཅན་ནི་དེ་དག་དང། །རྣམ་པ་ཀུན་ཏུ་འདྲིས་མི་བྱ། །དགེ་སློང་འདུལ་དང་ལུང་གནས་པ། །དགྲ་བཅོམ་སྙམ་དུ་
[053-165a6] སེམས་བྱེད་ཅིང། །ང་རྒྱལ་ཅན་རྣམས་བསྟེན་མི་བྱ། །ཚུལ་ཁྲིམས་འཆལ་རྣམས་རྣམ་པར་སྤང། །རྒོད་ཅིང་སྨྲ་བའི་སྤྱོད་ཡུལ་ཅན་།དགེ་སློང་མ་རྣམས་རྟག་ཏུ་སྤངས། །མི་བརྟན་
[053-165a7] པར་ནི་མངོན་པ་ཡི། །དགེ་བསྙེན་རྣམས་ཀྱང་སྤང་བར་བྱ། །དགེ་བསྙེན་མ་གང་ཚེ་འདི་ལ། མྱ་ངན་འདས་པ་གང་ཚོལ་བ། །དེ་དག་དང་ནི་འདྲིས་བྱེད་སྤང། །འདི་ནི་ཆོ་ག་


[053-165b0] [165B] 
[053-165b1] །གང་ཞིག་དེ་ཡི་ཐད་འོངས་ནས། །བྱང་ཆུབ་མཆོག་ཕྱིར་ཆོས་འདྲི་ན། །གནས་པ་མེད་ཅིང་མི་ཞན་པར། དཔའ་བོ་རྟག་ཏུ་དེ་ལ་ཤོད། །བུད་མེད་མ་ནིང་སེམས་ཅན་གང་
[053-165b2] དེ་དག་འདྲིས་བྱེད་རྣམ་པར་སྤང། །ཁྱིམ་རྣམས་སུ་ནི་མནའ་མ་དང། །གཞོན་ནུ་མ་རྣམས་རྣམ་པར་སྤང། དེ་ལ་ནམ་དུའང་དགའ་མི་བྱེད། །མཁས་དང་རྒོད་པ་འདྲི་བ་དང། །ཕག་འཚོང་
[053-165b3] བ་དང་བཤན་པ་དང། །འདྲིས་པར་བྱེད་པ་རྣམ་པར་སྤང། །གང་དག་སྲོག་ཆགས་རྣམ་མང་དག་ལོངས་སྤྱོད་ཕྱིར་ནི་གསོད་པ་དང་།བཟའ་ཕྱིར་ཤ་རྣམས་འཚོང་བྱེད་པ། །དེ་དག་འདྲིས་
[053-165b4] བྱེད་རྣམ་པར་སྤང། །གང་དག་བུད་མེད་གསོ་བྱེད་དང། །གར་མཁན་གྱད་དང་སིལ་ཁྲོལ་བ། །གང་གཞན་དེ་དང་འདྲ་བ་ཡང། །དེ་དག་རྣམས་དང་འདྲིས་བྱེད་སྤང། །རེས་མའི་གཙོ་བོ་
[053-165b5] བསྟེན་མི་བྱ། །ཇི་སྙེད་ལོངས་སྤྱོད་འཚོ་བ་གཞན། །ཤིན་ཏུ་དགའ་བ་དེ་དག་ཀྱང། །རྣམ་པ་ཀུན་ཏུ་ཡོངས་སུ་སྤང། །མཁས་པ་བུད་མེད་རྣམས་ལ་ཡང། །གང་གི་དུས་ན་ཆོས་འཆད་
[053-165b6] པ༑ ༑དེ་ནི་གཅིག་པུ་མི་འགྲོ་སྟེ། །རྒོད་ཅིང་འདུག་པར་མི་བྱའོ་།གང་ཚེ་ཟས་ཕྱིར་ཡང་དང་ཡང། །གྲོང་དུ་འཇུག་པར་བྱེད་པ་ན། །དགེ་སློང་གཉིས་པ་བཙལ་བར་བྱ། །ཡང་ན་སངས་
[053-165b7] རྒྱས་དྲན་པར་བྱ། །གང་གིས་ཤེས་རབ་ལྡན་པ་དག་མདོ་སྡེ་འདི་འདྲ་འཛིན་གནས་པའི། །ཆོ་ག་དང་ནི་སྤྱོད་ཡུལ་དག། །ཐོག་མར་ངས་བཤད་འདི་ཡིན་ནོ། །གང་ཚེ་འདུས་བྱས་


[053-166a0] [166A] 
[053-166a1] ༄༅། །འདུས་མ་བྱས། །ཡང་དག་ཡང་དག་མ་ཡིན་དང། །རབ་འབྲིང་ཐ་མའི་ཆོས་རྣམས་ལ། །རྣམ་པ་ཀུན་ཏུ་སྤྱོད་པ་མེད་།བརྟན་པ་བུད་མེད་ཅེས་མི་སྤྱོད།།
[053-166a2] སྐྱེས་པ་ཞེས་ཀྱང་མི་རྟོག་སྟེ། །ཆོས་སོ་ཅོག་ནི་མ་སྐྱེས་ཕྱིར་།བཙལ་བ་བྱས་ཀྱང་མི་མཐོང་བ། །འདི་ནི་བྱང་ཆུབ་སེམས་དཔའ་ཡི། །ཆོ་ག་རྣམ་པ་ཀུན་ཏུ་བསྟན། །དེ་དག་སྤྱོད་
[053-166a3] ཡུལ་ཅི་འདྲ་བ། །དེ་ནི་རྣམ་པར་མཉན་པར་གྱིས། །ཆོས་འདི་དག་ནི་ཡོད་པ་མ་ཡིན་བསྟན། །ཐམས་ཅད་འབྱུང་བ་མེད་ཅིང་སྐྱེ་བ་མེད་།རྟག་ཏུ་མི་གཡོ་སྟོང་པ་ཉིད་དུ་གནས། །
[053-166a4] དེ་ནི་མཁས་པ་རྣམས་ཀྱི་སྤྱོད་ཡུལ་ཡིན། །འདི་དག་འདུ་ཤེས་ལོག་པར་བརྟགས་པ་སྟེ། །ཡང་དག་མིན་ལ་ཡང་དག་ཡོད་ལ་མེད། །མ་བྱུང་བ་དང་མ་སྐྱེས་ཆོས་རྣམས་ལ། །
[053-166a5] ཡང་དག་ཉིད་དང་འབྱུང་བར་ལོག་པར་བརྟགས། །སེམས་ནི་རྟག་ཏུ་རྩེ་གཅིག་མཉམ་གཞག་སྟེ། །རི་རབ་ཕུང་པོ་ཇི་བཞིན་རབ་ཏུ་གནས་།དེ་བཞིན་འདུག་ནས་ནམ་
[053-166a6] མཁའ་ལྟ་བུར་ནི། །ཆོས་རྣམས་འདི་དག་ཀུན་ལ་བརྟག་པར་བྱ། །རྟག་ཏུ་ནམ་མཁའ་མཚུངས་པར་སྙིང་པོ་མེད། །མི་གཡོ་རློམ་སེམས་རྣམ་པར་སྤངས་པ་སྟེ། །ཆོས་རྣམས་
[053-166a7] འདི་དག་རྟག་པའི་དུས་གནས་པ། །འདི་ནི་མཁས་པ་རྣམས་ཀྱི་སྤྱོད་ཡུལ་ཡིན། །ང་ནི་མྱ་ངན་འདས་ནས་དགེ་སློང་གང། །ང་ཡི་སྤྱོད་ཡུལ་འདི་ནི་རབ་སྲུང་ཞིང། །དེ་ནི་ནམ་


[053-166b0] [166B] 
[053-166b1] །འཇིག་རྟེན་དུའང་མདོ་འདི་རབ་ཤོད་ཅིག་མཁས་པ་དུས་སུ་སེམས་པར་བྱེད་པ་ན། །ཁང་བུར་ཞུགས་ཏེ་དེ་བཞིན་སྒོ་བཅད་ནས། །ཆོས་འདི་ཐམས་ཅད་
[053-166b2] ལ་ནི་ཚུལ་བཞིན་བལྟ། །ལངས་ནས་ཞུམ་པ་མེད་པའི་སེམས་ཀྱིས་ཤོད། །རྒྱལ་པོ་རྣམས་དང་རྒྱལ་པོའི་བུ་གང་དག་ཆོས་ཉན་པ་རྣམས་འདི་ནི་དེ་ལ་སྲུང། །གཞན་ཡང་ཁྱིམ་
[053-166b3] བདག་དག་དང་བྲམ་ཟེ་རྣམས། །ཐམས་ཅད་དེ་ཡི་གཡོག་ཏུ་འཁོད་པར་འགྱུར། །འཇམ་དཔལ། གཞན་ཡང་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། ཕྱི་མའི་
[053-166b4] དུས་ཕྱི་མའི་ཚེ་དམ་པའི་ཆོས་རབ་ཏུ་འཇིག་པར་འགྱུར་བ་ན་།བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྣམ་གྲངས་འདི་རབ་ཏུ་སྟོན་པར་འདོད་པ་ནི་བདེ་བ་ལ་གནས་
[053-166b5] པ་ཡིན་ནོ། །དེ་བདེ་བ་ལ་གནས་ཏེ་ཆོས་འཆད་དོ། །ལུས་ལ་ཡོད་དམ་གླེགས་བམ་དུ་བྱས་སམ། གཞན་དག་ལ་སྟོན་ནའང། ཤིན་ཏུ་ཀླན་ཀ་ཚོལ་བའི་རང་བཞིན་ཅན་མ་ཡིན། དགེ་སློང་
[053-166b6] ཆོས་སྨྲ་བ་གཞན་དག་ལ་སྐུར་བར་མི་བྱེད། །མི་སྙན་པ་མི་སྨྲ་མི་སྙན་པ་མི་བརྗོད། གཞན་ཉན་ཐོས་ཀྱི་ཐེག་པ་ཅན་གྱི་དགེ་སློང་དག་གི་མིང་སྨོས་ཏེ་མི་སྙན་པ་མི་སྨྲ། མི་སྙན་པ་མི་རྗོད་
[053-166b7] ཅིང་དེ་དག་ལ་ཕྱིར་རྒོལ་བར་འདུ་ཤེས་པ་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་བདེ་བའི་གནས་ལ་གནས་པའི་ཕྱིར་ཏེ། དེ་ཆོས་ཉན་དུ་འོངས་ཤིང་ལྷགས་པ་རྣམས་ལ་ཕན་འདོགས་


[053-167a0] [167A] 
[053-167a1] ༄༅། །པ་དང། ཕྲག་དོག་མེད་པར་ཆོས་སྟོན་ཏོ། །མི་རྩོད་ཅིང་དྲི་བ་དྲིས་ཀྱང་ཉན་ཐོས་ཀྱི་ཐེག་པས་ལན་མི་ལྡོན་ཏེ། ཅི་ནས་སངས་རྒྱས་ཀྱི་ཡེ་ཤེས་མངོན་པར་
[053-167a2] རྫོགས་པར་འཚང་རྒྱ་བ་དེ་ལྟ་བུར་ལན་ལྡོན་ནོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ་།མཁས་པ་བདེ་ལ་རྟག་ཏུ་གནས་པར་
[053-167a3] འགྱུར༑ ༑དེ་ལ་འདུག་ནས་དེ་བཞིན་ཆོས་ཀྱང་སྟོན། །གཙང་ཞིང་ཡིད་དུ་འོང་བའི་ས་ཕྱོགས་སུ། །ཡངས་པའི་སྟན་ནི་རབ་ཏུ་བཤམས་བཏིང་སྟེ། །བཟང་པོའི་ཚོན་གྱིས་ལེགས་
[053-167a4] པར་ཁ་བསྒྱུར་བ། །ཆོས་གོས་གཙང་མ་དེ་ནི་རབ་བགོས་ནས། །རྡུལ་གཟན་བཟང་པོ་དེ་བཞིན་བཤམས་བྱས་ལ། །ཤམ་ཐབས་ཆེ་ཚད་ལེགས་པར་རབ་བགོས་ནས། །བཅོས་
[053-167a5] པུའི་རས་རྣམས་སྣ་ཚོགས་ལེགས་བཏིང་བ། །རྐང་བརྟེན་བཅས་པའི་ཁྲི་ལ་རབ་འདུག་ཅིང། །རྐང་པ་ལེགས་པར་བཀྲུས་ཏེ་སྟེང་འཛེགས་ནས། །མགོ་དང་བཞིན་གྱི་མདངས་
[053-167a6] ནི་རབ་སྣུམ་ཞིང། །ཆོས་ཀྱི་སྟན་དེ་ལ་ནི་རབ་འདུག་ནས། །སེམས་ཅན་ལྷགས་པ་རྩེ་གཅིག་གྱུར་རྣམས་ལ། །གཏམ་མང་རྣམ་པ་སྣ་ཚོགས་ཉེ་བར་སྟོན། །དགེ་སློང་
[053-167a7] དག་དང་དགེ་སློང་མ་རྣམས་དང། །དགེ་བསྙེན་རྣམས་དང་དགེ་བསྙེན་མ་དག་དང། །རྒྱལ་པོ་དག་དང་རྒྱལ་བུ་རྣམས་ལ་ཡང་།མཁས་ཏེ་རྟག་ཏུ་ཕྲག་དོག་མེད་པར་


[053-167b0] [167B] 
[053-167b1] ༑སྣ་ཚོགས་དོན་ལྡན་སྙན་པའི་གཏམ་ཡང་སྟོན། །དེ་ཚེ་དེ་ལ་དེ་དག་དྲི་དྲིས་ནས། །དེ་ལ་མཐུན་པའི་དོན་རྣམས་རབ་ཏུ་སྟོན། །ཅི་ནས་ཐོས་པས་བྱང་ཆུབ་འཐོབ་འགྱུར་བ། །དེ་ལྟར་
[053-167b2] དོན་གྱི་རྣམ་པ་རབ་ཏུ་སྟོན། །ལེ་ལོ་དག་ཀྱང་རྣམ་པར་རབ་སྤངས་ནས། །སྐྱོ་བ་སྙམ་པའི་འདུ་ཤེས་བསྐྱེད་མི་བྱ། །མཁས་པས་མི་དགའ་ཐམས་ཅད་རྣམ་པ་[?] སྤང། །བྱམས་པའི་
[053-167b3] སྟོབས་ནི་འཁོར་ལ་བསྒོམ་པར་བྱ། །ཉིན་མཚན་དུ་ཡང་ཆོས་མཆོག་རབ་ཏུ་བསྒོམ། །མཁས་པ་དེས་ནི་བྱེ་བ་ཁྲག་ཁྲིག་དཀྱེས། །འཁོར་རྣམས་མགུ་ཞིང་དེ་བཞིན་དགའ་བར་བྱེད། །
[053-167b4] དེ་ལ་ནམ་ཡང་འདོད་པ་ཅུང་ཟད་མེད། །ཟས་དང་སྐོམ་དང་བཟའ་དང་བཅའ་བ་དང། །གོས་དང་མལ་ཆ་ཆོས་གོས་རྣམས་དང་ནི། །ན་བའི་གསོས་སྨན་དག་ཀྱང་མི་བསམ་སྟེ། །འཁོར་
[053-167b5] རྣམས་ལ་ནི་ཅི་ཡང་མི་བསླང་ངོ། །གཞན་དུ་མཁས་པ་རྟག་ཏུ་བདག་ཉིད་དང། །སེམས་ཅན་འདི་དག་སངས་རྒྱས་གྲུབ་པར་ཤོག་ཕན་ཕྱིར་འཇིག་རྟེན་ཆོས་གང་བསྟན་པ་དེ། །བདག་
[053-167b6] གི་བདེ་བའི་ཡོ་བྱད་ཀུན་སྙམ་སེམས། །དགེ་སློང་གང་ཞིག་མྱ་ངན་ང་འདས་ནས། །ཕྲག་དོག་མེད་པར་འདི་ནི་རབ་སྟོན་པ། །དེ་ལ་སྡུག་བསྔལ་མེད་ཅིང་བར་ཆད་མེད། །ནམ་ཡང་
[053-167b7] མྱ་ངན་རྣམས་ཀྱང་འཁྲུག་པའང་མེད། །དེ་ལ་སུ་ཡང་སྤངས་པར་མི་བྱེད་དེ། །བརྡག་པ་མེད་ཅིང་མི་སྙན་སྨྲ་བའང་མེད། །དེ་ནི་ནམ་ཡང་བསྐྲད་པར་མི་འགྱུར་ཏེ། །འདི་ལྟར་དེ་


[053-168a0] [168A] 
[053-168a1] ༄༅། །ནི་བཟོད་པའི་སྟོབས་ལ་གནས། །རྟག་ཏུ་མཁས་པ་བདེ་ལ་གནས་པ་དེ། །ཇི་ལྟར་ངེས་བཤད་བཞིན་དུ་གནས་པ་ནི། །ཡོན་ཏན་བྱེ་བ་དུ་མ་བརྒྱ་
[053-168a2] འབྱུང་སྟེ། །དེ་ནི་བསྐལ་པ་བརྒྱར་ཡང་བརྗོད་མི་ནུས། འཇམ་དཔལ་གཞན་ཡང་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་དམ་པའི་ཆོས་ཟད་པའི་མཐའ་
[053-168a3] མའི་དུས་ཀྱི་ཚེ། མདོ་སྡེ་འདི་འཆད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕྲག་དོག་དང། །གཡོ་དང་སྒྱུ་མེད་པ་ཡིན་བྱང་ཆུབ་སེམས་དཔའི་ཐེག་པ་ཅན་གྱི་གང་
[053-168a4] ཟག་གཞན་དག་ལ་མི་སྙན་པ་མི་སྨྲ། སྐུར་པ་མི་འདེབས། བརྙས་པར་མི་བྱེད་དོ། །དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་ཉན་ཐོས་ཀྱི་ཐེག་པ་ཅན་
[053-168a5] ནམ༑ རང་སངས་རྒྱས་ཀྱི་ཐེག་པ་ཅན་ནམ། བྱང་ཆུབ་སེམས་དཔའི་ཐེག་པ་ཅན་གཞན་དག་ལ་འགྱོད་པ་སྐྱེད་པར་མི་བྱེད་དེ། རིགས་ཀྱི་བུ་དག་ཁྱེད་བླ་ན་མེད་པ་ཡང་དག་
[053-168a6] པར་རྫོགས་པའི་བྱང་ཆུབ་དང་རིང་སྟེ་ཁྱེད་དེ་ན་མི་སྣང་ངོ། །ཁྱེད་ནི་རབ་ཏུ་བག་མེད་པར་གནས་པ་སྟེ། ཁྱེད་ནི་དེ་བཞིན་གཤེགས་པའི་ཡེ་ཤེས་མངོན་པར་རྫོགས་པར་འཚང་
[053-168a7] རྒྱ་བའི་མཐུ་མེད་པའོ་ཞེས་བྱང་ཆུབ་སེམས་དཔའི་ཐེག་པ་ཅན་གང་ལའང་ཐེ་ཚོམ་སྐྱེ་བར་མི་བྱེད་དོ། །ཆོས་ཀྱིས་རྩོད་པ་ལ་དགའ་བ་མ་ཡིན་ཏེ། ཆོས་ལ་རྩོད་པར་མི་བྱེད་དོ། །


[053-168b0] [168B] 
[053-168b1] །དེ་བཞིན་གཤེགས་པ་ཐམས་ཅད་ལ་ཕར་འདུ་ཤེས་སྐྱེད་དོ། །བྱང་ཆུབ་སེམས་དཔའ་ཐམས་ཅད་ལ་སྟོན་པར་འདུ་ཤེས་
[053-168b2] སྐྱེད་དོ། །ཕྱོགས་བཅུའི་འཇིག་རྟེན་རྣམས་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་འཁོད་པ་དེ་དག་ལ་རྒྱུན་མི་ཆད་པར་ལྷག་པའི་བསམ་པས་གུས་པར་ཕྱག་
[053-168b3] འཚལ་ལོ། །ཆོས་འཆད་པ་ན་ལྷག་ཆད་མེད་པར་ཆོས་འཆད་དོ་།ཆོས་ཀྱི་རྣམ་གྲངས་འདི་རབ་ཏུ་བསྟན་པ་ན་ཆོས་ཀྱི་དགའ་བ་སྙོམས་པར་བྱེད་དོ། །ཐ་ན་འགའ་ཙམ་ལའང་ཆོས་ཀྱི་
[053-168b4] དགའ་བས་ལྷག་པར་ཕན་འདོགས་པར་མི་བྱེད་དོ། །འཇམ་དཔལ། ཆོས་འདི་གསུམ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་ཡོངས་སུ་མྱ་
[053-168b5] ངན་ལས་འདས་ནས་དམ་པའི་ཆོས་ཟད་པའི་མཐའ་མའི་དུས་ཀྱི་ཚེ་ཆོས་ཀྱི་རྣམ་གྲངས་འདི་ཡང་དག་པར་སྟོན་པ་ན། བདེ་བར་རེག་པ་ལ་གནས་ཤིང་གཙེ་བ་མེད་པར་ཆོས་ཀྱི་རྣམ་
[053-168b6] གྲངས་འདི་རབ་ཏུ་སྟོན་ཏོ། །དེའི་ཆོས་ཡང་དག་པར་འགྲོ་བའི་གྲོགས་དག་ཀྱང་འབྱུང་བར་འགྱུར་རོ། །གང་དག་དེ་ལ་ཆོས་ཉན་པའི་ཆོས་ཀྱི་རྣམ་གྲངས་འདི་ཉན་པ་དང། དད་པ་
[053-168b7] དང༑ ཡིད་ཆེས་པ་དང། འཛིན་པ་དང། ཀུན་ཆུབ་པར་བྱེད་པ་དང་ཡི་གེར་འདྲི་བ་དང། ཡི་གེར་འདྲིར་འཇུག་པ་དང། གླེགས་བམ་དུ་བྱས་ཏེ་བསྟི་སྟང་དུ་བྱེད་པ་དང། བཙུན་


[053-169a0] [169A] 
[053-169a1] ༄༅། །པར་བྱེད་པ་དང། རིམ་གྲོར་བྱེད་པ་དང། མཆོད་པར་བྱེད་པ་དེ་དག་ཀྱང་འབྱུང་བར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
[053-169a2] ཏེ༑ བདེ་བར་གཤེགས་པས་དེ་སྐད་ཅེས་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །གང་ཞིག་མདོ་འདི་འཆད་འདོད་ཆོས་སྨྲ་བས། །གཡོ་དང་
[053-169a3] ང་རྒྱལ་དེ་བཞིན་འཕྱ་བ་དང། །མ་ལུས་པར་ནི་ཡོངས་སུ་སྤང་བར་བྱ། །དེ་བཞིན་མཁས་པས་ཕྲག་དོག་གཞར་མི་བྱ། །ནམ་དུའང་སུ་ལའང་མི་སྙན་བརྗོད་མི་བྱ། །ལྟ་བས་རྩོད་
[053-169a4] པ་ནམ་ཡང་མི་བྱའོ། །བླ་མེད་ཡེ་ཤེས་ཁྱོད་ཐོབ་མི་འགྱུར་ཞེས་།ཐེ་ཚོམ་གནས་ནི་ནམ་ཡང་མི་བྱའོ། །དེ་ནི་རྟག་ཏུ་དྲང་ཞིང་མཉེན་པ་སྟེ། །བདེ་བར་གཤེགས་ཀྱི་སྲས་པོ་བཟོད་
[053-169a5] ལྡན་འགྱུར། །ཆོས་འདི་ཡང་དང་ཡང་དུ་རབ་སྟོན་ཀྱང། །དེ་འདིར་སྐྱོ་བར་འགྱུར་བ་ཅུང་ཟད་མེད། །བྱང་ཆུབ་སེམས་དཔའ་གང་དག་ཕྱོགས་བཅུ་ཡི། །འཇིག་རྟེན་དག་ན་སེམས་ཅན་
[053-169a6] སྙིང་བརྩེས་རྒྱུ། །དེ་ཀུན་བདག་གི་སྟོན་ཅེས་དེ་དག་ལ། །མཁས་པ་རྣམས་ནི་བླ་མར་གུས་པ་སྐྱེད། །སངས་རྒྱས་རྐང་གཉིས་མཆོག་རྣམས་དྲན་བྱས་ལ། །རྒྱལ་བ་རྣམས་ལ་རྟག་
[053-169a7] ཏུ་ཕར་སེམས་སྐྱེད། །ང་རྒྱལ་འདུ་ཤེས་ཐམས་ཅད་རྣམས་སྤངས་ནས། །དེ་ཚེ་དེ་ལ་བར་ཀུན་འབྱུང་མི་འགྱུར། །རྣམ་པ་འདི་འདྲའི་ཆོས་འདི་ཐོས་ནས་ནི། །མཁས་པས་དེ་ཚེ་ལེགས་


[053-169b0] [169B] 
[053-169b1] །བདེ་བར་གནས་པའི་ཕྱིར་དང་མཉམ་གཞག་ན། །སྲོག་ཆགས་བྱེ་བས་རབ་ཏུ་བསྲུང་བར་འགྱུར། །འཇམ་དཔལ། གཞན་ཡང་དེ་བཞིན་གཤེགས་པ་ཡོངས་སུ་
[053-169b2] མྱ་ངན་ལས་འདས་ནས། དམ་པའི་ཆོས་སྤོང་བའི་དུས་ཀྱི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྣམ་གྲངས་འདི་འཛིན་པར་འདོད་པའི་དགེ་སློང་དེས། ཁྱིམ་
[053-169b3] ན་གནས་པ་དང་རབ་ཏུ་བྱུང་བ་རྣམས་ལས་རིང་བ་བས་ཀྱང་རིང་དུ་གནས་པར་བྱའོ། །བྱམས་པ་ལ་གནས་པས་གནས་པར་བྱའོ། །སེམས་ཅན་གང་དག་བྱང་ཆུབ་ཏུ་ཡང་དག་
[053-169b4] པར་མ་ཞུགས་པ་དེ་དག་ཐམས་ཅད་ལ་སྙིང་རྗེ་བསྐྱེད་པར་བྱའོ་།དེས་འདི་སྙམ་དུ་ཀྱེ་མ་གང་དག་དེ་བཞིན་གཤེགས་པའི་ཐབས་མཁས་པ། ལྡེམ་པོར་དགོངས་ཏེ་བཤད་པ་མི་
[053-169b5] ཉན་པ་དང། མི་ཤེས་པ་དང། མི་རྟོགས་པ་དང། མི་འདྲི་བ་དང་མ་དད་པ་དང། མ་མོས་པའི་སེམས་ཅན་དེ་དག་ནི་ཤིན་ཏུ་ཤེས་རབ་འཆལ་བའི་རང་བཞིན་ཅན་དག་གོ་
[053-169b6] གཞན་ཡང་སེམས་ཅན་འདི་དག་ནི་ཆོས་ཀྱི་རྣམས་འདི་ལ་མི་འཇུག་ཅིང་ཁོང་དུ་མི་ཆུད་པ་དག་སྟེ། འདི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་
[053-169b7] པར་རྫོགས་པར་སངས་རྒྱས་ནས་གང་ལ་གང་གནས་པར་འགྱུར་བ་དེ་ལ་དེ་རྫུ་འཕྲུལ་གྱི་སྟོབས་ཀྱིས་འདུན་པར་བྱའོ། །ཡིད་ཆེས་པར་བྱའོ། །འཇུག་པར་བྱའོ། །ཡོངས་སུ་སྨིན་


[053-170a0] [170A] 
[053-170a1] ༄༅། །པར་བྱའོ། །སྙམ་དུ་བསམ་པར་བྱའོ། །འཇམ་དཔལ། ཆོས་བཞི་པོ་འདི་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་
[053-170a2] གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་སྟོན་པ་ན་གནོད་པ་མེད་པར་འགྱུར་རོ། །དགེ་སློང་དང། དགེ་སློང་མ་དང། དགེ་
[053-170a3] བསྙེན་དང། དགེ་བསྙེན་མ་དང། རྒྱལ་པོ་དང། རྒྱལ་བུ་དང་རྒྱལ་པོའི་བློན་པོ་ཆེན་པོ་དང། རྒྱལ་པོའི་སྣ་ཆེན་པོ་ལ་གཏོགས་པ་དང། གྲོང་རྡལ་གྱི་མི་དང། ཡུལ་གྱི་མི་དང་
[053-170a4] བྲམ་ཟེ་དང། ཁྱིམ་བདག་རྣམས། བསྟི་སྟང་དུ་བྱེད། བཙུན་པར་བྱེད། རི་མོ་བྱེད། མཆོད་པ་བྱེད་པར་འགྱུར་རོ། །བར་སྣང་ལ་གནས་པའི་ལྷ་དད་པ་དག་ཀྱང་ཆོས་ཉན་པའི་
[053-170a5] ཕྱིར་དེའི་ཕྱི་བཞིན་འབྲང་བར་འགྱུར་རོ། །ལྷའི་བུ་རྣམས་ཀྱང་དེ་བསྲུང་བའི་ཕྱིར་རྟག་ཏུ་ཕྱི་བཞིན་འབྲང་བར་འགྱུར་རོ་།གྲོང་ན་འདུག་ཀྱང་རུང། གཙུག་ལག་ཁང་ན་
[053-170a6] འདུག་ཀྱང་རུང། ཆོས་ཡོངས་སུ་འདྲི་བ་དག་ཉིན་མཚན་དུ་དེའི་དྲུང་དུ་འདོང་བར་འགྱུར། །དེ་ལན་བཏབ་པས་དགའ་མགུ་རངས་པར་འགྱུར་རོ། །དེ་ཅིའི་ཕྱིར་ཞེ་ན་
[053-170a7] འཇམ་དཔལ། ཆོས་ཀྱི་རྣམ་གྲངས་འདི་ནི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པའི་ཕྱིར་རོ། །འཇམ་དཔལ། ཆོས་ཀྱི་རྣམ་གྲངས་འདི་ནི་འདས་པ་དང། མ་བྱོན་པ་དང་


[053-170b0] [170B] 
[053-170b1] པར་རྫོགས་པའི་སངས་རྒྱས་རྣམས་ཀྱིས་རྟག་ཏུ་བྱིན་གྱིས་བརླབས་པའི་ཕྱིར་རོ། །འཇམ་དཔལ། ཆོས་ཀྱི་རྣམ་གྲངས་
[053-170b2] འདི་ནི་འཇིག་རྟེན་གྱི་ཁམས་མང་པོར་ཡང་སྒྲའམ་དབྱངས་སམ་མིང་ཐོས་པར་ཡང་རྙེད་པར་དཀའོ། །འཇམ་དཔལ། འདི་ལྟ་སྟེ། དཔེར་ན་སྟོབས་ཀྱི་འཁོར་ལོ་སྒྱུར་བའི་རྒྱལ་པོ་
[053-170b3] ནི་སྟོབས་ཀྱིས་བདག་གི་རྒྱལ་སྲིད་ཐུབ་སྟེ། དེ་ལ་ཕྱིར་རྒོལ་བ་རྒྱལ་པོ་ཟླ་དག་དང་དེ་འཐབ་མོ་བྱེད་པར་གྱུར་ན། སྟོབས་ཀྱི་འཁོར་ལོ་སྒྱུར་བའི་རྒྱལ་པོ་དེ་ལ་དམག་མི་མང་པོ་ཡོད་དེ། དེ་
[053-170b4] དག་དང་དགྲ་དེ་དག་འཐབ་བོ། །རྒྱལ་པོ་དེས་དམག་མི་འཐབ་པ་དེ་མཐོང་ནས། དམག་མི་དེ་དག་ལ་དགའ་ཞིང་མགུ་རངས་པར་འགྱུར་རོ་།དེ་དགའ་ཞིང་མགུ་རངས་ནས་དམག་
[053-170b5] མི་དེ་དག་ལ་སྦྱིན་པ་རྣམ་པ་དུ་མ་སྦྱིན་པར་བྱེད་དེ། འདི་ལྟ་སྟེ། གྲོང་དང། གྲོང་གི་ཞིང་རྣམས་སྦྱིན་ནོ། །གྲོང་ཁྱེར་དང། གྲོང་ཁྱེར་གྱི་ཞིང་དང། གོས་དང། ཐོད་དང། ལག་པའི་
[053-170b6] རྒྱན་དང། མགུལ་རྒྱན་དང། གསེར་གྱི་ཚོང་ཚོང་དང། རྣ་རྒྱན་དང། སེ་མོ་དོ་དང། དོ་ཤལ་དང། འགྲོན་བུ་དང། གསེར་དང་དངུལ་དང། ནོར་བུ་དང། མུ་ཏིག་དང་
[053-170b7] བཻ་ཌཱུརྱ་དང། དུང་དང། མན་ཤེལ་དང། བྱུ་རུའང་སྦྱིན་པར་བྱེད། གླང་པོ་ཆེ་དང། རྟ་དང། ཤིང་རྟ་དང། རྐང་ཐང་དང། བྲན་ཕོ་དང། བྲན་མོའང་སྦྱིན་པར་བྱེད། བཞོན་པ་


[053-171a0] [171A] 
[053-171a1] ༄༅། །དང༑ ཁྱོགས་ཀྱང་སྦྱིན་པར་བྱེད་དོ། གཙུག་གི་ནོར་བུ་ནི་སུ་ལའང་སྦྱིན་པར་མི་བྱེད་དོ། །དེ་ཅིའི་ཕྱིར་ཞེ་ན། རྒྱལ་པོའི་གཙུག་ཏུ་བཏགས་པའི་ནོར་བུ་
[053-171a2] དེ་ནི་གཅིག་པུ་ཁོ་ན་ཡིན་པའི་ཕྱིར་རོ། །འཇམ་དཔལ། གང་གི་ཚེ་རྒྱལ་པོས་གཙུག་གི་ནོར་བུ་དེའང་སྦྱིན་པར་བྱེད་པ་ན། རྒྱལ་པོའི་དཔུང་གི་ཚོགས་ཡན་ལག་བཞི་པོ་དེ་
[053-171a3] དག་ཐམས་ཅད་ངོ་མཚར་དུ་འགྱུར། རྨད་དུ་འགྱུར་རོ། །འཇམ་དཔལ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉིད་ཀྱི་
[053-171a4] ལག་སྟོབས་ཀྱི་བསོད་ནམས་ལས་བྱུང་བའི་ཁམས་གསུམ་ཆོས་ཀྱི་རྒྱལ་པོ་མཛད་པའི་ཁམས་གསུམ་དེ་དག་ལ་བདུད་སྡིག་ཅན་གནོན་ཏེ། དེ་ནས་དེ་བཞིན་གཤེགས་པའི་འཕགས་
[053-171a5] པའི་དམག་མི་རྣམས་དང། བདུད་དུ་འཐབ་མོ་བྱེད་དོ། །འཇམ་དཔལ་དེས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཀྱི་རྒྱལ་པོ། ཆོས་
[053-171a6] ཀྱི་བདག་པོ་འཕགས་པའི་དམག་མི་འཐབ་མོ་བྱེད་པ་དེ་དག་ལ་མདོ་སྡེ་བརྒྱ་སྟོང་རྣམ་པ་དུ་མ་འཆད་དོ། །འཁོར་བཞི་ཡང་དག་པར་དགའ་བར་བྱ་བའི་ཕྱིར་དེ་དག་ལ་མྱ་ངན་ལས་
[053-171a7] འདས་པའི་གྲོང་ཁྱེར་དང། ཆོས་ཀྱི་གྲོང་ཁྱེར་ཆེན་པོའི་སྦྱིན་པ་བྱིན་ཏེ། མྱ་ངན་ལས་འདས་པས་དེ་དག་ལ་རྗོད་ཅིང་ཆོས་ཀྱི་རྣམ་གྲངས་འདི་ལྟ་བུ་འདི་ནི་མི་འཆད་དོ། །འཇམ་དཔལ་


[053-171b0] [171B] 
[053-171b1] མི་དེ་དག་འཐབ་པ་ན་སྐྱེས་བུའི་རྩལ་ཆེན་པོས་ངོ་མཚར་དུ་གྱུར་ནས་ཕྱིས་བདོག་པ་ཐམས་ཅད་ཀྱི་མཆོག་གཙུག་གི་ནོར་བུ་
[053-171b2] འཇིག་རྟེན་ཐམས་ཅད་ཡིད་མི་ཆེས་ཤིང་ངོ་མཚར་དུ་གྱུར་པ་དེ་སྦྱིན་པར་བྱེད་དོ། །འཇམ་དཔལ། ཇི་ལྟར་རྒྱལ་པོ་དེའི་གཙུག་གི་ནོར་བུ་གཙུག་ན་འདུག་པ་དེ་ཡུན་རིང་དུ་བསྲུངས་
[053-171b3] པ་དང་དོན་དུ། འཇམ་དཔལ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཁམས་གསུམ་ན་ཆོས་ཀྱི་རྒྱལ་པོ་ཆེན་པོ་ཆོས་ཀྱི་རྒྱལ་པོ་མཛད་
[053-171b4] པ༑ གང་ཚེ་ཉན་ཐོས་དག་དང། བྱང་ཆུབ་སེམས་དཔའ་དག་ཕུང་པོའི་བདུད་དམ། ཉོན་མོངས་པའི་བདུད་དང་འཐབ་པ་གཟིགས་ཏེ། དེ་དག་དང་ལྷན་ཅིག་ཏུ་འཐབ་པ་ན། གང་
[053-171b5] གི་མི་འདོད་ཆགས་དང་ཞེ་སྡང་དང་གཏི་མུག་ཟད་དེ། ཁམས་གསུམ་པ་ཐམས་ཅད་ནས་བྱུང་ཞིང་བདུད་ཐམས་ཅད་འཇོམས་པ་སྐྱེས་བུའི་རྩལ་ཆེན་པོ་བྱས་པར་གྱུར་པ་དེའི་
[053-171b6] ཚེ༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཉེས་ནས་འཕགས་པའི་དམག་མི་དེ་དག་ལ་འཇིག་རྟེན་ཐམས་ཅད་དང་མི་མཐུན་པ་
[053-171b7] འཇིག་རྟེན་ཐམས་ཅད་ལ་ཡིད་མི་ཆེས་པ། སྔོན་མ་བཤད། སྔོན་མ་བསྟན་པའི་ཆོས་ཀྱི་རྣམ་གྲངས་འདི་ལྟ་བུ་འདི་བཤད་དེ། ཀུན་གྱིས་ཐམས་ཅད་མཁྱེན་པ་ཉིད་ཐོབ་པར་


[053-172a0] [172A] 
[053-172a1] ༄༅། །བྱེད་པ་སྤྱི་གཙུག་གི་ནོར་བུ་ཆེན་པོ་དང་འདྲ་བ། དེ་བཞིན་གཤེགས་པས་ཉན་ཐོས་རྣམས་ལ་རབ་ཏུ་སྦྱིན་ནོ། །འཇམ་དཔལ་འདི་ནི་དེ་བཞིན་གཤེགས་
[053-172a2] པ་རྣམས་ཀྱིས་ཆོས་བསྟན་པའི་མཆོག་སྟེ། འདི་ནི་དེ་བཞིན་གཤེགས་པ་རྣམས་ཀྱི་ཆོས་ཀྱི་རྣམ་གྲངས་ཀྱི་མཐུའོ། །ཆོས་ཀྱི་རྣམ་གྲངས་ཐམས་ཅད་ཀྱི་ནང་ན་ཆོས་ཀྱི་རྣམ་གྲངས་
[053-172a3] འདི་ཟབ་སྟེ། འཇིག་རྟེན་ཐམས་ཅད་དང་མི་མཐུན་པའོ། །འཇམ་དཔལ་སྟོབས་ཀྱི་འཁོར་ལོས་སྒྱུར་བའི་རྒྱལ་པོ་དེ་ཉིད་ཀྱིས་རིང་དུ་བསྲུངས་པའི་གཙུག་གི་ནོར་བུ་བཀྲོལ་ཏེ་
[053-172a4] དམག་མི་མཆོག་རྣམས་ལ་བྱིན་བ་དེ་བཞིན་དུ། དེ་བཞིན་གཤེགས་པའི་ཆོས་ཀྱི་རྣམ་གྲངས་གསང་བ་ཡུན་རིང་པོར་གསུངས་པ། ཆོས་ཀྱི་རྣམ་གྲངས་ཐམས་ཅད་ཀྱི་སྤྱི་བོ་
[053-172a5] ལ་འདུག་པ། དེ་བཞིན་གཤེགས་པས་མཁྱེན་པ་དེ། དེ་བཞིན་གཤེགས་པས་དེ་རིང་ཡང་དག་པར་རབ་ཏུ་སྟོན་ཏོ། །དེ་ནས་བཅོམ་ལྡན་འདས་དོན་འདི་ཉིད་རྒྱས་པར་སྟོན་
[053-172a6] ཅིང་དེའི་ཚེ་ཚིགས་སུ་བཅད་བ་འདི་དག་བཀའ་སྩལ་ཏོ། །བྱམས་པའི་སྟོབས་ནི་རབ་ཏུ་སྟོན་པར་བྱེད། །རྟག་ཏུ་སེམས་ཅན་ཀུན་ལ་སྙིང་ཡང་བརྩེ། །བདེ་བར་གཤེགས་པས་
[053-172a7] བསྔགས་པའི་མདོ་སྡེ་མཆོག་འདི་འདྲའི་ཆོས་འདི་རབ་ཏུ་སྟོན་པར་བྱེད། །གང་དག་ཁྱིམ་ན་གནས་དང་རབ་བྱུང་དང། །བྱང་ཆུབ་སེམས་དཔའ་མ་ཡིན་ཕྱི་དུས་དེར། །ཆོས་


[053-172b0] [172B] 
[053-172b1] །ཐམས་ཅད་ལའང་དེས་ནི་བྱམས་སྟོབས་བསྟན། །བདག་གིས་བྱང་ཆུབ་རྗེས་སུ་འཐོབ་འགྱུར་ཏེ། །དེ་བཞིན་གཤེགས་ལ་འཇུག་
[053-172b2] པར་ནམ་གྱུར་པ། །དེ་ཚེ་ཐབས་ལ་གནས་ནས་ཁྱེད་ལ་སྦྱིན། །བྱང་ཆུབ་མཆོག་འདི་ཀུན་ཏུ་བསྒྲགས་པར་བྱ། །དཔེར་ན་སྟོབས་ཀྱི་འཁོར་ལོས་སྒྱུར་རྒྱལ་གྱིས། །མགུ་ནས་དམག་མི་
[053-172b3] རྣམས་ལ་མགྲོན་མང་བྱིན། །གླང་ཆེན་རྟ་དང་ཤིང་རྟ་རྐང་ཐང་དང། །གྲོང་རྣམས་དང་ནི་གྲོང་ཁྱེར་རྣམས་ཀྱང་བྱིན་།དགའ་ནས་ཁ་ཅིག་ལ་ནི་ལག་པའི་རྒྱན། །དངུལ་དང་གསེར་གྱི་ཚོང་
[053-172b4] ཚོང་རྣམས་ཀྱང་བྱིན། །མུ་ཏིག་ནོར་བུ་བྱུ་རུ་མན་ཤེལ་དང་།སྦྱིན་པར་བྱ་བ་རྣམ་པ་མང་པོ་བྱིན། །གང་ཚེ་དེ་ནི་དེ་ལ་གང་ཞིག་གིས། །ཚམ་ཚོམ་མེད་པའི་མཆོག་གིས་ངོ་མཚར་
[053-172b5] གྱུར༑ ༑དེ་ཡིས་ངོ་མཚར་བྱས་པར་ཤེས་ནས་སུ། །ཅོད་པན་ལས་ནི་ནོར་བུ་བཀྲོལ་ཏེ་བྱིན། །བཟོད་པའི་སྟོབས་དང་ཤེས་རབ་མཛོད་མང་པོ་།སངས་རྒྱས་ཆོས་རྒྱལ་ངས་ཀྱང་དེ་
[053-172b6] བཞིན་དུ། །ཕན་ཞིང་སྙིང་རྗེའི་རྗེས་སུ་ཐུགས་བརྩེའི་ཕྱིར་།ཆོས་ཀྱིས་འཇིག་རྟེན་འདི་དག་ཐམས་ཅད་བསྟན། །འཚོ་བའི་སེམས་ཅན་དག་ཀྱང་གཟིགས་ནས་སུ། །མདོ་སྡེ་
[053-172b7] བྱེ་བ་ཕྲག་སྟོང་རྣམས་ཀྱང་བཤད། །སེམས་ཅན་གང་འདིར་ཉོན་མོངས་འཇོམས་གཙང་བ། །སྲོག་ཆགས་དེ་དག་རྣམས་ཀྱི་མཐུ་མཁྱེན་ནས། །དེ་ནས་ཆོས་རྒྱལ་སྨན་པ་ཆེན་པོ་


[053-173a0] [173A] 
[053-173a1] ༄༅། །ཡང༑ ༑རྣམ་གྲངས་བྱེ་བ་ཕྲག་བརྒྱ་འཆད་མཛད་ཅིང་།སེམས་ཅན་སྟོབས་དང་ཡེ་ཤེས་ལྡན་མཁྱེན་ནས། །གཙུག་གི་ནོར་བུ་ལྟ་བུའི་མདོ་འདི་
[053-173a2] བཤད། །མདོ་སྡེ་ཀུན་གྱི་མཆོག་གྱུར་འདི་ཡིན་ཏེ། །འཇིག་རྟེན་དུ་ནི་མདོ་སྡེ་མཐའ་འདི་བཤད། །ངས་ནི་ནམ་ཡང་མ་བཤད་རབ་བསྲུངས་པ། །དེ་ནི་དེ་རིང་བསྒྲགས་ཀྱི་ཐམས་
[053-173a3] ཅད་ཉོན། །ང་ནི་ཡོངས་སུ་མྱ་ངན་འདས་གྱུར་ནས། །འདི་འདྲའི་ཆོས་བཞི་འདི་དག་བསྟན་པར་བྱ། །གང་ཞིག་བྱང་ཆུབ་དམ་པ་མཆོག་འདོད་དང། །དེ་དག་ང་ཡི་བྱ་བ་རྣམས་
[053-173a4] བྱེད་པ། །དེ་ལ་མྱ་ངན་མེད་ཅིང་བར་ཆད་མེད། །མདོག་མི་སྡུག་ཅིང་ན་བར་མི་འགྱུར་དང། །དེ་ཡི་མདོག་ཀྱང་ནག་པོར་མི་འགྱུར་ཏེ་།དེ་ནི་གྲོང་ཁྱེར་ངན་པར་ཡོངས་མི་གནས། །
[053-173a5] རྟག་ཏུ་མཐོང་དགའ་དྲང་སྲོང་ཆེན་པོ་དེ། །དེ་བཞིན་གཤེགས་པ་བཞིན་དུ་མཆོད་པར་འགྱུར། །ལྷ་ཡི་བུ་ཕོ་གཞོན་ནུ་དེ་དག་ཀྱང་།རྟག་ཏུ་དེ་ཡི་གཡོག་ཀྱང་བྱེད་པར་འགྱུར། །
[053-173a6] དེ་ལ་ནམ་ཡང་མཚོན་དང་དུག་མི་ཚུགས། །ལུས་ལ་བོང་རྡོ་དབྱུག་བས་མི་ཕོག་གོ་དེ་ལ་གང་དག་ཁ་ངན་ཟེར་བ་ནི། །དེ་དག་ཁ་ཡང་ལྐུགས་ཤིང་ཟུམས་པར་འགྱུར། །མྱ་
[053-173a7] ངན་ང་འདས་མདོ་འདི་གང་འཛིན་པ། །དེ་ནི་སྲོག་ཆགས་རྣམས་ཀྱི་མཉན་དུ་འགྱུར། །སྣང་བ་ཐོབ་ཅིང་ས་འདིའི་སྟེང་ན་རྒྱུ། །སྲོག་ཆགས་བྱེ་བ་མང་པོའི་རབ་རིབ་སེལ། །དེ་


[053-173b0] [173B] 
[053-173b1] །དེས་ནི་དགེ་སློང་དགེ་སློང་མ་ཡང་མཐོང། །དེ་བཞིན་བདག་ལུས་སེང་གེའི་ཁྲི་ལ་འདུག་རྣམ་པ་མང་པོའི་ཆོས་རྣམས་སྟོན་པར་བྱེད། །
[053-173b2] དེ་ནི་རྨི་ལམ་ན་ཡང་ལྷ་ཀླུ་དང། །གནོད་སྦྱིན་ལྷ་མིན་གངྒཱའི་བྱེ་མ་སྙེད། །ཐམས་ཅད་ཐལ་མོ་སྦྱར་བ་དེ་དག་ལ་།ཆོས་ཀྱི་དམ་པ་རྣམ་པ་མང་པོ་འཆད། །དེ་ནི་རྨི་ལམ་དེ་བཞིན་
[053-173b3] གཤེགས་མཐོང་སྟེ། །སྲོག་ཆགས་བྱེ་བ་མང་ལ་ཆོས་སྟོན་ཅིང་།འོད་ཟེར་སྟོང་དག་རབ་ཏུ་འགྱེད་མཛད་ལ། །མགོན་པོ་དབྱངས་སྙན་གསེར་གྱི་མདོག་འདྲ་མཐོང། །དེ་ཡང་
[053-173b4] དེ་ན་ཐལ་མོ་སྦྱར་འདུག་ནས། །ཐུབ་པ་རྐང་གཉིས་མཆོག་ལ་མངོན་པར་བསྟོད། །རྒྱལ་པ་སྨན་བ་ཆེན་པོ་དེ་ཡང་ནི། །འཁོར་བཞི་དག་ལ་ཆོས་མཆོག་སྟོན་པ་མཛད། །དེ་ཡིས་ཐོས་
[053-173b5] ནས་རབ་ཏུ་དགའ་བར་འགྱུར། །རབ་ཏུ་མགུ་རྐང་གཉིས་མཆོག་ལ་མངོན་པར་བསྟོད། །རྒྱལ་པ་སྨན་བ་ཆེན་པོ་དེ་ཡང་ནི། །འཁོར་བཞི་དག་ལ་ཆོས་མཆོག་སྟོན་པ་མཛད། །དེ་ཡིས་ཐོས་
[053-173b6] བོས་དེ་ཡི་བསམ་མཁྱེན་ནས། །རིགས་ཀྱི་བུ་ཁྱོད་མ་འོངས་དུས་ན་འདིར། །ཡེ་ཤེས་བླ་མེད་ཞི་བ་རེག་འགྱུར་ཞེས། །སྐྱེས་བུ་ཁྱུ་མཆོག་ཉིད་དུ་དེ་ལུང་སྟོན། །ཁྱོད་ཀྱི་ཞིང་ཡང་ཤིན་
[053-173b7] ཏུ་རྒྱ་ཆེར་འགྱུར། །འཁོར་བཞི་རྣམས་ཀྱང་ཇི་ལྟར་ང་ཡི་བཞིན་།གུས་པར་གྱུར་ཅིང་ཐལ་མོ་རབ་སྦྱར་ཏེ། །དེ་དག་ཟག་མེད་ཆོས་མང་ཉན་པར་འགྱུར། །དེས་ནི་བདག་གི་ལུས་


[053-174a0] [174A] 
[053-174a1] ༄༅། །ཀྱང་ཡང་མཐོང་བ། །རི་སུལ་དག་ན་ཆོས་ནི་སྒོམ་བྱེད་ཅིང། །ཆོས་ལ་གོམས་པར་བྱས་པས་ཆོས་ཉིད་རེག་དེ་ཡིས་ཏིང་ངེ་འཛིན་རྙེད་རྒྱལ་བ་མཐོང་
[053-174a2] གསེར་གྱི་ཁ་དོག་བསོད་ནམས་རྒྱལ་མཚན་ལྡན། །རྨི་ལམ་དག་ན་མཐོང་ནས་ཆོས་ཀྱང་ཉན། །ཐོས་ནས་དེ་ཡང་འཁོར་ལ་རབ་ཏུ་སྟོན། །དེ་ཡི་རྨི་ལམ་དུ་ནི་དེ་འདྲ་རྨི། །རྨི་
[053-174a3] ལམ་ན་ཡང་རྒྱལ་སྲིད་ཐམས་ཅད་དང། །བཙུན་མོའི་འཁོར་དང་དེ་བཞིན་གཉེན་ཚོགས་སྤངས། །འདོད་པ་ཐམས་ཅད་སྤངས་ཏེ་མངོན་པར་བྱུང། །བྱང་ཆུབ་སྙིང་པོ་ག་ལ་
[053-174a4] ཡོད་པར་སོང། །བྱང་ཆུབ་འདོད་པའི་ཕྱིར་ནི་ཤིང་དྲུང་དེར། །དེ་ན་སེང་གེའི་ཁྲི་ལ་འདུག་ནས་སུ། །དེ་བཞིན་དུ་ཡང་ཞག་བདུན་འདས་ནས་ནི། །དེ་བཞིན་གཤེགས་ཀྱི་
[053-174a5] ཡེ་ཤེས་རྗེས་སུ་ཐོབ། །བྱང་ཆུབ་ཐོབ་སྟེ་དེ་ནས་ལངས་ནས་སུ་།ཟག་པ་མེད་པའི་འཁོར་ལོ་རབ་བསྐོར་ཏེ། །བསྐལ་པ་བསམ་གྱིས་མི་ཁྱབ་བྱེ་སྟོང་དུ། །འཁོར་བཞི་དག་ལ་
[053-174a6] དེ་ནི་ཆོས་སྟོན་ཏོ། །དེར་ནི་ཟག་པ་མེད་པའི་ཆོས་བསྟན་ནས། །སྲོག་ཆགས་བྱེ་བ་མང་པོ་མྱ་ངན་བཟླས། །རྒྱུ་ཟད་མར་མེ་བཞིན་དུ་མྱ་ངན་འདའ། །དེ་ནི་རྨི་ལམ་རྣམ་པ་དེ་འདྲ་
[053-174a7] རྨི༑ ༑ང་ཡིས་ལེགས་བཤད་ང་ཡི་ཆོས་མདོ་མཆོག་གང་ཞིག་ཕྱི་མའི་དུས་ན་རབ་སྟོན་པ། །དེ་ཡི་ཕན་ཡོན་མང་ཞིང་མཐའ་ཡས་ཏེ་།འཇམ་དབྱངས་དེ་དག་འདྲ་བར་


[053-174b0] [174B] 
[053-174b1] །དམ་པའི་ཆོས་པདྨ་དཀར་པོ་ལས། བདེ་བར་གནས་པའི་ལེའུ་ཞེས་བྱ་སྟེ་བཅུ་གསུམ་པའོ།། །།དེ་ནས་འཇིག་རྟེན་གྱི་ཁམས་གཞན་དག་ནས་ལྷགས་
[053-174b2] པའི་བྱང་ཆུབ་སེམས་དཔའ་སེམས་དཔའ་ཆེན་པོ་གངྒཱའི་ཀླུང་བརྒྱད་ཀྱི་བྱེ་མ་སྙེད། དེའི་ཚེ་འཁོར་གྱི་དཀྱིལ་འཁོར་དེ་ནས་ལངས་ཏེ་དེ་དག་ལ་ཐལ་མོ་སྦྱར་ནས་བཅོམ་ལྡན་འདས་
[053-174b3] ལ་ཕྱག་བཙལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་བཅོམ་ལྡན་འདས་ཀྱིས་བདག་ཅག་ལ་གནང་ན། བཅོམ་ལྡན་འདས། བདག་ཅག་གིས་ཀྱང་དེ་བཞིན་
[053-174b4] གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་འདི་འཇིག་རྟེན་གྱི་ཁམས་མི་མཇེད་འདིར་ཡང་དག་པར་རབ་ཏུ་བསྟན་པར་བགྱིའོ། །བཀླག་པར་བགྱིའོ། །ཡི་གེར་འདྲི་
[053-174b5] བར་བགྱིའོ། །མཆོད་བར་བགྱིའོ། །ཆོས་ཀྱི་རྣམ་གྲངས་འདི་ལ་བརྩོན་པར་བགྱིའོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་བདག་ཅག་ལ་ལེགས་པར་བཀའ་སྩལ་དུ་གསོལ་
[053-174b6] དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་དེ་དག་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག་ཁྱེད་ཀྱིས་འདི་བྱ་བ་ཅི་དགོས། འཇིག་རྟེན་གྱི་ཁམས་མི་
[053-174b7] མཇེད་འདི་ན་ངའི་བྱང་ཆུབ་སེམས་དཔའ་སྟོང་ཕྲག་གངྒཱའི་ཀླུང་དྲུག་ཅུའི་བྱེ་མ་སྙེད་ཡོད་དེ། བྱང་ཆུབ་སེམས་དཔའ་དེ་ལྟ་བུ་རྣམས་ཀྱི་བྱང་ཆུབ་སེམས་དཔའ་རེ་རེའི་གཡོག་ཀྱང། བྱང་ཆུབ་


[053-175a0] [175A] 
[053-175a1] ༄༅། །སེམས་དཔའ་སྟོང་ཕྲག་གངྒཱའི་ཀླུང་དྲུག་ཅུའི་བྱེ་མ་སྙེད་ཁོ་ན་སྟེ། བྱང་ཆུབ་སེམས་དཔའ་དེ་དག་རེ་རེའི་གཡོག་ཀྱང་དེ་སྙེད་དོ། །དེ་དག་ང་ཡོངས་སུ་
[053-175a2] མྱ་ངན་ལས་འདས་ནས་ཕྱི་མའི་དུས་ཕྱི་མའི་ཚེ་ན་ཆོས་ཀྱི་རྣམ་གྲངས་འདི་འཛིན་ཏོ། །ཡང་དག་པར་རབ་ཏུ་སྟོན་ཏོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་མ་ཐག་ཏུ་
[053-175a3] འཇིག་རྟེན་གྱི་ཁམས་མི་མཇེད་འདི་ཀུན་ཏུ་གས། རྣམ་པར་གས་པར་གྱུར་ཏོ། །གས་པ་དེ་དག་གི་བར་ནས་གང་དག་འཇིག་རྟེན་གྱི་ཁམས་མི་མཇེད་འདི་ཉིད་ལ་བརྟེན་ཅིང། ས་
[053-175a4] ཆེན་པོ་འདིའི་འོག་གི་ནམ་མཁའི་ཁམས་ལ་གནས་པའི་བྱང་ཆུབ་སེམས་དཔའ་ལུས་གསེར་གྱི་ཁ་དོག་ལྟ་བུ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་བྱེ་བ་
[053-175a5] ཁྲག་ཁྲིག་བརྒྱ་སྟོང་ཕྲག་མང་པོ་འཐོན་ཏེ། དེ་དག་བཅོམ་ལྡན་འདས་ཀྱི་གསུང་འདི་ལྟ་བུ་འདི་ཐོས་ནས་ས་རུམ་ནས་འཐོན་ཏེ། དེ་དག་ལས་བྱང་ཆུབ་སེམས་དཔའ་རེ་རེ་ཡང་
[053-175a6] གཡོག་བྱང་ཆུབ་སེམས་དཔའ་གངྒཱའི་ཀླུང་དྲུག་ཅུའི་བྱེ་མ་སྙེད་ཡོད་ཅིང། ཚོགས་དང་ཚོགས་ཆེན་པོ་དང། ཚོགས་ཀྱི་སློབ་དཔོན་ནོ། །བྱང་ཆུབ་སེམས་དཔའ་སེམས་དཔའ་
[053-175a7] ཆེན་པོ་ཚོགས་དང་ཚོགས་ཆེན་པོ་དང། ཚོགས་ཀྱི་སློབ་དཔོན་འདི་ལྟ་བུའི་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་དྲུག་ཅུའི་བྱེ་མ་སྙེད་དེ་དག་འཇིག་


[053-175b0] [175B] 
[053-175b1] ན། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་ལྔ་བཅུའི་བྱེ་མ་སྙེད་
[053-175b2] ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་བཞི་བཅུའི་བྱེ་མ་སྙེད་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་
[053-175b3] དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་སུམ་ཅུའི་བྱེ་མ་སྙེད་ཡོད་པ་རྣམས་ལྟ་ཅི་སྨོས། །བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་
[053-175b4] སེམས་དཔའ་གངྒཱའི་ཀླུང་ཉི་ཤུའི་བྱེ་མ་སྙེད་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་བཅུའི་བྱེ་མ་སྙེད་ཡོད་
[053-175b5] པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་ལྔ་དང། བཞི་དང་གསུམ་དང། གཉིས་ཀྱི་བྱེ་མ་སྙེད་ཡོད་པ་རྣམས་
[053-175b6] ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་གཅིག་གི་བྱེ་མ་སྙེད་ཡོད་པ་རྣམས་ལྟ་ཅི་སྨོས། །བྱང་ཆུབ་སེམས་དཔའ་སེམས་
[053-175b7] དཔའ་ཆེན་པོ་གཡོག་བྱང་ཆུབ་སེམས་དཔའ་གངྒཱའི་ཀླུང་ཕྱེད་ཀྱི་བྱེ་མ་སྙེད་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་


[053-176a0] [176A] 
[053-176a1] ༄༅། །གངྒཱའི་ཀླུང་གི་བྱེ་མའི་བཞི་ཆ་དང། དྲུག་ཆ་དང། བརྒྱད་ཆ་དང། ཉི་ཤུ་ཆ་དང། ལྔ་བཅུ་ཆ་དང་བརྒྱའི་ཆ་དང། སྟོང་གི་ཆ་དང། བརྒྱ་ཕྲག་སྟོང་གི་
[053-176a2] ཆ་དང། བྱེ་བའི་ཆ་དང། བྱེ་བ་བརྒྱའི་ཆ་དང། བྱེ་བ་སྟོང་གི་ཆ་དང། བྱེ་བ་བརྒྱ་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་ཕྲག་སྟོང་གི་ཆ་ཡོད་པ་རྣམས་ལྟ་ཅི་སྨོས། །བྱང་ཆུབ་སེམས་
[053-176a3] དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་མང་པོ་ཡོད་པ་རྣམས་ལྟ་ཅི་སྨོས། །བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་
[053-176a4] བྱེ་བ་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་སྟོང་ཕྲག་བརྒྱ་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་
[053-176a5] སེམས་དཔའ་ཆེན་པོ་གཡོག་སྟོང་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་ལྔ་བརྒྱ་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་
[053-176a6] སེམས་དཔའ་ཆེན་པོ་གཡོག་བཞི་བརྒྱ་དང། སུམ་བརྒྱ་དང། ཉིས་བརྒྱ་ཡོད་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བརྒྱ་ཡོད་པ་རྣམས་
[053-176a7] ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་བྱང་ཆུབ་སེམས་དཔའ་ལྔ་བཅུ་ཡོད་པ་རྣམས་ལྟ་ཅི་སྨོས། དེ་བཞིན་དུ་སྦྱར་ཏེ་བྱང་ཆུབ་སེམས་དཔའ་སེམས་


[053-176b0] [176B] 
[053-176b1] སུམ་ཅུ་པ་དང། ཉི་ཤུ་པ་དང། བཅུ་པ་དང། ལྔ་པ་དང། བཞི་པ་དང། གསུམ་པ་དང། གཉིས་པ་རྣམས་ལྟ་ཅི་སྨོས། བྱང་
[053-176b2] ཆུབ་སེམས་དཔའ་སེམས་དཔའ་ཆེན་པོ་བདག་དང་གཉིས་པ་རྣམས་ལྟ་ཅི་སྨོས། བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་མེད་པ་དེ་གཅིག་པུ་གནས་པ་རྣམས་ལྟ་ཅི་སྨོས་ཏེ་
[053-176b3] དེ་དག་གི་གྲངས་སམ། བགྲང་བའམ། དྤེའམ། ཟླའང་མི་དམིགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དག་འཇིག་རྟེན་གྱི་ཁམས་མི་མཇེད་འདིའི་ས་རུམ་ནས་འཐོན་ནོ། །དེ་
[053-176b4] དག་འཐོན་ནས་བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་ཡོངས་སུ་མྱ་ངན་ལས་འདས་པ་དང། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་དང་ལྷན་ཅིག་ཏུ་སེང་
[053-176b5] གེའི་ཁྲི་གང་ལ་བཞུགས་པའི་རིན་པོ་ཆེའི་མཆོད་རྟེན་ཆེན་པོ་ནམ་མཁའ་བར་སྣང་ལ་གནས་པ་ག་ལ་བ་དེར་དོང་སྟེ་ལྷགས་ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-176b6] པའི་སངས་རྒྱས་དེ་གཉིས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ཉིད་ཀྱི་སྤྲུལ་པ། དེ་བཞིན་གཤེགས་པའི་སྐུ་གང་དག་ཕྱོགས་བཅུ་
[053-176b7] ཀུན་གྱི་འཇིག་རྟེན་གྱི་ཁམས་གཞན་དང་གཞན་དག་ནས་འདུས་པ། རིན་པོ་ཆེ་སྣ་ཚོགས་ཀྱི་ཤིང་ལྗོན་པའི་དྲུང་དག་ན་སེང་གེའི་ཁྲི་དག་ལ་བཞུགས་པའི་བཅོམ་ལྡན་འདས་དེ་དག་ཐམས་ཅད་ལ་


[053-177a0] [177A] 
[053-177a1] ༄༅། །བཏུད་ཅིང་ཕྱག་བཙལ་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་ལན་བརྒྱ་སྟོང་དུ་མར་བསྐོར་བ་
[053-177a2] བྱས་ནས། བྱང་ཆུབ་སེམས་དཔའི་བསྟོད་པ་རྣམ་པ་དུ་མས་མངོན་པར་བསྟོད་དེ་ཕྱོགས་གཅིག་ཏུ་འཁོད་ནས་ཐལ་མོ་སྦྱར་ཏེ། བཅོམ་ལྡན་འདས་དེ་བཞིན་གཤེགས་པ་དག་
[053-177a3] བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་
[053-177a4] ལ་མངོན་དུ་ཕྱག་འཚལ་ལོ། །དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ས་རུམ་ནས་འཐོན་ནས། བར་གྱི་བསྐལ་པ་ལྔ་བཅུ་རྫོགས་པར་འདས་ཀྱི་བར་དུ་དེ་བཞིན་
[053-177a5] གཤེགས་པ་རྣམས་ལ་ཕྱག་འཚལ་ཞིང་བྱང་ཆུབ་སེམས་དཔའི་བསྟོད་པ་རྣམ་པ་དུ་མས་བསྟོད་དོ། བར་གྱི་བསྐལ་པ་ལྔ་བཅུ་པོ་དེ་དག་ལ་བཅོམ་ལྡན་འདས་ཤཱཀྱ་ཐུབ་པ་དེ་ཅང་
[053-177a6] མི་གསུང་བར་གྱུར་ཏོ། །འཁོར་བཞི་པོ་དེ་དག་ཀྱང་བར་གྱི་བསྐལ་པ་ལྔ་བཅུ་པོ་དེ་དག་ཉིད་ལ་མི་སྨྲ་བར་འཁོད་པར་གྱུར་ཏོ། །དེ་ནས་བཅོམ་ལྡན་འདས་ཀྱི་རྫུ་འཕྲུལ་མངོན་
[053-177a7] པར་འདུ་བྱ་བ་འདི་ལྟ་བུ་མཛད་དེ། རྫུ་འཕྲུལ་ཇི་ལྟ་བུ་མངོན་པར་འདུ་བྱ་བ་མངོན་པར་མཛད་པས་འཁོར་བཞི་པོ་དེ་དག་གིས་དེ་དག་ཕྱི་དྲོ་གཅིག་ཁོ་ན་སྙམ་དུ་ཤེས་སོ། །འཇིག་


[053-177b0] [177B] 
[053-177b1] ཕྲག་བརྒྱའི་ནམ་མཁའ་ཙམ་དུ་གྱུར་ཏེ། བྱང་ཆུབ་སེམས་དཔས་ཡོངས་སུ་གང་བར་མཐོང་ངོ། །བྱང་ཆུབ་སེམས་དཔའི་ཚོགས་
[053-177b2] ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་དེའི་གཙོ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་བཞི་གང་དག་བྱུང་བ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་
[053-177b3] ཆེན་པོ་སྤྱོད་པ་ཁྱད་པར་ཅན་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པ་མཐའ་ཡས་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པ་རྣམ་
[053-177b4] དག་ཅེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པ་བརྟན་པ་ཞེས་བྱ་བ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་བཞི་པོ་དེ་དག་ནི་བྱང་ཆུབ་སེམས་དཔའི་
[053-177b5] ཚོགས་ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་དེའི་གཙོ་བོར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བཞི་པོ་དེ་དག་བྱང་ཆུབ་སེམས་དཔའི་ཚོགས་
[053-177b6] ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་དེའི་མདུན་དུ་འདུག་སྟེ། བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
[053-177b7] ལ་གནོད་པ་ཆུང་ལགས་སམ། སྙུན་ཉུང་ལགས་སམ། བདེ་བར་རེག་པ་ལ་གནས་ལགས་སམ། བཅོམ་ལྡན་འདས་ཁྱོད་ཀྱི་སེམས་ཅན་རྣམས་ཚུལ་མཛེས་ལགས་སམ། ལེགས་


[053-178a0] [178A] 
[053-178a1] ༄༅། །པར་གོ་བ་ལགས་སམ། གདུལ་སླ་བ་ལགས་སམ། རྣམ་པར་སྦྱང་སླ་བ་ལགས་སམ། བཅོམ་ལྡན་འདས་ལ་སྐྱོ་བ་སྐྱེད་པར་མི་བགྱིད་ལགས་སམ་
[053-178a2] དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བཞི་པོ་དེ་དག་གིས་བཅོམ་ལྡན་འདས་ལ་ཚིགས་སུ་བཅད་པ་འདི་དག་གསོལ་ཏོ། །འཇིག་རྟེན་མགོན་པོ་འོད་མཛད་
[053-178a3] པ། །བདེ་བར་རེག་ལ་གནས་ལགས་སམ། །གནོད་ལས་རྣམ་པར་རབ་གྲོལ་ལམ། །སྡིག་པ་མི་མངའ་སྐུ་བྡེའམ། །ཁྱོད་ཀྱི་སེམས་ཅན་ཚུལ་མཛེས་སམ། །གདུལ་སླ་
[053-178a4] སྦྱང་བར་སླ་ལགས་སམ། །འཇིག་རྟེན་མགོན་གྱིས་བཤད་པ་ན། །སྐྱོ་བ་སྐྱེད་པར་མི་བགྱིད་དམ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའི་ཚོགས་ཆེན་པོ་དང་
[053-178a5] བྱང་ཆུབ་སེམས་དཔའི་ཕུང་པོ་ཆེན་པོ་དེའི་གཙོ་བོ་བྱང་ཆུབ་སེམས་དཔའ་བཞི་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག་།དེ་བཞིན་ཏེ། བདེ་བར་རེག་པ་ལ་གནས་སོ། །གནོད་
[053-178a6] པ་ཆུང་ངོ། །སྙུན་ཉུང་ངོ། །ངའི་སེམས་ཅན་འདི་དག་ཚུལ་མཛེས་སོ། །གོ་སླའོ། །གདུལ་སླའོ། རྣམ་པར་སྦྱང་སླའོ། །རྣམ་པར་སྦྱོང་བ་ན་ང་ལ་སྐྱོ་བ་མི་སྐྱེའོ། །དེ་ཅིའི་ཕྱིར་
[053-178a7] ཞེ་ན། རིགས་ཀྱི་བུ་དག་ང་ཉིད་ཀྱིས་སེམས་ཅན་འདི་དག་སྔོན་གྱི་ཡང་དག་པར་རྫོགས་པའི་སངས་རྒྱས་ཀྱི་ཚེ་ཡོངས་སུ་སྦྱང་བ་བྱས་པའི་ཕྱིར་ཏེ། རིགས་ཀྱི་བུ་དག་ང་མཐོང་


[053-178b0] [178B] 
[053-178b1] སངས་རྒྱས་ཀྱི་ཡེ་ཤེས་ལ་འབབ་ཅིང་འདུག་སྟེ། གང་དག་ཉན་ཐོས་ཀྱི་ས་ལ་ཡོངས་སུ་འདྲིས་པར་བྱས་པ་རྣམས་ནི་མ་གཏོགས་
[053-178b2] སོ༑ ༑དེ་དག་ཀྱང་ངས་ད་ལྟར་སངས་རྒྱས་ཀྱི་ཡེ་ཤེས་ལ་བཙུད་དེ། དོན་དམ་པ་ཐོས་པར་བྱས་སོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གི་ཚིགས་སུ་
[053-178b3] བཅད་པ་འདི་དག་གསོལ་ཏོ། །དཔའ་བོ་ཆེན་པོ་ལེགས་སོ་ལེགས། །ཁྱོད་ཀྱི་སེམས་ཀྱི་ཚུལ་མཛེས་ཤིང། །གདུལ་སླ་རྣམ་པ་སྦྱང་སླ་དང་།འདྲེན་པ་གང་དག་ཁྱོད་ཀྱི་ནི། །ཡེ་ཤེས་
[053-178b4] ཟབ་མོ་འདི་ཉན་ཅིང། །ཐོས་ནས་མོས་པར་འགྱུར་བ་དང། །འདྲེན་པར་འཇུག་པར་འགྱུར་བ་ལ། །བདག་ཅག་རྗེས་སུ་ཡི་རང་ངོ། །དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་བྱང་
[053-178b5] ཆུབ་སེམས་དཔའི་ཚོགས་ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་དེའི་གཙོ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་བཞི་པོ་དེ་དག་ལ། །རིགས་ཀྱི་བུ་དག་ལེགས་
[053-178b6] སོ༑ ༑ལེགས་སོ། །རིགས་ཀྱི་བུ་དག་ཁྱེད་དེ་བཞིན་གཤེགས་པ་ལ་མངོན་པར་བསྟོད་པའང་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེའི་ཚེ་བྱང་ཆུབ་སེམས་དཔའ་སེམས་
[053-178b7] དཔའ་ཆེན་པོ་བྱམས་པ་དང། གཞན་ཡང་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་བརྒྱད་ཀྱི་བྱེ་མ་སྙེད་དག་འདི་སྙམ་དུ་སེམས་པར་གྱུར་ཏེ། བྱང་ཆུབ་སེམས་


[053-179a0] [179A] 
[053-179a1] ༄༅། །དཔའི་ཚོགས་ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་གང་ས་རུམ་ནས་འཐོན་ཏེ། བཅོམ་ལྡན་འདས་ཀྱི་སྤྱན་སྔར་འདུག་ནས་བཅོམ་
[053-179a2] ལྡན་འདས་ལ་བསྟི་སྟང་དུ་བྱེད། བཙུན་པར་བྱེད། བཅོམ་ལྡན་འདས་ལ་དགྱེས་པར་བྱེད་པ་འདི་དག་བདག་ཅག་གིས་སྔོན་མ་མཐོང། སྔོན་མ་ཐོས་ན་བྱང་ཆུབ་སེམས་དཔའ་
[053-179a3] སེམས་དཔའ་ཆེན་པོ་འདི་དག་ག་ལས་ལྷགས་སྙམ་སེམས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་བདག་ཉིད་ཐེ་ཚོམ་དང་སོམ་ཉིར་གྱུར་
[053-179a4] བའང་ཤེས། བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་བརྒྱད་ཀྱི་བྱེ་མ་སྙེད་དེ་དག་གི་སེམས་ཀྱི་རྣམ་པར་རྟོག་པའང་སེམས་
[053-179a5] ཀྱིས་རིག་ནས་དེའི་ཚེ་ཐལ་མོ་སྦྱར་ཏེ། བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་དོན་དེ་ཞུས་པ། བྱང་ཆུབ་སེམས་དཔའ་སྔོན་མ་བྱུང། །བརྒྱ་སྟོང་ཕྲག་ནི་
[053-179a6] མང་པོ་དང། །བྱེ་བ་ཕྲག་ནི་མཐའ་ཡས་པ། །རྐང་གཉིས་མཆོག་གིས་བསྟན་དུ་གསོལ། །རྫུ་འཕྲུལ་ཆེན་པོ་འདི་དག་རྣམས། །གང་ནས་ཇི་ལྟར་ལྷགས་པར་གྱུར། །
[053-179a7] རབ་ཏུ་ཆེ་བའི་ལུས་ཀྱི་གཟུགས། །འདི་དག་གང་ནས་ཇི་ལྟར་ལྷགས་།འདི་དག་ཐམས་ཅད་བརྟན་ལྡན་ཞིང། །དྲན་དང་ལྡན་ལ་དྲང་སྲོང་ཆེ། །ཤིན་ཏུ་བལྟ་ན་སྡུག་


[053-179b0] [179B] 
[053-179b1] །འདི་དག་གང་ནས་ལྷག་པར་གྱུར། །བྱང་ཆུབ་སེམས་དཔའ་མཁས་གྱུར་པ། །རེ་རེའི་གཡོག་ཀྱང་དཔག་མི་ལང་།གངྒཱའི་བྱེ་མ་ཇི་སྙེད་པ། །དེ་སྙེད་མཆིས་སོ་འཇིག་
[053-179b2] རྟེན་དབང། །བྱང་ཆུབ་སེམས་དཔའི་གཡོག་རྣམས་ནི། །གྲངས་ལྡན་དྲུག་ཅུར་ཡོངས་ཚང་བ། །གངྒཱའི་ཀླུང་གི་བྱེ་མ་སྙེད། །ཀུན་ཀྱང་བྱང་ཆུབ་ཞུགས་པ་ལགས། །དཔའ་བོ་གཡོག་དང་
[053-179b3] ལྡན་གྱུར་པ། །རྣམ་པ་འདི་འདྲའི་སྐྱོ་བ་རྣམས་ཀྱི། །འདི་དག་ཚད་ནི་གངྒཱའི་ཀླུང། །དྲུག་ཅུ་ཁོ་ནའི་བྱེ་མ་སྙེད། །གཞན་དག་དེ་བས་ཆེས་མང་སྟེ། །གཡོག་རྣམས་མཐའ་ཡས་ལྡན་པ་ལགས་
[053-179b4] གངྒཱ་ཕྲག་ནི་ལྔ་བཅུ་དང། །བཞི་བཅུ་དང་ནི་སུམ་ཅུ་དང་།གངྒཱ་ཉི་ཤུའི་བྱེ་སྙེད་དེ། །གཡོག་འཁོར་དེ་དག་དེ་སྙེད་ལགས། །གཞན་དག་དེ་བས་ཆེས་མང་སྟེ། །དེ་དག་རྣམས་ཀྱི་
[053-179b5] བཅུ་དང་ལྔ། །སྐྱོབ་པ་སངས་རྒྱས་སྲས་རྣམས་ཀྱི། །སོ་སོ་རེ་རེའི་གཡོག་གྱུར་པ། །གང་ནས་འདི་འདྲའི་འཁོར་འདི་རྣམས། །རྣམ་པར་འདྲེན་པ་དེ་རིང་ལྷགས། །སོ་སོ་རེ་རེ་རེའི་གཡོག་
[053-179b6] གྱུར་པ། །རྗེས་སུ་སློབ་པའི་གྲོགས་པོ་དག་གངྒཱ་བཞི་དང་གསུམ་རྣམས་དང། །གཉིས་ཀྱི་བྱེ་མ་སྙེད་ཀྱང་མཆིས། །གཞན་ཡང་དེ་བས་ཆེས་མང་བ། །དེ་ཡི་གྲངས་ནི་མཐའ་ཡས་
[053-179b7] ཏེ༑ ༑བསྐལ་པ་བྱེ་བ་སྟོང་དུ་ཡང། །དེ་དག་དཔག་པར་ནུས་མ་ལགས་།བྱང་ཆུབ་སེམས་དཔའ་དཔའ་བོ་པ། །སྐྱོབ་པ་དག་གི་གཡོག་རྣམས་ནི། །གངྒཱ་ཕྱེད་དང་སུམ་ཆ་དང། བཅུ་


[053-180a0] [180A] 
[053-180a1] ༄༅། །དང་ཉི་ཤུའི་ཆ་ཡང་མཆིས། །གཞན་ཡང་དེ་བས་ཆེས་མང་སྟེ། །བསྐལ་པ་བྱེ་བ་བརྒྱ་རྣམས་སུ། །རེ་རེ་བགྲང་བར་བགྱིས་ན་ནི། །དེ་དག་རྣམས་ལ་ཚད་མ་
[053-180a2] མཆིས། །གཞན་ཡང་དེ་བས་ཆེས་མང་སྟེ། །གཡོག་རྣམས་ཉུང་བ་མ་ལགས་པ། །བྱེ་བ་བྱེ་ཕྲག་བྱེ་བ་དང། །དེ་བཞིན་བྱེ་བ་ཕྱེད་པའང་མཆིས། །གཞན་ཡང་དྲང་སྲོང་ཆེ་རྣམས་ཀྱི། །
[053-180a3] བྱང་ཆུབ་སེམས་དཔའ་ཤེས་རབ་ཆེ། །བགྲང་བ་ལས་ནི་འདས་པ་རྣམས། །ཐམས་ཅད་གུས་དང་བཅས་པར་གནས། །གཡོག་འཁོར་སྟོང་དང་ལྡན་པ་དང། །དེ་བཞིན་བརྒྱ་
[053-180a4] དང་ལྔ་བཅུ་དང། །བསྐལ་པ་བྱེ་བ་ཕྲག་བརྒྱར་ཡང། །དེ་དག་བགྲང་བར་ནུས་མ་ལགས། །དཔའ་བོ་དག་གི་གཡོག་རྣམས་ནི། །ཉི་ཤུ་དག་དང་བཅུ་དང་ལྔ། །དེ་བཞིན་
[053-180a5] བཞི་གསུམ་གཉིས་པ་ཡང། །དེ་དག་ལ་ནི་གྲང་མ་མཆིས། །གང་དག་བདག་ཉིད་གཅིག་རྒྱུ་ཞིང། །གཅིག་བུ་ཞི་བ་མྱོང་བགྱིད་པ། །གང་དག་དེ་རིང་འདིར་ལྷགས་པ། །
[053-180a6] དེ་དག་ལ་ཡང་གྲངས་མ་མཆིས། །གྲངས་ཤིང་ལག་ན་ཐོགས་ནས་སུ། །གངྒཱའི་བྱེ་མ་སྙེད་རྣམས་ཀྱི། །བསྐལ་པར་གལ་ཏེ་མིས་བགྲངས་ཀྱང། །དེས་ནི་མཐའ་མ་རྙེད་མ་
[053-180a7] ལགས། །ཀུན་ཀྱང་ཆེ་བའི་བདག་ཉིད་ཅན། །སྐྱོབ་པ་བརྩོན་འགྲུས་ལྡན་པ་སྟེ། །བྱང་ཆུབ་སེམས་དཔའ་དཔའ་བོ་པ། །འདི་རྣམས་གང་ལས་བྱུང་བ་ལགས། །གང་


[053-180b0] [180B] 
[053-180b1] །བྱང་ཆུབ་ལ་ནི་སུ་ཡིས་བཀོད། །འདི་དག་སུ་ཡི་བསྟན་ལ་མོས། །གང་གིས་བསྟན་པ་འཛིན་པ་ལགས། །ས་འདི་ཐམས་ཅད་བརྟོལ་ནས་
[053-180b2] སུ༑ །ཕྱོགས་བཞི་དག་ནི་ཀུན་ནས་ཀྱང། །མཁས་ཤིང་རྫུ་འཕྲུལ་ལྡན་པ་ཡང། །ཤེས་རབ་ཆེན་པོ་རྣམས་ཀྱང་འཐོན། །བྱང་ཆུབ་སེམས་དཔའ་འཇིགས་བྲལ་བ། །དེ་ལྟར་
[053-180b3] འཐོན་པ་འདི་དག་གིས། །ཐུབ་པ་འཇིག་རྟེན་ཁམས་འདི་ཡང། །ཀུན་ཏུ་ས་ང་སེང་བགྱིས་ལགས་སོ། །འདི་དག་ནམ་ཡང་བདག་ཅག་གིས། །སྔོན་ཆད་ཡོང་ཡ་མ་མཐོང་ན། །དེ་
[053-180b4] ཡི་ཞིང་གི་མི་རྣམས་ནི། །འཇིག་རྟེན་འདྲེན་པས་བསྟན་དུ་གསོལ་།ཕྱོགས་བཅུ་དག་ཏུ་བདག་ཅག་རྣམས། །འདི་ལྟར་ཡང་དང་ཡང་མཆིས་ན། །བྱང་ཆུབ་སེམས་དཔའ་འདི་དག་
[053-180b5] ནི༑ ༑བདག་ཅག་རྣམས་ཀྱིས་ཡོང་མ་མཐོང། །ཁྱོད་ཀྱི་སྲས་རྣམས་གཅིག་ཀྱང་ནི། །བདག་ཅག་ནམ་ཡང་མ་མཐོང་བ། །འདི་དག་དེ་རིང་འཕྲལ་ལ་མཐོང། །ཐུབ་པ་དེ་ཡི་སྤྱོད་
[053-180b6] པ་གསུངས། །བྱང་ཆུབ་སེམས་དཔའ་ཁྲག་ཁྲིག་ཕྲག་སྟོང་གི་ཕྲག་ནི་བརྒྱ་རྣམས་ཀྱང། །ཐམས་ཅད་ངོ་མཚར་ལྟད་མོར་གྱུར་།རྐང་གཉིས་མཆོག་ལ་དེ་དག་ལྟ། །བྱང་
[053-180b7] ཆུབ་སེམས་དཔའ་འཇིགས་བྲལ་བ། །དཔའ་བོ་འདི་དག་ག་ལས་མཆིས་།ཕུང་པོ་མི་མངའ་དཔག་ཡས་པ། །དཔའ་བོ་ཆེན་པོ་ལུང་བསྟན་གསོལ་།ཡང་དེའི་ཚེ་བཅོམ་


[053-181a0] [181A] 
[053-181a1] ༄༅། །ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་སྤྲུལ་པ་གང་དག་ཕྱོགས་བཅུའི་འཇིག་རྟེན་གྱི་ཁམས་གཞན་དག་ན་སེམས་ཅན་རྣམས་ལ་
[053-181a2] ཆོས་སྟོན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་འཇིག་རྟེན་གྱི་ཁམས་གཞན་དག་ནས་གཤེགས་
[053-181a3] ནས༑ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་ཕྱོགས་བརྒྱད་ཀུན་ནས་རིན་པོ་ཆེའི་ཤིང་ལྗོན་པའི་དྲུང་
[053-181a4] དག་ན་རིན་པོ་ཆེའི་སེང་གེའི་ཁྲི་ཆེན་པོ་ལ་སྐྱིལ་མོ་ཀྲུང་བཅས་ཏེ་བཞུགས་པ། དེ་བཞིན་གཤེགས་པ་དེ་དག་གི་སོ་སོའི་ཞབས་འབྲིང་བ་དེ་དག་གིས་ཀྱང་བྱང་ཆུབ་སེམས་
[053-181a5] དཔའི་ཚོགས་ཆེན་པོ་དང། བྱང་ཆུབ་སེམས་དཔའི་ཕུང་པོ་ཆེན་པོ་ས་རུམ་ནས་འཐོན་ཏེ་ནམ་མཁའ་ལ་འཁོད་པ་དེ་དག་མཐོང་ནས། ངོ་མཚར་དང་རྨད་དུ་གྱུར་
[053-181a6] སོ་སོའི་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་དཔག་ཏུ་མ་མཆིས་གྲངས་མ་མཆིས་པ་འདི་
[053-181a7] སྙེད་གང་ནས་ལྷགས། དེ་སྐད་ཅེས་གསོལ་པ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་རང་རང་གི་ཞབས་འབྲིང་


[053-181b0] [181B] 
[053-181b1] །རིགས་ཀྱི་བུ་དག་།ཁྱེད་ཡུལ་ཙམ་ཞིག་སྔོད་ཅིག་དང། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ། བཅོམ་ལྡན་འདས་
[053-181b2] ཤཱཀྱ་ཐུབ་པའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དེ། བཅོམ་ལྡན་འདས་ཤཱཀྱ་ཐུབ་པ་དེ་ལ་དོན་འདི་འདྲི་སྟེ། བཅོམ་ལྡན་འདས་དེ་བཞིན་
[053-181b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་དེའི་ལན་ལྡོན་པར་འགྱུར་གྱི། དེ་ལས་ཁྱེད་ཉོན་ཅིག་དེ་ནས་བཅོམ་ལྡན་འདས་ཀྱིས་བྱང་ཆུབ་
[053-181b4] སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ། མ་ཕམ་པ། གང་ཁྱོད་ཀྱིས་ང་ལ་གནས་རྒྱ་ཆེན་པོ་འདི་དྲིས་པ། མ་ཕམ་པ། ལེགས་སོ། །ལེགས་སོ། །དེ་
[053-181b5] ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ལ་བཀའ་སྩལ་པ། རིགས་ཀྱི་བུ་དག་དེ་བཞིན་གཤེགས་པའི་ཡེ་ཤེས་མཐོང་བ་
[053-181b6] དང༑ དེ་བཞིན་གཤེགས་པའི་ཁྱུ་མཆོག་ཏུ་གྱུར་པ་དང། དེ་བཞིན་གཤེགས་པའི་འཕྲིན་ལས་དང། དེ་བཞིན་གཤེགས་པའི་རྣམ་པར་རོལ་པ་དང། དེ་བཞིན་གཤེགས་
[053-181b7] པའི་མཐུ་བགྱིངས་པ་དང། དེ་བཞིན་གཤེགས་པའི་ཕ་རོལ་གནོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ཡང་དག་པར་རབ་ཏུ་སྟོན་


[053-182a0] [182A] 
[053-182a1] ༄༅། །གྱི༑ རིགས་ཀྱི་བུ་དག་དེའི་ཕྱིར། བྱང་ཆུབ་སེམས་དཔའི་ཚོགས་འདི་ཐམས་ཅད་སྒྲིམས་ཤིག་ཤིན་ཏུ་གོ་གྱོན་ལ་མཐུ་བརྟན་པར་གྱིས་ཤིག་དེ་
[053-182a2] ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །གཞན་མ་ཡིན་པའི་ཚིག་རྣམས་ངས་བཤད་ཀྱི། །རིགས་ཀྱི་བུ་དག་ཐམས་ཅད་རབ་ཏུ་བསྒྲིམས། །
[053-182a3] དེ་བཞིན་གཤེགས་ཀྱི་ཡེ་ཤེས་བསམ་མི་ཁྱབ། །འདི་ལ་མཁས་རྣམས་ཞུམ་པར་མ་བྱེད་ཅིག་ཀུན་ཀྱང་བརྟན་དང་ལྡན་ཞིང་དྲན་ལྡན་བྱོས། །ཀུན་ཀྱང་མཉམ་པར་གཞག་ཅིང་གནས་
[053-182a4] པར་གྱིས། །དེ་བཞིན་གཤེགས་པ་རྣམས་ཀྱི་ངོ་མཚར་བ། །སྔོན་ཆད་མ་བྱུང་ཆོས་ནི་མཉན་པར་བྱོས། །ངས་ནི་ཁྱེད་ཅག་ལེགས་པར་ཡོངས་དགོད་ཀྱི། །ཐམས་ཅད་ཐེ་ཚོམ་ནམ་ཡང་
[053-182a5] མ་བྱེད་ཅིག་རྣམ་པར་འདྲེན་པ་གཞན་དུ་གསུང་མ་ཡིན། །ང་ཡི་ཡེ་ཤེས་ནམ་ཡང་གྲངས་ཡོད་མིན། །བདེ་བར་གཤེགས་པས་ཆོས་ཟབ་ཐུགས་ཆུད་དེ། །བརྟག་མི་ནུས་
[053-182a6] ཤིང་དེ་ལ་ཚད་ཀྱང་མེད། །ངས་ནི་ཆོས་དེ་རབ་ཏུ་བསྟན་པར་བྱས། །དེ་དག་ཅི་འདྲ་ཅི་ལྟ་ང་ལས་ཉོན། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་དེ་དག་བཀའ་
[053-182a7] སྩལ་ནས། །བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ། མ་ཕམ་པ་ཁྱོད་མོས་པར་བྱ། ཁྱོད་ཁོང་དུ་ཆུད་པར་བྱའོ། །མ་ཕམ་པ་ཁྱོད་བྱང་


[053-182b0] [182B] 
[053-182b1] གྲངས་མེད་བསམ་གྱིས་མི་ཁྱབ་གཞལ་དུ་མེད། བགྲང་དུ་མེད་པ་གང་དག་ཁྱོད་ཀྱིས་སྔོན་མ་མཐོང་བ་ས་རུམ་ནས་
[053-182b2] གདོད་འཐོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་ཐམས་ཅད་ནི། མ་ཕམ་པ། ང་འཇིག་རྟེན་གྱི་ཁམས་མི་མཇེད་འདིར་བླ་ན་མེད་པ་ཡང་དག་པར་རྫོགས་
[053-182b3] པའི་བྱང་ཆུབ་མངོན་པར་རྫོགས་པར་སངས་རྒྱས་ནས། ང་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཙུད་དེ་ཡོངས་སུ་བསྔོས་སོ། །རིགས་ཀྱི་བུ། འདི་དག་ནི་
[053-182b4] ངས་བྱང་ཆུབ་སེམས་དཔའི་ཆོས་འདི་ལ་ཡོངས་སུ་སྨིན་པར་བྱས་པ་རབ་ཏུ་བཀོད་པ་བཞག་པ། ཡོངས་སུ་གནས་པར་བྱས་པ། བཙུད་པ་ཁོང་དུ་ཆུད་པར་བྱས་པ་དག་གོ་མ་ཕམ་པ་
[053-182b5] བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་ནི་འཇིག་རྟེན་གྱི་ཁམས་མི་མཇེད་འདིའི་འོག་གི་ནམ་མཁའི་ཁམས་ཀྱི་ཡོངས་སུ་ཟིན་པ་ན་གནས་ཏེ། ཁ་ཏོན་དང། ལུང་ནོད་པ་
[053-182b6] དང༑ ཚུལ་བཞིན་ཡིད་ལ་བྱེད་པ་ལ་ཞུགས་པ་དག་གོ་རིགས་ཀྱི་བུ་འདི་དག་ནི་འདུ་འཛི་ལ་མི་དགའ་ཞིང། འདུ་འཛི་མེད་པ་ལ་དགའ་བ་བརྩོན་པ་མི་འདོར་ཞིང་བརྩོན་འགྲུས་
[053-182b7] བརྩམས་པ་དག་གོ་མ་ཕམ་པ། རིགས་ཀྱི་བུ་འདི་དག་ནི་དབེན་པ་ལ་མངོན་པར་དགའ་ཞིང་དབེན་པ་ལ་མོས་པ་སྟེ། རིགས་ཀྱི་བུ། འདི་དག་ནི་ལྷ་དང་མི་ལ་བརྟེན་ཅིང་མི་གནས་


[053-183a0] [183A] 
[053-183a1] ༄༅། །སོ༑ ༑རིགས་ཀྱི་བུ། འདི་དག་ནི་འདུ་འཛི་མེད་པའི་སྤྱོད་པ་ལ་དགའ་བ། ཆོས་ཀྱི་ཀུན་དགའ་བ་ལ་མོས་པ། སངས་རྒྱས་ཀྱི་ཡེ་ཤེས་ལ་བརྩོན་པ་
[053-183a2] དག་གོ་དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །བྱང་ཆུབ་སེམས་དཔའ་འདི་དག་དཔག་མེད་པ་།འདི་དག་བསམ་གྱིས་
[053-183a3] མི་ཁྱབ་ཚད་ཀྱང་མེད། །རྫུ་འཕྲུལ་ཤེས་རབ་ཐོས་པ་རྣམས་དང་ལྡན། །བསྐལ་པ་བྱེ་བ་མང་པོར་ཡེ་ཤེས་སྤྱད། །ང་ཡིས་འདི་དག་ཐམས་ཅད་བྱང་ཆུབ་ལ། །ཡོངས་སུ་
[053-183a4] སྨིན་བྱས་ང་ཡི་ཞིང་ན་འཁོད། །འདི་དག་ཐམས་ཅད་ང་ཡིས་སྨིན་བྱས་ཏེ། བྱང་ཆུབ་སེམས་དཔའ་འདི་དག་ང་ཡི་བུ། །འདི་དག་ཐམས་ཅད་མགོན་དང་སྦྱངས་ལ་མོས།།
[053-183a5] འདུ་འཛི་ས་ནི་རྟག་ཏུ་སྤོང་བར་བྱེད། །ང་ཡི་སྤྱོད་པ་མཆོག་གི་རྗེས་སློབ་ཅིང། །ང་བུ་འདི་དག་འདུ་འཛི་མེད་པར་སྤྱོད། །ནམ་མཁས་ཡོངས་སུ་འཛིན་པ་དེར་གནས་
[053-183a6] ཏེ༑ ༑ཞིང་འདིའི་འོག་ན་དཔའ་རྣམས་ཡོངས་སུ་སྤྱོད། །བྱང་ཆུབ་སེམས་དཔའ་འདི་ནི་ཀུན་སྒྲུབ་ཅིང། །ཉིན་མཚན་དུ་ནི་བག་ཡོད་ཤིན་ཏུ་བརྩོན། །ཐམས་ཅད་བརྩོན་
[053-183a7] འགྲུས་བརྩམས་པ་དྲན་དང་ལྡན། །དཔག་ཏུ་མེད་པའི་ཤེས་རབ་སྟོབས་ལ་གནས། །འདི་དག་མི་འཇིགས་པར་ཡང་ཆོས་འཆད་པའི། །འོད་གསལ་འདི་དག་


[053-183b0] [183B] 
[053-183b1] །བྱང་ཆུབ་དམ་པ་འདི་ནི་ངས་ཐོབ་ནས། །གྲོང་ཁྱེར་ག་ཡ་དེ་ཡི་ཤིང་དྲུང་དེར། །ཆོས་ཀྱི་འཁོར་ལོ་བླ་ན་མེད་པ་བསྐོར། །ཐམས་ཅད་བྱང་ཆུབ་མཆོག་
[053-183b2] འདིར་སྨིན་པར་བྱས། །ཟག་མེད་ཡང་དག་ང་ཡི་ཚིག་འདི་ནི། །ཐོས་ནས་ཐམས་ཅད་ང་ལ་དད་པར་གྱིས། །ང་ཡིས་དེ་ལྟར་བྱང་ཆུབ་མཆོག་ཐོབ་རིང། །ངས་ནི་འདི་དག་ཐམས་ཅད་
[053-183b3] ཡོངས་སྨིན་བྱས། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དང། །བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་མང་པོ་དེ་དག་ངོ་མཚར་དུ་གྱུར། རྨད་དུ་
[053-183b4] གྱུར་ནས། ཇི་ལྟར་ན་བཅོམ་ལྡན་འདས་སྐད་ཅིག་བཞུགས་ནས། ཡུན་རིང་པོ་མ་ལོན་པར་བྱང་ཆུབ་སེམས་དཔའ་གྲངས་མེད་པ་འདི་སྙེད་འདི་དག་བླ་ན་མེད་པ་ཡང་དག་པར་རྫོགས་
[053-183b5] པའི་བྱང་ཆུབ་ཏུ་ཡང་དག་པར་བཙུད་དེ་ཡོངས་སུ་སྨིན་པར་མཛད་སྙམས་མོ། །དེ་ནས་བཅོམ་ལྡན་འདས་ལ། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་
[053-183b6] གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་གཞོན་ནུར་གྱུར་པ་ན། སེར་སྐྱའི་གནས་ཀྱི་ཤཱཀྱའི་གྲོང་ཁྱེར་ནས་མངོན་པར་བྱུང་སྟེ། ག་ཡའི་གྲོང་ཁྱེར་ནས་ཤིན་ཏུ་མི་རིང་
[053-183b7] བ་བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། བཅོམ་ལྡན་འདས། དེང་དུ་དེའི་དུས་


[053-184a0] [184A] 
[053-184a1] ༄༅། །ནས་ལོ་བཞི་བཅུ་ལྷག་ཙམ་ལགས་ན། བཅོམ་ལྡན་འདས། ཇི་ལྟར་དེ་བཞིན་གཤེགས་པས་དུས་འདི་ཙམ་གྱིས་དེ་བཞིན་གཤེགས་པའི་མཛད་
[053-184a2] པ་དཔག་ཏུ་མ་མཆིས་པ་འདི་དང། དེ་བཞིན་གཤེགས་པའི་ཁྱུ་མཆོག་ཏུ་གྱུར་པ་དང། དེ་བཞིན་གཤེགས་པའི་ཕ་རོལ་གནོན་པ་མཛད་ཅིང་བྱང་ཆུབ་སེམས་དཔའི་ཚོགས་
[053-184a3] དང༑ བྱང་ཆུབ་སེམས་དཔའི་ཕུང་པོ་འདི་བཅོམ་ལྡན་འདས་ཀྱིས་དུས་དེ་ཙམ་གྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བཙུད་ཅིང་ཡོངས་སུ་སྨིན་པར་མཛད། བཅོམ་
[053-184a4] ལྡན་འདས། བྱང་ཆུབ་སེམས་དཔའི་ཚོགས་དང། བྱང་ཆུབ་སེམས་དཔའི་ཕུང་པོ་འདི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་བགྲངས་ཀྱང་མཐའ་མི་རྙེད་པ་དེ་ཙམ་དུ། བཅོམ་
[053-184a5] ལྡན་འདས། དཔག་ཏུ་མ་མཆིས་པ། དེ་ལྟར་གྲངས་མ་མཆིས་པའི་བྱང་ཆུབ་སེམས་དཔའ་འདི་དག་ནི། ཡུན་རིང་པོར་ཚངས་པར་སྤྱོད་པ་སྤྱད་པ། སངས་རྒྱས་བརྒྱ་སྟོང་
[053-184a6] མང་པོ་ལ་དགེ་བའི་རྩ་བ་བསྐྲུན་པ། བསྐལ་པ་བརྒྱ་སྟོང་མང་པོར་ཡོངས་སུ་གྲུབ་པ་ལགས་སོ། །བཅོམ་ལྡན་འདས། འདི་ལྟ་སྟེ། དཔེར་ན། མི་གཞན་ཞིག་བཙས་ནས་
[053-184a7] ལོ་ཉི་ཤུ་རྩ་ལྔ་ལོན་པ་གཞོན་ནུ་ཐོར་བུ་ལང་ཚོ་སྐྲ་ནག་པོ་ཐོག་མའི་ན་ཚོད་དང་ལྡན་པ་འགའ་ཞིག་མཆིས་ལ། དེས་བུ་ལོ་བརྒྱ་ལོན་པ་དག་སྟོན་ཅིང། རིགས་ཀྱི་བུ་འདི་དག་


[053-184b0] [184B] 
[053-184b1] མི་ལོ་བརྒྱ་ལོན་པ་དེ་དག་ཀྱང་འདི་སྐད་དུ། འདི་ནི་བདག་གི་ཕ་སྟེ་སྐྱེད་པ་ཡིན་ནོ་ཞེས་མཆི་ན། བཅོམ་ལྡན་འདས། མི་དེའི་ཚིག་ལ་འཇིག་
[053-184b2] རྟེན་ཡིད་ཆེས་པར་མི་འགྱུར་ཏེ། ཡིད་ཆེས་པར་དཀའ་བ་ལགས་སོ་།བཅོམ་ལྡན་འདས། དེ་བཞིན་དུ་དེ་བཞིན་གཤེགས་པའང་བླ་ན་མེད་པ་ཡང་དག་པར་རྫོགས་པའི་
[053-184b3] བྱང་ཆུབ་མངོན་པར་རྫོགས་པའི་སངས་རྒྱས་ནས། རིང་པོ་མ་ལགས་པར་བྱང་ཆུབ་སེམས་དཔའ་སེམས་དཔའ་ཆེན་པོ་དཔག་ཏུ་མ་མཆིས་པ་མང་པོ་བསྐལ་པ་བྱེ་བ་ཁྲག་ཁྲིག་
[053-184b4] བརྒྱ་སྟོང་མང་པོར་ཚངས་པར་སྤྱོད་པ་སྤྱད་པ། ཡུན་རིང་པོར་སངས་རྒྱས་ཀྱི་ཡེ་ཤེས་ལ་ངེས་པར་བགྱིས་པ། ཏིང་ངེ་འཛིན་གྱི་སྒོ་བརྒྱ་སྟོང་ལ་མཉམ་པར་གཞག་པ་དང་ལྡན་པ་ལ་
[053-184b5] མཁས་པ། མངོན་པར་ཤེས་པ་ཆེན་པོ་ཡོངས་སུ་སྤྱད་པ་བགྱིས་པ་སངས་རྒྱས་ཀྱིས་ལ་མཁས་པ། དེ་བཞིན་གཤེགས་པའི་ཆོས་རྣམས་ཡང་དག་པར་བརྗོད་པ་ལ་མཁས་
[053-184b6] པ༑ འཇིག་རྟེན་ན་ངོ་མཚར་དང་རྨད་དུ་གྱུར་པ། བརྩོན་འགྲུས་དང་སྟོབས་དང་མཐུ་ཆེན་པོ་ཐོབ་པ་དེ་དག་ལ། བཅོམ་ལྡན་འདས་ཀྱིས་འདི་སྐད་དུ། ངས་འདི་དག་ཐོག་མ་
[053-184b7] ནས་བྱང་ཆུབ་སེམས་དཔའི་ས་འདི་ལ་ཡང་དག་པར་བཙུད་དེ། ཡོངས་སུ་སྨིན་པར་བྱས་ཤིང་ཡོངས་སུ་བསྔོས་ཏེ། དེ་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་


[053-185a0] [185A] 
[053-185a1] ༄༅། །མངོན་པར་རྫོགས་པར་སངས་རྒྱས་ནས། ང་ཉིད་ཀྱིས་བརྩོན་འགྲུས་དང་ཕ་རོལ་གནོན་པ་འདི་དག་ཐམས་ཅད་བྱས་སོ་ཞེས་གསུངས་པ་ལ། བཅོམ་
[053-185a2] ལྡན་འདས༑ བདག་ཅག་ནི་དེ་བཞིན་གཤེགས་པ་གཞན་མ་ལགས་པར་གསུང་པ་སྟེ། དོན་འདི་དེ་བཞིན་གཤེགས་པ་ཉིད་ཀྱིས་མཁྱེན་ཏོ། །ཞེས་དེ་བཞིན་གཤེགས་པ་
[053-185a3] ལ་ཡིད་ཆེས་ལགས་མོད་ཀྱི། བཅོམ་ལྡན་འདས། བྱང་ཆུབ་སེམས་དཔའ་ཐེག་པ་ལ་གསར་དུ་ཡང་དག་པར་ཞུགས་པ་རྣམས་གནས་འདི་ལ་ཐེ་ཚོམ་འཚལ་བར་འགྱུར་
[053-185a4] རོ༑ ༑དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་འདི་ཐོས་ན་ཡིད་མི་ཆེས་མི་དད་མི་མོས་པར་འགྱུར་ཏེ་བཅོམ་ལྡན་འདས་
[053-185a5] དེའི་སླད་དུ་དེ་དག་ནི་ཆོས་ཀྱིས་ཕོངས་པར་འགྱུར་བའི་ལས་མངོན་པར་འདུ་བགྱིད་པ་དང་རྣམ་པར་འགྱུར་རོ། །ཅི་ནས་བདག་ཅག་ཀྱང་ཆེས་འདི་ལ་ཐེ་ཚོམ་འཚལ་བར་མི་
[053-185a6] འགྱུར་བ་དང། མ་འོངས་པའི་དུས་ནའང་རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ཅན་དག་གིས་ཐོས་ནའང་ཐེ་ཚོམ་འཚལ་བར་མི་འགྱུར་བར་
[053-185a7] བཅོམ་ལྡན་འདས་ཀྱིས་དོན་འདི་ལེགས་པར་བཤད་དུ་གསོལ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས། དེའི་ཚེ་བཅོམ་ལྡན་འདས་ལ་ཚིགས་


[053-185b0] [185B] 
[053-185b1] །གང་ཚེ་སེར་སྐྱའི་གནས་སུ་བལྟམས་གྱུར་ཅིང། །ཤཱཀྱའི་གནས་ནས་མངོན་པར་བྱུང་ནས་སུ་།གྲོང་ཁྱེར་ག་ཡར་བྱང་ཆུབ་བརྙེས་གྱུར་པ། །
[053-185b2] འཇིག་རྟེན་མགོན་པོ་དེ་ནས་ཡུན་མི་རིང། །འཇིགས་བྲལ་འདི་དག་དང་ནི་གཞན་མང་བ། །ཚོགས་ཆེན་བསྐལ་པ་བྱེ་བར་སྤྱད་པ་སྟེ། །རྫུ་འཕྲུལ་སྟོབས་ལ་གནས་ཤིང་མི་
[053-185b3] གཡོ་བ། །ལེགས་བསླབས་ཤེས་རབ་སྟོབས་ཀྱང་རྟོགས་པར་རིག་ཆུ་ཡི་པདྨ་ལྟ་བུར་མ་གོས་པ། །དེ་དག་ས་འདི་བརྟོལ་ནས་དེང་འདིར་ལྷགས། །འཇིག་རྟེན་བདག་པོ་
[053-185b4] དྲན་ལྡན་སློབ་མ་སྲས། །ཐམས་ཅད་ཐལ་སྦྱར་གུས་དང་བཅས་ཏེ་མཆིས། །ཁྱོད་ཀྱི་རྨད་བྱུང་འདི་འདྲ་དེ་དག་ལ། །བྱང་ཆུབ་སེམས་དཔའ་ཇི་ལྟར་ཡིད་ཆེས་འགྱུར། །ཐེ་ཚོམ་
[053-185b5] གཞོམ་པའི་སླད་དུ་བཀའ་སྩལ་ཏེ། །དོན་འདི་ཅི་བཞིན་ཁྱོད་ཀྱིས་འདིར་བཤད་གསོལ། །དཔེར་ན་འདི་ན་སྐྱེས་བུ་ལ་ལ་ཞིག་བཙས་ནས་ལོ་ནི་ཉི་ཤུ་ལྷག་ལོན་པ། །གཞོན་
[053-185b6] ནུ་ཐོར་བུ་ལང་ཚོ་སྐྲ་གནག་དེས། །བཙས་ནས་ལོ་བརྒྱ་ལོན་ལ་བུར་རྟོན་ཅིང། །སྐྲ་སྐྱ་གཉེར་མ་ཅན་དག་འདི་སྐད་དུ། །འདི་ནི་བདག་ཅག་ལུས་སྐྱེད་ཡིན་མཆི་ན། །ཐོར་བུའི་བུ་ནི་
[053-185b7] འདི་འདྲ་འདི་དག་ལ། །འཇིག་རྟེན་མགོན་པོ་ཤིན་ཏུ་ཡིད་ཆེས་དཀའ་།དེ་བཞིན་བཅོམ་ལྡན་འདས་ཀྱང་སྐུ་གཞོན་ལ། །བྱང་ཆུབ་སེམས་དཔའ་མཁས་པ་མང་པོ་འདི། །དྲན་


[053-186a0] [186A] 
[053-186a1] ༄༅། །དང་ལྡན་ཞིང་མི་འཇིགས་ཤེས་རབ་ཅན། །བསྐལ་པ་བྱེ་བ་སྟོང་དུ་ལེགས་པར་བསླབས། །བརྟེན་དང་ལྡན་ཞིང་ཤེས་རབ་མཁས་གྱུར་པ། །
[053-186a2] ཐམས་ཅད་བྱད་བཞིན་བཟང་ཞིང་བལྟ་ན་སྡུག་ཆོས་རྣམས་གཏན་ལ་དབབ་ཅིང་མི་འཇིགས་པ། །འཇིག་རྟེན་རྣམ་པར་འདྲེན་པས་ཡོངས་སུ་བསྟོད། །རླུང་ལྟར་ཆགས་
[053-186a3] པ་མ་མཆིས་རྒྱུ་བ་སྟེ། །ནམ་མཁའི་ཁམས་ལ་རྟག་ཏུ་གནས་མ་ལགས། །སངས་རྒྱས་བྱང་ཆུབ་འདི་ནི་ཡོངས་ཚོལ་ཞིང། །བདེ་བར་གཤེགས་ཀྱི་སྲས་རྣམས་བརྩོན་
[053-186a4] འགྲུས་སྐྱེད། །འཇིག་རྟེན་མགོན་པོའི་མངོན་སུམ་ཐོས་པས་ན། །བདག་ཅག་ལ་ནི་ཐེ་ཚོམ་གཞར་མ་མཆིས། །འཇིག་རྟེན་རྣམ་འདྲེན་མྱ་ངན་འདས་པ་ན། །འདི་ལ་ཇི་
[053-186a5] ལྟ་བུར་ནི་ཡིད་ཆེས་འགྱུར། །་[?] འདི་ལ་ནི་ཐེ་ཚོམ་འཚལ་བ་ཡིས། །བྱང་ཆུབ་སེམས་དཔའ་ངན་འགྲོར་མཆིས་ས་རེ། །བཅོམ་ལྡན་ཇི་ལྟར་བྱང་ཆུབ་སེམས་དཔའ་
[053-186a6] རྣམས༑ ༑སྨིན་མཛད་ཇི་བཞིན་དེ་ནི་ལུང་བསྟན་གསོལ། །དམ་པའི་ཆོས་པདྨ་དཀར་པོ་ལས། བྱང་ཆུབ་སེམས་དཔའ་ས་རུམ་ནས་འཐོན་པའི་ལེའུ་ཞེས་བྱ་སྟེ། བཅུ་བཞི་
[053-186a7] པའོ།། །།དམ་པའི་ཆོས་པདྨ་དཀར་པོ། བམ་པོ་བཅུ་པ། དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ལ་བཀའ་


[053-186b0] [186B] 
[053-186b1] རིགས་ཀྱི་བུ་དག་དེ་བཞིན་གཤེགས་པ་ངས་ཡང་དག་པའི་ཚིག་སྨྲས་པ་ལ་དད་ཅིང་ཡིད་ཆེས་པར་གྱིས་ཤིག། ལན་གཉིས་ལན་གསུམ་དུའང་བཅོམ་ལྡན་འདས་ཀྱིས་
[053-186b2] བྱང་ཆུབ་སེམས་དཔའ་དེ་དག་ལ་བཀའ་སྩལ་པ། རིགས་ཀྱི་བུ་དག་དེ་བཞིན་གཤེགས་པ་ངས་ཡང་དག་པའི་ཚིག་སྨྲས་པ་ལ་དད་ཅིང་ཡིད་ཆེས་པར་གྱིས་ཤིག་དེ་ནས་ཐམས་
[053-186b3] ཅད་དང་ལྡན་པའི་བྱང་ཆུབ་སེམས་དཔའི་ཚོགས་ཀྱིས། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་མདུན་དུ་བཞག་ནས་ཐལ་མོ་སྦྱར་ཏེ། བཅོམ་ལྡན་འདས་ལ་འདི་སྐད་
[053-186b4] ཅེས་གསོལ་ཏོ། །བཅོམ་ལྡན་འདས་ཀྱིས་དོན་འདི་བཤད་དུ་གསོལ། །བདེ་བར་གཤེགས་པས་བཤད་དུ་གསོལ། དེ་བཞིན་གཤེགས་པས་བཀའ་སྩལ་པ་ལ་བདག་ཅག་ཡིད་
[053-186b5] ཆེས་པར་བགྱིད་དོ། །ལན་གཉིས་སུའང་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་
[053-186b6] དོན་འདི་བཤད་དུ་གསོལ། བདེ་བར་གཤེགས་པས་བཤད་དུ་གསོལ། དེ་བཞིན་གཤེགས་པས་བཀའ་སྩལ་པ་ལ་བདག་ཅག་ཡིད་ཆེས་པར་བགྱིད་དོ། །ལན་གསུམ་
[053-186b7] དུའང་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་དོན་འདི་བཤད་དུ་གསོལ་


[053-187a0] [187A] 
[053-187a1] ༄༅། །བདེ་བར་གཤེགས་པས་བཤད་དུ་གསོལ། དེ་བཞིན་གཤེགས་པས་བཀའ་སྩལ་པ་ལ་བདག་ཅག་ཡིད་ཆེས་པར་བགྱིད་དོ། །དེ་ནས་བཅོམ་ལྡན་
[053-187a2] འདས་ཀྱིས་བྱང་ཆུབ་སེམས་དཔའ་དེ་རྣམས་ཀྱིས་ལན་གསུམ་གྱི་བར་དུ་གསོལ་བ་བཏབ་པ་མཁྱེན་ནས། བྱང་ཆུབ་སེམས་དཔའ་དེ་དག་ལ་བཀའ་སྩལ་པ། རིགས་ཀྱི་བུ་དག་
[053-187a3] དེའི་ཕྱིར་ཏིང་ངེ་འཛིན་གྱི་སྟོབས་བསྐྱེད་པ་འདི་ལྟ་བུ་འདི་ཉོན་ཅིག་རིགས་ཀྱི་བུ་དག་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་འདིས་ནི། བཅོམ་ལྡན་འདས་ཤཱཀྱ་
[053-187a4] ཐུབ་པ་ཤཱཀྱའི་ཁྱིམ་ནས་མངོན་པར་བྱུང་སྟེ། གྲོང་ཁྱེར་ག་ཡ་ཞེས་བྱ་བར་བྱང་ཆུབ་ཀྱི་སྙིང་པོ་མཆོག་དམ་པར་གཤེགས་ནས་ད་གདོད་བླ་ན་མེད་པ་ཡང་དག་པར་རྫོགས་པའི་བྱང་
[053-187a5] ཆུབ་མངོན་པར་རྫོགས་པར་སངས་རྒྱས་སོ་སྙམ་དུ་དེ་ལྟར་ཤེས་མོད་ཀྱི། རིགས་ཀྱི་བུ་དག་ང་ནི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་མང་པོ་ནས། བླ་ན་མེད་པ་ཡང་དག་པར་
[053-187a6] རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །རིགས་ཀྱི་བུ་དག་འདི་ལྟ་སྟེ། དཔེར་ན། མི་ལལ་ཞིག་བྱུང་ལ་དེས་འཇིག་རྟེན་གྱི་ཁམས་གྲངས་མེད་པ་
[053-187a7] བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུའི་སའི་ཁམས་ཀྱི་རྡུལ་ཕྲ་རབ་དག་ལས་རྡུལ་ཕྲ་རབ་གཅིག་ཁྱེར་ཏེ། ཤར་ཕྱོགས་སུ་འཇིག་རྟེན་གྱི་ཁམས་གྲངས་མེད་པ་བྱེ་བ་ཁྲག་


[053-187b0] [187B] 
[053-187b1] རབ་ཀྱི་རྡུལ་དེ་བཞག་ལ། མི་དེས་རྣམ་གྲངས་འདིས་འཇིག་རྟེན་གྱི་ཁམས་དེ་དག་ཐམས་ཅད་ཀྱི་སའི་ཁམས་རྣམས་ཟད་པར་བྱས་
[053-187b2] ནས༑ སའི་ཁམས་ཀྱི་རྡུལ་ཕྲ་རབ་ཀྱི་རྡུལ་དེ་དག་ཐམས་ཅད་རྣམ་གྲངས་འདི་དང་བཞག་པའི་ཚུལ་འདིས་ཤར་ཕྱོགས་སུ་བཞག་ན་རིགས་ཀྱི་བུ་དག་འདི་ཇི་སྙམ་དུ་སེམས། འཇིག་
[053-187b3] རྟེན་གྱི་ཁམས་དེ་དག་ལ་ལ་ཞིག་གིས་བསམ་པའམ། དཔག་པའམ་བགྲང་བའམ། བརྟག་པར་ནུས་སམ། དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་
[053-187b4] ཆེན་པོ་བྱམས་པ་དང་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་དེས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་གྱི་ཁམས་
[053-187b5] དེ་དག་ནི་གྲངས་མ་མཆིས་པ། བགྲང་དུ་མ་མཆིས་པ། སེམས་ཀྱིས་ལས་ཡང་དག་པར་འདས་པ་སྟེ། བཅོམ་ལྡན་འདས། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་
[053-187b6] འཕགས་པའི་ཡེ་ཤེས་ཀྱི་བསམ་པའམ། དཔག་པའམ། བགྲང་བའམ་བརྟག་པར་མི་ནུས་སོ། །བཅོམ་ལྡན་འདས། གནས་འདི་ནི། བདག་ཅག་ཕྱིར་མི་ལྡོག་པའི་ས་ལ་
[053-187b7] གནས་པའི་བྱང་ཆུབ་སེམས་དཔའ་རྣམས་ཀྱི་བསམ་པའི་སྤྱོད་ཡུལ་དུའང་མི་འགྱུར་ཏེ། བཅོམ་ལྡན་འདས། འཇིག་རྟེན་གྱི་ཁམས་དེ་དག་དེ་ཙམ་དུ་ཚད་མ་མཆིས་པ་ལགས་སོ། །དེ་སྐད་


[053-188a0] [188A] 
[053-188a1] ༄༅། །ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ་།རིགས་ཀྱི་བུ་དག་
[053-188a2] ཁྱེད་མོས་པར་བྱའོ། །ཁྱེད་ཀྱིས་ཁོང་དུ་ཆུད་པར་བྱའོ། །རིགས་ཀྱི་བུ་དག། འཇིག་རྟེན་གྱི་ཁམས་ཇི་སྙེད་པ་དེ་དག་ལས། མི་དེས་གང་དག་ཏུ་རྡུལ་ཕྲ་རབ་དེ་དག་བཞག་པ་དང། རིགས་
[053-188a3] ཀྱི་བུ་དག་གང་དག་ཏུ་མ་བཞག་པའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་དེ་དག་ཐམས་ཅད་ན་རྡུལ་ཕྲ་རབ་ཀྱི་རྡུལ་ཡོད་པ་དག་ནི། རིགས་ཀྱི་བུ་དག། ང་བླ་ན་མེད་པ་
[053-188a4] ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་ཇི་སྙེད་པ་དེ་སྙེད་དུ་མེད་དོ། །རིགས་ཀྱི་བུ་དག་གང་ཚུན་ཆད་ངས་
[053-188a5] འཇིག་རྟེན་གྱི་ཁམས་མི་མཇེད་འདི་དང། འཇིག་རྟེན་གྱི་ཁམས་གཞན་བྱེ་བ་ཁྲག་ཁྲིག་བརྒྱ་སྟོང་དག་ཏུ་སེམས་ཅན་རྣམས་ལ་ཆོས་བསྟན་པ་དེའི་བར་དུ། རིགས་ཀྱི་བུ་དག། ངས་
[053-188a6] དེ་བཞིན་གཤེགས་པ་མར་མེ་མཛད་ལ་སོགས་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་ཡོངས་སུ་བརྗོད་པའི་དེ་བཞིན་གཤེགས་པ་
[053-188a7] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ཡོངས་སུ་མྱ་ངན་ལས་འདའ་བར་བྱ་བའི་ཕྱིར། རིགས་ཀྱི་བུ་དག་ངས་ཐབས་མཁས་པས་ཆོས་བསྟན་པ་མངོན་པར་


[053-188b0] [188B] 
[053-188b1] །རིགས་ཀྱི་བུ་དག་ཡང་དེ་བཞིན་གཤེགས་པ་ནི། སེམས་ཅན་འོངས་ཤིང་ལྷགས་པ་རྣམས་ཀྱི་དབང་པོ་དང་བརྩོན་འགྲུས་ཀྱི་རིམ་པ་ལ་གཟིགས་ནས་
[053-188b2] དེ་དང་དེ་དག་ཏུ་བདག་གི་མིང་བརྗོད་ཅིང་དེ་དང་དེ་དག་ཏུ་བདག་ཉིད་ཡོངས་སུ་མྱ་ངན་ལས་འདས་པར་བརྗོད་དེ། ཆོས་ཀྱི་རྣམ་གྲངས་རྣམ་པ་མང་པོས་དེ་ལྟ་དེ་ལྟ་བུར་སེམས་ཅན་རྣམས་ཡོངས་
[053-188b3] སུ་ཚིམ་པར་མཛད་དོ། །རིགས་ཀྱི་བུ་དག་དེ་ལ་དེ་བཞིན་གཤེགས་པས་མོས་པ་ཐ་དད་པའི་སེམས་ཅན་དགེ་བའི་རྩ་བ་ཆུང་བ། ཉེ་བའི་ཉོན་མོངས་པ་མང་བ་རྣམས་ལ་འདི་སྐད་དུ། དགེ་
[053-188b4] སློང་དག་ང་ནི་ན་གཞོན་ཏེ། མངོན་པར་བྱུང་བ་དང། དགེ་སློང་དག་ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་རིང་པོ་མ་ལོན་ནོ་ཞེས་གསུང་
[053-188b5] ངོ༑ ༑རིགས་ཀྱི་བུ་དག་དེ་ལྟར་དེ་བཞིན་གཤེགས་པ་མངོན་པར་རྫོགས་པར་སངས་རྒྱས་ནས་ཡུན་རིང་མོད་ཀྱི། ང་མངོན་པར་རྫོགས་པར་སངས་རྒྱས་ནས་རིང་པོར་མ་ལོན་ནོ་ཞེས་གསུངས་
[053-188b6] ཏེ༑ སེམས་ཅན་རྣམས་ཡོངས་སུ་སྨིན་པར་བྱ་བ་དང་གཟུད་པའི་དོན་མ་གཏོགས་པར་ཆོས་ཀྱི་རྣམ་གྲངས་འདི་དག་མ་བཤད་དོ། །རིགས་ཀྱི་བུ་དག་ཆོས་ཀྱི་རྣམ་གྲངས་དེ་དག་ཐམས་ཅད་
[053-188b7] ཀྱང་དེ་བཞིན་གཤེགས་པས་སེམས་ཅན་རྣམས་གདུལ་བའི་ཕྱིར་གསུངས་སོ། །རིགས་ཀྱི་བུ་དག་དེ་བཞིན་གཤེགས་པས་སེམས་ཅན་རྣམས་གདུལ་བའི་ཕྱིར་ཚིག་གང་གསུངས་པ་


[053-189a0] [189A] 
[053-189a1] ༄༅། །བདག་ལས་སྨོས་ཀྱང་རུང། གཞན་ལས་སྨོས་ཀྱང་རུང་བདག་ལ་དམིགས་ཀྱང་རུང། གཞན་ལ་དམིགས་ཀྱང་རུང་སྟེ། དེ་བཞིན་གཤེགས་པས་
[053-189a2] གང་ཅི་བཤད་པའི་ཆོས་ཀྱི་རྣམ་གྲངས་དེ་དག་ཐམས་ཅད་ནི་བདེན་པ་དེ་བཞིན་གཤེགས་པས་གསུངས་པ་སྟེ། འདི་ལ་དེ་བཞིན་གཤེགས་པ་ལ་བརྫུན་དུ་སྨྲ་བ་མེད་དོ། དེ་ཅིའི་
[053-189a3] ཕྱིར་ཞེ་ན། དེ་བཞིན་གཤེགས་པས་ཁམས་གསུམ་པ་སྐྱེ་བ་མེད་པ་དང། འཆི་བ་མེད་པ་དང། འཆི་འཕོ་མེད་པ་དང། འབྱུང་བ་མེད་པ་དང། འཁོར་བ་མེད་པ་དང། ཡོངས་
[053-189a4] སུ་མྱ་ངན་ལས་འདའ་བ་མེད་པ་དང། བྱུང་བ་མ་ཡིན་པ་དང། མ་བྱུང་བ་མ་ཡིན་པ་དང། ཡོད་པ་མ་ཡིན་པ་དང། མེད་པ་མ་ཡིན་པ་དང། དེ་བཞིན་དུ་མ་ཡིན་པ་དང། གཞན་དུ་
[053-189a5] མ་ཡིན་པ་དང། མ་ནོར་བ་དེ་བཞིན་ཉིད་མ་ཡིན་པ་དང། མ་ནོར་བ་དེ་བཞིན་ཉིད་མ་ཡིན་པའང་མ་ཡིན་པ་ཡང་དག་པ་ཇི་ལྟ་བ་བཞིན་དུ་གཟིགས་ཤིང། ཇི་ལྟར་བྱིས་པ་སོ་སོའི་
[053-189a6] སྐྱེ་བོས་མཐོང་བ་དེ་ལྟར་དེ་བཞིན་གཤེགས་པས་ཁམས་གསུམ་པ་གཟིགས་པ་མ་ཡིན་པའི་ཕྱིར་རོ། །དེ་བཞིན་གཤེགས་པ་ནི་གནས་འདི་ལ་མངོན་སུམ་གྱི་ཆོས་དང་ལྡན་
[053-189a7] ཏེ༑ བསྙེལ་བ་མི་མངའ་བའི་ཆོས་ཅན་ནོ། །དེ་ལ་དེ་བཞིན་གཤེགས་པས་གང་ཅི་གསུངས་པ་དེ་དག་ཐམས་ཅད་བདེན་ཏེ། མི་རྫུན་ནོ་།ཡང་སེམས་ཅན་སྤྱོད་པ་ཐ་དད་པ་


[053-189b0] [189B] 
[053-189b1] བསམ་པ་ཐ་དད་པ་དང། འདུ་ཤེས་དང་རྣམ་པར་རྟོག་པ་སྤྱོད་པ་རྣམས་ཀྱི་དགེ་བའི་རྩ་བ་བསྐྱེད་པའི་ཕྱིར། ཆོས་ཀྱི་རྣམ་གྲངས་རྣམ་པ་མང་པོ་དམིགས་པ་རྣམ་པ་མང་པོས་
[053-189b2] བཤད་དོ། །རིགས་ཀྱི་བུ་དག་དེ་བཞིན་གཤེགས་པས་མཛད་པ་གང་ཡིན་པ་དེ་ནི་དེ་བཞིན་གཤེགས་པ་མཛད་དོ། །ཡུན་རིང་པོ་དེ་སྲིད་ནས་མངོན་པར་རྫོགས་པར་སངས་རྒྱས་ཏེ་
[053-189b3] དེ་བཞིན་གཤེགས་པའི་ཚེའི་ཚད་ནི་དཔག་ཏུ་མེད་དོ། །དེ་བཞིན་གཤེགས་པ་ནི་ཡོངས་སུ་མྱ་ངན་ལས་མི་འདའ་སྟེ་རྟག་ཏུ་བཞུགས་མོད་ཀྱི། འདུལ་བའི་དབང་གིས་ཡོངས་སུ་མྱ་ངན་
[053-189b4] ལས་འདས་པའང་སྟོན་ཏོ། །རིགས་ཀྱི་བུ་དག། ངས་ད་དུང་ཡང་སྔོན་གྱི་བྱང་ཆུབ་སེམས་དཔའི་སྤྱོད་པ་ཡོངས་སུ་རྫོགས་པར་བྱས་པའི་ཚེའི་ཚད་དུའང་མ་ཕྱིན་ཏེ། རིགས་ཀྱི་བུ་དག་
[053-189b5] ངས་ད་དུང་ཡང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དེ་ཉིས་གྱུར་གྱིས་ངའི་ཚེའི་ཚད་ཚང་བར་འགྱུར་རོ། །རིགས་ཀྱི་བུ་དག་།ངས་འདི་ལྟར་ཡོངས་སུ་མྱ་ངན་ལས་ནི་མི་འདའ་མོད་ཀྱི་
[053-189b6] ཡོངས་སུ་མྱ་ངན་ལས་འདའ་བར་སྨྲས་སོ། །དེ་ཅིའི་ཕྱིར་ཞེ་ན་རིགས་ཀྱི་བུ་དག་ངས་རྣམ་གྲངས་འདིས་སེམས་ཅན་རྣམས་ཡོངས་སུ་སྨིན་པར་བྱ་བའི་ཕྱིར་ཏེ། ང་ཡོངས་སུ་མྱ་ངན་
[053-189b7] ལས་མི་འདའ་བར་ཧ་ཅང་ཡང་ཡུན་རིང་དུ་འདུག་ཅིང་རྒྱུན་དུ་མཐོང་བ་[?] སེམས་ཅན་དགེ་བའི་རྩ་བ་མ་བྱས་པ། བསོད་ནམས་དང་བྲལ་བ། དབུལ་པོར་གྱུར་པ། འདོད་པ་ལ་བརྐམ་


[053-190a0] [190A] 
[053-190a1] ༄༅། །པ༑ ལྡོངས་པ། ལྟ་བ་མང་པོའི་དྲ་བས་ཁེབས་པ་རྣམས་དེ་བཞིན་གཤེགས་པ་བཞུགས་སོ་སྙམ་སྟེ། སླེབས་པར་འཛིན་པའི་འདུ་ཤེས་ཅན་དུ་འགྱུར་
[053-190a2] ཞིང་རྙེད་དཀའ་བའི་འདུ་ཤེས་མི་སྐྱེད་དེ། དེ་བཞིན་གཤེགས་པ་བདག་ཅག་དང་ཉེའོ་ཞེས་ཁམས་གསུམ་ནས་འབྱུང་བའི་ཕྱིར་བརྩོན་འགྲུས་མི་རྩོམ་ཞིང། དེ་བཞིན་གཤེགས་
[053-190a3] པ་དཀོན་པར་འདུ་ཤེས་མི་སྐྱེད་པར་འགྱུར་རོ་སྙམ་སྟེ། རིགས་ཀྱི་བུ་དག་དེའི་ཕྱིར་དེ་བཞིན་གཤེགས་པ་ཐབས་མཁས་པས། དགེ་སློང་དག་།དེ་བཞིན་གཤེགས་པ་དག་
[053-190a4] འབྱུང་བ་ནི་ཤིན་ཏུ་རྙེད་པར་དཀའོ་ཞེས་ཚིག་དེ་སྐད་གསུང་ངོ་།དེ་ཅིའི་ཕྱིར་ཞེ་ན། འདི་ལྟར་སེམས་ཅན་དེ་དག་གིས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་མང་པོས། དེ་བཞིན་
[053-190a5] གཤེགས་པ་མཐོང་བར་འགྱུར་ཡང་སྲིད། མི་འགྱུར་ཡང་སྲིད་དེ། རིགས་ཀྱི་བུ་དག་དེའི་ཕྱིར་ངས་དེ་དག་ལ་དམིགས་པ་བྱས་ཏེ། དགེ་སློང་དག་དེ་བཞིན་གཤེགས་པ་
[053-190a6] རྣམས་འབྱུང་བ་ནི་རྙེད་པར་དཀའོ་ཞེས་སྨྲས་པ། དེ་དག་གིས་དེ་བཞིན་གཤེགས་པ་དག་འབྱུང་བ་རབ་ཏུ་རྙེད་པར་དཀའ་བར་རིག་ནས་ངོ་མཚར་དུ་འདུ་ཤེས་བསྐྱེད་པར་འགྱུར་
[053-190a7] མྱ་ངན་གྱི་འདུ་ཤེས་བསྐྱེད་པར་འགྱུར་རོ། །དེ་བཞིན་གཤེགས་པ་མི་མཐོང་ནའང། དེ་བཞིན་གཤེགས་པ་ལ་ལྟ་བས་སྐོམ་པར་འགྱུར་རོ་།དེ་དག་གི་དེ་བཞིན་གཤེགས་པ་


[053-190b0] [190B] 
[053-190b1] རིང་པོའི་དོན་དང་ཕན་པ་དང་བདེ་བར་གྱུར་པའི་དོན་དུ་རིག་ནས་དེ་བཞིན་གཤེགས་པ་ཡོངས་སུ་མྱ་ངན་ལས་མི་འདའ་
[053-190b2] མོད་ཀྱི། སེམས་ཅན་རྣམས་འདུལ་བའི་དབང་གིས་ཡོངས་སུ་མྱ་ངན་ལས་འདའ་བར་གསུངས་སོ། །རིགས་ཀྱི་བུ་དག། གང་འདི་སྐད་དུ་གསུངས་པ་དེ་ནི་དེ་བཞིན་གཤེགས་པའི་
[053-190b3] ཆོས་ཀྱི་རྣམ་གྲངས་ཏེ། དེ་ལ་དེ་བཞིན་གཤེགས་པ་བརྫུན་དུ་སྨྲ་བ་མེད་དོ། །རིགས་ཀྱི་བུ་དག་འདི་ལྟ་སྟེ། དཔེར་ན། སྐྱེས་བུ་སྨན་པ་ནད་ཐམས་ཅད་རབ་ཏུ་ཞི་བར་བྱ་བ་ལ་མཁས་པ་
[053-190b4] གསལ་བ་ཡིད་གཞུངས་པ་ཤིན་ཏུ་བྱང་བ་འགའ་ཞིག་ཡོད་ལ། སྐྱེས་བུ་དེ་ལའང་བུ་མང་པོ་བྕུའམ། ཉི་ཤུའམ། སུམ་ཅུའམ། བཞི་བྕུའམ། ལྔ་བྕུའམ། བྲྒྱའམ། སྟོང་ཡོད་
[053-190b5] པར་གྱུར་ལ། སྨན་པ་དེ་ལོགས་ཤིག་ཏུ་སོང་སྟེ་དེའི་བུ་དེ་དག་ཐམས་ཅད་དབྱིག་དུག་འཐུངས་སམ། མདའ་དུག་འཐུངས་ནས། དེ་རྣམས་དབྱིག་དུག་དང། མདའ་དུག་དེ་དག་གིས་སྡུག་
[053-190b6] བསྔལ་གྱི་ཚོར་བ་དག་གིས་ཉོན་མོངས་ཤིང་གདུངས་ཏེ་ས་ལ་འགྲེ་ལྡོག་ལ། དེ་ནས་དེ་དག་གི་ཕ་སྨན་པ་ལོགས་ཤིག་ནས་འོངས་ནས། བུ་དེ་རྣམས་དབྱིག་དུག་གམ། མདའ་དུག་
[053-190b7] དེའི་སྡུག་བསྔལ་གྱིས་ཉམ་ཐག་སྟེ། ཁ་ཅིག་ནི་འདུ་ཤེས་ལོག་པར་གྱུར། ཁ་ཅིག་ནི་འདུ་ཤེས་མ་ལོག་སྟེ། དེ་དག་ཐམས་ཅད་སྡུག་བསྔལ་དེ་ཉིད་ཀྱིས་ཉམ་ཐག་ལ་ཕ་དེ་མཐོང་ནས་


[053-191a0] [191A] 
[053-191a1] ༄༅། །མངོན་པར་དགའ་སྟེ། དེ་ལ་འདི་སྐད་ཅེས་ཡབ་བདེ་ཞིང་གནོད་པ་མི་མངའ་སྟེ། ལེགས་པར་བྱོན་ཏམ། བདག་ཅག་གི་ལུས་འཇིག་པར་བྱེད་པ་དབྱིག་དུག་
[053-191a2] གམ༑ མདའ་དུག་འདི་ལས་ཡོངས་སུ་དགྲོལ་བར་གསོལ། ཡབ་ཀྱིས་བདག་ཅག་ལ་སྲོག་སྩལ་དུ་གསོལ་ཞེས་སྨྲས་པ་དང། དེ་ནས་སྨན་པ་དེས་བུ་དེ་དག་སྡུག་བསྔལ་གྱིས་ཉམ་ཐག་
[053-191a3] སྟེ༑ ན་བས་ཉོན་མོངས་ཤིང་གདུང་ཏེ་ས་ལ་འགྲེ་ལྡོག་པ་མཐོང་ནས། དེས་སྨན་ཆེན་པོ་ཁ་དོག་དང་ལྡན་པ། དྲི་དང་ལྡན་པ། རོ་དང་ལྡན་པ་བསྡུས་ནས་རྡོ་ལ་བཏགས་ཏེ། བུ་དེ་དག་
[053-191a4] འཐུང་དུ་བཅུག་ནས་འདི་སྐད་ཅེས་བུ་ཁྱོད་རྣམས་སྨན་ཆེན་པོ་ཁ་དོག་དང་ལྡན་པ། དྲི་དང་ལྡན་པ། རོ་དང་ལྡན་པ་འདི་འཐུང་ཞིག་རིགས་ཀྱི་བུ་དག་ཁྱེད་སྨན་བཟང་པོ་འདི་འཐུངས་
[053-191a5] ན༑ མྱུར་དུ་དབྱིག་དུག་གམ། མདའ་དུག་ལས་ཐར་ཏེ། བདེ་ཞིང་ནད་མེད་པར་འགྱུར་རོ་ཞེས་སྨྲས་ན། དེ་ནས་སྨན་པ་དེའི་བུ་གང་དག་འདུ་ཤེས་མ་ལོག་པ་དེ་དག་ནི་སྨན་དེའི་ཁ་དོག་མཐོང་
[053-191a6] དྲི་བསྣམས། རོ་མྱངས་ནས་མྱུར་དུ་འཐུངས་པ་དང། དེ་དག་ནད་ཐམས་ཅད་ལས་ཐམས་ཅད་ཀྱི་ཐམས་ཅད་དུ་ཐར་བར་གྱུར་ཏོ། །དེའི་བུ་གང་དག་འདུ་ཤེས་ལོག་པར་གྱུར་པ་དེ་དག་གིས་
[053-191a7] ཕ་དེ་ལ་མངོན་པར་བསྟོད་དེ། འདི་སྐད་དུ་ཡབ་བདེ་ཞིང་གནོད་པ་མི་མངའ་སྟེ། ལེགས་པར་བྱོན་ཏམ། བདག་ཅག་གསོར་གསོལ་ཞེས་ཚིག་དེ་སྐད་སྨྲས་ཏེ་སྨན་བྱིན་པ་མི་འཐུང་


[053-191b0] [191B] 
[053-191b1] ༑དེ་ཅིའི་ཕྱིར་ཞེ་ན། འདི་ལྟར་དེ་དག་འདུ་ཤེས་ལོག་པར་གྱུར་པ་དེས་སྨན་དེའི་ཁ་དོག་ཀྱང་མི་འདོད། དྲིའང་མི་འདོད་རོའང་མི་འདོད་དོ། །དེ་ནས་སྐྱེས་བུ་སྨན་པ་དེས་འདི་སྙམ་དུ་
[053-191b2] བསམས་ཏེ། བདག་གི་བུ་འདི་དག་དབྱིག་དུག་གམ། མདའ་དུག་དེས་འདུ་ཤེས་ལོག་པར་གྱུར་པས་སྨན་འྡིའང་འཐུང་དུ་མ་རུང་སྟེ། ང་ལ་ནི་མངོན་པར་བསྟོད་ན། བདག་གིས་
[053-191b3] བུ་འདི་དག་ལ་ཐབས་མཁས་པས་སྨན་འདི་བླུད་དོ་སྙམ་མོ། །དེ་ནས་སྨན་པ་དེ་བུ་དེ་དག་ལ་ཐབས་མཁས་པས་སྨན་བླུད་པར་འདོད་ནས་འདི་སྐད་ཅེས། རིགས་ཀྱི་བུ་དག། ང་ནི་རྒས་
[053-191b4] འཁོགས་གཏུགས་ཏེ། ངའི་འཆི་བའི་དུས་ཉེ་བར་གནས་ཀྱི་བུ་ཁྱེད་རྣམས་མྱ་ངན་མ་བྱེད་ཅིག་མི་བདེ་བར་མ་གྱུར་ཅིག་སྨན་ཆེན་པོ་བྱིན་པ་འདི་འདོད་ན་སྨན་འདི་འཐུང་ཞིག་ཅེས་
[053-191b5] སྨྲས་ཏེ། བུ་དེ་དག་ལ་ཐབས་མཁས་པས་དེ་སྐད་བསྒོ་ནས། ཡུལ་གཞན་དུ་སོང་སྟེ་ཕྱིན་ནས་བདག་ཤིའོ་ཞེས་བུ་ནད་པ་དེ་དག་ཐོས་པར་བྱས་པ་དང། དེ་དག་དེའི་ཚེ་ཤིན་ཏུ་མྱ་ངན་དུ་
[053-191b6] གྱུར། ཤིན་ཏུ་སྨྲེ་སྔགས་འདོན་པར་གྱུར་ཏེ། བདག་ཅག་གི་ཕ་མགོན་པོ་སྐྱེད་པ། རྗེས་སུ་སྙིང་བརྩེ་བ་གཅིག་པུ་དེའང་ཤི་བས། དེའི་ཕྱིར་ད་བདག་ཅག་མགོན་མེད་པར་གྱུར་ཏོ་སྙམ་མོ། །
[053-191b7] དེ་དག་བདག་ཉིད་མགོན་མེད་པར་མཐོང། བདག་ཉིད་སྐྱབས་མེད་པར་མཐོང་ནས་ཕྱིར་ཞིང་མྱ་ངན་བྱེད་པས་གཟིར་བར་གྱུར་ཏེ། དེ་དག་ཕྱིར་ཞིང་མྱ་ངན་བྱེད་པས་གཟིར་བ་དེས་འདུ་ཤེས་


[053-192a0] [192A] 
[053-192a1] ༄༅། །ལོག་པ་འདུ་ཤེས་མ་ལོག་པར་གྱུར་ཏེ། སྨན་གང་ཁ་དོག་དང་དྲི་དང་རོར་ལྡན་པ་དེའང་ཁ་དོག་དང་དྲི་དང་རོར་ལྡན་པར་ཤེས་ནས་དེ་ནས་དེའི་ཚེ་དེ་འཐུངས་སོ། །
[053-192a2] དེ་འཐུངས་ནས་ནད་དེ་ལས་ཐར་བར་གྱུར་ཏོ། །དེ་ནས་སྨན་པ་དེས་བུ་དེ་དག་ནད་སོས་པར་རིག་ནས་སླར་བདག་ཉིད་བསྟན་ན། རིགས་ཀྱི་བུ་དག་འདི་ཇི་སྙམ་དུ་སེམས། སྨན་
[053-192a3] པ་ཐབས་མཁས་པ་བྱེད་པ་དེ་ལ་ལ་ལ་དག་དེ་བརྫུན་དུ་སྨྲའོ་ཞེས་ཟེར་རམ། གསོལ་པ། བཅོམ་ལྡན་འདས། དེ་ནི་མ་ལགས་སོ། །བདེ་བར་གཤེགས་པ། དེ་ནི་མ་ལགས་
[053-192a4] སོ༑ ༑བཀའ་སྩལ་པ། རིགས་ཀྱི་བུ་དག་དེ་བཞིན་དུ་ངའང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་ནས། བླ་ན་མེད་པ་ཡང་དག་པར་རྫོགས་པའི་
[053-192a5] བྱང་ཆུབ་འདི་མངོན་པར་རྫོགས་པར་སངས་རྒྱས་མོད་ཀྱི། ངས་སྐབས་སྐབས་སུ་ཐབས་མཁས་པ་འདི་ལྟ་བུ་དག་སེམས་ཅན་རྣམས་གདུལ་བའི་ཕྱིར་བསྟན་ཏེ། གནས་དེར་
[053-192a6] ང་ལ་བརྫུན་དུ་སྨྲ་བར་འགྱུར་བ་གང་ཡང་མེད་དོ། །དེ་ནས་བཅོམ་ལྡན་འདས་དོན་གྱི་རྣམ་པ་འདི་ཉིད་རྒྱས་པར་སྟོན་ཅིང། དེའི་ཚེ་ཚིགས་སུ་བཅད་པ་འདི་དག་བཀའ་སྩལ་
[053-192a7] ཏོ༑ ༑བསྐལ་པ་བྱེ་སྟོང་བསམ་གྱིས་མི་ཁྱབ་པ། །དེ་ཡི་ཚད་ནི་ནམ་ཡང་མེད་པ་ནས། །བྱང་ཆུབ་མཆོག་རབ་འདི་ནི་ངས་ཐོབ་སྟེ། །ང་ནི་རྟག་ཏུ་ཆོས་ཀྱང་ར་བ་འཆད་དོ། །བྱང་


[053-192b0] [192B] 
[053-192b1] །སངས་རྒྱས་ཡེ་ཤེས་ལ་ནི་དེ་དག་དགོད། །སེམས་ཅན་བྱེ་བ་ཁྲག་ཁྲིག་མཐའ་ཡས་པ། །བསྐལ་པ་བྱེ་བ་མང་པོར་སྨིན་པར་
[053-192b2] བྱ༑ ༑མྱ་ངན་འདས་པའི་ས་ཡང་བསྟན་བྱ་སྟེ། །སེམས་ཅན་རྣམ་པར་གདུལ་ཕྱིར་ཐབས་བརྗོད་དོ། །དེ་ཚེ་ང་ནི་མྱ་ངན་མི་འདའ་སྟེ། འདི་ཉིད་ན་ནི་ཆོས་རྣམས་རབ་སྟོན་ཏོ། །དེ་
[053-192b3] ན་ང་བདག་ཉིད་ཀྱང་བྱིན་གྱིས་བརླབ། །ང་ཡིས་སེམས་ཅན་ཀུན་ཀྱང་བྱིན་གྱིས་བརླབ། །ལོག་པའི་བློ་ལྡན་བླུན་པོའི་མི་རྣམས་ཀྱིས། །འདི་ན་ང་འདུག་པ་ཡང་མི་མཐོང་ངོ། །ང་ལུས་
[053-192b4] ཡོངས་སུ་མྱ་ངན་འདས་མཐོང་ནས། །རིང་བསྲེལ་རྣམས་ལ་མཆོད་པ་རྣམ་མང་བྱེད། །ང་མ་མཐོང་བས་དེ་དག་སྲེད་པ་སྐྱེད། །དེ་ནས་དེ་དག་སེམས་ཀྱང་དྲང་པོར་འགྱུར། །ནམ་ཞིག་
[053-192b5] དེ་དག་འཇམ་ཞིང་མཉན་དྲང་སྟེ། །སེམས་ཅན་ལུས་ཀྱང་བཏང་བར་གྱུར་པ་ན། །དེ་ན་ང་ཡི་ཉན་ཐོས་དགེ་འདུན་བྱས། །བྱ་རྒོད་ཕུང་པོར་ང་ཉིད་དེར་བསྟན་ཏེ། །དེ་ལ་ང་ཡིས་ཕྱིས་ནི་འདི་སྐད་
[053-192b6] སྨྲས༑ ༑འདི་ཉིད་ན་སྟེ་མྱ་ངན་ང་མ་འདས། །དགེ་སློང་གང་དག་དེ་ནི་ང་ཐབས་མཁས། །ཡང་ཡང་ང་འབྱུང་འཚོ་བའི་འཇིག་རྟེན་དུ། །སེམས་ཅན་གཞན་གྱི་ང་ནི་མདུན་དུ་བྱས། །དེ་ལ་བྱང་
[053-192b7] ཆུབ་མཆོག་འདི་རབ་ཏུ་བཤད། །འཇིག་མགོན་མྱ་ངན་མ་འདས་མ་རྟོགས་པར། །ཁྱོད་ཀྱིས་ང་ཡི་སྒྲ་ཡང་མི་ཐོས་སོ། །སེམས་ཅན་རྣམ་པར་འཇིག་པར་ངས་མཐོང་ཡང། །ངས་ནི་


[053-193a0] [193A] 
[053-193a1] ༄༅། །བདག་གི་ལུས་ཉིད་མ་བསྟན་ཏེ། །རེ་ཞིག་ང་མཐོང་བར་ནི་འདོད་བྱས་ལ། །སྐོམ་པར་གྱུར་ནས་དམ་པའི་ཆོས་བཤད་དོ། །རྟག་ཏུ་ང་ཡི་བྱིན་རླབས་
[053-193a2] དེ་འདྲ་སྟེ། །བསྐལ་པ་བསམ་ཡས་བྱེ་བ་སྟོང་དུ་ནི། །བྱ་རྒོད་ཕུང་པོ་འདི་ལས་མི་འཕོ་ཡང། །གུད་ན་བྱེ་བ་སྙེད་ཀྱི་མལ་ཆ་ཡོད། །གང་ཚེ་འཇིག་རྟེན་ཁམས་འདི་སེམས་ཅན་
[053-193a3] གྱིས༑ ༑བསྐལ་པས་སྲེག་པར་མཐོང་ཞིང་རྟོག་པ་ན། །དེ་ཚེ་ང་ཡི་སངས་རྒྱས་ཞིང་འདི་ནི། །ལྷ་དང་མི་ཡིས་ཡོངས་སུ་གང་བར་འགྱུར། །དེ་དག་རྩེ་ཞིང་དགའ་བ་སྣ་ཚོགས་ལྡན། །
[053-193a4] སྐྱེད་མོས་ཁང་བཟང་གཞལ་མེད་བྱེ་བ་ཡོད། །རིན་ཆེན་རི་བོ་རྣམས་དང་དེ་བཞིན་དུ། །མེ་ཏོག་འབྲས་ལྡན་ཤིང་ལྗོན་རྣམས་ཀྱིས་བརྒྱན། །སྟེང་ནས་ལྷ་རྣམས་རྔ་ཆེན་རབ་ཏུ་བརྡུང། །
[053-193a5] མནྡཱ་ར་ཡི་ཆར་ཡང་ཤིན་ཏུ་འབེབས། །མཁས་པ་གཞན་གང་བྱང་ཆུབ་འདིར་ཞུགས་དང། །ང་དང་ཉན་ཐོས་རྣམས་ལ་མངོན་པར་འཐོར། །ང་ཡི་ཞིང་འདི་དེ་ལྟར་རྟག་གནས་ཀྱང། །
[053-193a6] གཞན་དག་འདི་ལ་བསྐལ་པས་སྲེག་པར་རྟོག། མྱ་ངན་བརྒྱ་ཡིས་གང་ཞིག་གཙེས་པ་དང། །འཇིག་རྟེན་ཁམས་ནི་ཤིན་ཏུ་འཇིག་པར་མཐོང་།ལོ་མང་བྱེ་བར་དེ་བཞིན་
[053-193a7] གཤེགས་རྣམས་དང། །ཆོས་དང་ང་ཡི་དགེ་འདུན་ཚོགས་རྣམ་ཀྱི་།མིང་ནི་ནམ་ཡང་ཐོས་པར་མི་འགྱུར་ཏེ། སྡིག་པའི་ལས་ཀྱི་འབྲས་བུ་དེ་འདྲའོ། །ནམ་ཞིག་སེམས་


[053-193b0] [193B] 
[053-193b1] །མི་ཡི་འཇིག་རྟེན་འདིར་ནི་སྐྱེས་གྱུར་ཏེ། །དགེ་བའི་ལས་ཀྱིས་དེ་ལྟར་སྐྱེས་མ་ཐག་ང་ནི་ཆོས་རྣམས་རབ་ཏུ་འཆད་པར་མཐོང། །དེ་དག་ལ་ནི་ནམ་
[053-193b2] ཡང་ང་མི་འཆད། །བྱ་བ་འདི་འདྲ་མཐའ་ཡས་འདི་དག་སྟེ། །དེ་ཡིས་ཡུན་རིང་ནས་ནི་ང་མཐོང་ངོ། །དེ་ལ་རྒྱལ་པ་ཤིན་ཏུ་རྙེད་དཀར་བཤད། །ང་ཡི་ཡེ་ཤེས་སྟོབས་ནི་འདི་འདྲ་སྟེ། །
[053-193b3] དེ་ནི་ཤིན་ཏུ་འོད་གསལ་མཐའ་ཡོང་མེད། །ང་ཡི་ཚེ་རིང་བསྐལ་པ་མཐའ་ཡས་ཏེ། །དེ་ནི་སྔོན་གྱི་སྤྱོད་པ་སྤྱད་པས་བསྒྲུབས། །མཁས་རྣམས་འདི་ལ་སོམ་ཉི་མ་བྱེད་པར། །ཐེ་ཚོམ་ཟ་
[053-193b4] བ་རྣམས་ནི་མ་ལུས་སྤོངས། །ངས་ནི་ཚིག་དེ་ཡང་དག་རབ་སྨྲས་ཏེ། །རྫུན་གྱི་ཚིག་ནི་ང་ལས་གཞར་མི་འབྱུང། །དཔེར་ན་ཐབས་བསླབས་པ་ཡི་སྨན་པ་དེས། །འདུ་ཤེས་ལོག་པར་
[053-193b5] གྱུར་པའི་བུ་རྣམས་ཕྱིར། །བདག་ཉིད་མ་ཤི་བཞིན་དུ་ཤི་ཞེས་བརྗོད། །དེ་རྫུན་མི་སྨྲ་སྙམ་དུ་མཁས་པས་རིག་དེ་བཞིན་ང་ཡང་རང་འབྱུང་འཇིག་རྟེན་ཕ། །སྐྱེ་དགུ་ཀུན་གྱི་གསོ་
[053-193b6] བྱེད་མགོན་པོ་སྟེ། །བུས་པ་གཏི་མུག་ལོག་པར་རྣམ་རིག་ནས། །མྱ་ངན་མ་འདས་མྱ་ངན་འདའ་བར་བསྟན། །ཅི་ཕྱིར་ཞེ་ན་རྟག་པར་ང་མཐོང་ན། །མི་ཤེས་མ་རིག་པ་རྣམས་ལེ་ལོར་འགྱུར། །
[053-193b7] འདོད་པ་ལ་ཡང་བག་མེད་ཡིད་རྟོན་ཏེ། །བག་མེད་རྒྱུ་ཡིས་ངན་འགྲོར་རབ་ཏུ་ལྟུང། །སྤྱོད་དང་སྤྱོད་པ་རིག་ནས་རྟག་པར་ཡང། །ཅི་ནས་བྱང་ཆུབ་ལ་ནི་དགོད་པ་དང། །ཅི་ནས་སངས་རྒྱས་


[053-194a0] [194A] 
[053-194a1] ༄༅། །ཆོས་རྣམས་ཐོབ་བྱའི་ཕྱིར། །སེམས་ཅན་རྣམས་ལ་ང་ནི་དེ་བཞིན་སྨྲ། །དམ་པའི་ཆོས་པདྨ་དཀར་པོ་ལས། དེ་བཞིན་གཤེགས་པའི་སྐུ་ཚེའི་ཚད་ཀྱི་
[053-194a2] ལེའུ་ཞེས་བྱ་སྟེ་བཅོ་ལྔ་པའོ།། །།དེ་བཞིན་གཤེགས་པའི་སྐུ་ཚེའི་ཚད་བསྟན་པ་བཤད་པ་ན། སེམས་ཅན་གྲངས་མེད་དཔག་ཏུ་མེད་པ་རྣམས་ཀྱི་དོན་བྱས་
[053-194a3] པར་གྱུར་ཏོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ། མ་ཕམ་པ། དེ་བཞིན་གཤེགས་པའི་ཚེའི་ཚད་བསྟན་
[053-194a4] པའི་ཆོས་ཀྱི་རྣམ་གྲངས་འདི་བཤད་པ་ན། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་དྲུག་ཅུ་རྩ་བརྒྱད་ཀྱི་བྱེ་མ་སྙེད་དག་མི་སྐྱེ་བའི་ཆོས་ལ་བཟོད་པ་སྐྱེས་སོ། །
[053-194a5] དེ་སྟོང་དུ་བསྒྲེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དག་གིས་གཟུངས་ཐོབ་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཡང་སྟོང་གི་འཇིག་
[053-194a6] རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། ཐོགས་པ་མེད་པའི་སྤོབས་པ་ཐོབ་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་
[053-194a7] ཆེན་པོ་གཞན་ཡང་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་བྱེ་བ་བརྒྱ་སྟོང་དུ་ཡོངས་སུ་བསྒྱུར་བའི་གཟུངས་ཐོབ་པར་གྱུར་ཏོ། །བྱང་ཆུབ་སེམས་དཔའ་


[053-194b0] [194B] 
[053-194b1] ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས། །ཆོས་ཀྱི་རྣམ་གྲངས་འདི་ཐོས་ནས་ཕྱིར་མི་ལྡོག་པའི་འཁོར་ལོ་བསྐོར་ཏོ། །
[053-194b2] བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཡང་སྟོང་བར་མའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། །དྲི་མ་མེད་པར་
[053-194b3] སྣང་བ་ཞེས་བྱ་བའི་ཆོས་ཀྱི་འཁོར་ལོ་བསྐོར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཡང་སྟོང་ཆུང་ངུའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་
[053-194b4] ཆོས་ཀྱི་རྣམ་གྲངས་འདི་ཐོས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་བརྒྱད་ཀྱིས་ཐོགས་པར་གྱུར་ཏོ་།བྱང་ཆུབ་སེམས་དཔའ་སེམས་དཔའ་ཆེན་པོ་གཞན་
[053-194b5] ཡང་གླིང་བཞི་པ་བཞིའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་
[053-194b6] བཞིས་ཐོགས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཡང་གླིང་བཞི་པ་གསུམ་གྱི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་
[053-194b7] རྣམ་གྲངས་འདི་ཐོས་ནས། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་གསུམ་གྱིས་ཐོགས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གཞན་


[053-195a0] [195A] 
[053-195a1] ༄༅། །ཡང་གླིང་བཞི་པ་གཉིས་ཀྱི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། བླ་ན་མེད་པ་ཡང་དག་
[053-195a2] པར་རྫོགས་པའི་བྱང་ཆུབ་ཏུ་སྐྱེ་བ་གཉིས་ཀྱིས་ཐོགས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཡང་གླིང་བཞི་པ་གཅིག་གི་འཇིག་རྟེན་གྱི་ཁམས་
[053-195a3] ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་གཅིག་གིས་ཐོགས་པར་གྱུར་ཏོ། །བྱང་ཆུབ་
[053-195a4] སེམས་དཔའ་སེམས་དཔའ་ཆེན་པོ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བརྒྱད་ཀྱི་རྡུལ་ཕྲ་རབ་ཀྱི་རྡུལ་སྙེད་དག་གིས་ཆོས་ཀྱི་རྣམ་གྲངས་འདི་ཐོས་ནས། བླ་ན་
[053-195a5] མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་ཆོས་མངོན་པར་རྟོགས་
[053-195a6] པའི་གནས་བསྟན་མ་ཐག་ཏུ། དེའི་མོད་ལ་སྟེང་གི་ནམ་མཁའ་བར་སྣང་ལས་མེ་ཏོག་མནྡཱ་ར་དང། མནྡཱ་ར་ཆེན་པོའི་མེ་ཏོག་གི་ཆར་ཆེན་པོ་མངོན་པར་བབ་སྟེ། འཇིག་རྟེན་གྱི་
[053-195a7] ཁམས་བྱེ་བ་ཁྲག་ཁྲིག་བརྒྱ་སྟོང་དེ་དག་ན། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་རིན་པོ་ཆེའི་ཤིང་ལྗོན་པའི་དྲུང་དག་ན་སེང་གེའི་ཁྲི་ལ་བཞུགས་པ་དེ་དག་ཐམས་ཅད་ལ་


[053-195b0] [195B] 
[053-195b1] །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤའྐྱ་ཐུབ་པ་དང། ཡོངས་སུ་མྱ་ངན་ལས་
[053-195b2] འདས་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་སེང་གེའི་ཁྲི་ལ་བཞུགས་པ་ལའང་འཐོར། མངོན་པར་རབ་
[053-195b3] ཏུ་འཐོར་རོ། །ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་དེ་དང། འཁོར་བཞི་པོ་དེ་དག་ལའང་འཐོར། །མངོན་པར་རབ་ཏུ་འཐོར་རོ། །བར་སྣང་ལས་ལྷའི་ཙནྡན་དང་
[053-195b4] ཨ་ག་རུའི་ཕྱེ་མའང་རབ་ཏུ་བབ་བོ། །སྟེང་གི་ནམ་མཁའི་བར་སྣང་ལས་རྔ་དག་ཀྱང་མ་བརྡུངས་པར་ཡིད་དུ་འོང་བ་སྙན་ཅིང་འཇམ་པའི་སྒྲ་འབྱིན་ཏོ། །སྟེང་ནས་ལྷའི་རས་བཅོས་བུ་ཟུང་
[053-195b5] བརྒྱ་སྟོང་དག་ཀྱང་ལྟུང་ངོ། །སྟེང་གི་ནམ་མཁའི་བར་སྣང་ལས་རྒྱན་ཕྲེད་དང། སེ་མོ་དོ་དང། མུ་ཏིག་གི་ཕྲེང་བ་དང་ནོར་བུ་རིན་པོ་ཆེ་དང། ནོར་བུ་རིན་པོ་ཆེ་ཆེན་པོ་དག་ཀྱང་ཕྱོགས་
[053-195b6] ཐམས་ཅད་དུ་ཀུན་ནས་རབ་ཏུ་འཕྱད་དོ། །རིན་ཐང་མེད་པའི་བདུག་པའི་པོག་ཕོར་རིན་པོ་ཆེ་ལས་བྱས་པ་བརྒྱ་སྟོང་དག་ཀྱང་ཀུན་ནས་རང་རྒྱུའོ། །དེ་བཞིན་གཤེགས་པ་རེ་རེ་ལའང་རིན་
[053-195b7] པོ་ཆེའི་གདུགས་གྱི་ཕྲེང་བ་ཚངས་པའི་འཇིག་རྟེན་ལ་ཐུག་པ་སྟེང་གི་ནམ་མཁའ་བར་སྣང་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་འཛིན་ཏོ། །རྣམ་གྲངས་འདིས་


[053-196a0] [196A] 
[053-196a1] ༄༅། །སངས་རྒྱས་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་དེ་དག་ཐམས་ཅད་ལའང། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་རིན་པོ་ཆེའི་གདུགས་
[053-196a2] ཀྱི་ཕྲེང་བ་ཚངས་པའི་འཇིག་རྟེན་ལ་ཐུག་པ་སྟེང་གི་ནམ་མཁའ་བར་སྣང་ལ་འཛིན་ཏོ། །སོ་སོ་ནས་ཚིགས་སུ་བཅད་པ་མངོན་པར་བསྒྲུབ་པ་ཡང་དག་པར་སངས་རྒྱས་ལ་བསྟོད་པ་
[053-196a3] དག་གིས་ཀྱང་དེ་བཞིན་གཤེགས་པ་དེ་དག་ལ་མངོན་པར་བསྟོད་དོ་།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་དེའི་ཚེ་ཚིགས་སུ་བཅད་པ་འདི་དག་
[053-196a4] གསོལ་ཏོ། །བདེ་བར་གཤེགས་པས་ངོ་མཚར་ཆོས་བསྒྲགས་པ། །འདྲེན་པ་རྣམས་ཀྱི་མཐུ་ཆེན་ཅི་འདྲ་དང། །ཇི་ལྟར་སྐུ་ཚེའི་ཚད་ཀྱང་མཐའ་ཡས་པ། །བདག་ཅག་རྣམས་ཀྱིས་
[053-196a5] འདི་སྔོན་ཡོང་མ་ཐོས། །བདེ་བར་གཤེགས་པས་མངོན་དུ་རྣམ་ཕྱེ་བ། །འདི་འདྲའི་ཆོས་དེ་དེ་རིང་ཐོས་པས་ན། །སྲོག་ཆགས་བྱེ་བ་སྟོང་རྣམས་དགའ་བས་ཁྱབ། །འཇིག་རྟེན་རྣམ་
[053-196a6] པར་འདྲེན་གྱི་ཐུགས་སྲས་ནི། །ཁ་ཅིག་མི་ལྡོག་བྱང་ཆུབ་མཆོག་ལ་འཁོད། །ཁ་ཅིག་གཟུངས་རྣམས་ཀྱི་ནི་མཆོག་ལ་གནས། །ཁ་ཅིག་སྤོབས་པ་ཐོགས་པ་མེད་ལ་འཁོད། །ཁ་
[053-196a7] ཅིག་བྱེ་བ་སྟོང་གི་གཟུངས་ལ་གནས། །དེ་བཞིན་གཞན་ཡང་ཞིང་རྡུལ་ཕྲ་རབ་རྙེད། །དེ་དག་སངས་རྒྱས་ཡེ་ཤེས་མཆོག་ལ་གནས་།དེ་བཞིན་ཁ་ཅིག་སྐྱེ་བ་བརྒྱད་ཀྱིས་ན། མཐའ་


[053-196b0] [196B] 
[053-196b1] །རྣམ་པར་འདྲེན་པའི་ཆོས་འདི་ཐོས་ནས་སུ། །ཁ་ཅིག་སྐྱེ་བ་བཞི་ལས་རབ་ཏུ་འདས་།གཞན་དག་ཁ་ཅིག་གསུམ་དང་གཉིས་ཀྱིས་ན། །དོན་
[053-196b2] དམ་གཟིགས་པ་བྱང་ཆུབ་ཐོབ་པར་འགྱུར། །ཁ་ཅིག་དེ་ན་སྐྱེ་བ་གཅིག་གནས་ནས། །སྲིད་པ་གཞན་ལ་ཐམས་ཅད་མཁྱེན་དུ་འགྱུར་།འདྲེན་པའི་སྐུ་ཚེའི་ཚད་འདི་ཐོས་པས་ན། །འབྲས་
[053-196b3] བུ་ཟག་མེད་དེ་འདྲ་རབ་ཏུ་ཐོབ། །སེམས་ཅན་བྱེ་བ་གང་རྣམས་ཆོས་ཐོས་ནས། །བྱང་ཆུབ་སེམས་དཔའ་ལ་ནི་སེམས་བསྐྱེད་པ། །ཞིང་བརྒྱད་དག་གི་ཕྲ་རབ་རྡུལ་སྙེད་དེ། །བགྲངས་ན་
[053-196b4] དཔག་མི་ལང་བ་དེ་སྙེད་དོ། །སངས་རྒྱས་བྱང་ཆུབ་འདི་ནི་རབ་བསྟན་པས། །མཐའ་ཡས་པ་གང་ལ་ཚད་ཀྱང་མ་མཆིས་པ། །ནམ་མཁའི་ཁམས་ལྟར་དཔག་ཏུ་མ་མཆིས་ཏེ། །དྲང་སྲོང་
[053-196b5] ཆེན་པོས་དེ་འདྲའི་འཕྲིན་ལས་མཛད། །མནྡཱ་ར་བའི་ཆར་པ་རབ་ཏུ་འབབ། །ལྷ་ཡི་བུ་དག་བྱེ་སྟོང་མང་པོ་དང། །བརྒྱ་བྱིན་ཚངས་པ་གངྒཱའི་བྱེ་མ་སྙེད། །ཞིང་སྟོང་བྱེ་བ་དག་ནས་དེ་
[053-196b6] དག་ལྷགས། །ཙནྡན་དང་ནི་སྤོས་མཆོག་ཕྱེ་མ་དང། །ཨ་ག་རུ་ཡི་ཕྱེ་མས་འཐོར་བཞིན་དུ། །ནམ་མཁའ་ལ་ནི་བྱ་བཞིན་རབ་རྒྱུ་ཞིང། །རྒྱལ་བའི་དབང་པོ་ལ་ཡང་ཚུལ་བཞིན་འཐོར།།
[053-196b7] སྟེང་གི་ནམ་མཁའ་ལས་ནི་རྔ་རྣམས་ཀྱང། །མ་བརྡུངས་པར་ནི་སྒྲ་སྙན་ཉིད་ལས་གྲག་ལྷ་རས་བཅོས་བུ་བྱེ་བ་སྟོང་རྣམས་ཀྱང། །འདྲེན་པ་རྣམས་ལ་བསྐོར་ཞིང་འཐོར་བར་བགྱིད། །


[053-197a0] [197A] 
[053-197a1] ༄༅། །བདུག་པ་རིན་ཐང་མ་མཆིས་རི་བ་ཡི། །རིན་ཆེན་པོག་ཕོར་བྱེ་བ་སྟོང་རྣམས་ཀྱང། །སྐྱོབ་པ་འཇིག་རྟེན་བདག་པོ་མཆོད་སླད་དུ། །དེ་ན་ཀུན་ཏུ་བདག་
[053-197a2] ཉིད་རབ་ཏུ་རྒྱུ། །གདུགས་རྣམས་བྱེ་བ་ཁྲག་ཁྲིག་མཐའ་ཡས་པ་།རིན་ཆེན་དག་ལས་བགྱིས་པ་མཐོ་ཞིང་ཆེ། །ཕལ་ཆེན་ཚངས་པའི་འཇིག་རྟེན་པར་ཐུག་པ། །བྱང་ཆུབ་སེམས་
[053-197a3] དཔའ་མཁས་པ་འདི་དག་འཛིན། །རྒྱལ་བའི་བ་དན་བལྟ་སྡུག་བཅས་པ་ཡི། །འདྲེན་པ་རྣམས་ཀྱི་རྒྱལ་མཚན་རབ་ཏུ་བཙུགས། །བདེ་གཤེགས་སྲས་རྣམས་རབ་ཏུ་སེམས་དགའ་
[053-197a4] བས༑ ༑ཚིགས་སུ་བཅད་པ་སྟོང་གིས་མངོན་པར་བསྟོད། །དེ་འདྲ་ངོ་མཚར་ཁྱད་འཕགས་རྨད་བྱུང་བ། །སྣ་ཚོགས་འདི་དག་འདྲེན་པ་དེ་རིང་གདའ། །སྐུ་ཚེའི་ཚད་ནི་ངེས་པར་
[053-197a5] བསྟན་མཛད་པས། །སེམས་ཅན་འདི་ཀུན་རབ་ཏུ་དགའ་བ་ཐོབ། །ཕྱོགས་བཅུ་དག་ན་དེ་རིང་དོན་རྒྱ་ཆེ། །འདྲེན་པ་རྣམས་ཀྱི་གསུང་ཡང་མངོན་པར་འཕགས། །སྲོག་
[053-197a6] ཆགས་བྱེ་བ་སྟོང་རྣམས་ཚིམ་པར་གྱུར། །བྱང་ཆུབ་ཕྱིར་ནི་དགེ་བ་རྣམས་དང་ལྡན། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་
[053-197a7] ལ་བཀའ་སྩལ་པ། མ་ཕམ་པ། དེ་བཞིན་གཤེགས་པའི་ཚེའི་ཚད་བསྟན་པའི་ཆོས་ཀྱི་རྣམ་གྲངས་འདི་བཤད་པ་ན། སེམས་ཅན་གང་དག་གིས་སེམས་བསྐྱེད་པ་གཅིག་


[053-197b0] [197B] 
[053-197b1] མངོན་པར་དད་ན་རིགས་ཀྱི་བུའམ་རིགས་ཀྱི་བུ་མོ་དག་བསོད་ནམས་ཇི་ཙམ་ཞིག་སྐྱེ་བར་འགྱུར་བ་དེ་ལེགས་པར་རབ་ཏུ་ཉོན་ལ་ཡིད་ལ་གཟུང་ཞིག་དང་
[053-197b2] དེ་དག་བསོད་ནམས་ཇི་ཙམ་བསྐྱེད་པར་འགྱུར་བ་དེ་བཤད་དོ། །མ་ཕམ་པ། འདི་ལྟ་སྟེ། དཔེར་ན། རིགས་ཀྱི་བུའམ་རིགས་ཀྱི་བུ་མོ་ལ་ལ་བླ་ན་མེད་པ་ཡང་དག་པར་རྫོགས་པའི་
[053-197b3] བྱང་ཆུབ་འདོད་དེ། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་དུ་ཕ་རོལ་ཏུ་ཕྱིན་པ་ལྔ་པོ་འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་བཟོད་
[053-197b4] པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་གྱི་ཕ་རོལ་ཏུ་ཕྱིན་པ་སྤྱད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་ན། མ་ཕམ་པ། རིགས་
[053-197b5] ཀྱི་བུའམ་རིགས་ཀྱི་བུ་མོ་གང་དག་གིས། དེ་བཞིན་གཤེགས་པའི་ཚེའི་ཚད་བསྟན་པའི་ཆོས་ཀྱི་རྣམ་གྲངས་འདི་ཐོས་ནས། སེམས་བསྐྱེད་པ་གཅིག་ཙམ་ཞིག་མོས་པ་བསྐྱེད་དམ་
[053-197b6] མངོན་པར་དད་ན་དེའི་བསོད་ནམས་མངོན་པར་འདུས་བྱས་པ་འདི་ལ་ཕ་རོལ་ཏུ་ཕྱིན་པ་ལྔ་དང་ལྡན་པ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་དུ་ཡོངས་སུ་རྫོགས་པར་བསོད་
[053-197b7] ནམས་མངོན་པར་བྱས་པ་དང། དགེ་བའི་རྩ་བ་མངོན་པར་འདུ་བྱས་པ་སྔ་མ་དེས་བརྒྱའི་ཆར་ཡང་ཉེ་བར་མི་འགྲོ་སྟོང་གི་ཆ་དང་བརྒྱ་སྟོང་གི་ཆ་དང། བྱེ་བའི་ཆ་དང། བྱེ་བ་བརྒྱའི་ཆ་དང་


[053-198a0] [198A] 
[053-198a1] ༄༅། །བྱེ་བ་སྟོང་གི་ཆ་དང། བྱེ་བ་བརྒྱ་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་སྟོང་གི་ཆར་ཡང་ཉེ་བར་མི་འགྲོ་སྟེ། གྲངས་སུ་ཡང། ཆར་ཡང། བགྲང་བར་ཡང་
[053-198a2] དཔེར་ཡང། རྒྱུར་ཡང་མི་བཟོད་དོ། །མ་ཕམ་པ། དེ་ལྟ་བུའི་བསོད་ནམས་མངོན་པར་འདུ་བྱེད་པ་དང་ལྡན་པའི་རིགས་ཀྱི་བུའམ་རིགས་ཀྱི་བུ་མོ་དེ། བླ་ན་མེད་པ་ཡང་དག་པར་
[053-198a3] རྫོགས་པའི་བྱང་ཆུབ་ལས་ཕྱིར་ལྡོག་པ་དེ་ནི་གནས་མེད་དོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །སངས་རྒྱས་ཡེ་ཤེས་བླ་ན་མེད། །ཡེ་
[053-198a4] ཤེས་འདི་ནི་འཚོལ་བའི་ཕྱིར། །གང་གིས་ཕ་རོལ་ཕྱིན་པ་ལྔ་།ཡི་དམ་བཅས་ནས་དེར་ཞུགས་ཏེ། །བསྐལ་པ་བྱེ་བ་སྟོང་ཕྲག་ཀྱང། །བརྒྱད་དུ་ཚང་བར་རབ་ཏུ་སྦྱོར། །ཕྱི་ཕྱིར་
[053-198a5] ཉན་ཐོས་རྣམས་དང་ནི། །སངས་རྒྱས་རྣམས་ལ་སྦྱིན་པ་བྱིན་།བྱང་ཆུབ་སེམས་དཔའ་བྱེ་བ་དང། །རང་སངས་རྒྱས་ནི་མང་པོ་ལ། །བཟའ་བཅའ་ཟས་དང་སྐོམ་རྣམས་དང། །གོས་
[053-198a6] དང་མལ་ཆས་མགུ་བར་བྱེད། །གནས་དང་གཙུག་ལག་ཁང་རྣམས་ཀྱང། །ཙནྡན་ལས་ནི་འདིར་བྱས་དང། །ཀུན་དགའ་ར་བ་ཉམས་དགའ་དང། །འཆགས་མཛེས་པར་
[053-198a7] བྱས་པ་རྣམས། །སྦྱིན་པ་སྣ་ཚོགས་རྣམ་པ་མང། །དེ་ལྟ་བུ་ཡི་སྦྱིན་འདིར་བྱིན། །བསྐལ་པ་བྱེ་བ་ཕྲག་སྟོང་དུ། །བྱིན་ནས་བྱང་ཆུབ་ཕྱིར་ཡང་བསྔོས། །སངས་རྒྱས་ཡེ་ཤེས་ཆེད་


[053-198b0] [198B] 
[053-198b1] །རྫོགས་སངས་རྒྱས་ཀྱིས་བསྔགས་དག་ཅིང། །མ་ཉམས་ཡང་དག་བསྟོད་པ་ཡི། །ཚུལ་ཁྲིམས་ཕྱིར་ཞིང་སྲུང་བར་བྱེད། །ཕྱིར་ཞིང་བཟོད་པ་སྒོམ་པར་བྱེད། །འདུལ་བའི་
[053-198b2] ས་ལ་རབ་ཏུ་གནས། །བརྟན་དང་ལྡན་ཞིང་དྲན་དང་ལྡན། །ཁ་ངན་མང་པོ་བཟོད་པར་བྱེད། །དམིགས་པ་ཅན་གྱི་སེམས་ཅན་དག་ང་རྒྱལ་དག་ལ་རབ་གནས་པས། །སྨད་པ་བྱས་པ་
[053-198b3] དེ་དག་ཀྱང། །སངས་རྒྱས་ཡེ་ཤེས་ཕྱིར་བཟོད་དོ། །བརྩོན་འགྲུས་ལ་ནི་རྟག་ཏུ་འབད། །དྲན་པ་བརྟན་ཞིང་མངོན་པར་བརྩོན། །ཡིད་ལ་གཞན་དུ་རྟོག་པ་མེད། །བསྐལ་པ་བྱེ་བར་དེ་
[053-198b4] བཞིན་གྱུར། །དགོན་པའི་གནས་ན་རབ་ཏུ་འདུག་འཆག་སར་མངོན་པར་སོང་ནས་སུ། །གཉིད་དང་རྨུགས་པ་རབ་སྤངས་ཏེ། །བསྐལ་པ་བྱེ་བར་དེ་དག་སྤྱོད། །བསམ་གཏན་
[053-198b5] བསམ་གཏན་ཆེན་པོ་པ། །བསམ་གཏན་དགའ་ཞིང་མཉམ་པར་གཞག་།བསྐལ་པ་བྱེ་བ་སྟོང་ཕྲག་བརྒྱད། །དེ་ལས་མི་ཉུང་བསམ་གཏན་བྱེད། །དཔའ་བོ་དེ་ནི་བསམ་གཏན་དེས་
[053-198b6] ཐམས་ཅད་མཁྱེན་པར་བདག་བསྒྱུར་ཞེས། །བྱང་ཆུབ་དམ་པ་དོན་དུ་གཉེར། །བསམ་གཏན་དག་གི་ཕ་རོལ་སོང། །བསྐལ་པ་བྱེ་བ་ཕྲག་སྟོང་དུ། །བྱ་བ་འདི་ལ་རབ་གནས་པའི། །དེ་
[053-198b7] དག་བསོད་ནམས་གང་ཡིན་པ། །གང་སྔར་ཡོངས་སུ་བསྒྲགས་པ་བས་།སྐྱེས་པ་རྣམས་སམ་བུད་མེད་དག་གང་གིས་ང་ཡི་ཚེ་ཐོས་ནས་།སྐད་ཅིག་དད་པར་བྱེད་པ་ཡང། །བསོད་


[053-199a0] [199A] 
[053-199a1] ༄༅། །ནམས་དེ་ནི་མཐའ་ཡས་སོ། །གཡོ་བ་དང་ནི་རློམ་སེམས་དང། །ཐེ་ཚོམ་དག་ཀྱང་རྣམ་སྤངས་ཏེ། །ཡུད་ཙམ་ཤིན་ཏུ་མོས་པ་ཡང། །དེ་ཡི་འབྲས་བུ་འདི་
[053-199a2] འདྲའོ། །བསྐལ་པ་བྱེ་བར་སྤྱོད་པ་ཡི། །བྱང་ཆུབ་སེམས་དཔའ་གང་ཡིན་པ། །དེ་ཚེ་བསམ་གྱིས་མི་ཁྱབ་པ། །འདི་ཐོས་དེ་དག་མི་སྤང་ངོ། །སྤྱི་བོ་ཡིས་ཀྱང་ཕྱག་འཚལ་ཏེ། །མ་
[053-199a3] འོངས་པ་ཡི་དུས་ན་ཡང། །བདག་ཅག་འདི་འདྲར་རབ་གྱུར་ཅིག་སྲོག་ཆགས་བྱེ་བ་བསྒྲལ་བར་བགྱི། །ཇི་ལྟར་མགོན་པོ་ཤཱཀྱ་ཐུབ་།ཐུབ་ཆེན་ཤཱཀྱ་སེང་གེ་ཡིས། །བྱང་ཆུབ་
[053-199a4] སྙིང་པོར་བཞུགས་ནས་སུ། །སེང་གེའི་སྒྲ་འདི་བསྒྲགས་པ་ལྟར་།བདག་ཀྱང་མ་འོངས་དུས་ཀྱི་ཚེ། །ལུས་ཅན་ཀུན་གྱིས་བཀུར་སྟི་ཞིང། །བྱང་ཆུབ་སྙིང་པོར་འདུག་ནས་ནི། །འདི་ལྟ་བུ་
[053-199a5] ཡི་ཆོས་བཤད་དོ། །མི་གང་ཐོས་པ་འཛིན་གྱུར་ཅིང། །ལྷག་པའི་བསམ་པ་ཕུན་སུམ་ཚོགས། །ལྡེམ་པོར་དགོངས་ཏེ་བཤད་ཅེས་པ། །དེ་དག་རྣམས་ནི་ཐེ་ཚོམ་མེད། །མ་ཕམ་པ། གཞན་
[053-199a6] ཡང་དེ་བཞིན་གཤེགས་པའི་ཚེའི་ཚད་བསྟན་པའི་ཆོས་ཀྱི་རྣམ་གྲངས་འདི་ཐོས་ནས་འབབ་པ་དང། འཇུག་པ་དང། ཁོང་དུ་ཆུད་པ་དེ་ནི་དེ་བས་སངས་རྒྱས་ཀྱི་ཡེ་ཤེས་སུ་འགྱུར་བའི་
[053-199a7] བསོད་ནམས་མངོན་པར་འདུ་བྱེད་པ་ཆེས་དཔག་ཏུ་མེད་པ་སྐྱེད་ན་གང་ཆོས་ཀྱི་རྣམ་གྲངས་འདི་ལྟ་བུ་འདི་ཉན་ཏམ། སྒྲོགས་སམ་འཛིན་ཏམ། ཡི་གེར་འྡྲིའམ། ཡི་གེར་འདྲིར་


[053-199b0] [199B] 
[053-199b1] གླེགས་བམ་ལ་མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། ལྷའི་བ་དན་དང། འབྲུ་མར་
[053-199b2] གྱི་མར་མེ་དང། མར་གྱི་མར་མེ་དང། སྤོས་མར་གྱི་མར་མེ་དག་གིས་བསྟི་སྟང་བྱེད་དམ། །བསྟི་སྟང་བྱེད་དུ་འཇུག་པ་ལྟ་ཅི་སྨོས་ཏེ་སངས་རྒྱས་ཀྱི་ཡེ་ཤེས་སུ་འགྱུར་བའི་བསོད་ནམས་
[053-199b3] མངོན་པར་འདུ་བྱེད་པ་ཆེས་མང་དུ་སྐྱེད་དོ། །མ་ཕམ་པ། གང་གི་ཚེ་རིགས་ཀྱི་བུའམ་རིགས་ཀྱི་བུ་མོ་དེ་བཞིན་གཤེགས་པའི་ཚེའི་ཚད་བསྟན་པའི་ཆོས་ཀྱི་རྣམ་གྲངས་འདི་ཐོས་
[053-199b4] ནས་ལྷག་པའི་བསམ་པས་མོས་པར་བྱེད་པ་དེའི་ཚེ། དེའི་ལྷག་པའི་བསམ་པའི་མཚན་ཉིད་ནི་འདི་ཡིན་པར་རིག་པར་བྱ་སྟེ། འདི་ལྟ་སྟེ་ང་བྱ་རྒོད་ཀྱི་ཕུང་པོའི་རིལ་འདུག་སྟེ་
[053-199b5] བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་དང། བྱང་ཆུབ་སེམས་དཔའི་ཚོགས་ཀྱིས་མདུན་གྱིས་བལྟས་པ་དང། ཉན་ཐོས་ཀྱི་དགེ་འདུན་གྱི་དབུས་ན་འདུག་ཅིང་ཆོས་སྟོན་པར་མཐོང་བ་
[053-199b6] དང༑ ངའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་མི་མཇེད་འདི་གཞི་བཻ་ཌཱུརྱ་ལས་གྲུབ་ཅིང་མཉམ་པར་གནས་ལ། གསེར་སྐུད་མིག་མང་རིས་སུ་བྲིས་ཤིང་རིན་པོ་ཆེའི་ཤིང་ལྗོན་པ་རྣམས་
[053-199b7] ཀྱིས་རྣམ་པར་བཀྲ་བར་མཐོང་བ་དང། འདི་ན་ཡོངས་སུ་སྤྱོད་པའི་ཁང་པ་བརྩེགས་པ་དག་ན་བྱང་ཆུབ་སེམས་དཔའ་དག་གནས་པར་མཐོང་བ་སྟེ། མ་ཕམ་པ། འདི་ལྷག་པའི་བསམ་


[053-200a0] [200A] 
[053-200a1] ༄༅། །པས་མོས་པའི་རིགས་ཀྱི་བུའམ་རིགས་ཀྱི་བུ་མོའི་ལྷག་པའི་བསམ་པའི་མཚན་ཉིད་དུ་རིག་པར་བྱའོ། །མ་ཕམ་པ། ཡང་དེ་བཞིན་གཤེགས་པ་ཡོངས་སུ་མྱ་ངན་
[053-200a2] ལས་འདས་ནས། གང་དག་ཆོས་ཀྱི་རྣམ་གྲངས་འདི་ཐོས་ན་མི་སྤོང་གི་སྟེང་དུ་རྗེས་སུ་ཡི་རང་བ་དེ་དག་ཀྱང། ལྷག་པའི་བསམ་པས་མོས་པའི་རིགས་ཀྱི་བུར་ངས་བཤད་ན། གང་
[053-200a3] འཛིན་པ་དང་ཀློག་པ་ལྟ་ཅི་སྨོས་ཏེ། དེ་ནི་ད་བཞིན་གཤེགས་པ་ཕྲག་པ་ལ་ཐོགས་པ་ཡིན་ནོ། །མ་ཕམ་པ། གང་ཆོས་ཀྱི་རྣམ་གྲངས་འདི་གླེགས་བམ་དུ་བྱས་ཤིང་ཕྲག་པ་ལ་
[053-200a4] ཐོགས་པའི་རིགས་ཀྱི་བུའམ་རིགས་ཀྱི་བུ་མོ་དེས་ངའི་མཆོད་རྟེན་བྱ་མི་དགོས། གཙུག་ལག་ཁང་བྱ་མི་དགོས། དགེ་སློང་གི་དགེ་འདུན་གྱི་ན་བའི་གསོས་སྨན་དང་ཡོ་བྱད་དག་
[053-200a5] སྦྱིན་མི་དགོས་སོ། །དེ་ཅིའི་ཕྱིར་ཞེ་ན། མ་ཕམ་པ། རིགས་ཀྱི་བུའམ་རིགས་ཀྱི་བུ་མོ་དེས་ངའི་སྐུ་གདུང་ལ་སྐུ་གདུང་གི་མཆོད་པ་བྱས་པ་ཡིན། རིན་པོ་ཆེ་སྣ་བདུན་གྱི་མཆོད་
[053-200a6] རྟེན་འཕང་དུ་ནི་ཚངས་པའི་འཇིག་རྟེན་ལ་ཐུག་པ། ཁོ་ར་ཁོར་ཡུག་ཏུ་ནི་རིམ་བཞིན་དུ་གདུགས་ཡོངས་སུ་བཟུང་བ་དང་བཅས་པ་ལྷའི་བ་དན་དང་བཅས་པ། དྲིལ་བུའི་སྒྲ་
[053-200a7] གསལ་བར་འབྱུང་བ་དག་བྱས་པ་ཡིན་ནོ། །སྐུ་གདུང་གི་མཆོད་རྟེན་དེ་དག་ལ་ལྷ་དང་མིའི་མེ་ཏོག་དང། སྤོས་དང། བདུག་པ་དང་ཕྲེང་བ་དང། བྱུག་པ་དང། ཕྱེ་མ་


[053-200b0] [200B] 
[053-200b1] གོས་དང། གདུགས་དང། རྒྱལ་མཚན་དང། ལྷའི་བ་དན་དང། རྣམ་པར་རྒྱལ་བའི་བ་དན་རྣམ་པ་མང་པོ་དག་གིས་བཀུར་སྟི་རྣམ་པ་མང་པོ་བྱས་པ་ཡིན་ནོ། །ཡིད་དུ་འོང་བ་སྙན་
[053-200b2] ཅིང་གསལ་བའི་སྒྲ་དང། རྔ་བོ་ཆེ་རྣམ་པ་མང་པོ་དག་དང་རོལ་མོའི་སྒྲ་དང། ཕེག་རྡོབ་པ་དང། རྣམ་པ་ཐ་དད་པའི་གླུ་དང། གར་དང། བཞད་གད་དང། རོལ་མོ་རྣམ་པ་མང་པོ་
[053-200b3] ཚད་མེད་པས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་མང་པོར་བཀུར་སྟིར་བྱས་པར་འགྱུར་རོ། །མ་ཕམ་པ། ང་ཡོངས་སུ་མྱ་ངན་ལས་འདས་ནས་ཆོས་ཀྱི་རྣམ་གྲངས་འདི་བཟུང་
[053-200b4] བ་དང། བཀླགས་པ་དང། ཡི་གེར་བྲིས་པ་དང། རབ་ཏུ་སྟོན་པ་དེས་ངའི་ཕྱིར་ཙནྡན་དམར་པོའི་གཙུག་ལག་ཁང་རྒྱ་ཆེན་པོ་ཡངས་པ་མཐོན་པོ། ཁང་བཟང་སུམ་ཅུ་རྩ་གཉིས་ཡོད་པ་
[053-200b5] བརྒྱད་བརྩེགས། དགེ་སློང་སྟོང་གི་གནས་ཀུན་དགའ་ར་བ་དང་མེ་ཏོག་གིས་མཛེས་པར་བྱས་པ། འཆག་སའི་ནགས་ཚལ་དང་ལྡན་པ། མལ་སྟན་དང་བཅས་པ། བཟའ་བ་དང་
[053-200b6] བཅའ་བ་དང། ཟས་དང། སྐོམ་དང། ན་བའི་གསོས་སྨན་གྱིས་ཡོངས་སུ་གང་བ། བདེ་བའི་ཡོ་བྱད་ཐམས་ཅད་ཀྱིས་རབ་ཏུ་བརྒྱན་པ་དག་བྱས་པར་གྱུར་ཏོ། །དེ་དག་མང་ཞིང་
[053-200b7] དཔག་ཏུ་མེད་དེ། བྲྒྱའམ། སྟོང་ངམ། སྟོང་ཕྲག་བྲྒྱའམ། བྱེ་བའམ། བྱེ་བ་བྲྒྱའམ། བྱེ་བ་སྟོང་ངམ། བྱེ་བ་བརྒྱ་སྟོང་ངམ། བྱེ་བ་ཁྲག་ཁྲིག་བརྒྱ་སྟོང་དེ་དག་ངའི་མདུན་དུ་


[053-201a0] [201A] 
[053-201a1] ༄༅། །ཉན་ཐོས་ཀྱི་དགེ་འདུན་ལ་ཕུལ་ཏེ། དེ་དག་ཀྱང་ངས་ཡོངས་སུ་སྤྱད་པར་རིག་པར་བྱའོ། །མ་ཕམ་པ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་
[053-201a2] ནས་གང་ཞིག་ཆོས་ཀྱི་རྣམ་གྲངས་འདི་འཛིན་ཏམ། ཀློག་གམ། སྟོན་ཏམ། ཡི་གེར་འྡྲིའམ། ཡི་གེར་འདྲིར་འཇུག་ཀྱང་རུང་སྟེ། རྣམ་གྲངས་འདིས་དེས་ང་ཡོངས་སུ་མྱ་ངན་ལས་འདས་
[053-201a3] ནས་རིང་བསྲེལ་གྱི་མཆོད་རྟེན་དག་བྱ་མི་དགོས་སོ། །དགེ་འདུན་ལ་མཆོད་པ་བྱ་མི་དགོས་སོ་ཞེས་ང་དེ་སྐད་འཆད་ན། མ་ཕམ་པ་གང་ཆོས་ཀྱི་རྣམ་གྲངས་འདི་འཛིན་ཅིང། སྦྱིན་
[053-201a4] པ་སྒྲུབ་པའམ། ཚུལ་ཁྲིམས་སམ། བཟོད་པའམ། བརྩོན་འགྲུས་སམ་བསམ་གཏན་ནམ། ཤེས་རབ་སྒྲུབ་པ་ལྟ་ཅི་སྨོས་ཏེ། རིགས་ཀྱི་བུའམ་རིགས་ཀྱི་བུ་མོ་དེ་བསོད་ནམས་
[053-201a5] མངོན་པར་འདུ་བྱེད་པ་ཆེས་དཔག་ཏུ་མེད་པ་གྲངས་མེད་པ་མཐའ་ཡས་པ་སྐྱེད་པ་ལྟ་ཅི་སྨོས། མ་ཕམ་པ། འདི་ལྟ་སྟེ། དཔེར་ན། ནམ་མཁའི་ཁམས་ནི་ཤར་དང། ལྷོ་དང་
[053-201a6] ནུབ་དང། བྱང་དང། སྟེང་དང། འོག་གི་ཕྱོགས་དང། ཕྱོགས་མཚམས་རྣམས་སུའང་མུ་མེད་པ་དེ་བཞིན་དུ། རིགས་ཀྱི་བུའམ་རིགས་ཀྱི་བུ་མོ་དེ་བསོད་ནམས་མངོན་པར་
[053-201a7] འདུ་བྱེད་པ། སངས་རྒྱས་ཀྱི་ཡེ་ཤེས་སུ་འགྱུར་པ་གྲངས་མེད་དཔག་ཏུ་མེད་པ་བསྐྱེད་དོ། །གང་ཆོས་ཀྱི་རྣམ་གྲངས་འདི་འཛིན་ཏམ་ཀློག་གམ། སྟོན་ཏམ། ཡི་གེར་འྡྲིའམ། ཡི་


[053-201b0] [201B] 
[053-201b1] དེ་ནི་དེ་བཞིན་གཤེགས་པའི་མཆོད་རྟེན་ལ་བསྟི་སྟང་བྱ་བའི་ཕྱིར་མངོན་པར་བརྩོན་པ་ཡིན་ནོ། །དེ་བཞིན་གཤེགས་པའི་ཉན་ཐོས་རྣམས་ཀྱི་བསྔགས་པ་སྨྲ་བའོ།།
[053-201b2] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོན་ཏན་བྱེ་བ་ཁྲག་ཁྲིག་བརྒྱ་སྟོང་ཡོངས་སུ་བརྗོད་ཅིང་གཞན་དག་ལ་ཡང་དག་པར་རབ་ཏུ་སྟོན་པ་ཡིན་ནོ། །བཟོད་པ་བསྒྲུབས་
[053-201b3] པ་དང། ཚུལ་ཁྲིམས་དང་ལྡན་པ་དང། དགེ་བའི་ཆོས་ཅན་དང་འགྲོགས་ན་བདེ་བ་དང། བཟོད་པ་ཅན་དང། དུལ་བ་དང། ཕྲག་དོག་མེད་པ་དང། ཁྲོ་བ་ཡིད་ལ་བྱེད་པ་དང་བྲལ་
[053-201b4] པ་དང། གནོད་སེམས་མེད་པ་ཡིད་ལ་བྱེད་པ་དང། དྲན་པ་དང་ལྡན་པ་དང། མཐུ་དང་ལྡན་པ་ཡིན། བརྩོན་འགྲུས་དང་ལྡན་པ་ཡིན་ཏེ་སངས་རྒྱས་ཀྱི་ཆོས་འཚོལ་བ་ལ་རྟག་ཏུ་
[053-201b5] བརྩོན་པ་ཡིན། བསམ་གཏན་པ་ཡིན། ནང་དུ་ཡང་དག་འཇོག་ལྷུར་ལེན་པ་ཡིན། ནང་དུ་ཡང་དག་འཇོག་མང་དུ་བྱེད་པ་དང། འདྲི་བ་རབ་ཏུ་དབྱེ་བ་ལ་མཁས་པ་ཡིན། འདྲི་བ་བྱེ་བ་
[053-201b6] ཁྲག་ཁྲིག་བརྒྱ་སྟོང་གི་ལན་ལྡོན་པ་ཡིན་ནོ། །མ་ཕམ་པ། བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་ལ་ཞིག་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་
[053-201b7] ཆོས་ཀྱི་རྣམ་གྲངས་འདི་འཛིན་པའི་ཡོན་ཏན་དག་ནི་གང་དག་ངས་ཡོངས་སུ་བརྗོད་པ་འདི་ལྟ་བུ་འདི་དག་ཡིན་ནོ། །མ་ཕམ་པ། རིགས་ཀྱི་བུའམ་རིགས་ཀྱི་བུ་མོ་དེ་འདི་ལྟར་རིག་པར་བྱ་


[053-202a0] [202A] 
[053-202a1] ༄༅། །སྟེ༑ རིགས་ཀྱི་བུའམ་རིགས་ཀྱི་བུ་མོ་དེ་བྱང་ཆུབ་ཀྱི་སྙིང་པོར་ཡང་དག་པར་ཞུགས་ཏེ། བྱང་ཆུབ་མངོན་པར་རྫོགས་པར་སངས་རྒྱས་པར་བྱ་བའི་ཕྱིར། བྱང་
[053-202a2] ཆུབ་ཀྱི་ཤིང་དྲུང་དུ་འགྲོ་བ་ཡིན་པར་རིག་པར་བྱའོ། །མ་ཕམ་པ། རིགས་ཀྱི་བུའམ་རིགས་ཀྱི་བུ་མོ་དེ་གང་ན་འགྲེང་ངམ་འདུག་གམ་འཆག་པ་དེར། མ་ཕམ་པ། དེ་བཞིན་གཤེགས་
[053-202a3] པའི་ཕྱིར་མཆོད་རྟེན་བརྩིག་གོ་ལྷ་དང་བཅས་པའི་འཇིག་རྟེན་གྱིས་ཀྱང་འདི་དེ་བཞིན་གཤེགས་པའི་མཆོད་རྟེན་ཡིན་ནོ་ཞེས་དེ་ལ་བརྗོད་པར་བྱའོ། །དེ་ནས་བཅོམ་ལྡན་འདས་ཀྱིས་
[053-202a4] དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །མི་མགོན་མྱ་ངན་འདས་པ་ན། མདོ་སྡེ་འདི་ནི་གང་འཛིན་པ། །བསོད་ནམས་ཕུང་པོ་མུ་མེད་པར། །ང་ཡིས་ཡང་དང་ཡང་དུ་
[053-202a5] བསྔགས། །དེས་ནི་ང་ལ་མཆོད་པ་བྱས། །རིང་བསྲེལ་གྱི་ནི་མཆོད་རྟེན་ཡང། །རིན་ཆེན་བྱས་པ་སྣ་ཚོགས་པ། །བལྟ་ན་སྡུག་ཅིང་མཛེས་རྣམས་བྱས། །འཕང་དུ་ཚངས་པའི་འཇིག་
[053-202a6] རྟེན་མཉམ། །གདུགས་ཕྲེང་རྣམས་དང་རབ་ཏུ་ལྡན། །ཁོར་ཡུག་ལྡན་དཔལ་ཅན་ཏེ། །རྣམ་རྒྱལ་བ་དན་རྣམས་དང་ལྡན། །དྲིལ་བུ་གསལ་བའི་སྒྲ་འབྱུང་སྟེ། །དར་གྱི་ལྡ་ལྡིས་མཛེས་
[053-202a7] པར་བྱས། །དེ་བཞིན་དྲིལ་བུ་རླུང་བསྐྱོད་པས། །རྒྱལ་བའི་རིང་བསྲེལ་ཤིན་ཏུ་མཛེས། །སྤོས་དང་མེ་ཏོག་བྱུག་པ་དང། །གོས་དང་རོལ་མོའི་སྒྲ་རྣམས་དང། །རྔ་རྣམས་ཀྱིས་ཀྱང་ཡང་


[053-202b0] [202B] 
[053-202b1] །དེ་དག་མཆོད་པ་རྒྱ་ཆེན་བྱས། །རོལ་མོ་སྒྲ་སྙན་ཆ་བྱད་རྣམས། །རིང་བསྲེལ་དེ་ལ་བརྡུངས་ཤིང་བསིལ། །སྤོས་དང་འབྲུ་མར་མར་མེ་དང། །དེ་དག་ལྷ་ནི་ཀུན་ནས་
[053-202b2] ཕུལ༑ ༑གང་གིས་མདོ་སྡེ་འདི་བཟུང་ཞིང། །ཟད་པའི་དུས་ལ་སྟོན་པ་ཡིས། །དེས་ནི་མཆོད་པ་རྣམ་མང་པོ། །དེའང་མཐའ་ཡས་དེ་ལ་བྱས་།གཙུག་ལག་ཁང་མང་བྱེ་བ་དག་
[053-202b3] ཙནྡན་ལས་ནི་བྱས་པ་ཡིན། །ཁང་བཟང་སུམ་ཅུ་རྩ་གཉིས་ཏེ་།དེ་དག་འཕང་དུ་བརྒྱད་བརྩེག་གོ་མལ་ཆ་དག་གིས་ཉེ་བར་བརྟེན། །བཟའ་བཅའ་རྣམས་ཀྱང་ཚོགས་པར་ལྡན།།
[053-202b4] ཡོལ་བ་བཟང་པོ་རབ་ཏུ་བཤམས། །གནས་རྣམས་ཀྱང་ནི་རྣམ་པར་སྟོང། །མེ་ཏོག་ཀུན་དགས་མཛེས་བྱས་པའི། །ཀུན་དགའ་དག་དང་འཆག་ས་བྱིན། །གཟུགས་མང་རྣམ་པ་སྣ་
[053-202b5] ཚོགས་ཀྱི། །གདིང་གཡོག་མང་པོ་དེ་བཞིན་ནོ། །རྣམ་འདྲེན་མྱ་ངན་འདས་པ་ན། གང་ཞིག་མདོ་འདི་འཛིན་པ་དེས། །ང་ཡི་མདུན་དུ་དགེ་འདུན་ལ། །མཆོད་པ་མང་པོ་བྱས་པ་
[053-202b6] ཡིན༑ ༑མོས་པ་སྙིང་པོར་གང་གྱུར་ཏེ། །གང་ཞིག་མདོ་འདི་ཀློག་པའམ། །ཡི་གེར་འདྲི་བར་བྱེད་པ་དེ། །དེ་བས་བསོད་ནམས་མང་དུ་ཐོབ། །མི་འགའ་ལ་ལས་གླེགས་བམ་ལ། །ཤིན་ཏུ་
[053-202b7] ངེས་ཚིག་འདིར་བཅུག་སྟེ། །སྤོས་དང་ཕྲེང་བ་བྱུག་པ་ཡིས། །གླེགས་བམ་དེ་ལ་མཆོད་པ་བྱེད། །སྤོས་ཀྱི་འབྲུ་མར་བཀང་བ་ཡི། །མར་མེ་རྟག་ཏུ་སུ་འབུལ་ཞིང། །སྣ་མ་ཨུཏྤལ་སིལ་


[053-203a0] [203A] 
[053-203a1] ༄༅། །མ་དང། །ཙམྤ་ཀས་ཀྱང་རབ་ཏུ་གཏོར། །གླེགས་བམ་དག་ལ་འདི་འདྲ་བའི། །མཆོད་པ་བྱེད་པའི་མི་དེ་ནི། །བསོད་ནམས་མང་པོ་རབ་འཕེལ་
[053-203a2] ཏེ༑ ༑དེ་ལ་ཚད་ཀྱང་ཡོང་མེད་དོ། །ཇི་ལྟར་ནམ་མཁའི་ཁམས་ཀྱི་ཚད། །ཕྱོགས་བཅུ་དག་ནི་ཐམས་ཅད་དུ། །རྟག་ཏུ་རྙེད་པར་འགྱུར་མ་ཡིན། །བསོད་ནམས་ཕུང་པོ་འདི་
[053-203a3] དེ་འདྲ། །བཟོད་ཅིང་དུལ་ཏེ་མཉམ་པར་བཞག་ཚུལ་ཁྲིམས་ལྡན་ཞིང་བསམ་གཏན་པ། །ཡང་དག་ནང་འཇོག་སྤྱོད་ཡུལ་ཅན། །དེ་འདྲ་བ་ལྟ་སྨོས་ཅི་དགོས། །ཁྲོ་བ་མེད་
[053-203a4] ཅིང་ཕྲ་མ་མེད། །མཆོད་རྟེན་དག་ལ་གུས་པར་གནས། །དགེ་སློང་རྣམས་ལའང་རྟག་ཏུ་འདུད། །ང་རྒྱལ་མེད་ཅིང་ལེ་ལོ་མེད། །ཤེས་རབ་ལྡན་ཞིང་བདེ་བཞིན་བརྟན། །དྲི་
[053-203a5] བ་དྲིས་ན་མི་ཁྲོ་སྟེ། །སྙིང་རྗེ་བློ་ཡིས་སྲོག་ཆགས་ལ། །རྗེས་སུ་མཐུན་པར་བར་ཏུ་སྟོན། །གང་ཞིག་དེ་འདྲར་གྱུར་ནས་སུ། །མདོ་འདི་ཡང་ནི་གང་འཛིན་པ། །དེ་ཡི་བསོད་
[053-203a6] ནམས་ཕུང་པོ་ནི། །ཚད་ཀྱང་རྙེད་པར་མི་འགྱུར་རོ། །མདོ་འདི་འཛིན་པར་བྱེད་པ་ཡི། །དེ་ལ་སུ་ཡི་ཆོས་སྨྲ་བ། །གལ་ཏེ་མི་འགས་མཐོང་ན་ཡང། །དེ་ལ་ཤིན་ཏུ་བཀུར་སྟི་བྱ། །ལྷ་
[053-203a7] ཡི་མེ་ཏོག་རྣམས་ཀྱིས་དེ་ལ་གཏོར། །ལྷ་ཡི་གོས་རྣམས་ཀྱིས་ཀྱང་མངོན་པར་དག་པ། །དེ་ཡི་རྐང་པར་མགོ་བོས་ཕྱག་འཚལ་ཏེ། །དེ་ལ་དེ་བཞིན་གཤེགས་པར་འདུ་ཤེས་བསྐྱེད།།


[053-203b0] [203B] 
[053-203b1] །དེ་ནི་ཤིང་ལྗོན་དྲུང་དུ་འགྲོར་འགྱུར་ཏེ། །ལྷ་དང་བཅས་པའི་འཇིག་རྟེན་ཕན་པའི་ཕྱིར། །བླ་མེད་བྱང་ཆུབ་ཞིང་འཚང་རྒྱ་སྙམ་བསམ། །མདོ་སྡེ་འདི་
[053-203b2] ལས་ཚིགས་བཅད་གཅིག་བརྗོད་ཅིང། །དེ་འདྲའི་མཁས་དེ་གང་ན་འཆག་པའམ། །གང་ན་འགྲེང་ངམ་འོན་ཏེ་འདུག་པའམ། །དཔའ་བོ་གང་དུ་ཉལ་བར་བྱེད་པའང་རུང། །དེར་
[053-203b3] ནི་འདྲེན་པ་སངས་རྒྱས་བཅོམ་ལྡན་གྱི། །ཆེད་དུ་སྐྱེས་བུ་དམ་པའི་མཆོད་རྟེན་ནི། །བལྟ་ན་སྡུག་པ་སྣ་ཚོགས་བྱེད་དུ་གཞུག་དེ་བཞིན་དེར་ནི་མཆོད་པ་སྣ་ཚོགས་བྱས། །གང་ན་
[053-203b4] སངས་རྒྱས་བུ་དེ་འདུག་པ་ཡི། །ས་ཕྱོགས་དེ་ནི་ང་ཡིས་ཡོངས་སུ་སྤྱད། །ངས་ནི་དེ་ཉིད་དུ་ཡང་འཆག་པ་བྱས། །དེ་ཉིད་དུ་ཡང་ང་ནི་འདུག་པར་གྱུར། །དམ་པའི་ཆོས་པདྨ་དཀར་
[053-203b5] པོ་ལས། བསོད་ནམས་ཀྱི་རྣམ་གྲངས་ཀྱི་ལེའུ་ཞེས་བྱ་སྟེ་བཅུ་དྲུག་པའོ།། །།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་
[053-203b6] པས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོ་གང་གིས་ཆོས་ཀྱི་རྣམ་གྲངས་འདི་བཤད་པ་ཐོས་ནས་རྗེས་སུ་ཡི་རང་ན། བཅོམ་ལྡན་འདས་
[053-203b7] རིགས་ཀྱི་བུའམ་རིགས་ཀྱི་བུ་མོ་དེ་བསོད་ནམས་ཇི་སྙེད་ཅིག་བསྐྱེད་པར་འགྱུར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་དེའི་ཚེ་ཚིགས་སུ་བཅད་པ་འདི་དག་


[053-204a0] [204A] 
[053-204a1] ༄༅། །གསོལ་ཏོ། །དཔའ་ཆེན་མྱ་ངན་འདས་ནས་གང། །མདོ་འདི་འདྲ་བ་ཉན་པ་དང། །ཐོས་ནས་རྗེས་སུ་ཡི་རང་བ། །དེ་ཡི་དགེ་བ་ཅི་ཙམ་འགྱུར། །
[053-204a2] དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ། །མ་ཕམ་པ། དེ་བཞིན་གཤེགས་པ་ཡོངས་སུ་མྱ་ངན་ལས་
[053-204a3] འདས་ནས། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། སྐྱེས་བུ་མཁས་པའམ། གཞོན་ནུའམ་
[053-204a4] གཞོན་ནུ་མ་གང་ལ་ལ་ཆོས་ཀྱི་རྣམ་གྲངས་འདི་བཤད་པ་ཉན་ཅིང་ཐོས་ནས་ཀྱང་རྗེས་སུ་ཡི་རང་ལ་ཆོས་ཉན་པ་དེ་ནས་སོང་སྟེ། གཙུག་ལག་ཁང་ན་འདུག་གམ། ཁྱིམ་ན་འདུག་
[053-204a5] གམ༑ དགོན་པ་ན་འདུག་གམ། སྲང་ན་འདུག་གམ། གྲོང་ན་འདུག་གམ་ལྟོ་ངས་ན་འདུག་ཀྱང་རུང་སྟེ། རྒྱུ་དེ་དག་དང། བྱེད་རྒྱུ་དེ་དག་དང། ཆོས་དེ་ཇི་ལྟར་ཐོས་པ་དང། ཇི་
[053-204a6] ལྟར་ཟིན་པ་བཞིན་དུ་ཅི་ནུས་ཀྱིས། ཕའམ། མའམ། ཉེ་དུའམ། ཡང་དག་པར་མགུ་བར་འགྱུར་བའམ། འདྲིས་པའམ། གཞན་གང་ཡང་རུང་སྟེ། སེམས་ཅན་ཕ་རོལ་ལ་
[053-204a7] བསྟན་ནས་དེས་དེ་ཐོས་ཏེ། རྗེས་སུ་ཡི་རང་ལ་རྗེས་སུ་ཡི་རང་ནས་ཀྱང་གཞན་ལ་སྨྲས་ཏེ། དེས་ཀྱང་དེ་ཐོས་ནས་རྗེས་སུ་ཡི་རང་ལ་དེས་ཀྱང་གཞན་ལ་སྨྲས་ཏེ། དེས་ཀྱང་དེ་ཐོས་


[053-204b0] [204B] 
[053-204b1] དེ་ལྟར་ན་རྣམ་གྲངས་འདིས་གཅིག་ནས་གཅིག་ཏུ་བརྒྱུད་དེ་ལྔ་བཅུ་པ་ལ་ཐུག་ན། མ་ཕམ་པ། གཅིག་ནས་གཅིག་ཏུ་བརྒྱུད་དེ་ཐོས་པ། རྗེས་སུ་ཡི་རང་
[053-204b2] བ་ལྔ་བཅུ་པའི་མིར་གྱུར་པ་གང་ཡིན་པ། མ་ཕམ་པ། རིགས་ཀྱི་བུའམ་རིགས་ཀྱི་བུ་མོ་དེའི་རྗེས་སུ་ཡི་རང་བ་དང་ལྡན་པའི་བསོད་ནམས་མངོན་པར་འདུ་བྱེད་པ་དེ། ངས་བཤད་
[053-204b3] ཀྱི༑ ལེགས་པར་རབ་ཏུ་ཉོན་ལ་ཡིད་ལ་གཟུང་ཞིག་དང་ངས་ཁྱོད་ལ་བཤད་དོ། །མ་ཕམ་པ། འདི་ལྟ་སྟེ། དཔེར་ན། འཇིག་རྟེན་གྱི་ཁམས་གྲངས་མེད་པ་བརྒྱ་སྟོང་ཕྲག་
[053-204b4] བཞི་ན་སེམས་ཅན་འཁོད་ཅིང་ཡོད་པ་འགྲོ་བ་དྲུག་ཏུ་སྐྱེས་པ། སྒོ་ང་ལས་སྐྱེས་པའམ། མངལ་ནས་སྐྱེས་པའམ། དྲོད་གཤེར་ལས་སྐྱེས་པའམ། བརྫུས་ཏེ་སྐྱེས་པའམ་
[053-204b5] གཟུགས་ཅན་ནམ། གཟུགས་མེད་པའམ། འདུ་ཤེས་ཅན་ནམ། འདུ་ཤེས་མེད་པའམ། འདུ་ཤེས་མེད་འདུ་ཤེས་མེད་མིན་ནམ། རྐང་མེད་དམ། རྐང་གཉིས་པའམ། རྐང་
[053-204b6] བཞི་པའམ། རྐང་མ་ངས་སམ། སེམས་ཅན་ཇི་ཙམ་སེམས་ཅན་གྱི་ཁམས་སུ་བསྡུས་ཤིང། ཡང་དག་པར་འདུ་བར་འགྱུར་བ་རྣམས་མི་བསོད་ནམས་འདོད་པ། ཕན་པར་
[053-204b7] འདོད་པ་འགའ་ཞིག་བྱུང་བས། སེམས་ཅན་གྱི་ཚོགས་དེ་ལ་འདོད་པའི་རྩེད་མོ་དང་དགའ་བའི་ལོངས་སྤྱོད་སྡུག་པ་མཛེས་པ་གཅེས་པ་ཡིད་དུ་འོང་བ་དག་བྱིན་ལ། འདོད་པའི་རྩེད་མོ་


[053-205a0] [205A] 
[053-205a1] ༄༅། །ལ་དགའ་བ་ཡོངས་སུ་ལོངས་སྤྱོད་པར་བྱ་བའི་ཕྱིར་སེམས་ཅན་རེ་རེ་ལའང་ཛམྦུའི་གླིང་ཡོངས་སུ་གང་བ་བྱིན་ཏེ། འགྲོན་བུ་དང། གསེར་དང་
[053-205a2] དངུལ་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང་མན་ཤེལ་དང། བྱུ་རུ་དང། རྟའི་ཤིང་རྟ་དང། གླང་གི་ཤིང་རྟ་དང། གླང་པོ་ཆེའི་ཤིང་རྟ་དང། ཁང་པ་
[053-205a3] བརྩེགས་པ་དང། ཁང་པའང་བྱིན་ཏེ། མ་ཕམ་པ། རྣམ་གྲངས་འདིས་སྦྱིན་པའི་བདག་པོ་སྦྱིན་བདག་ཆེན་པོའི་མི་དེས་ལོ་བརྒྱད་ཅུ་ཚང་བར་སྦྱིན་པ་བྱིན་ལ། མ་ཕམ་པ། དེ་
[053-205a4] ནས་སྦྱིན་པའི་བདག་པོ་སྦྱིན་བདག་ཆེན་པོའི་མི་དེ་འདི་སྙམ་དུ་སེམས་ཏེ། སེམས་ཅན་འདི་དག་ཐམས་ཅད་ཀྱང་བདག་གིས་བརྩེན་དུ་བཅུག་།དགའ་བར་བྱས། བདེ་བར་
[053-205a5] གསོས་ན། སེམས་ཅན་འདི་དག་མགོ་སྐྱ་ཞིང་གཉེར་མས་གང་སྟེ། ན་ཚོད་ལོ་བརྒྱད་ཅུ་ལོན་པས་རྒས་ཏེ་འཆི་བའི་དུས་བྱེད་པར་ཡང་ཉེ་བར་གྱུར་ན། བདག་གིས་འདི་
[053-205a6] དག་དེ་བཞིན་གཤེགས་པས་གསུངས་པའི་ཆོས་འདུལ་བ་ལ་རབ་ཏུ་བཙུད་དེ་རྗེས་སུ་བསྟན་ཏོ་སྙམ་ནས། མ་ཕམ་པ། དེ་ནས་མི་དེས་སེམས་ཅན་དེ་དག་ཐམས་ཅད་
[053-205a7] དེ་བཞིན་གཤེགས་པས་གསུངས་པའི་ཆོས་འདུལ་བ་ལ་ཡང་དག་པར་བཙུད་དེ། ཡང་དག་པར་བཙུད་ནས་འཛིན་དུ་བཅུག་ལ། སེམས་ཅན་དེ་དག་གིས་ཀྱང་ཆོས་དེ་


[053-205b0] [205B] 
[053-205b1] ཏེ་ཐམས་ཅད་རྒྱུན་དུ་ཞུགས་པར་གྱུར། ལན་གཅིག་ཕྱིར་འོང་བ་དང། ཕྱིར་མི་འོང་བའི་འབྲས་བུ་ཐོབ་པར་གྱུར་
[053-205b2] པ་ནས། ཟག་པ་ཟད་པ་བསམ་གཏན་པ་བསམ་གཏན་ཆེན་པོ་རྣམ་པར་ཐར་པ་བརྒྱད་ལ་བསམ་གཏན་པའི་དགྲ་བཅོམ་པའི་བར་དུ་གྱུར་ན་མ་ཕམ་པ། འདི་ཇི་སྙམ་དུ་སེམས། སྦྱིན་
[053-205b3] བའི་བདག་པོ་སྦྱིན་པའི་བདག་པོ་ཆེན་པོའི་མི་དེ་གཞི་དེ་ལས་བསོད་ནམས་མང་པོ་དཔག་ཏུ་མེད་གྲངས་མེད་པ་སྐྱེད་དམ། དེ་སྐད་ཅེས་བཀའ་སྩལ་ནས་བཅོམ་ལྡན་འདས་ལ་བྱང་ཆུབ་
[053-205b4] སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་དེ་ལྟ་ལགས་སོ། །བདེ་བར་གཤེགས་པ། དེ་དེ་ལྟ་ལགས་ཏེ། སྦྱིན་པའི་བདག་པོ་
[053-205b5] སྦྱིན་པའི་བདག་པོ་ཆེན་པོའི་མི་དེ་སེམས་ཅན་དེ་སྙེད་ལ་བདེ་བའི་ཡོ་བྱད་ཐམས་ཅད་སྩལ་བའི་སླད་དུ་རྒྱུ་དེས་ཀྱང་བསོད་ནམས་མང་དུ་སྐྱེད་ན། བཅོམ་ལྡན་འདས། དེའི་འོག་ཏུ་དགྲ་བཅོམ་
[053-205b6] པ་ཉིད་ལ་རབ་ཏུ་བཀོད་པ་ལྟ་སྨོས་ཀྱང་ཅི་འཚལ། དེ་སྐད་ཅེས་གསོལ་ནས། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་མ་ཕམ་པ་ལ་འདི་སྐད་ཅེས་བཀའ་
[053-205b7] སྩལ་ཏོ། །མ་ཕམ་པ་ཁྱོད་མོས་པར་བྱ། ཁོང་དུ་ཆུད་པར་བྱའོ་།སྦྱིན་པའི་བདག་པོ་སྦྱིན་བདག་ཆེན་པོའི་མི་གང་གིས། འཇིག་རྟེན་གྱི་ཁམས་གྲངས་མེད་པ་བརྒྱ་སྟོང་ཕྲག་བཞིའི་


[053-206a0] [206A] 
[053-206a1] ༄༅། །སེམས་ཅན་ཐམས་ཅད་ལ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོ་བྱས་ཏེ། དགྲ་བཅོམ་པ་ཉིད་ལ་རབ་ཏུ་རབ་ཏུ་བཀོད་ནས་བསོད་ནམས་བསྐྱེད་ལ་གང་ཡང་
[053-206a2] གཅིག་ནས་གཅིག་ཏུ་བརྒྱུད་དེ་ཐོས་པ་ལྔ་བཅུ་པར་གྱུར་པའི་མི་དེས་ཆོས་ཀྱི་རྣམ་གྲངས་འདི་ལས་ཚིགས་སུ་བཅད་པ་གཅིག་གམ་ཚིག་གཅིག་ཙམ་ཐོས་ཏེ་རྗེས་སུ་ཡི་རང་ན། གང་
[053-206a3] མི་དེའི་རྗེས་སུ་ཡི་རང་བ་དང་ལྡན་པའི་བསོད་ནམས་བྱ་བའི་དངོས་པོ་ནི། སྦྱིན་བའི་བདག་པོ་སྦྱིན་བདག་ཆེན་པོའི་མི་དེའི་སྦྱིན་པ་དང་ལྡན་པ་དང། དགྲ་བཅོམ་པ་ཉིད་ལ་བཀོད་པ་
[053-206a4] དང་ལྡན་པའི་བསོད་ནམས་བྱ་བའི་དངོས་པོ་དེ་བས་གང་མི་གཅིག་ནས་གཅིག་ཏུ་བརྒྱུད་པའི་ལྔ་བཅུ་པའི་མིས་ཆོས་ཀྱི་རྣམ་གྲངས་འདི་ལས་ཚིགས་སུ་བཅད་པ་གཅིག་གམ་ཚིག་
[053-206a5] གཅིག་ཐོས་ནས་རྗེས་སུ་ཡི་རང་བ་ནི་ཆེས་མང་སྟེ། མ་ཕམ་པ་རྗེས་སུ་ཡི་རང་བ་དང་ལྡན་པའི་བསོད་ནམས་མངོན་པར་འདུ་བྱེད་པ་དང། དགེ་བ་མངོན་པར་འདུ་བྱེད་པ་འདིའི་
[053-206a6] མདུན་ན། སྔ་མའི་སྦྱིན་པ་དང་ལྡན་པ་དང། དགྲ་བཅོམ་པ་ཉིད་ལ་བཀོད་པ་དང་ལྡན་པའི་བསོད་ནམས་མངོན་པར་འདུ་བྱེད་པ་དེས་བརྒྱའི་ཆར་ཡང་ཉེ་བར་མི་འགྲོ་སྟོང་
[053-206a7] གི་ཆར་ཡང་བརྒྱ་སྟོང་གི་ཆར་ཡང་བྱེ་བའི་ཆར་ཡང་བྱེ་བ་བརྒྱའི་ཆར་ཡང་བྱེ་བ་སྟོང་གི་ཆར་ཡང་བྱེ་བ་བརྒྱ་སྟོང་གི་ཆར་ཡང་བྱེ་བ་ཁྲག་ཁྲིག་བརྒྱ་སྟོང་གི་ཆར་ཡང་ཉེ་བར་མི་འགྲོ་སྟེ་


[053-206b0] [206B] 
[053-206b1] ཡང་མི་བཟོད་དོ། །མ་ཕམ་པ། དེ་ལྟར་ལྔ་བཅུ་བའི་མི་དེ་ཐ་ན་ཆོས་ཀྱི་རྣམ་གྲངས་འདི་ལས་ཚིགས་སུ་བཅད་པ་གཅིག་གམ་ཚིག་གཅིག་
[053-206b2] ལ་རྗེས་སུ་ཡི་རང་བའང། བསོད་ནམས་འདི་སྙེད་སྐྱེད་ན། མ་ཕམ་པ། གང་གིས་ངའི་མངོན་སུམ་དུ་ཆོས་ཀྱི་རྣམ་གྲངས་འདི་མཉན་ཏེ་ཐོས་ནས་རྗེས་སུ་ཡི་རང་བ་ལྟ་ཅི་སྨོས་ཏེ། མ་ཕམ་
[053-206b3] བ༑ དེའི་བསོད་ནམས་མངོན་པར་འདུ་བྱེད་པ་ནི་ཆེས་དཔག་ཏུ་མེད་ཆེས་གྲངས་མེད་ཅེས་ངས་བཤད་དོ། །མ་ཕམ་པ། ཡང་རིགས་ཀྱི་བུའམ་རིགས་ཀྱི་བུ་མོ་གང་གིས་ཆོས་ཀྱི་རྣམ་གྲངས་
[053-206b4] འདི་མཉན་པའི་ཕྱིར། བདག་གི་ཁྱིམ་ནས་བྱུང་སྟེ་གཙུག་ལག་ཁང་དུ་སོང་ལ། དེ་ཕྱིན་ནས་དེར་འགྲེང་ངམ་འདུག་སྟེ་ཆོས་ཀྱི་རྣམ་གྲངས་འདི་ཡུད་ཙམ་མཉན་ན། སེམས་ཅན་དེ་བསོད་
[053-206b5] ནམས་མངོན་པར་འདུ་བྱ་བ་དེ་ཙམ་བྱས་ཤིང་བསགས་པས། དེ་ཚེ་བརྗེས་ནས་ལུས་ཕྱི་མ་དང་བདག་གི་ངོ་བོ་ཕྱི་མ་ཐོབ་པ་ལ་གླང་གི་ཤིང་རྟ་འཐོབ་པར་འགྱུར་རོ། །རྟའི་ཤིང་རྟ་དང་
[053-206b6] གླང་པོ་ཆེའི་ཤིང་རྟ་དང། ཁྱོགས་ཀྱི་བཞོན་པ་དང། གྲུའི་བཞོན་པ་དང། ཁྱུ་མཆོག་གི་བཞོན་པ་དང། ལྷའི་གཞལ་མེད་ཁང་ཐོབ་པར་འགྱུར་རོ། །གལ་ཏེ་ཡང་མདོའི་ཆོས་སྒྲོག་
[053-206b7] པ་དེར་ཡུད་ཙམ་ཞིག་འདུག་སྟེ་ཆོས་ཀྱི་རྣམ་གྲངས་འདི་ཉན་ཏམ་ཕ་རོལ་འདུག་ཅུ་བཅུག་གམ། སེམས་ཅན་གཞན་ལ་སྟན་བགོས་ན། བསོད་ནམས་མངོན་པར་འདུ་བྱེད་པ་དེས་


[053-207a0] [207A] 
[053-207a1] ༄༅། །བརྒྱ་བྱིན་གྱི་སྟན་དང། ཚངས་པའི་སྟན་དང། འཁོར་ལོ་སྒྱུར་བའི་སེང་གེའི་ཁྲི་ཐོབ་པར་འགྱུར་རོ། །མ་ཕམ་པ། གལ་ཏེ་རིགས་ཀྱི་བུའམ་རིགས་ཀྱི་
[053-207a2] བུ་མོ་གང་ལ་ལས་མི་གཞན་ཞིག་ལ་འདི་སྐད་དུ། ཀྱེ་མི་ཁྱོད་ཚུར་ཤོག་དམ་པའི་ཆོས་པདྨ་དཀར་པོ་ཞེས་བྱ་བའི་ཆོས་ཀྱི་རྣམ་གྲངས་འདི་ཉོན་ཅིག་ཅེས་སྨྲས་ལ། མི་དེའང་སྤྲོ་
[053-207a3] བ་རྙེད་ནས་གལ་ཏེ་ཡུད་ཙམ་ཞིག་མཉན་ན་སེམས་ཅན་དེ་སྤྲོ་བའི་དགེ་བའི་རྩ་བ་མངོན་པར་འདུས་བྱས་པ་དེས། གཟུངས་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
[053-207a4] དང་ལྷན་ཅིག་འགྲོགས་པ་འཐོབ་བོ། །བླུན་པོར་མི་འགྱུར་རོ། །དབང་པོ་རྣོ་ཞིང་ཤེས་རབ་དང་ལྡན་པར་འགྱུར་རོ། །ཚེ་རབས་བརྒྱ་སྟོང་དུའང་ཁ་རུལ་ཅིང་མནམ་པར་མི་འགྱུར། དེ་ལ་
[053-207a5] ལྕེ་ནད་མེད་པར་འགྱུར། ཁ་ནད་མེད་པར་འགྱུར། སོ་སྔོན་པོར་མི་འགྱུར། སོ་མི་མཉམ་པ་མེད་པ་དང། སོ་མི་སེར་བ་དང། སོ་གྱེད་འདུམས་མེད་པ་དང། སོ་སྔོ་བ་མེད་པ་དང། སོ་
[053-207a6] བྱུང་བ་མེད་པ་དང། སོ་ཡོ་བ་མེད་པར་འགྱུར་རོ། །མཆུ་འཕྱང་དུ་མི་འགྱུར། མཆུ་ནང་དུ་སོང་བ་མ་ཡིན་པ་དང། མཆུ་ལོག་པ་མེད་པ་དང། མཆུ་ཤོ་རེར་མ་གྱུར་པ་དང། མཆུ་ཡོ་བ་
[053-207a7] མེད་པ་དང། མཆུ་གནག་པ་མེད་པ་དང། མཆུ་མི་སྡུག་པ་མེད་པར་འགྱུར་རོ། །སྣ་ལེབ་ལེབ་པོར་མི་འགྱུར། སྣ་ཡོན་པོར་མི་འགྱུར་རོ་།གདོང་རིང་པོར་མི་འགྱུར། གདོང་


[053-207b0] [207B] 
[053-207b1] གདོང་ནག་པོར་མི་འགྱུར། གདོང་བལྟ་ན་མི་སྡུག་པར་མི་འགྱུར་རོ། །མ་ཕམ་པ། འདི་ལྟར་ལྕེ་དང། སོ་དང་མཆུ་སྲབ་ཅིང་ཤིན་ཏུ་ལེགས་པར་འགྱུར། སྣ་ཆེ་བ་
[053-207b2] དང། བཞིན་གྱི་དབྱིབས་ལེགས་པ་དང། སྨིན་མ་ལེགས་པ་དང། དཔྲལ་བའི་དབྱེས་ཆེ་བར་འགྱུར། དཔེ་བྱད་རྫོགས་པ་ཐོབ་པར་འགྱུར་རོ་།དེ་བཞིན་གཤེགས་པས་གདམས་
[053-207b3] པ་དང་རྗེས་སུ་བསྟན་པའང་ཐོབ་པར་འགྱུར་རོ། །སངས་རྒྱས་བཅོམ་ལྡན་འདས་རྣམས་དང་ཡང་མྱུར་དུ་ཕྲད་པར་འགྱུར་རོ། །མ་ཕམ་པ་ལྟོས། སེམས་ཅན་གཅིག་སྤྲོ་བར་བྱས་པས་
[053-207b4] ཀྱང༑ བསོད་ནམས་དེ་ཙམ་སྐྱེད་ན་གང་གིས་བསྟི་སྟང་དུ་བྱས་ཏེ་མཉན་ཏམ། བསྟི་སྟང་དུ་བྱས་ཏེ་ཀློག་གམ། བསྟི་སྟང་དུ་བྱས་ཏེ་སྟོན་ཏམ། བསྟི་སྟང་དུ་བྱས་ཏེ་རབ་ཏུ་འཆད་པ་
[053-207b5] ལྟ་ཅི་སྨོས། དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །གཅིག་ནས་གཅིག་ཏུ་བརྒྱུད་པ་ལྔ་བཅུ་པ་།གང་གིས་མདོ་འདིའི་ཚིགས་བཅད་
[053-207b6] གཅིག་མཉན་ཏེ། །ཐོས་ནས་སེམས་དང་རྗེས་སུ་ཡི་རང་བའི། །བསོད་ནམས་ཇི་སྙེད་འབྱུང་བ་དེ་ཉོན་ཅིག་གལ་ཏེ་སྦྱིན་བྱེད་མི་ཞིག་བྱུང་གྱུར་ཏེ། །རྟག་ཏུ་སེམས་ཅན་བྱེ་བ་ཁྲག་
[053-207b7] ཁྲིག་ལ། །གང་སྔར་ང་ཡིས་དཔེ་བྱས་དེ་དག་རྣམས། །དེ་ཀུན་ལོ་ཡང་བརྒྱད་ཅུ་ཚིམ་པར་བྱས། །མགོ་ལ་སྐྲ་དཀར་གཉེར་མ་ཀུན་བྱུང་སྟེ། །དེ་དག་རྒ་ལ་ཉེར་གནས་དེས་མཐོང་


[053-208a0] [208A] 
[053-208a1] ༄༅། །ནས༑ ༑ཀྱེ་མ་སེམས་ཅན་ཉོན་མོངས་འདི་དག་ཀུན། །ཆོས་ཀྱིས་འདི་དག་རབ་ཏུ་བསྟན་པར་བྱ། །དེ་ཡིས་དེ་རྣམས་ལ་ནི་ཕྱི་ཆོས་སྨྲས། །མྱ་ངན་འདའ་
[053-208a2] པའི་ས་ཡང་རབ་ཏུ་བཤད། །སྲིད་པ་ཐམས་ཅད་དབུ་བ་སྨིག་རྒྱུ་འདྲ། །སྲིད་པ་ཀུན་ལ་མྱུར་དུ་ཡིད་བྱུང་བྱོས། །སྦྱིན་པ་བྱེད་པའི་མི་དེའི་གན་ནས་སུ། །སེམས་ཅན་དེ་དག་ཀུན་གྱིས་
[053-208a3] ཆོས་ཐོས་ནས། །ཟག་པ་ཟད་ཅིང་ཐ་མའི་ལུས་འཛིན་པར། །དུས་གཅིག་ཏུ་ན་དགྲ་བཅོམ་ཐོབ་གྱུར་ཀྱང། །གང་ཞིག་བརྒྱུད་དེ་ཚིགས་བཅད་གཅིག་ཐོས་ཤིང། །རྗེས་སུ་ཡི་རང་
[053-208a4] བསོད་ནམས་ཇི་སྙེད་པ། །དེ་ཡི་བསོད་ནམས་དེ་བས་ཆེས་མང་སྟེ་།བསོད་ནམས་ཕུང་པོ་སྔ་མས་ཆར་མི་ཕོད། །གང་གིས་བརྒྱུད་དེ་ཚིགས་བཅད་གཅིག་ཐོས་པ། །དེ་ལྟར་
[053-208a5] དེ་ཡི་བསོད་ནམས་མང་གྱུར་ཏེ། །དེ་དག་མཐའ་ཡས་ཚད་ཀྱང་ཡོང་མེད་ན། །མངོན་སུམ་ཐོས་པ་དེ་ནི་སྨོས་ཅི་དགོས། །གང་དེར་སེམས་ཅན་གཅིག་ལའང་སྨྲས་པ་ནི། །བསྐལ་
[053-208a6] པ་བྱེ་བ་ཁྲག་ཁྲིག་དུ་མར་ཡང། །མདོ་འདི་ཡང་ནི་ཤིན་ཏུ་རྙེད་དཀའ་ཡིས་སོང་སྟེ་ཆོས་ཉོན་ཅེས་ནི་སྤྲོ་བར་བྱས། །སེམས་ཅན་དེ་དག་དེ་ཡིས་སྤྲོ་བྱས་ནས། །མདོ་འདི་ཡང་ནི་ཡུད་
[053-208a7] ཙམ་ཉན་བྱེད་པ། །དེ་ཡི་ལས་ཀྱི་འབྲས་བུ་མཉན་པར་གྱིས། །ནམ་ཡང་དེ་ལ་ཁ་ཡི་ནད་མེད་འགྱུར། །དེ་ཡི་ལྕེ་ཡང་ན་བར་གཞར་མི་འགྱུར། །དེ་ཡི་སོ་རྣམས་འབྱུང་བར་མི་འགྱུར་


[053-208b0] [208B] 
[053-208b1] །སྔོན་པོ་སེར་པོ་མི་མཐུན་གཞར་མི་འགྱུར། །མཆུ་མི་སྡུག་པར་ཡང་ནི་ཡོང་མི་འགྱུར། །དེ་གདོང་ཡོའམ་སྐམ་ཞིང་རིད་པ་མེད་།ནམ་ཡང་སྣ་ལེབ་ཏུ་ནི་ཡོང་མི་འགྱུར། །སོ་དང་མཆུ་
[053-208b2] དང་བཞིན་གྱི་དཀྱིལ་འཁོར་དང། །དེ་ཡི་སྣ་དང་དཔྲལ་བའི་དབྱིབས་ཀྱང་ལེགས། །མི་རྣམས་ཀྱིས་ནི་བལྟ་ན་སྡུག་པར་འགྱུར། །དེ་ཡི་ཁ་ནི་རུལ་པར་གཞར་མི་འགྱུར། །ཨུཏྤལ་བཞིན་
[053-208b3] དུ་རྟག་ཏུ་དྲི་ཞིམ་པ། །དེ་ཡི་ཁ་ནས་དྲི་ཡང་འབྱུང་བར་འགྱུར་།དཔའ་བོ་ཁྱིམ་ནས་གཙུག་ལག་ཁང་དུ་སོང། །མདོ་སྡེ་ཉན་པའི་ཕྱིར་ནི་དེར་སོང་སྟེ། །སོང་ནས་དེར་ནི་ཡུད་ཙམ་དེས་
[053-208b4] ཆོས་མཉན། །དད་པའི་སེམས་ཀྱི་འབྲས་བུ་མཉན་པར་གྱིས། །དེ་ཡི་ལུས་ནི་ཤིན་ཏུ་དཀར་བར་འགྱུར། །བརྟན་པ་དེ་ནི་རྟ་ཡི་ཤིང་རྟས་འགྲོ། །གླང་ཆེན་ཤིང་རྟ་མཐོན་པོར་འདུག་
[053-208b5] ནས་སུ། །རིན་པོ་ཆེ་ཡིས་བརྒྱན་པ་ཞོན་ཞིང་ཆག་ཤིན་ཏུ་སྤུད་པའི་ཁྱོགས་ཀྱང་དེས་ཐོབ་ནས། །དེ་དག་དུ་མ་མི་ཡིས་བཏེག་ཅིང་བཀུར། །ཆོས་ཉན་ཕྱིར་ནི་སོང་བ་གྱུར་པ་
[053-208b6] དེའི༑ ༑འབྲས་བུ་དགེ་བ་འདི་འདྲར་འགྱུར་བ་ཡིན། །དེ་ནི་འཁོར་གྱི་ནང་དེར་འདུག་ནས་སུ། །དཀར་པོའི་ལས་རྣམས་བྱས་པ་དེ་དག་གིས་།ཚངས་པའི་སྟན་དང་རྒྱལ་པོའི་སྟན་
[053-208b7] རྣམས་དང། །བརྒྱ་བྱིན་སྟན་རྣམས་ཀྱང་ནི་དེས་ཐོབ་འགྱུར། །དམ་པའི་ཆོས་པདྨ་དཀར་པོ་ལས། རྗེས་སུ་ཡི་རང་བའི་བསོད་ནམས་བསྟན་པའི་ལེའུ་ཞེས་བྱ་སྟེ་བཅུ་བདུན་པའོ།། །།


[053-209a0] [209A] 
[053-209a1] ༄༅། །དམ་པའི་ཆོས་པདྨ་དཀར་པོ། བམ་པོ་བཅུ་གཅིག་པ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་པར་རྒྱུན་དུ་བརྩོན་
[053-209a2] ལ་བཀའ་སྩལ་པ། རིགས་ཀྱི་བུ་གང་ལ་ལ་ཆོས་ཀྱི་རྣམ་གྲངས་འདི་འཛིན་པའམ་ཀློག་པའམ་སྟོན་པའམ་ཡི་གེར་འདྲི་བའང་རུང་སྟེ་རིགས་ཀྱི་བུ་དེ་མིག་གི་ཡོན་ཏན་བརྒྱད་བརྒྱ་
[053-209a3] ཐོབ་པར་འགྱུར་རོ། །རྣ་བའི་ཡོན་ཏན་སྟོང་ཉིས་བརྒྱ་ཐོབ་པར་འགྱུར་རོ། །སྣའི་ཡོན་ཏན་བརྒྱད་བརྒྱ་ཐོབ་པར་འགྱུར་རོ། །ལྕེའི་ཡོན་ཏན་སྟོང་ཉིས་བརྒྱ་ཐོབ་པར་འགྱུར་རོ། །ལུས་
[053-209a4] ཀྱི་ཡོན་ཏན་བརྒྱད་བརྒྱ་ཐོབ་པར་འགྱུར་རོ། །ཡིད་ཀྱི་ཡོན་ཏན་སྟོང་ཉིས་བརྒྱ་ཐོབ་པར་འགྱུར་རོ། །དེ་ཡོན་ཏན་བརྒྱ་ཕྲག་མང་པོས་དབང་པོ་དྲུག་གི་གྲོང་ཡོངས་སུ་དག་ཅིང། ཤིན་
[053-209a5] ཏུ་ཡོངས་སུ་དག་པར་འགྱུར་རོ། །དེའི་ཕ་དང་མ་ལས་བྱུང་བའི་ཤའི་མིག་ཐ་མལ་བ་དེ་ལྟར་ཡོངས་སུ་དག་པའི་མིག་གི་དབང་པོས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[053-209a6] ཀྱི་ཕྱི་ནང་དང། བྲག་དང། ནགས་སྟུག་པོར་བཅས་པ་དང། འོག་ཏུ་མནར་མེད་པའི་སེམས་ཅན་དམྱལ་བ་ཆེན་པོ་ལ་ཐུག་པ་ཡན་ཆད་སྟེང་དུ་སྲིད་པའི་རྩེ་མོར་ཐུག་པའི་བར་
[053-209a7] དུ་དེ་དག་ཐམས་ཅད་མཐོང་ངོ། །ཤའི་མིག་ཐ་མལ་བས་སེམས་ཅན་གང་དག་དེར་སྐྱེས་པ་དེ་དག་ཐམས་ཅད་ཀྱང་མཐོང་སྟེ། དེ་དག་གི་ལས་ཀྱི་རྣམ་པར་སྨིན་པའང་ཤེས་


[053-209b0] [209B] 
[053-209b1] ༑དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །འཁོར་གྱི་དབུས་སུ་མི་འཇིགས་པ། །གང་ཞིག་མདོ་སྡེ་འདི་འཆད་ཅིང། །ལེ་ལོ་མེད་པར་
[053-209b2] རབ་འཆད་པ། །དེ་ཡི་ཡོན་ཏན་ང་ལས་ཉན། །ཡོན་ཏན་དག་ནི་བརྒྱད་བརྒྱ་ཡི། །དེ་ཡི་མིག་ནི་ཀུན་ཏུ་མཛེས། །དེས་ནི་དེ་མིག་དྲི་མ་མེད་།རྙོག་པ་མེད་ཅིང་དག་པར་འགྱུར། །ཕ་དང་
[053-209b3] མ་ལས་བྱུང་བ་ཡི། །དེ་ཡི་ཤ་ཡི་མིག་དེས་ནི། །འཇིག་རྟེན་ཁམས་འདི་ཐམས་ཅད་ཀྱང། །ཕྱི་ནང་བཅས་པ་རབ་ཏུ་མཐོང། །ལྷུན་པོའི་རི་རབ་ཐམས་ཅད་དང། །ཁོ་ར་ཡུག་ཀྱང་དེས་
[053-209b4] མཐོང་སྟེ། །རི་གཞན་གང་རྣམས་གྲགས་པ་དང། །རྒྱ་མཚོ་དག་ཀྱང་མཐོང་བར་འགྱུར། །འོག་ཏུ་མནར་མེད་དམྱལ་བར་ཐུག་སྟེང་དུ་སྲིད་པའི་རྩེར་གནས་པ། །བརྟན་པ་དེས་ནི་
[053-209b5] ཀུན་མཐོང་སྟེ། །ཤ་ཡི་མིག་ནི་དེ་འདྲའོ། །ད་དུང་དེ་ལ་ལྷ་ཡི་མིག་མེད་པས་ཤེས་པ་མ་ཡིན་ནོ། །དེ་ཡི་ཤ་ཡི་མིག་གི་ཡུལ། །དེ་དག་དེ་ལྟར་འགྱུར་བ་ཡིན། །རྟག་པར་རྒྱུན་དུ་
[053-209b6] བརྩོན། །གཞན་ཡང་རིགས་ཀྱི་བུའམ་རིགས་ཀྱི་བུ་མོ་དེས་ཆོས་ཀྱི་རྣམ་གྲངས་འདི་ཡང་དག་པར་བསྟན་ཅིང་གཞན་དག་ལ་ཡང་དག་པར་བཤད་ན། རྣ་བའི་ཡོན་ཏན་སྟོང་ཉིས་བརྒྱ་པོ་
[053-209b7] དེ་དག་དང་ལྡན་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་མནར་མེད་པའི་སེམས་ཅན་དམྱལ་བ་ཆེན་པོ་ལ་ཐུག་པ་ཡན་ཆད། སྲིད་པའི་རྩེ་མོ་ལ་ཐུག་པ་མན་ཆད་ན་


[053-210a0] [210A] 
[053-210a1] ༄༅། །ཕྱི་ནང་གི་སྒྲ་རྣམ་པ་མང་པོ་གང་དག་འབྱུང་བ་འདི་ལྟ་སྟེ། གླང་པོ་ཆེའི་སྒྲའམ། རྟའི་སྒྲའམ། རྔ་མོའི་སྒྲའམ། བ་གླང་གི་སྒྲའམ། རའི་སྒྲའམ། ཤིང་
[053-210a2] རྟའི་སྒྲའམ། དུ་བའི་སྒྲའམ། མྱ་ངན་གྱི་སྒྲའམ། འཇིགས་པའི་སྒྲའམ། དུང་གི་སྒྲའམ། དྲིལ་བུའི་སྒྲའམ། རྔའི་སྒྲའམ་རྩེད་མོའི་སྒྲའམ། གླུའི་སྒྲའམ། རོལ་མོའི་སྒྲའམ་
[053-210a3] སྐྱེས་པའི་སྒྲའམ། བུད་མེད་ཀྱི་སྒྲའམ། ཁྱེའུ་སྒྲའམ། བུ་མོའི་སྒྲའམ། ཆོས་ཀྱི་སྒྲའམ། ཆོས་མ་ཡིན་པའི་སྒྲའམ། བདེ་བའི་སྒྲའམ། སྡུག་བསྔལ་བའི་སྒྲའམ། བྱིས་
[053-210a4] པའི་སྒྲའམ། འཕགས་པའི་སྒྲའམ། ཡིད་དུ་འོང་བའི་སྒྲའམ། ཡིད་དུ་མི་འོང་བའི་སྒྲའམ། ལྷའི་སྒྲའམ། ཀླུའི་སྒྲའམ། གནོད་སྦྱིན་གྱི་སྒྲའམ། དྲི་ཟའི་སྒྲའམ། ལྷ་མ་
[053-210a5] ཡིན་གྱི་སྒྲའམ། ནམ་མཁའ་ལྡིང་གི་སྒྲའམ། མིའམ་ཅིའི་སྒྲའམ་ལྟོ་འཕྱེ་ཆེན་པོའི་སྒྲའམ། མིའི་སྒྲའམ། མི་མ་ཡིན་པའི་སྒྲའམ། མེའི་སྒྲའམ། ཆུའི་སྒྲའམ། རླུང་གི་
[053-210a6] སྒྲའམ། གྲོང་གི་སྒྲའམ། གྲོང་ཁྱེར་གྱི་སྒྲའམ། དགེ་སློང་གི་སྒྲའམ། ཉན་ཐོས་ཀྱི་སྒྲའམ། རང་སངས་རྒྱས་ཀྱི་སྒྲའམ་བྱང་ཆུབ་སེམས་དཔའི་སྒྲའམ། དེ་བཞིན་གཤེགས་
[053-210a7] པའི་སྒྲའམ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཕྱི་ནང་ན། སྒྲ་ཅི་བྱུང་བ་ཇི་སྙེད་པ་དེ་དག་ཐམས་ཅད་རྣ་བའི་དབང་པོ་ཐམས་ང་ཡོངས་སུ་དག་པ་དེས་ཐོས་


[053-210b0] [210B] 
[053-210b1] རེ་ཞིག་ལྷའི་རྣ་བ་ནི་མི་སྒྲུབ་མོད་ཀྱི། སེམས་ཅན་དེ་དང་དེ་དག་གི་སྐད་དུ་རབ་ཏུ་རྟོགས་སོ། །སེམས་ཅན་དེ་དང་དེ་དག་གིས་སྐད་ལ་རྣམ་པར་རྟོག་གོ་རྣམ་པར་འབྱེད་དོ། །རྣ་བའི་
[053-210b2] དབང་པོ་ཐ་མལ་པ་དེས་སེམས་ཅན་དེ་དང་དེ་དག་གིས་སྐད་རྣམས་ཐོས་ཀྱང། དེའི་རྣ་བའི་དབང་པོ་ལ་སྒྲ་དེ་དག་ཐམས་ཅད་ཀྱིས་ཟིལ་གྱིས་མི་ནོན་ཏོ། །རྟག་པར་རྒྱུན་དུ་བརྩོན། བྱང་ཆུབ་
[053-210b3] སེམས་དཔའ་སེམས་དཔའ་ཆེན་པོ་དེ་རྣ་བའི་དབང་པོ་འདི་ལྟ་བུ་ཐོབ་པར་འགྱུར་ཏེ། རེ་ཞིག་ལྷའི་རྣ་བ་ནི་མངོན་པར་མི་སྒྲུབ་བོ་།བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ། བདེ་
[053-210b4] བར་གཤེགས་པས་དེ་སྐད་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །དེ་ཡི་རྣ་བའི་དབང་པོ་ཐ་མལ་པ། །རྙོག་པ་མེད་ཅིང་རྣམ་པར་དག་པར་འགྱུར། །འཇིག་
[053-210b5] རྟེན་ཁམས་འདི་དག་ན་མ་ལུས་པར། །རྣམ་པ་མང་པོའི་སྒྲ་རྣམས་དེས་ཐོས་ཏེ། །རྔ་བོ་ཆེ་དང་རྫ་རྔ་སྒྲ་སྙན་དང། །པི་ཝང་གླིང་བུ་དང་ནི་པ་ལ་ཀི་ཤིང་རྟ་བ་ལང་ར་དང་ལུག་དག་དང་
[053-210b6] རྟ་དང་གླང་ཆེན་དག་གི་སྒྲ་ཡང་ཐོམ། །འཇམ་ཞིང་ཡིད་འོང་གླུ་ཡི་དབྱངས་ཀྱང་ཐོས། །བརྟན་པ་དེ་ནི་དེ་ལ་ཆགས་པ་མེད་།གང་དང་གང་ན་སུ་དང་སུ་སྨྲ་བ། །བྱེ་བ་སྙེད་ཀྱི་མི་ཡི་སྒྲ་
[053-210b7] རྣམས་ཐོས། །ལྷ་ཡི་སྒྲ་དང་ཀླུ་ཡི་དབྱངས་རྣམས་ཀྱང། །སྙན་ཅིང་ཡིད་དུ་འོང་བ་རྟག་པར་ཐོས། །སྐྱེས་པ་བུད་མེད་དག་གི་སྒྲ་རྣམས་དང། །ཁྱེའུ་དང་བུ་མོའི་སྒྲ་ཡང་དེ་བཞིན་ཐོས། །


[053-211a0] [211A] 
[053-211a1] ༄༅། །རི་དང་ཕུག་ན་གང་གནས་དེ་དག་དང། །ཁུ་བྱུག་རྨ་བྱ་ཀ་ལ་པིངྐ་དང། །བྱ་རྣམས་གང་དག་ཤང་ཤང་[?] ཏེའུ་རྣམས་དང། །དེ་དག་རྣམས་ཀྱི་སྒྲ་
[053-211a2] སྙན་འདིར་ཐོས་སོ། །སེམས་དམྱལ་དག་ན་སྡུག་བསྔལ་གང་མྱོང་བ་།ཤིན་ཏུ་མི་བཟད་པ་ཡི་སྒྲ་རྣམས་དང། །ཟས་ཀྱི་སྡུག་བསྔལ་དག་གིས་ཉེན་པ་ཡི། །ཡི་དྭགས་རྣམས་
[053-211a3] ཀྱི་སྒྲ་ཕྱུང་དེ་བཞིན་ཐོས། །ལྷ་མ་ཡིན་དང་རྒྱ་མཚོའི་ནང་གནས་དང། །སྒྲ་འབྱིན་པ་དང་དེ་བཞིན་གཞན་དག་དང། །ཆོས་སྨྲ་བ་དེ་འདི་ན་འདུག་བཞིན་དུ། །སྒྲ་རྣམས་ཐམས་
[053-211a4] ཅད་ཐོས་ཏེ་ཆོད་པ་མེད། །དུད་འགྲོའི་སྐྱེ་གནས་དག་ན་ཕན་ཚུན་དུ། །སྨྲ་བར་བྱེད་པའི་སྒྲ་རྣམས་གང་ཡིན་པ། །རྣམ་པ་ཐ་དད་སྒྲ་རྣམས་མང་པོ་དག་དེ་ནི་འདི་ན་འདུག་བཞིན་དེ་
[053-211a5] དག་ཐོས། །ལྷ་གང་ཚངས་པའི་འཇིག་རྟེན་གནས་པ་དང། །གང་དག་འོག་མིན་དང་ནི་འོད་གསལ་ལྷ། །ཕན་ཚུན་དུ་ནི་སྒྲ་སྐད་གང་འབྱིན་པ། །དེ་དག་མ་ལུས་ཐམས་ཅད་
[053-211a6] དེས་ཐོས་སོ། །བདེ་བར་གཤེགས་ཀྱི་བསྟན་ལ་རབ་བྱུང་ནས། །དགེ་སློང་གང་དག་ཁ་ཏོན་བྱེད་པ་དང། །འཁོར་གྱི་ནང་ན་ཆོས་སྟོན་གང་ཡིན་པ། །དེ་དག་སྒྲ་ཡང་རྟག་ཏུ་
[053-211a7] དེ་ཡིས་ཐོས། །འཇིག་རྟེན་ཁམས་འདིར་བྱང་ཆུབ་སེམས་དཔའ་གང་།ཁ་ཏོན་དག་ཀྱང་བྱེད་ཅིང་ཕན་ཚུན་དུ། །ཆོས་རྣམས་ཡང་དག་རྗོད་པར་གང་བྱེད་པ། དེ་དག་སྒྲ་


[053-211b0] [211B] 
[053-211b1] །བྱང་ཆུབ་སེམས་དཔའ་མདོ་འདི་གང་འཛིན་པས། །སངས་རྒྱས་བཅོམ་ལྡན་མི་འདུལ་ཁ་ལོ་སྒྱུར་།འཁོར་རྣམས་ལ་ཡང་ཆོས་མཆོག་གང་གསུང་བ། །
[053-211b2] དུས་གཅིག་ཏུ་ནི་དེ་ཡང་དེ་ཡིས་ཐོས། །མནར་མེད་ཡན་ཆད་སྟེང་དུ་སྲིད་པའི་རྩེ། །སྟོང་གསུམ་གྱི་ནི་ཞིང་འདི་ཐམས་ཅད་ན། །ནང་ལོགས་དག་དང་ཕྱི་ལོགས་དག་ནས་ཀྱང། །སེམས་
[053-211b3] ཅན་གང་གིས་སྒྲ་མང་ཕྱུང་བ་དང། །སེམས་ཅན་ཀུན་གྱི་སྒྲ་རྣམས་ཐོས་གྱུར་ཀྱང། །འོན་ཀྱང་དེ་ཡི་རྣ་བ་འགག་པ་མེད་།དབང་པོ་གསལ་ཞིང་གནས་དང་གནས་ཀྱང་ཤེས། །རྣ་བའི་
[053-211b4] དབང་པོ་ཐ་མལ་དེ་ཙམ་མོ། །རེ་ཞིག་ལྷ་ཡི་ལ་ནི་འབད་མི་བྱེད་།ཐ་མལ་རྣ་བ་དེ་ནི་དེ་ལྟར་འདུག་འཇིགས་མེད་གང་གིས་མདོ་འདི་བཟུང་བ་ནི། །དེ་ཡི་ཡོན་ཏན་དག་ནི་དེ་འདྲར་འགྱུར། །
[053-211b5] རྟག་པར་རྒྱུན་དུ་བརྩོན་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྣམ་གྲངས་འདི་འཛིན་ཏམ། རབ་ཏུ་སྟོན་ཏམ་ཁ་ཏོན་བྱེད་དམ། ཡི་གེར་འདྲི་བ་དེ། སྣའི་ཡོན་ཏན་
[053-211b6] བརྒྱད་བརྒྱ་དང་ལྡན་ཞིང་སྣའི་དབང་པོ་ཡོངས་སུ་དག་པར་འགྱུར་ཏེ། དེའི་སྣའི་དབང་པོ་ཡོངས་སུ་དག་པ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཕྱི་ནང་གི་དྲི་རྣམ་པ་
[053-211b7] མང་པོ་ཡོད་པ་འདི་ལྟ་སྟེ། རུལ་བའི་དྲིའམ། ཡིད་དུ་འོང་བའི་དྲིའམ། ཡིད་དུ་མི་འོང་བའི་དྲིའམ། མེ་ཏོག་རྣམ་པ་ཐ་དད་པའི་དྲི་འདི་ལྟ་སྟེ། སྣ་མའི་མེ་ཏོག་དང། མ་ལི་ཀ་དང། ཙམྤ་


[053-212a0] [212A] 
[053-212a1] ༄༅། །ཀ་དང། སྐྱ་སྣར་གྱི་དྲི་རྣམས་ཀྱང་ཚོར་རོ། །ཆུ་ལས་སྐྱེས་པའི་མེ་ཏོག་རྣམ་པ་མང་པོའི་དྲི་རྣམས་ཀྱང་ཚོར་ཏེ་འདི་ལྟ་སྟེ། ཨུཏྤ་ལ་དང། པདྨ་དང། ཀུ་མུ་
[053-212a2] ཏ་དང། པདྨ་དཀར་པོ་རྣམས་ཀྱི་དྲི་དག་ཀྱང་ཚོར་རོ། །མེ་ཏོག་དང་འབྲས་བུའི་ཤིང་རྣམ་པ་མང་པོའི་མེ་ཏོག་དང། འབྲས་བུའི་དྲི་རྣམས་ཀྱང་ཚོར་ཏེ། འདི་ལྟ་སྟེ། ཙནྡན་དང་
[053-212a3] ཏ་མ་ལའི་འདབ་མ་དང། རྒྱ་སྤོས་དང། ཨ་ག་རུའི་དྲི་ཞིམ་པོ་རྣམས་ཀྱང་ཚོར་རོ། །སྤོས་རྣམ་པ་ཐ་དད་པ་བརྒྱ་སྟོང་གནས་གཅིག་ན་འདུག་པ་ཐམས་ཅད་ཀྱང་
[053-212a4] ཚོར་རོ། །ཐམས་ཅད་ཀྱང་ཤེས་སོ། །སེམས་ཅན་གྱི་དྲི་རྣམ་པ་མང་པོའང་ཚོར་ཏེ་འདི་ལྟ་སྟེ། གླང་པོ་ཆེ་དང། རྟ་དང། བ་ལང་དང། ར་ལུག་དང། ཕྱུགས་ཀྱི་དྲི་རྣམས་
[053-212a5] ཀྱང་ཚོར་རོ། །དུད་འགྲོའི་སྐྱེ་གནས་སུ་སོང་བའི་སྲོག་ཆགས་རྣམ་པ་མང་པོའི་ལུས་ཀྱི་དྲི་རྣམས་ཀྱང་ཚོར་རོ། །སྐྱེས་པ་དང། བུད་མེད་ཀྱི་ལུས་ཀྱི་དྲི་རྣམས་ཀྱང་ཚོར་རོ། །ཁྱེའུ་དང་
[053-212a6] བུ་མོའི་ལུས་ཀྱི་དྲི་རྣམས་ཀྱང་ཚོར་རོ། །རྩྭ་དང། ཤིང་གེལ་པ་དང། སྨན་དང། ནགས་ཐག་རིང་པོ་ན་འདུག་པའི་དྲི་རྣམས་ཀྱང་ཚོར་རོ། །དྲི་ཡང་དག་པར་ཚོར་ཏེ་དྲི་ཡང་དག་
[053-212a7] པར་ཤེས་མོད་ཀྱི། དྲི་དེ་དག་གིས་མི་འཕྲོགས། དེ་དག་གིས་མྱོས་པར་མི་འགྱུར་རོ། །དེ་འདི་ན་འདུག་བཞིན་དུ་ལྷ་དག་གི་དྲི་རྣམས་ཀྱང་ཚོར་ཏེ་འདི་ལྟ་སྟེ། ཡོངས་འདུས་བརྟོལ་


[053-212b0] [212B] 
[053-212b1] །མེ་ཏོག་མནད་ར་དང། མནྡ་ར་ཆེན་པོ་དང། མཉཛུ་ཥ་ཀ་དང། མཉྫུ་ཥ་ཀ་ཆེན་པོ་རྣམས་ཀྱི་ལྷའི་དྲི་རྣམས་ཀྱང་ཚོར་རོ། །ལྷའི་ཨ་ག་རུའི་ཕྱེ་མ་དང། ཙནྡན་
[053-212b2] གྱི་ཕྱེ་མ་དག་གི་དྲི་རྣམས་ཀྱང་ཚོར་རོ། །ལྷའི་མེ་ཏོག་རྣམ་པ་ཐ་དད་པ་བརྒྱ་སྟོང་གི་དྲི་དག་ཀྱང་ཚོར་རོ། །དེ་དག་གི་མང་རྣམས་ཀྱང་ཤེས་སོ། །ལྷའི་བུའི་ལུས་ཀྱི་དྲི་རྣམས་ཀྱང་ཚོར་ཏེ་
[053-212b3] འདི་ལྟ་སྟེ། ལྷའི་དབང་པོ་བརྒྱ་བྱིན་གྱི་ལུས་ཀྱི་དྲིའང་ཚོར་རོ། །རྣམ་པར་རྒྱལ་པའི་ཁང་བཟང་ན་རྩེ་དགའ་ཞིང་དགའ་མགུར་སྤྱོད་པའམ། ཆོས་བཟང་ལྷའི་འདུན་ས་ན་སུམ་ཅུ་རྩ་
[053-212b4] གསུམ་པའི་ལྷ་རྣམས་ལ་ཆོས་སྟོན་པའམ། རྩེ་དགའ་བའི་ཕྱིར་སྐྱེད་མོས་ཚལ་གྱི་སར་བྱུང་བྡེའང་ཤེས་སོ། །ལྷའི་བུ་གཞན་རྣམས་ཀྱི་སོ་སོའི་ལུས་ཀྱི་དྲི་རྣམས་ཀྱང་ཚོར་རོ། །ལྷའི་
[053-212b5] བུ་མོ་རྣམས་དང་ལྷའི་ཆུང་མ་རྣམས་ཀྱི་ལུས་ཀྱི་དྲི་རྣམས་ཀྱང་ཚོར་རོ། །ལྷ་གཞོན་ནུ་རྣམས་ཀྱི་ལུས་ཀྱི་དྲི་རྣམས་ཀྱང་ཚོར་རོ་།ལྷ་གཞོན་ནུ་མ་རྣམས་ཀྱི་ལུས་ཀྱི་དྲི་རྣམས་ཀྱང་ཚོར་ཏེ། དྲི་
[053-212b6] དེ་དག་གིས་ཀྱང་མི་འཕྲོགས་ཤིང་མྱོས་པར་ཡང་མི་འགྱུར་རོ་།རྣམ་གྲངས་འདིས་སྲིད་པའི་རྩེ་མོའི་བར་དུ་སྐྱེས་པའི་སེམས་ཅན་དེ་དག་གི་ལུས་ཀྱི་དྲི་རྣམས་ཀྱང་ཚོར་རོ། །ཚངས་
[053-212b7] རིས་ཀྱི་ལྷའི་བུ་རྣམས་དང། ཚངས་པ་ཆེན་པོ་རྣམས་ཀྱི་ལུས་ཀྱི་དྲི་རྣམས་ཀྱང་སོར་རོ། །རྣམ་གྲངས་འདིས་ལྷའི་རིས་ཐམས་ཅད་ཀྱི་ལུས་ཀྱི་དྲི་རྣམས་ཀྱང་ཚོར་རོ། །ཉན་ཐོས་དང་


[053-213a0] [213A] 
[053-213a1] ༄༅། །རང་སངས་རྒྱས་དང། བྱང་ཆུབ་སེམས་དཔའ་དང། དེ་བཞིན་གཤེགས་པ་དག་གི་སྐུའི་དྲི་རྣམས་ཀྱང་ཚོར་རོ། །དེ་བཞིན་གཤེགས་པ་དག་
[053-213a2] གི་གདན་གྱི་དྲི་རྣམས་ཀྱང་ཚོར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གང་ན་བཞུགས་པ་དེའང་རབ་ཏུ་ཤེས་སོ། །དེའི་
[053-213a3] སྣའི་དབང་པོ་དེའང་དྲི་རྣམ་པ་མང་པོ་དེ་དང་དེ་དག་གིས་མི་འཕྲོགས་ཏེ། ཉམས་པའམ་གནོད་པར་འགྱུར་བའང་མེད་དོ། །དེ་འདོད་ན་དྲི་དེ་དང་དེ་དག་གཞན་དག་ལའང་
[053-213a4] སྟོན་ཏེ། དེ་དྲན་པ་ཉམས་པར་འགྱུར་བ་མེད་དོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །དེ་ཡི་སྣ་ཡི་དབང་པོ་རྣམ་དག་
[053-213a5] འགྱུར། །གང་རྣམས་འཇིག་རྟེན་ཁམས་འདི་ཐམས་ཅད་ན། །དྲི་ཞིམ་དྲི་མི་ཞིམ་པ་ཅི་ཡོད་པ། །དེས་ནི་རྣམ་པ་མང་པོའི་དྲི་ཡང་ཚོར། །སྣ་མའི་མེ་ཏོག་དྲི་དང་མ་ལི་
[053-213a6] ཀ་ཙནྡན་ཏ་མ་ལ་ཡི་འདབ་མ་དང། །རྒྱ་སྤོས་དག་དང་ཨ་ག་རུ་ཡི་དྲི། །མེ་ཏོག་འབྲས་བུ་སྣ་མང་དེ་དག་དང། །སྐྱེས་པ་བུད་མེད་རིང་ན་འདུག་པ་དང། །ཁྱེའུ་
[053-213a7] རྣམས་དང་ནི་བུ་མོ་དེ་དག་དང། །སེམས་ཅན་རྣམས་ཀྱི་དྲི་ཡང་དེ་བཞིན་ཤེས། །དེ་ཡི་གནས་ཀྱང་དེས་ནི་དྲི་ལས་ཤེས། །འཁོར་ལོས་བསྒྱུར་རྒྱལ་རྣམས་ཀྱང་དེ་ཡིས་


[053-213b0] [213B] 
[053-213b1] ༑སྟོབས་ཀྱི་འཁོར་ལོས་བསྒྱུར་དང་རྒྱལ་ཕྲན་དང་།དེ་བཞིན་ཁྱེའུ་དང་བུ་མོ་དེ་དག་དང། །ཆུང་མའི་འཁོར་ཀུན་དྲི་ལས་དེ་ཡིས་ཤེས། །ཡོངས་སུ་ལོངས་སྤྱོད་རིན་ཆེན་
[053-213b2] རྣམ་མང་དང། །སྦ་བ་གང་དག་ས་ལ་འདུག་རྣམས་དང། །བུད་མེད་རིན་པོ་ཆེར་གྱུར་དེ་དག་ཀྱང། །བྱང་ཆུབ་སེམས་དཔའ་དེ་ཡིས་དྲི་ལས་ཤེས། །དེ་དག་རྣམས་ཀྱི་རྒྱན་
[053-213b3] རྣམས་ཅི་ཡོད་པ། །ལུས་ལ་བཏགས་པ་རྣམ་པ་སྣ་ཚོགས་གཟུགས། །གོས་དང་ཕྲེང་བ་བྱུག་པ་སྤོས་རྣམས་ཀྱང། །དྲི་ལས་བྱང་ཆུབ་སེམས་དཔའ་དེ་ཡིས་ཤེས། །དེ་བཞིན་འགྲེང་དང་
[053-213b4] འདུག་དང་ཉལ་བ་དང། །རྩེད་མོ་དགའ་བ་མཐུ་སྟོབས་ཐམས་ཅད་ཀྱང། །མདོ་སྡེ་དམ་པ་འདི་ནི་གང་འཛིན་པ། །བརྟན་པ་དེ་ཡི་སྣ་ཡི་སྟོབས་ཀྱིས་ཤེས། །སྤོས་མཆོག་འབྲུ་མར་དྲི་ཡང་
[053-213b5] དེ་བཞིན་ཏེ། །མེ་ཏོག་འབྲས་བུ་རྣམ་པ་མང་པོའི་དྲི། །དྲི་འདི་ག་གེ་མོ་ན་ཡོང་ཅེས་ཀྱང། །འདུག་བཞིན་དུ་ནི་ཅིག་ཅར་ཤེས་ཤིང་ཚོར། །རི་ཡི་ཕྲག་ནི་རྣམ་པ་སྣ་ཚོགས་ན། །ཙནྡན་མེ་
[053-213b6] ཏོག་རྒྱས་མང་གང་ཡོད་དང། །སེམས་ཅན་གང་དག་དེ་ན་གནས་པ་ཡང། །མཁས་དེས་དེ་དག་ཐམས་ཅད་དྲི་ལས་ཤེས། །ཁོར་ཡུག་ངོས་ལ་གང་དག་གནས་པ་དང། །རྒྱ་མཚོའི་
[053-213b7] དབུས་རྙ་[?] གང་དག་འཁོད་པ་དང། །ས་ཡི་དབུས་ན་སེམས་ཅན་གང་གནས་པ། །མཁས་པ་དེས་ནི་ཐམས་ཅད་དྲི་ལས་ཤེས། །ལྷ་དང་ལྷ་མ་ཡིན་ཡང་དེ་བཞིན་ཤེས། །དེས་ནི་ལྷ་


[053-214a0] [214A] 
[053-214a1] ༄༅། །མིན་བུ་མོ་དག་ཀྱང་ཤེས། །ལྷ་མ་ཡིན་གྱི་རྩེད་མོ་དགའ་བའང་ཤེས། །དེ་ཡི་སྣ་ཡི་དབང་པོའི་མཐུ་དེ་འདྲ། །ནགས་ཁྲོད་དག་ན་རྐང་བཞི་གང་ཡོད་
[053-214a2] པ༑ ༑སེང་གེ་སྟག་དང་དེ་བཞིན་གླང་ཆེན་མཆོག་དེ་ན་མ་ཧེ་བ་ལང་བ་མེན་རྣམས། །དེ་དག་གནས་པ་དེ་ཡི་སྣ་ཡིས་ཤེས། །བུད་མེད་གང་དག་སྦྲུམ་མར་གྱུར་པ་དང། །ཁྱེའུ་
[053-214a3] འམ་འོན་ཏེ་བུ་མོ་གང་ཡིན་པ། །རུམ་ན་འཆང་བ་ཤིན་ཏུ་ངལ་བའི་ལུས། །དེ་ལ་གང་ཡོད་དེ་ཡི་དྲི་ལས་ཤེས། །སེམས་ཅན་མངལ་དུ་ཞུགས་པའང་དེས་ཤེས་ཏེ། །རྣམ་པར་
[053-214a4] འཇིག་པའི་ཆོས་ཀྱང་དེ་ཡིས་ཤེས། །བུད་མེད་འདི་ནི་སྡུག་བསྔལ་རྣམས་དང་བྲལ། །བསོད་ནམས་ལྡན་པའི་བུ་ནི་འབྱུང་བར་ཤེས་།སྐྱེས་བུའི་བསམ་པ་མང་པོར་རབ་ཤེས་
[053-214a5] ཏེ༑ ༑བསམ་པའི་དྲི་ཡང་དེ་བཞིན་དེ་ཡིས་ཚོར། །འདོད་ཆགས་ཞེ་སྡང་དེ་བཞིན་འཆབ་པ་དག་ཉེ་བར་ཞི་བའི་སེམས་ཀྱི་དྲི་ཡང་ཚོར། །ས་ལ་གཏེར་རྣམས་གང་དག་ཡོད་
[053-214a6] གྱུར་པ། །ནོར་རྣམས་དང་ནི་གསེར་དངུལ་འགྲོན་བུ་ཡིས། །ལྕགས་ཀྱི་སྒྲོམ་རྣམས་དེ་བཞིན་གང་བ་དག་དྲི་ལས་བྱང་ཆུབ་སེམས་དཔའ་དེ་ཡིས་ཤེས། །མུ་ཏིག་ནོར་བུ་དོ་
[053-214a7] ཤལ་སེ་མོ་དོ། །རིན་ཐང་མེད་པའི་རིན་ཆེན་རྣམ་མང་པོ། །རིན་ཐང་མེད་པའི་མིང་དང་འོད་དབྱིབས་ཀྱང། །དེ་དག་ཐམས་ཅད་དེ་ཡི་དྲི་ལས་ཤེས། །དེ་བཞིན་སྟེང་གི་ལྷ་ཡི་མེ་


[053-214b0] [214B] 
[053-214b1] །མནྡཱ་ར་དང་མཉྫུ་ཥ་ཀ་དང། །ཡོངས་འདུའི་མེ་ཏོག་གང་དག་ཡོད་གྱུར་པ། །དཔའ་བོ་འདི་ན་འདུག་བཞིན་དེ་དག་ཚོར། །གང་གི་གཞལ་མེད་ཁང་རྣམས་ཅི་འདྲ་བ། །
[053-214b2] ཡངས་དང་འབྲིང་དང་དེ་བཞིན་ཆུང་ངུ་དང། །དེ་ན་རྣམ་པ་སྣ་ཚོགས་གཟུགས་ཡོད་པ། །འདི་ན་འདུག་བཞིན་སྣ་ཡི་སྟོབས་ཀྱིས་ཚོར། །སྐྱེད་མོས་ཚལ་གྱི་ས་ཡང་དེ་བཞིན་ཤེས། །
[053-214b3] ཆོས་བཟང་དང་ནི་རྣམ་པར་རྒྱལ་བ་ཡི། །ཁང་བཟང་མཆོག་ན་ལྷ་གང་འཁོད་པ་དག་དེ་ན་ལྷའི་བུ་བརྩེ་ན་པའང་རྟག་ཏུ་ཤེས། །གང་ཞིག་གང་ན་ལས་ནི་བྱེད་པའང། །འདུག་
[053-214b4] དང་ཉལ་དང་གང་དུ་འགྲོ་བ་ཡང། །འདི་ན་འདུག་བཞིན་དེ་དག་དྲི་ཡང་ཚོར། །ལྷ་ཡི་བུ་རྣམས་དེས་ནི་དྲི་ལས་ཤེས། །མེ་ཏོག་མང་བརྒྱན་ལྷ་ཡི་བུ་མོ་གང། །ཕྲེང་བ་ཐོགས་ཤིང་
[053-214b5] ལྷབ་ལྷུབ་རྣམས་ཀྱིས་བརྒྱན། །གང་དང་གང་དུ་བརྩེན་ཞིང་འདོང་བ་དག་བྱང་ཆུབ་སེམས་དཔའ་དེ་ཡིས་དྲི་ལས་ཤེས། །སྟེང་དུ་སྲིད་པའི་རྩེ་མོའི་བར་གྱི་ལྷ། །ཚངས་པ་ཚངས་
[053-214b6] ཆེན་གཞལ་མེད་ཁང་རྒྱུ་བ། །བསམ་གཏན་གནས་སམ་འོན་ཏེ་ལངས་པ་ཡང། །དེ་དག་དེར་ནི་དྲི་ལས་རབ་ཏུ་ཤེས། །འོད་གསལ་གྱི་ནི་ལྷ་ཡི་བུ་རྣམས་ཀྱང། །འཆི་འཕོས་སྐྱེས་
[053-214b7] པ་གསར་དུ་འོངས་པ་ཤེས། །བྱང་ཆུབ་སེམས་དཔའ་མདོ་འདི་འཛིན་པ་ཡི། །སྣ་ཡི་དབང་པོ་འདི་འདྲར་འགྱུར་བ་ཡིན། །དགེ་སློང་གང་རྣམས་བདེ་གཤེགས་བསྟན་པ་


[053-215a0] [215A] 
[053-215a1] ༄༅། །ལ༑ ༑མངོན་པར་བརྩོན་པ་འཆག་ཅིང་འདུག་པ་དང། །ལུང་ནོད་ཁ་ཏོན་མོས་པའི་དགེ་སློང་རྣམས། །ཐམས་ཅད་བྱང་ཆུབ་སེམས་དཔའ་
[053-215a2] དེ་ཡིས་ཤེས། །རྒྱལ་བའི་སྲས་པོ་ཉན་ཐོས་གང་ཡོད་པ། །ལ་ལ་རྟག་ཏུ་ཤིང་དྲུང་གནས་པ་དག་དགེ་སློང་འདི་ཞེས་བྱ་བར་འདིར་གནས་ཤེས། །དེ་དག་ཐམས་ཅད་
[053-215a3] མཁས་པ་དེས་ཤེས་སོ། །བྱང་ཆུབ་སེམས་དཔའ་དྲན་ལྡན་བསམ་གཏན་པ། །རྟག་ཏུ་ལུང་ནོད་ཁ་ཏོན་དགའ་གང་དག་འཁོར་གྱི་ནང་ན་ཆོས་ཀྱང་རབ་འཆད་པ། །
[053-215a4] དེ་དག་དྲི་ལས་བྱང་ཆུབ་སེམས་དཔས་ཤེས། །བདེ་བར་གཤེགས་པ་ཐུབ་ཆེན་ཕྱོགས་གང་ན། །ཉན་ཐོས་དགེ་འདུན་མདུན་གྱིས་བལྟས་དུས་ན་།ཕན་ཞིང་ཐུགས་
[053-215a5] བརྩེ་རབ་ཏུ་ཆོས་འཆད་པ། །འཇིག་རྟེན་མགོན་པོ་དེ་ཡང་དྲི་ལས་ཤེས། །སེམས་ཅན་གང་རྣམས་ཆོས་འདི་ཉན་པ་དག་གང་རྣམས་ཐོས་ནས་དགའ་བའི་ཡིད་གྱུར་
[053-215a6] པ༑ ༑དེ་ན་རྒྱལ་བའི་འཁོར་རྣམས་ཐམས་ཅད་ཀྱང། །འདི་ན་འདུག་བཞིན་བྱང་ཆུབ་སེམས་དཔས་ཤེས། །དེ་ཡི་སྣ་ཡི་སྟོབས་ནི་དེ་འདྲར་འགྱུར། །དེ་ལ་ལྷ་ཡི་སྣ་ནི་
[053-215a7] ད་དུང་མེད། །ཟག་པ་མེད་པར་གྱུར་པ་ལྷ་ཡི་སྣ། །དེ་ཡི་སྡུན་དུ་འགྲོ་པར་འདི་འགྱུར་རོ། །རྟག་[?] ཨར་རྒྱུན་དུ་བརྩོན། གཞན་ཡང་རིགས་ཀྱི་བུའམ་རིགས་ཀྱི་བུ་མོ་དེ་ཆོས་ཀྱི་རྣམ་


[053-215b0] [215B] 
[053-215b1] སྟོན་ཏམ། རབ་ཏུ་འཆད་དམ། ཡི་གེར་འདྲིར་འཇུག་ན། ལྕེའི་ཡོན་ཏན་སྟོང་ཉིས་བརྒྱ་པོ་དེ་དག་དང་ལྡན་པའི་ལྕེའི་དབང་པོ་ཐོབ་པར་འགྱུར་ཏེ། དེ་ལྕེའི་
[053-215b2] དབང་པོ་དེ་ལྟ་བུས་རོ་གང་དག་མྱངས་པ་དང། རོ་གང་དག་ཚོར་བ་དང། རོ་གང་དག་ལྕེའི་དབང་པོ་ལ་རེག་པ་དེ་ཐམས་ཅད་ལྷའི་རོ་བྲོ་བ་དམ་པར་འགྱུར་རོ། །ཇི་ལྟར་ཡིད་དུ་མི་འོང་
[053-215b3] བའི་རོ་གང་དག་ཡང་མི་མྱོང་བ་དེ་ལྟ་བུ་མྱོང་བར་འགྱུར་རོ་།ཡིད་དུ་མི་འོང་བའི་རོ་གང་ཡིན་པ་དེ་དག་ཀྱང། དེའི་ལྕེའི་དབང་པོའི་སྟེང་དུ་རེག་ན་ལྷའི་རོ་བྲོ་བར་འགྱུར་རོ། །འཁོར་
[053-215b4] གྱི་ནང་དུ་སོང་ནས་ཆོས་གང་བཤད་པ་དེས། སེམས་ཅན་དེ་དག་དབང་པོ་ཚིམ་པར་འགྱུར་ཏེ། མགུ་བ་དང། ཡོངས་སུ་མགུ་བ་དང་མཆོག་ཏུ་དགའ་བ་སྐྱེའོ། །དེའི་སྒྲའང་
[053-215b5] ཟབ་ཅིང་ཡིད་དུ་འོང་ལ་མཉེན་ཞིང་སྙན་པར་འགྱུར་ཏེ། སྙིང་ལ་འབབ་པ་དང་དགའ་བར་འགྱུར་བ་དེས་སེམས་ཅན་དེ་དག་དགའ་མགུ་ཡི་རང་བའི་སེམས་སུ་འགྱུར་རོ། །གང་
[053-215b6] དག་ལ་ཆོས་བཤད་པ་དེ་དག་གིས་ཀྱང་དེའི་དབྱངས་འཇམ་ཞིང་སྙན་པ་ཡིད་དུ་འོང་བའི་སྒྲ་ཐོས་ནས། ལྷ་རྣམས་ཀྱང་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང་
[053-215b7] ཆོས་མཉན་པའི་ཕྱིར་དེའི་དྲུང་དུ་འགྲོ་བར་སེམས་སོ། །ལྷའི་བུ་དང་ལྷའི་བུ་མོ་རྣམས་ཀྱང་བལྟ་བ་དང། ཕྱག་བྱ་བ་དང་བསྙེན་བཀུར་བྱ་བ་དང། ཆོས་མཉན་པའི་ཕྱིར་དྲུང་དུ་


[053-216a0] [216A] 
[053-216a1] ༄༅། །འགྲོ་བར་སེམས་སོ། །བརྒྱ་བྱིན་དང། ཚངས་པ་དང་ཚངས་རིས་ཀྱི་ལྷའི་བུ་རྣམས་ཀྱང་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། ཆོས་
[053-216a2] མཉན་པའི་ཕྱིར་དྲུང་དུ་འགྲོ་བར་སེམས་སོ། །ཀླུ་དང། ཀླུའི་བུ་མོ་རྣམས་ཀྱང་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། ཆོས་མཉན་པའི་ཕྱིར་དྲུང་དུ་འགྲོ་བར་
[053-216a3] སེམས་སོ། །ལྷ་མ་ཡིན་དང། ལྷ་མ་ཡིན་གྱི་བུ་མོ་རྣམས་ཀྱང་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། ཆོས་མཉན་པའི་ཕྱིར་དྲུང་དུ་འགྲོ་བར་སེམས་སོ། །
[053-216a4] ནམ་མཁའ་ལྡིང་དང། ནམ་མཁའ་ལྡིང་གི་བུ་མོ་རྣམས་ཀྱང་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། ཆོས་མཉན་པའི་ཕྱིར་དྲུང་དུ་འགྲོ་བར་སེམས་སོ། །མིའམ་
[053-216a5] ཅི་དང། མིའམ་ཅིའི་བུ་མོ་དང། གནོད་སྦྱིན་དང། གནོད་སྦྱིན་གྱི་བུ་མོ་དང། ཤ་ཟ་དང། ཤ་ཟའི་བུ་མོ་རྣམས་ཀྱང་བལྟ་བ་དང་ཕྱག་བྱ་བ་དང། བསྙེན་བཀུར་བྱ་དང་
[053-216a6] ཆོས་མཉན་པར་བྱ་བའི་ཕྱིར་དྲུང་དུ་འགྲོ་བར་སེམས་ཏེ། དེ་དག་ཀྱང་དེ་ལ་བཀུར་སྟི་བྱེད། བསྟི་སྟང་དུ་བྱེད། བཙུན་པར་བྱེད་མཆོད་པ་དང། གསོལ་བར་བྱེད། དབུལ་
[053-216a7] བར་བྱེད་དོ། །དགེ་སློང་དང། དགེ་སློང་མ་དང། དགེ་བསྙེན་དང་དགེ་བསྙེན་མ་རྣམས་ཀྱང་ལྟ་འདོད་པར་འགྱུར་རོ། །རྒྱལ་པོ་དང་རྒྱལ་བུ་དང། རྒྱལ་པོའི་བློན་


[053-216b0] [216B] 
[053-216b1] །སྟོབས་ཀྱི་འཁོར་ལོ་སྒྱུར་བའི་རྒྱལ་པོ་དང། འཁོར་ལོ་སྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ་བུ་དང་བཅས་པ། བློན་པོ་དང་བཅས་
[053-216b2] པ༑ བཙུན་མོའི་འཁོར་བཅས་པ་དང། གཡོག་འཁོར་དང་བཅས་པའང་བཀུར་སྟི་བྱ་བའི་ཕྱིར་ལྟ་འདོད་པར་འགྱུར་རོ། །ཆོས་སྨྲ་བ་དེ་དེ་བཞིན་གཤེགས་པས་ཇི་སྐད་གསུངས་
[053-216b3] པ་བཞིན་ཡང་དག་པ་ཇི་ལྟ་བ་བཞིན་དུ་སྙན་པའི་ཆོས་འཆད་དོ་།བྲམ་ཟེ་དང། ཁྱིམ་བདག་དང། ཡུལ་གྱི་མི་གཞན་དག་ཀྱང་རྟག་ཏུ་རྒྱུན་མི་འཆད་པར་ཚེའི་མཐའ་མར་ཕྱིན་
[053-216b4] གྱི་བར་དུ། ཆོས་སྨྲ་བ་དེའི་ཕྱི་བཞིན་དུ་འབྲང་བར་འགྱུར་རོ་།དེ་བཞིན་གཤེགས་པའི་ཉན་ཐོས་རྣམས་ཀྱང་དེ་ལ་ལྟ་འདོད་པར་འགྱུར་རོ། །རང་སངས་རྒྱས་རྣམས་ཀྱང་དེ་ལ་ལྟ་
[053-216b5] འདོད་པར་འགྱུར་རོ། །སངས་རྒྱས་བཅོམ་ལྡན་འདས་རྣམས་ཀྱང་དེ་ལ་གཟིགས་བཞེད་པར་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་དེ་ཕྱོགས་གང་ན་འདུག་པ་དེའི་ཕྱོགས་སུ་
[053-216b6] དེ་བཞིན་གཤེགས་པ་གཟིགས་ཏེ་ཆོས་འཆད་དོ། །སངས་རྒྱས་ཀྱི་ཆོས་རྣམས་ཀྱི་སྣོད་དུ་འགྱུར་ཏེ། དེ་ལྟར་དེ་ཟབ་ཅིང་ཡིད་དུ་འོང་བའི་ཆོས་རྣམས་ཀྱི་སྒྲ་འབྱིན་པར་འགྱུར་རོ། །
[053-216b7] དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །དེ་ཡི་ལྕེ་ཡི་དབང་པོ་མཆོག་ཏུ་འགྱུར། །ནམ་ཡང་ངན་པའི་རོ་ནི་ཡོང་མི་མྱོང། །རེག་མ་ཐག་ཏུ་


[053-217a0] [217A] 
[053-217a1] ༄༅། །ལྷ་ཡི་རོ་བྲོར་འགྱུར། །ལྷ་ཡི་རོ་བྲོ་ཤིན་ཏུ་ལྡན་པ་ཡིན། །རྣ་བར་སྙན་ཅིང་ཡིད་དུ་འོང་བ་དང། །འཇམ་ཞིང་མཉེན་པའི་སྒྲ་སྐད་རབ་ཏུ་སྨྲ། །འཁོར་གྱི་
[053-217a2] དབུས་དེར་དགའ་བར་འགྱུར་བ་ཡི། །ཟབ་མོའི་དབྱངས་ནི་རྟག་པར་རབ་ཏུ་སྨྲ། །བྱེ་བ་ཁྲག་ཁྲིག་དུ་མའི་དཔེ་རྣམས་ཀྱིས། །དེས་བཤད་པ་ལ་ཆོས་རྣམས་གང་ཉན་པ། །དེ་ན་དེ་ལ་
[053-217a3] མཆོག་ཏུ་དགའ་བ་སྐྱེད། །དེ་ལ་མཆོད་པ་དཔག་ཏུ་མེད་པ་བྱེད། །ལྷ་དང་ཀླུ་དང་གནོད་སྦྱིན་ལྷ་མིན་དང། །གསང་བ་བདག་རྟག་ཏུ་དེ་ལྟ་འདོད། །ཆོས་འདི་ཤིན་ཏུ་གུས་པར་ཉན་
[053-217a4] པ་དེ། །ཡོན་ཏན་འདི་དག་ཐམས་ཅད་དེ་ཡིས་འགྱུར། །འདོད་པར་གྱུར་ན་འཇིག་རྟེན་ཁམས་འདི་དག་དབྱངས་ཀྱིས་ཐམས་ཅད་དུ་ཡང་གོ་བར་བྱེད། །དེ་ཡི་དབྱངས་ནི་མཉེན་ཞིང་
[053-217a5] འཇམ་པ་སྟེ། །ཟབ་ཅིང་སྙན་ལ་ཤིན་ཏུ་དགའ་བར་འགྱུར། །རྒྱལ་པོ་ས་བདག་འཁོར་ལོ་སྒྱུར་བ་རྣམས། །མཆོད་པའི་ཕྱིར་ནི་དེ་ཡི་དྲུང་དུ་འདོང། །བུ་དང་ཆུང་མར་བཅས་ཏེ་
[053-217a6] ཐལ་མོ་སྦྱར། །རྟག་ཏུ་དེ་ལ་ཆོས་ནི་ཉན་པར་འགྱུར། །གནོད་སྦྱིན་རྣམས་ཀྱིས་རྟག་ཏུ་བཀུར་སྟི་བྱེད། །ཀླུ་དང་དྲི་ཟ་དག་གི་ཚོགས་རྣམས་དང། །ཤ་ཟ་ཕོ་དང་ཤ་ཟ་མོ་རྣམས་
[053-217a7] ཀྱིས༑ ༑བསྟི་སྟང་རི་མོ་མཆོད་པ་རྣམས་ཀྱང་བྱས། །ཚངས་པ་རྣམས་ལ་དེ་ནི་དབང་བྱེད་འགྱུར། །ལྷ་བུ་དབང་ཕྱུག་ཆེ་དང་དབང་ཕྱུག་དང། །བརྒྱ་བྱིན་དེ་བཞིན་ལྷ་ཡི་བུ་གཞན་


[053-217b0] [217B] 
[053-217b1] ༑ལྷ་ཡི་བུ་མོ་མང་པོ་དྲུང་དུ་འགྲོ་སངས་རྒྱས་འཇིག་རྟེན་ཕན་ཞིང་ཐུགས་བརྩེ་གང། །ཉན་ཐོས་བཅས་པས་དེ་ཡི་དབྱངས་ཐོས་ནས། །ཞལ་སྟོན་པ་དང་བསྲུང་བ་
[053-217b2] དག་ཀྱང་མཛད། །ཆོས་འདི་འཆད་པ་ལ་ནི་དགྱེས་པར་འགྱུར། །རྟག་པར་རྒྱུན་དུ་བརྩོན། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྣམ་གྲངས་འདི་
[053-217b3] འཛིན་ཏམ། ཀློག་གམ། རབ་ཏུ་འཆད་དམ། སྟོན་ཏམ། ཡི་གེར་བྲིས་ན་དེའི་ལུས་ཀྱི་ཡོན་ཏན་བརྒྱད་བརྒྱ་ཐོབ་པར་འགྱུར་རོ། །དེའི་ལུས་ཡོངས་སུ་དག་སྟེ་པགས་པའི་
[053-217b4] མདོག་བཻ་ཌཱུརྱ་ལྟར་དག་ཅིང་སེམས་ཅན་རྣམས་ཀྱིས་མཐོང་ན་དགའ་བར་འགྱུར་རོ། །དེའི་ལུས་ཡོངས་སུ་དག་པ་དེ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[053-217b5] ཐམས་ཅད་སྣང་སྟེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་གང་དག་འཆི་འཕོ་བ་དང། སྐྱེ་བ་དང། ངན་པ་དང། བཟང་པོ་དང། མདོག་
[053-217b6] བཟང་པོ་དང། མདོག་ངན་པ་དང། བདེ་འགྲོ་དང། ངན་འགྲོ་དང་རི་ཁོར་ཡུག་དང། ཁོར་ཡུག་ཆེན་པོ་དང། ལྷུན་པོ་དང། རིའི་རྒྱལ་པོ་རི་རབ་ལ་སེམས་ཅན་གང་
[053-217b7] དག་གནས་པ་རྣམས་དང། འོག་ཏུ་མནར་མེད་པའི་སེམས་ཅན་དམྱལ་བ་ལ་ཐུག་པ་དང། སྟེང་དུ་སྲིད་པའི་རྩེ་མོའི་བར་དུ་སེམས་ཅན་གང་དག་གནས་པ་དེ་དག་ཐམས་


[053-218a0] [218A] 
[053-218a1] ༄༅། །ཅད་ཀྱང་བདག་གི་ལུས་ལ་སྣང་བར་འགྱུར་རོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་ཉན་ཐོས་སམ། རང་སངས་རྒྱས་སམ་
[053-218a2] བྱང་ཆུབ་སེམས་དྤའམ། དེ་བཞིན་གཤེགས་པ་གང་ལ་ལ་དག་བཞུགས་པ་དང། དེ་བཞིན་གཤེགས་པ་དེ་དག་ཆོས་གང་སྟོན་པ་དང། སེམས་ཅན་གང་དག་དེ་བཞིན་
[053-218a3] གཤེགས་པ་དེ་དག་ལ་བསྙེན་བཀུར་བྱེད་པ་དང། སེམས་ཅན་དེ་དག་ཐམས་ཅད་ཀྱི་ལུས་སོ་སོར་ཐོབ་པའང་བདག་གི་ལུས་ལ་སྣང་བར་འགྱུར་རོ། །དེ་ཅིའི་ཕྱིར་ཞེ་ན། འདི་
[053-218a4] ལྟར་དེའི་ལུས་ཡོངས་སུ་དག་པའི་ཕྱིར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །གང་ཞིག་རྒྱ་ཆེ་མདོ་འདི་འཛིན་བྱེད་པ། །དེ་ཡི་
[053-218a5] ལུས་ནི་ཡོངས་སུ་དག་པར་འགྱུར། །རྣམ་དག་བཻ་ཌཱུརྱ་ལྟར་[?] གྲུབ་པ་སྟེ། །རྟག་ཏུ་སེམས་ཅན་རྣམས་ཀྱིས་མཐོང་ན་དགའ། །མེ་ལོང་ཕྱིས་པར་གཟུགས་བརྙན་སྣང་བ་
[053-218a6] བཞིན༑ །ལུས་ལ་འཇིག་རྟེན་དེ་དག་དེ་བཞིན་སྣང། །སེམས་ཅན་གཞན་མིན་རང་བྱུང་དེ་ཡིས་མཐོང། །ཡོངས་སུ་དག་པའི་ལུས་ནི་དེ་འདྲའོ། །འཇིག་རྟེན་ཁམས་
[053-218a7] འདིའི་སེམས་ཅན་ཅི་ཡོད་པ། །ལྷ་མི་ལྷ་མ་ཡིན་དང་གསང་བ་པ་།སེམས་དམྱལ་ཡི་དྭགས་དུད་འགྲོའི་སྐྱེ་གནས་རྣམས། །ལུས་དེ་ལ་ནི་གཟུགས་བརྙན་སོ་སོར་སྣང། །སྲིད་


[053-218b0] [218B] 
[053-218b1] །བྲག་རྣམས་དང་ནི་རི་དང་ཁོ་ར་ཡུག་གངས་རི་རི་རབ་ལྷུན་པོ་ཆེན་པོ་རྣམས། །དེ་ཡི་ལུས་ལས་རྣམ་པ་ཐམས་ཅད་སྣང། །དེ་ཡི་ལུས་
[053-218b2] ལ་ཉན་ཐོས་བཅས་པ་ཡི། །སངས་རྒྱས་རྣམས་དང་སངས་རྒྱས་སྲས་གཞན་ཡང། །བྱང་ཆུབ་སེམས་དཔའ་གཅིག་པུ་གང་གནས་དང། །ཚོགས་ལ་གང་དག་ཆོས་སྟོན་
[053-218b3] རྣམས་ཀྱང་སྣང། །དེ་ཡི་རྣམ་དག་ལུས་ནི་དེ་འདྲ་སྟེ། །འཇིག་རྟེན་ཁམས་རྣམས་ཐམས་ཅད་དེ་ལ་སྣང། །དེ་ནི་ད་དུང་ལྷ་ཡིས་མ་ཐོབ་སྟེ། །དེ་ཡི་རང་བཞིན་ལུས་ནི་དེ་
[053-218b4] འདྲའོ། །རྟག་པར་རྒྱུན་དུ་བརྩོན། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་
[053-218b5] འདི་འཛིན་ཏམ། སྟོན་ཏམ། རབ་ཏུ་འཆད་དམ། ཡི་གེར་འྡྲིའམ། ཀློག་ན། ཡིད་ཀྱི་ལས་ཀྱི་ཡོན་ཏན་སྟོང་ཉིས་བརྒྱ་པོ་དེ་དག་དང་ལྡན་ཞིང་ཡིད་ཀྱི་དབང་པོ་ཡོངས་སུ་
[053-218b6] དག་པར་འགྱུར་རོ། །དེ་ཡིད་ཀྱི་དབང་པོ་ཡོངས་སུ་དག་པ་དེས། ཐ་ན་ཚིགས་སུ་བཅད་པ་གཅིག་ཐོས་པས་ཀྱང་དེའི་དོན་མང་པོར་ཤེས་སོ། །དེས་དེ་དག་ཁོང་དུ་ཆུང་ནས་
[053-218b7] དེའི་ཕྱིར་ཟླ་བ་གཅིག་ཏུ་ཆོས་སྟོན་ཏོ། །ཟླ་བ་བྮིའམ་ལོར་ཡང་ཆོས་སྟོན་ཏོ། །ཆོས་གང་བཤད་པ་དེ་ལ་དེ་བརྗེད་ངས་བར་མི་འགྱུར་རོ། །འཇིག་རྟེན་པའི་འཇིག་རྟེན་གྱི་


[053-219a0] [219A] 
[053-219a1] ༄༅། །ཐ་སྙད་གང་དག་སྐད་དམ་སྔགས་ཅི་ཡོད་པ་དེ་དག་ཐམས་ཅད་ཆོས་ཀྱི་ཚུལ་དང་སྦྱོར་རོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[053-219a2] ན༑ སེམས་ཅན་འགྲོ་བ་དྲུག་ཏུ་སྐྱེས་ཤིང་འཁོར་བའི་སེམས་ཅན་གང་ཇི་སྙེད་པ་དེ་དག་ཐམས་ཅད་ཀྱི་སེམས་ཀྱི་སྤྱོད་པའི་གཡོ་བ་རྣམས་ཀྱང་ཤེས་སོ། །གཡོས་པ་དང་
[053-219a3] བསམ་པ་དང་སྤྲོས་པ་རྣམས་ཀྱང་ཤེས་ཤིང་རབ་ཏུ་རྟོགས་སོ། །རེ་ཞིག་འཕགས་པའི་ཡེ་ཤེས་མ་ཐོབ་ཀྱང་དེའི་ཡིད་ཀྱི་དབང་པོ་འདི་ལྟ་བུར་ཡོངས་སུ་དག་པར་འགྱུར་
[053-219a4] རོ༑ ༑ཆོས་ཀྱི་ངེས་པའི་ཚིག་གང་དང་གང་རྗེས་སུ་བསམས་ཏེ་གཏམ་སྟོན་པ་དེ་དག་ཐམས་ཅད་ཀྱང་ཡང་དག་པར་སྟོན་ཏོ། །དེ་བཞིན་གཤེགས་པས་གསུངས་པ་
[053-219a5] ཐམས་ཅད་སྟོན་ཏོ། །སྔོན་གྱི་རྒྱལ་བས་མདོ་སྡེའི་རྣམ་གྲངས་བསྟན་པ་ཐམས་ཅད་འཆད་དོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་
[053-219a6] སྩལ་ཏོ། །དེ་ཡི་ཡིད་ཀྱི་དབང་པོ་རྣམ་དག་འགྱུར། །གསལ་ཞིང་འོད་གསལ་རྙོག་པ་མེད་པ་སྟེ། །ངན་པ་བཟང་པོ་དེ་བཞིན་བར་མ་དང་།དེས་ནི་རྣམ་པ་མང་པོའི་
[053-219a7] ཆོས་རབ་ཤེས། །བརྟན་པ་དེས་ནི་ཚིགས་བཅད་གཅིག་ཐོས་ཀྱང། །དེ་དོན་རྣམ་པ་མང་པོ་དེ་ཡིས་ཤེས། །ཟླ་བ་བྮིའམ་དེ་བཞིན་ལོ་ཡི་བར། །རྟག་ཏུ་ཡང་དག་འབྲེལ་


[053-219b0] [219B] 
[053-219b1] །སེམས་ཅན་གང་རྣམས་འཇིག་རྟེན་ཁམས་འདི་ཡི། །ཕྱི་རོལ་དག་དང་ནང་ན་གང་གནས་པ། །ལྷ་མི་ལྷ་མ་ཡིན་དང་གསང་བ་པ། །ཀླུ་དང་དུད་འགྲོའི་སྐྱེ་གནས་གར་
[053-219b2] སོང་དང། །འགྲོ་བ་དྲུག་ན་གནས་པའི་སེམས་ཅན་རྣམས། །དེ་དག་རྣམས་ཀྱིས་རྣམ་པར་ཅི་བསམས་པ། །སྐད་ཅིག་ཏུ་ནི་ཐམས་ཅད་མཁས་པས་ཤེས། །མདོ་འཛིན་པ་ཡི་ཕན་ཡོན་
[053-219b3] འདི་དག་གོ་བསོད་ནམས་བརྒྱ་ཡི་མཚན་ལྡན་སངས་རྒྱས་ཀྱིས། །འཇིག་རྟེན་ཀུན་ལ་ཆོས་གང་རབ་བཤད་པ། །དེ་ཡི་རྣམ་པར་དག་པའི་སྒྲ་ཡང་ཐོས། །དེ་ཡིས་ཅི་བསྟན་པ་
[053-219b4] ཡང་དེས་བཟུང་སྟེ། །ཆོས་ཀྱི་མཆོག་ཀྱང་མང་དུ་རྣམ་པར་སེམས་།དེ་ནི་རྟག་ཏུ་མང་པོ་སྟོན་པར་འགྱུར། །དེ་ནི་རྨོངས་པར་ནམ་ཡང་མི་འགྱུར་ཏེ། །མདོ་འཛིན་པ་ཡི་ཕན་ཡོན་
[053-219b5] འདི་དག་གོ་དེས་ནི་མཚམས་དང་ཚིགས་ཀྱང་རབ་ཏུ་ཤེས། །ཆོས་རྣམས་ཀུན་གྱི་མཚན་ཉིད་མི་མཐུན་དང། །དོན་དང་ངེས་པའི་ཚིག་ཀྱང་རབ་ཏུ་ཤེས། །ཇི་ལྟར་དེ་དག་
[053-219b6] ཤེས་པ་བཞིན་དུ་འཆད། །སྔོན་གྱི་འཇིག་རྟེན་དག་གི་སློབ་དཔོན་གྱིས། །ཡུན་རིང་འདིར་ནི་མདོ་སྡེ་གང་བཤད་པ། །དེ་ཡི་ཆོས་རྣམས་འཁོར་གྱི་དབུས་སུ་ཡང། །འཇིགས་པ་
[053-219b7] མེད་པར་རྟག་ཏུ་དེ་འཆད་དོ། །མདོ་འདི་བཟུང་བ་དང་ནི་བཀླགས་པ་ཡིས། །དེ་ཡི་ཡིད་ཀྱི་དབང་པོ་དེ་འདྲར་འགྱུར། །ད་དུང་མ་ཆགས་ཡེ་ཤེས་མ་ཐོབ་སྟེ། །འདི་ནི་དེ་ཡི་སྔོན་དུ་འགྲོ་


[053-220a0] [220A] 
[053-220a1] ༄༅། །བར་འགྱུར། །བདེ་བར་གཤེགས་པའི་མདོ་འདི་འཛིན་པ་ཡང་།སློབ་དཔོན་གྱི་ནི་ས་ལ་འདུག་པ་ཡིན། །སེམས་ཅན་ཐམས་ཅད་ལ་ཡང་ཆོས་
[053-220a2] སྨྲ་སྟེ། །ངེས་ཚིག་བྱེ་བ་སྙེད་ལ་མཁས་པར་འགྱུར། །དམ་པའི་ཆོས་པདྨ་དཀར་པོ་ལས། སྐྱེ་མཆེད་དྲུག་རྣམ་པར་དག་པའི་ཕན་ཡོན་གྱི་ལེའུ་ཞེས་བྱ་སྟེ་བཅོ་བརྒྱད་
[053-220a3] པའོ།། །།དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་ལ་བཀའ་སྩལ་པ། མཐུ་ཆེན་ཐོབ་།རྣམ་གྲངས་
[053-220a4] འདིས་ཀྱང་འདི་ལྟར་རིག་པར་བྱ་སྟེ། གང་དག་ཁ་ཅིག་ཆོས་ཀྱི་རྣམ་གྲངས་འདི་ལྟ་བུ་འདི་རྗོད་པ་དང། མདོ་སྡེ་འདི་ལྟ་བུ་འཛིན་པའི་དགེ་སློང་དང། དགེ་སློང་མ་དང་
[053-220a5] དགེ་བསྙེན་དང། དགེ་བསྙེན་མ་ལ་གཤེ་ཞིང་མི་སྙན་པར་སྨྲ་བ་དང། ཚོགས་པ་མི་དབྱུང་བའི་ཚིག་རྩུབ་པོ་ཟེར་བ་དེ་དག་གི་རྣམ་པར་སྨིན་པ་འདོད་པ་མ་ཡིན་པར་འགྱུར་
[053-220a6] ཏེ༑ དེ་ནི་ཚིག་གིས་བརྗོད་དུའང་མི་ནུས་སོ། །གང་དག་མདོ་སྡེ་འདི་ལྟ་བུ་འདི་འཛིན་པ་དང། ཀློག་པ་དང། ཀུན་ཆུབ་པར་བྱེད་པ་དང། འཆད་པ་དང། གཞན་དག་
[053-220a7] ལའང་རྒྱ་ཆེར་ཡང་དག་པར་རབ་ཏུ་སྟོན་པ་དེ་དག་གི་རྣམ་པར་སྨིན་པ་ནི་འདོད་པར་འགྱུར་ཏེ། ཇི་ལྟར་ངས་སྔར་བརྗོད་པ་དེ་ལྟ་བུར་མིག་དང། རྣ་བ་དང། སྣ་དང། ལྕེ་


[053-220b0] [220B] 
[053-220b1] ལུས་དང། ཡིད་ཡོངས་སུ་དག་པ་ཐོབ་པར་འགྱུར་རོ་།མཐུ་ཆེན་ཐོབ། སྔོན་བྱུང་བ་འདས་པའི་དུས་ན། བསྐལ་པ་གྲངས་མེད་པའི་ཡང་ཆེས་གྲངས་མེད་པ་ཡངས་པ། ཚད་
[053-220b2] མེད་པ། བསམ་གྱིས་མི་ཁྱབ་པ་དེ་དག་གིའང་ཆེས་ཕ་རོལ་ཏུ་གྱུར་བ་དེའི་ཚེ་དེའི་དུས་ན་ཐ་དད་དུ་གནས་པའི་བསྐལ་པ་ལ། འཇིག་རྟེན་གྱི་ཁམས་ཆེར་འབྱུང་བར་དེ་བཞིན་
[053-220b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་
[053-220b4] སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིགས་བསྒྲགས་དབྱངས་ཀྱི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། མཐུ་ཆེན་ཐོབ་
[053-220b5] བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིགས་བསྒྲགས་དབྱངས་ཀྱི་རྒྱལ་པོ་དེ་འཇིག་རྟེན་གྱི་ཁམས་ཆེར་བྱུང་བ་
[053-220b6] དེ་ན་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་མདུན་ན་ཆོས་སྟོན་ཏེ། འདི་ལྟ་སྟེ། ཉན་ཐོས་རྣམས་ལ་ནི་སྐྱེ་བ་དང་རྒ་བ་དང། ན་བ་དང། འཆི་བ་དང་
[053-220b7] མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུགས་པ་ལས་ཤིན་ཏུ་འདའ་བའི་ཕྱིར་མྱ་ངན་ལས་འདས་པའི་མཐར་ཐུག་


[053-221a0] [221A] 
[053-221a1] ༄༅། །པ་འཕགས་པའི་བདེན་པ་བཞི་དང་ལྡན་པ་རྟེན་ཅིང་འབྲེལ་པར་འབྱུང་བ་ལ་འཇུག་པའི་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་
[053-221a2] ཆེན་པོ་རྣམས་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བརྩམས་ཏེ། ཕ་རོལ་ཏུ་ཕྱིན་པ་དྲུག་དང་ལྡན་པ་དེ་བཞིན་གཤེགས་པའི་ཡེ་ཤེས་ཀྱི་མཐར་ཐུག་པའི་
[053-221a3] ཆོས་སྟོན་ཏོ། །མཐུ་ཆེན་ཐོབ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིགས་བསྒྲགས་དབྱངས་ཀྱི་རྒྱལ་པོ་དེའི་
[053-221a4] ཚེའི་ཚད་ནི། བསྐལ་བ་བྱེ་བ་ཁྲག་ཁྲིག་བརྒྱ་ཕྲག་སྟོང་གངྒཱའི་ཀླུང་བཞིའི་བྱེ་མ་སྙེད་དུ་གྱུར་ཏོ། །དེ་ཡོངས་སུ་མྱ་ངན་ལས་འདས་ནས་ཀྱང། བསྐལ་པ་བྱེ་བ་ཁྲག་ཁྲིག་བརྒྱ་
[053-221a5] སྟོང་ཕྲག་ཛམྦུའི་གླིང་གི་རྡུལ་ཕྲ་རབ་སྙེད་དུ་དམ་པའི་ཆོས་གནས་པར་གྱུར་ཏོ། །བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གླིང་བཞིའི་རྡུལ་ཕྲ་རབ་སྙེད་དུ་དམ་པའི་ཆོས་ཀྱི་གཟུགས་
[053-221a6] བརྙན་གནས་པར་གྱུར་ཏོ། །མཐུ་ཆེན་ཐོབ། འཇིག་རྟེན་གྱི་ཁམས་ཆེར་འབྱུང་བ་དེ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-221a7] སངས་རྒྱས་འཇིགས་བསྒྲགས་དབྱངས་ཀྱི་རྒྱལ་པོ་དེ་ཡོངས་སུ་མྱ་ངན་ལས་འདས་པའི་དམ་པའི་ཆོས་དང། དམ་པའི་ཆོས་ཀྱི་གཟུགས་བརྙན་ཡང་མེད་པར་གྱུར་ནས། དེ་


[053-221b0] [221B] 
[053-221b1] རྒྱས་འཇིགས་བསྒྲགས་དབྱངས་ཀྱི་རྒྱལ་པོ་གཞན་ཡང་འཇིག་རྟེན་དུ་བྱུང་ངོ། །མཐུ་ཆེན་ཐོབ། དེ་ལྟ་
[053-221b2] བུ་གཅིག་ནས་གཅིག་ཏུ་ཆེར་འབྱུང་བའི་འཇིག་རྟེན་གྱི་ཁམས་དེར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིགས་བསྒྲགས་དབྱངས་
[053-221b3] ཀྱི་རྒྱལ་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་ཉི་ཤུ་བྱུང་ངོ། །མཐུ་ཆེན་ཐོབ། ཐ་དད་དུ་གནས་པའི་བསྐལ་པ་ལ། འཇིག་རྟེན་གྱི་ཁམས་ཆེར་འབྱུང་བ་དེར་དེ་བཞིན་གཤེགས་པ་
[053-221b4] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་
[053-221b5] བླ་ན་མེད་པ། ལྷ་དང་མི་རྣམས་ཀྱི་སྟོན་པ་འཇིགས་བསྒྲགས་དབྱངས་ཀྱི་རྒྱལ་པོ། དེ་བཞིན་གཤེགས་པ་ཐམས་ཅད་ཀྱི་ཐོག་མར་གང་བྱུང་བའི་བཅོམ་ལྡན་འདས་ཡོངས་སུ་
[053-221b6] མྱ་ངན་ལས་འདས་པ་དེའི་དམ་པའི་ཆོས་ནུབ་པར་གྱུར་ཏེ། དམ་པའི་ཆོས་ཀྱི་གཟུགས་བརྙན་ཡང་ནུབ་པར་གྱུར་བའི་ཚེ། དེའི་བསྟན་པ་ལ་ང་རྒྱལ་ཅན་གྱི་དགེ་སློང་གིས་ཤིན་
[053-221b7] ཏུ་ནོན་པར་གྱུར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙས་པ་ཞེས་བྱ་བའི་དགེ་སློང་ཞིག་བྱུང་ངོ། །མཐུ་ཆེན་ཐོབ། ཅིའི་ཕྱིར་བྱང་ཆུབ་སེམས་


[053-222a0] [222A] 
[053-222a1] ༄༅། །དཔའ་སེམས་དཔའ་ཆེན་པོ་དེ་རྟག་ཏུ་བརྙས་པ་ཞེས་བྱ་ཞེ་ན། མཐུ་ཆེན་ཐོབ། བྱང་ཆུབ་སེམས་དཔའ་སེམས་དཔའ་ཆེན་པོ་དེས། དགེ་སློང་
[053-222a2] ངམ༑ དགེ་སློང་མའམ། དགེ་བསྙེན་ནམ། དགེ་བསྙེན་མ་སུ་མཐོང་ཡང་རུང་སྟེ། དེ་དག་གི་དྲུང་དུ་སོང་ནས་འདི་སྐད་དུ། ཁོ་བོ་ནི་ཚེ་དང་ལྡན་པ་ཁྱེད་ལ་བརྙས་པར་མི་
[053-222a3] བྱེད་དེ། ཁྱེད་ནི་མ་བརྙེས་པའོ། །དེ་ཅིའི་ཕྱིར་ཞེ་ན། ཁྱེད་ཐམས་ཅད་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་ཅིག་དང་ཁྱེད་དེ་བཞིན་གཤེགས་པ་དགྲ་བཅོམ་པ་ཡང་
[053-222a4] དག་པར་རྫོགས་པའི་སངས་རྒྱས་སུ་འགྱུར་རོ་ཞེས་སྨྲའོ། །མཐུ་ཆེན་ཐོབ། རྣམ་གྲངས་འདིས་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་སློང་དུ་གྱུར་པ་དེ་སེམས་ཅན་
[053-222a5] རྒྱང་རིང་པོ་ན་འདུག་པ་སུ་མཐོང་ཡང་རུང་སྟེ། དེའི་དྲུང་དུ་སོང་ཞིང་དེ་སྐད་དུ་ཡང་དག་པར་སྒྲོགས་པ་མ་གཏོགས་པར་ལུང་ཡང་མི་ནོད། ཁ་ཏོན་ཡང་མི་བྱེད་དེ། དགེ་སློང་
[053-222a6] ངམ༑ དགེ་སློང་མའམ། དགེ་བསྙེན་ནམ། དགེ་བསྙེན་མ་དེ་དང་དེ་དག་གི་དྲུང་དུ་སོང་ནས། འདི་སྐད་དུ་ཁོ་བོ་ནི་ཚེ་དང་ལྡན་པ་ཁྱེད་ལ་བརྙས་པར་མི་བྱེད་དེ། ཁྱེད་ནི་མ་
[053-222a7] བརྙས་པའོ། །དེ་ཅིའི་ཕྱིར་ཞེ་ན། ཁྱེད་ཐམས་ཅད་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་ཅིག་དང། ཁྱེད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་


[053-222b0] [222B] 
[053-222b1] །མཐུ་ཆེན་ཐོབ་བྱང་ཆུབ་སེམས་དཔའ་སེམས་དཔའ་ཆེན་པོ་དེས་དེའི་ཚེ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་
[053-222b2] མའམ། སུ་དང་སུ་ལ་དེ་སྐད་བསྒྲགས་པ་དེ་དག་ཐམས་ཅད་ལས་ཕལ་ཆེར་དེ་ལ་ཁྲོ་ཞིང་གནོད་པར་སེམས་ལ་མ་དད་པ་སྐྱེད་དེ། དེ་ལ་གཤེ་ཞིང་སྤྱོས་ཏེ། ཅིའི་ཕྱིར་དགེ་སློང་འདི་
[053-222b3] མ་དྲིས་པར་བརྙས་པའི་སེམས་མེད་དོ་ཞེས་བདག་ཅག་ལ་སྟོན་ཏེ་བདག་ཉིད་ལ་བརྙས་པར་བྱེད་ཅིང་འདི་ལྟར་མ་བསམས། མི་འདོད་པར་བླ་ན་མེད་པ་ཡང་དག་པར་རྫོགས་པའི་བྱང་
[053-222b4] ཆུབ་ཏུ་བདག་ཅག་ལ་ལུང་སྟོན་ཅེས་སྨྲའོ། །མཐུ་ཆེན་ཐོབ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དེ་ལྟ་བུར་གཤེ་ཞིང་སྤྱོ་བས་ལོ་མང་པོ་འདས་ཏེ། སུ་ལའང་མི་ཁྲོ་
[053-222b5] ཞིང་གནོད་སེམས་མི་སྐྱེད་དོ། །དེ་ལྟར་དེ་ཡང་དག་པར་སྒྲོགས་པ་ལ་བོད་པ་དང། དབྱུག་པ་འཕེན་ཀྱང། དེས་དེ་དག་ལ་ཐག་རིང་པོ་ནས་སྒྲ་ཆེན་པོ་བྱས་ཏེ། ཁོ་བོ་ཁྱེད་ལ་བརྙས་པར་མི་
[053-222b6] བྱེད་དོ་ཞེས་ཡང་དག་པར་སྒྲོག་གོ་དེས་ང་རྒྱལ་ཅན་གྱི་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དེ་དག་ལ་རྟག་ཏུ་རྒྱུན་མི་འཆད་པར་ཡང་དག་པར་བསྒྲགས་པས་
[053-222b7] དེ་དག་གིས་དེ་ལ་མིང་རྟག་ཏུ་བརྙས་པ་ཞེས་བཏགས་སོ། །མཐུ་ཆེན་ཐོབ། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙས་པ་དེ་འཆི་བའི་དུས་བྱེད་པ་ཉེ་བར་གནས་ཏེ་


[053-223a0] [223A] 
[053-223a1] ༄༅། །འཆི་བའི་དུས་ཀྱི་ཚེ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཐོས་པར་གྱུར་ཏེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
[053-223a2] དག་པར་རྫོགས་པའི་སངས་རྒྱས་འཇིགས་བསྒྲགས་དབྱངས་ཀྱི་རྒྱལ་པོ་དེས་ཆོས་ཀྱི་རྣམ་གྲངས་འདི་ཚིགས་སུ་བཅད་པ་དཀྲིགས་ཕྲག་བྱེ་བ་ཁྲག་ཁྲིག་བརྒྱ་སྟོང་ཕྲག་ཉི་ཤུ་བཤད་
[053-223a3] པ་དེའང། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙས་པ་དེ། འཆི་བའི་དུས་ཉེ་བར་གནས་པའི་ཚེ་བར་སྣང་གི་སྒྲ་ལས་ཆོས་ཀྱི་རྣམ་གྲངས་འདི་ཐོས་སོ། །སུས་
[053-223a4] ཀྱང་མ་སྨྲས་པར་དེས་པར་སྣང་ལས་སྒྲ་ཐོས་ཏེ། ཆོས་ཀྱི་རྣམ་གྲངས་འདི་བཟུང་ནས་མིག་རྣམ་པར་དག་པ་དང། རྣ་བ་རྣམ་པར་དག་པ་དང། སྣ་རྣམ་པར་དག་པ་དང། ལྕེ་རྣམ་པར་དག་
[053-223a5] པ་དང། ལུས་རྣམ་པར་དག་པ་དང། ཡིད་རྣམ་པར་དག་པ་དེ་ལྟ་བུ་ཐོབ་བོ། །རྣམ་པར་དག་པ་དེ་དག་ཐོབ་མ་ཐག་ཏུ་ཕྱིར་ཡང་ལོ་བྱེ་བ་ཁྲག་ཁྲིག་བརྒྱ་སྟོང་ཕྲག་ཉི་ཤུར་བདག་གི་སྲོག་
[053-223a6] གི་འདུ་བྱེད་བྱིན་གྱིས་བརླབས་ཏེ། ཆོས་ཀྱི་རྣམ་གྲངས་འདི་ཡང་དག་པར་བསྒྲགས་སོ། །དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ང་རྒྱལ་ཅན་གང་དག་ལ་
[053-223a7] སྔོན་ཁྱེད་ལ་ཁོ་བོས་བརྙས་པར་མི་བྱེད་དོ་ཞེས་བསྒྲགས་པ་གང་དག་གིས། དེའི་མིང་རྟག་ཏུ་བརྙས་པར་བཏགས་པར་དེ་དག་གིས། དེའི་རྫུ་འཕྲུལ་གྱི་སྟོབས་ཀྱི་མཐུ་དང། དམ་


[053-223b0] [223B] 
[053-223b1] སྤོབས་པའི་སྟོབས་ཀྱི་མཐུ་དང། ཤེས་རབ་ཀྱི་མཐུ་རྒྱ་ཆེན་པོ་མཐོང་ནས། ཐམས་ཅད་ཀྱང་ཆོས་མཉན་པའི་ཕྱིར་ཕྱིན་འཁོད་པར་གྱུར་ཏོ། །དེས་
[053-223b2] གཞན་ཡང་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་བཙུད་དོ། །མཐུ་ཆེན་ཐོབ་བྱང་ཆུབ་
[053-223b3] སེམས་དཔའ་སེམས་དཔའ་ཆེན་པོ་དེ། དེ་ནས་ཤི་འཕོས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བའི་དབྱངས་ཀྱི་རྒྱལ་པོ་ཞེས་བྱ་བར་
[053-223b4] མཚན་མཐུན་པ་བྱེ་བ་བརྒྱ་ཕྲག་ཉི་ཤུ་མཉེས་པར་བྱས་ཏེ་ཐམས་ཅད་དུའང་ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་བསྟན་ཏོ། །དེ་སྔོན་གྱི་དགེ་བའི་རྩ་བ་དེས་རིམ་གྱིས་དེ་
[053-223b5] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྔ་སྒྲའི་རྒྱལ་པོ་ཞེས་བྱ་བར་མཚན་མཐུན་པ་བྱེ་བ་བརྒྱ་ཕྲག་ཉི་ཤུ་མཐར་གྱིས་མཉེས་པར་བྱས་ནས། དེ་
[053-223b6] ཐམས་ཅད་དུའང་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་བཟུང་སྟེ། འཁོར་བཞི་ལ་ཡང་དག་པར་རབ་ཏུ་བཤད་དོ་།དེ་སྔོན་གྱི་དགེ་བའི་རྩ་བ་དེས་མཐར་གྱིས་
[053-223b7] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་སྒྲ་རྒྱལ་པོ་ཞེས་བྱ་བར་མཚན་མཐུན་པ་བྱེ་བ་བརྒྱ་ཕྲག་ཉི་ཤུ་མཉེས་པར་བྱས་ནས། ཐམས་ཅད་


[053-224a0] [224A] 
[053-224a1] ༄༅། །དུའང་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཉིད་བཟུང་སྟེ། འཁོར་བཞི་ལ་ཡང་དག་པར་རབ་ཏུ་བཤད་དོ། །ཐམས་ཅད་ནའང་
[053-224a2] མིག་ཡོངས་སུ་དག་པ་དང་ལྡན་པར་གྱུར་ཏོ། །རྣ་བ་ཡོངས་སུ་དག་པ་དང། སྣ་ཡོངས་སུ་དག་པ་དང། ལྕེ་ཡོངས་སུ་དག་པ་དང། ལུས་ཡོངས་སུ་དག་པ་དང། ཡིད་ཡོངས་སུ་དག་
[053-224a3] པ་དེ་ལྟ་བུ་དང་ལྡན་པར་གྱུར་ཏོ། །མཐུ་ཆེན་ཐོབ། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙེས་པ་དེས། དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་དེ་སྙེད་
[053-224a4] ལ་བསྟི་སྟང་བྱས། བླ་མར་བྱས། རི་མོ་དང། མཆོད་པ་དང། གསོལ་བ་དང། དབུལ་བ་བྱས་ཏེ། གཞན་ཡང་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་བསྟི་སྟང་དུ་བྱ་བ་
[053-224a5] དང༑ བླ་མར་བྱ་བ་དང། རི་མོ་དང། མཆོད་པ་དང། གསོལ་པ་བྱས་ནས། དེ་དག་ཐམས་ཅད་དུའང་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་བཟུང་སྟེ། སྔོན་
[053-224a6] གྱི་དགེ་བའི་རྩ་བ་དེ་ཉིད་ཡོངས་སུ་སྨིན་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །མཐུ་ཆེན་ཐོབ། དེའི་ཚེ་དེའི་དུས་ན་བཅོམ་
[053-224a7] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིགས་བསྒྲགས་དབྱངས་ཀྱི་རྒྱལ་པོའི་བསྟན་པ་ལ། འཁོར་བཞི་རྣམས་ཀྱིས་རྟག་ཏུ་


[053-224b0] [224B] 
[053-224b1] གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་སྙེད་མཉེས་པར་བྱས་པ། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་
[053-224b2] ཏུ་བརྙས་པ་དེ། གཞན་ཞིག་ཡིན་སྙམ་དུ་སོམ་ཉིའམ། ཡིད་གཉིས་སམ། ཐེ་ཚོམ་ཟ་བར་གྱུར་ན། མཐུ་ཆེན་ཐོབ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། ང་ཉིད་དེའི་ཚེ་དེའི་
[053-224b3] དུས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙས་པ་ཞེས་བྱ་བར་གྱུར་ཏོ། །མཐུ་ཆེན་ཐོབ། གལ་ཏེ་ངས་སྔོན་ཆོས་ཀྱི་རྣམ་གྲངས་འདི་མ་བླངས་མ་བཟུང་བར་གྱུར་ན་ང་འདི་
[053-224b4] ལྟར་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་མི་འགྱུར་ཏེ། མཐུ་ཆེན་ཐོབ་དེ་ལྟར་ངས་སྔོན་གྱི་དེ་བཞིན་གཤེགས་པ་དགྲ་བཅོམ་པ་
[053-224b5] ཡང་དག་པར་རྫོགས་པའི་སངས་རྒྱས་རྣམས་ཀྱིས་གན་ནས་ཆོས་ཀྱི་རྣམ་གྲངས་འདི་བཟུང་སྟེ། བཀླགས་པ་དང་བསྟན་པས་དེའི་ཕྱིར་ང་འདི་ལྟར་མྱུར་དུ་བླ་ན་མེད་པ་ཡང་དག་པར་རྫོགས་
[053-224b6] པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །མཐུ་ཆེན་ཐོབ། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྙས་པ་དེས་དགེ་སློང་དང། དགེ་སློང་མ་དང། དགེ་
[053-224b7] བསྙེན་དང། དགེ་བསྙེན་མ་བརྒྱ་ཕྲག་མང་པོ་དག་ལ། བཅོམ་ལྡན་འདས་དེའི་བསྟན་པ་ལ་ཆོས་ཀྱི་རྣམ་གྲངས་འདི་ཡང་དག་པར་བསྒྲགས་ཤིང་ཁོ་བོ་ཁྱེད་ལ་བརྙས་


[053-225a0] [225A] 
[053-225a1] ༄༅། །པར་མི་བྱེད་དོ། །ཁྱེད་ཅག་ཐམས་ཅད་ཀྱང་བྱང་ཆུབ་སེམས་དཔའི་སྤྱད་པ་སྤྱོད་ཅིག་དང། ཁྱེད་དེ་བཞིན་གཤེགས་པ་དགྲ་བཅོམ་པ་ཡང་དག་
[053-225a2] པར་རྫོགས་པའི་སངས་རྒྱས་སུ་འགྱུར་རོ་ཞེས་བྱས་པ་དང། གང་གིས་བྱང་ཆུབ་སེམས་དཔའ་དེ་ལ་གནོད་སེམས་བསྐྱེད་པར་གྱུར་པ་དེ་དག་གིས་བསྐལ་པ་བྱེ་བ་
[053-225a3] བརྒྱ་ཕྲག་ཉི་ཤུར་ནམ་ཡང་དེ་བཞིན་གཤེགས་པ་མ་མཐོང། ཆོས་ཀྱི་སྒྲའང་མ་ཐོས། དགེ་འདུན་གྱི་སྒྲའང་མ་ཐོས་སོ། །བསྐལ་པ་སྟོང་ཕྲག་བཅུར་མནར་མེད་པའི་
[053-225a4] སེམས་ཅན་དམྱལ་བ་ཆེན་པོར་སྡུག་བསྔལ་མི་བཟད་པ་མྱོང་ངོ། །དེ་དག་ཐམས་ཅད་ཀྱི་ལས་ཀྱི་སྒྲིབ་པ་དེ་ལས་ཡོངས་སུ་ཐར་ནས་བྱང་ཆུབ་སེམས་དཔའ་སེམས་
[053-225a5] དཔའ་ཆེན་པོ་དེ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱས་སོ། །མཐུ་ཆེན་ཐོབ། དེའི་ཚེ་དེའི་དུས་ན་སེམས་ཅན་དུ་གྱུར་པ་
[053-225a6] བྱང་ཆུབ་སེམས་དཔའ་སེམས་དཔའ་ཆེན་པོ་ལ་བསྟིང་བ་དང། འཕྱ་བ་བྱས་པ་དེ་དག་གང་ཡིན་སྙམ་དུ་སོམ་ཉིའམ་ཡིད་གཉིས་སམ་ཐེ་ཚོམ་ཟ་བར་གྱུར་ན། མཐུ་
[053-225a7] ཆེན་ཐོབ། འཁོར་འདི་ཉིད་ཀྱི་ནང་ན་བཟང་སྐྱོང་ལ་སོགས་པ་བྱང་ཆུབ་སེམས་དཔའ་ལྔ་བརྒྱ་དང། སེང་གེའི་ཟླ་བ་ལ་སོགས་པ་དགེ་སློང་མ་ལྔ་བརྒྱ་དང། བདེ་གཤེགས་


[053-225b0] [225B] 
[053-225b1] ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བྱས་སོ། །མཐུ་ཆེན་ཐོབ། ཆོས་ཀྱི་
[053-225b2] རྣམ་གྲངས་འདི་འཛིན་པ་དང། སྟོན་པ་དང་ལྡན་པའི་བསོད་ནམས་ཀྱི་ཕུང་པོ་དེ་ལྟར་དོན་ཆེ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བླ་ན་མེད་པ་ཡང་དག་པར་
[053-225b3] རྫོགས་པའི་བྱང་ཆུབ་ཐོབ་པར་བྱེད་པར་འགྱུར་རོ། །མཐུ་ཆེན་ཐོབ། དེ་ལྟ་བས་ན་དེ་བཞིན་གཤེགས་པ་ང་ཡོངས་སུ་མྱ་ངན་ལས་འདས་ནས། བྱང་ཆུབ་སེམས་དཔའ་སེམས་
[053-225b4] དཔའ་ཆེན་པོ་རྣམས་ཀྱིས་ཆོས་ཀྱི་རྣམ་གྲངས་འདི་རྒྱུན་མི་འཆད་པར་གཟུང་བར་བྱའོ། །བསྟན་པར་བྱའོ། །བཀླག་པར་བྱའོ། །བཤད་པར་བྱའོ། །དེ་ནས་བཅོམ་ལྡན་འདས་
[053-225b5] ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །འདས་པའི་དུས་རྣམས་རྗེས་སུ་དྲན་པ་ནི། །འཇིགས་བསྒྲགས་དབྱངས་རྒྱལ་རྒྱལ་བ་གང་བྱུང་བ། །ལྷ་མི་གནོད་སྦྱིན་སྲིན་
[053-225b6] པོའི་འདྲེན་པ་སྟེ། །མཐུ་ཆེན་དེ་ལ་ལྷ་དང་མི་ཡིས་མཆོད། །རྒྱལ་བ་དེ་ནི་མྱ་ངན་ཡོངས་འདས་ནས། །དམ་ཆོས་[?] གས་པར་གྱུར་པ་ཐ་མ་ལ། །དེ་ན་བྱང་ཆུབ་སེམས་དཔའ་དགེ་
[053-225b7] སློང་བྱུང། །དེ་ཡི་མིང་ནི་རྟག་ཏུ་བརྙས་ཞེས་བྱ། །དེ་ན་དགེ་སློང་གཞན་དང་དེ་བཞིན་དུ། །དམིགས་པར་ལྟ་བའི་དགེ་སློང་དེ་གན་སོང། །ཁོ་བོས་ཁྱེད་ལ་ནམ་ཡང་བརྙས་པ་མེད་


[053-226a0] [226A] 
[053-226a1] ༄༅། །ཁྱེད་ཀྱིས་བྱང་ཆུབ་མཆོག་ཕྱིར་སྤྱད་པ་སྤྱོད། །དེ་བཞིན་རྟག་ཏུ་ཡང་དག་བསྒྲགས་པ་ན། །གཤེ་ཞིང་བརྒྱད་པ་དེ་དག་བཟོད་པར་བྱེད། །འཆི་
[053-226a2] བའི་དུས་བྱེད་ཉེ་བར་གནས་པ་དང། །དེ་ཡིས་མདོ་སྡེ་འདི་ནི་ཐོས་གྱུར་ནས། །དེ་ཚེ་མཁས་པས་འཆི་བའི་དུས་མ་བྱས། །ཚེ་ཡང་ཤིན་ཏུ་རིང་པོར་བྱིན་བརླབས་ཏེ། །རྣམ་
[053-226a3] པར་འདྲེན་པ་དེ་ཡི་བསྟན་པ་ལ། །དེ་ཚེ་མདོ་འདི་ཡང་ནི་རབ་ཏུ་བཤད། །དམིགས་ཅན་མང་པོ་དེ་དག་ཐམས་ཅད་ཀྱང། །དེ་ཡིས་བྱང་ཆུབ་ཏུ་ནི་ཡོངས་སྨིན་བྱས། །དེ་ནས་
[053-226a4] བྱང་ཆུབ་སེམས་དཔའ་ཤི་འཕོས་ནས། །སངས་རྒྱས་བྱེ་བ་ཕྲག་སྟོང་མཉེས་བྱས་ཏེ། །མཐར་གྱིས་བསོད་ནམས་བྱས་པ་དེ་དག་གིས་།མདོ་འདི་ཡང་ནི་རྟག་པར་རབ་ཏུ་
[053-226a5] བཤད། །རྒྱལ་བའི་སྲས་དེས་བྱང་ཆུབ་ཡང་དག་ཐོབ། །ཤཱཀྱ་ཐུབ་པ་ང་ཉིད་དེ་ཡིན་ནོ། །དེ་ཚེ་གང་དག་དམིགས་ཅན་དགེ་སློང་དང། །དགེ་སློང་མ་དང་དགེ་བསྙེན་གང་རྣམས་
[053-226a6] དང༑ ༑དེ་ན་དགེ་བསྙེན་མ་རྣམས་གང་བྱུང་བ། །མཁས་པས་དེ་ཚེ་བྱང་ཆུབ་བསྒྲགས་གྱུར་པ། །དེ་དག་རྣམས་ཀྱི་སངས་རྒྱས་བྱེ་མང་མཐོང། །དེ་དག་ལྔ་བརྒྱ་མི་ཉུང་འདི་
[053-226a7] རྣམས་དང། །དེ་བཞིན་དགེ་སློང་ཕ་དང་དགེ་སློང་མ། །ང་ཡི་མངོན་སུམ་དགེ་བསྙེན་འདི་དག་སྟེ། །ཐམས་ཅད་ང་ཡིས་ཆོས་མཆོག་ཐོས་བྱས་ནས། །ངས་ནི་འདི་དག་ཐམས་


[053-226b0] [226B] 
[053-226b1] །མྱ་ངན་ང་འདས་དཔའ་བོ་འདི་ཀུན་ནི་།འདི་ན་མདོ་སྡེ་མཆོག་འདི་འཛིན་པར་འགྱུར། །བསྐལ་པ་མཐའ་ཡས་བྱེ་བ་མང་པོར་ཡང། །འདི་འདྲའི་ཆོས་
[053-226b2] ནི་ནམ་ཡང་མི་ཐོས་ཏེ། །སངས་རྒྱས་བྱེ་བ་ཕྲག་བརྒྱ་འབྱུང་ན་ཡང། །དེ་དག་ཀྱང་ནི་མདོ་འདི་མི་འཆད་དོ། །དེ་ཕྱིར་རང་བྱུང་ཉིད་ཀྱིས་བརྗོད་པའི་ཆོས། །འདི་ལྟ་བུ་ཡི་
[053-226b3] རྣམ་པ་ཐོས་ནས་སུ། །ཡང་དང་ཡང་ནི་རབ་ཏུ་འདི་བཟུང་ལ། །མྱ་ངན་ང་འདས་མདོ་འདི་རབ་ཤོད་ཅིག་དམ་པའི་ཆོས་པདྨ་དཀར་པོ་ལས། རྟག་ཏུ་བརྙས་པའི་ལེའུ་ཞེས་བྱ་སྟེ་
[053-226b4] བཅུ་དགུ་པའོ།། །།དེ་ནས་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་སྟོང་གི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་སྙེད་གང་དག་ས་རུམ་ནས་འཐོན་པ་དེ་དག་
[053-226b5] ཐམས་ཅད་ཀྱིས་བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ཡོངས་སུ་མྱ་ངན་
[053-226b6] ལས་འདས་ནས། བདག་ཅག་གིས་སངས་རྒྱས་ཀྱི་ཞིང་ཐམས་ཅད་ན་བཅོམ་ལྡན་འདས་ཀྱིས་སངས་རྒྱས་ཀྱི་ཞིང་གང་དག་ལགས་པ་གང་དུ་བཅོམ་ལྡན་འདས་ཡོངས་སུ་མྱ་ངན་
[053-226b7] ལས་འདའ་བར་འགྱུར་བ་དེ་དང་དེར་ཆོས་ཀྱི་རྣམ་གྲངས་འདི་རབ་ཏུ་བཤད་པར་བགྱིའོ། །བཅོམ་ལྡན་འདས། བདག་ཅག་ནི་ཆོས་ཀྱི་རྣམ་གྲངས་རྒྱ་ཆེན་པོ་འདི་ལྟ་བུ་བཟུང་བ་དང། བཀླག་


[053-227a0] [227A] 
[053-227a1] ༄༅། །པ་དང། བསྟན་པ་དང། རབ་ཏུ་བཤད་པ་དང། ཡི་གེར་འདྲི་བར་འཚལ་བ་ལགས་སོ། །དེ་ནས་འཇམ་དཔལ་ལ་སོགས་པ་བྱང་ཆུབ་སེམས་དཔའ་བྱེ་
[053-227a2] བ་ཁྲག་ཁྲིག་བརྒྱ་སྟོང་མང་པོ་གང་དག་འཇིག་རྟེན་གྱི་ཁམས་མི་མཇེད་འདི་ན་གནས་པ་དག་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དང། ལྷ་
[053-227a3] དང༑ ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་རྣམས་དང། བྱང་ཆུབ་སེམས་དཔའ་
[053-227a4] སེམས་དཔའ་ཆེན་པོ་གངྒཱའི་ཀླུང་གི་བྱེ་མ་སྙེད་ཀྱིས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ཡོངས་སུ་མྱ་ངན་ལས་འདས་
[053-227a5] ནས༑ བདག་ཅག་གིས་ཀྱང་ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་བཤད་པར་བགྱིའོ། །བཅོམ་ལྡན་འདས། ལུས་མི་གདའ་བར་བར་སྣང་ལ་གནས་ཏེ་དབྱངས་ཀྱིས་ཡང་
[053-227a6] དག་པར་བསྒྲག་པར་བགྱིའོ། །དགེ་བའི་རྩ་བ་མ་བསྐྲུན་པའི་སེམས་ཅན་རྣམས་དགེ་བའི་རྩ་བ་བསྐྲུན་པར་བགྱིའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་
[053-227a7] སེམས་དཔའ་ཆེན་པོ་སྔ་མ་ཚོགས་དང་ཚོགས་ཆེན་པོ་དང། ཚོགས་ཀྱི་སློབ་དཔོན་དེ་དག་གི་གཙོ་བོ་གཅིག་པོ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པ་ཁྱད་པར་ཅན་


[053-227b0] [227B] 
[053-227b1] ཚོགས་དང་ཚོགས་ཆེན་པོ་དང། ཚོགས་ཀྱི་སློབ་དཔོན་ལ་འདི་སྐད་ཅེས་བཀའ་སྩལ་ཏོ། །སྤྱོད་པ་ཁྱད་པར་ཅན། ལེགས་སོ། །ལེགས་སོ། །ཁྱོད་ཀྱིས་དེ་ལྟར་གྱིས་ཤིག་དང་
[053-227b2] ཆོས་ཀྱི་རྣམ་གྲངས་འདིའི་ཕྱིར་ཁྱེད་དེ་བཞིན་གཤེགས་པས་ཡོངས་སུ་སྨིན་པར་བྱས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་དང། བཅོམ་ལྡན་འདས་
[053-227b3] ཡོངས་སུ་མྱ་ངན་ལས་འདས་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེ་མཆོད་རྟེན་གྱི་དབུས་ན་སེང་གེའི་ཁྲི་ལ་བཞུགས་པ་གཉིས་
[053-227b4] ཀ་འཛུམ་པ་མཛད་ནས། གཉིས་ཀའི་ཞལ་གྱི་སྒོ་ནས་ལྗགས་ཀྱི་དབང་པོ་ཕྱུང་སྟེ། ལྗགས་ཀྱི་དབང་པོ་དེ་ཉིད་ཀྱིས་ཚངས་པའི་འཇིག་རྟེན་གྱི་བར་དུ་ཕྱིན་ནས། ལྗགས་ཀྱི་དབང་
[053-227b5] པོ་དེ་གཉིས་ལས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་མང་པོ་བྱུང་ངོ། །འོད་ཟེར་དེ་དག་ལས་འོད་ཟེར་རེ་རེ་ལས་ཀྱང་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་མང་པོ་
[053-227b6] ལུས་ཀྱི་མདོག་གསེར་གྱི་ཁ་དོག་འདྲ་བ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ། པདྨའི་སྙིང་པོའི་སེང་གེའི་ཁྲི་ལ་འཁོད་པ་དག་བྱུང་ངོ། །བྱང་ཆུབ་
[053-227b7] སེམས་དཔའ་དེ་དག་ཀྱང་ཕྱོགས་དང་ཕྱོགས་མཚམས་ཀྱི་འཇིག་རྟེན་གྱི་ཁམས་བརྒྱ་སྟོང་དག་ཏུ་དོང་སྟེ། ཕྱོགས་དང་ཕྱོགས་མཚམས་དེ་དག་ཐམས་ཅད་བར་སྣང་


[053-228a0] [228A] 
[053-228a1] ༄༅། །ལ་འཁོད་ནས་ཆོས་སྟོན་ཏོ། །ཇི་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
[053-228a2] ཐུབ་པ་དང། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་གི་ལྗགས་ཀྱི་དབང་པོས་རྫུ་འཕྲུལ་གྱི་ཆོ་འཕྲུལ་
[053-228a3] མཛད་པ་དེ་བཞིན་དུ། འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་གཞན་དག་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-228a4] རྒྱས་གང་དག་གཤེགས་པའི་རིན་པོ་ཆེའི་ཤིང་ལྗོན་པའི་དྲུང་དག་ན། སེང་གེའི་ཁྲི་ལ་སོ་སོར་བཞུགས་པ་དེ་དག་ཀྱང་ལྗགས་ཀྱི་དབང་པོས་རྫུ་འཕྲུལ་གྱི་ཆོ་འཕྲུལ་མཛད་
[053-228a5] དོ༑ ༑དེ་ནས་བཅོམ་ལྡན་འདས་ཤཱཀྱ་ཐུབ་པ་དང། དེ་བཞིན་གཤེགས་པ་རིན་ཆེན་མང་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[053-228a6] དེ་དག་ཐམས་ཅད་ཀྱིས་ལོ་འབུམ་ཚང་གི་བར་དུ་རྫུ་འཕྲུལ་མངོན་པར་འདུ་བྱེད་པ་མཛད་དོ། །དེ་ནས་ལོ་འབུམ་འདས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-228a7] རྫོགས་པའི་སངས་རྒྱས་དེ་དག་གིས་ལྗགས་ཀྱི་དབང་པོ་དེ་དག་བསྡུས་ཏེ། དུས་གཅིག་ཏུ་སྐད་ཅིག་ཐང་ཅིག་ཡུད་ཙམ་གཅིག་ལ་ཐམས་ཅད་ཀྱི་མགུར་གསལ་བའི་སྒྲ་ཆེན་པོ་


[053-228b0] [228B] 
[053-228b1] སེ་གོལ་གཏོགས་པའི་སྒྲ་གཅིག་མཛད་དོ། །མགུར་གསལ་བའི་སྒྲ་ཆེན་པོ་དེ་དང། སེ་གོལ་གཏོགས་པའི་སྒྲ་ཆེན་པོ་དེས། ཕྱོགས་བཅུའི་སངས་རྒྱས་ཀྱི་ཞིང་
[053-228b2] བྱེ་བ་ཁྲག་ཁྲིག་བརྒྱ་སྟོང་ཇི་སྙེད་པ་དེ་དག་ཐམས་ཅད་གཡོས་པར་གྱུར་ཏེ། གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། འགུལ། རབ་ཏུ་འགུལ། ཀུན་ཏུ་རབ་ཏུ་
[053-228b3] འགུལ༑ ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་སངས་རྒྱས་ཀྱི་ཞིང་དེ་དག་ན་ལྷ་དང། ཀླུ་དང། གནོད་སྦྱིན་དང། དྲི་ཟ་དང་ལྷ་མ་ཡིན་དང། ནམ་མཁའ་ལྡིང་དང་
[053-228b4] མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་སེམས་ཅན་ཇི་སྙེད་འཁོད་པ་དེ་དག་དེ་ན་འདུག་བཞིན་དུ་སངས་རྒྱས་ཀྱི་མཐུས་དེ་དག་ཐམས་ཅད་ཀྱིས་འཇིག་རྟེན་གྱི་ཁམས་
[053-228b5] མི་མཇེད་འདི་མཐོང་སྟེ། དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་རིན་པོ་ཆེའི་ཤིང་ལྗོན་པའི་དྲུང་ན་སེང་གེའི་ཁྲི་སོ་སོ་ལ་བཞུགས་པ་དེ་དག་དང། བཅོམ་ལྡན་འདས་དེ་བཞིན་གཤེགས་
[053-228b6] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང། བཅོམ་ལྡན་འདས་ཡོངས་སུ་མྱ་ངན་ལས་འདས་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-228b7] པའི་སངས་རྒྱས་རིན་ཆེན་མང་རིན་པོ་ཆེའི་མཆོད་རྟེན་ཆེན་པོ་དེའི་དབུས་ན་སེང་གེའི་ཁྲི་ལ་བཞུགས་པ་དེ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་


[053-229a0] [229A] 
[053-229a1] ༄༅། །པ་དང་ལྷན་ཅིག་ཏུ་བཞུགས་པ་དང། འཁོར་བཞི་པོ་དེ་དག་ཀྱང་མཐོང་ངོ། །དེ་མཐོང་ནས་ངོ་མཚར་དུ་གྱུར། རྨད་དུ་གྱུར། ཤིན་ཏུ་དགའ་བ་ཐོབ་
[053-229a2] པར་གྱུར་ཏེ་བར་སྣང་ལས་སྒྲ་འདི་སྐད་ཅེས་ཐོས་ཏེ། ཀྱེ་གྲོགས་པོ་དག་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་གྲངས་མེད་པ་དག་འདས་པ་ན་འཇིག་
[053-229a3] རྟེན་གྱི་ཁམས་མི་མཇེད་ཅེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་དེ། ད་ལྟར་དམ་པའི་ཆོས་པདྨ་
[053-229a4] དཀར་པོ་ཞེས་བྱ་བའི་ཆོས་ཀྱི་རྣམ་གྲངས་འདི་ཤིན་ཏུ་རྒྱས་པ་ཆེན་པོའི་མདོ་སྡེ། བྱང་ཆུབ་སེམས་དཔའ་རྣམས་ལ་གདམས་པ། སངས་རྒྱས་ཐམས་ཅད་ཀྱིས་ཡོངས་སུ་བཟུང་
[053-229a5] བ༑ བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཡང་དག་པར་རབ་ཏུ་འཆད་ཀྱི། དེ་ལ་ཁྱེད་ཀྱང་ལྷག་པའི་བསམ་པས་རྗེས་སུ་ཡི་རང་བར་གྱིས་ཤིག་བཅོམ་
[053-229a6] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེ་ལ་ཕྱག་ཚོལ་ཅིག་མཆོད་པ་གྱིས་ཤིག་ཅེས་ཐོས་སོ། །དེ་ནས་
[053-229a7] སེམས་ཅན་དེ་དག་ཐམས་ཅད་ཀྱིས་བར་སྣང་ལས་དེ་ལྟ་བུའི་སྒྲ་ཐོས་ནས་དེ་ན་འཁོད་བཞིན་དུ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་


[053-229b0] [229B] 
[053-229b1] །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་དང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལ་མཆོད་པའི་ལས་ཀྱི་ཕྱིར་ཐལ་མོ་
[053-229b2] སྦྱར་ཏེ། མེ་ཏོག་དང། བདུག་པ་དང། སྤོས་དང། ཕྲེང་བ་དང་བྱུག་པ་དང། ཕྱེ་མ་དང། ན་བཟའ་དང། གདུགས་དང། རྒྱལ་མཚན་དང། ལྷའི་བ་དན་དང། རྣམ་པར་རྒྱལ་བའི་བ་
[053-229b3] དན་མང་པོ་འཇིག་རྟེན་གྱི་ཁམས་མི་མཇེད་འདི་ག་ལ་བ་དེ་ལོགས་སུ་འཐོར་རོ། །ཕྱང་ཕྲུལ་དང། བགོ་བ་དང། སེ་མོ་དོ་དང། དོ་ཤལ་དང། ནོར་བུ་དང། རིན་པོ་ཆེ་རྣམ་པ་མང་པོའང་
[053-229b4] གཏོར་ཏོ། །མེ་ཏོག་དང། བདུག་པ་དང། སྤོས་དང། ཕྲེང་བ་དང་བྱུག་པ་དང། ཕྱེ་མ་དང། ཆོས་གོས་དང། གདུགས་དང། རྒྱལ་མཚན་དང། ལྷའི་བ་དན་དང། རྣམ་པར་རྒྱལ་
[053-229b5] བའི་བ་དན་དང། སེ་མོ་དོ་དང། དོ་ཤལ་དང། ནོར་བུ་དང། རིན་པོ་ཆེ་གཏོར་བ་དེ་དག་ཐམས་ཅད་ལ་འཇིག་རྟེན་གྱི་ཁམས་མི་མཇེད་འདིར་འོངས་ཏེ། མེ་ཏོག་དང། བདུག་པ་དང། སྤོས་
[053-229b6] དང༑ ཕྲེང་བ་དང། བྱུག་པ་དང། ཕྱེ་མ་དང། ན་བཟའ་དང་གདུགས་དང། རྒྱལ་མཚན་དང། ལྷའི་བ་དན་དང། རྣམ་པར་རྒྱལ་བའི་བ་དན་རྣམ་པ་མང་པོ་དང། སེ་མོ་དོ་དང། དོ་ཤལ་དང་
[053-229b7] ནོར་བུ་དང། རིན་པོ་ཆེ་དེ་དག་གིས་ཐམས་ཅད་དང་ལྡན་པའི་འཇིག་རྟེན་གྱི་ཁམས་མི་མཇེད་འདི་ཁེབས་པར་གྱུར་ཏེ། འཇིག་རྟེན་གྱི་ཁམས་གཞན་བྱེ་བ་ཁྲག་ཁྲིག་བརྒྱ་སྟོང་དེ་དག་


[053-230a0] [230A] 
[053-230a1] ༄༅། །དང་ལྷན་ཅིག་ཏུ་ཁེབས་པར་གྱུར་ནས་གཅིག་ཏུ་གྱུར་ཏེ་གང་དག་ན་དེ་བཞིན་གཤེགས་པ་དེ་དག་བཞུགས་པ། འཇིག་རྟེན་གྱི་ཁམས་བྱེ་བ་ཁྲག་ཁྲིག་
[053-230a2] བརྒྱ་སྟོང་དེ་དག་ཐམས་ཅད་ཀྱི་སྟེང་གི་ནམ་མཁའ་བར་སྣང་ལ་མེ་ཏོག་གི་བླ་བྲེ་ཆེན་པོས་ཀུན་ཏུ་ཁེབས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་སྤྱོད་པ་ཁྱད་པར་ཅན་ལ་སོགས་
[053-230a3] པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་བཀའ་སྩལ་པ་རིགས་ཀྱི་བུ་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
[053-230a4] ཀྱི་མཐུ་བསམ་གྱིས་མི་ཁྱབ་པ་སྟེ། རིགས་ཀྱི་བུ་དག་ཆོས་ཀྱི་རྣམ་གྲངས་འདི་ཡོངས་སུ་གཏད་པའི་ཕྱིར། ངས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་མང་པོར་ཆོས་ཀྱི་སྒོ་རྣམ་པ་
[053-230a5] ཐ་དད་པ་དག་གིས་ཕན་ཡོན་གྱི་རྣམ་གྲངས་མང་པོ་བཤད་མོད་ཀྱི། ངས་ཆོས་ཀྱི་རྣམ་གྲངས་འདིའི་ཡོན་ཏན་བཤད་ཀྱང་ཡོན་ཏན་གྱི་ཕ་རོལ་ཏུ་མི་ཕྱིན་ཏོ། །རིགས་ཀྱི་བུ་དག་
[053-230a6] མདོར་ན་སངས་རྒྱས་ཀྱི་ཆོས་ཐམས་ཅད་དང། སངས་རྒྱས་ཀྱི་ཁྱུ་མཆོག་ཏུ་གྱུར་པ་ཐམས་ཅད་དང། སངས་རྒྱས་ཀྱི་གསང་ཆེན་ཐམས་ཅ་དང། སངས་རྒྱས་ཀྱི་ཟབ་མོའི་གནས་
[053-230a7] ཐམས་ཅད་ངས་ཆོས་ཀྱི་རྣམ་གྲངས་འདིར་བཤད་དོ། །རིགས་ཀྱི་བུ་དག་དེ་ལྟ་བས་ན་ཁྱེད་ཀྱིས་ཀྱང་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས། ཆོས་ཀྱི་རྣམ་གྲངས་


[053-230b0] [230B] 
[053-230b1] །བསྟན་པར་བྱའོ། །ཡི་གེར་འདྲི་བར་བྱའོ། །བཀླག་པར་བྱའོ། །རབ་ཏུ་བཤད་པར་བྱའོ། །བསྒོམ་པར་བྱའོ། །མཆོད་པར་བྱའོ། །རིགས་ཀྱི་བུ་དག་ས་
[053-230b2] ཕྱོགས་གང་ན་ཆོས་ཀྱི་རྣམ་གྲངས་འདི་ཀློག་གམ། སྟོན་ཏམ། རབ་ཏུ་འཆད་དམ། ཡི་གེར་འྡྲིའམ། སེམས་སམ། འདོན་ཏམ། ཁ་ཏོན་བྱེད་དམ། གླེགས་བམ་དུ་བྱས་པ། ཀུན་
[053-230b3] དགའ་ར་བ་འམ། གཙུག་ལག་ཁང་ངམ། ཁྱིམ་མམ། གནས་སམ། ཤིང་དྲུང་ངམ། ཁང་པའམ། གནས་ཁང་ངམ། ཕྱུག་ན་འདུག་ཀྱང་རུང་སྟེ། ས་ཕྱོགས་དེར་དེ་བཞིན་གཤེགས་
[053-230b4] པའི་ཕྱིར་མཆོད་རྟེན་བྱའོ། །དེ་ཅིའི་ཕྱིར་ཞེ་ན། ས་ཕྱོགས་དེ་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཀྱི་སྙིང་པོར་རིག་པར་བྱ་བ་དང། ས་ཕྱོགས་དེར་དེ་བཞིན་གཤེགས་པ་
[053-230b5] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་རིག་པར་བྱ་བ་དང། ས་
[053-230b6] ཕྱོགས་དེར་དེ་བཞིན་གཤེགས་པ་ཐམས་ཅད་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དང། ས་ཕྱོགས་དེར་དེ་བཞིན་གཤེགས་པ་ཐམས་ཅད་ཡོངས་སུ་མྱ་ངན་ལས་འདས་པར་
[053-230b7] རིག་པར་བྱ་བ་ཡིན་པའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །མངོན་ཤེས་ཟྱེ་ཤེས་རབ་ཏུ་གནས་རྣམས་ཀྱི། །འཇིག་


[053-231a0] [231A] 
[053-231a1] ༄༅། །རྟེན་ཕན་པའི་ཆོས་ནི་བསམ་མི་ཁྱབ། །ལུས་ཅན་འདི་ཀུན་མཆོག་ཏུ་དགའ་བའི་ཕྱིར། །མཐའ་ཡས་སྤྱན་གྱིས་རྫུ་འཕྲུལ་རབ་ཏུ་བསྟན། །འོད་ཟེར་
[053-231a2] སྟོང་རྣམས་རབ་ཏུ་ཀུན་འགྱེད་ཅིང། །ལྗགས་ཀྱི་དབང་པོས་ཚངས་པའི་འཇིག་རྟེན་ཕྱིན། །བྱང་ཆུབ་མཆོག་ལ་ཞུགས་པ་དེ་དག་ཕྱིར་།ངོ་མཚར་གྱུར་པའི་རྫུ་འཕྲུལ་དེ་དག་
[053-231a3] བསྟན། །སངས་རྒྱས་རྣམས་ཀྱི་མགུར་སེལ་སྒྲ་མཛད་ཅིང། །སེ་གོལ་གཅིག་གི་སྒྲ་དག་གང་ཕྱུང་བ། །དེ་དག་ཕྱོགས་བཅུའི་འཇིག་རྟེན་ཇི་ཙམ་པ། །འཇིག་རྟེན་ཁམས་དེ་
[053-231a4] ཐམས་ཅད་གོ་བར་བྱས། །ཅི་ནས་དེ་དག་དགའ་ནས་ཕྱི་དུས་ན། །བདེ་གཤེགས་མྱ་ངན་འདས་ནས་མེད་འཛིན་པར། །དེ་དག་དང་ནི་ཆོ་འཕྲུལ་གཞན་རྣམས་དང། ཡོན་ཏན་
[053-231a5] རྣམས་ནི་ཕན་ཞིང་ཐུགས་བརྩེ་བསྟན། །འཇིག་རྟེན་རྣམ་འདྲེན་མྱ་ངན་འདས་པ་ན། །མདོ་སྡེ་མཆོག་འདི་གང་དག་འཛིན་པ་ཡི། །བདེ་གཤེགས་སྲས་པོ་རྣམས་ཀྱི་བསྔགས་
[053-231a6] པ་ནི༑ ༑བསྐལ་པ་བྱེ་བ་སྟོང་ཕྲག་མང་བརྗོད་ཀྱང། །དེ་དག་གི་ནི་ཡོན་ཏན་མཐའ་ཡས་ཏེ། །ཇི་ལྟར་ཕྱོགས་རྣམས་སུ་ནི་ནམ་མཁའ་བཞིན། །གང་དག་རྟག་ཏུ་མདོ་སྡེ་འདི་
[053-231a7] འཛིན་པ། །དེ་དག་ཡོན་ཏན་བསམ་གྱིས་མི་ཁྱབ་འགྱུར། །འཇིག་རྟེན་འདྲེན་པ་མྱ་ངན་འདས་འདི་དང། །ང་དང་འདྲེན་པ་འདི་དག་ཐམས་ཅད་མཐོང། །བྱང་ཆུབ་སེམས་


[053-231b0] [231B] 
[053-231b1] །འཁོར་བཞི་རྣམས་དང་དེ་ཡིས་མཐོང་བ་ཡིན། །དེ་ཡིས་དེང་འདིར་ང་ནི་མཉེས་པར་བྱས། །རྒྱལ་བའི་དབང་པོ་མྱ་ངན་འདས་འདི་དང། །ཕྱོགས་བཅུ་
[053-231b2] རྣམས་ན་གང་དག་གཞན་བཞུགས་པ། །འདྲེན་པ་དེ་དག་ཐམས་ཅད་མཉེས་པར་བྱས། །གང་ཞིག་མདོ་སྡེ་འདི་ནི་འཛིན་བྱེད་པ། །འདས་དང་ད་ལྟར་མ་བྱོན་སངས་རྒྱས་དང། །
[053-231b3] ཕྱོགས་བཅུ་དག་ན་གང་དག་བཞུགས་པ་ཡང། །དེ་ཀུན་མཐོང་ཞིང་ཤིན་ཏུ་མཆོད་པར་འགྱུར། །མདོ་སྡེ་ཡང་དག་ཆོས་འདི་གང་འཛིན་པས། །བྱང་ཆུབ་སྙིང་པོ་རྣམ་པར་གང་
[053-231b4] དགོངས་པ། །སྐྱེས་མཆོག་རྣམས་ཀྱི་གསང་ཆེན་ཤེས་པར་འགྱུར། །དེ་ནི་དེ་ཡང་མྱུར་དུ་རྗེས་སུ་སེམས། །གང་ཞིག་མདོ་སྡེ་དམ་པ་འདི་འཛིན་པ། །འདི་ཡི་སྤོབས་པ་དག་ནི་
[053-231b5] མཐའ་ཡས་འགྱུར། །ཇི་ལྟར་རླུང་ནི་གང་དུའང་ཐོགས་མེད་བཞིན་།ཆོས་དང་དོན་དང་ངེས་པའི་ཚིག་ཀྱང་ཤེས། །འདྲེན་པ་རྣམས་ཀྱིས་དགོངས་ཏེ་གང་གསུངས་པ། །མདོ་སྡེ་
[053-231b6] རྣམས་ཀྱི་མཚམས་སྦྱར་རྟག་ཏུ་ཤེས། །རྣམ་པར་འདྲེན་པ་མྱ་ངན་འདས་པ་ཡི། །མདོ་སྡེ་རྣམས་ཀྱི་ཡང་དག་དོན་དེས་ཤེས། །ཟླ་བ་ཉི་མ་འདྲ་བར་དེ་འགྱུར་ཏེ། །དེ་ནི་ཤིན་ཏུ་སྣང་
[053-231b7] ཞིང་གསལ་བྱེད་འགྱུར། །དེ་ནི་ས་ལ་རྒྱུ་ཞིང་དེ་དང་དེར་།བྱང་ཆུབ་སེམས་དཔའ་མང་པོ་ཡང་དག་འཛུད། །དེ་བས་བྱང་ཆུབ་སེམས་དཔའ་མཁས་གང་དག་འདི་འདྲ་པ་ཡི་


[053-232a0] [232A] 
[053-232a1] ༄༅། །ཕན་ཡོན་འདི་ཐོས་ནས། །མྱ་ངན་ང་འདས་མདོ་འདི་གཟུང་ཞིག་དང། །དེ་དག་ཐེ་ཚོམ་མེད་པར་བྱང་ཆུབ་འགྱུར། །དམ་པའི་ཆོས་པདྨ་དཀར་
[053-232a2] པོ་ལས། དེ་བཞིན་གཤེགས་པའི་རྫུ་འཕྲུལ་མངོན་པར་འདུ་བྱེད་པའི་ལེའུ་ཞེས་བྱ་སྟེ་ཉི་ཤུ་པའོ།། །།དམ་པའི་ཆོས་པདྨ་དཀར་པོ་བམ་པོ་བཅུ་
[053-232a3] གཉིས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་
[053-232a4] ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དམ་པའི་ཆོས་
[053-232a5] པདྨ་དཀར་པོའི་ཆོས་ཀྱི་རྣམ་གྲངས་འདི། ལུས་ལ་ཐོགས་སམ་གླེགས་བམ་དུ་བགྱིས་ཏེ་འཛིན་པའི་རིགས་ཀྱི་བུའམ་རིགས་ཀྱི་བུ་མོ་དེ་བསོད་ནམས་ཇི་སྙེད་ཅིག་སྐྱེད་པར་
[053-232a6] འགྱུར། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །སྨན་གྱི་
[053-232a7] རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་བརྒྱད་ཅུའི་བྱེ་མ་སྙེད་ལ་བསྟི་སྟང་དུ་བྱེད། བཙུན་


[053-232b0] [232B] 
[053-232b1] རི་མོར་བྱེད། མཆོད་པ་བྱེད་ན། སྨན་གྱི་རྒྱལ་པོ་འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་དམ། གསོལ་
[053-232b2] པ༑ བཅོམ་ལྡན་འདས། མང་ལགས་སོ། །བདེ་བར་གཤེགས་པ། མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། སྨན་གྱི་རྒྱལ་པོ་ཁྱོད་མོས་པར་བྱའོ། །ཁོང་དུ་
[053-232b3] ཆུད་པར་བྱའོ། །སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་
[053-232b4] གཅིག་ཙམ་ཡང་འཛིན་པ་དང། ཀློག་པ་དང། ཀུན་ཆུབ་པར་བྱེད་པ་དང། ནན་ཏན་གྱིས་སྒྲུབ་ན། སྨན་གྱི་རྒྱལ་པོ། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་དེ་བས་ཆེས་
[053-232b5] བསོད་ནམས་མང་དུ་སྐྱེད་དོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་
[053-232b6] དམ་པའི་ཆོས་ཀྱི་རྣམ་གྲངས་འདི་ལུས་ལ་ཐོགས་སམ་གླེགས་བམ་དུ་བགྱིས་ཏེ། འཛིན་པའི་རིགས་ཀྱི་བུའམ་རིགས་ཀྱི་བུ་མོ་དེ་བདག་གིས་བསྲུང་བ་དང་བསྐྱབ་པ་དང་སྦ་བའི་སླད་
[053-232b7] དུ་གཟུངས་སྔགས་ཀྱི་ཚིག་རྣམས་སྩལ་བར་བགྱིའོ། །ཏདྱ་ཐཱ། ཨ་ནྱེ། མ་ནེ་མ་མ་ནེ། ཙིཏྟེ་ཙི་ར་ཏེ། ཤ་མེ་ཤ་མེ་ཡི་ཏཱ་བཧི་ཤཱནྟེ། མུཀྟེ། མུཀྟ་ཏ་མེ་ས་མེ། ཨ་བི་ཤ་


[053-233a0] [233A] 
[053-233a1] ༄༅། །མེ་ས་མ་ས་མེ། ཛ་ཡེ། ཀྵ་ཡེ་ཨཀྵ་ཡེ། ཨཀྵི་ཎོ་ཤཱནྟེ། ཤ་མི་ཏེ་དྷཱ་ར་ཎཱི། ཨཱ་ལོ་ཀ་བྷཱ་སེ། པྲ་ཏྱ་བེཀྵ་ཎཱི། བི་བི་རུ་ཨ་བྷྱནྟ། ར་ནི་བི་ཥྚེ། ཨ་བྷྱནྟ་ར་
[053-233a2] ནི་བིཥྚི་ཨ་ཏྱནྟ་པ་རི་ཤུདྡྷི། ཨུཏྐུ་ལེ། མུཏྐུ་ལེ། ཨ་ར་ཊེ་པ་ར་ཊེ། ཤྲུ་ཀཱ་ཀྵཱི་ཨ་ས་མ་ས་མེ། བུདྡྷ་བི་ལོ་ཀི་ཏེ་དྷརྨ་པ་རཱི་ཀཥི་ཏེ། སངྒྷ་ནི་རྒོ་ཥ་ཎཱི། ནི་རྒྷོ་ཥ་ཎཱི་བྷ་ཡཱ་བྷ་ཡ། ཤོ་དྷ་ནཱི་
[053-233a3] མནྟྲེ་མནྟྲ། ཀྵ་ཡ་ཏེ་རུ་ཏ་ཀཽ་ཤ་ལ། ཨཀྵ་ཡེ་ཨཀྵཱ་བ་ན་ཏཱ་ཡཱ་པ་ལོ། །ཨ་མནྱ་ན་ཏཱ་ཡ། བཅོམ་ལྡན་འདས། གཟུངས་སྔགས་ཀྱི་ཚིག་འདི་དག་ནི། སངས་རྒྱས་བཅོམ་ལྡན་
[053-233a4] འདས་གངྒཱའི་ཀླུང་དྲུག་ཅུའི་བྱེ་མ་སྙེད་ཀྱིས་བཤད་པ་སྟེ་གང་གིས་མདོ་སྡེ་འདི་ལྟ་བུ་འཛིན་པ་ཆོས་སྨྲ་བ་འདི་ལྟ་བུ་དེ་དག་དང་འགལ་བར་བགྱིས་ན་སངས་རྒྱས་བཅོམ་
[053-233a5] ལྡན་འདས་དེ་དག་ཐམས་ཅད་ལ་དེ་འཁུས་པ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་ལ་འདི་སྐད་ཅེས་
[053-233a6] བཀའ་སྩལ་ཏོ། །སྨན་གྱི་རྒྱལ་པོ་ཁྱོད་ཀྱིས་གཟུངས་སྔགས་ཀྱི་ཚིག་རྣམས་སྨྲས་པས། སེམས་ཅན་མང་པོའི་དོན་བྱས་ཤིང་སྨན་གྱི་རྒྱལ་པོ་སེམས་ཅན་རྣམས་ལ་སྙིང་བརྩེ་
[053-233a7] བའི་ཕྱིར་བསྲུང་བ་དང། བསྐྱབ་པ་དང། སྦ་བ་བྱས་པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རབ་


[053-233b0] [233B] 
[053-233b1] །བཅོམ་ལྡན་འདས། བདག་ཅག་གིས་ཀྱང། ཆོས་སྨྲ་བ་འདི་ལྟ་བུ་དག་གི་ཆེད་དུ་གཟུངས་སྔགས་ཀྱི་ཚིག་རྣམས་སྩལ་བར་བགྱི་སྟེ། དེས་ཆོས་སྨྲ་བ་
[053-233b2] འདི་ལྟ་བུ་དེ་དག་ལ་གླགས་ལྟ་བ་གང་གིས་ཀྱང་གླགས་མི་རྙེད་པ་འདི་ལྟ་སྟེ། གནོད་སྦྱིན་ནམ། སྲིན་པོའམ། སྲུལ་པོའམ། གཤེད་བྱེད་དམ། གྲུལ་བུམ་མམ། ཡི་དྭགས་གླགས་ལྟ་བ་རྣམས་
[053-233b3] ཀྱིས་གླགས་མི་རྙེད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་སྦྱིན་པས་དེའི་ཚེ་གཟུངས་སྔགས་ཀྱི་ཚིག་འདི་དག་སྨྲས་སོ། །ཏདྱ་ཐཱ། ཛྭ་ལེ་མ་ཧཱ་ཛྭ་ལེ། ཨུཀྐེ་
[053-233b4] མུཀྐེ༑ ཨ་ཌེ་ཨ་ཌཱ་བ་ཏི། ནྲྀ་ཊྱོ་ནྲྀ་ཊཱ་བ་ཏི། ཨཊྚི་ནི། བིཊྚི་ཙི་ཊྚི་ནི། ནྲྀ་ཊ་ཊི་ནི། ནྲྀཊྚཱ་བ་ཏི་སྲཱཧཱ། བཅོམ་ལྡན་འདས་གཟུངས་སྔགས་ཀྱི་ཚིག་འདི་དག་ནི་དེ་བཞིན་གཤེགས་པ་དགྲ་
[053-233b5] བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱིས་གསུངས་ཤིང་རྗེས་སུ་ཡི་རང་བ་སྟེ། གང་གིས་ཆོས་སྨྲ་བ་འདི་ལྟ་བུ་འདི་དག་དང་འགལ་བར་བགྱིས་ན་
[053-233b6] དེ་དེ་བཞིན་གཤེགས་པ་དེ་དག་ཐམས་ཅད་ལ་འཁུས་པ་ལགས་སོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་རྣམ་ཐོས་ཀྱི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས་
[053-233b7] བདག་གིས་ཀྱང་ཆོས་སྨྲ་བ་དེ་དག་ལ་གློ་བ་བརྩེ་བས་སྨན་པ་དང། བདེ་བ་དང། བསྲུང་བ་དང། བསྐྱབ་པ་དང། སྤ་བའི་སླད་དུ་གཟུངས་སྔགས་ཀྱི་ཚིག་རྣམས་བརྗོད་པར་བགྱིའོ། །


[053-234a0] [234A] 
[053-234a1] ༄༅། །ཏདྱ་ཐཱ། ཨཊྚ། ནཊྚེ་ཏ་ནཊྚེ། ཨ་ན་ཏེ་ནཱ་ཏི། ཀུ་ན་ཊི་སཱཧཱ། བཅོམ་ལྡན་འདས། གཟུངས་སྔགས་ཀྱི་ཚིག་འདི་དག་གིས་ཆོས་སྨྲ་བ་དེ་དག་ལ་དཔག་
[053-234a2] ཚད་བརྒྱ་ཚུན་ཆད་དུ་བསྲུང་བར་བགྱིའོ། །རིགས་ཀྱི་བུའམ་རིགས་ཀྱི་བུ་མོ་མདོ་སྡེ་འདི་ལྟ་བུ་འཛིན་ཅིང། ཆོས་སྨྲ་བ་དེ་དག་ལའང་བསྲུང་བ་བགྱིས་པར་འགྱུར། བདེ་ལེགས་
[053-234a3] སུ་བགྱིས་པར་འགྱུར་རོ། །དེ་ནས་རྒྱལ་པོ་ཆེན་པོ་འཕགས་སྐྱེས་པོ་དྲི་ཟ་བྱེ་བ་ཁྲག་ཁྲིག་བརྒྱ་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས། འཁོར་དེར་འདུས་པར་གྱུར་
[053-234a4] ཏེ་འདུག་པ་དེ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ། པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་
[053-234a5] པ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་མདོ་སྡེ་འདི་ལྟ་བུ་འཛིན་པ། ཆོས་སྨྲ་བ་འདི་ལྟ་བུ་དེ་དག་བསྲུང་བ་
[053-234a6] དང༑ བསྐྱབ་པ་དང། སྦ་བའི་སླད་དུ་གཟུངས་སྔགས་ཀྱི་ཚིག་རྣམས་བརྗོད་པར་བགྱིའོ། །ཏདྱ་ཐཱ། ཨ་ག་ཎོ་ག་ཎོ། གཽ་རི་གནྡྷ་རི། ཙཎྜ་ལི། མ་ཏིངྒ། པུཀྐ་སི། ཀུ་
[053-234a7] ལེ༑ པྲུ་ཧི་སཱཧཱ། བཅོམ་ལྡན་འདས། གཟུངས་སྔགས་ཀྱི་ཚིག་འདི་དག་ནི་སངས་རྒྱས་བྱེ་བ་ཕྲག་བཞི་བཅུ་རྩ་གཉིས་ཀྱིས་གསུངས་ཏེ། གང་ཞིག་ཆོས་སྨྲ་བ་


[053-234b0] [234B] 
[053-234b1] དེ་དག་ཐམས་ཅད་ལ་འཁུས་པ་ལགས་སོ། །དེ་ནས་སྲིན་མོ་འཕྱང་མ་ཞེས་བྱ་བ་དང་སྲིན་མོ་རྣམ་པར་འཕྱང་མ་ཞེས་བྱ་བ་དང། སྲིན་
[053-234b2] མོ་སོ་བརྩེགས་ཞེས་བྱ་བ་དང། སྲིན་མོ་མེ་ཏོག་སོ་ཞེས་བྱ་བ་དང། སྲིན་མོ་ཅོད་པན་སོ་ཞེས་བྱ་བ་དང། སྲིན་མོ་སྒྲ་ཅན་ཞེས་བྱ་བ་དང། སྲིན་མོ་མེ་ཞེས་བྱ་བ་དང། སྲིན་མོ་ཕྲེང་བ་
[053-234b3] འཆང་ཞེས་བྱ་བ་དང། སྲིན་མོ་མདུང་ཅན་ཞེས་བྱ་བ་དང། སྲིན་མོ་སེམས་ཅན་ཐམས་ཅད་ཀྱི་མདངས་འཕྲོག་ཅེས་བྱ་བ་དང། འཕྲོག་མ་བུ་དང་གཡོག་ཏུ་བཅས་པ་དང། སྲིན་
[053-234b4] མོ་དེ་དག་ཐམས་ཅད་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། སྲིན་མོ་དེ་དག་ཐམས་ཅད་ཀྱིས་སྒྲ་སྐད་གཅིག་ཏུ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
[053-234b5] ལྡན་འདས། བདག་ཅག་གིས་ཀྱང་མདོ་སྡེ་འདི་འཛིན་པ་ཆོས་སྨྲ་བ་འདི་ལྟ་བུ་དེ་དག་བསྲུང་བ་དང། བསྐྱབ་པ་དང། སྤ་བ་བགྱིའོ་།བདེ་ལེགས་སུ་འགྱུར་བར་བགྱིའོ། །ཅི་ནས་
[053-234b6] ཚེས་སྨྲ་བ་དེ་དག་ལ་གླགས་ལྟ་བ་དང། སྐབས་འཚོལ་བ་དག་གིས་ཀྱང་གླགས་མི་རྙེད་པར་བགྱིའོ། །དེ་ནས་སྲིན་མོ་དེ་དག་ཐམས་ཅད་ཀྱིས་སྒྲ་སྐད་གཅིག་ཏུ་ཚིག་མཐུན་པར་
[053-234b7] བཅོམ་ལྡན་འདས་ལ་གཟུངས་སྔགས་ཀྱི་ཚིག་འདི་དག་ཕུལ་ལོ། །ཏདྱ་ཐཱ། ཨི་ཏི་མེ། ཨི་ཏི་མེ། ཨི་ཏི་མེ། ཨི་ཏི་མེ། ཨི་ཏི་མེ། ནི་མེ། ནི་མེ། ནི་མེ། ནི་མེ། ནི་མེ། རུ་ཧེ། རུ་


[053-235a0] [235A] 
[053-235a1] ༄༅། །ཧེ༑ རུ་ཧེ། རུ་ཧེ། རུ་ཧེ། ཧ་སྟེ། ཧ་སྟེ། ཧ་སྟེ། ཧ་སྟེ། ཧ་སྟེ་སཱཧཱ། འདི་སྤྱི་བོར་བཞག་ནས་ཆོས་སྨྲ་བ་རྣམས་ལ་སུའང་འཁུ་བར་མ་གྱུར་ཅིག་གནོད་
[053-235a2] སྦྱིན་ནམ། སྲིན་པོའམ། ཡི་དྭགས་སམ། ཤ་ཟའམ། སྲུལ་པོའམ། གཤེད་བྱེད་དམ། རོ་ལངས་སམ། རེངས་པའམ། གནོན་པོའམ། བརྗེད་བྱེད་ཀྱི་གཟུགས་སམ། གནོད་
[053-235a3] སྦྱིན་གྱིས་བྱས་པའམ། མིས་བྱས་པའམ། མི་མ་ཡིན་པས་བྱས་པའམ་རིམས་ནད་ཉིན་གཅིག་པའམ། ཉིན་གཉིས་པའམ། ཉིན་གསུམ་པའམ། ཉིན་བཞི་པའམ། རྟག་
[053-235a4] པའི་རིགས་སམ། ཐ་ན་རྨི་ལམ་ནའང་བུད་མེད་ཀྱི་གཟུགས་སམ། སྐྱེས་པའི་གཟུགས་སམ། ཁྱེའུ་གཟུགས་སམ། བུ་མོའི་གཟུགས་ཀྱིས་མཐོ་འཚམ་པར་འགྱུར་བ་དེ་ནི་གནས་
[053-235a5] མ་མཆིས་སོ། །དེ་ནས་སྲིན་མོ་དེ་དག་གིས་སྒྲ་སྐད་གཅིག་ཏུ་ཚིག་མཐུན་པར་བཅོམ་ལྡན་འདས་ལ་ཚིགས་སུ་བཅད་པ་འདི་དག་གསོལ་ཏོ་།གང་གིས་གསང་སྔགས་འདི་ཐོས་ནས།།
[053-235a6] ཆོས་སྨྲ་བ་དང་འགལ་བགྱིད་པ། །དེའི་མགོ་ཚལ་བ་བདུན་དུ་འགས་།ཨརྫ་ཀ་ཡི་དོག་པ་བཞིན། །གང་ཞིག་ཆོས་སྨྲ་འགལ་བགྱིད་པ་།མ་བསད་པ་ཡི་འགྲོ་གང་དང། །ཕ་
[053-235a7] བསད་འགྲོ་བ་གང་ལགས་པའི། །འགྲོ་བ་དེ་ནི་དེར་མཆིའོ། །གང་ཞིག་ཆོས་སྨྲ་འགལ་བགྱིད་པ། །ཏིལ་འཚིར་དག་གི་འགྲོ་གང་དང་།ཏིལ་རྡུང་འགྲོ་བ་གང་ལགས་པའི།།


[053-235b0] [235B] 
[053-235b1] །གང་ཞིག་ཆོས་སྨྲ་འགལ་བགྱིད་པ། །སྲང་ལ་གཡོ་བགྱིད་འགྲོ་གང་དང། །བྲེ་འཆོས་འགྲོ་བ་གང་ལགས་པའི། །འགྲོ་བ་དེར་ནི་དེ་མཆིའོ། །དེ་སྐད་ཅེས་གསོལ་
[053-235b2] ནས༑ མདུང་ཅན་ལ་སོགས་པ་སྲིན་མོ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་ཆོས་སྨྲ་བ་འདི་ལྟ་བུ་དེ་དག་ལ་བསྲུང་
[053-235b3] བར་བགྱིའོ། །བདེ་ལེགས་སུ་འགྱུར་བ་དང། ཆད་པ་སྤང་བ་དང་དུག་གཞིལ་བར་བགྱིའོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་སྲིན་མོ་དེ་དག་ལ་འདི་སྐད་
[053-235b4] ཅེས་བཀའ་སྩལ་ཏོ། །ཀྱེ་སྲིན་མོ་དག་ལེགས་སོ། །ལེགས་སོ། །ཁྱེད་ཀྱིས་ཆོས་སྨྲ་བ་དེ་དག་ལ་བསྲུང་བ་དང། བསྐྱབ་པ་དང། སྦ་བ་གྱིས་ཤིག་གང་དག་ཐ་ན་ཆོས་ཀྱི་རྣམ་གྲངས་
[053-235b5] འདིའི་མིང་ཙམ་འཛིན་པ་དེ་དག་ལའང་མདུང་ཅན་ཁྱོད་འཁོར་དང་བཅས་པས་བསྲུང་བར་བྱ་ན། གང་དག་ཆོས་ཀྱི་རྣམ་གྲངས་འདི་མཐའ་དག་ཆུབ་པར་འཛིན་པ་དང། གླེགས་བམ་
[053-235b6] དུ་བྱས་ཏེ་རིམ་གྲོ་བྱེད་པ་དང། མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང། ན་བཟའ་དང་གདུགས་དང། རྒྱལ་མཚན་དང། ལྷའི་བདན་དང་
[053-235b7] འབྲུ་མར་གྱི་མར་མེའམ། མར་གྱི་མར་མེའམ། སྤོས་མར་གྱི་མར་མེའམ། ཙམྤ་ཀའི་མར་གྱི་མར་མེའམ། བར་ཤ་ཀའི་མར་གྱི་མར་མེའམ། ཨུཏྤ་ལའི་མར་གྱི་མར་མེའམ། སྣ་


[053-236a0] [236A] 
[053-236a1] ༄༅། །མའི་མར་གྱི་མར་མེའམ། དེ་ལྟ་བུའི་མཆོད་པའི་ཡོ་བྱད་རྣམ་པ་མང་པོ་བརྒྱ་སྟོང་གིས་རིམ་གྲོ་བྱེད་པ་ལྟ་ཅི་སྨོས་ཏེ་མདུང་ཅན་ཁྱོད་གཡོག་དང་
[053-236a2] བཅས་པས་བསྲུང་བར་བྱའོ། །གཟུངས་སྔགས་ཀྱི་ལེའུ་འདི་བཤད་པ་ན་སྲོག་ཆགས་དྲུག་ཁྲི་བརྒྱད་སྟོང་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དམ་པའི་ཆོས་
[053-236a3] པདྨ་དཀར་པོ་ལས། གཟུངས་སྔགས་ཀྱི་ལེའུ་ཞེས་བྱ་སྟེ་ཉི་ཤུ་རྩ་གཅིག་པའོ།། །།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་
[053-236a4] པོ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅིའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་
[053-236a5] སྨན་གྱི་རྒྱལ་པོ་འཇིག་རྟེན་གྱི་ཁམས་མི་མཇེད་འདི་ན་རྒྱུ་བ་དང། བཅོམ་ལྡན་འདས་འདི་དཀའ་བ་བགྱིད་པ་བྱེ་བ་ཁྲག་ཁྲིག་བརྒྱ་སྟོང་མང་པོ་དག་གདའ། བཅོམ་ལྡན་
[053-236a6] འདས། གང་ཐོས་པས་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་
[053-236a7] ཡིན་པ་རྣམས་དང། འཇིག་རྟེན་གྱི་ཁམས་གཞན་ནས་ལྷགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང། ཉན་ཐོས་ཆེན་པོ་འདི་དག་གིས་ཐོས་ནས་ཐམས་


[053-236b0] [236B] 
[053-236b1] བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོའི་སྤྱོད་པ་གང་ཅི་ལགས་པའི་ཕྱོགས་ཙམ་ཞིག་དེ་བཞིན་
[053-236b2] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ལེགས་པར་བཤད་དུ་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་
[053-236b3] པོ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པས་གསོལ་བ་བཏབ་པ་མཁྱེན་ནས། དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྐར་མའི་རྒྱལ་པོ་མེ་ཏོག་ཀུན་
[053-236b4] ཏུ་རྒྱས་པ་མངོན་པར་ཤེས་པ་ལ་འདི་སྐད་ཅེས་བཀའ་སྩལ་ཏོ་།རིགས་ཀྱི་བུ། སྔོན་བྱུང་བ་འདས་པའི་དུས་ན་བསྐལ་པ་གངྒཱའི་ཀླུང་གི་བྱེ་མ་སྙེད་དུ་གྱུར་པ་དེའི་ཚེ་དེའི་དུས་ན། དེ་
[053-236b5] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་
[053-236b6] ལོ་སྒྱུར་བ། བླ་ན་མེད་པ། ལྷ་དང་མི་རྣམས་གྱི་སྟོན་པ་སངས་རྒྱས་བཅོམ་ལྡན་འདས་ཉི་ཟླ་དྲི་མ་མེད་པའི་འོད་དཔལ་ཞེས་བྱ་བ་འཇིག་རྟེན་དུ་བྱུང་སྟེ། སྐར་མའི་རྒྱལ་པོ་མེ་ཏོག་
[053-236b7] ཀུན་ཏུ་རྒྱས་པ་མངོན་པར་ཤེས་པ། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་དེའི་བྱང་ཆུབ་


[053-237a0] [237A] 
[053-237a1] ༄༅། །སེམས་དཔའ་བྱེ་བ་བརྒྱད་ཅུའི་འདུས་པ་ཆེན་པོ་བྱུང་ངོ་།གངྒཱའི་ཀླུང་བདུན་ཅུ་རྩ་གཉིས་ཀྱི་བྱེ་མ་སྙེད་ཀྱི་ཉན་ཐོས་འདུས་པ་བྱུང་ངོ། །དེའི་བསྟན་པ་ལ་
[053-237a2] བུད་མེད་མེད་པར་གྱུར་ཏོ། །སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། ཡི་དྭགས་དང། ལྷ་མ་ཡིན་གྱི་རིས་མེད་དོ། །སངས་རྒྱས་ཀྱི་ཞིང་ཡང་ལག་མཐིལ་ལྟར་
[053-237a3] མཉམ་ལ་ཉམས་དགའ་བར་གྱུར་ཏོ། །ལྷའི་བཻ་ཌཱུརྱ་ལས་གྲུབ་པའི་ས་ཕྱོགས་རིན་པོ་ཆེ་དང་ཙནྡན་གྱི་ཤིང་ལྗོན་པས་བརྒྱན་ཅིང་རིན་པོ་ཆེའི་དྲ་བས་བྲེས་པ། དར་གྱི་ལྡ་ལྡི་
[053-237a4] མངོན་པར་རབ་ཏུ་དཔྱངས་པ། རིན་པོ་ཆེའི་བོག་ཕོར་ནས་བདུག་བས་བདུགས་པ། རིན་པོ་ཆེའི་ཤིང་ལྗོན་པའི་དྲུང་ཐམས་ཅད་ན། རིན་པོ་ཆེའི་མཁའ་རྟེན་མདའ་རྒྱང་གང་
[053-237a5] གི་ཚད་ཙམ་བྱས་པ་ཡོད་པ། རིན་པོ་ཆེའི་མཁའ་རྟེན་ཐམས་ཅད་ཀྱི་སྟེང་ན་ལྷའི་བུ་བྱེ་བ་བརྒྱ་དག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-237a6] པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་ལ་མཆོད་པ་བྱ་བའི་ཕྱིར། སིལ་སྙན་བྱེད་ཅིང་ཕེག་རྡོབ་པ་དང། རོལ་མོའི་སྒྲ་འབྱིན་ཅིང་འཁོད་དོ། །བཅོམ་ལྡན་འདས་དེའང་
[053-237a7] བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ལས་བརྩམས་ཏེ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི། ཉན་


[053-237b0] [237B] 
[053-237b1] ཆེན་པོ་དེ་དག་ལ་རྒྱས་པར་རབ་ཏུ་སྟོན་ཏོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བཅོམ་ལྡན་
[053-237b2] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་དེའི་ཚེའི་ཚད་ནི་བསྐལ་པ་བཞི་ཁྲི་ཉིས་སྟོང་དུ་གྱུར་ཏོ། །བྱང་
[053-237b3] ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ཉན་ཐོས་ཆེན་པོ་དེ་དག་གི་ཚེའི་ཚད་ཀྱང་དེ་ཙམ་དུ་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་
[053-237b4] ཅད་ཀྱིས་མཐོང་ན་དགའ་བ་དེའང། བཅོམ་ལྡན་འདས་དེའི་གསུང་རབ་ལ་དཀའ་བ་བྱེད་པ་ལ་བརྩོན་པར་གྱུར་ཏེ། དེ་ལོ་ཁྲི་ཉིས་སྟོང་དུ་འཆག་པ་ལ་ཞུགས་ཤིང་བརྩོན་འགྲུས་
[053-237b5] ཆེན་པོ་བརྩམས་པས་རྣལ་འབྱོར་ལ་བརྩོན་པར་གྱུར་ཏོ། །དེ་ལོ་ཁྲི་ཉིས་སྟོང་འདས་ནས་གཟུགས་ཐམས་ཅད་ཡང་དག་པར་སྟོན་པ་ཞེས་བྱ་བའི་ཏིང་ངེ་འཛིན་ཐོབ་སྟེ། ཏིང་ངེ་
[053-237b6] འཛིན་དེ་ཐོབ་མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེ་ཚིམ་ཞིང་མགུ་སྟེ་ཡི་རངས་ནས་རབ་ཏུ་དགའ་ཞིང་དགའ་
[053-237b7] བ་དང་ཡིད་བདེ་བ་སྐྱེས་ནས། དེའི་ཚེ་འདི་སྙམ་དུ་སེམས་ཏེ། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལ་བརྟེན་ནས་གཟུངས་ཐམས་ཅད་ཡང་དག་པར་སྟོན་པ་ཞེས་


[053-238a0] [238A] 
[053-238a1] ༄༅། །བྱ་བའི་ཏིང་ངེ་འཛིན་བདག་གིས་ཐོབ་བོ་སྙམ་མོ་།དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་
[053-238a2] དགའ་བ་དེའང་འདི་སྙམ་དུ་སེམས་ཏེ། འདི་ལྟར་བདག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་དང་
[053-238a3] དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་མཆོད་པར་བྱའོ་སྙམ་ནས། དེའི་ཚེ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་ཆུབ་སེམས་དཔའ་སེམས་
[053-238a4] དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ། དེའི་མོད་ལ་སྟེང་གི་བར་སྣང་ལས་མེ་ཏོག་མནྡཱ་ར་དང་མནྡཱ་
[053-238a5] ར་ཆེན་པོའི་ལྷའི་མེ་ཏོག་གི་ཆར་ཆེན་པོ་མངོན་པར་བབ་བོ། །དུས་ཀྱི་རྗེས་སུ་འབྲང་བའི་ཙནྡན་གྱི་སྤྲིན་ཅེས་ཏེ། ཙནྡན་སྤྲུལ་གྱི་སྙིང་པོའི་ཆར་ཆེན་པོ་མངོན་པར་བབ་སྟེ། སྐར་
[053-238a6] མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་དེ་ལྟ་བུའི་སྤོས་ཀྱི་རྣམ་པ་ཞོ་གཉིས་ཀྱི་རིན་དུ་འཇིག་རྟེན་གྱི་ཁམས་མི་མཇེད་འདིས་མི་ཆོག་གོ་སྐར་མའི་རྒྱལ་པོ་མེ་ཏོག་
[053-238a7] ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དྲན་པ་དང་ལྡན་ཞིང་ཤེས་བཞིན་དུ་ཏིང་ངེ་


[053-238b0] [238B] 
[053-238b1] །ལངས་ནས་འདི་སྙམ་དུ་སེམས་ཏེ། ཇི་ལྟར་ལུས་ཡོངས་སུ་བཏང་བ་ལྟར་ནི་རྫུ་འཕྲུལ་གྱི་ཆོ་འཕྲུལ་དག་གིས། བཅོམ་ལྡན་འདས་ལ་མཆོད་པ་བྱས་པ་མ་ཡིན་
[053-238b2] ནོ་སྙམ་མོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེ་
[053-238b3] དེའི་ཚེ། ཨ་ག་རུ་དང། དུ་རུ་ཀ་དང། པོག་གི་ཁུ་བ་ཟ་ཞིང་ཙམྤ་ཀའི་མར་ཡང་འཐུང་ངོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། རྣམ་གྲངས་འདིས་བྱང་ཆུབ་
[053-238b4] སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་རྟག་ཏུ་སྤོས་ཟ་ཞིང་ཙམྤ་ཀའི་མར་འཐུང་བས་ལོ་བཅུ་གཉིས་འདས་པར་གྱུར་ཏོ། །སྐར་མའི་རྒྱལ་
[053-238b5] དཔོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ལོ་བཅུ་གཉིས་པོ་དེ་འདས་ནས་
[053-238b6] རང་གི་ལུས་ལྷའི་རས་ཀྱིས་ཀུན་ཏུ་དཀྲིས་ནས་འབྲུ་མར་གྱིས་ཞེན་པར་བྱས་ཏེ་བདག་གི་བྱིན་གྱི་རླབས་བྱས་སོ། །བདག་གིས་བྱིན་གྱི་རླབས་བྱས་ནས། དེ་བཞིན་གཤེགས་པ་
[053-238b7] དང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་མཆོད་པའི་ལས་ཀྱི་ཕྱིར་བདག་གི་ལུས་ལ་མེ་འབར་བར་བྱས་སོ་།སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་


[053-239a0] [239A] 
[053-239a1] ༄༅། །པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བའི་ལུས་ཀྱི་མར་མེ་འབར་བ་
[053-239a2] དེའི་འོད་ཀྱིས་འཇིག་རྟེན་གྱི་ཁམས་གངྒཱའི་ཀླུང་བརྒྱད་ཅུའི་བྱེ་མ་སྙེད་ཁྱབ་པར་གྱུར་ཏེ། འཇིག་རྟེན་གྱི་ཁམས་དེ་དག་གི་སངས་རྒྱས་བཅོམ་ལྡན་འདས་གངྒཱའི་ཀླུང་བརྒྱད་ཅུའི་
[053-239a3] བྱེ་མ་སྙེད་ཐམས་ཅད་ཀྱིས་ལེགས་སོ་ཞེས་བྱ་བ་བྱིན་ཏེ། ལེགས་སོ་།ལེགས་སོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བརྩོན་འགྲུས་
[053-239a4] རྩོམ་པ་ཡང་དག་པའོ། །འདི་ནི་དེ་བཞིན་གཤེགས་པ་ལ་མཆོད་པ་དང། ཆོས་ལ་མཆོད་པ་ཡང་དག་པ་སྟེ། མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་
[053-239a5] པ་དང། ཕྱེ་མ་དང། ན་བཟའ་དང། གདུགས་དང། རྒྱལ་མཚན་དང། ལྷའི་བ་དན་གྱིས་མཆོད་པ་དང། ཟང་ཟིང་གིས་མཆོད་པ་དང། ཙནྡན་སྦྲུལ་[?] གྱི་སྙིང་པོས་མཆོད་པ་ནི་
[053-239a6] དེ་ལྟ་མ་ཡིན་ནོ། །རིགས་ཀྱི་བུ། སྦྱིན་པ་འདི་ནི་མཆོག་སྟེ། རྒྱལ་སྲིད་ཡོངས་སུ་གཏོང་བའི་སྦྱིན་པ་ནི་དེ་ལྟ་མ་ཡིན་ནོ། །བུ་དང་ཆུང་མ་ཕངས་པ་ཡོངས་སུ་གཏོང་བའི་སྦྱིན་
[053-239a7] པའང་དེ་ལྟ་མ་ཡིན་ནོ། །རིགས་ཀྱི་བུ། གང་བདག་གིས་ལུས་གཏོང་བའི་ཆོས་ཀྱི་མཆོད་པ་འདི་ནི་མཆོད་པ་ཁྱད་པར་ཅན་ནོ། །དམ་པའོ། །མཆོག་གོ་ཕུལ་ལོ། །གྱ་ནོམ་


[053-239b0] [239B] 
[053-239b1] །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། སངས་རྒྱས་བཅོམ་ལྡན་འདས་དེ་དག་གིས་ཚིག་དེ་སྐད་ཅེས་གསུངས་ནས་དེ་ནས་ཅང་མི་གསུང་བར་གྱུར་ཏོ། །སྐར་
[053-239b2] མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བའི་ལུས་ལ་འབར་བ་ལོ་བཅུ་གཉིས་
[053-239b3] ཀྱི་བར་དུ་ཞི་བར་མ་སོང་ངོ། །དེ་ཕྱིས་ལོ་བཅུ་གཉིས་འདས་ནས་ཞི་བར་གྱུར་ཏེ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པར་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་
[053-239b4] པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེས་དེ་བཞིན་གཤེགས་པ་ལ་འདི་ལྟ་བུའི་མཆོད་པ་དང། ཆོས་ཀྱི་མཆོད་པ་བྱས་ཏེ། དེ་ནས་ཤི་འཕོས་ནས་བཅོམ་ལྡན་འདས་
[053-239b5] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་གྱི་གསུང་རབ་ལ་རྒྱལ་པོ་དྲི་མ་མེད་པས་བྱིན་པའི་ཁྱིམ་དུ་སྐྱེས་ཏེ་སྐྱིལ་མོ་
[053-239b6] ཀྲུང་བཅས་བཞིན་དུ་པང་པར་བརྫུས་ཏེ་བྱུང་བར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་སྐྱེས་མ་ཐག་ཏུ། དེའི་ཚེ་
[053-239b7] རང་གི་ཕ་མ་ལ་ཚིགས་སུ་བཅད་དེ་སྨྲས་པ། རྒྱལ་མཆོག་འདི་ན་བདག་འཆག་ཅིང། །དེར་གནས་བདག་གིས་ཏིང་འཛིན་ཐོབ། །བདག་གིས་ལུས་ཕངས་ཡོངས་བཏང་སྟེ། །བརྩོན་


[053-240a0] [240A] 
[053-240a1] ༄༅། །འགྲུས་སྲ་བརྩམས་བརྟུལ་ཞུགས་ཆེ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་
[053-240a2] པོ་སེམས་ཅན་ཐམས་ཅད་ཀྱིས་མཐོང་ན་དགའ་བས་ཚིགས་སུ་བཅད་པ་དེ་སྨྲས་ནས། རང་གི་ཕ་མ་ལ་འདི་སྐད་ཅེས། ཡབ་ཡུམ། བཅོམ་ལྡན་འདས་གང་ལ་བདག་གིས་
[053-240a3] མཆོད་ནས། སྒྲ་ཐམས་ཅད་ལ་མཁས་པའི་གཟུངས་ཐོབ་ཅིང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་ཚིགས་སུ་བཅད་པ་བྱེ་བ་ཁྲག་ཁྲིག་བརྒྱ་སྟོང་
[053-240a4] གཏམས་པ་དང། དཀྲིགས་པ་དང། མི་འཁྲུགས་པ་བྱེ་བ་ཕྲག་བརྒྱད་ཅུས། བཅོམ་ལྡན་འདས་དེ་ལས་ཐོས་པར་གྱུར་པའི་བཅོམ་ལྡན་འདས་དེ་བཞིན་གཤེགས་པ་དགྲ་
[053-240a5] བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་དེ་ད་ལྟར་ཡང་བཞུགས་ཏེ་འཚོ་གཞེས་ཀྱི། ཡབ་ཡུམ་བདག་བཅོམ་ལྡན་འདས་དེའི་
[053-240a6] དྲུང་དུ་མཆིས་ན་ལེགས་སོ། །དེར་མཆིས་ནས་ཡང་བཅོམ་ལྡན་འདས་དེ་ལ་མཆོད་པ་བགྱིའོ་ཞེས་སྨྲས་སོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་
[053-240a7] དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེའི་ཚེ། ནམ་མཁའ་ལ་ཤིང་ཏ་ལ་བདུན་ཙམ་དུ་མངོན་པར་འཕགས་


[053-240b0] [240B] 
[053-240b1] རིན་པོ་ཆེ་སྣ་བདུན་གྱི་ཁང་བ་བརྩེགས་པར་སྐྱིལ་མོ་ཀྲུང་བཅས་ནས་བཅོམ་ལྡན་འདས་དེའི་དྲུང་དུ་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་
[053-240b2] ཏེ། བཅོམ་ལྡན་འདས་དེ་ལ་ལན་བདུན་བསྐོར་བ་བྱས་ནས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་ཕྱག་བཙལ་ཏེ་ཚིགས་སུ་
[053-240b3] བཅད་པ་འདིས་མངོན་པར་བསྟོད་དོ། །དཔའ་བོ་མི་དབང་ཤིན་ཏུ་དྲི་མེད་ཞལ། །ཕྱོགས་བཅུ་འདིར་ནི་ཁྱོད་ཀྱིས་འོད་ཟེར་མཛེས། །བདེ་གཤེགས་ཁྱོད་ལ་བདག་གིས་མཆོད་
[053-240b4] མཆོག་བགྱིས། །མགོན་པོ་ལྟ་བའི་སླད་དུ་བདག་འདིར་མཆིས། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེའི་ཚེ་བྱང་ཆུབ་སེམས་དཔའ་སེམས་དཔའ་
[053-240b5] ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བས་ཚིགས་སུ་བཅད་པ་འདི་སྨྲས་ནས། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-240b6] པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཁྱོད་ད་དུང་བཞུགས་སམ། སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་
[053-240b7] ཤེས་པ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་གྱིས། བྱང་ཆུབ་སེམས་དཔའ་སེམས་


[053-241a0] [241A] 
[053-241a1] ༄༅། །དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ང་ཡོངས་སུ་མྱ་ངན་ལས་འདའ་བའི་
[053-241a2] དུས་ལ་བབ་སྟེ། རིགས་ཀྱི་བུ། ང་ཚེ་ཟད་པའི་དུས་ལ་བབ་ཀྱི་རིགས་ཀྱི་བུ་ཁྱོད་སོང་ལ། ངའི་ཁྲི་ཤོམས་ཤིག་དང། ང་ཡོངས་སུ་མྱ་ངན་ལས་འདའོ། །སྐར་མའི་རྒྱལ་པོ་མེ་ཏོག་
[053-241a3] ཀུན་ཏུ་རྒྱས་པ་མངོན་པར་ཤེས་པ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་གྱིས་
[053-241a4] བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་བསྟན་པ་འདི་ངས་ཁྱོད་ལ་ཡོངས་
[053-241a5] སུ་གཏད་དོ། །བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་དང་ཉན་ཐོས་ཆེན་པོ་འདི་དག་དང། སངས་རྒྱས་ཀྱི་བྱང་ཆུབ་འདི་དག་དང། འཇིག་རྟེན་གྱི་ཁམས་
[053-241a6] འདི་དག་དང། རིན་པོ་ཆེའི་མཁའ་རྟེན་འདི་དག་དང། རིན་པོ་ཆེའི་ཤིང་ལྗོན་པ་འདི་དག་དང། ངའི་བསྙེན་བཀུར་བྱེད་པའི་ལྷའི་བུ་འདི་རྣམས་ཀྱང་ཡོངས་སུ་གཏད་དོ། །
[053-241a7] རིགས་ཀྱི་བུ། ང་ཡོངས་སུ་མྱ་ངན་ལས་འདས་པའི་རིང་བསྲེལ་གང་ཡིན་པ་དེ་དག་ཀྱང་ཡོངས་སུ་གཏད་དོ། །རིགས་ཀྱི་བུ། ངའི་རིང་བསྲེལ་ལ་ཁྱོད་ཀྱིས་ཀྱང་མཆོད་པ་རྒྱ་ཆེར་


[053-241b0] [241B] 
[053-241b1] རིང་བསྲེལ་དེ་དག་ཀྱང་རྒྱས་པར་གྱིས་ཤིག་།མཆོད་རྟེན་སྟོང་ཕྲག་མང་པོ་གྱིས་ཤིག་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བཅོམ་ལྡན་
[053-241b2] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་ཟླ་དྲི་མ་མེད་པའི་འོད་དཔལ་གྱིས། བྱང་ཆུབ་སེམས་དཔའ་སེམས་དཔའ་ཆེན་པོ་སེམས་
[053-241b3] ཅན་ཐམས་ཅད་ཀྱིས་མཐོང་ན་དགའ་བ་དེ་ལ་དེ་ལྟར་རྗེས་སུ་བསྟན་ནས་དེའི་ནུབ་མོ་ནམ་གྱི་ཆ་སྨད་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་
[053-241b4] འདས་སོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བས་
[053-241b5] བཅོམ་ལྡན་འདས་དེ་བཞིན་གཤེགས་པ་ཉི་ཟླ་དྲི་མ་མེད་པའི་འོད་དཔལ་དེ་ཡོངས་སུ་མྱ་ངན་ལས་འདས་པར་རིག་སྟེ། ཙནྡན་སྦྲུལ་གྱི་སྙིང་པོ་སྤུངས་ནས་དེ་བཞིན་གཤེགས་
[053-241b6] པའི་སྐུ་བསྲེགས་ཏེ། དེ་བཞིན་གཤེགས་པའི་སྐུ་ཚིག་པ་ཞི་བར་རིག་ནས་རིང་བསྲེལ་བསྡུས་ཏེ་ངུ་ཞིང་ཆོ་ངེས་བཏབ་ནས་སྨྲེ་སྔགས་འདོན་ཏོ། །སྐར་མའི་རྒྱལ་པོ་མེ་ཏོག་ཀུན་
[053-241b7] ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དུས་ཏེ་ཆོ་ངེས་བཏབ་ནས་སྨྲེ་སྔགས་འདོན་ཏེ་


[053-242a0] [242A] 
[053-242a1] ༄༅། །རིན་པོ་ཆེ་སྣ་བདུན་གྱི་བུམ་པ་བརྒྱད་ཁྲི་བཞི་སྟོང་བྱེད་དུ་བཅུག་ནས། དེ་དག་གི་ནང་དུ་དེ་བཞིན་གཤེགས་པའི་རིང་བསྲེལ་བཅུག་སྟེ། རིན་པོ་ཆེ་སྣ་
[053-242a2] བདུན་གྱི་མཆོད་རྟེན་འཕང་དུ་ཚངས་པའི་འཇིག་རྟེན་ལ་ཐུག་པ་གདུགས་ཀྱི་ཕྲེང་བས་ལེགས་པར་བརྒྱན་པ། དར་དང་དྲིལ་བུ་ལེགས་པར་དབྱངས་པ་བརྒྱད་ཁྲི་བཞི་སྟོང་བྱས་
[053-242a3] ཏེ༑ དེས་མཆོད་རྟེན་དེ་དག་བྱས་ནས་འདི་སྙམ་དུ་བསམས་ཏེ། བདག་གིས་བཅོམ་ལྡན་འདས་ཉི་ཟླ་དྲི་མ་མེད་པའི་འོད་དཔལ། དེ་བཞིན་གཤེགས་པའི་སྐུ་གདུང་ལ་མཆོད་
[053-242a4] པ་ནི་བྱས་ན་དེ་བས་ཀྱང་ལྷག་པ་ཆེས་ཁྱད་པར་དུ་འཕགས་པ་དེ་བཞིན་གཤེགས་པའི་རིང་བསྲེལ་ལ་མཆོད་པ་བྱའོ་སྙམ་མོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་
[053-242a5] མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེས་ཐམས་ཅད་དང་ལྡན་པའི་བྱང་ཆུབ་སེམས་
[053-242a6] དཔའི་ཚོགས་དེ་དང། ཉན་ཐོས་ཆེན་པོ་དེ་དག་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་
[053-242a7] ཆེན་པོ་དང། མི་དང་མི་མ་ཡིན་པའི་ཚོགས་དེ་དག་ལ་སྨྲས་པ་རིགས་ཀྱི་བུ་དག་ཁྱེད་ཐམས་ཅད་ཀྱིས་བཅོམ་ལྡན་འདས་དེའི་རིང་བསྲེལ་རྣམས་ལ་མཆོད་པ་བྱ་བར་


[053-242b0] [242B] 
[053-242b1] སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་དེས་
[053-242b2] དེའི་ཚེ་དེ་བཞིན་གཤེགས་པའི་མཆོད་རྟེན་བརྒྱད་ཁྲི་བཞི་སྟོང་གི་མདུན་དུ། རང་གི་ལག་པ་བསོད་ནམས་བརྒྱས་བརྒྱན་པ་འབར་བར་བྱས་ཏེ། འབར་བར་བྱས་བས་ལོ་བདུན་ཁྲི་
[053-242b3] ཉིས་སྟོང་གི་བར་དུ་དེ་བཞིན་གཤེགས་པའི་མཆོད་རྟེན་དེ་དག་ལ་མཆོད་པ་བྱས་སོ། །དེས་མཆོད་པ་དེ་བྱས་པས་འཁོར་དེ་ལས་ཉན་ཐོས་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་
[053-242b4] བཏུལ་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱིས་ཀྱང་གཟུགས་ཐམས་ཅད་ཡང་དག་པར་སྟོན་པའི་ཏིང་ངེ་འཛིན་ཐོབ་པར་གྱུར་ཏོ་།སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་
[053-242b5] པ་མངོན་པར་ཤེས་པ། དེ་ནས་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་དེ་དང། ཉན་ཐོས་ཆེན་པོ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་
[053-242b6] ཐམས་ཅད་ཀྱིས་མཐོང་ན་དགའ་བ་དེ་ཡན་ལག་མ་ཚང་བར་མཐོང་ནས་དུས་ཏེ་ཆོ་ངེས་བཏབ་ནས་སྨྲེ་སྔགས་འདོན་ཅིང་གཅིག་ལ་གཅིག་འདི་སྐད་སྨྲས་ཏེ། བདག་ཅག་གི་སློབ་དཔོན་
[053-242b7] རྗེས་སུ་སྟོན་པ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་འདི་ད་ལྟར་ཡན་ལག་མ་ཚང་ཞིང་ལག་པ་མེད་པར་གྱུར་ཏོ་ཞེས་ཟེར་རོ། །


[053-243a0] [243A] 
[053-243a1] ༄༅། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་
[053-243a2] ན་དགའ་བ་དེས། བྱང་ཆུབ་སེམས་དཔའ་སེམས་ཆེན་པོ་དེ་དག་དང་ཉན་ཐོས་དེ་དག་དང། ལྷའི་བུ་དེ་དག་ལ་སྨྲས་པ། རིགས་ཀྱི་བུ་དག་ཁོ་བོའི་ཡན་ལག་ཉམས་པར་
[053-243a3] མཐོང་བས་མ་ངུ་ཞིག་ཆོ་ངེས་མ་འདེབས་ཤིག་སྨྲེ་སྔགས་མ་འདོན་ཅིག་རིགས་ཀྱི་བུ་དག་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་དག་ན། སངས་
[053-243a4] རྒྱས་བཅོམ་ལྡན་འདས་གང་དག་བཞུགས་ཤིང་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཁོ་བོས་དཔང་དུ་བཞག་སྟེ། དེ་དག་གི་སྤྱན་སྔར་བདེན་
[053-243a5] པའི་བྱིན་གྱིས་བརླབས་སོ། །བདེན་པ་དང་བདེན་པའི་ཚིག་གང་གིས་བདག་གི་ལག་པ་དེ་བཞིན་གཤེགས་པ་ལ་མཆོད་པའི་ཕྱིར་ཡོངས་སུ་བཏང་བས། བདག་གི་ལུས་
[053-243a6] གསེར་གྱི་ཁ་དོག་ཏུ་འགྱུར་བའི་བདེན་པ་དང་བདེན་པའི་ཚིག་དེས་བདག་གི་ལག་པ་འདི་སྔོན་གྱི་བཞིན་དུ་གྱུར་ཅིག་ས་ཆེན་པོ་འདི་ལན་དྲུག་ཏུ་གཡོས་པར་གྱུར་ཅིག་བར་
[053-243a7] སྣང་ལ་གནས་པའི་ལྷའི་བུ་རྣམས་ཀྱིས་མེ་ཏོག་གི་ཆར་ཆེན་པོ་ཕོབ་ཅིག་ཅེས་བྱས་སོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ནས་བྱང་ཆུབ་སེམས་


[053-243b0] [243B] 
[053-243b1] དགའ་བ་དེས། བདེན་པའི་བྱིན་གྱི་རླབས་དེ་བྱས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[053-243b2] འདི་རྣམ་པ་དྲུག་ཏུ་གཡོས་སོ། །སྟེང་གི་བར་སྣང་ལས་ཀྱང་མེ་ཏོག་གི་ཆར་ཆེན་པོ་མངོན་པར་བབ་བོ། །བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་
[053-243b3] མཐོང་ན་དགའ་བ་དེའི་ལག་པ་དེའང། འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཉིད་ཀྱི་བསོད་ནམས་ཀྱི་སྟོབས་བསྐྱེད་པ་དང། ཡེ་ཤེས་ཀྱི་སྟོབས་བསྐྱེད་པ་
[053-243b4] དེས་སྔོན་གྱི་བཞིན་དུ་གྱུར་ཏོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེའི་ཚེ་དེའི་དུས་ན་བྱང་ཆུབ་སེམས་དཔའ་སེམས་དཔའ་ཆེ་པོ་སེམས་ཅན་ཐམས་
[053-243b5] ཅད་ཀྱིས་མཐོང་ན་དགའ་བ་ཞེས་བྱ་བར་གྱུར་པ་དེ་གཞན་ཞིག་ཡིན་སྙམ་དུ་ཁྱོད་སོམ་ཉི་འམ། ཡིད་གཉིས་སམ། ཐེ་ཚོམ་ཟ་བར་གྱུར་ན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་
[053-243b6] མངོན་པར་ཤེས་པ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་པོ་
[053-243b7] སྨན་གྱི་རྒྱལ་པོ་འདི་ཉིད་དེའི་ཚེ་དེའི་དུས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བར་གྱུར་ཏོ། །སྐར་མའི་རྒྱལ་


[053-244a0] [244A] 
[053-244a1] ༄༅། །པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་བྱ་དཀའ་བ་བྱེ་བ་ཁྲག་ཁྲིག་བརྒྱ་སྟོང་དེ་
[053-244a2] སྙེད་བྱེད་དོ། །ལུས་ཡོངས་སུ་གཏོང་བའང་བྱེད་དོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའ་ཐེག་
[053-244a3] པ་ལ་ཡང་དག་པར་ཞུགས་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་འདོད་པས། དེ་བཞིན་གཤེགས་པའི་མཆོད་རྟེན་དེ་དག་ལ་རྐང་པའི་མཐེ་བོ་འབར་
[053-244a4] བར་བྱའོ། །ལག་པའི་སོར་མོའམ། རྐང་པའི་སོར་མོ་གཅིག་གམ། ཡན་ལག་གཅིག་གམ། ལག་པ་འབར་བར་བྱའོ། །བྱང་ཆུབ་སེམས་དཔའི་ཐེག་པ་ལ་ཞུགས་
[053-244a5] པའི་རིགས་ཀྱི་བུའམ་རིགས་ཀྱི་བུ་མོ་དེ་ནི་བསོད་ནམས་མངོན་པར་འདུ་བྱེད་པ་ཆེས་མང་དུ་སྐྱེད་དོ། །རྒྱལ་སྲིད་ཡོང་སྶུ་བཏང་བས་ནི་དེ་ལྟ་མ་ཡིན་ནོ། །ཆུང་མ་དང། བུ་
[053-244a6] ཕོ་དང། བུ་མོ་ཕངས་པ་ཡོངས་སུ་བཏང་བས་ནི་དེ་ལྟ་མ་ཡིན་ནོ་།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ནགས་ཚལ་དང་བཅས་པ། རྒྱ་མཚོ་དང་བཅས་པ། རི་
[053-244a7] དང་བཅས་པ། འབབ་ཆུའི་དོང་དང། མཚོ་དང། མཆེའུ་དང། ཁྲོན་པ་དང། ཁྲོན་པ་དང། ཀུན་དགའི་ར་བ་དང་བཅས་པ་ཡོངས་སུ་བཏང་བས་ནི་དེ་ལྟ་མ་ཡིན་ནོ། །སྐར་མའི་རྒྱལ་པོ་


[053-244b0] [244B] 
[053-244b1] རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་གང་གིས་སྟོང་གསུམ་གྱི་སྟོང་ཆེན་པོའི་འཇིག་
[053-244b2] རྟེན་གྱི་ཁམས་འདི་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ། སངས་རྒྱས་དང། བྱང་ཆུབ་སེམས་དཔའ་དང། ཉན་ཐོས་དང་རང་སངས་རྒྱས་ཐམས་ཅད་ལ་སྦྱིན་པ་བྱིན་ན་
[053-244b3] སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། རིགས་ཀྱི་བུའམ། རིགས་ཀྱི་བུ་མོ་དེ་ནི་རིགས་ཀྱི་བུའམ་རིགས་ཀྱི་བུ་མོ་གང་གིས། དམ་པའི་ཆོས་པདྨ་དཀར་པོའི་ཆོས་
[053-244b4] ཀྱི་རྣམ་གྲངས་འདི་ལས། ཐ་ན་ཚིག་བཞི་པའི་ཚིགས་སུ་བཅད་པ་གཅིག་ཙམ་འཛིན་པ་དེ་བསོད་ནམས་ཇི་སྙེད་ཅིག་སྐྱེད་པ་དེ་སྙེད་དུ་མི་སྐྱེད་དེ། དེའི་བསོད་ནམས་མངོན་པར་
[053-244b5] འདུ་བྱེད་པ་འདི་ནི་དེ་བས་ཆེས་མང་བར་བཤད་ཀྱི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ། སངས་རྒྱས་དང། བྱང་
[053-244b6] ཆུབ་སེམས་དཔའ་དང། ཉན་ཐོས་དང། རང་སངས་རྒྱས་ཐམས་ཅད་ལ་སྦྱིན་པ་བྱིན་པ་ནི་དེ་ལྟ་མ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་
[053-244b7] སྟེ༑ དཔེར་ན། འབབ་ཆུའི་དོང་དང་མཚོ་དང་མཚེའུ་ཐམས་ཅད་ཀྱི་ནང་ན་རྒྱ་མཚོ་ནི་མཆོག་ཏུ་གྱུར་པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་


[053-245a0] [245A] 
[053-245a1] ༄༅། །དུ་དེ་བཞི་གཤེགས་པ་ཐམས་ཅད་ཀྱིས་བཤད་པའི་མདོ་སྡེ་ཐམས་ཅད་ཀྱི་ནང་ན་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་མཆོག་ཏུ་གྱུར་
[053-245a2] པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ། དཔེར་ན། རི་ནག་པོ་དང་ཁོར་ཡུག་དང་ཁོར་ཡུག་ཆེན་པོ་ཐམས་ཅད་ཀྱི་ནང་ན་རི་རབ་ནི་
[053-245a3] རིའི་རྒྱལ་པོ་སྟེ། མཆོག་ཏུ་གྱུར་པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དེ་བཞིན་གཤེགས་པས་གསུངས་པའི་མདོ་སྡེ་ཐམས་
[053-245a4] ཅད་ཀྱི་ནང་ན། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་རྒྱལ་པོ་སྟེ། མཆོག་ཏུ་གྱུར་པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་
[053-245a5] ལྟ་སྟེ༑ དཔེར་ན། སྐར་མ་ཐམས་ཅད་ཀྱི་ནང་ན་ཟླ་བ་ནི་འོད་བྱེད་པའི་མཆོག་ཏུ་གྱུར་པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དེ་
[053-245a6] བཞིན་གཤེགས་པས་གསུངས་པའི་མདོ་སྡེ་ཐམས་ཅད་ཀྱི་ནང་ན། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ནི་ཟླ་བ་བྱེ་བ་ཁྲག་ཁྲིག་བརྒྱ་སྟོང་བས་ལྷག་པར་འོད་
[053-245a7] བྱེད་པའི་མཆོག་ཏུ་གྱུར་པ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ། དཔེར་ན། ཉི་མའི་དཀྱིལ་འཁོར་ནི་མུན་པ་མུ་གནག་ཐམས་ཅད་


[053-245b0] [245B] 
[053-245b1] །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་མི་དགེ་བའི་མུན་པ་མུན་གནག་
[053-245b2] ཐམས་ཅད་སེལ་བར་བྱེད་དོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ། དཔེར་ན། སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ན་བརྒྱ་བྱིན་ནི་ལྷ་རྣམས་ཀྱི་
[053-245b3] དབང་པོ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་དེ་བཞིན་གཤེགས་པས་གསུངས་
[053-245b4] པའི་མདོ་སྡེ་ཐམས་ཅད་ཀྱི་ནང་ན་དབང་པོ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ་དཔེར་ན། མི་མཇད་ཀྱི་བདག་པོ་ཚངས་པ་ནི་ཚངས་
[053-245b5] རིས་ཀྱི་ལྷ་ཐམས་ཅད་ཀྱི་རྒྱལ་པོ་སྟེ། ཚངས་པའི་འཇིག་རྟེན་ན་ཕའི་བྱ་བ་བྱེད་དོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་
[053-245b6] པོའི་ཆོས་ཀྱི་རྣམ་གྲངས་འྡིའང་སེམས་ཅན་སློབ་པ་དང། མི་སློབ་པ་ཐམས་ཅད་དང། ཉན་ཐོས་དང། བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་ཐམས་ཅད་
[053-245b7] ལ་ཕའི་བྱ་བ་བྱེད་དོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ། དཔེར་ན། རྒྱུན་དུ་ཞུགས་པ་དང། ལན་གཅིག་ཕྱིར་འོང་བ་དང། ཕྱིར་མི་འོང་བ་


[053-246a0] [246A] 
[053-246a1] ༄༅། །དང༑ དགྲ་བཅོམ་པ་དང། རང་སངས་རྒྱས་རྣམས་ནི་བྱིས་པ་སོ་སོའི་སྐྱེ་བོ་ཐམས་ཅད་ལས་འདས་པའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་
[053-246a2] པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་དེ་བཞིན་གཤེགས་པས་གསུངས་པའི་མདོ་སྡེ་ཐམས་ཅད་ལས་འདས་ཤིང་མངོན་
[053-246a3] པར་འཕགས་ཏེ་མཆོག་ཏུ་གྱུར་པར་རིག་པར་བྱའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། གང་དག་མདོ་སྡེའི་རྒྱལ་པོ་འདི་འཛིན་པ་དེ་དག་ཀྱང་
[053-246a4] སེམས་ཅན་ཐམས་ཅད་ཀྱི་གཙོ་བོར་གྱུར་པར་རིག་པར་བྱའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། འདི་ལྟ་སྟེ། དཔེར་ན། ཉན་ཐོས་དང་རང་
[053-246a5] སངས་རྒྱས་ཐམས་ཅད་ཀྱི་ནང་ན་བྱང་ཆུབ་སེམས་དཔའ་ནི་མཆོག་ཅེས་བྱའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་
[053-246a6] པདྨ་དཀར་པོའི་ཆོས་ཀྱི་རྣམ་གྲངས་འྡིའང་དེ་བཞིན་གཤེགས་པས་གསུངས་པའི་མདོ་སྡེ་ཐམས་ཅད་ཀྱི་ནང་ན་མཆོག་ཅེས་བྱའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་
[053-246a7] མངོན་པར་ཤེས་པ། འདི་ལྟ་སྟེ། དཔེར་ན། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱི་ནང་ན་དེ་བཞིན་གཤེགས་པ་ནི་ཆོས་ཀྱི་རྒྱལ་པོར་


[053-246b0] [246B] 
[053-246b1] །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་བྱང་ཆུབ་སེམས་
[053-246b2] དཔའི་ཐེག་པ་ལ་ཡང་དག་པར་ཞུགས་པ་རྣམས་ལ་དེ་བཞིན་གཤེགས་པ་དང་འདྲ་བ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དམ་པའི་ཆོས་པདྨ་དཀར་
[053-246b3] པོའི་ཆོས་ཀྱི་རྣམ་གྲངས་འདི་ནི་སེམས་ཅན་ཐམས་ཅད་འཇིགས་པ་ཐམས་ཅད་ལས་སྐྱོབ་པ། སྡུག་བསྔལ་ཐམས་ཅད་ལས་ཐར་བར་བྱེད་པ་སྟེ། སྐོམ་པ་རྣམས་ལ་མཚེའུ་དང་འདྲའོ། །གྲང་བས་
[053-246b4] ཉེན་པ་རྣམས་ལ་མེ་དང་འདྲའོ། །གཅེར་བུ་རྣམས་ལ་གོས་དང་འདྲའོ། །ཚོང་པ་རྣམས་ལ་དེད་དཔོན་དང་འདྲའོ། །བུ་རྣམས་ལ་མ་དང་འདྲའོ། །ཕ་རོལ་ཏུ་འགྲོ་བ་རྣམས་ལ་གྲུ་
[053-246b5] དང་འདྲའོ། །ནད་པ་རྣམས་ལ་སྨན་པ་དང་འདྲའོ། །མུན་པ་མུན་གནག་གིས་བསྒྲིབས་པ་རྣམས་ལ་མར་མེ་དང་འདྲའོ། །ནོར་འདོད་པ་རྣམས་ལ་རིན་པོ་ཆེ་དང་འདྲའོ། །ཁམས་ཀྱི་
[053-246b6] རྒྱལ་པོ་ཐམས་ཅད་ལ་འཁོར་ལོ་སྒྱུར་བ་དང་འདྲའོ། །འབབ་ཆུ་རྣམས་ལ་རྒྱ་མཚོ་དང་འདྲའོ། །མུན་པ་མུན་གནག་ཐམས་ཅད་སེལ་བའི་ཕྱིར་སྒྲོན་མ་དང་འདྲའོ། །སྐར་མའི་རྒྱལ་
[053-246b7] པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་བཞིན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་སྡུག་བསྔལ་ཐམས་ཅད་ལས་རབ་ཏུ་ཐར་བར་བྱེད་པའོ། །ནད་


[053-247a0] [247A] 
[053-247a1] ༄༅། །ཐམས་ཅད་གཅོད་པའོ། །འཁོར་བའི་བཅིང་བ་ཉམ་ང་བ་ཐམས་ཅད་ལས་རབ་ཏུ་ཐར་པར་བྱེད་པའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་
[053-247a2] ཤེས་པ། གང་གིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ཐོས་པ་དང། གང་ཡི་གེར་འདྲི་བ་དང། གང་ཡི་གེར་འདྲིར་འཇུག་པ་དང། སྐར་མའི་རྒྱལ་པོ་མེ་
[053-247a3] ཏོག་ཀུན་ཏུ་རྒྱས་པ་མངོན་པར་ཤེས་པ། གང་གིས་ཆོས་ཀྱི་རྣམ་གྲངས་འདི་གཟུང་ངམ། བསྟན་ཏམ། ཐོས་སམ། ཡི་གེར་བྲིས་སམ། ཡི་གེར་འདྲིར་འཇུག་གམ། གླེགས་
[053-247a4] བམ་དུ་བྱས་ཏེ་བསྟི་སྟང་དུ་བྱེད་པ་དང། བཙུན་པར་བྱེད་པ་དང། བཀུར་སྟིར་བྱེད་པ་དང། མཆོད་པ་དང། མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་
[053-247a5] པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། བ་དན་དང། རོལ་མོའི་སྒྲ་དང། ན་བཟའ་དང། ཐལ་མོ་སྦྱར་བའི་ལས་དང། མར་གྱི་མར་མེའམ་
[053-247a6] འབྲུ་མར་གྱི་མར་མེའམ། སྤོས་མར་གྱི་མར་མེའམ། ཙམ་པ་ཀའི་མར་གྱི་མར་མེའམ། སྣ་མ་དང། སྐྱ་ནར་དང། པར་ཤ་ཀ་དང། ན་བ་མ་ལི་ཀའི་མར་གྱི་མར་མེའམ་
[053-247a7] མཆོད་པ་རྣམ་པ་མང་པོ་དག་གིས་བསྟི་སྟང་དུ་བྱེད། བཙུན་པར་བྱེད། རིམ་གྲོར་བྱེད། མཆོད་པར་བྱེད་པའི་བསོད་ནམས་མངོན་པར་འདུ་བྱེད་པ་ཇི་སྙེད་ཅིག་འཕེལ་བར་


[053-247b0] [247B] 
[053-247b1] ནི། སངས་རྒྱས་ཀྱི་ཡེ་ཤེས་ཀྱིས་ཀྱང་རྟོགས་པར་མི་ནུས་སོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་
[053-247b2] ཤེས་པ། གང་ཞིག་སྨན་གྱི་རྒྱལ་པོའི་སྔོན་གྱི་སྦྱོར་བའི་ལེའུ་འདི་འཛིན་པ་དང། སྟོན་པ་དང། ཉན་པའི་རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་
[053-247b3] པར་ཞུགས་པ་དེ་བསོད་ནམས་མང་དུ་བསྐྱེད་པར་འགྱུར་རོ། །གལ་ཏེ་བུད་མེད་གཅིག་གིས་ཆོས་ཀྱི་རྣམ་གྲངས་འདི་ཐོས་ནས་འཛིན་ན། དེ་ཉིད་བུད་མེད་ཀྱི་ལུས་ཀྱི་ཐ་མར་འགྱུར་
[053-247b4] རོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་བུད་མེད་གང་ལ་ལས་སྨན་གྱི་རྒྱལ་པོའི་སྔོན་གྱི་སྦྱོར་བའི་ལེའུ་འདི་ལྔ་བརྒྱ་པ་ཐ་མ་ལ་ཐོས་ནས་ནན་ཏན་བྱེད་
[053-247b5] པ་དེ། འདི་ནས་ཤི་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། གང་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-247b6] སངས་རྒྱས་ཚེ་དཔག་མེད་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ཅིང་བཞུགས་ཏེ་འཚོ་ཞིང་གཞེས་པ་དེར། དེ་པདྨའི་སྙིང་པོའི་སེང་གེའི་ཁྲི་ལ་འདུག་བཞིན་དུ་སྐྱེ་
[053-247b7] བར་འགྱུར་རོ། །དེ་འདོད་ཆགས་ཀྱིས་གཟིར་བར་མི་འགྱུར་ཏེ། ཞེ་སྡང་གིས་མ་ཡིན། གཏི་མུག་གིས་མ་ཡིན། ང་རྒྱལ་གྱིས་མ་ཡིན། སེར་སྣས་མ་ཡིན། ཁྲོ་བས་མ་ཡིན། གནོད་


[053-248a0] [248A] 
[053-248a1] ༄༅། །སེམས་ཀྱིས་མ་ཡིན་ཏེ། དེ་སྐྱེས་མ་ཐག་ཏུ་མངོན་པར་ཤེས་པ་ལྔ་ཐོབ་པར་འགྱུར་རོ། །མི་སྐྱེ་བའི་ཆོས་ལ་བཟོད་པའང་ཐོབ་པར་འགྱུར་རོ། །སྐར་མའི་རྒྱལ་པོ་
[053-248a2] མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་པོ་དེས་མི་སྐྱེ་བའི་ཆོས་ལ་བཟོད་པ་ཐོབ་ནས། དེ་བཞིན་གཤེགས་པ་གངྒཱའི་ཀླུང་བདུན་ཅུ་
[053-248a3] རྩ་གཉིས་ཀྱི་བྱེ་མ་སྙེད་མཐོང་བར་འགྱུར་རོ། །མིག་གི་དབང་པོ་ཡོངས་སུ་དག་པ་གང་གིས་སངས་རྒྱས་བཅོམ་ལྡན་འདས་དེ་དག་མཐོང་བར་འགྱུར་བ་དེ་འདྲ་བར་མིག་གི་དབང་པོ་
[053-248a4] ཡོངས་སུ་དག་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་གིས་ཀྱང་དེ་ལ་ལེགས་སོ་ཞེས་བྱ་བ་སྦྱིན་པར་འགྱུར་ཏེ། གང་ཁྱོད་ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་
[053-248a5] རྣམ་གྲངས་འདི་ཐོས་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེའི་གསུང་རབ་ལ་ལུང་མནོས་པ་དང། ཁ་ཏོན་
[053-248a6] བྱས་པ་དང། བསྒོམས་པ་དང། བསམས་པ་དང། ཡིད་ལ་བྱས་པ་དང་སེམས་ཅན་གཞན་དག་ལའང་རབ་ཏུ་བསྟན་པ། རིགས་ཀྱི་བུ་ལེགས་སོ་།ལེགས་སོ། །རིགས་ཀྱི་
[053-248a7] བུ་ཁྱོད་ཀྱི་བསོད་ནམས་མངོན་པར་འདུ་བྱེད་པ་འདི་ནི་མེས་ཚིག་པའམ་ཆུས་ཁྱེར་བར་མི་ནུས་སོ། །རིགས་ཀྱི་བུ་ཁྱོད་ཀྱི་བསོད་ནམས་མངོན་པར་འདུ་བྱེད་པ་འདི་ནི་སངས་རྒྱས་


[053-248b0] [248B] 
[053-248b1] །རིགས་ཀྱི་བུ་ཁྱོད་ཀྱིས་བདུད་ཕྱིར་རྒོལ་བ་བཅོམ་མོ། །སྲིད་པའི་རྒྱ་མཚོ་ལས་བརྒལ་ཏོ། །དགྲའི་ཚེར་མ་དཀྲུགས་སོ། །སངས་རྒྱས་བརྒྱ་སྟོང་གིས་
[053-248b2] བྱིན་གྱིས་བརླབས་སོ། །རིགས་ཀྱི་བུ། ལྷ་དང་བཅས་པའི་འཇིག་རྟེན་ན་ཁྱོད་འདྲ་བ་མེད་དོ། །དེ་བཞིན་གཤེགས་པ་གཅིག་པུ་མ་གཏོགས་པར་གཞན་ཉན་ཐོས་སམ་རང་སངས་རྒྱས་
[053-248b3] སམ་བྱང་ཆུབ་སེམས་དཔའ་གང་གིས་ཀྱང། ཁྱོད་ལ་བསོད་ནམས་ཀྱིས་ཀྱང་རུང། ཡེ་ཤེས་ཀྱིས་ཀྱང་རུང། ཤེས་རབ་ཀྱིས་ཀྱང་རུང་ཏིང་ངེ་འཛིན་གྱིས་ཀྱང་རུང་སྟེ། ཟིལ་གྱིས་
[053-248b4] གནོན་པར་མི་ནུས་སོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཡེ་ཤེས་ཀྱི་སྟོབས་བསྐྱེད་པ་འདི་ལྟ་བུ་ཐོབ་པར་
[053-248b5] འགྱུར་རོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། གང་ལ་ལས་སྨན་གྱི་རྒྱལ་པོའི་སྔོན་གྱི་སྦྱོར་བའི་ལེའུ་འདི་བཤད་པ་ཐོས་ནས། ལེགས་སོ། །ལེགས་སོ་ཞེས་
[053-248b6] བྱ་བ་བྱིན་པ་དེའི་ཁ་ནས་ཨུཏྤ་ལའི་དྲི་འབྱུང་བར་འགྱུར་།དེའི་ལུས་ལས་ཀྱང་ཙནྡན་གྱི་དྲི་འབྱུང་བར་འགྱུར་རོ། །གང་གིས་ཆོས་ཀྱི་རྣམ་གྲངས་འདི་འཆད་པ་ན་ལེགས་སོ་ཞེས་བྱ་བ་
[053-248b7] བྱིན་པ་དེའི་ཆོས་ཅན་གྱི་ཡོན་ཏན་གྱི་ཕན་ཡོན་དེ་དག་ནི། ངས་ད་ལྟར་གང་དག་བཤད་པ་དེ་འདྲ་བར་འགྱུར་རོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་ལྟ་བས་


[053-249a0] [249A] 
[053-249a1] ༄༅། །ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱིས་མཐོང་ན་དགའ་བའི་སྔོན་གྱི་སྦྱོར་བའི་ལེའུ་འདི་ཅི་ནས། ཕྱི་མིའི་ཚེ་ཕྱི་མའི་
[053-249a2] དུས་ལྔ་བརྒྱ་པ་ཐ་མ་ལ་ཛམྦུའི་གླིང་འདི་ན་སྤྱོད་ཅིང་ནུབ་པར་མི་འགྱུར་བ་དང། བདུད་སྡིག་ཅན་གྱིས་གླགས་མི་རྙེད་པ་དང་བདུད་ཀྱི་རིས་ཀྱི་ལྷ་དང། ཀླུ་དང། གནོད་སྦྱིན་
[053-249a3] དང། དྲི་ཟ་དང། གྲུལ་བུམ་རྣམས་ཀྱིས་གླགས་མི་རྙེད་པར་བྱ་བའི་ཕྱིར་ངས་ཁྱོད་ལ་ཡོངས་སུ་གཏད་དོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། དེ་
[053-249a4] ལྟ་བས་ན་ཆོས་ཀྱི་རྣམ་གྲངས་འདི་ཛམྦུའི་གླིང་འདིར་སེམས་ཅན་ནད་པ་ནད་ཀྱིས་བཏབ་པ་རྣམས་ལ་སྨན་ལྟ་བུར་འགྱུར་བར་བྱིན་གྱིས་བརླབས་པར་བྱས་ཏེ། ཆོས་ཀྱི་རྣམ་
[053-249a5] གྲངས་འདི་ཐོས་ནས་ལུས་ལ་ནད་ཀྱི་མི་ཟུག་གོ་རྒ་བས་མ་ཡིན། དུས་མ་ཡིན་པར་འཆི་བས་མ་ཡིན་ནོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་
[053-249a6] གལ་ཏེ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་གང་ལ་ལས་མདོ་སྡེ་འདི་འཛིན་པའི་དགེ་སློང་དེ་ལྟ་བུ་དེ་མཐོང་ན། དེ་ལ་ཙནྡན་གྱི་ཕྱེ་མ་དང། ཨུཏྤ་ལ་སྔོན་
[053-249a7] པོས་མངོན་པར་གཏོར་བར་བྱའོ། །མངོན་པར་གཏོར་ནས་ཀྱང་འདི་སྙམ་དུ་རིགས་ཀྱི་བུ་འདི་ནི་བྱང་ཆུབ་ཀྱི་སྙིང་པོར་འགྲོ་བར་འགྱུར་འདི་ནི་རྩྭ་ལེན་པར་འགྱུར། འདི་ནི་


[053-249b0] [249B] 
[053-249b1] འདི་ནི་བདུད་ཀྱི་ཕྱོགས་ཕམ་པར་བྱེད་པར་འགྱུར། འདི་ནི་ཆོས་ཀྱི་དུང་འབུད་པར་འགྱུར། འདི་ནི་ཆོས་ཀྱི་རྔ་བརྡུང་བར་འགྱུར། འདི་ནི་འཁོར་བའི་རྒྱ་མཚོ་ལས་བརྒལ་བར་
[053-249b2] འགྱུར་རོ་སྙམ་དུ་སེམས་བསྐྱེད་པར་བྱའོ། །སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ། རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་པར་
[053-249b3] ཞུགས་པས། མདོ་སྡེ་འདི་ལྟ་བུ་འཛིན་པའི་དགེ་སློང་མཐོང་ནས་དེ་ལྟར་སེམས་བསྐྱེད་པར་བྱས་ཏེ། དེ་ལྟར་ན་དེའི་ཡོན་ཏན་དག་ནི་དེ་བཞིན་གཤེགས་པས་ཅི་འདྲ་བ་དག་བཤད་པ་
[053-249b4] དེ་འདྲ་བ་དག་ཏུ་འགྱུར་རོ། །སྨན་གྱི་རྒྱལ་པོའི་སྔོན་གྱི་སྦྱོར་བའི་ལེའུ་འདི་བཤད་པ་ན། བྱང་ཆུབ་སེམས་དཔའ་བརྒྱད་ཁྲི་བཞི་སྟོང་གིས་སྒྲ་ཐམས་ཅད་ལ་མཁས་པ་དང་ལྡན་པའི་
[053-249b5] གཟུངས་ཐོབ་པར་གྱུར་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེས་ཀྱང། སྐར་མའི་རྒྱལ་པོ་མེ་ཏོག་
[053-249b6] ཀུན་ཏུ་རྒྱས་པ་མངོན་པར་ཤེས་པ། དེ་ལྟར་ཁྱོད་ཀྱིས་དེ་བཞིན་གཤེགས་པ་ལ་བསམ་གྱིས་མི་ཁྱབ་པའི་ཡོན་ཏན་གྱི་ཆོས་དྲིས་པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དམ་
[053-249b7] པའི་ཆོས་པདྨ་དཀར་པོ་ལས། སྨན་གྱི་རྒྱལ་པོའི་སྔོན་གྱི་སྦྱོར་བའི་ལེའུ་ཞེས་བྱ་སྟེ་ཉི་ཤུ་རྩ་གཉིས་པའོ།། །།དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་


[053-250a0] [250A] 
[053-250a1] ༄༅། །པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་དེའི་ཚེ། སྐྱེས་བུ་ཆེན་པོའི་མཚན་སྨིན་མཚམས་ཀྱི་མཛོད་སྤུ་ནས་འོད་ཕྱུང་སྟེ། འོད་དེས་ཤར་ཕྱོགས་
[053-250a2] སུ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་བཅོ་བརྒྱད་ཀྱི་བྱེ་མ་སྙེད་དག་ཁྱབ་པར་བྱས་ཏེ། སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་བཅོ་
[053-250a3] བརྒྱད་ཀྱི་བྱེ་མ་སྙེད་དེ་དག་འདས་པ་དེ་ན་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-250a4] པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ཞེས་བྱ་བ་བཞུགས་ཏེ་འཚོ་ཞིང་གཞེས་ལ་བྱང་ཆུབ་སེམས་དཔའི་དགེ་འདུན་རྒྱ་ཆེན་པོ་
[053-250a5] ཚད་མེད་པས་ཡོངས་སུ་བསྐོར་ཅིང་མདུན་གྱིས་བལྟས་ནས་ཆོས་སྟོན་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[053-250a6] ཤཱཀྱ་ཐུབ་པ་དེས་མཛོད་སྤུ་ནས་འོད་གང་བཏང་བ་དེས། དེའི་ཚེ་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་པ་དེ་སྣང་བ་ཆེན་པོས་ཁྱབ་པར་གྱུར་ཏོ། །འཇིག་
[053-250a7] རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་པ་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཞེས་བྱ་བ་དགེ་བའི་རྩ་བ་བསྐྱེད་པ། སྔོན་ཡང་


[053-250b0] [250B] 
[053-250b1] སངས་རྒྱས་མང་པོའི་འོད་ཟེར་དེ་ལྟ་བུ་མཐོང་ཞིང། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་
[053-250b2] ཀྱིས་ཏིང་ངེ་འཛིན་མང་པོ་ཐོབ་པ་འདི་ལྟ་སྟེ། རྒྱལ་མཚན་གྱི་རྩེ་མོའི་དཔུང་རྒྱན་གྱི་ཏིང་ངེ་འཛིན་ཐོབ། དམ་པའི་ཆོས་པདྨ་དཀར་པོའི་ཏིང་ངེ་འཛིན་ཐོབ། དྲི་མ་མེད་པས་བྱིན་པའི་ཏིང་ངེ་འཛིན་ཐོབ་
[053-250b3] སྐར་མའི་རྒྱལ་པོ་རྣམ་པར་རོལ་བའི་ཏིང་ངེ་འཛིན་ཐོབ། རླུང་ལྟ་བུའི་ཏིང་ངེ་འཛིན་ཐོབ། ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ཐོབ། ཟླ་བ་སྒྲོན་མའི་ཏིང་ངེ་འཛིན་ཐོབ། སྒྲ་ཐམས་ཅད་
[053-250b4] ལ་མཁས་པའི་ཏིང་ངེ་འཛིན་ཐོབ། བསོད་ནམས་ཐམས་ཅད་ཀུན་ལས་བསྡུས་པའི་ཏིང་ངེ་འཛིན་ཐོབ། དད་པ་ཅན་གྱི་ཏིང་ངེ་འཛིན་ཐོབ། རྫུ་འཕྲུལ་གྱི་རྣམ་པར་རོལ་པའི་ཏིང་
[053-250b5] ངེ་འཛིན་ཐོབ། ཡེ་ཤེས་ཏ་ལ་ལའི་ཏིང་ངེ་འཛིན་ཐོབ། བཀོད་པའི་རྒྱལ་པོའི་ཏིང་ངེ་འཛིན་ཐོབ། དྲི་མ་མེད་པའི་འོད་ཀྱི་ཏིང་ངེ་འཛིན་ཐོབ། དྲི་མ་མེད་པའི་སྙིང་པོའི་ཏིང་ངེ་འཛིན་
[053-250b6] ཐོབ། ཟད་པར་ཆུབ་པའི་ཏིང་ངེ་འཛིན་ཐོབ། ཉི་མའི་འཁོར་བའི་ཏིང་ངེ་འཛིན་ཐོབ། དེ་བཞིན་དུ་སྦྱར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་
[053-250b7] ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་སྙེད་ཀྱི་བར་དུ་ཐོབ་པར་འདུག་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་དེའི་ལུས་


[053-251a0] [251A] 
[053-251a1] ༄༅། །ལ་འོད་དེས་ཕོག་པར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འདབ་མ་
[053-251a2] དྲི་མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་
[053-251a3] བདག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་བལྟ་བ་དང། ཕྱག་བགྱི་བ་དང། བསྙེན་བཀུར་བགྱི་བ་
[053-251a4] དང༑ འཇམ་དཔལ་གཞོན་ནུར་གྱུར་པ་དེའང་བལྟ་བ་དང། བྱང་ཆུབ་སེམས་དཔའ་སྨན་གྱི་རྒྱལ་པོ་དེའང་བལྟ་བ་དང། བྱང་ཆུབ་སེམས་དཔའ་རབ་ཏུ་སྦྱིན་པ་དེའང་བལྟ་བ་
[053-251a5] དང༑ བྱང་ཆུབ་སེམས་དཔའ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་དེའང་བལྟ་བ་དང། བྱང་ཆུབ་སེམས་དཔའ་སྤྱོད་པ་ཁྱད་པར་ཅན་དེའང་བལྟ་བ་
[053-251a6] དང༑ བྱང་ཆུབ་སེམས་དཔའ་བཀོད་པའི་རྒྱལ་པོ་དེའང་བལྟ་བ་དང། བྱང་ཆུབ་སེམས་དཔའ་སྨན་ཡང་དག་འཕགས་དེའང་བལྟ་བའི་སླད་དུ། འཇིག་རྟེན་གྱི་ཁམས་མི་
[053-251a7] མཇེད་དུ་མཆིའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་


[053-251b0] [251B] 
[053-251b1] བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་ཁྱོད་འཇིག་རྟེན་གྱི་ཁམས་མི་མཇེད་
[053-251b2] དེར་སོང་སྟེ་ཕྱིན་ནས་ངན་པའི་འདུ་ཤེས་བསྐྱེད་པར་མི་བྱའོ་།རིགས་ཀྱི་བུ། འཇིག་རྟེན་གྱི་ཁམས་མི་མཇེད་དེ་ནི་མཐོ་དམན་ཅན་དང། ས་ལས་གྲུབ་པ་དང། རི་ནག་པོས་གང་བ་དང་
[053-251b3] འཇིམ་ངན་གྱིས་ཡོངས་སུ་གང་བའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེའང་སྐུ་ཐུང་ངོ། །བྱང་ཆུབ་སེམས་
[053-251b4] དཔའ་སེམས་དཔའ་ཆེན་པོ་དེ་དག་ཀྱང་ལུས་ཐུང་ངོ། །རིགས་ཀྱི་བུ་ཁྱོད་ཀྱི་ལུས་ཐོབ་པ་ནི་དཔག་ཚད་བཞི་ཁྲི་ཉིས་སྟོང་ངོ་།རིགས་ཀྱི་བུ། ངའི་ལུས་ནི་དཔག་ཚད་འབུམ་ཕྲག་དྲུག་ཅུ་
[053-251b5] རྩ་བརྒྱད་ཡོད་དོ། །རིགས་ཀྱི་བུ་ཁྱོད་ནི་མཛེས་པ་བལྟ་ན་སྡུག་པ། གཟུགས་བཟང་བ། ཁ་དོག་བཟང་པོ་རྒྱས་པ་མཆོག་དང་ལྡན་པ་བསོད་ནམས་བརྒྱ་སྟོང་བས་ཤིན་ཏུ་ལྷག་
[053-251b6] པའི་དཔལ་དང་ལྡན་པའོ། །རིགས་ཀྱི་བུ། དེ་ལྟ་བས་ན་འཇིག་རྟེན་གྱི་ཁམས་མི་མཇེད་དུ་ཕྱིན་ནས། དེ་བཞིན་གཤེགས་པ་དང། བྱང་ཆུབ་སེམས་དཔའ་རྣམས་དང། སངས་རྒྱས་
[053-251b7] ཀྱི་ཞིང་དེ་ལ་ངན་པའི་འདུ་ཤེས་མ་སྐྱེད་ཅིག་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་བཅོམ་ལྡན་འདས་དེ་བཞིན་


[053-252a0] [252A] 
[053-252a1] ༄༅། །གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེ་ལ་འདི་སྐད་ཅེས་གསོལ་
[053-252a2] ཏོ༑ ༑བཅོམ་ལྡན་འདས། བདག་ནི་དེ་བཞིན་གཤེགས་པའི་བྱིན་གྱི་རླབས་དང། དེ་བཞིན་གཤེགས་པའི་སྟོབས་བསྐྱེད་པ་དང། དེ་བཞིན་གཤེགས་པའི་རྣམ་པར་རོལ་པ་དང་
[053-252a3] དེ་བཞིན་གཤེགས་པའི་བཀོད་པ་དང། དེ་བཞིན་གཤེགས་པའི་མངོན་པར་འཕགས་པའི་ཡེ་ཤེས་ཀྱིས་འཇིག་རྟེན་གྱི་ཁམས་མི་མཇེད་དེར་མཆིའོ་།དེ་ནས་བྱང་ཆུབ་སེམས་
[053-252a4] དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་དེའི་ཚེ་སངས་རྒྱས་ཀྱི་ཞིང་དེ་ནས་མ་གཡོས་ཤིང། སྟན་དེ་ལས་མ་ལངས་པར་འདི་ལྟ་བུའི་ཏིང་ངེ་འཛིན་ལ་སྙོམས་པར་
[053-252a5] ཞུགས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་དེ་ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ། དེའི་མོད་ལ་འཇིག་རྟེན་གྱི་ཁམས་མི་མཇེད་
[053-252a6] དུ་བྱ་རྒོད་ཀྱི་ཕུང་པོའི་རི་ལ་དེ་བཞིན་གཤེགས་པའི་ཆོས་ཀྱི་གདན་གྱི་དྲུང་དུ། པདྨ་ཆུ་བ་ནི་གསེར། འདབ་མ་ནི་དངུལ། སྙིང་པོ་ནི་པདྨ་དང་ནེ་ཙོའམ་ཅི་ལས་གྲུབ་པ་བྱེ་བ་ཁྲག་
[053-252a7] ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་བྱུང་བར་གྱུར་ཏོ་།དེ་ནས་འཇམ་དཔལ་གཞོན་ནུར་གྱུར་པས། པདྨ་བཀོད་པ་བྱུང་བ་དེ་མཐོང་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་


[053-252b0] [252B] 
[053-252b1] འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་ཆུ་བ་ནི་གསེར་འདབ་མ་ནི་དངུལ། སྙིང་པོ་ནི་པདྨ་དང། ནེ་
[053-252b2] ཙོའམ་ཅི་ལས་གྲུབ་པའི་པདྨ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་གདའ་བ་འདི་སུའི་སྔ་ལྟས་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་
[053-252b3] གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། འདི་ནི་ཤར་ཕྱོགས་ལོགས་ནས་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་པ་ནས། བཅོམ་
[053-252b4] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་སངས་རྒྱས་ཀྱི་ཞིང་
[053-252b5] ནས༑ བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་གིས་ཡོངས་སུ་བསྐོར་ཅིང་མདུན་དུ་བདར་ཏེ། ང་ལ་
[053-252b6] བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་མཉན་པའི་ཕྱིར། འཇིག་རྟེན་གྱི་ཁམས་མི་མཇེད་འདིར་འོངས་
[053-252b7] བ་དེའི་སྔ་ལྟས་སོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུ་དེས་དགེ་བའི་རྩ་བའི་ཚོགས་ཅི་


[053-253a0] [253A] 
[053-253a1] ༄༅། །བགྱིས་ན། དགེ་བའི་རྩ་བའི་ཚོགས་བསགས་པ་དེས་འདི་ལྟ་བུའི་ཁྱད་པར་འདི་ཐོབ། བཅོམ་ལྡན་འདས། བྱང་ཆུབ་སེམས་དཔའ་དེ་ཏིང་ངེ་འཛིན་
[053-253a2] གང་ལ་སྤྱོད་པའི་ཏིང་ངེ་འཛིན་དེ་བཅོམ་ལྡན་འདས་བདག་གིས་མཉན་པར་བགྱིའོ། །བཅོམ་ལྡན་འདས། བདག་གིས་ཏིང་ངེ་འཛིན་དེ་ལ་སྤྱད་པར་བགྱིའོ། །བྱང་ཆུབ་སེམས་
[053-253a3] དཔའ་སེམས་དཔའ་ཆེན་པོ་དེ་ཅི་འདྲ་བ་དང། ཁ་དོག་ཅི་འདྲ་བ་དང། གཟུགས་ཅི་འདྲ་བ་དང། རྟགས་ཅི་འདྲ་བ་དང། དབྱིབས་ཅི་འདྲ་བ་དང། དེའི་སྤྱོད་པ་ཅི་ལགས་པ་
[053-253a4] བདག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བལྟ་བར་བགྱིའོ། །བཅོམ་ལྡན་འདས། བརྡ་ལྟས་གང་གིས་བསྐུལ་མ་ཐག་ཏུ་བྱང་ཆུབ་སེམས་དཔའ་སེམས་
[053-253a5] དཔའ་ཆེན་པོ་དེ་འཇིག་རྟེན་གྱི་ཁམས་མི་མཇེད་འདིར་མཆི་བར་འགྱུར་བ་དེ་ལྟ་བུའི་བརྡ་ལྟས་ཤིག་དེ་བཞིན་གཤེགས་པས་ལེགས་པར་མཛད་དུ་གསོལ། །དེ་ནས་བཅོམ་
[053-253a6] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-253a7] སངས་རྒྱས་ཡོངས་སུ་མྱ་ངན་ལས་འདས་པ་རིན་ཆེན་མང་ལ་འདི་སྐད་ཅེས་གསུངས་སོ། །ཅི་ནས་བརྡ་ལྟས་གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་


[053-253b0] [253B] 
[053-253b1] ལྟ་བུའི་བརྡ་ལྟས་བཅོམ་ལྡན་འདས་ཀྱིས་མཛོད་ཅིག་དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
[053-253b2] ཡང་དག་པར་རྫོགས་པའི་སངས་རྒྱས་ཡོངས་སུ་མྱ་ངན་ལས་འདས་པ་རིན་ཆེན་མང་གིས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་བསྐུལ་བའི་
[053-253b3] ཕྱིར། འཇམ་དཔལ་གཞོན་ནུར་གྱུར་པ་འདི་རིགས་ཀྱི་བུ་ཁྱེད་ཀྱི་མཐུ་མཐོང་བར་དགའ་བས་རིགས་ཀྱི་བུ་ཁྱོད་འཇིག་རྟེན་གྱི་ཁམས་མི་མཇེད་འདིར་ཤོག་ཅིག་ཅེས་དེ་ལྟ་བུའི་
[053-253b4] བརྡ་མཛད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-253b5] པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་ཞབས་ལ་མགོ་བོས་ཕྱག་བཙལ་ནས་ལན་གསུམ་བསྐོར་བ་བྱས་ཏེ། བྱང་ཆུབ་སེམས་
[053-253b6] དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་པོ་དེ་དག་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་
[053-253b7] པ་དེ་ནས་མི་སྣང་བར་གྱུར་ནས། འཇིག་རྟེན་གྱི་ཁམས་མི་མཇེད་འདིར་འོངས་ཏེ། ཞིང་དག་ནི་རབ་ཏུ་གཡོ་བར་བྱེད། པདྨའི་ཆར་ནི་རབ་ཏུ་འབེབས། སིལ་སྙན་བྱེ་བ་ཁྲག་ཁྲིག་


[053-254a0] [254A] 
[053-254a1] ༄༅། །བརྒྱ་སྟོང་ནི་ལེན་ཅིང། མིག་ནི་ཨུཏྤ་ལ་སྔོན་པོའི་འདབ་མ་འདྲ། བཞིན་ནི་ཟླ་བ་བྱེ་བ་ཁྲག་ཁྲིག་བརྒྱ་སྟོང་བས་ལྷག་ལུས་ཀྱི་མདོག་ནི་གསེར་གྱི་ཁ་དོག་
[053-254a2] འདྲ་ལ། ལུས་བསོད་ནམས་བརྒྱ་སྟོང་གིས་ནི་བརྒྱན། དཔལ་གྱིས་ནི་རབ་ཏུ་འབར། གཟི་བརྗིད་ཀྱིས་ནི་ཤིན་ཏུ་ལྷག་གར་གྱུར། ལུས་ནི་མཚན་རྣམས་ཀྱིས་རྣམ་པར་སྤྲས་
[053-254a3] ལུས་སྲེད་མེད་ཀྱི་བུའི་ལུས་ལྟར་ནི་མཁྲེགས་པ། རིན་པོ་ཆེ་སྣ་བདུན་གྱི་ཁང་པ་བརྩེགས་པར་ཞུགས་ཏེ། ནམ་མཁའ་ལ་ཏ་ལ་བདུན་ཙམ་ནས་བྱང་ཆུབ་སེམས་དཔའི་ཚོགས་
[053-254a4] ཀྱིས་ཡོངས་སུ་བསྐོར་ཅིང་མདུན་དུ་བདར་ནས་འོངས་ཏེ། དེ་འཇིག་རྟེན་གྱི་ཁམས་མི་མཇེད་འདི་ག་ལ་བ་དང། བྱ་རྒོད་ཕུང་པོའི་རི་ག་ལ་བ་དེར་འོངས་ཏེ་ཕྱིན་ནས། ཁང་པ་
[053-254a5] བརྩེགས་པ་དེ་ནས་བབས་ཏེ། བརྒྱ་སྟོང་རི་བའི་མུ་ཏིག་གི་ཕྲེང་བ་ཐོགས་ཤིང། བཅོམ་ལྡན་འདས་ག་ལ་བ་དེར་སོང་ནས་ཕྱིན་པ་དང། བཅོམ་ལྡན་འདས་ཀྱི་ཞབས་ལ་
[053-254a6] མགོ་བོས་ཕྱག་བཙལ་ཏེ། ལན་བདུན་སྐོར་བ་བྱས་ནས་བཅོམ་ལྡན་འདས་ལ་མཆོད་པ་བྱ་བའི་ཕྱིར་མུ་ཏིག་གི་ཕྲེང་བ་ཕུལ་ལོ། །ཕུལ་ནས་བཅོམ་ལྡན་འདས་ལ་འདི་སྐད་
[053-254a7] ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་འདབ་མ་དྲི་མ་མེད་པ་སྐར་མའི་རྒྱལ་པོ་མེ་ཏོག་


[053-254b0] [254B] 
[053-254b1] ཉམ་ང་བ་ཉུང་ངམ། བསྐྱོད་པ་ཡང་ངམ། སྟོབས་དང་བདེ་བར་གནས་སམ་ཞེས་སྙུན་གསོལ་ཏོ། །བཅོམ་ལྡན་འདས་དེ་
[053-254b2] འདི་སྐད་ཅེས་ཀྱང་གསུང་སྟེ། བཅོམ་ལྡན་འདས་ཁྱོད་བཟོད་དམ་གཞེས་སམ། ཁམས་རྣམས་མཐུན་ནམ། ཁྱོད་ཀྱི་སེམས་ཅན་རྣམས་གོ་སླ་འམ། གདུལ་སླའམ། གསོ་
[053-254b3] སླའམ། གཙང་མ་འདོད་དམ། ཧ་ཅང་འདོད་ཆགས་མི་སྤྱོད་དམ། ཧ་ཅང་ཞེ་སྡང་མི་སྤྱོད་དམ། ཧ་ཅང་གཏི་མུག་མི་སྤྱོད་དམ། བཅོམ་ལྡན་འདས་ཁྱོད་ཀྱི་སེམས་ཅན་དག་ཤིན་
[053-254b4] ཏུ་ཕྲག་དོག་ཅན་མ་ཡིན་ནམ། སེར་སྣ་ཅན་མ་ཡིན་ནམ། མར་མི་འཛིན་པ་མ་ཡིན་ནམ། ཕར་མི་འཛིན་པ་མ་ཡིན་ནམ། དགེ་སློང་དུ་མི་འཛིན་པ་མ་ཡིན་ནམ། བྲམ་ཟེར་མི་
[053-254b5] འཛིན་པ་མ་ཡིན་ནམ། ལོག་པར་ལྟ་བ་མ་ཡིན་ནམ། སེམས་མ་དུལ་བ་མ་ཡིན་ནམ། དབང་པོ་མ་བསྲུངས་པ་མ་ཡིན་ནམ། བཅོམ་ལྡན་འདས་ཁྱོད་ཀྱིས་སེམས་ཅན་དེ་དག་གིས་
[053-254b6] བདུད་ཕྱིར་རྒོལ་པ་བཅོམ་མམ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོངས་སུ་མྱ་ངན་ལས་འདས་པ་རིན་ཆེན་མང་དེ་
[053-254b7] རིན་པོ་ཆེ་སྣ་བདུན་གྱི་མཆོད་རྟེན་གྱི་ནང་ན་བཞུགས་པ་ཆོས་གསན་པའི་ཕྱིར་འཇིག་རྟེན་གྱི་ཁམས་མི་མཇེད་དུ་གཤེགས་སམ། བཅོམ་ལྡན་འདས་དེ་བཞིན་གཤེགས་པ་རིན་


[053-255a0] [255A] 
[053-255a1] ༄༅། །ཆེན་མང་ལའང་བཅོམ་ལྡན་འདས་དེ་འདྲི་བ། བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་དེ་བཟོད་དམ། གཤེགས་སམ་བཅོམ་ལྡན་
[053-255a2] འདས་དེ་བཞིན་གཤེགས་པ་རིན་ཆེན་མང་རིང་དུ་གཞེས་སམ་ཞེས་གསུང་ངོ། །བཅོམ་ལྡན་འདས། བདག་གིས་ཀྱང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
[053-255a3] པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེའི་རིང་བསྲེལ་གྱི་སྐུ་བལྟ་བར་བགྱིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-255a4] རྫོགས་པའི་སངས་རྒྱས་རིན་ཆེན་མང་དེའི་རིང་བསྲེལ་གྱི་སྐུ། དེ་བཞིན་གཤེགས་པས་ལེགས་པར་བསྟན་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་
[053-255a5] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོངས་
[053-255a6] སུ་མྱ་ངན་ལས་འདས་པ་རིན་ཆེན་མང་དེ་ལ་འདི་སྐད་ཅེས་གསུངས་སོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་འདི་བཅོམ་
[053-255a7] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོངས་སུ་མྱ་ངན་ལས་འདས་པ་རིན་ཆེན་མང་མཐོང་བར་འཆལ་ནས་མཆིས་སོ།།


[053-255b0] [255B] 
[053-255b1] དག་པར་རྫོགས་པའི་སངས་རྒྱས་རིན་ཆེན་མང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་
[053-255b2] དབྱངས་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་ཁྱོད་ང་དང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་
[053-255b3] མཐོང་བར་འདོད་པ་དང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་མཉན་པ་དང། འཇམ་དཔལ་གཞོན་ནུར་གྱུར་པ་བལྟ་བའི་ཕྱིར་འོངས་པ་ལེགས་སོ། །
[053-255b4] ལེགས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་དཔལ་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་
[053-255b5] སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་དེ་བཞིན་གཤེགས་པ་གང་གི་དྲུང་དུ་སྔོན་དགེ་བའི་རྩ་བ་ཇི་ལྟ་བུ་ཞིག་བསྐྲུན། དེ་ནས་བཅོམ་ལྡན་འདས་དེ་
[053-255b6] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་དཔལ་ལ་འདི་སྐད་ཅེས་བཀའ་སྩལ་
[053-255b7] ཏོ༑ ༑རིགས་ཀྱི་བུ། སྔོན་བྱུང་བ་འདས་པའི་དུས་ན་བསྐལ་པ་མཐོང་ན་དགའ་བ་ལ། འཇིག་རྟེན་གྱི་ཁམས་གཟུགས་ཐམས་ཅད་ཤིན་ཏུ་སྟོན་པར་དེ་བཞིན་གཤེགས་པ་དགྲ་བཅོམ་


[053-256a0] [256A] 
[053-256a1] ༄༅། །པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་
[053-256a2] བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སྤྲིན་དང་རྔ་སྒྲ་རྒྱལ་པོ་ཞེས་བྱ་བ་འདི་འཇིག་རྟེན་དུ་བྱུང་སྟེ། རིགས་ཀྱི་བུ། བཅོམ་ལྡན་འདས་དེ་བཞིན་
[053-256a3] གཤེགས་པ་སྤྲིན་དང་རྔ་སྒྲ་རྒྱལ་པོ་དེ་ལ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་སིལ་སྙན་བརྒྱ་སྟོང་རབ་ཏུ་བླངས་ཏེ། ལོ་ཁྲི་ཉིས་སྟོང་དུ་
[053-256a4] མཆོད་པ་བྱས་སོ། །རིན་པོ་ཆེ་སྣ་བདུན་གྱི་སྣོད་བརྒྱད་ཁྲི་བཞི་སྟོང་ཕུལ་ལོ། །རིགས་ཀྱི་བུ། དེ་བཞིན་གཤེགས་པ་སྤྲིན་དང་རྔ་སྒྲ་རྒྱལ་པོའི་གསུང་རབ་དེ་ལ་བྱང་ཆུབ་སེམས་
[053-256a5] དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་དེ་ལྟ་བུའི་དད་པ་ཐོབ་བོ། །དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-256a6] རྫོགས་པའི་སངས་རྒྱས་སྤྲིན་དང་རྔ་སྒྲ་རྒྱལ་པོ་ལ་མཆོད་པ་བྱས་ཤིང་སྣོད་བརྒྱད་ཁྲི་བཞི་སྟོང་དེ་དག་ཕུལ་བ་དེ། གཞན་ཞིག་ཡིན་སྙམ་དུ་ཁྱོད་སོམ་ཉིའམ། ཡིད་གཉིས་
[053-256a7] སམ། ཐེ་ཚོམ་ཟ་བར་གྱུར་ན་རིགས་ཀྱི་བུ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། རིགས་ཀྱི་བུ། གང་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་


[053-256b0] [256B] 
[053-256b1] རྒྱལ་པོ་དེ་ལ་མཆོད་པ་བྱས་པ་དང། སྣོད་དེ་དག་ཀྱང་ཕུལ་བ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་
[053-256b2] དབྱངས་འདི་ཉིད་ཡིན་ཏེ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་དེ་ནི། སངས་རྒྱས་མང་པོ་ལ་བསྙེན་བཀུར་བྱས་པ། སངས་རྒྱས་བརྒྱ་
[053-256b3] སྟོང་མང་པོ་ལ་དགེ་བའི་རྩ་བ་བསྐྱེད་པ། ཡོངས་སུ་སྦྱང་བ་བྱས་པ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་འདིས་སྔོན་ཡང་སངས་རྒྱས་བཅོམ་ལྡན་
[053-256b4] འདས་གངྒཱའི་ཀླུང་གི་བྱེ་མ་སྙེད་མཐོང་ངོ། །པདྨའི་དཔལ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་འདི་མཐོང་ངམ། པདྨའི་དཔལ་
[053-256b5] གྱིས་གསོལ་བ། བཅོམ་ལྡན་འདས། མཐོང་ལགས་སོ། །བདེ་བར་གཤེགས་པ་མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། པདྨའི་དཔལ་བྱང་ཆུབ་
[053-256b6] སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་འདི་ནི། གཟུགས་མང་པོས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སྟོན་ཏེ། འདི་ལྟ་སྟེ། ལ་ལར་ནི་
[053-256b7] ཚངས་པའི་གཟུགས་ཀྱིས། ལ་ལར་ནི་བརྒྱ་བྱིན་གྱི་གཟུགས་ཀྱིས། ལ་ལར་ནི་དབང་ཕྱུག་གི་གཟུགས་ཀྱིས། ལ་ལར་ནི་དབང་ཕྱུག་ཆེན་པོའི་གཟུགས་ཀྱིས། ལ་ལར་ནི་དམག་


[053-257a0] [257A] 
[053-257a1] ༄༅། །དཔོན་གྱི་གཟུགས་ཀྱིས། ལ་ལར་ནི་མཆོག་གི་གཟུགས་ཀྱིས། ལ་ལར་ནི་འཁོར་ལོས་བསྒྱུར་བའི་གཟུགས་ཀྱིས། ལ་ལར་ནི་ཁམས་ཀྱི་རྒྱལ་པོའི་
[053-257a2] གཟུགས་ཀྱིས། ལ་ལར་ནི་ཚོང་དཔོན་གྱི་གཟུགས་ཀྱིས། ལ་ལར་ནི་ཁྱིམ་བདག་གི་གཟུགས་ཀྱིས། ལ་ལར་ནི་གྲོང་མིའི་གཟུགས་ཀྱིས། ལ་ལར་ནི་བྲམ་ཟེའི་གཟུགས་
[053-257a3] ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སྟོན་ཏོ། །ལ་ལར་ནི་དགེ་སློང་གི་གཟུགས་ཀྱིས། ལ་ལར་ནི་དགེ་སློང་མའི་གཟུགས་ཀྱིས། ལ་ལར་ནི་དགེ་བསྙེན་
[053-257a4] གྱི་གཟུགས་ཀྱིས། ལ་ལར་ནི་དགེ་བསྙེན་མའི་གཟུགས་ཀྱིས། ལ་ལར་ནི་ཚོང་དཔོན་གྱི་ཆུང་མའི་གཟུགས་ཀྱིས། ལ་ལར་ནི་ཁྱིམ་བདག་གི་ཆུང་མའི་གཟུགས་ཀྱིས། ལ་ལར་
[053-257a5] ནི་གྲོང་མའི་ཆུང་མའི་གཟུགས་ཀྱིས། ལ་ལར་ནི་ཁྱེའུ་གཟུགས་ཀྱིས། ལ་ལར་ནི་བུ་མོའི་གཟུགས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་
[053-257a6] དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཅན་རྣམས་ལ་སྟོན་ཏེ། རིགས་ཀྱི་བུ། གཟུགས་འདི་སྙེད་ཅིག་ཀུན་ཏུ་སྟོན་པས། བྱང་ཆུབ་སེམས་དཔའ་སེམས་དཔའ་
[053-257a7] ཆེན་པོའི་སང་སང་པོའི་དབྱངས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཅན་རྣམས་ལ་སྟོན་ཏོ། །ཁ་ཅིག་ལ་ནི། གནོད་སྦྱིན་གྱི་གཟུགས་ཀྱི་བར་གྱི་བྱང་


[053-257b0] [257B] 
[053-257b1] ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཅན་རྣམས་ལ་སྟོན་ཏོ། །ཁ་ཅིག་ལ་ལྷ་མ་ཡིན་གྱི་གཟུགས་
[053-257b2] ཀྱིས༑ ཁ་ཅིག་ལ་ནམ་མཁའ་ལྡིང་གི་གཟུགས་ཀྱིས། ཁ་ཅིག་ལ་མིའམ་ཅིའི་གཟུགས་ཀྱིས། ཁ་ཅིག་ལ་ལྟོ་འཕྱེ་ཆེན་པོའི་གཟུགས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་
[053-257b3] པོ་སང་སང་པོའི་དབྱངས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཅན་རྣམས་ལ་སྟོན་ཏོ། །སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་
[053-257b4] རྗེའི་འཇིག་རྟེན་དང། མི་ཁོམ་པར་སྐྱེས་པའི་བར་གྱི་སེམས་ཅན་རྣམས་ལའང་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་སྐྱོབ་པར་འགྱུར་རོ། །བཙུན་མོའི་
[053-257b5] འཁོར་གྱི་ནང་ན་འདུག་པའི་བར་གྱི་སེམས་ཅན་རྣམས་ལའང་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་བུད་མེད་ཀྱི་གཟུགས་སུ་མངོན་པར་སྤྲུལ་ཏེ་
[053-257b6] དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་འཇིག་རྟེན་གྱི་ཁམས་མི་མཇེད་འདིར་སེམས་ཅན་རྣམས་ལ་ཆོས་སྟོན་ཏོ། །པདྨའི་དཔལ། བྱང་ཆུབ་སེམས་དཔའ་སེམས་
[053-257b7] དཔའ་ཆེན་པོ་སང་སང་པོའི་དབྱངས་ནི། འཇིག་རྟེན་གྱི་ཁམས་མི་མཇེད་དུ་སྐྱེས་པའི་སེམས་ཅན་རྣམས་ལ་སྐྱོབ་པ་སྟེ། འཇིག་རྟེན་གྱི་ཁམས་མི་མཇེད་འདི་ན། བྱང་ཆུབ་སེམས་


[053-258a0] [258A] 
[053-258a1] ༄༅། །དཔའ་སེམས་དཔའ་ཆེན་པོ་སང་སང་པོའི་དབྱངས་འདི་དེ་སྙེད་ཀྱི་གཟུགས་སུ་སྤྲུལ་པས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཅན་
[053-258a2] རྣམས་ལ་སྟོན་ཏེ། སྐྱེས་བུ་དམ་པ་འདི་རྫུ་འཕྲུལ་ཡང་ཉམས་པ་མེད། ཤེས་རབ་ཀྱང་ཉམས་པ་མེད་དོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སང་
[053-258a3] སང་པོའི་དབྱངས་ནི་ཡེ་ཤེས་ཀྱི་སྣང་བ་འདི་སྙེད་ཀྱིས་འཇིག་རྟེན་གྱི་ཁམས་མི་མཇེད་འདི་ན་སྣང་ངོ། །འཇིག་རྟེན་གྱི་ཁམས་གཞན་གངྒཱའི་ཀླུང་གི་བྱེ་མ་སྙེད་དག་ནའང། བྱང་ཆུབ་
[053-258a4] སེམས་དཔས་འདུལ་བའི་སེམས་ཅན་རྣམས་ལ་འདི་བྱང་ཆུབ་སེམས་དཔའི་གཟུགས་ཀྱིས་ཆོས་སྟོན་ཏོ། །ཉན་ཐོས་ཀྱིས་འདུལ་བའི་སེམས་ཅན་རྣམས་ལ་ཉན་ཐོས་ཀྱི་གཟུགས་
[053-258a5] ཀྱིས་ཆོས་སྟོན་ཏོ། །རང་སངས་རྒྱས་ཀྱིས་འདུལ་བའི་སེམས་ཅན་རྣམས་ལ་རང་སངས་རྒྱས་ཀྱི་གཟུགས་ཀྱིས་ཆོས་སྟོན་ཏོ། །དེ་བཞིན་གཤེགས་པའི་གཟུགས་ཀྱིས་འདུལ་
[053-258a6] བའི་སེམས་ཅན་རྣམས་ལ་དེ་བཞིན་གཤེགས་པའི་གཟུགས་ཀྱིས་ཆོས་སྟོན་ཏོ། །དེ་བཞིན་གཤེགས་པའི་རིང་བསྲེལ་གྱི་བར་གྱིས་འདུལ་བའི་སེམས་ཅན་རྣམས་ལ་དེ་
[053-258a7] བཞིན་གཤེགས་པའི་རིང་བསྲེལ་སྟོན་ཏོ། །ཡོངས་སུ་མྱ་ངན་ལས་འདའ་བའི་བར་གྱིས་འདུལ་བའི་སེམས་ཅན་རྣམས་ལ་བདག་ཡོངས་སུ་མྱ་ངན་ལས་འདས་པར་སྟོན་ཏོ།།


[053-258b0] [258B] 
[053-258b1] དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་སང་སང་པོའི་དབྱངས་ནི་ཡེ་ཤེས་ཀྱི་སྟོབས་བསྐྱེད་པ་ཐོབ་པའོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་
[053-258b2] དཔའ་སེམས་དཔའ་ཆེན་པོ་པདྨའི་དཔལ་གྱི་འདི་སྐད་ཅེས་གསོལ་ཏོ་།བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་དགེ་བའི་རྩ་བ་
[053-258b3] བསྐྲུན་པ་འདི། བཅོམ་ལྡན་འདས། ཏིང་ངེ་འཛིན་གང་ལ་གནས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས་སེམས་ཅན་འདི་སྙེད་བཏུལ་བའི་ཏིང་
[053-258b4] ངེ་འཛིན་དེ་གང་ལགས། དེ་སྐད་ཅེས་གསོལ་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས། བྱང་ཆུབ་
[053-258b5] སེམས་དཔའ་སེམས་དཔའ་ཆེན་པོ་པདྨའི་དཔལ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཏིང་ངེ་འཛིན་གང་ལ་གནས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་སང་
[053-258b6] སང་པོའི་དབྱངས་ཀྱིས་འདི་ལྟར་སེམས་ཅན་དཔག་ཏུ་མེད་པའི་དོན་བྱས་པ་ནི། གཟུགས་ཐམས་ཅད་ཡང་དག་པར་སྟོན་པ་ཞེས་བྱ་བའི་ཏིང་ངེ་འཛིན་འདི་ཡིན་ནོ། །སང་སང་པོའི་
[053-258b7] དབྱངས་ཀྱི་ལེའུ་འདི་བཤད་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་དང་ལྷན་ཅིག་ཏུ། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་


[053-259a0] [259A] 
[053-259a1] ༄༅། །བརྒྱད་ཅུ་རྩ་བཞི་གང་དག་འཇིག་རྟེན་གྱི་ཁམས་མི་མཇེད་འདིར་ལྷགས་པ་དེ་དག་ཐམས་ཅད་ཀྱིས་གཟུགས་ཐམས་ཅད་ཡང་དག་པར་སྟོན་པའི་ཏིང་
[053-259a2] ངེ་འཛིན་ཐོབ་པར་གྱུར་ཏོ། །འཇིག་རྟེན་གྱི་ཁམས་མི་མཇེད་འདི་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བགྲང་བ་ལས་འདས་པ་དེ་དག་གིས་ཀྱང། གཟུགས་
[053-259a3] ཐམས་ཅད་ཡང་དག་པར་སྟོན་པའི་ཏིང་ངེ་འཛིན་ཐོབ་པར་གྱུར་ཏོ་།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་ཀྱིས། བཅོམ་ལྡན་འདས་དེ་
[053-259a4] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-259a5] པའི་སངས་རྒྱས་རིན་ཆེན་མང་གི་རིང་བསྲེལ་གྱི་མཆོད་རྟེན་ལ་ཡངས་ཤིང་རྒྱ་ཆེ་བའི་མཆོད་པ་བྱས་ནས། རིན་པོ་ཆེ་སྣ་བདུན་གྱི་ཁང་པ་བརྩེགས་པར་བཞུགས་ཏེ། ཞིང་རྣམས་
[053-259a6] ནི་རབ་ཏུ་གཡོ་བར་བྱེད། པདྨའི་ཆར་ནི་རབ་ཏུ་འབེབས། སིལ་སྙན་བྱེ་བ་ཁྲག་ཁྲིག་བརྒྱ་སྟོང་ནི་ལེན་ཅིང། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་
[053-259a7] རྩ་བཞིས་ཡོངས་སུ་བསྐོར་ཏེ་མདུན་དུ་བདར་ནས། ལྷན་ཅིག་ཏུ་སླར་རང་རང་གི་སངས་རྒྱས་ཀྱི་ཞིང་དུ་སོང་སྟེ་ཕྱིན་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་


[053-259b0] [259B] 
[053-259b1] མ་མེད་པ་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་གྱི་ཁམས་
[053-259b2] མི་མཇེད་དུ་བདག་གིས་སེམས་ཅན་གྱི་དོན་བྱས་སོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་གི་རིང་བསྲེལ་གྱི་
[053-259b3] མཆོད་རྟེན་ཡང་མཐོང་ངོ། །ཕྱག་ཀྱང་བགྱིས་སོ། །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའང་མཐོང་སྟེ་ཕྱག་བགྱིས་སོ། །འཇམ་དཔལ་གཞོན་ནུར་གྱུར་པ་དེའང་
[053-259b4] མཐོང་ངོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་རྒྱལ་པོ་བརྩོན་འགྲུས་ཀྱི་སྟོབས་ཀྱི་ཤུགས་ཐོབ་པ་དེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་སྦྱིན་
[053-259b5] པ་དེའང་མཐོང་ངོ། །བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་པོ་དེ་དག་ཐམས་ཅད་ཀྱིས་ཀྱང་གཟུགས་ཐམས་ཅད་ཡང་དག་པར་སྟོན་པའི་ཏིང་ངེ་
[053-259b6] འཛིན་ཐོབ་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་དབྱངས་འགྲོ་བ་དང་འོང་བའི་ལེའུ་འདི་བཤད་པ་ན། བྱང་ཆུབ་སེམས་དཔའ་བཞི་ཁྲི་ཉིས་
[053-259b7] སྟོང་གིས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་དཔལ་གྱིས་ཀྱང་དམ་པའི་ཆོས་པདྨ་དཀར་པོའི་ཏིང་ངེ་འཛིན་ཐོབ་པར་


[053-260a0] [260A] 
[053-260a1] ༄༅། །གྱུར་ཏོ། །དམ་པའི་ཆོས་པདྨ་དཀར་པོ་ལས། སང་སང་པོའི་དབྱངས་ཀྱི་ལེའུ་ཞེས་བྱ་སྟེ་ཉི་ཤུ་རྩ་གསུམ་པའོ།། །།དམ་པའི་ཆོས་པདྨ་དཀར་པོ་
[053-260a2] བམ་པོ་བཅུ་གསུམ་པ་སྟེ་ཐ་མ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་
[053-260a3] པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་བཅོམ་ལྡན་འདས། བྱང་ཆུབ་
[053-260a4] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ཅིའི་སླད་དུ་སྤྱན་རས་གཟིགས་ཀྱི་དབང་ཕྱུག་ཅེས་བགྱི། དེ་སྐད་ཅེས་གསོལ་པ་དང། བཅོམ་ལྡན་འདས་
[053-260a5] ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། འདི་ལ་སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཇི་སྙེད་
[053-260a6] ཅིག་སྡུག་བསྔལ་གང་དག་མྱོང་བར་གྱུར་པ་དེ་དག་གིས། གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མིང་ཐོས་ན། དེ་དག་ཐམས་
[053-260a7] ཅད་སྡུག་བསྔལ་གྱི་ཕུང་པོ་དེ་ལས་ཡོངས་སུ་ཐར་བར་འགྱུར་རོ་།རིགས་ཀྱི་བུ། སེམས་ཅན་གང་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་


[053-260b0] [260B] 
[053-260b1] གལ་ཏེ་མེའི་ཕུང་པོ་ཆེན་པོར་ལྷུང་ནའང། དེ་དག་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་གཟི་
[053-260b2] བརྗིད་ཀྱིས། མེའི་ཕུང་པོ་ཆེན་པོ་རབ་ཏུ་འབར་བ་ལས་དེ་ཐར་བར་འགྱུར་རོ། །རིགས་ཀྱི་བུ། གལ་ཏེ་ཆུ་ཀླུང་དག་གིས་ཁྱེར་ལ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
[053-260b3] གཟིགས་ཀྱི་དབང་ཕྱུག་ལ་བོས་ན། ཆུ་ཀླུང་དེ་དག་ཐམས་ཅད་ཀྱིས་སེམས་ཅན་དེ་དག་ཐམས་ཅད་གཏིང་ཚུགས་པར་བྱེད་དོ། །རིགས་ཀྱི་བུ་གལ་ཏེ་སེམས་ཅན་བྱེ་བ་ཁྲག་ཁྲིག་
[053-260b4] བརྒྱ་སྟོང་རྒྱ་མཚོའི་ནང་དུ་གྲུར་ཞུགས་ཏེ། འགྲོན་བུ་དང་གསེར་དང། ནོར་བུ་དང། མུ་ཏིག་དང། བཻཌཱུརྱ་དང། དུང་དང་མན་ཤེལ་དང། རྡོའི་སྙིང་པོ་དང། བྱུ་རུ་དང་
[053-260b5] སྤུག་དང། མུ་ཏིག་དམར་པོ་ལ་སོགས་པའི་ཕྱིར་དོང་བ་དེ་རྣམས་རླུང་ནག་པོས་སྲིན་མོའི་གླིང་དུ་འཕགས་པར་གྱུར་ལ། དེ་ན་སེམས་ཅན་གཅིག་འགའ་ཞིག་གིས་སྤྱན་རས་
[053-260b6] གཟིགས་དབང་ཕྱུག་ལ་བོས་ན། དེ་དག་ཐམས་ཅད་སྲིན་མོའི་གླིང་དེ་ནས་ཐར་བར་འགྱུར་རོ། །རིགས་ཀྱི་བུ། དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[053-260b7] རས་གཟིགས་ཀྱི་དབང་ཕྱུག་སྤྱན་རས་གཟིགས་དབང་ཕྱུག་ཅེས་བཏགས་སོ། །རིགས་ཀྱི་བུ། གལ་ཏེ་བསད་པར་བཀྲི་བ་ལས་སྤྱན་རས་གཟིགས་དབང་ཕྱུག་ལ་བོས་ན། གཤེད་མ་དེ་དག་


[053-261a0] [261A] 
[053-261a1] ༄༅། །གི་མཚོན་དེ་དག་དུམ་བུ་དུམ་བུར་ཆག་ཅིང་གྲུགས་པར་འགྱུར་རོ། །རིགས་ཀྱི་བུ། གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གནོད་
[053-261a2] སྦྱིན་དང་སྲིན་པོས་གང་བར་གྱུར་ཀྱང། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མིང་འཛིན་པ་ལ་དེ་དག་ཐམས་ཅད་ཀྱི་སྡང་བའི་སེམས་
[053-261a3] ཀྱིས་ལྟའང་མི་ཕོད་དོ། །རིགས་ཀྱི་བུ། སེམས་ཅན་ལ་ལ་ལྕགས་སྒྲོག་དང། ཤིང་སྒྲོག་ཏུ་བཅུག་པར་གྱུར་ན་ཉེས་ཡོད་ཀྱང་རུང། ཉེས་མེད་ཀྱང་རུང་ན། བྱང་ཆུབ་སེམས་
[053-261a4] དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མིང་ནས་ཕྱུང་བས་ལྕགས་སྒྲོག་དང་ཤིང་སྒྲོག་ཏུ་བཅུག་པ་དག་གི་བུ་ག་བྱེ་བར་འགྱུར་རོ། །རིགས་ཀྱི་བུ། བྱང་
[053-261a5] ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཐུ་ནི་དེ་འདྲའོ། །རིགས་ཀྱི་བུ། གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
[053-261a6] གཡོན་ཅན་དང། ཆོམ་རྐུན་དང། དགྲ་ལག་ན་མཚོན་ཐོགས་པས་ས་གང་བར་གྱུར་ཏེ། དེར་དེད་དཔོན་གཅིག་གིས་མགྲོན་པོ་མང་པོ་ཕལ་པོ་ཆེ་རིན་པོ་ཆེས་ཕྱུག་པ་དེད་དེ་དོང་བ་
[053-261a7] ལས༑ འདོང་བ་དེ་དག་གིས་གཡོན་ཅན་ཆོམ་རྐུན་དང་དགྲ་ལག་ན་མཚོན་ཐོགས་པ་དེ་དག་མཐོང་སྟེ། མཐོང་ནས་ཀྱང་འཇིགས་པའི་བསྐྲག་སྟེ་བདག་ཅག་སྐྱབས་མེད་པར་ཤེས་


[053-261b0] [261B] 
[053-261b1] འཇིགས་ཤིག་རིགས་ཀྱི་བུ་དག་མ་འཇིགས་ཤིག་མི་འཇིགས་པ་སྦྱིན་པ་བྱང་ཆུབ་སེམས་དཔའ་སེམས་དཔའ་ཆེན་པོ་
[053-261b2] སྤྱན་རས་གཟིགས་དབང་ཕྱུག་ལ་སྒྲ་སྐད་གཅིག་ཏུ་བོས་ཤིག་དང་དེས་ཁྱོད་ཆོམ་རྐུན་གྱིས་འཇིགས་པ་དང། དགྲའི་འཇིགས་པ་འདི་ལས་ཡོངས་སུ་ཐར་བར་འགྱུར་རོ་ཞེས་བསྒོ་ལ་
[053-261b3] དེ་ནས་མགྲོན་པོ་མང་པོ་ཐམས་ཅད་ཀྱིས་སྒྲ་སྐད་གཅིག་ཏུ་སྤྱན་རས་གཟིགས་དབང་ཕྱུག་ལ་བོས་ཏེ། འཇིགས་པ་མེད་པའི་སྦྱིན་པ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[053-261b4] རས་གཟིགས་དབང་ཕྱུག་དེ་ལ་ཕྱག་འཚལ་ལོ། །ཕྱག་འཚལ་ལོ་ཞེས་མིང་ནས་ཕྱུང་མ་ཐག་ཏུ། མགྲོན་པོ་ཕལ་པོ་ཆེ་དེ་དག་ཐམས་ཅད་འཇིགས་པ་ཐམས་ཅད་ལས་ཡོངས་སུ་
[053-261b5] ཐར་བར་འགྱུར་ཏེ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཐུ་ནི་དེ་འདྲའོ། །རིགས་ཀྱི་བུ། སེམས་ཅན་གང་དག་
[053-261b6] འདོད་ཆགས་སྤྱོད་པ་དེ་དག་གིས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ལ་ཕྱག་བྱས་ན་འདོད་ཆགས་དང་བྲལ་བར་འགྱུར་རོ། །
[053-261b7] སེམས་ཅན་གང་དག་ཞེ་སྡང་སྤྱོད་པ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་བྱས་ན་ཞེ་སྡང་དང་བྲལ་བར་འགྱུར་རོ། །


[053-262a0] [262A] 
[053-262a1] ༄༅། །སེམས་ཅན་གང་དག་གཏི་མུག་སྤྱོད་པ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་བྱས་ན་
[053-262a2] གཏི་མུག་དང་བྲལ་བར་འགྱུར་རོ། །རིགས་ཀྱི་བུ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ནི་རྫུ་འཕྲུལ་ཆེ་བའོ། །རིགས་ཀྱི་བུ་
[053-262a3] བུད་མེད་བུ་ཕོ་འདོད་པ་གང་ལ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ན་དེ་ལས་བུ་ཕོ་འབྱུང་སྟེ། གཟུགས་བཟང་
[053-262a4] བ༑ མཛེས་པ། བལྟ་ན་སྡུག་པ། ཁྱེའུ་མཚན་དང་ལྡན་པ། སྐྱེ་བོ་མང་པོའི་ཡིད་དུ་འོང་ཞིང་སྡུག་པ་དགེ་བའི་རྩ་བ་བསྐྱེད་པ་འབྱུང་ངོ། །གང་བུ་མོ་འདོད་པ་དེའང་བུ་
[053-262a5] མོ་འབྱུང་སྟེ། གཟུགས་བཟང་བ། མཛེས་པ། བལྟ་ན་སྡུག་པ། བུ་མོའི་མཚན་དང་ལྡན་པ། སྐྱེ་བོ་མང་པོའི་ཡིད་དུ་འོང་ཞིང་སྡུག་པ་དགེ་བའི་རྩ་བ་བསྐྱེད་པ་འབྱུང་ངོ། །
[053-262a6] རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་གི་མཐུ་ནི་དེ་འདྲའོ། །གང་དག་བྱང་ཆུབ་སེམས་དཔའ་སེམས་དཔའ་ཆེན་
[053-262a7] པོ་སྤྱན་རས་གཟིགས་ཀྱི་དབང་ཕྱུག་ལ་ཕྱག་འཚལ་བ་དེ་དག་དོན་ཡོད་པའི་འབྲས་བུར་འགྱུར་རོ། །རིགས་ཀྱི་བུ། གང་ཞིག་བྱང་ཆུབ་སེམས་དཔའ་སེམས་དཔའ་ཆེན་པོ་


[053-262b0] [262B] 
[053-262b1] འཛིན་ལ། གང་ཞིག་སངས་རྒྱས་བཅོམ་ལྡན་འདས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་དག་ལ་ཕྱག་འཚལ་ཞིང་
[053-262b2] མིང་འཛིན་པ་དང། ཡང་གང་ཞིག་གིས་སངས་རྒྱས་བཅོམ་ལྡན་འདས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་བཞུགས་ཏེ་འཚོ་ཞིང་གཞེས་པ་དེ་དག་ལ་ན་བཟའ་དང། བསོད་
[053-262b3] སྙོམས་དང། གཟིམས་ཆ་དང། སྙུན་གྱི་གསོས་སྨན་དང། ཡོ་བྱད་ཀྱིས་མཆོད་པ་བྱེད་ན། རིགས་ཀྱི་བུ། འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་དག་བསོད་
[053-262b4] ནམས་མངོན་པར་འདུ་བྱེད་པ་དེ་ཙམ་ཞིག་སྐྱེད། དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པས། བཅོམ་ལྡན་འདས་ལ་འདི་
[053-262b5] སྐད་ཅེས་གསོལ་ཏོ། །རིགས་ཀྱི་བུའམ་རིགས་ཀྱི་བུ་མོ་དེ་དག་གཞི་དེ་ལས་བསོད་ནམས་སྐྱེད་པ་ནི། བཅོམ་ལྡན་འདས། མང་ལགས་སོ། །བདེ་བར་གཤེགས་པ། མང་ལགས་སོ། །
[053-262b6] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གང་གིས་སངས་རྒྱས་བཅོམ་ལྡན་འདས་དེ་སྙེད་ལ་བསྐུར་སྟི་བྱས་པའི་བསོད་ནམས་མངོན་པར་འདུ་བྱེད་པ་དང། གང་གིས་
[053-262b7] ཐ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ལ་ཕྱག་ལན་གཅིག་བྱས་པ་དང། མིང་འཛིན་པའི་བསོད་ནམས་མངོན་པར་འདུ་བྱེད་པ་གཉིས་


[053-263a0] [263A] 
[053-263a1] ༄༅། །ཀ་མཉམ་སྟེ། ལྷག་པའང་མེད། འཕགས་པའང་མེད་དོ་།གང་གིས་སངས་རྒྱས་བཅོམ་ལྡན་འདས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་ལ་ཕྱག་
[053-263a2] འཚལ་ཞིང་མིང་འཛིན་པ་དང། གང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ལ་ཕྱག་འཚལ་ཞིང་མིང་འཛིན་པའི་བསོད་ནམས་ཀྱི་ཕུང་
[053-263a3] པོ་དེ་གཉིས་ཀ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུའང་ཟད་པར་བྱ་བ་སླ་བ་མ་ཡིན་ནོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-263a4] ཀྱི་དབང་ཕྱུག་གི་མིང་འཛིན་པའི་བསོད་ནམས་དེ་ལྟར་དཔག་ཏུ་མེད་དོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པས་
[053-263a5] འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་འཇིག་རྟེན་གྱི་ཁམས་མི་མཇེད་འདི་ན་
[053-263a6] རྣམ་པར་རྒྱུ། ཇི་ལྟར་སེམས་ཅན་རྣམས་ལ་ཆོས་སྟོན། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་གི་ཐབས་མཁས་པའི་ཡུལ་ནི་
[053-263a7] ཅི་འདྲ་བ་ཞིག་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལ་འདི་སྐད་ཅེས་བཀའ་སྩལ་


[053-263b0] [263B] 
[053-263b1] ༑རིགས་ཀྱི་བུ། གང་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་གཟུགས་ཀྱིས་སེམས་ཅན་རྣམས་ལ་ཆོས་སྟོན་པའི་འཇིག་
[053-263b2] རྟེན་གྱི་ཁམས་དག་ཡོད་དོ། །གང་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་བྱང་ཆུབ་སེམས་དཔའ་སེམས་དཔའ་ཆེན་པོའི་གཟུགས་
[053-263b3] ཀྱིས་ཆོས་སྟོན་པའི་འཇིག་རྟེན་གྱི་ཁམས་དག་ཀྱང་ཡོད་དོ། །སེམས་ཅན་ཁ་ཅིག་ལ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་རང་སངས་
[053-263b4] རྒྱས་ཀྱི་གཟུགས་ཀྱིས་ཆོས་སྟོན་ཏོ། །ཁ་ཅིག་ལ་ཉན་ཐོས་ཀྱི་གཟུགས་ཀྱིས། ཁ་ཅིག་ལ་ཚངས་པའི་གཟུགས་ཀྱིས། ཁ་ཅིག་ལ་བརྒྱ་བྱིན་གྱི་གཟུགས་ཀྱིས། སེམས་ཅན་
[053-263b5] ཁ་ཅིག་ལ་ནི་བྱང་ཆུབ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུར་དྲི་ཟའི་གཟུགས་ཀྱིས་ཆོས་སྟོན་ཏོ། །གནོད་སྦྱིན་གྱིས་འདུལ་བའི་སེམས་ཅན་རྣམས་ལ་ནི་གནོད་
[053-263b6] སྦྱིན་གྱི་གཟུགས་ཀྱིས་ཆོས་སྟོན་ཏོ། །དབང་ཕྱུག་གིས་འདུལ་བའི་སེམས་ཅན་རྣམས་ལ་ནི་དབང་ཕྱུག་གི་གཟུགས་ཀྱིས་ཆོས་སྟོན་ཏོ་།དབང་ཕྱུག་ཆེན་པོས་འདུལ་བའི་སེམས་
[053-263b7] ཅན་རྣམས་ལ་ནི་དབང་ཕྱུག་ཆེན་པོའི་གཟུགས་ཀྱིས་ཆོས་སྟོན་ཏོ་།འཁོར་ལོས་སྒྱུར་བའི་རྒྱལ་པོས་འདུལ་བའི་སེམས་ཅན་རྣམས་ནི་འཁོར་ལོས་སྒྱུར་བའི་རྒྱལ་པོའི་གཟུགས་


[053-264a0] [264A] 
[053-264a1] ༄༅། །ཀྱིས་ཆོས་སྟོན་ཏོ། །ཤ་ཟས་འདུལ་བའི་སེམས་ཅན་རྣམས་ལ་ནི་ཤ་ཟའི་གཟུགས་ཀྱིས་ཆོས་སྟོན་ཏོ། །མཆོག་གིས་འདུལ་བའི་སེམས་ཅན་རྣམས་ལ་ནི་
[053-264a2] མཆོག་གི་གཟུགས་ཀྱིས་ཆོས་སྟོན་ཏོ། །དམག་དཔོན་གྱིས་འདུལ་བའི་སེམས་ཅན་རྣམས་ལ་ནི་དམག་དཔོན་གྱི་གཟུགས་ཀྱིས་ཆོས་སྟོན་ཏོ། །བྲམ་ཟེས་འདུལ་བའི་སེམས་ཅན་
[053-264a3] རྣམས་ལ་ནི་བྲམ་ཟེའི་གཟུགས་ཀྱིས་ཆོས་སྟོན་ཏོ། །ལག་ན་རྡོ་རྗེས་འདུལ་བའི་སེམས་ཅན་རྣམས་ལ་ནི་ལག་ན་རྡོ་རྗེའི་གཟུགས་ཀྱིས་ཆོས་སྟོན་ཏོ། །རིགས་ཀྱི་བུ། དེ་ལྟར་བྱང་
[053-264a4] ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ཡོན་ཏན་བསམ་གྱིས་མི་ཁྱབ་པ་དང་ལྡན་ནོ། །རིགས་ཀྱི་བུ། དེ་ལྟ་བས་ན་བྱང་ཆུབ་སེམས་དཔའ་
[053-264a5] སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་ལ་མཆོད་ཅིག་།རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་འདི་
[053-264a6] འཇིགས་པའི་སེམས་ཅན་རྣམས་ལ་མི་འཇིགས་པ་སྦྱིན་པ་སྟེ། དེའི་ཕྱིར་འཇིག་རྟེན་གྱི་ཁམས་མི་མཇེད་འདི་ན་མི་འཇིགས་པ་སྦྱིན་པ་ཞེས་ཀུན་གྱིས་ཤེས་སོ། །དེ་ནས་
[053-264a7] བཅོམ་ལྡན་འདས་ལ་བློ་གྲོས་མི་ཟད་པས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་


[053-264b0] [264B] 
[053-264b1] །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེའི་དུས་ལ་བབ་པར་ཤེས་ན་བྱིན་ཅིག་དེ་ནས་བྱང་ཆུབ་སེམས་དཔའ་
[053-264b2] སེམས་དཔའ་ཆེན་པོ་བློ་གྲོས་མི་ཟད་པས་བདག་གི་མགུལ་ནས་བརྒྱ་སྟོང་རི་བའི་མུ་ཏིག་གི་དོ་ཤལ་བཀྲོལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-264b3] དབང་ཕྱུག་ལ་ཆོས་ཀྱི་དགབ་པར་བྱིན་ཏེ། སྐྱེས་བུ་དམ་པ། བདག་ལས་ཆོས་ཀྱི་དགབ་པ་འདི་ལོང་ཞིག་དེས་མ་བླངས་ནས་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པས་
[053-264b4] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ་ཁྱོད་ཀྱིས་མུ་ཏིག་གི་དོ་ཤལ་འདི་བདག་ལ་སྙིང་བརྩེ་བའི་ཕྱིར་ལོང་ཞིག་དེ་ནས་བྱང་ཆུབ་
[053-264b5] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལ་སྙིང་བརྩེ་བ་དང། འཁོར་བཞི་པོ་དེ་དག་དང། ལྷ་
[053-264b6] དང༑ ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་ཡིན་པ་ལ་སྙིང་བརྩེ་བའི་ཕྱིར། བྱང་ཆུབ་
[053-264b7] སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལས་མུ་ཏིག་གི་དོ་ཤལ་བླངས་སོ། །བླངས་ནས་ཆ་གཉིས་སུ་བགོས་ཏེ་བགོས་ནས་ཆ་གཅིག་ནི་བཅོམ་ལྡན་འདས་ཤཱཀྱ་ཐུབ་པ་


[053-265a0] [265A] 
[053-265a1] ༄༅། །ལ་ཕུལ་ལོ། །ཆ་གཅིག་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་གི་རིན་པོ་ཆེའི་མཆོད་རྟེན་ལ་ཕུལ་
[053-265a2] ལོ༑ ༑རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་འཇིག་རྟེན་གྱི་ཁམས་མི་མཇེད་འདི་ན་དེ་ལྟ་བུའི་རྣམ་པར་འཕྲུལ་པས་རྣམ་
[053-265a3] པར་རྒྱུའོ། །དེ་ལ་དེའི་ཆོས་ཉིད་ནི་འདི་སྐད་ཅེས་བྱའོ། །རྒྱལ་མཚན་ཁྲ་བོས་བློ་གྲོས་མི་ཟད་ལ། །དེ་ཡི་དོན་གྱི་རྒྱུ་ནི་ཀུན་དྲིས་པ། །རྒྱལ་པོའི་སྲས་པོ་འདི་ལྟར་ཅི་ཡི་ཕྱིར། །
[053-265a4] སྤྱན་རས་གཟིགས་ཀྱི་དབང་པོ་ཞེས་འདི་བགྱི། །དེ་ནས་དེ་ཡིས་ཕྱོགས་རྣམས་ཀུན་བལྟས་ཏེ། །སྨོན་ལམ་རྒྱ་མཚོ་བློ་གྲོས་མི་ཟད་པས་རྒྱལ་མཚན་ཁྲ་བོ་དེ་ལ་འདི་སྐད་
[053-265a5] སྨྲས༑ ༑སྤྱན་རས་གཟིགས་ཀྱི་དབང་པོའི་སྤྱོད་པ་ཉོན། །བསྐལ་པ་བསམ་ཡས་བྱེ་བ་དུ་མ་བརྒྱར། །སངས་རྒྱས་སྟོང་ཕྲག་བྱེ་བ་མང་པོ་ལ། །སྨོན་ལམ་ཇི་ལྟར་རབ་ཏུ་རྣམ་
[053-265a6] པར་སྦྱངས། །དེ་དག་ཁོ་བོས་རབ་ཏུ་བཤད་ཀྱི་ཉོན། །མཉན་པར་བྱེད་ཅིང་ལྟ་བར་བྱེད་པ་དང། །རིམ་གྱིས་དེ་ལྟར་རྗེས་སུ་དྲན་པ་ཡང། །སྲོག་ཆགས་རྣམས་ནི་འབྲས་བུ་
[053-265a7] ཡོད་པར་འགྱུར། །སྡུག་བསྔལ་དང་ནི་མྱ་ངན་ཐམས་ཅད་སོལ། །གལ་ཏེ་གསོད་པས་མེ་ཡི་དོང་དུ་ཡང། །གསད་པར་བྱ་བའི་ཕྱིར་ནི་བོར་བའི་མིས། །སྤྱན་རས་གཟིགས་ཀྱི་


[053-265b0] [265B] 
[053-265b1] །ཆུས་བཏབ་བཞིན་དུ་མེ་དག་ཞི་བར་འགྱུར། །རྒྱ་མཚོ་དང་ནི་མྱ་ངམ་རྒལ་ན་ཡང། །ཀླུ་དང་འབྱུང་པོ་ལྷ་མ་ཡིན་གནས་སུ། །སྤྱན་རས་གཟིགས་ཀྱི་དབང་པོ་
[053-265b2] དྲན་ན་ནི། །ཆུ་ཡི་ནང་དུ་ནམ་ཡང་མི་ནུབ་བོ། །རབ་ཏུ་སྡང་བའི་ཡིད་ཀྱིས་གསད་པའི་ཕྱིར། །རི་རབ་ལྷུན་པོའི་རྩེ་ནས་བོར་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །ཉི་མ་
[053-265b3] ལྟ་བུར་ནམ་མཁར་གནས་པར་འགྱུར། །གལ་ཏེ་རྡོ་རྗེ་ཡི་ནི་རི་དག་ཀྱང། །གསང་བའི་ཕྱིར་ནི་སྤྱི་བོར་འོངས་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །བ་སྤུའི་ཁུང་ཙམ་
[053-265b4] གཙེས་པར་མི་ནུས་སོ། །གསད་པའི་སེམས་ཀྱིས་ལག་ན་མཚོན་ཐོགས་ཏེ་།དགྲ་ཚོགས་མང་པོས་ཀུན་ཏུ་བསྐོར་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །དེ་མ་ཐག་ཏུ་
[053-265b5] བྱམས་པའི་སེམས་སུ་འགྱུར། །གལ་ཏེ་གསོད་པ་ཉེ་བར་འོངས་ནས་སུ་།གཤེད་མ་མི་ཡི་དབང་དུ་གྱུར་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །དེ་ཡི་མཚོན་ཆ་
[053-265b6] དུམ་བུ་དུམ་བུར་འགྱུར། །དེ་སྟེ་ཤིང་ངམ་ལྕགས་ལས་བྱས་པ་ཡི་།ཁོང་སྒྲིལ་དང་ནི་གདོས་ཀྱིས་བཅིངས་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །བཅིངས་པ་མྱུར་
[053-265b7] དུ་རྣམ་པར་བཅད་པར་འགྱུར། །སྔགས་དང་སྟོབས་དང་སྨན་དང་རིག་སྔགས་དང། །རོ་ལངས་པ་དང་འབྱུང་པོ་ལུས་འཇིགས་པ། །སྤྱན་རས་གཟིགས་ཀྱི་དབང་པོ་དྲན་ན་ནི་


[053-266a0] [266A] 
[053-266a1] ༄༅། །གང་ནས་རབ་ཏུ་བཏང་བ་དེ་སླར་འགྲོ། གནོད་སྦྱིན་ལྷ་མིན་འབྱུང་པོ་ཀླུ་འབར་བ། །མདངས་འཕྲོག་པ་ཡིས་ཡོངས་སུ་བསྐོར་ན་ཡང། །སྤྱན་རས་གཟིགས་
[053-266a2] ཀྱི་དབང་པོ་དྲན་ན་ནི། །བ་སྤུའི་ཁུང་ཙམ་གཅེས་པར་ཡོང་མི་ནུས། །མཆེ་བ་སེན་རྣོན་རབ་ཏུ་འཇིགས་པ་ཡི། །གཅན་གཟན་མ་རུངས་པ་ཡིས་བསྐོར་ན་ཡང། །སྤྱན་རས་གཟིགས་
[053-266a3] ཀྱི་དབང་པོ་དྲན་ན་ནི། །མྱུར་བར་ཕྱོགས་ཀུན་ཏུ་ཡང་འགྲོ་བར་འགྱུར། །མིག་འཇིགས་མེ་ལྕེ་ལྟ་བུར་འོད་འཕྲོ་བ། །མིག་དུག་ཅན་གྱིས་ཡོངས་སུ་བསྐོར་ན་ཡང། །སྤྱན་རས་གཟིགས་
[053-266a4] ཀྱི་དབང་པོ་དྲན་ན་ནི། །ཤིན་ཏུ་མྱུར་བར་གདུག་པ་མེད་པར་འགྱུར་།བཟང་པོའི་གློག་ཀྱང་འབྱུང་ཞིང་སྡུག་པ་ཡི། །སྤྲིན་ལས་ལྕེ་དང་སེར་བ་ཆར་འབབ་པ། །སྤྱན་རས་གཟིགས་ཀྱི་
[053-266a5] དབང་པོ་དྲན་ན་ནི། །དེ་མ་ཐག་ཏུ་མྱུར་བར་རབ་ཏུ་ཞི། །སྡུག་བསྔལ་མང་པོ་བརྒྱ་ཡིས་གཙེས་པ་དང། །སྡུག་བསྔལ་མང་པོས་གཟིར་བའི་སེམས་ཅན་མཐོང། །ཡེ་ཤེས་དགེ་
[053-266a6] བའི་སྟོབས་ཀྱིས་སྤྱན་རས་གཟིགས། །དེ་བས་ལྷར་བཅས་འགྲོ་བ་སྐྱོབ་པའོ། །རྫུ་འཕྲུལ་སྟོབས་ཀྱིས་ཕ་རོལ་སོང་བ་སྟེ། །ཐབས་དང་ཡེ་ཤེས་ཡངས་པ་བསླབས་པས་ན། །
[053-266a7] ཕྱོགས་བཅུའི་འགྲོ་བ་མང་པོ་ཐམས་ཅད་དང། །མ་ལུས་ཞིང་ཀུན་ཏུ་ཡང་རབ་ཏུ་སྣང། །སྲོག་ཆགས་རྣམས་ཀྱི་ངན་འགྲོའི་འཇིགས་པ་དང། །མི་ཁོམ་པ་དང་སེམས་ཅན་


[053-266b0] [266B] 
[053-266b1] །བྱོལ་སོང་དང་ནི་གཤིན་རྗེས་བསྐོར་བ་ཡང་།སྐྱེ་རྒ་ན་བས་གཟིར་བ་མཐར་ཞི་བྱེད། །ཤིན་ཏུ་དགེ་བའི་སྤྱན་དེ་བྱམས་པའི་སྤྱན། །ཐབས་དང་ཤེས་རབ་ཁྱད་པར་
[053-266b2] ཡོད་པའི་སྤྱན། །སྙིང་རྗེའི་སྤྱན་དང་བྱམས་པའི་སྤྱན་དང་ལྡན། །ཞལ་བཟང་སྤྱན་བཟང་ཤིན་ཏུ་བལྟ་འདོད་པ། །དྲི་མ་མེད་པ་དྲི་མ་བྲལ་བའི་འོད། །རབ་རིབ་མེད་པ་ཡེ་ཤེས་ཉི་
[053-266b3] མའི་འོད། །སྤྲིན་གྱིས་ཆོད་པར་གྱུར་པ་མེད་པའི་འོད། །འཇིག་རྟེན་དག་ན་ལྷག་གེ་ལྷང་ངེར་མཛེས། །སྙིང་རྗེ་ལས་བྱུང་ཚུལ་ཁྲིམས་གྲགས་པ་སྟེ། །དགེ་བའི་ཡོན་ཏན་བྱམས་ཡིད་སྤྲིན་
[053-266b4] ཆེན་པོ། །སྲོག་ཆགས་རྣམས་ཀྱི་ཉོན་མོངས་མེ་ཞི་བྱེད། །ཆོས་ཀྱི་ཆར་པ་བདུད་རྩི་རབ་ཏུ་འབེབས། །འཐབ་མོ་དང་ནི་རྩོད་ཅིང་འགྱེད་པ་ཡི། །འཇིགས་ཆེན་གཡུལ་ངོར་སྐྱེས་བུ་
[053-266b5] སོང་ན་ཡང། །སྤྱན་རས་གཟིགས་ཀྱི་དབང་པོ་དྲན་ན་ནི། །དེ་མ་ཐག་ཏུ་དགྲ་རྣམས་རབ་ཏུ་ཞི། །སྤྲིན་གྱི་སྒྲ་དང་རྔ་པོ་ཆེ་ཡི་སྒྲ། །འབྲུག་གི་སྒྲ་དང་ཚངས་པའི་དབྱངས་སྙན་པ་།དབྱངས་
[053-266b6] ཀྱི་དཀྱིལ་འཁོར་ཕ་རོལ་ཕྱིན་པ་སྟེ། །སྤྱན་རས་གཟིགས་ཀྱི་དབང་པོ་དྲན་པར་བྱ། །དག་པའི་སེམས་དཔའ་སྤྱན་རས་གཟིགས་དབང་པོ་།ཐེ་ཚོམ་མ་ཟ་དྲན་བྱོས་དྲན་པར་གྱིས། །
[053-266b7] འཆི་བའི་ཚེ་དང་ཉོན་མོངས་གཙེས་པའི་ཚེ། །མགོན་དང་སྐྱབས་དང་དཔུང་གཉེན་དུ་ཡང་འགྱུར། །ཡོན་ཏན་ཐམས་ཅད་ཀྱི་ནི་ཕ་རོལ་ཕྱིན། །སེམས་ཅན་ཀུན་ལ་སྙིང་རྗེ་བྱམས་


[053-267a0] [267A] 
[053-267a1] ༄༅། །པའི་སྤྱན། །ཡང་དག་ཡོན་ཏན་ཡོན་ཏན་རྒྱ་མཚོ་ཆེ་།སྤྱན་རས་གཟིགས་ཀྱི་དབང་པོར་ཕྱག་བྱར་འོས། །འདི་ལྟར་འགྲོ་བ་རྣམས་ལ་སྙིང་བརྩེ་བ། །ཕྱི་
[053-267a2] མའི་དུས་ན་སངས་རྒྱས་སུ་ཡང་འགྱུར། །འཇིགས་དང་མྱ་ངན་ཐམས་ཅད་འཇིག་བྱེད་པ། །སྤྱན་རས་གཟིགས་དབང་དེ་ནི་དྲན་པར་བྱ་།འཇིག་རྟེན་དབང་གི་རྒྱལ་པོ་གཙོ་བོ་
[053-267a3] སྟེ། །དགེ་སློང་ཆོས་ཀྱི་འབྱུང་གནས་འཇིག་རྟེན་མཆོད། །བསྐལ་པ་བརྒྱ་ཕྲག་མང་པོ་སྤྱད་ནས་སུ། །རྡུལ་བྲལ་བླ་ན་མེད་པའི་བྱང་ཆུབ་འཐོབ། །འདྲེན་པ་སྣང་བ་མཐའ་ཡས་གཡས་
[053-267a4] གཡོན་ནས། །བསིལ་ཡབ་ཐོགས་ཏེ་དེ་བཞིན་གཡོབ་ཅིང་འདུག་སྒྱུ་མ་ལྟ་བུའི་ཏིང་ངེ་འཛིན་གྱིས་ཀྱང། །ཞིང་རྣམས་ཀུན་ཏུ་སོང་ནས་རྒྱལ་བ་མཆོད། །ནུབ་ཀྱི་ཕྱོགས་ན་
[053-267a5] བདེ་བའི་འབྱུང་གནས་ཏེ། །རྡུལ་བྲལ་འཇིག་རྟེན་ཁམས་འདི་བདེ་བ་ཅན། །དེ་ན་སེམས་ཅན་ཁ་ལོ་སྒྱུར་བ་ཡི། །འདྲེན་པ་ཚེ་མཐའ་ཡས་པའང་ད་ལྟར་བཞུགས། །དེར་ནི་
[053-267a6] བུད་མེད་རྣམས་ཀྱང་མི་འབྱུང་སྟེ། རྣམ་པ་ཀུན་ཏུ་གཡེམ་པའི་ཆོས་མེད་དོ། །རྒྱལ་བའི་སྲས་པོ་དེ་དག་བརྫུས་ཏེ་སྐྱེ། །དྲི་མ་མེད་པའི་པདྨའི་སྙིང་པོར་འདུག་འདྲེན་པ་ཚེ་
[053-267a7] མཐའ་ཡས་པ་དེ་ཉིད་ཀྱང། །པདྨའི་སྙིང་པོ་དྲི་མེད་དགའ་བ་ལ། །སེང་གེའི་ཁྲི་ལ་རབ་ཏུ་བཞུགས་པ་ཡང། །སཱ་ལའི་རྒྱལ་པོ་ལྟ་བུར་རྣམ་པར་མཛེས། །འཇིག་རྟེན་འདྲེན་


[053-267b0] [267B] 
[053-267b1] །སྲིད་པ་གསུམ་ན་དེ་འདྲ་ཡོང་མེད་དོ། །གང་གིས་སྤྱན་རས་གཟིགས་དབང་མིང་ཐོས་པ། །དེ་ཡི་བསོད་ནམས་དག་ནི་ཟད་མི་འགྱུར། །དེ་ནས་བྱང་ཆུབ་སེམས་
[053-267b2] དཔའ་སེམས་དཔའ་ཆེན་པོ་ས་འཛིན་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་
[053-267b3] ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། སུ་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་
[053-267b4] གི་ལེའུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་རྣམ་པར་འཕྲུལ་པ་བསྟན་པ་ཀུན་ནས་སྒོའི་ལེའུ་།སྤྱན་རས་གཟིགས་དབང་ཕྱུག་གི་
[053-267b5] རྣམ་པར་སྤྲུལ་པའི་ཆོ་འཕྲུལ་འདི་ཐོས་པའི་སེམས་ཅན་དེ་དག་ནི་དགེ་བའི་རྩ་བ་ངན་ངོན་དང་ལྡན་པ་མ་ལགས་སོ། །ཀུན་ནས་སྒོའི་ལེའུ་བསྟན་པ་འདི་བཅོམ་ལྡན་འདས་ཀྱིས་
[053-267b6] བཤད་པ་ན། འཁོར་དེ་ལས་སྲོག་ཆགས་བརྒྱད་ཁྲི་བཞི་སྟོང་གིས་མི་མཉམ་པ་དང་མཉམ་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །
[053-267b7] དམ་པའི་ཆོས་པདྨ་དཀར་པོ་ལས། སྤྱན་རས་གཟིགས་དབང་ཕྱུག་གི་རྣམ་པར་འཕྲུལ་པ་བསྟན་པ་ཀུན་ནས་སྒོའི་ལེའུ་ཞེས་བྱ་སྟེ་ཉི་ཤུ་རྩ་བཞི་པའོ།། །།དེ་ནས་བཅོམ་


[053-268a0] [268A] 
[053-268a1] ༄༅། །ལྡན་འདས་ཀྱིས་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ལ་བཀའ་སྩལ་པ། རིགས་ཀྱི་བུ་དག་སྔོན་བྱུང་བ་འདས་པའི་དུས་ན་བསྐལ་
[053-268a2] པ་གྲངས་མེད་པར་གྱུར་པ་དེའི་ཚེ་དེའི་དུས་ན། བསྐལ་པ་མཐོང་ན་དགའ་བ་ལ་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་གྱིས་བརྒྱན་པར་དེ་བཞིན་གཤེགས་པ་དགྲ་
[053-268a3] བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་
[053-268a4] ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ཞེས་བྱ་བ་འཇིག་རྟེན་དུ་བྱུང་ངོ། །དེ་བཞིན་གཤེགས་
[053-268a5] པ་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་གསུང་རབ་ལ། རྒྱལ་པོ་དགེ་བ་བཀོད་པ་ཞེས་བྱ་བ་བྱུང་སྟེ། རིགས་ཀྱི་བུ་དག་རྒྱལ་པོ་དགེ་བ་བཀོད་པ་
[053-268a6] དེའི་ཆུང་མ་དྲི་མ་མེད་པས་བྱིན་པ་ཞེས་བྱ་བ་ཞིག་ཡོད་དོ་།རིགས་ཀྱི་བུ་དག་རྒྱལ་པོ་དགེ་བ་བཀོད་པ་དེ་ལ་བུ་གཉིས་ཤིག་ཡོད་དེ། གཅིག་གི་མིང་ནི་དྲི་མ་མེད་པའི་སྙིང་པོ་
[053-268a7] གཅིག་གི་མིང་ནི་དྲི་མ་མེད་པའི་མིག་སྟེ། ཁྱེའུ་དེ་གཉིས་རྫུ་འཕྲུལ་དང་ལྡན། ཤེས་རབ་དང་ལྡན་པ། བསོད་ནམས་དང་ལྡན། ཡེ་ཤེས་དང་ལྡན་ཏེ། བྱང་ཆུབ་སེམས་དཔའི་


[053-268b0] [268B] 
[053-268b1] །འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་
[053-268b2] པ་དང། བསམ་གཏན་གྱི་ཕ་རོལ་ཏུ་ཕྱིན་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་དང། ཐབས་མཁས་པའི་ཕ་རོལ་ཏུ་ཕྱིན་པ་དང་བྱམས་པ་དང། སྙིང་རྗེ་དང། དགའ་བ་དང་
[053-268b3] བཏང་སྙོམས་དང། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་དག་ལ་བརྩོན་པར་གྱུར་ཏེ། ཐམས་ཅད་ཀྱི་ཕ་རོལ་ཏུ་སོན་པར་གྱུར་ཏོ། །དྲི་མ་མེད་པའི་ཏིང་ངེ་འཛིན་གྱི་ཕ་རོལ་
[053-268b4] ཏུ་སོང་ངོ། །རྒྱུ་སྐར་དང་སྐར་མ་དང་ཉི་མའི་ཏིང་ངེ་འཛིན་གྱི་ཕ་རོལ་ཏུ་སོང་ངོ། །དྲི་མ་མེད་པའི་འོད་ཀྱི་ཏིང་ངེ་འཛིན་གྱི་ཕ་རོལ་ཏུ་སོང་ངོ། །དྲི་མ་མེད་པའི་འོད་གསལ་བའི་ཏིང་ངེ་
[053-268b5] འཛིན་གྱི་ཕ་རོལ་ཏུ་སོང་ངོ། །དཔའ་རྒྱན་གྱི་ཏིང་ངེ་འཛིན་གྱི་ཕ་རོལ་ཏུ་སོང་ངོ། །གཟི་བརྗིད་ཆེན་པོའི་སྙིང་པོའི་ཏིང་ངེ་འཛིན་གྱི་ཕ་རོལ་ཏུ་སོང་བར་གྱུར་ཏོ། །བཅོམ་ལྡན་འདས། དེའང་
[053-268b6] དེའི་ཚེ་དེའི་དུས་ན་སེམས་ཅན་དེ་དག་ལ་ཐུགས་བརྩེ་བ་དང་རྒྱལ་པོ་དགེ་བ་བཀོད་པ་དེ་ལ་ཐུགས་བརྩེ་བའི་ཕྱིར། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སྟོན་
[053-268b7] ཏོ། །རིགས་ཀྱི་བུ། །དེ་ནས་ཁྱེའུ་དྲི་མ་མེད་པའི་སྙིང་པོ་དང་ཁྱེའུ་དྲི་མ་མེད་པའི་མིག་བདག་ཅག་སྐྱེད་པའི་མ་ག་ལ་བ་དེར་སོང་སྟེ། ཕྱིན་ནས་སོར་མོ་བཅུའི་ཐལ་མོ་སྦྱར་


[053-269a0] [269A] 
[053-269a1] ༄༅། །ཏེ། བདག་ཅག་སྐྱེད་པའི་མ་ལ་འདི་སྐད་ཅེས་སྨྲས་སོ་།ཡུམ། ཚུར་སྤྱོན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-269a2] པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེ་ལ་བལྟ་བ་དང་ཕྱག་བགྱི་བ་དང་བསྙེན་བཀུར་བགྱི་བའི་སླད་དུ། བཅོམ་ལྡན་འདས་དེ་བཞིན་
[053-269a3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་དྲུང་དུ་བཞུད་དེ། ཅིའི་སླད་དུ་ཞེ་ན་
[053-269a4] ཡུམ། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མི་ཏོག་ཀུན་ཏུ་རྒྱས་པ་དེ། ལྷ་དང་བཅས་པའི་
[053-269a5] འཇིག་རྟེན་གྱི་མདུན་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་རྒྱས་པར་རབ་ཏུ་འཆད་ཀྱི། དེ་མཉན་པའི་ཕྱིར་བཞུད་དོ་།རིགས་ཀྱི་བུ་དག་ལ་དེ་སྐད་ཅེས་སྨྲས་
[053-269a6] ནས། རྒྱལ་པོའི་ཆུང་མ་དྲི་མ་མེད་པས་བྱིན་པས། ཁྱེའུ་དྲི་མ་མེད་པའི་སྙིང་པོ་དང། དྲི་མ་མེད་པའི་མིག་ལ་འདི་སྐད་ཅེས་སྨྲས་སོ། །རིགས་ཀྱི་བུ་དག་ཁྱེད་ཀྱི་ཕ་རྒྱལ་
[053-269a7] པོ་དགེ་བ་བཀོད་པ་འདི་བྲམ་ཟེ་ལ་དད་པས། དེ་བཞིན་གཤེགས་པ་དེ་ལ་བལྟ་བའི་ཕྱིར་འགྲོར་མི་སྟེར་རོ། །རིགས་ཀྱི་བུ་དག་དེ་ནས་ཁྱེའུ་དྲི་མ་མེད་པའི་སྙིང་པོ་དང་


[053-269b0] [269B] 
[053-269b1] ནས། བདག་ཅག་སྐྱེད་པའི་མ་ལ་འདི་སྐད་ཅེས་སྨྲས་སོ། །བདག་ཅག་ལོག་པར་ལྟ་བའི་ཁྱིམ་དུ་སྐྱེས་ཏེ། བདག་ཅག་ཆོས་
[053-269b2] ཀྱི་རྒྱལ་པོའི་བུ་མ་ལགས་པ་སྟེ། རིགས་ཀྱི་བུ་དག་དེ་ནས་རྒྱལ་པོའི་ཆུང་མ་དྲི་མ་མེད་པས་བྱིན་པས། །ཁྱེའུ་དེ་དག་ལ་འདི་སྐད་ཅེས་སྨྲས་སོ། །རིགས་ཀྱི་བུ་དག་ཁྱེད་ཀྱིས་
[053-269b3] བདག་ཅག་གི་ཕ་རྒྱལ་པོ་དགེ་བ་བཀོད་པ་ལ་སྙིང་བརྩེ་བའི་ཕྱིར། ཆོ་འཕྲུལ་ཅུང་ཟད་ཅིག་ལེགས་པར་སྟོན་ཅིག་དང་ཁྱེད་ལ་དད་པར་འགྱུར་ཡང་སྲིད་ཀྱི། སེམས་དད་པར་གྱུར་
[053-269b4] ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་གན་དུ་
[053-269b5] འདོང་དུ་གནང་ངོ། །རིགས་ཀྱི་བུ་དག་དེ་ནས་ཁྱེའུ་དྲི་མ་མེད་པའི་སྙིང་པོ་དང། ཁྱེའུ་དྲི་མ་མེད་པའི་མིག་གིས། དེའི་ཚེ་ཏ་ལ་བདུན་ཙམ་དུ་ནམ་མཁའ་ལ་འཕགས་ནས་
[053-269b6] ཕ་རྒྱལ་པོ་དགེ་བ་བཀོད་པ་དེ་ལ་སྙིང་བརྩེ་བའི་ཕྱིར། སངས་རྒྱས་ཀྱིས་གནང་བའི་ཆོ་འཕྲུལ་ཟུང་དུ་བྱེད་དེ། དེ་དག་ནམ་མཁའ་བར་སྣང་དེ་ལ་དོང་ནས་ཉལ་བར་བྱེད་དོ། །
[053-269b7] པར་སྣང་དེ་ལ་འཆག་གོ་བར་སྣང་དེ་ལ་རྡུལ་སྤྲུག་གོ་བར་སྣང་དེ་ཉིད་ལ་ལུས་ཀྱི་སྨད་ནས་ཆུའི་རྒྱུན་གཏོང་ཞིང། ལུས་ཀྱི་སྟོད་ནས་མེའི་ཕུང་པོ་རབ་ཏུ་འབར་བར་བྱེད་


[053-270a0] [270A] 
[053-270a1] ༄༅། །དོ། །ལུས་ཀྱི་སྟོད་ནས་ཆུའི་རྒྱུན་གཏོང་ཞིང། ལུས་ཀྱི་སྨད་ནས་མེའི་ཕུང་པོ་རབ་ཏུ་འབར་བར་བྱེད་དོ། །དེ་དག་ནམ་མཁའ་དེ་ཉིད་ལ་ཆེན་པོར་གྱུར་
[053-270a2] ནས་ཆུང་ངུར་གྱུར། ཆུང་ངུར་གྱུར་ནས་ཆེན་པོར་གྱུར་ཏོ། །བར་སྣང་དེ་ཉིད་ལ་མི་སྣང་བར་གྱུར་ཏེ་ས་ལས་བྱུང་ངོ། །ས་ལས་བྱུང་ནས་ནམ་མཁའ་ལ་འཕགས་སོ། །རིགས་
[053-270a3] ཀྱི་བུ་དག་ཁྱེའུ་དེ་གཉིས་ཀྱིས་རྫུ་འཕྲུལ་གྱི་ཆོ་འཕྲུལ་དེ་སྙེད་ཀྱིས་རང་གི་ཕ་རྒྱལ་པོ་དགེ་བ་བཀོད་པ་བཏུལ་ལོ། །རིགས་ཀྱི་བུ་དག་དེ་ནས་རྒྱལ་པོ་དགེ་བ་བཀོད་པས་ཁྱེའུ་
[053-270a4] དེ་གཉིས་ཀྱི་རྫུ་འཕྲུལ་གྱི་ཆོ་འཕྲུལ་དེ་དག་མཐོང་ནས། དེའི་ཚེ་ཚིམ་ཞིང་མགུ་ལ་ཡི་རངས་ཏེ་རབ་ཏུ་དགའ་ཞིང་བདེ་བ་དང་ཡིད་བདེ་བ་སྐྱེས་ནས་སོར་མོ་བཅུའི་ཐལ་མོ་སྦྱར་
[053-270a5] ཏེ། ཁྱེའུ་དེ་དག་ལ་འདི་སྐད་ཅེས། རིགས་ཀྱི་བུ་དག་ཁྱོད་ཀྱི་སྟོན་པ་སུ། ཁྱེད་སུའི་སློབ་མ་ཞེས་སྨྲས་སོ། །རིགས་ཀྱི་བུ་དག་།དེ་ནས་ཁྱེའུ་དེ་གཉིས་ཀྱིས་རྒྱལ་པོ་དགེ་བ་
[053-270a6] བཀོད་པ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་
[053-270a7] སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེ་བཞུགས་ཏེ་འཚོ་ཞིང་གཞེས་ལ་རིན་པོ་ཆེའི་ཤིང་བྱང་ཆུབ་ཀྱི་ཤིང་དྲུང་ན་ཆོས་ཀྱི་གདན་ལ་བཞུགས་ཏེ། ལྷ་དང་བཅས་


[053-270b0] [270B] 
[053-270b1] ཚངས་པ་དང་བཅས་པའི་མདུན་ན་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་རྒྱས་པར་རབ་ཏུ་འཆད་པའི་བཅོམ་ལྡན་འདས་དེ་ནི་བདག་ཅག་གི་སྟོན་པ་སྟེ་
[053-270b2] རྒྱལ་པོ་ཆེན་པོ། བདག་ཅག་ནི་དེའི་སློབ་མའོ། །རིགས་ཀྱི་བུ་དག་།དེ་ནས་རྒྱལ་པོ་དགེ་བ་བཀོད་པས་ཁྱེའུ་དེ་གཉིས་ལ་འདི་སྐད་ཅེས་སྨྲས་སོ། །རིགས་ཀྱི་བུ་དག་ཁྱེད་ཀྱི་སྟོན་པ་
[053-270b3] བལྟ་ཞིང་བཅོམ་ལྡན་འདས་དེའི་དྲུང་དུ་བདག་ཀྱང་འགྲོའོ། །རིགས་ཀྱི་བུ་དག་དེ་ནས་ཁྱེའུ་དེ་གཉིས་པར་སྣང་དེ་ལས་བབས་ནས་བདག་ཅག་སྐྱེད་པའི་མ་ག་ལ་བ་དེར་སོང་སྟེ་
[053-270b4] ཕྱིན་ནས་སོར་མོ་བཅུའི་ཐལ་མོ་སྦྱར་ཏེ། བདག་ཅག་སྐྱེད་པའི་མ་ལ་འདི་སྐད་ཅེས་སྨྲས་སོ། །ཡུམ། བདག་ཅག་གི་ཡབ་འདི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
[053-270b5] བཏུལ་ལགས་སོ། །བདག་ཅག་གིས་ཡབ་ཀྱི་སྟོན་པའི་བགྱི་བ་བགྱིས་སོ་།བདག་ཅག་བཅོམ་ལྡན་འདས་དེ་ལས་རབ་ཏུ་འབྱུང་ན། ཡུམ། ད་ནི་བདག་ཅག་གཏང་བའི་རིགས་
[053-270b6] སོ། །རིགས་ཀྱི་བུ་དག་དེ་ནས་ཁྱེའུ་དྲི་མ་མེད་པའི་སྙིང་པོ་དང། ཁྱེའུ་དྲི་མ་མེད་པའི་མིག་གིས་དེའི་ཚེ་བདག་ཅག་སྐྱེད་པའི་མ་ལ་ཚིགས་སུ་བཅད་པ་འདི་དག་སྨྲས་སོ། །ཁྱིམ་མེད་
[053-270b7] རབ་ཏུ་འབྱུང་བར་ནི། །ཡུམ་གྱིས་བདག་ཅག་གནང་བར་མཛོད། །དེ་བཞིན་གཤེགས་པ་རྙེད་པར་དགའ། །བདག་ཅག་རབ་ཏུ་འབྱུང་བར་བགྱི་།ཨུ་དུམྦཱ་རའི་མེ་ཏོག་བཞིན། །རྒྱལ་


[053-271a0] [271A] 
[053-271a1] ༄༅། །བ་ཤིན་ཏུ་རྙེད་པར་དཀའ། །དལ་བ་འབྱོར་པའང་རྙེད་དཀའ་བས། །རབ་ཏུ་འབྱུང་གི་གཏང་དུ་གསོལ། །རྒྱལ་པོའི་ཆུང་མ་དྲི་མ་མེད་པས་བྱིན་པས་སྨྲས་
[053-271a2] པ༑ དེ་རིང་ཁྱེད་གཉིས་གཏང་བར་བྱ། །བྱིས་པ་དག་གོ་ལེགས་པ་དེང། །དེ་བཞིན་གཤེགས་པ་རྙེད་དཀའ་བས། །བདག་ཀྱང་རབ་ཏུ་བྱུང་བར་བྱ། །རིགས་ཀྱི་བུ་དག་ཁྱེའུ་
[053-271a3] དེ་དག་གིས་ཚིགས་སུ་བཅད་པ་འདི་དག་སྨྲས་ནས། བདག་གི་ཕ་དང་མ་ལ་འདི་སྐད་ཅེས་སྨྲས་སོ། །ཡབ་ཡུམ། ལེགས་སོ། །ཚུར་སྤྱོན་ཁྱེད་དང་ཐམས་ཅད་ལྷན་ཅིག་
[053-271a4] བཞུད་དོ། །བཅོམ་ལྡན་འདས་དེ་ལ་བལྟ་བ་དང། ཕྱག་བགྱི་བ་དང་བསྙེན་བཀུར་བགྱི་བའི་སླད་དུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-271a5] རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་དྲུང་དུ་བཞུད་དོ། །དེ་ཅིའི་སླད་དུ་ཞེ་ན། ཡབ་ཡུམ། སངས་རྒྱས་འབྱུང་བ་རྙེད་
[053-271a6] པར་དཀའ་སྟེ། ཨུ་དུམྦཱ་རའི་མེ་ཏོག་དང་འདྲ་ཞིང་གཉའ་ཤིང་གི་བུ་གར་རུས་སྦལ་གྱི་མགྲིན་པ་ཆུད་པ་དང་འདྲ་བའི་སླད་དུའོ་།ཡབ་ཡུམ། སངས་རྒྱས་བཅོམ་ལྡན་འདས་དག་
[053-271a7] འབྱུང་བ་རྙེད་པར་དཀའ་སྟེ། དེ་བས་ན། ཡབ་ཡུམ། བདག་ཅག་བསོད་ནམས་མཆོག་གིས་བརྟན་པས་གསུང་རབ་འདི་ལྟ་བུ་ལ་སྐྱེས་ཏེ། ཡབ་ཡུམ། བདག་ཅག་བཏང་ན་


[053-271b0] [271B] 
[053-271b1] བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་
[053-271b2] རྒྱས་པའི་བསྟན་པ་ལ་རབ་ཏུ་བྱུང་ངོ། །དེ་ཅིའི་སླད་དུ་ཞེ་ན་ཡབ་ཡུམ། དེ་བཞིན་གཤེགས་པ་མཐོང་བ་རྙེད་པར་དཀའ་བ་དང། ད་ལྟར་གྱི་དུས་ན་འདི་འདྲ་བའི་ཆོས་ཀྱི་རྒྱལ་པོ་རྙེད་པར་
[053-271b3] དཀའ་བ་དང། འདི་ལྟ་བུའི་དལ་བ་འབྱོར་པ་ཤིན་ཏུ་རྙེད་པར་དཀའ་བའི་སླད་དུའོ། །རིགས་ཀྱི་བུ་དག་དེའི་ཚེ་ན། རྒྱལ་པོ་དགེ་བ་བཀོད་པ་དེའི་བཙུན་མོའི་འཁོར་ལས་སླས་བརྒྱད་ཁྲི་
[053-271b4] བཞི་སྟོང་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདིའི་སྣོད་དུ་གྱུར་ཏོ། །ཁྱེའུ་དྲི་མ་མེད་པའི་སྙིང་པོ་དང་དྲི་མ་མེད་པའི་མིག་གིས་ཆོས་ཀྱི་རྣམ་གྲངས་འདི་ལ་སྤྱད་དེ་བསྐལ་
[053-271b5] པ་བྱེ་བ་ཁྲག་ཁྲིག་བརྒྱ་སྟོང་དུ་ངན་སོང་ཐམས་ཅད་ཇི་ལྟར་བསལ་སྙམ་ནས། སེམས་ཅན་ཐམས་ཅད་ཀྱི་ངན་སོང་ཐམས་ཅད་སེལ་བའི་ཏིང་ངེ་འཛིན་ལ་སྤྱད་པར་གྱུར་ཏོ། །ཁྱེའུ་དེ་དག་
[053-271b6] གི་མ་དྲི་མ་མེད་པས་བྱིན་པ་རྒྱལ་པོའི་ཆུང་མ་དེའང་སངས་རྒྱས་ཐམས་ཅད་ཀྱིས་ཀུན་བསྟན་པ། སངས་རྒྱས་ཐམས་ཅད་ཀྱི་ཆོས་གསང་བའི་གནས་ཤེས་སོ། །རིགས་ཀྱི་བུ་དག་
[053-271b7] དེ་ནས་ཁྱེའུ་དེ་གཉིས་ཀྱིས་རྒྱལ་པོ་དགེ་བ་བཀོད་པ་དེ་བཞིན་གཤེགས་པའི་བསྟན་པ་ལ་བཏུལ་ཏེ་ཞུགས་པར་བྱས་ནས་ཡོངས་སུ་སྨིན་པར་བྱས་ཏེ། གཉེན་འདབ་དང། རྒྱལ་པོའི་


[053-272a0] [272A] 
[053-272a1] ༄༅། །ཆུང་མ་དྲི་མ་མེད་པས་ཕྱིན་པ་དེ་དང། གཉེན་འདབ་དང། རྒྱལ་པོ་དགེ་བ་བཀོད་པའི་ཁྱེའུ་དེ་གཉིས་ཀྱང། སྲོག་ཆགས་བཞི་ཁྲི་ཉིས་སྟོང་དང་བཙུན་
[053-272a2] མོའི་འཁོར་དང་བཅས་བློན་པོ་དང་བཅས་ཏེ། ཐམས་ཅད་འགྲོགས་ནས་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-272a3] རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ག་ལ་བ་དེར་དོང་སྟེ། ལྷགས་ནས་བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་
[053-272a4] འདས་ལ་ལན་བདུན་དུ་བསྐོར་བ་བྱས་ནས་ཕྱོགས་གཅིག་ཏུ་འཁོད་དོ་།རིགས་ཀྱི་བུ་དག་དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-272a5] རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེས། རྒྱལ་པོ་དགེ་བ་བཀོད་པ་འཁོར་དང་བཅས་ཏེ་ལྷགས་པར་མཁྱེན་ནས། ཆོས་ཀྱི་
[053-272a6] གཏམ་གྱིས་ཤིན་ཏུ་ལེགས་པར་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་དོ། །རིགས་
[053-272a7] ཀྱི་བུ་དག་དེ་ནས་བཅོམ་ལྡན་འདས་དེས་རྒྱལ་པོ་དགེ་བ་བཀོད་པ་ལ་ཆོས་ཀྱི་གཏམ་གྱིས་ཤིན་ཏུ་ལེགས་པར་ཡང་དག་པར་བསྟན། ཡང་དག་པར་འཛིན་དུ་བཅུག་


[053-272b0] [272B] 
[053-272b1] ཡང་དག་པར་རབ་ཏུ་དགའ་བར་མཛད་པས། དེའི་ཚེ་ཚིམ་ཞིང་མགུ་ལ་ཡི་རངས་ཏེ་རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་ནས། ནུ་བོ་ཅོད་
[053-272b2] པན་གྱིས་བཅིངས་ཏེ། རྒྱལ་པོར་བཅུག་ནས་བུ་དང། གཉེན་འདབ་དང་འཁོར་དང་བཅས་པ་དང། རྒྱལ་པོའི་ཆུང་མ་དྲི་མ་མེད་པས་བྱིན་པ་དེའང། བུད་མེད་ཀྱི་ཚོགས་ཐམས་ཅད་
[053-272b3] དང༑ འཁོར་དང། ཁྱེའུ་དེ་གཉིས་དང་ལྷན་ཅིག་ཏུ་སྲོག་ཆགས་བརྒྱད་ཁྲི་བཞི་སྟོང་དང་ལྷན་ཅིག་འགྲོགས་ཏེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-272b4] པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེའི་གསུང་རབ་ལ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། རབ་ཏུ་བྱུང་ནས་རྒྱལ་
[053-272b5] པོ་དགེ་བ་བཀོད་པ་འཁོར་དང་བཅས་པས་ལོ་བརྒྱད་ཁྲི་བཞི་སྟོང་དུ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལ་བསམ་པ་དང། བསྒོམ་པ་དང། ཀུན་ཆུབ་པར་བྱ་བ་
[053-272b6] ལ་བརྩོན་པར་འགྱུར་རོ། །རིགས་ཀྱི་བུ་དག་དེ་ནས་རྒྱལ་པོ་དགེ་བ་བཀོད་པ་ལོ་བརྒྱད་ཁྲི་བཞི་སྟོང་འདས་ནས། ཡོན་ཏན་གྱི་རྒྱན་ཐམས་ཅད་བཀོད་པ་ཞེས་བྱ་བའི་ཏིང་ངེ་འཛིན་
[053-272b7] ཐོབ་སྟེ། ཏིང་ངེ་འཛིན་དེ་ཐོབ་མ་ཐག་ཏུ་དེའི་ཚེ་ནམ་མཁའ་ལ་ཏ་ལ་བདུན་ཙམ་དུ་འཕགས་སོ། །དེ་ནས། རིགས་ཀྱི་བུ་དག་རྒྱལ་པོ་དགེ་བ་བཀོད་པ་ནམ་མཁའི་དཀྱིལ་དུ་


[053-273a0] [273A] 
[053-273a1] ༄༅། །འདུག་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་
[053-273a2] མེ་ཏོག་ཀུན་ཏུ་རྒྱས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་གི་བུ་འདི་གཉིས་སྟོན་པ་ལགས་ཏེ། གང་འདི་དག་གིས་རྫུ་འཕྲུལ་གྱིས་ལྟ་བར་གྱུར་པ་ཆེན་པོ་
[053-273a3] དེ་ལས་བཟློག་སྟེ། དེ་བཞིན་གཤེགས་པའི་བསྟན་པ་ལ་རབ་ཏུ་བཞག་གོ་ཡོངས་སུ་སྨིན་པར་བགྱིས། ཞུགས་པར་བགྱིས་སོ། །དེ་བཞིན་གཤེགས་པ་ལ་ང་ལྟ་བ་དང་
[053-273a4] ཕྱག་བགྱི་བའི་སླད་དུའང་བསྐུལ་ལོ། །བཅོམ་ལྡན་འདས། ཁྱེའུ་འདི་གཉིས་བདག་གི་དགེ་བའི་བཤེས་གཉེན་ཏེ། སྔོན་གྱི་དགེ་བའི་རྩ་བ་དྲན་པར་བགྱི་བའི་སླད་དུ། བུའི་
[053-273a5] གཟུགས་ཀྱི་བདག་གི་ཁྱིམ་དུ་སྐྱེས་སོ། །དེ་སྐད་ཅེས་གསོལ་པ་དང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་
[053-273a6] སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པས་རྒྱལ་པོ་དགེ་བ་བཀོད་པ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ། །
[053-273a7] དགེ་བའི་རྩ་བ་བསྐྱེད་པའི་རིགས་ཀྱི་བུའམ་རིགས་ཀྱི་བུ་མོ་རྣམས་ནི་སྲིད་པའི་འགྲོ་བ་དང་འཆི་འཕོའི་གནས་ཐམས་ཅད་དུ་སྐྱེས་པ་ནའང། གང་དག་སྟོན་པའི་བྱེད་པས་ཉེ་


[053-273b0] [273B] 
[053-273b1] གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པ་དང། འཛུད་པ་དང། ཡོངས་སུ་སྨིན་པར་བྱེད་པའི་དགེ་བའི་བཤེས་གཉེན་རྣམས་
[053-273b2] རྙེད་པར་སླ་བར་འགྱུར་རོ། །རྒྱལ་པོ་ཆེན་པོ། འདི་ལྟ་སྟེ། དགེ་བའི་བཤེས་གཉེན་གྱིས་ཡོངས་སུ་ཟིན་པ། དེ་བཞིན་གཤེགས་པ་ལྟར་འཛུད་པ་གནས་འདི་ནི་རྒྱ་ཆེ་བའོ། །རྒྱལ་པོ་ཆེན་
[053-273b3] པོ༑ ཁྱེའུ་འདི་གཉིས་མཐོང་ངམ། གསོལ་པ། བཅོམ་ལྡན་འདས། མཐོང་ལགས་སོ། །བདེ་བར་གཤེགས་པ། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་
[053-273b4] པོ་ཆེན་པོ༑ ཁྱེའུ་འདི་གཉིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་དྲུག་ཅུ་རྩ་ལྔའི་བྱེ་མ་སྙེད་ལ་མཆོད་པ་བྱེད་དོ། །སེམས་ཅན་རྣམས་
[053-273b5] ལ་སྙིང་བརྩེ་བའི་ཕྱིར་ལོག་པར་ལྟ་བའི་སེམས་ཅན་རྣམས་ཡང་དག་པར་ལྟ་བ་ལ་བརྩོན་འགྲུས་བསྐྱེད་པའི་ཕྱིར་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་འཛིན་པར་
[053-273b6] འགྱུར་རོ། །རིགས་ཀྱི་བུ་དག་དེ་ནས་རྒྱལ་པོ་དགེ་བ་བཀོད་པ་ནམ་མཁའི་དཀྱིལ་འཁོར་དེ་ནས་བབས་ཏེ། སོར་མོ་བཅུའི་ཐལ་མོ་སྦྱར་ནས་བཅོམ་ལྡན་འདས་དེ་བཞིན་གཤེགས་
[053-273b7] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་


[053-274a0] [274A] 
[053-274a1] ༄༅། །གཤེགས་པ་ཇི་ལྟ་བུའི་ཡེ་ཤེས་དང་ལྡན་པས། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-274a2] རྒྱས་གང་གི་སླད་དུ་དབུའི་གཙུག་ཏོར་རྣམ་པར་མཛེས། སྤྱན་དྲི་མ་མ་མཆིས་པ་ལགས། སྨིན་མཚམས་ཀྱི་མཛོད་སྤུ་མཛེས་ཤིང། ཟླ་བ་དུང་ལྟར་དཀར་ལ་མཛེས། མཉམ་
[053-274a3] ཞིང་ཐགས་བཟང་བའི་ཚེམས་ཀྱི་ཕྲེང་བ་ཞལ་གྱི་ནང་ནས་མཛེས། བཅོམ་ལྡན་འདས་ཀྱི་ཞལ་གྱི་སྒྲོས་མེ་ཏོག་བིམྦ་ལྟར་དམར་བ་དང། བདེ་བར་གཤེགས་པའི་སྤྱན་མཛེས་
[053-274a4] པ་དེ་བཞིན་གཤེགས་པས་ལེགས་པར་བཤད་དུ་གསོལ། རིགས་ཀྱི་བུ་དག་།དེ་ནས་རྒྱལ་པོ་དགེ་བ་བཀོད་པས་ཡོན་ཏན་དེ་སྙེད་ཀྱིས། བཅོམ་ལྡན་འདས་དེ་བཞིན་གཤེགས་
[053-274a5] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་དེ་ལ་མངོན་པར་བསྟོད་ནས། ཡོན་ཏན་བྱེ་བ་ཁྲག་
[053-274a6] ཁྲིག་བརྒྱ་སྟོང་གཞན་དག་གིས་ཀྱང་བཅོམ་ལྡན་འདས་དེ་ལ་བསྟོད་དོ། །དེའི་ཚེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[053-274a7] རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ཙམ་དུ་དེ་བཞིན་གཤེགས་པའི་བསྟན་པ་འདི་


[053-274b0] [274B] 
[053-274b1] ཡོན་ཏན་བསམ་གྱིས་མི་ཁྱབ་པ་དང་ལྡན་པའི་ཆོས་འདུལ་བ་གསུངས་ཏེ། ཇི་ཙམ་དུ་དེ་བཞིན་གཤེགས་པས་བསླབ་པ་ལེགས་པར་བཅས་པ་ནི་ངོ་མཚར་ཏོ། །བཅོམ་
[053-274b2] ལྡན་འདས། དེང་སླན་ཆད་བདག་སླར་སམས་ཀྱི་དབང་དུ་མཆི་བར་མི་བགྱིའོ། །སླར་ལོག་པར་ལྟ་བའི་དབང་དུ་མཆི་བར་མི་བགྱིའོ། །སླར་ཁྲོ་བའི་དབང་དུ་མཆི་བར་མི་བགྱིའོ། །
[053-274b3] སླར་སྡིག་པའི་སེམས་བསྐྱེད་པའི་དབང་དུ་མཆི་བར་མི་བགྱིའོ་།བཅོམ་ལྡན་འདས། བདག་མི་དགེ་བའི་ཆོས་འདི་སྙེད་དང་ལྡན་ན་བཅོམ་ལྡན་འདས་ཀྱི་དྲུང་དུ་མཆི་བར་མ་
[053-274b4] འཚལ་ལོ་ཞེས་སྨྲས་ཏེ། དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་
[053-274b5] ཏུ་རྒྱས་པའི་ཞབས་ལ་མགོ་བོས་ཕྱག་བཙལ་ནས་བར་སྣང་ལ་སོང་སྟེ་འཆག་གོ་དེ་ནས་རྒྱལ་པོ་དགེ་བ་བཀོད་པ་དང། རྒྱལ་པོའི་ཆུང་མ་དྲི་མ་མེད་པས་བྱིན་པ་དེས། བརྒྱ་སྟོང་རི་
[053-274b6] བའི་མུ་ཏིག་གི་རྒྱན་ཕྲེང་བཅོམ་ལྡན་འདས་ཀྱི་སྟེང་གི་བར་སྣང་ལ་གཏོར་ལ་གཏོར་ཏོ། །མུ་ཏིག་གི་རྒྱན་ཕྲེང་དེ་གཏོར་མ་ཐག་ཏུ་བཅོམ་ལྡན་འདས་ཀྱི་སྟེང་ན། མུ་ཏིག་གི་རྒྱན་ཕྲེང་གི་ཁང་
[053-274b7] པ་བརྩེགས་པ་གྲུ་བཞི་ལྷམ་པ། ཀ་བ་བཞི་ཟུག་པ། ངོས་མཉམ་པ་ཤིན་ཏུ་རྣམ་པར་ཕྱེ་བ་བལྟ་ན་སྡུག་པ་གནས་པར་གྱུར་ཏེ། ཁང་པ་བརྩེགས་པ་དེར་རས་བཅོས་བུ་བརྒྱ་སྟོང་


[053-275a0] [275A] 
[053-275a1] ༄༅། །དུ་མ་བཏིང་བའི་ཁྲི་བྱུང་ངོ། །ཁྲི་དེ་དག་ལ་དེ་བཞིན་གཤེགས་པའི་སྐུ་སྐྱིལ་མོ་ཀྲུང་བཅས་ཏེ་བཞུགས་པར་སྣང་ངོ། །དེ་ནས་རྒྱལ་པོ་དགེ་བ་བཀོད་པ་
[053-275a2] འདི་སྙམ་དུ་སེམས་ཏེ། སངས་རྒྱས་ཀྱི་ཡེ་ཤེས་འདི་ནི་མཐུ་ཆེ་ཞིང། དེ་བཞིན་གཤེགས་པ་ནི་ཡོན་ཏན་བསམ་གྱིས་མི་ཁྱབ་པ་དང་ལྡན་པས་འདི་ལྟར་དེ་བཞིན་གཤེགས་པའི་
[053-275a3] སྐུ་ཁང་པ་བརྩེགས་པའི་དབུས་ན་མཛེས་ཤིང་བལྟ་ན་སྡུག་པ་ཁ་དོག་བཟང་པོ་རྒྱས་པ་མཆོག་དང་ལྡན་པར་གདའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་
[053-275a4] འབྲུག་སྒྲ་དབྱངས་སྙན་སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པས་འཁོར་བཞི་པོ་དེ་དག་ལ་བཀའ་སྩལ་པ། དགེ་སློང་དག་རྒྱལ་པོ་དགེ་བ་བཀོད་པ་ནམ་མཁའི་དཀྱིལ་ན་
[053-275a5] འདུག་ཅིང་སེང་གེའི་སྒྲ་སྒྲོགས་པ་མཐོང་ངམ། གསོལ་པ། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རྒྱལ་པོ་དགེ་བ་བཀོད་པས་ངའི་
[053-275a6] བསྟན་པ་ལ་དགེ་སློང་གི་ཚུལ་དུ་བྱས་ནས། བསྐལ་པ་མངོན་འཕགས་རྒྱལ་པོ་ཞེས་བྱ་བ་ལ་འཇིག་རྟེན་གྱི་ཁམས་ཡངས་ལྡན་དུ། དེ་བཞིན་གཤེགས་པ་དགྲ་བཅོམ་པ་
[053-275a7] ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་


[053-275b0] [275B] 
[053-275b1] པོའི་རྒྱལ་པོ་ཞེས་བྱ་བར་འཇིག་རྟེན་དུ་འབྱུང་སྟེ། དགེ་སློང་དག་།དེ་བཞིན་གཤེགས་པ་དགྲ་བཅོམ་པ་ཡང་དག་པར་
[053-275b2] རྫོགས་པའི་སངས་རྒྱས་སཱ་ལའི་དབང་པོའི་རྒྱལ་པོ་དེའི་བྱང་ཆུབ་སེམས་དཔའི་དགེ་འདུན་དཔག་ཏུ་མེད་པ་དང། ཉན་ཐོས་ཀྱི་དགེ་འདུན་དཔག་ཏུ་མེད་པར་འགྱུར་རོ། །འཇིག་རྟེན་
[053-275b3] གྱི་ཁམས་ཡངས་ལྡན་ཡང། ལག་མཐིལ་ལྟར་མཉམ་པར་འགྱུར་རོ། །དེ་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ཡོན་ཏན་བསམ་གྱིས་
[053-275b4] མི་ཁྱབ་པར་འགྱུར་རོ། །རིགས་ཀྱི་བུ་དག་དེའི་ཚེ་དེའི་དུས་ན་རྒྱལ་པོ་དགེ་བ་བཀོད་པ་ཞེས་བྱ་བར་གྱུར་པ་དེ། གཞན་ཞིག་ཡིན་སྙམ་དུ་ཁྱོད་སོམ་ཉིའམ། ཡིད་གཉི་སམ། ཐེ་
[053-275b5] ཚོམ་ཟ་བར་གྱུར་ན། རིགས་ཀྱི་བུ་དག་ཁྱེད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་དཔལ་འདི་ཉིད་དེའི་ཚེ་དེའི་དུས་ན་
[053-275b6] རྒྱལ་པོ་དགེ་བ་བཀོད་པ་ཞེས་བྱ་བར་གྱུར་ཏོ། །རིགས་ཀྱི་བུ་དག་།དེའི་ཚེ་དེའི་དུས་ན་རྒྱལ་པོའི་ཆུང་མ་དྲི་མ་མེད་པས་བྱིན་པ་ཞེས་བྱ་བར་གྱུར་པ་དེ་གཞན་ཞིག་ཡིན་སྙམ་དུ་ཁྱོད་སོམ་
[053-275b7] ཉིའམ། ཡིད་གཉིས་སམ། ཐེ་ཚོམ་ཟ་བར་གྱུར་ན། རིགས་ཀྱི་བུ་དག་།ཁྱེད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་སྣང་


[053-276a0] [276A] 
[053-276a1] ༄༅། །བའི་འོད་ཟེར་གྱིས་བརྒྱན་པའི་རྒྱལ་མཚན་ཞེས་བྱ་བ་འདི་ཉིད་དེའི་ཚེ་དེའི་དུས་ན། རྒྱལ་པོའི་ཆུང་མ་དྲི་མ་མེད་པས་བྱིན་པ་ཞེས་བྱ་བར་གྱུར་ཏེ། རྒྱལ་པོ་
[053-276a2] དགེ་བ་བཀོད་པ་དང། སེམས་ཅན་དེ་དག་ལ་སྙིང་བརྩེ་བའི་ཕྱིར་རྒྱལ་པོ་དགེ་བ་བཀོད་པའི་ཆུང་མར་ཁས་བླངས་པར་གྱུར་ཏོ་།རིགས་ཀྱི་བུ་དག་དེའི་ཚེ་དེའི་དུས་ན་ཁྱེའུ་དེ་གཉིས་
[053-276a3] སུ་གྱུར་པ་དེ། གཞན་དག་ཞིག་ཡིན་པ་སྙམ་དུ་ཁྱེད་སོམ་ཉིའམ་ཡིད་གཉིས་སམ། ཐེ་ཚོམ་ཟ་བར་གྱུར་ན། རིགས་ཀྱི་བུ་དང་ཁྱེད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་
[053-276a4] ན༑ སྨན་གྱི་རྒྱལ་པོ་དང། སྨན་ཡང་དག་འཕགས་འདི་གཉིས་དེའི་ཚེ་དེའི་དུས་ན། རྒྱལ་པོ་དགེ་བ་བཀོད་པའི་བུར་གྱུར་ཏོ། །རིགས་ཀྱི་བུ་དག་དེ་ལྟར་བྱང་ཆུབ་སེམས་དཔའ་
[053-276a5] སེམས་དཔའ་ཆེན་པོ་སྨན་གྱི་རྒྱལ་པོ་དང། སྨན་ཡང་དག་འཕགས་གཉིས་ཡོན་ཏན་བསམ་གྱིས་མི་ཁྱབ་པ་དང་ལྡན་ཏེ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་དགེ་
[053-276a6] བའི་རྩ་བ་བསྐྱེད་པའོ། །སྐྱེས་བུ་དམ་པ་འདི་གཉིས་ཀའང་བསམ་གྱིས་མི་ཁྱབ་པའི་ཆོས་ཀྱིས་ཡང་དག་པར་འཕགས་སོ། །གང་དག་སྐྱེས་བུ་དམ་པ་འདི་གཉིས་ཀྱི་མིང་
[053-276a7] འཛིན་པ་དེ་དག་ཐམས་ཅད་ཀྱིས་ཀྱང་ལྷ་དང་བཅས་པའི་འཇིག་རྟེན་གྱིས་ཕྱག་བྱས་པར་འགྱུར་རོ། །སྔོན་གྱི་སྦྱོར་བའི་ལེའུ་འདི་བཤད་པ་ན། སྲོག་ཆགས་བརྒྱད་ཁྲི་བཞི་


[053-276b0] [276B] 
[053-276b1] [?] མེད་ཅིང་དྲི་མ་དང་བྲལ་བ་རྣམ་པར་དག་གོ་དམ་པའི་ཆོས་པདྨ་དཀར་པོ་ལས་རྒྱལ་པོ་དགེ་བ་བཀོད་པའི་སྔོན་གྱི་སྦྱོར་བའི་ལེའུ་
[053-276b2] ཞེས་བྱ་སྟེ་ཉི་ཤུ་རྩ་ལྔ་པའོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ། བྱང་ཆུབ་སེམས་དཔའ་སེམས་དཔའ་ཆེན་པོ་བགྲང་བ་ལས་
[053-276b3] འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་
[053-276b4] པོ་དང། མི་དང་མི་མ་ཡིན་པ་དག་གིས་ཀྱང་ཡོངས་སུ་བསྐོར་ཅིང་མདུན་དུ་བདར་ཏེ། ལྷན་ཅིག་ཏུ་ཤར་ཕྱོགས་ནས་ཞིང་དག་ནི་རབ་ཏུ་གཡོ་བར་བྱེད། པདྨའི་ཆར་ནི་རབ་ཏུ་འབེབས་
[053-276b5] སིལ་སྙན་བྱེ་བ་ཁྲག་ཁྲིག་བརྒྱ་སྟོང་ནི་རབ་ཏུ་ལེན་ཅིང་བྱང་ཆུབ་སེམས་དཔའི་མཐུ་ཆེན་པོ་དང། བྱང་ཆུབ་སེམས་དཔའི་རྣམ་པར་འཕྲུལ་པ་ཆེན་པོ་དང། བྱང་ཆུབ་སེམས་
[053-276b6] དཔའི་རྫུ་འཕྲུལ་ཆེན་པོ་དང། བྱང་ཆུབ་སེམས་དཔའི་ཆེ་བ་ཉིད་དང། བྱང་ཆུབ་སེམས་དཔའི་གཟི་བརྗིད་ཆེན་པོ་འབར་བ་དང། བྱང་ཆུབ་སེམས་དཔའི་ཐེག་པ་ཆེན་པོ་དང་
[053-276b7] བྱང་ཆུབ་སེམས་དཔའི་རྫུ་འཕྲུལ་ཆེན་པོ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་


[053-277a0] [277A] 
[053-277a1] ༄༅། །དང། མི་དང་མི་མ་ཡིན་པའི་རྣམ་པར་འཕྲུལ་པ་ཆེན་པོ་དང། དེ་ལྟར་རྫུ་འཕྲུལ་གྱི་ཆོ་འཕྲུལ་བསམ་གྱིས་མི་ཁྱབ་པ་དག་གིས་བྱང་ཆུབ་སེམས་དཔའ་
[053-277a2] སེམས་དཔའ་ཆེན་པོ་ཀུན་ཏུ་བཟང་པོ་འཇིག་རྟེན་གྱི་ཁམས་མི་མཇེད་འདིར་ཕྱིན་ནས། དེ་རིའི་རྒྱལ་པོ་བྱ་རྒོད་ཀྱི་ཕུང་པོ་ག་ལ་བ་དང། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་
[053-277a3] ནས༑ བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་ལ་ལན་བདུན་སྐོར་བ་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[053-277a4] བཅོམ་ལྡན་འདས། བདག་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་གཟི་བརྗིད་མངོན་འཕགས་རྒྱལ་པོའི་སངས་རྒྱས་ཀྱི་ཞིང་ནས་འདིར་མཆིས་ཏེ། བཅོམ་
[053-277a5] ལྡན་འདས། འཇིག་རྟེན་གྱི་ཁམས་མི་མཇེད་འདི་ན་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སྟོན་པ་དེ་མཉན་པའི་སླད་དུ་བཅོམ་ལྡན་འདས་དེ་བཞིན་གཤེགས་
[053-277a6] པ་ཤཱཀྱ་ཐུབ་པའི་དྲུང་དུ་བདག་མཆིས་སོ། །བཅོམ་ལྡན་འདས་བྱང་ཆུབ་སེམས་དཔའ་བརྒྱ་སྟོང་འདི་སྙེད་འདི་དག་ཀྱང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་
[053-277a7] གྲངས་འདི་མཉན་པའི་སླད་དུ་མཆིས་སོ། །དེའི་སླད་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་དམ་པའི་ཆོས་


[053-277b0] [277B] 
[053-277b1] དཔའ་སེམས་དཔའ་ཆེན་པོ་འདི་རྣམས་ལ་རྒྱ་ཆེར་ལེགས་པར་བཤད་དུ་གསོལ། དེ་སྐད་ཅེས་གསོལ་ནས། བཅོམ་ལྡན་
[053-277b2] འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་
[053-277b3] ནི་མགོ་སྨོས་པ་ཙམ་གྱིས་ཁོང་དུ་ཆུད་པ་ཤ་སྟག་གོ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ནི་འདི་ལྟ་སྟེ། དེ་བཞིན་ཉིད་དང། ཡང་དག་པའི་མཐའ་དང། ཆོས་ཀྱི་
[053-277b4] དབྱིངས་དང་དབྱེར་མེད་པའོ། །བྱང་ཆུབ་སེམས་དཔའ་དེ་དག་གིས་གསོལ་པ། བཅོམ་ལྡན་འདས། དེ་དེ་ལྟ་ལགས་སོ། །བདེ་བར་གཤེགས་པ་དེ་དེ་ལྟ་ལགས་སོ། །དེ་ནས་
[053-277b5] འཁོར་དེར་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་འདུས་པ་དེ་དག་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལ་རབ་ཏུ་དགོད་པའི་ཕྱིར་
[053-277b6] ཡང་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཆོས་བཞི་དང་ལྡན་པའི་བུད་མེད་ཀྱིས་
[053-277b7] དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་ལག་ཏུ་ཐོབ་པར་འགྱུར་རོ། །བཞི་གང་ཞེ་ན། འདི་ལྟ་སྟེ། སངས་རྒྱས་བཅོམ་ལྡན་འདས་རྣམས་ཀྱིས་བྱིན་གྱིས་བརླབས་པར་


[053-278a0] [278A] 
[053-278a1] ༄༅། །འགྱུར་བ་དང། དགེ་བའི་རྩ་བ་བསྐྱེད་པར་འགྱུར་བ་དང། ངེས་པའི་ཕུང་པོ་ལ་གནས་པར་འགྱུར་བ་དང། སེམས་ཅན་ཐམས་ཅད་ཡོངས་སུ་བསྐྱབ་
[053-278a2] པའི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་འགྱུར་པ་སྟེ། རིགས་ཀྱི་བུ། ཆོས་བཞི་པོ་དེ་དག་དང་ལྡན་པའི་བུད་མེད་ཀྱིས་དམ་པའི་ཆོས་པདྨ་
[053-278a3] དཀར་པོའི་ཆོས་ཀྱི་རྣམ་གྲངས་འདི་ལག་ཏུ་ཐོབ་པར་འགྱུར་རོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་འདི་སྐད་ཅེས་
[053-278a4] གསོལ་ཏོ། །བཅོམ་ལྡན་འདས། བདག་གིས་སླད་མའི་ཚེ་སླད་མའི་དུས་ལྔ་བརྒྱའི་ཐ་མ་ལ། མདོ་སྡེ་འདི་ལྟ་བུ་འཛིན་པའི་དགེ་སློང་རྣམས་ལ་བསྲུང་བར་བགྱིའོ། །བདེ་
[053-278a5] ལེགས་སུ་འགྱུར་བར་བགྱིའོ། །ཆད་པ་སྤང་བར་བགྱིའོ། །དུག་གཞིལ་བར་བགྱིའོ། །ཅི་ནས་ཆོས་སྨྲ་བ་དེ་དག་ལ་གླགས་ལྟ་བ་དང་སྐབས་འཚོལ་བ་གང་གིས་ཀྱང་
[053-278a6] གླགས་རྙེད་པར་མི་འགྱུར་བ་དང། བདུད་སྡིག་ཅན་དང། བདུད་ཀྱི་བུ་རྣམས་དང། བདུད་ཀྱི་རིས་ཀྱི་ལྷའི་བུ་རྣམས་དང། བདུད་ཀྱི་བུ་མོ་རྣམས་དང། བདུད་ཀྱི་འཁོར་
[053-278a7] གླགས་ལྟ་བ་དང། སྐབས་འཚོལ་བ་རྣམས་ཀྱིས་གླགས་མི་རྙེད་པར་འགྱུར་བས་ན། བདུད་ཀྱི་ཀུན་ནས་ལྡང་བའི་བར་དུ་འབྱུང་བར་མི་འགྱུར་བ་དང། ལྷའི་བུ་དང། གནོད་


[053-278b0] [278B] 
[053-278b1] ཡི་དྭགས་དང། སྲུལ་པོ་དང། གཤེད་བྱེད་དང་རོ་ལངས་དག་ཆོས་སྨྲ་བ་དེ་ལ་གླགས་ལྟ་བ་དང་སྐབས་འཚོལ་བ་ནའང་སྐབས་རྙེད་པར་མི་འགྱུར་བར། བཅོམ་ལྡན་
[053-278b2] འདས༑ བདག་གིས་ཆོས་སྨྲ་བ་དེ་ལ་རྟག་པར་རྒྱུན་དུ་དུས་ཐམས་ཅད་དུ་བསྲུང་བར་བགྱིའོ། །བསྐྱབ་པར་བགྱིའོ། །བཅོམ་ལྡན་འདས། གང་གི་ཚེ་ཆོས་སྨྲ་བ་དེ་ཆོས་ཀྱི་རྣམ་གྲངས་
[053-278b3] འདི་ལ་སེམས་ཤིང། རྣལ་འབྱོར་ལ་བརྩོན་པ་དང། འཆག་པ་ལ་ཞུགས་པར་གྱུར་པ་དེའི་ཚེ་ཆོས་ཀྱིས་རྣམ་གྲངས་འདི་བསྲུང་བའི་སླད་དུ་བདག་གླང་པོ་ཆེའི་རྒྱལ་པོ་ཐལ་ཀར་མཆེ་
[053-278b4] བ་དྲུག་པ་ལ་འཚལ་ཏེ། བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ནས། ཆོས་སྨྲ་བ་དེའི་འཆག་པའི་གནས་སུ་ཆོས་སྨྲ་བ་དེའི་དྲུང་དུ་མཆི་བར་བགྱིའོ། །གང་གི་ཚེ་ཆོས་
[053-278b5] སྨྲ་བ་དེ་ཆོས་ཀྱི་རྣམ་གྲངས་འདི་ལ་སེམས་ཤིང་རྣལ་འབྱོར་གྱི་རྗེས་སུ་ཞུགས་པ་དེས། ཆོས་ཀྱི་རྣམ་གྲངས་འདི་ལས་ཐ་ན་ཚིག་དང་ཡི་གེ་གཅིག་ཙམ་ཡང་ལན་འགའ་ནོར་བར་གྱུར་པ་
[053-278b6] དེའི་ཚེ། བདག་གླང་པོ་ཆེའི་རྒྱལ་པོ་ཐལ་ཀར་མཆེ་བ་དྲུག་པ་ལ་འཚལ་ནས། ཆོས་སྨྲ་བ་དེ་ལ་བདག་གི་ངོ་བསྟན་ཏེ། ཆོས་ཀྱི་རྣམ་གྲངས་འདི་མ་ཉམས་པར་ཟློས་སུ་སྩལ་ཏོ། །ཆོས་
[053-278b7] སྨྲ་བ་དེས་བདག་གི་ལུས་མཐོང་ཞིང་ཆོས་ཀྱི་རྣམ་གྲངས་འདི་མ་ཉམས་པར་བདག་ལ་ཐོས་ནས་ཚིམ་ཞིང་མགུ་ལ་ཡི་རངས་ཏེ། རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་ནས་ཆོས་


[053-279a0] [279A] 
[053-279a1] ༄༅། །ཀྱི་རྣམ་གྲངས་འདི་ལ་བརྩོན་འགྲུས་རྩོམ་མོ། །བདག་མཐོང་མ་ཐག་ཏུ་ཏིང་ངེ་འཛིན་ཐོབ་པར་འགྱུར་རོ། །གཟུངས་འཁྱིལ་བ་ཞེས་བགྱི་བའི་གཟུངས་
[053-279a2] ཐོབ་པར་འགྱུར་རོ། །བྱེ་བ་བརྒྱ་སྟོང་དུ་འཁྱིལ་བ་ཞེས་བགྱི་བའི་གཟུངས་ཐོབ་པར་འགྱུར་རོ། །སྒྲ་ཐམས་ཅད་ལ་མཁས་པ་ཞེས་བགྱི་བའི་གཟུངས་ཐོབ་པར་འགྱུར་རོ། །བཅོམ་
[053-279a3] ལྡན་འདས། སླད་མའི་ཚེ་སླད་མའི་དུས་ལྔ་བརྒྱ་པ་ཐ་མ་ལ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་དག་མདོ་སྡེ་འདི་ལྟ་བུ་འཛིན་པ་དང། མདོ་
[053-279a4] སྡེ་འདི་ལྟ་བུ་ཡི་གེར་འདྲི་བ་དང། མདོ་སྡེ་འདི་ལྟ་བུ་འཚོལ་བ་དང། མདོ་སྡེ་འདི་ལྟ་བུ་ཀློག་པ་དང། གང་དག་སླད་མའི་ཚེ་སླད་མའི་དུས་ལྔ་བརྒྱ་པ་ཐ་མ་ལ་ཆོས་ཀྱི་རྣམ་གྲངས་
[053-279a5] འདིའི་ཆེད་དུ། གདུགས་བདུན་གསུམ་ཉི་ཤུ་རྩ་གཅིག་ཏུ་འཆག་ཅིང་བརྩོན་པར་གྱུར་ན། དེ་དག་ལ་བདག་གིས་སེམས་ཅན་ཐམས་ཅད་ཀྱིས་མཐོང་ན་དགའ་བའི་ལུས་བསྟན་
[053-279a6] པར་བགྱིའོ། །གླང་པོ་ཆེའི་རྒྱལ་པོ་ཐལ་ཀར་མཆེ་བ་དྲུག་པ་ལ་འཚལ་ཏེ། བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ནས་གདུགས་ཉི་ཤུ་རྩ་གཅིག་པ་ལ་ཆོས་
[053-279a7] སྨྲ་བ་དེ་དག་འཆག་པའི་ཐད་དུ་མཆིའོ། །མཆིས་ནས་ཆོས་སྨྲ་བ་དེ་དག་ལ་ཡང་དག་པར་བསྟན་པར་བགྱིའོ། །ཡང་དག་པར་འཛིན་དུ་སྩལ་བར་བགྱིའོ། །ཡང་དག་པར་


[053-279b0] [279B] 
[053-279b1] །ཡང་དག་པར་རབ་ཏུ་དགའ་བར་བགྱིའོ། །དེ་དག་ལ་གཟུངས་ཀྱང་སྩལ་བར་བགྱིའོ། །ཅི་ནས་ཆོས་སྨྲ་བ་དེ་དག་ལ་སུས་ཀྱང་མི་ཚུགས་པར་འགྱུར་བ་
[053-279b2] དང༑ དེ་དག་ལ་མིའམ་མི་མ་ལགས་པས་གླགས་མི་རྙེད་པར་འགྱུར་བ་དང། བུད་མེད་ཀྱིས་འཕྲོགས་པར་མི་འགྱུར་བར་དེ་དག་ལ་བསྲུང་བར་བགྱིའོ། །བདེ་ལེགས་སུ་འགྱུར་བར་
[053-279b3] བགྱིའོ། །ཆད་པ་སྤང་བར་བགྱིའོ། །དུག་གཞིལ་བར་བགྱིའོ། །བཅོམ་ལྡན་འདས། ཆོས་སྨྲ་བ་དེ་དག་ལ་བདག་གིས་གཟུངས་སྔགས་ཀྱི་ཚིགས་འདི་དག་སྩལ་བར་བགྱིའོ། །
[053-279b4] བཅོམ་ལྡན་འདས། གཟུངས་སྔགས་ཀྱི་ཚིགས་འདི་དག་གསན་དུ་གསོལ་།ཏདྱ་ཐཱ། སུ་དཎྜ། དཎྜ་པ་ཏི་དཎྜཱ་བརྟ་ནི། དཎྜ་ཀུ་ཤ་ལེ། དཎྜཱ་སུ་དྷཱ་རི། སུ་དྷཱ་ར་བ་ཏི་བུདྡྷ་པ་ཤ་ནེ། དྷཱ་ར་ཎི་
[053-279b5] ཨཱ་བརྟ་ནི། ཨཱ་བརྟ་ནི། སངྒྷ་པ་རཱི་ཀྵི་ཏེ། སངྒྷ་ནི་ར་ག་ས་ཏེ། དྷརྨ་པ་རཱི་ཀྵི་ཏེ། སརྦ་སཏ་རུ་ཏ། ཀཽ་ཤ་ལྱ་ཀཽ་ཤ་ལྱ་ནུ་ག་ཏེ། སིདྷ་བི་ཀྲཱི་ཌི་ཏེ། ཨ་ནུ་བརྟེ། བརྟ་ནི་བརྟ་ལི་སཱ་ཧཱ། བཅོམ་
[053-279b6] ལྡན་འདས། གཟུགས་སྔགས་ཀྱི་ཚིགས་འདི་དག་བྱང་ཆུབ་སེམས་དཔའ་གང་གི་རྣ་བའི་དབང་པོ་ལ་གྲངས་པ་དེ་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོའི་
[053-279b7] བྱིན་གྱིས་བརླབས་སུ་རིག་པར་བགྱིའོ། །བཅོམ་ལྡན་འདས། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་ཛམྦུའི་གླིང་འདི་ན་སྤྱོད་པ་ན། བྱང་ཆུབ་སེམས་དཔའ་གང་


[053-280a0] [280A] 
[053-280a1] ༄༅། །དག་གི་ལག་ཏུ་ཐོབ་པར་གྱུར་པ་ན། བཅོམ་ལྡན་འདས། ཆོས་སྨྲ་བ་དེ་དག་གིས་བྱང་ཆུབ་སེམས་དཔའ་ཀུན་ཏུ་བཟང་པོའི་མཐུ་དང། བྱང་ཆུབ་སེམས་དཔའ་
[053-280a2] ཀུན་ཏུ་བཟང་པོའི་གཟི་བརྗིད་ཀྱིས་དམ་པའི་ཆོས་ཀྱི་རྣམ་གྲངས་འདི་བདག་ཅག་ལག་ཏུ་ཐོབ་བོ་སྙམ་དུ་དེ་ལྟར་རིག་པར་བགྱིའོ་།བཅོམ་ལྡན་འདས། གང་དག་མདོ་སྡེ་འདི་ཡི་གེར་
[053-280a3] འདྲི་བ་དང་འཛིན་པའི་སེམས་ཅན་དེ་དག་གིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ཐོབ་པར་འགྱུར་རོ། །སེམས་ཅན་དེ་དག་གིས་སངས་རྒྱས་མང་པོ་ལ་དགེ་བའི་
[053-280a4] རྩ་བ་བསྐྱེད་པར་འགྱུར་རོ། །བཅོམ་ལྡན་འདས། སེམས་ཅན་དེ་དག་ནི་དེ་བཞིན་གཤེགས་པའི་ཕྱག་གིས་སྤྱི་བོ་ལ་བྱུགས་པར་འགྱུར་རོ་།བཅོམ་ལྡན་འདས། དེ་དག་
[053-280a5] གིས་བདག་ཀྱང་དགའ་བར་བགྱིས་པར་འགྱུར་རོ། །གང་དག་མདོ་འདི་ཡི་གེར་འདྲིར་སྩོལ་བ་དང། གང་དག་འདིའི་དོན་ཁོང་དུ་ཆུད་པར་བགྱིད་པ་དང། བཅོམ་ལྡན་འདས་
[053-280a6] མདོ་སྡེ་འདི་ཡི་གེར་བྲིས་པ་དེ་དག་འདི་ནས་ཤི་འཕོས་ནས་སུམ་ཅུ་རྩ་གསུམ་པའི་ལྷ་རྣམས་དང་སྐལ་པ་མཉམ་པར་སྐྱེ་བར་འགྱུར་ཏེ། སྐྱེས་མ་ཐག་ཏུ་དེའི་དྲུང་དུ་ལྷའི་བུ་མོ་
[053-280a7] བརྒྱད་ཁྲི་བཞི་སྟོང་མཆི་བར་འགྱུར། ལྷའི་བུ་མོ་དེ་དག་རྔ་བོ་ཆེ་ཙམ་གྱི་ཅོད་པན་ཅན་ལྷའི་བུ་མོ་དེ་དག་གི་ནང་ན་གནས་པར་འགྱུར་རོ། །བཅོམ་ལྡན་འདས། ཆོས་ཀྱི་རྣམ་གྲངས་


[053-280b0] [280B] 
[053-280b1] ལགས་ན། གང་དག་ལུང་ནོད་པ་དང། ཁ་ཏོན་བགྱིད་པ་དང། སེམས་པ་དང། ཡིད་ལ་བགྱིད་པ་ལྟ་སྨོས་ཀྱང་ཅི་འཚལ། བཅོམ་
[053-280b2] ལྡན་འདས། དེ་ལྟ་ལགས་པས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་སེམས་ཀྱིས་ཀུན་བསམས་ཏེ་ཡི་གེར་འདྲི་བར་བགྱིའོ་།གང་མི་གཡེང་བར་ཡིད་ལ་བགྱིད་པས་
[053-280b3] ཡི་གེར་བྲིས་ན། དེ་ལ་སངས་རྒྱས་བརྒྱ་སྟོང་ཕྱག་རྐྱོང་བར་འགྱུར་རོ། །འཆི་བའི་ཚེའང་སངས་རྒྱས་སྟོང་གི་ཞལ་མཐོང་བར་འགྱུར་རོ། །ངན་འགྲོ་ལོག་པར་ལྟུང་བར་མཆི་བར་མི་འགྱུར་
[053-280b4] རོ༑ ༑འདི་ནས་ཤི་འཕོས་ནས་ཀྱང་དགའ་ལྡན་གྱི་ལྷ་རྣམས་དང་སྐལ་པ་མཉམ་པར་སྐྱེ་བར་འགྱུར་ཏེ། གང་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་མཚན་
[053-280b5] བཟང་པོ་སུམ་ཅུ་རྩ་གཉིས་དང་ལྡན་པ་དེ། བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ཅིང། ལྷའི་བུ་མོ་བྱེ་བ་ཁྲག་ཁྲིག་བརྒྱ་སྟོང་གིས་མདུན་གྱིས་བལྟས་ཏེ་ཆོས་འཆད་པར་
[053-280b6] དེར་སྐྱེའོ། །དེ་ལྟ་ལགས་པས་རིགས་ཀྱི་བུའམ་རིགས་ཀྱི་བུ་མོ་མཁས་པས། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་གུས་པར་ཡི་གེར་འདྲི་བར་བགྱིའོ། །གུས་པར་ལུང་
[053-280b7] ནོད་པར་བགྱིའོ། །གུས་པར་ཁ་ཏོན་དུ་བགྱིའོ། །གུས་པར་ཡིད་ལ་བགྱིའོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ཡི་གེར་བྲིས་པ་དང། ལུང་མནོས་པ་དང། ཁ་ཏོན་


[053-281a0] [281A] 
[053-281a1] ༄༅། །བགྱིས་པ་དང། བསྒོམས་པ་དང། ཡིད་ལ་བགྱིས་པ་ནི། དེ་ལྟར་ཡོན་ཏན་དཔག་ཏུ་མ་མཆིས་པར་འགྱུར་རོ། །བཅོམ་ལྡན་འདས། དེ་ལྟ་ལགས་
[053-281a2] པས༑ རིགས་ཀྱི་བུའམ་རིགས་ཀྱི་བུ་མོ་མཁས་པས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་བཟུང་པར་བགྱིས་ཏེ། དེ་དག་གི་ཡོན་ཏན་གྱི་ཕན་ཡོན་འདི་སྙེད་དུ་
[053-281a3] འགྱུར་རོ། །བཅོམ་ལྡན་འདས། དེ་ལྟ་ལགས་པས། ཅི་ནས་བདག་གི་བྱིན་གྱི་རླབས་ཀྱིས་ཆོས་ཀྱི་རྣམ་གྲངས་འདི་ཛམྦུའི་གླིང་འདི་ན་སྤྱོད་པར་འགྱུར་བར་བདག་གིས་ཆོས་ཀྱི་
[053-281a4] རྣམ་གྲངས་འདི་བྱིན་གྱིས་བརླབ་པར་བགྱིའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བྱང་
[053-281a5] ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་ཀུན་ཏུ་བཟང་པོ་ཁྱོད་སྐྱེ་བོ་མང་པོ་ལ་ཕན་པའི་ཕྱིར་ཞུགས་པ་དང། འདི་ལྟར་བསམ་གྱིས་མི་ཁྱབ་པའི་ཆོས་དང་
[053-281a6] ལྡན་ཞིང་སྙིང་རྗེ་ཆེན་པོས་ཟིན་པའི་ལྷག་པའི་བསམ་པ་དང་བསམ་གྱིས་མི་ཁྱབ་པས་ཟིན་པའི་སེམས་བསྐྱེད་པས། ཁྱོད་ཀྱིས་ཆོས་སྨྲ་བ་དེ་དག་ལ་བྱིན་གྱིས་རློབ་པ་བྱེད་
[053-281a7] པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །རིགས་ཀྱི་བུ། གང་ལ་ལ་དག་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོའི་མིང་འཛིན་པ་དེ་དག་གིས། དེ་བཞིན་


[053-281b0] [281B] 
[053-281b1] ཤཱཀྱ་ཐུབ་པ་མཐོང་བ་དང། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འྡིའང་བཅོམ་ལྡན་འདས་ཤཱཀྱ་ཐུབ་པའི་
[053-281b2] གན་ནས་ཐོས་པ་དང། དེ་དག་གིས་དེ་བཞིན་གཤེགས་པ་ཤཱཀྱ་ཐུབ་པ་མཆོད་པ་དང། དེ་བཞིན་གཤེགས་པ་ཤཱཀྱ་ཐུབ་པས་ཆོས་བསྟན་པ་ལ་ལེགས་སོ་ཞེས་བྱ་བ་བྱིན་པ་དང་
[053-281b3] ཆོས་ཀྱི་རྣམ་གྲངས་འདི་ལ་རྗེས་སུ་ཡི་རང་བ་དང། དེ་བཞིན་གཤེགས་པ་ཤཱཀྱ་ཐུབ་པས་དེ་དག་གི་སྤྱི་བོར་ཕྱག་བཞག་པ་དང། དེ་དག་གིས་བཅོམ་ལྡན་འདས་ཤཱཀྱ་ཐུབ་པ་ཆོས་གོས་
[053-281b4] ཀྱིས་གཡོགས་པར་རིག་པར་བྱའོ། །ཀུན་ཏུ་བཟང་པོ། རིགས་ཀྱི་བུའམ་རིགས་ཀྱི་བུ་མོ་དེ་དག་དེ་བཞིན་གཤེགས་པའི་བསྟན་པ་འཛིན་པར་རིག་པར་བྱའོ། །དེ་དག་འཇིག་རྟེན་རྒྱང་པན་
[053-281b5] པ་ལ་དགའ་བར་མི་འགྱུར་རོ། །དེ་དག་སྙན་དངགས་ལ་ཞུགས་པའི་སེམས་ཅན་རྣམས་ལ་དགའ་བར་མི་འགྱུར་རོ། །དེ་དག་གར་བྱེད་པ་དང་རོལ་མོ་བྱེད་པ་དང། གྱད་དང། ཤ་
[053-281b6] འཚོང་བ་དང། བཤན་པ་དང། བྱ་གག་འཚོང་བ་དང། ཕག་འཚོང་བ་དང། བུད་མེད་དག་གསོ་བའི་སེམས་ཅན་རྣམས་ལ་དགའ་བར་མི་འགྱུར་རོ། །མདོ་སྡེ་འདི་ལྟ་བུ་ཐོས་པ་དང་
[053-281b7] ཡི་གེར་བྲིས་པ་དང། འཛིན་པ་དང། བཀླགས་པ་དེ་དག་གཞན་ལ་སྲེད་པར་མི་འགྱུར་རོ། །སེམས་ཅན་དེ་དག་ཆོས་ཀྱི་ངོ་བོ་ཉིད་དང་ལྡན་པར་འགྱུར་རོ། །དེ་དག་སོ་སོའི་བདག་ཉིད་


[053-282a0] [282A] 
[053-282a1] ༄༅། །ཚུལ་བཞིན་ཡིད་ལ་བྱེད་པར་འགྱུར་རོ། །རང་གི་བསོད་ནམས་ཀྱི་སྟོབས་བསྐྱེད་པར་འགྱུར་རོ། །དེ་དག་སེམས་ཅན་རྣམས་ཀྱིས་མཐོང་ན་དགའ་བར་
[053-282a2] འགྱུར་རོ། །དགེ་སློང་གང་དག་མདོ་སྡེ་འདི་ལྟ་བུ་འཛིན་པ་དེ་དག་འདོད་ཆགས་ཀྱིས་གཟིར་བར་མི་འགྱུར་རོ། །ཞེ་སྡང་མེད་པ་དང། གཏི་མུག་མེད་པ་དང། སེར་སྣ་མེད་པ་དང་
[053-282a3] འཆབ་པ་མེད་པ་དང། ང་རྒྱལ་མེད་པ་དང། ཆེ་བའི་ང་རྒྱལ་མེད་པ་དང་ལོག་པའི་རྒྱལ་མེད་པར་འགྱུར་རོ། །ཀུན་ཏུ་བཟང་པོ་ཆོས་སྨྲ་བ་དེ་དག་བདག་གི་རྙེད་པས་
[053-282a4] ཆོག་ཤེས་པར་འགྱུར་རོ། །ཀུན་ཏུ་བཟང་པོ། གང་གིས་ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མ་ལ། དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་འདི་འཛིན་པའི་དགེ་
[053-282a5] སློང་མཐོང་ན། འདི་སྙམ་དུ་རིགས་ཀྱི་བུ་འདི་ནི་བྱང་ཆུབ་ཀྱི་སྙིང་པོར་འགྲོ་བར་འགྱུར་རོ། །རིགས་ཀྱི་བུ་འདི་ནི་བདུད་ཀྱི་འཐབ་མོའི་ཚོགས་ལས་རྒྱལ་པར་འགྱུར་རོ། །རིགས་
[053-282a6] ཀྱི་བུ་འདི་ནི་ཆོས་ཀྱི་འཁོར་ལོ་བསྐོར་བར་འགྱུར་རོ། །འདི་ནི་ཆོས་ཀྱི་རྔ་བརྡུང་བར་འགྱུར་རོ། །འདི་ནི་ཆོས་ཀྱི་དུང་འབུད་པར་འགྱུར་རོ། །འདི་ནི་ཆོས་ཀྱི་ཆར་རབ་ཏུ་འབེབས་
[053-282a7] པར་འགྱུར་རོ། །འདི་ནི་ཆོས་ཀྱི་སེང་གེའི་ཁྲི་ལ་འདུག་པར་འགྱུར་རོ་སྙམ་དུ་སེམས་བསྐྱེད་པར་བྱའོ། །གང་དག་ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མ་ལ། ཆོས་ཀྱི་རྣམ་གྲངས་


[053-282b0] [282B] 
[053-282b1] །ཆོས་གོས་ལ་ཆགས་པ་དང། ལྷུང་བཟེད་ལ་ཆགས་པར་མི་འགྱུར་རོ་།ཆོས་སྨྲ་བ་དེ་དག་དྲང་པོར་འགྱུར་རོ། །ཆོས་སྨྲ་བ་དེ་དག་
[053-282b2] རྣམ་པར་ཐར་པ་གསུམ་ཐོབ་པར་འགྱུར་རོ། །དེ་དག་གི་ཚེ་འདི་ལ་བཟློག་པར་འགྱུར་རོ། །གང་དག་མདོ་སྡེ་འདི་ལྟ་བུ་འཛིན་པ་ཆོས་སྨྲ་བའི་དགེ་སློང་རྣམས་སྨོད་པར་བྱེད་པའི་སེམས་ཅན་དེ་དག་དམུས་ལོང་
[053-282b3] དུ་འགྱུར་རོ། །གང་དག་གིས་མདོ་སྡེ་འདི་ལྟ་བུ་འཛིན་པའི་དགེ་སློང་རྣམས་ལ་མི་སྙན་པ་བསྒྲགས་ན། དེ་དག་ཚེ་འདི་ཉིད་ལ་ལུས་ལ་ཤ་བཀྲ་འབྱུང་བར་འགྱུར་རོ། །གང་དག་མདོ་
[053-282b4] སྡེ་འདི་ལྟ་བུ་ཡི་གེར་འདྲི་བ་རྣམས་ལ་འཕྱ་བ་དང་བསྟིང་བ་དེ་དག་སོ་ཆག་པར་འགྱུར་རོ། །སོ་ཐགས་ངན་པར་འགྱུར་རོ། །མཆུ་མི་སྡུག་པར་འགྱུར་རོ། །སྣ་ལེབ་པར་འགྱུར་རོ། །ལག་
[053-282b5] པ་དང་རྐང་པ་ལོག་པར་འགྱུར་རོ། །མིག་ལོག་པར་འགྱུར་རོ། །ལུས་དྲི་མི་ཞིམ་པར་འགྱུར་རོ། །ལུས་ལ་འབྲས་དང། འབྲུམ་བུ་ཕྲ་མོ་དང། རྐང་ཤུ་དང། ཤུ་བ་དང། གཡན་པས་
[053-282b6] གང་བར་འགྱུར་རོ། །གང་དག་མདོ་སྡེ་འདི་ལྟ་བུ་འཛིན་པ་དང་མདོ་སྡེ་འདི་ལྟ་བུ་ཡི་གེར་འདྲི་བ་དང། མདོ་སྡེ་འདི་ལྟ་བུ་ཀློག་པ་དང། མདོ་སྡེ་འདི་ལྟ་བུ་འཆད་པ་རྣམས་ལ་མི་སྙན་
[053-282b7] པའི་ཚིག་བདེན་པའམ། མི་བདེན་པ་བསྒྲགས་ན་སྡིག་པའི་ལས་ཤིན་ཏུ་ལྕི་བར་རིག་པར་བྱའོ། །ཀུན་ཏུ་བཟང་པོ། དེ་བས་ན་ཆོས་ཀྱི་རྣམ་གྲངས་འདི་འཛིན་པའི་དགེ་སློང་ལ་རྒྱང་མ་


[053-283a0] [283A] 
[053-283a1] ༄༅། །ནས་ཀྱང་ལྡང་པར་བྱའོ། །ཇི་ལྟར་དེ་བཞིན་གཤེགས་པ་ལ་གུས་པར་བྱ་བ་བཞིན་དུ་མདོ་སྡེ་འདི་ལྟ་བུ་འཛིན་པའི་དགེ་སློང་དེ་དག་ལའང་གུས་པར་བྱའོ། །
[053-283a2] ཀུན་ཏུ་བཟང་པོ། སྤྲོ་བར་བྱ་བའི་ལེའུ་འདི་བཤད་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་གདྒཱའི་ཀླུང་གི་བྱེ་མ་སྙེད་ཀྱིས་བྱེ་བ་བརྒྱ་སྟོང་དུ་འཁྱིལ་བ་ཞེས་བྱ་བའི་
[053-283a3] གཟུངས་ཐོབ་པར་འགྱུར་རོ། །དམ་པའི་ཆོས་པདྨ་དཀར་པོ་ལས། ཀུན་ཏུ་བཟང་པོས་སྤྲོ་བར་བྱ་བའི་ལེའུ་ཞེས་བྱ་སྟེ་ཉི་ཤུ་རྩ་དྲུག་པའོ།། །།དེ་ནས་བཅོམ་ལྡན་
[053-283a4] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཆོས་ཀྱི་གདན་དེ་ལས་བཞེངས་ཏེ་ཐམས་ཅད་དང་ལྡན་པའི་བྱང་ཆུབ་སེམས་
[053-283a5] དཔའ་དེ་དག་བསྡུས་ནས་རྫུ་འཕྲུལ་མངོན་པར་འདུ་མཛད་པ་ཡོངས་སུ་གྲུབ་པའི་ཕྱག་གཡས་པས། དེ་དག་གི་ལག་པ་གཡས་པ་ནས་བཟུང་ནས་དེའི་ཚེ་འདི་སྐད་ཅེས་བཀའ་
[053-283a6] སྩལ་ཏོ། །རིགས་ཀྱི་བུ་དག་ངས་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་ཡང་དག་པར་བསྒྲུབས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཁྱེད་ཀྱི་
[053-283a7] ལག་ཏུ་གཏད་དོ། །ཡོངས་སུ་གཏད་དོ། །རྗེས་སུ་གཏད་དོ། །བཞག་གོ་།གཏམས་སོ། །རིགས་ཀྱི་བུ་དག་ཁྱེད་ཀྱི་ཅི་ནས་ཀྱང་རྒྱ་ཆེར་རྒྱས་པར་འགྱུར་བ་དེ་ལྟར་གྱིས་


[053-283b0] [283B] 
[053-283b1] ལན་གཉིས་ལན་གསུམ་དུའང་བཅོམ་ལྡན་འདས་ཀྱི་ཕྱག་གཡས་པས་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་ཀྱི་ལག་པ་གཡས་པ་ནས་བཟུང་སྟེ་འདི་སྐད་
[053-283b2] ཅེས་བཀའ་སྩལ་ཏོ། །རིགས་ཀྱི་བུ་དག་ངས་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་ཡང་དག་པར་བསྒྲུབས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་
[053-283b3] ཁྱེད་ཀྱི་ལག་ཏུ་གཏད་དོ། །ཡོངས་སུ་གཏད་དོ། །རྗེས་སུ་གཏད་དོ་།བཞག་གོ་གཏམས་སོ། །རིགས་ཀྱི་བུ་དག་ཁྱེད་ཀྱིས་བླངས་ལ་བཟུང་ངོ། །བཀླག་གོ་ཀུན་ཆུབ་པར་བྱའོ། །
[053-283b4] བསྟན་པར་བྱའོ། །བཤད་པར་བྱའོ། །སེམས་ཅན་ཐམས་ཅད་ལ་བསྒྲག་པར་བྱའོ། །རིགས་ཀྱི་བུ་དག་ང་ལ་སེར་སྣ་མེད་དོ། །འཛིན་པའི་སེམས་མེད་དོ། །འཇིགས་པ་མེད་པར་
[053-283b5] སངས་རྒྱས་ཀྱི་ཡེ་ཤེས་སྦྱིན་པའོ། །དེ་བཞིན་གཤེགས་པའི་ཡེ་ཤེས་དང་རང་བྱུང་གི་ཡེ་ཤེས་སྦྱིན་པའོ། །རིགས་ཀྱི་བུ་དག་ང་ནི་སྦྱིན་པའི་བདག་པོ་ཆེན་པོ་སྟེ། རིགས་ཀྱི་བུ་
[053-283b6] དག་ཁྱེད་ཀྱང་ངའི་རྗེས་སུ་སློབས་ཤིག་སེར་སྣ་མེད་པར་གྱིས་ལ་དེ་བཞིན་གཤེགས་པའི་ཡེ་ཤེས་མཐོང་བ་ཐབས་མཁས་པ་ཆེན་པོའི་ཆོས་ཀྱི་རྣམ་གྲངས་འདི་འོངས་ཤིང་
[053-283b7] ལྷགས་པའི་རིགས་ཀྱི་བུ་དང་རིགས་ཀྱི་བུ་མོ་དག་ལ་ཡང་དག་པར་སྒྲོགས་ཤིག་རིགས་ཀྱི་བུའམ་རིགས་ཀྱི་བུ་མོ་གང་དག་དད་པ་དང་སེམས་ཅན་གང་དག་མ་དད་པ་དེ་དག་ཆོས་ཀྱི་


[053-284a0] [284A] 
[053-284a1] ༄༅། །རྣམ་གྲངས་འདི་ལ་ཡང་དག་པར་གཟུད་བར་བྱའོ། །རིགས་ཀྱི་བུ་དག་ཁྱེད་ཀྱིས་དེ་ལྟར་བྱས་ན་དེ་བཞིན་གཤེགས་པ་ལ་ལན་ལོན་པར་འགྱུར་རོ། །བཅོམ་
[053-284a2] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་བས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་
[053-284a3] པོ་དེ་དག་དགའ་བ་དང། མཆོག་ཏུ་དགའ་བས་ཁྱབ་པར་བྱས་པར་གྱུར་ནས། རྗེས་ཆེར་བསྐྱེད་དེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-284a4] པའི་སངས་རྒྱས་ཤཱཀྱ་ཐུབ་པ་ག་ལ་བ་དེ་ལོགས་སུ་ལུས་བཏུད་ལུས་རབ་ཏུ་བཏུད་ནས་ལུས་བཅུམས་ཏེ་མགོ་སྨད་ནས་ཐལ་མོ་སྦྱར་ཏེ་ཐམས་ཅད་ཀྱི་སྒྲ་སྐད་གཅིག་ཏུ་
[053-284a5] བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པས་ཇི་སྐད་བཀའ་སྩལ་པ་དེ་བཞིན་དུ་འཚལ་
[053-284a6] ལོ༑ ༑དེ་བཞིན་གཤེགས་པ་ཐམས་ཅད་ཀྱི་བཀའ་ཡོངས་སུ་རྫོགས་པར་བགྱིའོ། བཅོམ་ལྡན་འདས། ཐུགས་ལས་ཆུང་ངུར་ཅི་བདེར་བཞུགས་སུ་གསོལ། ལན་གཉིས་
[053-284a7] ལན་གསུམ་དུའང་ཐམས་ཅད་དང་ལྡན་པའི་བྱང་ཆུབ་སེམས་དཔའི་ཚོགས་དེས་སྒྲ་སྐད་གཅིག་ཏུ་ཚིག་འདི་སྐད་ཅེས་བཅོམ་ལྡན་འདས་ལ་ཐུགས་ལས་ཆུང་ངུར་ཅི་བདེར་


[053-284b0] [284B] 
[053-284b1] བཅོམ་ལྡན་འདས། ཇི་སྐད་དུ་དེ་བཞིན་གཤེགས་པས་བཀའ་སྩལ་པ་དེ་བཞིན་དུ་བགྱིའོ། །དེ་བཞིན་གཤེགས་པ་ཐམས་ཅད་ཀྱི་བཀའ་ཡོངས་སུ་རྫོགས་པར་
[053-284b2] བགྱིའོ་ཞེས་གསོལ་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས། འཇིག་རྟེན་གྱི་ཁམས་གཞན་དག་ནས་
[053-284b3] བྱོན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ཐམས་ཅད་སླར་གཤེགས་སུ་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་
[053-284b4] པར་རྫོགས་པའི་སངས་རྒྱས་དེ་དག་ལ་ཅི་བདེར་གནས་པར་མཛོད་ཅིག་ཅེས་དེ་བཞིན་གཤེགས་པ་དེ་དག་ལ་ཅི་བདེར་གནས་པར་མཛོད་ཅིག་ཅེས་བྱ་བར་གསུངས་སོ། །བཅོམ་ལྡན་
[053-284b5] འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དེའི་མཆོད་རྟེན་ཡང་གནས་ཇི་ལྟ་བ་བཞིན་དུ་བཞག་གོ་དེ་བཞིན་གཤེགས་པ་
[053-284b6] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ལ་ཡང་ཅི་བདེར་བཞུགས་ཤིག་ཅེས་གསུངས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དེ་བཞིན་གཤེགས་པ་
[053-284b7] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྲངས་མེད་དཔག་ཏུ་མེད་པ་འཇིག་རྟེན་གྱི་ཁམས་གཞན་དག་ནས་བྱོན་ཏེ། རིན་པོ་ཆེའི་ཤིང་ལྗོན་པ་དག་གི་དྲུང་ན་སེང་གེའི་


[053-285a0] [285A] 
[053-285a1] ༄༅། །ཁྲི་ལ་བཞུགས་པ་དེ་དག་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་དང་ཐམས་ཅད་དང་ལྡན་པའི་
[053-285a2] བྱང་ཆུབ་སེམས་དཔའི་ཚོགས་དེ་དག་དང། སྤྱོད་པ་ཁྱད་པར་ཅན་ལ་སོགས་པ་ས་རུམ་ནས་འཐོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་དཔག་ཏུ་མེད་པ་དེ་དག་
[053-285a3] དང༑ ཉན་ཐོས་ཆེན་པོ་དེ་དག་དང། འཁོར་བཞི་པོ་དེ་དག་དང་ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་
[053-285a4] མངོན་པར་བསྟོད་དོ། །འཕགས་པ་དམ་པའི་ཆོས་པདྨ་དཀར་པོ་ལས་ཡོངས་སུ་གཏད་པའི་ལེའུ་ཞེས་བྱ་སྟེ་ཉི་ཤུ་བདུན་པའོ།། །།གང་ན་མདོ་སྡེ་འདི་ཡོད་པར། །
[053-285a5] མེ་མར་མུར་གྱི་དོང་འབོགས་ཤིང། །སྤུ་གྲི་གཏམས་ལས་འཛེགས་ནས་ཀྱང། །རིགས་ཀྱི་བུ་དག་འགྲོ་བར་བྱ། །འཕགས་པ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་
[053-285a6] ཡོངས་སུ་རྒྱས་པ་ཆེན་པོའི་མདོ་སྡེ་བྱང་ཆུབ་སེམས་དཔའ་རྣམས་ལ་གདམས་པ། སངས་རྒྱས་ཐམས་ཅད་ཀྱིས་ཡོངས་སུ་བཟུང་བ། སངས་རྒྱས་ཐམས་ཅད་ཀྱི་གསང་ཚེ་ན།།
[053-285a7] སངས་རྒྱས་ཐམས་ཅད་ཀྱི་སྦ་བ། སངས་རྒྱས་ཐམས་ཅད་ཀྱི་རིགས་སངས་རྒྱས་ཐམས་ཅད་ཀྱི་གསང་བའི་གནས། སངས་རྒྱས་ཐམས་ཅད་ཀྱི་བྱང་ཆུབ་ཀྱི་སྙིང་པོ། སངས་


[053-285b0] [285B] 
[053-285b1] སངས་རྒྱས་ཐམས་ཅད་ཀྱི་སྐུ་གཅིག་ཏུ་འདུས་པ། ཐབས་མཁས་པ་ཆེན་པོ་ཐེག་པ་གཅིག་ཏུ་བསྟན་པ། དོན་དམ་པ་བསྒྲུབ་པ་བསྟན་
[053-285b2] པའི་མདོ་རྫོགས་སོ།། །།རྒྱ་གར་གྱི་མཁན་པོ་སུ་རེནྡྲ་པོ་དཧི་དང། ཞུ་ཆེན་གྱི་ལོ་ཙཱ་བ་བནྡེ་སྣ་ནམ་ཡེ་ཤེས་སྡེས་བསྒྱུར་ཞིང་ཞུས་ཏེ་གཏན་ལ་ཕབ་པ།། །། ཨཱརྱ་སརྦ་དྷརྨཱ་གུ་ཎ་བྱཱུ་ཧ་རཱ་ཛ་ནཱ་མ་མཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་ཞེས་བྱ་བ་ཐེག་པ་ཆེན་པོའི་མདོ་
[053-285b3] སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་
[053-285b4] ཀ་ལནྡ་ཀ་གནས་པ་ན། དགེ་སློང་ལྔ་བརྒྱ་ཐམ་པའི་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའ་སྟོང་ཉིས་བརྒྱ་ཐམས་ཅད་ཀྱང་གཟུངས་ཐོབ་པ། ཆགས་པ་
[053-285b5] མེད་པའི་ཡེ་ཤེས་མཐོང་བ། སྤྱོད་ཡུལ་ཆགས་པ་མེད་པ། ཐབས་མཁས་པ། ཁམས་གསུམ་ཐམས་ཅད་ལ་སེམས་སྙོམས་པ། ཕན་པ་དང་སྙིང་རྗེའི་ལྷག་པའི་བསམ་པ་
[053-285b6] ལ་ཞུགས་པ། དེ་བཞིན་གཤེགས་པའི་ཆོས་ཀྱི་འབྲེལ་བའི་གཏམ་འདྲི་བ་ཤ་སྟག་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དང། བྱང་ཆུབ་


[053-286a0] [286A] 
[053-286a1] ༄༅། །སེམས་དཔའ་སེམས་དཔའ་ཆེན་པོ་རྟག་ཏུ་བརྩོན་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཉམ་པ་ཉིད་ལ་གནས་པ་དང་བྱང་ཆུབ་
[053-286a2] སེམས་དཔའ་སེམས་དཔའ་ཆེན་པོ་མི་གཡོ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་བཟང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་
[053-286a3] བློ་གྲོས་ཆེན་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་མཐའ་ཡས་དང། བྱང་ཆུབ་སེམས་དཔའ་སེམས་དཔའ་ཆེན་པོ་རབ་གནོན་བློ་གྲོས་དང་
[053-286a4] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང། དེ་དག་ལ་སོགས་པ་བྱང་ཆུབ་སེམས་དཔའ་སྟོང་ཉིས་བརྒྱ་དང། བརྒྱ་བྱིན་དང། ཚངས་
[053-286a5] པ་དང། འཇིག་རྟེན་སྐྱོང་བ་རྣམས་དང། ཀླུའི་རྒྱལ་པོ་རྣམས་དང། སྲིན་པོའི་བདག་པོ་ཐམས་ཅད་དང། གནོད་སྦྱིན་མོ་སུམ་བརྒྱ་དང། གཞན་མུ་སྟེགས་ཅན་སྤྱོད་པ་པ་
[053-286a6] དང༑ ཀུན་ཏུ་རྒྱུ་དང། གཅེར་བུ་པ་དྲུག་སྟོང་དང། ནམ་མཁའ་ལྡིང་གི་རྒྱལ་པོ་བདུན་དང་ཐབས་གཅིག་ཏུ་བཞུགས་ཏེ། དེ་དག་ཐམས་ཅད་ཀྱིས་དེ་བཞིན་གཤེགས་པ་
[053-286a7] ལ་བསྐོར་བ་བྱས་ནས། དེ་བཞིན་གཤེགས་པ་ལ་མཆོད་པའི་ལས་བྱ་བའི་ཕྱིར་ལྷའི་མེ་ཏོག་གི་ཆར་མངོན་པར་ཕབ་བོ། །ཙནྡན་གྱི་ཕྱེ་མའི་ཆར་ཡང་མངོན་པར་ཕབ་བོ། །


[053-286b0] [286B] 
[053-286b1] པ་ལ་མཆོད་པའི་ལས་བྱ་བའི་ཕྱིར་བསྒྲགས་སོ། །གང་དག་དེ་བཞིན་གཤེགས་པའི་བསྟན་པ་ལ་མངོན་པར་དད་པ་དེ་
[053-286b2] དག་ཐམས་ཅད་ཀྱིས་ཀྱང་ཚིག་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ། །ལེགས་སོ། །བཅོམ་ལྡན་འདས་དེ་བཞིན་གཤེགས་པའི་བསྟན་པ་ཉོན་མོངས་པ་ཐམས་
[053-286b3] ཅད་ཟད་པར་བགྱིད་པ་འདི་ནི་རྫུ་འཕྲུལ་ཆེ་སྟེ་ལེགས་སོ། །ལེགས་སོ། །དེ་ནས་བཅོམ་ལྡན་འདས་དེའི་ཚེ་ཉོན་མོངས་པ་ཐམས་ཅད་རྣམ་པར་འཇོམས་པས་རྡུལ་མེད་པའི་རྒྱལ་
[053-286b4] མཚན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཏིང་ངེ་འཛིན་དེའི་མཐུས་ས་ཆེན་པོ་འདི་མཐོ་བ་དང་དམའ་བར་བྱས་ཏེ། འགུལ། རབ་ཏུ་འགུལ། ཀུན་ཏུ་རབ་ཏུ་
[053-286b5] འགུལ། གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། ལྡེག། རབ་ཏུ་ལྡེག་།ཀུན་ཏུ་རབ་ཏུ་ལྡེག་འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས། འུར་འུར་
[053-286b6] རབ་ཏུ་འུར་འུར། ཀུན་ཏུ་རབ་ཏུ་འུར་འུར། ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །ལྷའི་ཙནྡན་གྱི་ཕྱེ་མའི་ཆར་ཡང་བབ་བོ། །ལྷའི་མེ་ཏོག་གི་ཆར་ཡང་བབ་བོ། །
[053-286b7] ལྷའི་འོད་ཀྱི་སྣང་བའང་བྱུང་ངོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་སེམས་ཅན་གང་སུ་དག་ངན་སོང་དུ་སྐྱེས་པ་དེ་དག་ཐམས་ཅད་ཀྱང་ངན་སོང་རྣམས་ལས་


[053-287a0] [287A] 
[053-287a1] ༄༅། །ཡོངས་སུ་གྲོལ་བར་གྱུར་ཏོ། །ལྷའི་དབང་པོ་དང། ཀླུའི་དབང་པོ་དང། གནོད་སྦྱིན་གྱི་དབང་པོ་དང། སྲིན་པོའི་དབང་པོ་དང། མིའི་དབང་པོ་དེ་དག་ཐམས་
[053-287a2] ཅད་ཀྱི་གནས་རྣམས་ཀྱང་སྣང་བར་གྱུར་ཏོ། །ལྷའི་སིལ་སྙན་གྱི་སྒྲ་དག་ཀྱང་གྲག་གོ་ལྷའི་འོད་དག་ཀྱང་སྣང་བར་གྱུར་རོ་།ལྷའི་སྤོས་ཀྱི་ངད་ཀྱང་ལྡང་བར་གྱུར་ཏོ། །དེ་ནས་དེ་དག་
[053-287a3] ཐམས་ཅད་ཀྱང་ཆོ་འཕྲུལ་ཆེན་པོ་དེ་མཐོང་ནས་ཡ་མཚན་དུ་གྱུར་ཏེ་འདི་སྙམ་དུ་སེམས་སོ། །གནས་འདི་དག་སྣང་བར་གྱུར་པ་འདི་དང། ཆོ་འཕྲུལ་ཆེན་པོ་སྣང་བར་གྱུར་པ་འདི་
[053-287a4] དང༑ ས་ཆེན་པོ་གཡོས་པ་འདི་དང། མེ་ཏོག་གི་ཆར་ཆེན་པོ་བབ་པ་འདི་སུའི་མཐུ་ཡིན། །སུའི་བྱིན་གྱི་རླབས་ཡིན་ཞིག་གུ་སྙམ་ནས། དེ་དག་ཐང་ཅིག་ཅང་མི་ཟེར་སེམས་
[053-287a5] ནས༑ གཅིག་ལ་གཅིག་འདི་སྐད་དུ་འདི་ནི་དེ་བཞིན་གཤེགས་པའི་མཐུ་ཡིན་ནོ། །འདི་ནི་དེ་བཞིན་གཤེགས་པའི་རྣམ་པར་འཕྲུལ་པ་ཡིན་ནོ་ཞེས་སྨྲས་སོ། །དེ་ནས་རྒྱལ་པོ་
[053-287a6] ཆེན་པོ་བཞི་འདི་སྙམ་དུ་སེམས་ཏེ། བདག་ཅག་དེ་བཞིན་གཤེགས་པ་ལ་བལྟ་བ་དང། ཕྱག་བྱ་བ་དང། མཆོད་པ་དང། ཆོས་ཉན་པའི་ཕྱིར་བཅོམ་ལྡན་འདས་ག་ལ་བ་
[053-287a7] དེར་འདོང་གོར་མ་ཆག་སྙམ་མོ། །དེ་ནས་ལྷའི་དབང་པོ་དང་ཀླུའི་དབང་པོ་དང། གནོད་སྦྱིན་གྱི་དབང་པོ་དང། སྲིན་པོའི་དབང་པོ་རྫུ་འཕྲུལ་ཆེ་ཞིང་མཐུ་ཆེ་བ་དེ་དག་ཐམས་


[053-287b0] [287B] 
[053-287b1] པདྨ་དང། ཀུ་མུད་དང། པདྨ་དཀར་པོ་དང། དྲི་མཆོག་དང། མནྡཱ་ར་བ་དང་མནྡཱ་ར་བ་ཆེན་པོ་དག་ཁྱེར་ནས་འོད་མའི་ཚལ་བྱ་ཀ་ལནྟ་ཀ་གནས་
[053-287b2] པ་ག་ལ་པ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ལ་མངོན་པར་མཆོད་དེ་ཕྱག་བྱས་སོ། །མེ་ཏོག་གི་ཆར་ཆེན་པོ་དེས་ཀྱང་ས་ཆེན་པོ་འདི་པུས་
[053-287b3] མོ་ནུབ་ཙམ་དུ་ཁྱབ་པར་འདུག་གོ་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་ཆོས་མཉན་པའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་
[053-287b4] ཕྱོགས་གཅིག་ཏུ་འཁོད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་བྱང་ཆུབ་སེམས་དཔའ་བྱེ་བ་ཕྲག་དུ་མས་བསྐོར་ཅིང། ལྷ་བྱེ་བ་ཕྲག་དུ་མས་བསྐོར་
[053-287b5] ཏེ༑ རིག་སྔགས་འཆང་བརྒྱ་ཕྲག་དུ་མས་མདུན་དུ་བདར་བས་རྫུ་འཕྲུལ་དང། མཐུ་ཆེན་པོ་དང། བཀོད་པ་ཆེན་པོ་དང། མེ་ཏོག་དང། སྤོས་དང། མེ་ཏོག་ཕྲེང་དང། བདུག་
[053-287b6] པ་དང། རོལ་མོའི་སྒྲ་དང། སིལ་སྙན་དང། ཕེག་རྡོབ་པ་ཆེན་པོས་དེ་བཞིན་གཤེགས་པ་དགེ་སློང་གི་དགེ་འདུན་དང། བྱང་ཆུབ་སེམས་དཔའི་ཚོགས་དང་བཅས་པ་ལ་མངོན་
[053-287b7] པར་མཆོད་དོ། །དེ་ནས་དེའི་ཚེ་བྱང་ཆུབ་སེམས་དཔའ་བཀོད་པའི་རྒྱལ་པོས་ལྷའི་བཀོད་པ་དང། བཀོད་པའི་མཐུ་དང། མེ་ཏོག་གི་ཆར་ཆེན་པོས་དེ་བཞིན་གཤེགས་པ་ལ་མཆོད་


[053-288a0] [288A] 
[053-288a1] ༄༅། །པ་བྱས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་འདུས་པ་ཆེན་པོ་དེ་མཐོང་ནས། ཆོས་ཀྱི་འབེལ་པའི་གཏམ་འདོད་པར་གྱུར་
[053-288a2] ཏོ༑ ༑དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་དེ་དག་གི་སེམས་ཐུགས་ཀྱིས་མཁྱེན་ནས། བྱང་ཆུབ་སེམས་དཔའ་བཀོད་པའི་རྒྱལ་པོ་དེ་ལ་འདི་སྐད་ཅེས་བཀའ་སྩལ་ཏོ་
[053-288a3] རིགས་ཀྱི་བུ། སོང་ལས་ཆེན་པོ་འདི་ལྟོས་ཤིག་དེ་ནས་བྱང་ཆུབ་སེམས་དཔའ་བཀོད་པའི་རྒྱལ་པོས་ས་ཆེན་པོ་བལྟས་སོ། །བལྟས་ནས་ཀྱང་བཅོམ་ལྡན་འདས་ལ་འདི་སྐད་
[053-288a4] ཅེས་གསོལ་ཏོ། །བཅོམ་ལྡན་འདས། བདག་གིས་ས་ཆེན་པོ་བལྟས་ལགས་ཏེ་བཅོམ་ལྡན་འདས། བཅོམ་ལྡན་འདས་ཀྱིས་སེམས་ཅན་ཐམས་ཅད་ལ་བདེ་བའི་འདུས་པ་
[053-288a5] ཆེན་པོ་མཛད་པ་མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། བཀོད་པའི་རྒྱལ་པོ། སྲོག་ཆགས་དྲུག་ཁྲི་བཞི་སྟོང་བླ་ན་མེད་པ་ཡང་དག་པར་རྫོགས་པའི་བྱང་
[053-288a6] ཆུབ་ཏུ་དེང་ཁོ་ན་ལུང་བསྟན་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་
[053-288a7] བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་དང། ཀླུ་དང། གནོད་སྦྱིན་དང། སྲིན་པོ་དང། མི་དང། སྤྱོད་པ་པ་དང། ཀུན་ཏུ་རྒྱུ་མང་པོ་


[053-288b0] [288B] 
[053-288b1] །བདེ་བར་གཤེགས་པ། སེམས་ཅན་མང་པོ་འདུས་ལགས་སོ། །བཅོམ་ལྡན་འདས། ཆོས་མཉན་པའི་དུས་ནི་འདི་ལགས་སོ་།བདེ་བར་གཤེགས་པ། ཆོས་མཉན་
[053-288b2] པའི་དུས་ནི་འདི་ལགས་སོ། །དེ་ནས་བཅོམ་ལྡན་འདས་ཅང་མི་གསུང་བར་གྱུར་ནས། བྱང་ཆུབ་སེམས་དཔའ་ལག་ན་རྡོ་རྗེས་ལན་གཉིས་ལན་གསུམ་གྱི་བར་དུ་དེ་བཞིན་གཤེགས་
[053-288b3] པ་ལ་གསོལ་བ་བཏབ་སྟེ། བཅོམ་ལྡན་འདས། བསྟན་དུ་གསོལ། བདེ་བར་གཤེགས་པ། བསྟན་དུ་གསོལ། སེམས་ཅན་ཐམས་ཅད་ཀྱི་བསམ་པ་གྲུབ་པར་མཛད་དུ་
[053-288b4] གསོལ། བཅོམ་ལྡན་འདས། འགྱོད་པ་བསལ་བ་དང། སེམས་ཅན་ཐམས་ཅད་ལ་སྨན་པ་དང་བདེ་བའི་སླད་དུ་ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་ཞེས་བགྱི་བའི་
[053-288b5] མདོ། ཉོན་མོངས་པ་ཐམས་ཅད་ཟད་པར་བགྱིད་པ། བདུད་ཐམས་ཅད་ཡང་དག་པར་འཇོམས་པ། སྡིག་པ་ཐམས་ཅད་ཟད་པར་བགྱིད་པ། སེམས་ཅན་མ་དད་པ་རྣམས་དད་པར་
[053-288b6] བགྱིད་པ། མུ་གེའི་གནོད་པ་ཞི་བར་བགྱིད་པ། ནད་ཐམས་ཅད་ཞི་བར་བགྱིད་པ། དུས་མ་ལགས་པར་མཆི་བ་ཐམས་ཅད་ཟློག་པ། བདག་གིས་དེ་བཞིན་གཤེགས་པ་གློག་སྣང་
[053-288b7] བ་ལས་ཐོས་ནས། ཐོས་པའི་མོད་ལ་ཆོས་ཐམས་ཅད་མངོན་དུ་གྱུར་ཅིང། ངན་སོང་ཐམས་ཅད་ཡང་དག་པར་ཆད་དེ། ལས་ཀྱི་སྒྲིབ་པ་ཐམས་ཅད་ཡང་དག་པར་ཆད་པ་གང་


[053-289a0] [289A] 
[053-289a1] ༄༅། །ལགས་པ་དེ་བསྟན་པར་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་
[053-289a2] ཕྱི་མའི་དུས་ཕྱི་མའི་ཚེ་སེམས་ཅན་ངའི་བསྟན་པ་ལ་མ་དད་པ་དང། དེ་བཞིན་གཤེགས་པས་གསུངས་པའི་མདོ་སྡེ་དག་ལ་མངོན་པར་མ་དད་ཅིང་ཡིད་མི་ཆེས་ལ། ཚིག་འདི་སྐད་དུ་
[053-289a3] འདི་ནི་དེ་བཞིན་གཤེགས་པས་གསུངས་པའི་མདོ་སྡེ་མ་ཡིན་ནོ། །འདི་ལ་ནི་ལེགས་པ་བྱས་པ་དང། ཉེས་པ་བྱས་པའི་ལས་ཀྱི་འབྲས་བུ་རྣམ་པར་སྨིན་པ་ཅིའང་མེད་དོ། །
[053-289a4] ཞེས་ཟེར་བ་དག་འབྱུང་བར་འགྱུར་ཏེ། དེ་དག་ནི་ཆགས་པས་ཟིལ་གྱིས་ནོན་ནས། མཆོད་པའང་མངོན་པར་འདུ་བྱེད་པར་མི་འགྱུར་ལ། ཆོས་སྨྲ་བ་དེ་དག་ལའང་མཆོད་
[053-289a5] པ་བྱེད་པར་མི་འགྱུར་ཏེ། དེ་དག་ནི་ཚེ་འདི་ཉིད་ལ་ཡང་འཁྲུག་པ་མང་པོ་འབྱུང་བར་འགྱུར་ལ། ཕྱིས་ཀྱང་སེམས་ཅན་དམྱལ་བ་རྣམས་སུ་བཙོ་བར་འགྱུར་ཏེ། རིགས་ཀྱི་
[053-289a6] བུ༑ འདི་ནི་དེ་བཞིན་གཤེགས་པ་རྣམས་ཀྱི་ཡབ་ཡུམ་དང་འདྲ་ལ། ལས་ཐམས་ཅད་ཟད་པར་བྱེད་པའི་མདོ་སྡེའི་རྒྱལ་པོ་ཆེན་པོ་མཉན་པའི་དུས་མ་ཡིན་ཏེ། གཞན་མུ་
[053-289a7] སྟེགས་ཅན་སྤྱོད་པ་པ་དང། ཀུན་ཏུ་རྒྱུ་དེ་དག་དང། སེམས་ཅན་མང་པོ་གཞན་དག་ཀྱང་ངན་སོང་དུ་འགྲོ་བར་འདོད་དོ། །རིགས་ཀྱི་བུ། དེ་དག་ནི་མདོ་སྡེའི་རྒྱལ་པོ་འདི་ལ་དད་


[053-289b0] [289B] 
[053-289b1] འདོད་པས་ལྡོངས་པའི་ཡིད་ཀྱིས་ཁྱིམ་ཡོངས་སུ་སྐྱོང་བར་བྱེད་ཅིང། རྨོ་རྐོ་དང། ཚོང་དང། གཡུལ་འགྱེད་པ་དང། འཐབ་པ་ལ་སྲེད་པར་འགྱུར་རོ། །དེ་ནས་
[053-289b2] ཤི་འཕོས་ནས་ཀྱང་སེམས་ཅན་དམྱལ་བ་ཆེན་པོ་བརྒྱད་པོ་དག་ཏུ་བཙོ་བར་འགྱུར་རོ། །དེ་ནས་དེའི་ཚེ་སྲོག་ཆགས་བརྒྱད་ཁྲི་སྟན་ལས་ལངས་ནས། བཅོམ་ལྡན་འདས་ཀྱི་ཞབས་
[053-289b3] ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ནི་དད་པར་བགྱིད་ལགས་སོ། །མངོན་པར་མཆོད་པར་བགྱིད་ལགས་སོ། །རྒྱས་པར་ཡང་བགྱིད་
[053-289b4] ལགས་སོ། །འདྲི་བ་དང། ཀློག་པ་དང། ཉན་དུ་སྩལ་བ་དང། འདོན་པ་ལ་སྤྲོ་བར་བགྱིད་ལགས་སོ། །སླད་ཀྱིས་ཆོས་མ་ལགས་པའི་དུས་དེ་ལ་བབ་ན། སྤྱོ་བ་དང། བརྒྱད་
[053-289b5] བཀག་པ་དང། བསྡིགས་པ་བཟོད་པ་བགྱིད་ལགས་སོ། །བཅོམ་ལྡན་འདས་བདག་ཅག་ནི་བཀའ་དྲིན་གཟོ་བར་བགྱིད་ཀྱི། བཀའ་དྲིན་མི་གཟོ་བར་མི་བགྱིད་དེ། བདག་ཅག་
[053-289b6] སླད་ཀྱིས་འགྱོད་པར་འགྱུར་བར་མི་བགྱིད་ལགས་སོ། །བཅོམ་ལྡན་འདས་ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་ཞེས་བགྱི་བའི་མདོ་བསྟན་དུ་གསོལ། འདི་ནི་སླད་མའི་དུས་སླད་
[053-289b7] མའི་ཚེ་དེ་བཞིན་གཤེགས་པའི་འཕྲིན་ལས་བགྱིད་པར་འགྱུར་བ་ལགས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རྡོ་རྗེས་འདི་སྐད་ཅེས་གསོལ་ཏོ། །


[053-290a0] [290A] 
[053-290a1] ༄༅། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོས་དགེ་བའི་བཤེས་གཉེན་ཇི་ལྟར་ཡོངས་སུ་བཙལ་བར་བགྱི། བཅོམ་ལྡན་
[053-290a2] འདས་ཀྱིས་བཀའ་སྩལ་པ། རིགས་ཀྱི་བུ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་རྒྱུན་མི་འཆད་པར་དགེ་བའི་བཤེས་གཉེན་ལ་བལྟ་བར་འདོད་པ་དང་
[053-290a3] བརྩོན་འགྲུས་བརྩམས་པ་དང། བསམ་པ་ཡོངས་སུ་དག་པ་དང། ཆོས་འདོད་པར་བྱ་སྟེ། ཆོས་བཞི་པོ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་
[053-290a4] པོས་དགེ་བའི་བཤེས་གཉེན་ཡོངས་སུ་བཙལ་བར་བྱའོ། །བྱང་ཆུབ་སེམས་དཔའ་ལག་ན་རྡོ་རྗེས་གསོལ་བ། བཅོམ་ལྡན་འདས། བྱང་ཆུབ་སེམས་དཔའ་དགོན་པ་
[053-290a5] ན་གནས་པས་ཇི་ལྟར་བགྱི་ལགས། བཅོམ་ལྡན་འདས་ཀྱིས་བཀའ་སྩལ་པ་འདི་ལྟ་སྟེ། ཁྱིམ་ན་གནས་པ་ཡོངས་སུ་སྤངས་པ་དང། མི་དགེ་བའི་བཤེས་གཉེན་གྱི་
[053-290a6] འདུ་འཛི་ཡོངས་སུ་སྤང་བ་དང། བདོག་པ་ཐམས་ཅད་ཡོངས་སུ་གཏང་བར་བྱའོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
[053-290a7] སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ནི་གང་གིས་ཆོས་ཀྱི་རྣམ་གྲངས་འདི་ཐོས་ནས་ངན་སོང་དུ་མཆི་བར་འགྱུར་བ་


[053-290b0] [290B] 
[053-290b1] དེ་ནི་གནས་མ་མཆིས་སོ། །བཅོམ་ལྡན་འདས་གང་ལ་ལ་ཆོས་ཀྱི་རྣམ་གྲངས་འདི་ཉན་པ་དང། འདི་ལ་ཕྱག་འཚལ་བ་དེ་ནི་རྫུ་འཕྲུལ་ཆེ་ཞིང་མཐུ་ཆེ་བ་ལགས་
[053-290b2] ན༑ གང་ཡི་གེར་འདྲི་བ་དང། ཡི་གེར་འདྲིར་སྩོལ་བ་དང། འཆང་བ་དང། ཀློག་པ་དང། གདུགས་དང། རྒྱལ་མཚན་དང། བ་དན་རྣམས་ཀྱིས་མཆོད་པ་བགྱིད་པ་དང་
[053-290b3] ཆོས་སྨྲ་བ་དེ་ལའང་གོས་དང། རྒྱན་རྣམས་ཀྱིས་མཆོད་པར་བགྱིད་པ་ལྟ་སྨོས་ཀྱང་ཅི་འཚལ་ཏེ། དེ་ནི་སངས་རྒྱས་ཐམས་ཅད་ཀྱི་བྱིན་གྱིས་བརླབས་པ་ལགས་སོ། །དེ་ནི་དེ་བཞིན་
[053-290b4] གཤེགས་པས་བདེ་བ་ཅན་གྱི་འཇིག་རྟེན་གྱི་ཁམས་སུ་ལུང་བསྟན་པ་ཁོ་ན་ལགས་སོ། །ཆོས་སྨྲ་བ་དེ་ནི་དེ་བཞིན་གཤེགས་པ་དང་འདྲ་བ་ཁོ་ནར་ལྟ་བར་བགྱིའོ། །བཅོམ་ལྡན་
[053-290b5] འདས་ཀྱིས་བཀའ་སྩལ་པ། རིགས་ཀྱི་བུ། དེ་ནི་དེ་བཞིན་ཏེ། ལེགས་སོ་།ལེགས་སོ། །ཆོས་སྨྲ་བ་དེ་ལ་ནི་ངས་ཀྱང་མཆོད་པ་བྱའོ། །འཇིག་རྟེན་གྱི་ཁམས་བདེ་བ་ཅན་དུའང་
[053-290b6] ལུང་བསྟན་པར་བྱའོ། །གང་དེ་བཞིན་གཤེགས་པ་ལ་བླ་མའི་སྲི་ཞུ་བྱེད་ཅིང་མེ་ཏོག་དང། བདུག་སྤོས་དང། སྤོས་དང། མེ་ཏོག་ཕྲེང་དང། བྱུག་པ་དང། གོས་དང། རྒྱན་
[053-290b7] རྣམས་དང། གདུགས་དང། རྒྱལ་མཚན་དང། བ་དན་རྣམས་ཀྱིས་མཆོད་པ་བྱེད་པ་དེ་ནི་དུས་མ་ཡིན་པར་འཆི་བས་འཆི་བར་མི་འགྱུར་རོ་།ཕ་རོལ་གྱི་དམག་ཚོགས་ཀྱི་འཇིགས་


[053-291a0] [291A] 
[053-291a1] ༄༅། །པའང་མེད། མུ་གེའི་གནོད་པའི་འཇིགས་པའང་མེད། བུ་ལས་གྱུར་པའི་ཡིད་མི་བདེ་བའང་མེད། ཆུང་མ་ལས་གྱུར་པའི་ཡིད་མི་བདེ་བའང་མེད་
[053-291a2] ལ༑ བསམ་པ་ཐམས་ཅད་ཀྱང་ཡོངས་སུ་རྫོགས་པར་འགྱུར་རོ། །རིགས་ཀྱི་བུ། དེ་བཞིན་གཤེགས་པ་རྣམས་འབྱུང་བ་དང། མདོ་སྡེའི་རྒྱལ་པོ་འདི་ཐོས་པ་ནི་དཀའོ། །
[053-291a3] རིགས་ཀྱི་བུ། གྲོང་ངམ། གྲོང་ཁྱེར་རམ། གྲོང་རྡལ་ལམ། ཁྱིམ་མམ། དགོན་པའི་གནས་གང་ལ་ལར་ཆོས་ཀྱི་རྣམ་གྲངས་འདི་སྤྱོད་པའི་ས་ཕྱོགས་དེ་ནི་དེ་བཞིན་
[053-291a4] གཤེགས་པས་ཡོངས་སུ་བཟུང་བ་ཡིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། སྤྱན་རས་
[053-291a5] གཟིགས་དབང་ཕྱུག་སྤྱན་རས་གཟིགས་དབང་ཕྱུག་ཅེས་བགྱི་བ་ཅིའི་སླད་དུ་དེ་སྐད་ཅེས་བགྱི་ལགས། བཀའ་སྩལ་པ། གང་གི་ཕྱིར་འདི་ལྟར་འཇིག་རྟེན་ཐམས་ཅད་ལ་
[053-291a6] ལྟ་བར་བྱེད། རྟོག་པར་བྱེད། ཚིམ་པར་བྱེད། ཡོངས་སུ་སྐྱོང་བར་བྱེད། ཡང་དག་པར་དབུགས་འབྱིན་པར་བྱེད་ཅིང། སྙིང་རྗེའི་སེམས་དང། བདེ་བའི་སེམས་
[053-291a7] དང༑ བྱམས་པའི་སེམས་དང། སྙིང་བརྩེ་བའི་སེམས་དང་ལྡན་ལ་བསམ་པ་ཐམས་ཅད་ཡོངས་སུ་རྫོགས་པར་བྱེད་པས་ན་དེའི་ཕྱིར་སྤྱན་རས་གཟིགས་དབང་ཕྱུག་


[053-291b0] [291B] 
[053-291b1] །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་གསོལ་བ། བཅོམ་ལྡན་འདས། སྤྱན་རས་གཟིགས་དབང་ཕྱུག་གི་མིང་ཙམ་ལ་རྟོག་པ་གང་ལགས་པ་དེའང་བསམ་པ་
[053-291b2] ཐམས་ཅད་ཡོངས་སུ་རྫོགས་པར་འགྱུར་ན། གང་དག་དེ་བཞིན་གཤེགས་པ་ལ་མངོན་པར་མཆོད་པ་དང། ཆོས་ཀྱི་རྣམ་གྲངས་འདི་ལ་མངོན་པར་དད་པ་དང། འཆང་བ་དང་
[053-291b3] ཀློག་པ་དང། ཡི་གེར་འདྲི་བ་དང། ཡི་གེར་འདྲིར་སྩོལ་བ་དང་གོས་དང། རྒྱན་གྱི་མཆོད་པ་ཆེན་པོ་དག་གིས་མཆོད་པར་བགྱིད་པ་དང། རྒྱན་གྱིས་བརྒྱན་ནས་ཡི་གེར་འདྲི་བ་
[053-291b4] དང། ཡི་གེར་འདྲིར་སྩོལ་བ་ལྟ་སྨོས་ཀྱང་ཅི་འཚལ་ལགས། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་
[053-291b5] ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ནི་མཐུ་ཆེ་སྟེ། དེ་བཞིན་གཤེགས་པའི་འཕྲིན་ལས་བགྱིད་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་
[053-291b6] རིགས་ཀྱི་བུ། རྒྱལ་བ་ཅན་ཞེས་བྱ་བའི་གཟུངས་ཡོད་དེ། དེ་ནི་ང་བྱང་ཆུབ་སེམས་དཔར་གྱུར་པ་ན་དེ་བཞིན་གཤེགས་པ་རྒྱལ་བའི་དབྱངས་ལས་བླངས་ཏེ། ཐོས་པའི་མོད་ལའང་
[053-291b7] ས་བཅུ་ཐོབ་པར་གྱུར་ལ། སྲོག་ཆགས་སྟོང་ཕྲག་དུ་མས་ཀྱང་ཆོས་ལ་བཟོད་པ་ཐོབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་དེ་དག་གིས་འདི་སྐད་ཅེས་གསོལ་ཏོ། །བཅོམ་


[053-292a0] [292A] 
[053-292a1] ༄༅། །ལྡན་འདས། གཟུངས་མཐུ་ཆེན་པོ་བསྟན་པར་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་བྱ་ཀ་ལ་པིངྐའི་སྒྲ་དང་གདངས་སྒྲོགས་པས་
[053-292a2] གཟུངས་འདི་བཀའ་སྩལ་པ། ཏདྱ་ཐཱ། ཛ་ཡ་ཛ་ཡ། ཛ་ཡ་བ་ཧ། ཛ་ཡ་བ་ཧ། ཁ་བ་ཧ། ཧུ་ལུ་ཧུ་ལུ། པདྨེ་པེ། ཨ་བ་མ་མ་བ་མེ། ས་ར་ས་ར་ཎེ། དཧི་རི་དཧི་རི། དཧི་རི་དཧི་རི། དེ་
[053-292a3] བ་ཏཱ་ཨ་ནུ་བཱ་ལཱ་ནི། ཡུདྡྷ་ཨུཏྟཱ་རེ་ཎེ། བ་ར་ཙ་ཀྲ་ནི་པ་ར་ཎེ། པཱུ་ར་ཡ་བྷ་ག་ཝཱ་ན་སརྦ་ཨཱ་ཤཱ་ན། མ་མ་སརྦ་ཀརྨ་ཀྵཱ་པ་ཡ། བུདྡྷ་ཨ་དྷིཥྛཱ་ནེ་ན་སཱ་ཧཱ། རིགས་ཀྱི་བུ། འདི་ནི་རྒྱལ་
[053-292a4] བ་ཅན་ཞེས་བྱ་བའི་གཟུངས་ཡིན་ཏེ། སྡིག་པ་ཐམས་ཅད་ཟད་པར་བྱེད་པ། ནོར་དང། འབྲུ་རྣམ་པར་འཕེལ་བར་བྱེད་པ། ཕ་རོལ་གྱི་དམག་ཚོགས་ཟློག་པར་བྱེད་པ། མུ་
[053-292a5] གེའི་གནོད་པ་རབ་ཏུ་ཞི་བར་བྱེད་པ། ཚེ་ནུར་བར་བྱེད་པ་སྟེ། འདི་ནི་དེ་བཞིན་གཤེགས་པ་རྣམས་ཀྱི་ཡབ་ཡུམ་དང་འདྲ་བའི་ཆོས་ཀྱི་རྣམ་གྲངས་ཡིན་ནོ། །རིགས་ཀྱི་བུ་ལ་
[053-292a6] ལ་ཞིག་གིས་ཆོས་ཀྱི་རྣམ་གྲངས་འདི་དང། གཟུངས་ཀྱི་གསང་སྔགས་ཀྱི་ཚིག་རྣམས་ལ་ཕྱག་འཚལ་ཞིང་བསམ་པ་ཡོངས་སུ་དག་པས་མཆོད་པ་བྱེད་དེ། ཡི་གེར་འདྲི་བ་དང། ཡི་གེར་འདྲིར་འཇུག་
[053-292a7] པ་དང། མཆོད་པ་ཆེན་པོས་ཆོས་སྨྲ་བ་དེ་ལ་མཆོད་པ་དེ་ནི་ལས་ཀྱི་སྒྲིབ་པ་ཐམས་ཅད་ཟད་པར་འགྱུར་རོ། །དུས་མ་ཡིན་པར་འཆི་བས་འཆི་བར་མི་འགྱུར་རོ། །ཚེ་འདི་ཉིད་ལའང་


[053-292b0] [292B] 
[053-292b1] བུས་ཡིད་བདེ་བར་འགྱུར་བ་དང་ཆུང་མས་ཡིད་བདེ་བར་འགྱུར་བ་དང། ཁྱིམ་གྱིས་ཡིད་བདེ་བར་འགྱུར་བ་དང། རྒྱལ་སྲིད་ཀྱིས་ཡིད་བདེ་བར་
[053-292b2] འགྱུར་ལ། བསམ་པ་ཐམས་ཅད་ཀྱང་ཡོངས་སུ་རྫོགས་པར་འགྱུར་རོ་།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་
[053-292b3] ལྡན་འདས་ཆོས་ཀྱི་རྣམ་གྲངས་འདི་ལ་ཕྱག་འཚལ་ལོ། །ཆོས་སྨྲ་བ་དེ་དག་དང། ཆོས་ཀྱི་རྣམ་གྲངས་འདི་ཡི་གེར་འདྲི་བ་རྣམས་དང། འཆང་བ་རྣམས་དང། ཀློག་པ་རྣམས་
[053-292b4] ལའང་མཆོད་པར་འཚལ་ལོ། །གང་ལ་ལ་ཆོས་ཀྱི་རྣམ་གྲངས་འདི་ལ་མཆོད་པ་བགྱིད་པ་དང། ཆོས་སྨྲ་བ་དེ་དག་ལའང་གོས་དང་རྒྱན་རྣམས་དང། གདུགས་དང། བཞོན་
[053-292b5] པ་རྣམས་ཀྱིས་མཆོད་པར་བགྱིད་པ་དེ་དག་གིས་ནི། དེ་བཞིན་གཤེགས་པ་ཐམས་ཅད་ལ་མཆོད་པ་བགྱིད་པ་ལགས་སོ། །བཅོམ་ལྡན་འདས། དེ་ནི་བདག་དང་བྱང་ཆུབ་
[053-292b6] སེམས་དཔའ་ཐམས་ཅད་ལའང་མཆོད་པའི་མཆོག་གིས་མཆོད་པ་བགྱིད་པ་ལགས་སོ། །རྒྱལ་སྲིད་ཐམས་ཅད་ལའང་བདག་གིས་བསྲུང་བར་བགྱིའོ་།བསམ་པ་ཐམས་
[053-292b7] ཅད་ཀྱང་ཡོངས་སུ་རྫོགས་པར་བགྱིའོ། །རྒྱལ་སྲེད་ཐམས་ཅད་ལའང་མཆོད་པར་འགྱུར་བར་བགྱིའོ། །བཅོམ་ལྡན་འདས་བདག་གིས་ཀྱང་ཆོས་ཉན་པ་དེ་དག་གི་དོན་དུ་


[053-293a0] [293A] 
[053-293a1] ༄༅། །གཟུངས་ཀྱི་གསང་སྔགས་ཀྱི་ཚིག་རྣམས་རྗེས་སུ་སྩལ་བར་འཚལ་ལོ། །བསམ་པ་ཐམས་ཅད་ཀྱང་ཡོངས་སུ་རྫོགས་པར་བགྱིའོ། །སྙིང་བླས་སུའང་
[053-293a2] བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། སེམས་ཅན་རྣམས་ཀྱི་དོན་གྱི་ཕྱིར་སྨྲོས་ཤིག་དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་གཟུངས་
[053-293a3] ཀྱི་གསང་སྔགས་ཀྱི་ཚིག་འདི་དག་སྨྲས་སོ། །ན་མཿ་སརྦ་ཏ་ཐཱ་ག་ཏ་ནཱཾ། ན་མོ་ཨ་མྲི་ཏཱ་བྷཱ་ཡ། ཏ་ཐཱ་ག་ཏཱ་ཡ། ན་མཿ་སརྦ་བུདྡྷ་བོ་དཧི་སཏཱ་ནཱཾ། ན་མཿ་སརྦ་མཧཱ་ར་དཧི་ཀེ་བྷྱ་ཏདྱ་ཐཱ་
[053-293a4] ཧུ་ཧུ་ཧེ་ཧེ། མ་ཏི་མ་ཏི། མཧཱ་མ་ཏི། བཛྲ་མ་ཏི། དྲི་དྱཱ་བཛྲ་མ་ཏི། ཏ་ཐཱ་ག་ཏ་ཨ་ནུ་པ་རི་པ་ལི་ཏེ། ས་ར་ས་ར། ཨ་ཡོ་མུ་ཁི་བཧྲྀ་ཀུ་ཊི། བཧྲྀ་ཀུ་ཊ་མུ་ཁི། ཀྲི་བེ་ཀྲི་བཱ་མུ་ཁི་ས་ད་ཏྱ་
[053-293a5] བ་ཙ་ན། མ་ནུ་སྨ་ར། བྷ་ག་ཝཱ་ན་བཛྲ་པཱ་ཎི། སརྦ་ཀརྨ་ཨ་བ་ར་ཎ་ནི་ཀྵ་བ་ཡ། སརྦ་ཨ་ཤ་ཡ་པ་རི་པཱུ་ར་ཡ། དེ་ཧེ་མེ་པ་ར་མ། བུདྡྷ་སད་ཏྱེ་ན། བོ་དཧི་སཏ་སད་ཏྱེ་ན་སཱཧཱ་
[053-293a6] བཙུན་པ་བཅོམ་ལྡན་འདས། གང་ལ་ལ་བྱང་ཆུབ་སེམས་དཔའི་ས་བཙལ་འཚལ་བ་དང། དེ་བཞིན་གཤེགས་པ་བལྟ་བ་དང། སངས་རྒྱས་ཀྱི་ཞིང་དུ་སྐྱེ་བ་དང་
[053-293a7] རྒྱལ་སྲིད་དང། ལོངས་སྤྱོད་འཚལ་བ་དང། ཡུལ་གྲུ་འཚལ་བ་དང། ནོར་འཚལ་བ་དང། འབྲུ་འཚལ་བ་དེས་ནི་ཆོས་ཀྱི་རྣམ་གྲངས་འདི་དང། ཆོས་སྨྲ་བ་དེ་ལ་མཆོད་


[053-293b0] [293B] 
[053-293b1] །གང་ཡི་གེར་འདྲི་བ་དང་འཆང་བ་དང། ཀློག་པ་དེ་ལའང་སྤོས་དང། མེ་ཏོག་ཕྲེང་དང་བྱུག་པ་དང། མལ་ཆ་དང། སྟན་དང། གོས་དང་
[053-293b2] རྒྱན་རྣམས་དང། གདུགས་དང། བཞོན་པ་རྣམས་ཀྱིས་མཆོད་པར་བགྱི་སྟེ། བཅོམ་ལྡན་འདས། དེ་ལ་ནི་བདག་གིས་བསྲུང་བར་བགྱིའོ། །རྒྱལ་སྲིད་ཐམས་ཅད་ལའང་
[053-293b3] ཆེས་མཆོད་པར་འགྱུར་བར་བགྱིའོ། །ཇི་ལྟར་འཚལ་བ་བཞིན་དུ་སེམས་དང། ཡིད་བདེ་བར་བགྱིའོ། །བུ་གཅིག་པ་བཞིན་དུ་ཡོངས་སུ་བསྐྱང་བར་བགྱིའོ། །གང་ལ་ལ་བདག་
[053-293b4] མཐོང་བར་འཚལ་བ་དང། སྟོབས་ཀྱི་འཁོར་ལོས་བསྒྱུར་བར་འགྱུར་བ་དང། ཏིང་ངེ་འཛིན་འཐོབ་པ་དང། ཐོས་པ་འཛིན་པར་འགྱུར་བ་དང། ཁམས་རྣམ་པར་སྨིན་པར་
[053-293b5] འགྱུར་བ་དང། ལུས་མི་སྣང་བར་འགྱུར་བ་དང། ནམ་མཁའ་ལ་མཆི་བར་འཚལ་བ་དེས་ནི་ཟླ་བ་ཡར་གྱི་ངོ་ཚེས་བརྒྱད་ལ་ཉིན་མཚན་དུ་སྨྱུང་བ་བགྱིས་ལ་གཟུགས་བགྱིད་དུ་
[053-293b6] སྩལ་ཏེ། རྡོ་རྗེ་འཆང་གི་གཟུགས་འདམ་བུ་མདའ་རྒྱུའི་མདོག་ཅན་རྒྱན་ཐམས་ཅད་ཀྱིས་བརྒྱན་པ། ཞི་བའི་ཚུལ་ཅན་སྐུ་གདུང་དང་ལྡན་པར་བགྱིའོ། །དབུས་སུ་ནི་དེ་བཞིན་གཤེགས་
[053-293b7] པ་ཤཱཀྱ་ཐུབ་པ་བཞུགས་པར་བགྱིའོ། །གཡས་ལོགས་སུ་ནི་འཕགས་པ་སྤྱན་རས་གཟིགས་དབང་ཕྱུག་ལག་པ་བཞི་པ་རྒྱན་ཐམས་ཅད་ཀྱིས་བརྒྱན་པ། སྐུ་གདུང་དང་བཅས་པ་


[053-294a0] [294A] 
[053-294a1] ༄༅། །བཞག་གོ་གཡས་གཡོན་དག་ཏུ་ནི་རྒྱལ་པོ་ཆེན་པོ་བཞི་མཆོད་པ་བགྱིད་པ་བཞག་གོ་སྒྲུབ་པ་པོའི་རིགས་ཀྱི་བུ་དེས་ཀྱང་གཙང་སྦྲ་བགྱི་བ་དང། དུས་
[053-294a2] གསུམ་དུ་ཁྲུས་བགྱི་བ་དང། དུས་གསུམ་དུ་གོས་བརྗེ་བར་བགྱིའོ་།སེམས་ཅན་ཐམས་ཅད་ལའང་བྱམས་པའི་སེམས་སུ་བགྱིའོ། །ཟླ་བ་ཡར་གྱི་ངོ་ཚེས་བརྒྱད་ནས་བརྩམས་
[053-294a3] ཏེ། ཟླ་བ་ཕྱི་མ་ཉ་བ་ཚེས་བཅོ་ལྔའི་བར་དུ་ཟས་སུ་ནས་ཀྱི་འོ་ཐུག་འཚལ་ཞིང། དུས་གསུམ་དུ་བཟླས་བརྗོད་བགྱིའོ། །བདུག་པ་ནི་ཨ་ག་རུ་དང། ཙནྡན་དང། ཅེ་པོག་དང། གུ་
[053-294a4] གུལ་དབུལ་ལོ། །ལན་སུམ་འབུམ་གྱི་བར་དུ་བཟླས་བརྗོད་བགྱི་སྟེ། དེ་ནི་སྔར་བསྙེན་པ་བགྱི་བ་ལགས་སོ། །སྐུ་གདུང་དང་ལྡན་པའི་མཆོད་རྟེན་ནམ། དགོན་པའི་གནས་སུ་
[053-294a5] སྤོས་དང། བདུག་པ་དང། མེ་ཏོག་སྣ་ཚོགས་དང། བ་དན་སྣ་ཚོགས་ཀྱིས་ཀྱང་མཆོད་པར་བགྱིའོ། །དཀར་བག་གི་ལྷ་བཤོས་དག་ཀྱང་དབུལ་བར་བགྱིའོ། །ཆོས་ཀྱི་རྣམ་གྲངས་
[053-294a6] འྡིའང་ཡི་གེར་འདྲིར་སྩལ་ཅིང། གོས་དང། རྒྱན་དང། ལྷབ་ལྷུབ་དང། གདུགས་དང། བཞོན་པ་རྣམ་པ་སྣ་ཚོགས་ཀྱིས་མཆོད་པ་བགྱིའོ། །དེ་ནས་ཟླ་བ་ཉ་བ་ཚེས་བཅོ་ལྔའི་
[053-294a7] བར་དུ་སེམས་ཅན་ཐམས་ཅད་ལ་སྙིང་རྗེའི་སེམས་དང་ལྡན་པ་དང་དུས་གསུམ་དུ་ཁྲུས་བགྱི་བ་དང། དུས་གསུམ་དུ་གོས་བརྗེ་བར་བགྱི་སྟེ། དཀྱིལ་འཁོར་གྲུ་བཞི་པ་བ་


[053-294b0] [294B] 
[053-294b1] བགྱི་སྟེ། བུམ་པ་གང་བ་བཅུ་དྲུག་དང། མར་མེ་བཅུ་དྲུག་ཀྱང་གཞག་པར་བགྱིའོ། །གདུགས་དང། རྒྱལ་མཚན་དང་
[053-294b2] བ་དན་སྣ་ཚོགས་ཀྱིས་ཀྱང་ས་ཕྱོགས་དེ་བརྒྱན་པར་བགྱིའོ། །རོ་སྣ་ཚོགས་སྦྱར་བའི་ལྷ་བཤོས་རྒྱ་ཆེན་པོ་ཕབ་ལ་སྤོས་ཆབ་ཀྱི་ས་ཕྱོགས་དེར་ཆག་ཆག་བཏབ་ནས། ནམ་སྐུ་གཟུགས་
[053-294b3] དང༑ ས་གཞི་འགུལ་བ་དང། བདག་ཉིད་ཀྱང་དགའ་བར་གྱུར་པའི་བར་དུ་བཟླས་བརྗོད་བགྱིའོ། །དེ་ནས་དེས་འདི་ནི་གཅིག་ཏུ་ངེས་པར་འགྲུབ་པར་འགྱུར་རོ་སྙམ་དུ་ཤེས་པར་
[053-294b4] བགྱིའོ། །དེ་ནས་དེའི་འོག་ཏུ་བདག་གིས་རྨི་ལམ་དུ་བསྟན་པར་བགྱི་ཞིང་འབེལ་བའི་གཏམ་བགྱིའོ། །བསམ་པ་ཐམས་ཅད་ཀྱང་ཡོངས་སུ་རྫོགས་པར་བགྱིའོ། །བུ་གཅིག་པ་བཞིན་
[053-294b5] དུ་ཡོངས་སུ་བསྐྱང་བར་བགྱིའོ། །དམ་པ་ཅི་འཚལ་བའང་སྩལ་བར་བགྱི་སྟེ། གང་ཆོས་ཀྱི་རྣམ་གྲངས་འདི་ལ་མ་དད་ཅིང་སྤོང་བར་བགྱིད་པ་ནི་མ་གཏོགས་སོ། །བཅོམ་ལྡན་འདས་
[053-294b6] ཀྱིས་བཀའ་སྩལ་བ། ལག་ན་རྡོ་རྗེ་ཁྱོད་ཀྱིས་ཚིག་དེ་སྐད་ཅེས་སྨྲས་པ་ལེགས་སོ། །ལེགས་སོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་བྱང་
[053-294b7] ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ། ཆོས་ཀྱི་རྣམ་གྲངས་འདི་ནི་སེམས་ཅན་བསོད་ནམས་ཆུང་ངུ་རྣམས་ཀྱི་ཡུལ་ན་སྤྱོད་པར་མི་འགྱུར་རོ། །འདི་


[053-295a0] [295A] 
[053-295a1] ༄༅། །ནི་སེམས་ཅན་བསོད་ནམས་ཆུང་ངུ་རྣམས་ཀྱིས་ཡི་གེར་འདྲི་བའམ། ཡི་གེར་འདྲིར་འཇུག་པའམ། འཆང་བའམ། ཀློག་པར་མི་ནུས་ཏེ་དེ་དག་ལ་
[053-295a2] བདུད་ཀྱིས་བར་ཆད་བྱེད་པར་འགྱུར་རོ། །རིགས་ཀྱི་བུ། བཞི་པོ་འདི་དག་ནི་ཆོས་ཀྱི་རྣམ་གྲངས་འདི་ཡི་གེར་འདྲི་བ་དང། ཀློག་པ་དང། ཉན་དུ་འཇུག་པའི་བདུད་ཀྱི་ལས་
[053-295a3] ཡིན་ཏེ། བཞི་གང་ཞེ་ན། འདི་ལྟ་སྟེ། ལེ་ལོ་དང། མ་དད་པ་དང། བླ་མ་ལ་སྲི་ཞུ་མེད་པ་དང། ཆོས་སྨྲ་བའི་སེམས་མི་བརྟན་པ་སྟེ། རིགས་ཀྱི་བུ། དེས་དེ་ལ་བདུད་ཀྱི་ལས་
[053-295a4] ཡིན་ནོ་སྙམ་དུ་ཤེས་པར་བྱའོ། །གཞན་ཡང་བདུད་ཀྱི་ལས་བཞི་ཡོད་དེ། བཞི་གང་ཞེ་ན། འདི་ལྟ་སྟེ། དགེ་བའི་བཤེས་གཉེན་ལ་འདུན་པ་མེད་པ་དང། ཡིད་ལ་མི་བྱེད་
[053-295a5] པ་དང། ཁེངས་པའི་ཚིག་སྨྲ་བ་དང། འཇིག་རྟེན་འདི་ལ་སེམས་པ་སྟེ། འདི་སྙམ་དུ་འཇིག་རྟེན་འདི་ལའང་འཇིགས་པ་མེད་དོ། །འཇིག་རྟེན་ཕ་རོལ་ལའང་འཇིགས་པ་
[053-295a6] མེད་དོ། །སྡིག་པའི་ལས་རྣམས་ཀྱི་འབྲས་བུ་རྣམ་པར་སྨིན་པའང་མེད་དོ། །བདག་ལ་ཚིག་མི་གསལ་བའང་མེད་དོ། །ཡིད་རྟུལ་བའང་མེད་དོ། །བདག་ནི་མཛེས་པ་ཡིན་
[053-295a7] ནོ༑ ༑བདག་ནི་དབང་ཕྱུག་དང་ལྡན་ནོ་སྙམ་དུ་སེམས་ཤིང། ཁྱིམ་[?] ཨང་བུ་སྨད་རྣམས་ལ་ཞེན་ཏོ། །དེ་དག་ནི་བསྐལ་པ་དུ་མར་སྡུག་བསྔལ་མྱོང་བར་འགྱུར་ཏེ། བཞི་པོ་དེ་དག་


[053-295b0] [295B] 
[053-295b1] བྱའོ། །གཞན་ཡང་བདུད་ཀྱི་ལས་བཞི་མོད་དེ། བཞི་གང་ཞེ་ན་འདི་ལྟ་སྟེ། ནོར་ལ་བརྐམ་པ་སྟེ། དེ་དག་བསྐལ་པ་དུ་
[053-295b2] མར་སྡུག་བསྔལ་མྱོང་བར་འགྱུར་བ་དང། དེ་དག་མི་དགེ་བའི་བཤེས་གཉེན་དང་རྒོད་ཅིང་སྨྲ་བ་དང། ཆུང་མས་ཡིད་བདེ་བ་དང་ཆོས་ཉན་པ་དེ་དག་གི་འདུན་པ་བཟློག་པར་
[053-295b3] བྱེད་པ་སྟེ། འདི་ལྟ་སྟེ། བློན་པོ་དང། འཁོར་རྣམས་འདུས་པ་དེ་དག་གི་ཐད་དུ་ལྷགས་ནས་འདི་སྐད་དུ་སྦྱིན་པའི་རྣམ་པར་སྨིན་པ་མེད་དོ། །ཆོས་སྨྲ་བ་འདི་ནི་སྡིག་པ་བྱེད་པ་
[053-295b4] དབང་ཕྱུག་གི་རྒྱགས་པས་མྱོས་པ་འདོད་པ་ལ་ལོག་པར་གཡེམ་པ་ཕྲ་མ་ལ་དགའ་བ་ཡིན་ཏེ། འདི་ནི་ཁྱོད་ཀྱི་སྲོག་གི་བར་ཆད་བྱེད་པར་འདོད་ལ། ཁྱོད་ནི་ཆོས་ལ་གནས་པ་སྟེ་
[053-295b5] ཁྱོད་ཀྱིས་ཆོས་མང་དུ་བྱས་སོ། །ཁྱོད་ནི་མདོ་སྡེ་ཀློག་པ་དང་འདྲིར་འཇུག་པ་ཡིན་ནོ་ཞེས་འཛེར་ཏེ། དེ་དག་མདོ་སྡེ་འདི་ཡི་གེར་འདྲིར་འཇུག་པར་མི་བྱེད། མཆོད་པར་མི་བྱེད་དེ་
[053-295b6] དེ་དག་ལ་ནི་ཚེ་འདི་ཉིད་ལའང་བར་ཆད་མང་པོ་འབྱུང་བར་འགྱུར་ལ་ཕྱི་མ་ལའང་སེམས་ཅན་དམྱལ་བར་བཙོ་བར་འགྱུར་ཏེ་དེའང་རིགས་ཀྱི་བུ་དེས་བདུད་ཀྱི་ལས་ཡིན་པར་རིག་པར་
[053-295b7] བྱས་ལ་དེའི་དབང་དུ་འགྱུར་བར་མི་བྱའོ། །བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག་ངས་ལན་གཉིས། ལན་གསུམ་དུ་ཚིག་གིས་བསྒོ་སྟེ། བག་ཡོད་པར་གྱིས་ཤིག་


[053-296a0] [296A] 
[053-296a1] ༄༅། །ཕྱིས་སེམས་ཅན་དམྱལ་བ་དག་ཏུ་བཙོ་བ་ན་འགྱོད་པར་གྱུར་ཏ་རེ། དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །
[053-296a2] ངས་ནི་མདོ་སྡེའི་རྒྱལ་པོ་མང་པོ་བསྟན། །བྱང་ཆུབ་ལ་ནི་སེམས་ཅན་དུ་མ་བཀོད། །སངས་རྒྱས་ཚུལ་ཡང་ང་ཡིས་བསྟན་པར་གྱུར་།དེ་ཐོས་ནས་ནི་བག་ཀྱང་ཡོད་པར་གྱིས། ཁྱོད་
[053-296a3] རྣམས་ཕྱི་དུས་རབ་ཏུ་འཇིག་པའི་ཚེ། །ལོག་པར་ལྟུང་བར་འགྲོ་བར་གྱུར་ཏ་རེ། །མདོ་འདི་ལ་ནི་རྟག་ཏུ་གང་དད་པ། །དེ་ནི་ངེས་པར་ང་ཡི་བུ་ཡང་ཡིན། །མདོ་འདི་ལ་ནི་རྟག་ཏུ་གང་
[053-296a4] མཆོད་པ། །དེ་ནི་སངས་རྒྱས་ཞིང་དུའང་སྐྱེ་བར་འགྱུར། །གང་ཕྱོགས་མདོ་སྡེའི་རྒྱལ་པོ་འདི་གནས་པ། །དེར་ནི་འབྱུང་པོ་གནོད་སྦྱིན་སྲིན་པོ་དང། །ཡི་དྭགས་གྲུལ་བུམ་ལྟོ་
[053-296a5] འཕྱེ་ཆེན་པོ་དང། །གཤེད་བྱེད་བྱད་སྟེམས་རྣམས་ཀྱིས་ཡོངས་མི་ཚུགས། །དེ་ནི་བསམ་པ་ཐམས་ཅད་ཡོངས་རྫོགས་ཤིང། །དེ་ནི་བདེ་བར་བྱང་ཆུབ་འཚང་ཡང་རྒྱ། །དེའི་
[053-296a6] ཆེ་རྒྱལ་པོ་ཆེན་པོ་བཞིས་ཚིགས་སུ་བཅད་པ་འདི་དག་ཐོས་ནས་ཆོས་ཀྱིས་ཤུགས་ཀྱིས་མཆི་མ་བླགས་ཏེ། ལུས་འདར་བཞིན་དུ་བཅོམ་ལྡན་འདས་ཀྱི་ཞབས་ལ་གཏུགས་ནས་
[053-296a7] བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་རྒྱལ་པོ་ཆེན་པོ་བཞིས་ཆོས་སྨྲ་བ་དེ་ལ་མཆོད་པ་བགྱིའོ། །ཆོས་ཉན་པ་དེ་དག་ལའང་བསྲུང་བར་


[053-296b0] [296B] 
[053-296b1] ༑བཅོམ་ལྡན་འདས། གང་ལ་ལ་ཆོས་ཀྱི་རྣམ་གྲངས་འདི་ཡི་གེར་འདྲི་བ་དང། ཡི་གེར་འདྲིར་སྩོལ་བ་དང། གཟུངས་འཆད་པ་དང། ཀློག་པ་དང། ཀུན་ཆུབ་པར་བགྱིད་པ་
[053-296b2] དང། ཆོས་སྨྲ་བ་དེ་ལའང་གོས་དང། རྒྱན་དག་གིས་མཆོད་པ་བགྱིད་པ་དེ་ལའང་བདག་ཅག་གིས་བསྲུང་བར་བགྱིའོ། །དེའི་ཡུལ་ཡང་ཡོངས་སུ་བསྐྱང་བར་བགྱིའོ། །ནོར་དང་འབྲུ་
[053-296b3] ཐམས་ཅད་ཀྱང་སྩལ་བར་བགྱིའོ། །བུ་གཅིག་པ་བཞིན་དུ་ཡོངས་སུ་བསྐྱང་བར་བགྱིའོ། །གཡུལ་འགྱེད་པ་ཐམས་ཅད་དུའང་མདུན་དུ་མཆི་བར་བགྱིའོ། །རྒྱལ་སྲིད་ཐམས་ཅད་དུའང་
[053-296b4] ཆེས་བཀུར་སྟིར་བགྱིད་པར་འགྱུར་བར་བགྱི་སྟེ། བདག་ཅག་ནི་དེ་བཞིན་གཤེགས་པ་ལ་བཀའ་དྲིན་གཟོ་བར་བགྱིད་ཀྱི་བཀའ་དྲིན་མི་གཟོ་བར་མི་བགྱིད་ལགས་སོ། །བཅོམ་ལྡན་
[053-296b5] འདས༑ གང་ལ་ལ་ཆོས་ཀྱི་རྣམ་གྲངས་འདི་ཐོས་ནས་མཆོད་པ་མི་བགྱིད་པ་དང། ཆོས་སྨྲ་བ་དེ་དག་ལའང་མཆོད་པ་མི་བགྱིད་པ་དེ་ལ་ནི་བདག་ཅག་གིས་སེམས་མི་བདེ་བར་བགྱིའོ།།
[053-296b6] དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དེ་དག་ལ་ལེགས་སོ་ཞེས་བྱ་བ་བྱིན་ཏེ། རྒྱལ་པོ་ཆེན་པོ་དག་ལེགས་སོ། །ལེགས་སོ། །རྒྱལ་པོ་ཆེན་པོ་དག་ཁྱོད་ལེགས་ཀྱི་རྟག་ཏུ་ཁྱོད་
[053-296b7] ཀྱིས་དེ་ལྟར་གྱིས་ཤིག་དེ་ནས་དྲི་ཟའི་བདག་པོ་ཆེན་པོ་ཡུལ་འཁོར་སྲུང་གིས་བཅོམ་ལྡན་འདས་ཀྱི་ཞབས་ལ་གཏུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་


[053-297a0] [297A] 
[053-297a1] ༄༅། །ལྡན་འདས། སླད་མའི་དུས་སླད་མའི་ཚེ་སེམས་ཅན་མི་དགེ་བའི་སྤྱོད་པ་དང། དེ་བཞིན་གཤེགས་པ་ལ་མ་དད་ཅིང་གློ་བར་མ་ཆུད་པ་དག་ཀྱང་འབྱུང་བར་
[053-297a2] འགྱུར་ཏེ། དེ་དག་ནི་ཆོས་ཀྱི་རྣམ་གྲངས་འདི་ལྟ་བུ་འཛིན་པར་མི་བགྱིད། ཀློག་པར་མི་བགྱིད། ཡི་གེར་འདྲིར་སྩོལ་བར་མི་བགྱིད། སྦྱིན་པ་སྦྱིན་པར་མི་བགྱིད། སྦྱིན་པའི་འབྲས་
[053-297a3] བུ་རྣམ་པར་སྨིན་པ་ལ་ཡིད་མི་ཆེས་ཤིང། འཇིག་རྟེན་འདིའི་བདེ་བ་ལ་ལྟ་བར་བགྱིད་དེ། སེམས་ཅན་དེ་ལྟ་བུ་དེ་དག་གི་དོན་དུ་དེ་བཞིན་གཤེགས་པ་དང་འདྲ་བའི་མདོ་སྡེའི་རྒྱལ་
[053-297a4] པོ་ཆེན་པོ་འདི་བཀའ་སྩལ་ཏོ། །བཅོམ་ལྡན་འདས་ཀྱིས་བཀའ་སྩལ་པ་རིགས་ཀྱི་བུ། ཆོས་གཉིས་ཀྱིས་སེམས་ཅན་དམྱལ་བར་ལྟུང་བར་བྱེད་དེ། གཉིས་གང་ཞེ་ན། འདོད་
[053-297a5] ཆགས་དང། ཞེ་སྡང་སྟེ། རིགས་ཀྱི་བུ། ཆོས་དེ་གཉིས་ཀྱིས་སེམས་ཅན་དམྱལ་བར་ལྟུང་བར་བྱེད་དོ། །རིགས་ཀྱི་བུ། ཆོས་འདི་བཞིས་ནི་བདེ་འགྲོར་འགྲོ་བར་བྱེད་དེ། བཞི་
[053-297a6] གང་ཞེ་ན། འདི་ལྟ་སྟེ། སེམས་ཅན་ཐམས་ཅད་ལ་སེམས་སྙོམས་པ་དང། བསམ་པ་ཡོངས་སུ་དག་པ་དང། བདོག་པ་ཐམས་ཅད་ཡོངས་སུ་གཏོང་བ་དང། ཚངས་པར་
[053-297a7] སྤྱོད་པ་ལ་གནས་པའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །རྒྱལ་ཆེན་སྦྱིན་པ་འདི་ནི་རྫུ་འཕྲུལ་ཆེ། །ངན་སོང་ངན་འགྲོ་ཀུན་


[053-297b0] [297B] 
[053-297b1] །རྨོངས་པའི་སེམས་ཅན་རྟག་ཏུ་འདོད་ལ་ཆགས། །ཆགས་པ་སྣ་ཚོགས་བརྒྱ་ཡིས་དེ་དག་མྱོས། །མདོ་སྡེ་འདི་ལ་དད་པར་མི་བྱེད་ཅིང། །སངས་རྒྱས་བསྟན་ལ་
[053-297b2] སྦྱིན་པ་སྦྱིན་མི་བྱེད། །སེམས་ཅན་དེ་འདྲ་བ་དག་ངན་སོང་སར་།སྐྱེས་ནས་ཚོར་བ་དག་ཀྱང་མྱོང་བར་འགྱུར། །སེམས་ཅན་དེ་དག་ལ་ནི་ཕན་པའི་ཕྱིར། དེ་ལྟར་མདོ་སྡེ་མཐུ་ཆེན་
[053-297b3] རབ་ཏུ་བསྟན། །མདོ་སྡེ་འདི་ལ་རྟག་ཏུ་དད་པ་གང། །དེ་ལ་གཤེད་བྱེད་མེད་ཅིང་སྡིག་བྱེད་མེད། །འབྱུང་པོ་གྲུལ་བུམ་ལྟོ་འཕྱེ་ཆེན་པོ་མེད། །རྒྱལ་པོ་དེ་ལ་སྡིག་པ་བྱེད་པ་མེད།།
[053-297b4] ལེགས་འདྲི་ཉན་དུ་འཇུག་དང་མཆོད་པ་དང། །ལེགས་པར་འཛིན་པའི་བསོད་ནམས་གང་ཡིན་པ། །སངས་རྒྱས་ཡེ་ཤེས་ཀྱིས་ནི་བསྔགས་པ་དེ། །སེམས་ཅན་ཀུན་གྱིས་བསྐལ་
[053-297b5] མང་བརྗོད་མི་ནུས། །གང་དག་རྟག་ཏུ་སངས་རྒྱས་བྱང་ཆུབ་རྣམས། །རྗེད་ཅིང་མཆོད་པ་བྱེད་པ་དེ་དག་དང། །ལ་ལ་གཞན་འགས་མདོ་སྡེ་འདི་ཉིད་ལས། །ཡི་གེ་འབྲུ་གཅིག་ཙམ་
[053-297b6] ཡང་ལེགས་བྲིས་ན། །དེ་ལ་བསོད་ནམས་སྔ་མ་དེ་ཡིས་ནི། །དེ་ཡི་བརྒྱ་སྟོང་ཆར་ཡང་མི་ཕོད་དོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
[053-297b7] པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཆོས་ཀྱི་རྣམ་གྲངས་འདི་ལ་དད་དེ། མེ་ཏོག་དང་


[053-298a0] [298A] 
[053-298a1] ༄༅། །བདུག་པ་དང། སྤོས་དང། མེ་ཏོག་ཕྲེང་དང། བྱུག་པ་དང། གདུགས་དང། རྒྱལ་མཚན་དང། བ་དན་རྣམས་ཀྱིས་མངོན་པར་མཆོད་པ་དང། ཆོས་སྨྲ་
[053-298a2] བ་དེ་དག་དང། འདྲི་བ་རྣམས་དང། འཛིན་པ་རྣམས་ལ་མཆོད་པ་ཆེན་པོས་མཆོད་པ་བགྱིད་པ་དེ་དག་ནི་ཚེ་འདི་ཉིད་ལ་ཡོན་ཏན་དང་ཕན་ཡོན་མང་པོ་ཐོབ་པར་འགྱུར་ཏེ་
[053-298a3] དེའི་ལུས་ལ་མིག་ནད་དང། རྣ་བའི་ནད་དང། སྣ་ནད་དང། ལྕེ་ནད་དང། རིམས་ནད་དང། དུག་དང། མཚོན་དང། མེས་མི་ཚུགས་ལགས་སོས། །དེ་དག་ལ་ཕ་མས་ཡིད་བདེ་བ་
[053-298a4] དང༑ བུ་དང་ཆུང་མས་ཡིད་བདེ་བ་དང། ཁྱིམ་གྱིས་ཡིད་བདེ་བར་འབྱུང་བར་འགྱུར་ལགས་སོ། །གཡུལ་འགྱེད་པ་ཐམས་ཅད་དུའང་རྒྱལ་བར་འགྱུར་རོ། །འགུམ་པའི་
[053-298a5] ཚེའང་དེ་བཞིན་གཤེགས་པ་མི་འཁྲུགས་པས་ཡང་དག་པར་དབུགས་འབྱིན་པར་མཛད་དེ། ཀྱེ་མི་ཁྱོད་ཚུར་ཤོག་འཇིག་རྟེན་གྱི་ཁམས་བདེ་བ་ཅན་དུ་སོང་ཞིག་སྐྱེས་
[053-298a6] བུ་ཆེན་པོ་ཁྱོད་ནི་དགེ་བའི་རྩ་བ་འབར་བ་དང་ལྡན་ཏེ། གང་དུ་འདོད་པའི་གནས་རྣམས་སུ་སྐྱེ་བར་འགྱུར་རོ་ཞེས་གསུངས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་
[053-298a7] དཔའ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ། །ལེགས་སོ། །དེ་བཞིན་གཤེགས་པས་འདི་ཛམྦུ་གླིང་དུ་བཞག་པ་ནི་


[053-298b0] [298B] 
[053-298b1] བཅོམ་ལྡན་འདས། རིག་སྔགས་ཆེན་པོ་འདི་ནི་ལས་ཐམས་ཅད་རྣམ་པར་དག་པར་བགྱིད་པ་ལགས་སོ། །བཅོམ་ལྡན་འདས་
[053-298b2] ཀྱིས་བཀའ་སྩལ་པ། རིགས་ཀྱི་བུ། འདི་ནི་སེམས་ཅན་བསོད་ནམས་ཆུང་ངུ་དག་གི་ཡུལ་ན་སྤྱོད་པར་མི་འགྱུར་རོ། །སེམས་ཅན་བསོད་ནམས་ཆུང་ངུ་དག་གིས་ཐོས་པར་མི་འགྱུར་
[053-298b3] ལག་ཏུ་འོང་བར་མི་འགྱུར་རོ། །སངས་རྒྱས་ཀྱི་མཐུས་གང་གི་ལག་ཏུ་འོངས་སམ། དེ་བཞིན་གཤེགས་པས་ཉན་དུ་བཅུག་ན། དེས་ཐོས་པའི་མོད་ཁོ་ན་ལ་འདྲི་བར་བྱ། ཡི་གེར་
[053-298b4] འདྲིར་གཞུག་པར་བྱ། བཀླག་པར་བྱའོ། །རིགས་ཀྱི་བུ། དེ་བཞིན་གཤེགས་པ་དང་འདྲ་བའི་ཆོས་ཀྱི་རྣམ་གྲངས་འདིའི་མིང་ཙམ་ཐོས་ནའང་ངན་འགྲོས་འཇིགས་པར་མི་འགྱུར་
[053-298b5] རོ༑ ༑ལ་ལ་ཞིག་གིས་ཆོས་ཀྱི་རྣམ་གྲངས་འདི་ལས་ཡིག་འབྲུ་གཅིག་ཙམ་མམ། མིང་ཙམ་ཉན་དུ་བཅུག་གམ། ཕྱོགས་སམ། ཡུལ་འགའ་ཞིག་ཏུ་ལུང་འབོག་པར་བྱེད་ན་དེ་ནི་
[053-298b6] དེ་བཞིན་གཤེགས་པ་དང་འདྲ་བར་བལྟ་བར་བྱའོ། །དེ་ནི་དེ་བཞིན་གཤེགས་པ་དང་འདྲ་བ་ཁོ་ནར་མཆོད་པར་བྱའོ། །དེ་ནི་ཕ་མ་དང་འདྲ་བར་བལྟ་བར་བྱའོ། །རིགས་ཀྱི་བུ། །
[053-298b7] ཆོས་ཀྱི་རྣམ་གྲངས་འདི་ནི་དེ་བཞིན་གཤེགས་པ་བདུན་པོ་རྣམས་ཀྱིས་གསུངས་སོ། །བྱང་ཆུབ་སེམས་དཔའ་ཐམས་ཅད་ཀྱིས་རྗེས་སུ་ཡི་རང་ངོ། །ལྷ་ཐམས་ཅད་ཀྱིས་རྗེས་སུ་བཟུང་


[053-299a0] [299A] 
[053-299a1] ༄༅། །ངོ༑ ༑ཡོངས་སུ་བསྐྱངས་སོ། །ཆོས་ཀྱི་རྣམ་གྲངས་འདི་ནི་བྱང་ཆུབ་སེམས་དཔའ་རྣམས་ཀྱི་ཕ་མ་ལྟ་བུའོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་
[053-299a2] དཔའ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། སླད་མའི་དུས་སླད་མའི་ཚེ་ཆོས་ཀྱི་རྣམ་གྲངས་འདི་རྟག་ཏུ་རྒྱུན་མི་འཆད་པར་ཐམས་ཅད་རྫོགས་པར་གང་
[053-299a3] དུ་སྤྱོད་པར་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་རྣམ་གྲངས་འདི་ནི་ཀླུའི་རྒྱལ་པོ་རྒྱ་མཚོའི་གནས་དང། སུམ་ཅུ་རྩ་གསུམ་པའི་ལྷ་
[053-299a4] རྣམས་ཀྱི་གནས་སུ་ཐམས་ཅད་རྫོགས་པར་གནས་པར་འགྱུར་རོ། །ལྷོ་ཕྱོགས་སུའང་སྤྱོད་པར་འགྱུར་རོ། །ཛམྦུའི་གླིང་དུ་ནི་ཅུང་ཟད་ཙམ་གནས་པར་འགྱུར་ཏེ། གནས་ཁ་
[053-299a5] ཅིག་ཏུ་ནི་སྤྱོད། ཁ་ཅིག་ཏུ་ནི་མི་སྤྱོད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། ཆོས་
[053-299a6] ཀྱི་རྣམ་གྲངས་འདི་གཟུང་བར་བྱ་བ་དང། བཀླག་པར་བྱ་བ་དང་མཆོད་པར་བྱ་བ་དང། ཉན་དུ་གཞུག་པར་བྱ་བའི་ཕྱིར་ཁྱོད་ལ་གཏད་དོ། །དེ་བཞིན་གཤེགས་པ་དང་འདྲ་
[053-299a7] བའི་ཆོས་ཀྱི་རྣམ་གྲངས་འདི་ནུབ་པར་གྱུར་ཏ་རེ། འདི་ནི་དེ་བཞིན་གཤེགས་པའི་བྱ་བ་བྱེད་པ་ཡིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རྡོ་རྗེས་འདི་


[053-299b0] [299B] 
[053-299b1] །བཅོམ་ལྡན་འདས། ཆོས་ཀྱི་རྣམ་གྲངས་འདི་གཟུང་བར་བགྱི་པ་དང། བཀླག་པར་བགྱི་བ་དང། མཆོད་པར་བགྱི་བ་དང། ཉན་དུ་གཞུག་པར་བགྱི་བའི་སླད་དུ་
[053-299b2] བདག་གིས་གཟུང་ལགས་སོ། །ཆོས་སྨྲ་བ་དེ་དག་ལའང་མཆོད་པར་བགྱི། རྗེད་པར་བགྱིའོ། །གང་ཆོས་ཀྱི་རྣམ་གྲངས་འདི་དང། ཆོས་སྨྲ་བ་དེ་དག་ལ་མཆོད་པ་བགྱིད་པ་དེ་ནི་བདག་
[053-299b3] ལའང་མཆོད་པ་བགྱིད་པ་ལགས་ཏེ། དེ་ནི་བདག་གིས་བསྲུང་བར་བགྱི་སྟེ། ཡོངས་སུ་བསྐྱང་བར་བགྱི་སྟེ། བདག་ནི་དེ་བཞིན་གཤེགས་པ་ལ་བཀའ་དྲིན་གཟོ་བར་བགྱིད་དོ། །དེ་ནས་
[053-299b4] བཅོམ་ལྡན་འདས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ཏེ། ལག་ན་རྡོ་རྗེ། ལེགས་སོ། །ལེགས་སོ། ཁྱོད་ཀྱིས་དེ་ལྟར་གྱིས་ཤིག་དེ་ནས་བཅོམ་ལྡན་
[053-299b5] འདས་ལ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ལ་ཕྱག་འཚལ་ལོ། །ཆོས་
[053-299b6] ཉན་པ་དེ་དག་དང། ཡི་གེར་འདྲི་བ་རྣམས་དང། འཛིན་པ་རྣམས་དང། ཀློག་པ་རྣམས་དང། ཉན་དུ་འཇུག་པ་རྣམས་ལའང་མངོན་པར་མཆོད་པར་བགྱིའོ། །བཅོམ་ལྡན་འདས་
[053-299b7] གལ་ཏེ་སེམས་ཅན་བསོད་ནམས་ཆུང་ངུ་དག་གི་ཡུལ་དུ་ཆོས་ཀྱི་རྣམ་གྲངས་འདི་བྱུང་ངམ། གལ་ཏེ་རྒྱལ་པོ་ཆོས་དང་མི་ལྡན་པའི་ཡུལ་དུ་ཆོས་ཀྱི་རྣམ་གྲངས་འདི་བྱུང་སྟེ། སྤྱོད་པ་ན་


[053-300a0] [300A] 
[053-300a1] ༄༅། །ཆོས་ཀྱི་རྣམ་གྲངས་འདི་ལ་རྒྱལ་པོ་དེ་མཆོད་པར་མི་བགྱིད། དད་པར་མི་བགྱིད་ལ། ཆོས་སྨྲ་བ་དེ་དག་དང། ཡི་གེར་འདྲི་བ་རྣམས་དང། འཛིན་པ་རྣམས་དང། ཀློག་པ་
[053-300a2] རྣམས་དང། ཉན་དུ་འཇུག་པ་རྣམས་དང། ལུང་འབོག་པ་རྣམས་ལའང་མཆོད་པར་མི་བགྱིད། བླ་མའི་འདུ་ཤེས་སྐྱེད་པར་མི་བགྱིད་ན། དེས་ན་ཆོས་ཀྱི་རྣམ་གྲངས་འདི་ནུབ་
[053-300a3] པར་འགྱུར་ལགས་སོ། །དེའི་ཡུལ་དུ་སྡིག་པའི་ཆོས་མང་པོ་དང། ཡིད་མི་བདེ་བ་མང་པོ་འབྱུང་བར་འགྱུར་ཏེ། དེས་ན་རྒྱལ་རིགས་རྒྱལ་པོ་དེས་བདག་གི་ཡུལ་དུ་ཆོས་ནུབ་པར་
[053-300a4] གྱུར་ཏོ་སྙམ་དུ་འཚལ་བར་བགྱི་སྟེ། དེས་ཆོས་སྤྱད་པར་བགྱིའོ་།བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །དེ་ནི་དེ་བཞིན་ཏེ། རིགས་
[053-300a5] ཀྱི་བུ༑ དཔེར་ན། རིགས་ཀྱི་བུའམ་རིགས་ཀྱི་བུ་མོ་དད་པ་ཅན་ལ་ལ་ཞིག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་
[053-300a6] མ་སྙེད་ལ་ལོ་བྲྒྱའམ་ལོ་སྟོང་གི་བར་དུ་བླ་ན་མེད་པའི་མཆོད་པས་མཆོད་པ་བྱེད་ལ། ཛམྦུའི་གླིང་འདི་རིན་པོ་ཆེས་ཡོངས་སུ་གང་བར་བྱས་ཏེ། ཉན་ཐོས་རྣམས་དང། རང་
[053-300a7] སངས་རྒྱས་རྣམས་ལ་སྦྱིན་པ་བྱིན་པ་དང། བདག་ཉིད་ཡོངས་སུ་གཏོང་བ་གང་ཡིན་པ་དང། ཆུང་མ་དང། བུ་དང། བུ་མོ་ཡོངས་སུ་གཏོང་བ་གང་ཡིན་པ་དང། གང་གིས་


[053-300b0] [300B] 
[053-300b1] ཡི་གེར་འྡྲིའམ། ཡི་གེར་འདྲིར་འཇུག་པའམ། ཀློག་པའམ། མེ་ཏོག་དང། བདུག་པ་དང། སྤོས་དང། མེ་ཏོག་ཕྲེང་བ་རྣམས་ཀྱིས་མཆོད་
[053-300b2] དེ༑ ཆོས་ཀྱི་རྣམ་གྲངས་འདིའི་ཕྱིར་ཞོའི་བརྒྱད་ཆ་གཅིག་ཙམ་སྦྱིན་པ་བྱིན་ན་དེ་ནི་དེ་བས་ཆོས་བསོད་ནམས་མང་དུ་སྐྱེད་པར་འགྱུར་ཏེ། དགེ་བའི་རྩ་བ་སྔ་མ་ཤོས་དེ་ནི་བརྒྱའི་ཆར་ཡང་
[053-300b3] མི་ཕོད་ན། གང་བླ་མའི་འདུ་ཤེས་བསྐྱེད་དེ། ཆོས་ཀྱི་རྣམ་གྲངས་འདི་ལ་གདུགས་དང། རྒྱལ་མཚན་དང། བ་དན་རྣམས་ཀྱིས་མཆོད་པ་བྱེད་ཅིང། ཆོས་སྨྲ་བ་དེ་དག་ལའང་གོས་སམ་
[053-300b4] རྒྱན་ནམ། གདུགས་སམ། བཞོན་པའམ། གྲོང་ངམ། གྲོང་ཁྱེར་རམ་ས་གཞི་བ་ལང་གི་རྨིག་རྗེས་ཙམ་ཡང་ཆོས་ཀྱི་རྣམ་གྲངས་འདིའི་ཕྱིར་སྦྱིན་པ་བྱེད་ལ། ལུས་འདི་ནི་སྙིང་པོ་
[053-300b5] མེད་པའོ་སྙམ་དུ་ཤེས་ཤིང་རྨི་ལམ་ལྟ་བུའོ། །སྒྱུ་མ་ལྟ་བུའོ་།ཆུའི་ཆུ་བུར་ལྟ་བུའོ་སྙམ་དུ་ཤེས་ཏེ། ལུས་འདི་ལ་ནི་སྙིང་པོ་མེད་དོ། །ཆོས་ཐམས་ཅད་ནི་མི་རྟག་པའོ་སྙམ་དུ་ཤེས་ན་
[053-300b6] དེ་ནི་དེ་བཞིན་གཤེགས་པས་ལུང་བསྟན་པ་ཁོ་ན་ཡིན་ནོ། །དེ་བཞིན་གཤེགས་པས་དབུགས་ཕྱུང་བ་ཁོ་ན་ཡིན་ནོ། །དེས་ནི་དེ་བཞིན་གཤེགས་པ་ཐམས་ཅད་མཆོད་པ་ཡིན་ནོ། །
[053-300b7] ཕྱིས་ཀྱང་མཐར་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ནས་དེའི་ཚེ་བྱང་ཆུབ་སེམས་དཔའ་ཐམས་ཅད་


[053-301a0] [301A] 
[053-301a1] ༄༅། །དང། ལྷའི་དབང་པོ་རྣམས་དང། ཀླུའི་དབང་པོ་རྣམས་དང། གནོད་སྦྱིན་གྱི་དབང་པོ་རྣམས་དང། ལྷ་མ་ཡིན་གྱི་དབང་པོ་རྣམས་དང། ནམ་མཁའ་
[053-301a2] ལྡིང་གི་དབང་པོ་རྣམས་དང། མིའམ་ཅིའི་དབང་པོ་རྣམས་ཀྱིས་ཚིག་མཐུན་པར་བཅོམ་ལྡན་འདས་ལ་ལེགས་སོ་ཞེས་བྱ་བ་གསོལ་ཏེ། བཅོམ་ལྡན་འདས། ལེགས་སོ། །ལེགས་
[053-301a3] སོ༑ ༑འདི་ནི་ཆོས་ཀྱི་འཁོར་ལོ་ལན་གཉིས་བསྐོར་བར་གྱུར་ཏོ། །བཅོམ་ལྡན་འདས། བདག་ཅག་ཀྱང་གཅིག་ཏུ་མཐུན་པར་བགྱིས་ཏེ། ཆོས་ཀྱི་རྣམ་གྲངས་འདི་ལ་མཆོད་པར་
[053-301a4] བགྱིའོ༑ ༑ཡུལ་དེའང་བསྐྱང་བར་བགྱིའོ། །ཆོས་སྨྲ་བ་དེ་ལའང་མཆོད་པར་བགྱི། བསྲུང་བར་བགྱི། ལུང་བསྟན་པར་བགྱི། དབུགས་དབྱུང་བར་བགྱིའོ། །གང་ལ་ལ་ཆོས་སྨྲ་
[053-301a5] བ་དང། ཡི་གེར་འདྲི་བ་དང། འཛིན་པ་དང། ཀློག་པ་དེ་ལ་བླ་མའི་འདུ་ཤེས་སྐྱེད་པ་དང། ཕའི་འདུ་ཤེས་དང། བུའི་འདུ་ཤེས་སྐྱེད་པ་དེ་ལ་ནི་བདག་གིས་ཀྱང་ཕའི་འདུ་
[053-301a6] ཤེས་བསྐྱེད་པར་བགྱིའོ། །གལ་ཏེ་ཆོས་ཀྱི་རྣམ་གྲངས་དེ་མ་རུང་བར་བགྱིད་ན་ནི་དེའི་ཡུལ་ཐམས་ཅད་དུ་བུ་དང་མཆིས་འབྲང་དང་ཕ་མ་ཡིད་མི་བདེ་བར་འགྱུར་ལ། དེའི་འོག་
[053-301a7] ཏུ་སེམས་ཅན་དམྱལ་བར་སྐྱེ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་དེ་དག་དང། ལྷའི་དབང་པོ་ནས་མིའི་དབང་པོའི་བར་དེ་དག་ལ་ལེགས་


[053-301b0] [301B] 
[053-301b1] རིགས་ཀྱི་བུ་དག་ལེགས་སོ། །ལེགས་སོ་།གྲོགས་པོ་དག་ཁྱེད་ཀྱིས་དེ་ལྟར་གྱིས་ཤིག་ཆོས་ཀྱི་རྣམ་གྲངས་འདི་ཉན་དུ་གཞུག་པ་དང། མཆོད་པར་བྱ་བའི་
[053-301b2] ཕྱིར་ཁྱོད་ལ་གཏད་དོ། །དེ་བཞིན་གཤེགས་པ་དང་འདྲ་བའི་ཆོས་ཀྱི་རྣམ་གྲངས་འདི་མྱུར་དུ་ནུབ་པར་གྱུར་ཏ་རེ། ལ་ལ་ཞིག་གིས་སྤངས་ཏེ། སེམས་ཅན་དམྱལ་བར་ལྷུང་ང་རེ། ཆོས་
[053-301b3] ཀྱི་རྣམ་གྲངས་འདི་ནི་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བར་འགྱུར་བའོ། །ཁྱེད་ཕྱིས་འགྱོད་པར་གྱུར་ཏ་རེ་ཆོས་ཀྱི་རྣམ་གྲངས་འདི་བསྟན་པ་ན། ས་ཆེན་པོ་འདི་གཡོས་
[053-301b4] ཏེ༑ གཡོས། རབ་ཏུ་གཡོས་སོ། །སྲོག་ཆགས་དྲུག་སྟོང་ནི་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་
[053-301b5] འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ་།བཅོམ་ལྡན་འདས། གང་ལ་ལ་ཆོས་ཀྱི་རྣམ་གྲངས་འདི་ཡི་གེར་འདྲི་བ་དང། ཡི་གེར་འདྲིར་སྩོལ་བ་
[053-301b6] དང། འཛིན་པ་དང། ཀློག་པ་དང། ཀུན་ཆུབ་པར་བགྱིད་པ་དང་གཞན་ལའང་རྒྱས་པར་ཡང་དག་པར་སྟོན་པ་དང། མེ་ཏོག་དང་བདུག་པ་དང། སྤོས་དང། མེ་ཏོག་ཕྲེང་
[053-301b7] དང། བྱུག་པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། བ་དན་རྣམས་ཀྱིས་མཆོད་པར་བགྱིད་ན། བཅོམ་ལྡན་འདས་རིགས་ཀྱི་བུའམ། རིགས་ཀྱི་བུ་


[053-302a0] [302A] 
[053-302a1] ༄༅། །མོ་དེ་བསོད་ནམས་ཇི་སྙེད་ཅིག་སྐྱེད་པར་འགྱུར་ལགས། གང་དུ་ནི་སྐྱེ་བར་འགྱུར་ལགས། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་པ་སྤྱན་
[053-302a2] རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། རིགས་ཀྱི་བུ། ལེགས་སོ། །ལེགས་སོ། །ཁྱོད་ཀྱིས་དེ་བཞིན་གཤེགས་པ་ལ་འདི་ཞུས་པ་ནི་ལེགས་སོ། །རིགས་ཀྱི་བུ་
[053-302a3] དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་གཟུང་ཞིག་དང། ངས་ཁྱོད་ལ་བཤད་དོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཆོས་ཀྱི་རྣམ་གྲངས་འདི་ཡི་གེར་འདྲི་བ་དང་
[053-302a4] ཡི་གེར་འདྲིར་འཇུག་པ་དང། འཛིན་པ་དང། ཀློག་པ་དང། ཀུན་ཆུབ་པར་བྱེད་པ་དང། གཞན་དག་ལའང་རྒྱ་ཆེར་ཡང་དག་པར་སྟོན་པ་དང། མེ་ཏོག་དང། བདུག་པ་དང་
[053-302a5] སྤོས་དང། མེ་ཏོག་ཕྲེང་དང། བྱུག་པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། བ་དན་རྣམས་ཀྱིས་མཆོད་པ་བྱེད་པ་དེ་ནི་འདི་ནས་ཤི་འཕོས་ནས་
[053-302a6] འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །རིགས་ཀྱི་བུ། གང་ལ་ལས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རིན་པོ་ཆེས་ཡོངས་སུ་གང་བར་བྱས་
[053-302a7] ཏེ༑ ཉན་ཐོས་རྣམས་དང། རང་སངས་རྒྱས་རྣམས་ལ་སྦྱིན་པ་བྱིན་པ་བས་ནི་ཆོས་ཀྱི་རྣམ་གྲངས་འདི་འཛིན་པ་དང། མཆོད་པ་དང་ཡི་གེར་འདྲི་བ་དང། ཡི་གེར་འདྲིར་འཇུག་


[053-302b0] [302B] 
[053-302b1] ཆོས་སྨྲ་བ་དེ་དག་ལའང་མེ་ཏོག་དང། བདུག་པ་དང། སྤོས་དང། མེ་ཏོག་ཕྲེང་དང། བྱུག་པ་ལ་སོགས་པས་མཆོད་པ་འདི་རིགས་ཀྱི་བུའམ། རིགས་ཀྱི་བུ་མོ་དེའི་བསོད་ནམས་
[053-302b2] ཆེས་མང་དུ་འཕེལ་བར་འགྱུར་གྱི། རིགས་ཀྱི་བུ། སྔ་མ་གང་ཡིན་པ་དེས་ནི་དེ་སྙེད་བསགས་པ་མ་ཡིན་ནོ། །རིགས་ཀྱི་བུ། གཞན་ཡང་རིགས་ཀྱི་བུའམ་རིགས་ཀྱི་བུ་མོ་གང་གིས་བྱང་ཆུབ་
[053-302b3] སེམས་དཔའི་སྤྱོད་པ་སྤྱད་དེ། བུ་དང། བུ་མོ་དང། ཆུང་མ་ཡོངས་སུ་གཏོང་བ་དང། ལག་པ་དང། རྐང་པ་དང། མིག་དང། མགོ་བོ་ཡོངས་སུ་གཏོང་བ་བས་ནི་གང་གིས་ཆོས་ཀྱི་རྣམ་
[053-302b4] གྲངས་འདི་ཡི་གེར་འདྲི་བའམ། ཡི་གེར་འདྲིར་འཇུག་གམ། ཀློག་གམ་དད་པར་བྱེད་པ་འདི་བསོད་ནམས་ཆེས་མང་དུ་འཕེལ་བར་འགྱུར་གྱི་རིགས་ཀྱི་བུ་སྔ་མ་གང་ཡིན་པ་དེས་
[053-302b5] ནི་དེ་སྙེད་བསགས་པ་མ་ཡིན་ནོ། །ཆོས་སྨྲ་བའི་རིགས་ཀྱི་བུ་དེ་ནི་དེ་བཞིན་གཤེགས་པ་དང་འདྲ་བ་ཁོ་ནར་བལྟ་བར་བྱའོ། །དེ་བཞིན་གཤེགས་པ་དང་འདྲ་བ་ཁོ་ནར་མཆོད་པ་
[053-302b6] མངོན་པར་འདུ་བྱ་བར་བྱའོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །
[053-302b7] བཅོམ་ལྡན་འདས། ཆོས་ཀྱི་རྣམ་གྲངས་འདི་ནི་ལྷ་དང། མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་ཕྱག་བགྱི་བར་འོས་ལགས་སོ། །ཆོས་སྨྲ་བ་དེའང་ཕྱག་བགྱི་བ་དང་མཆོད་


[053-303a0] [303A] 
[053-303a1] ༄༅། །པར་བགྱི་བའི་འོས་ལགས་སོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ནི་རྫུ་འཕྲུལ་ཆེ་བ་ལགས་ཏེ། དེ་བས་ན་རིགས་ཀྱི་བུའམ། རིགས་ཀྱི་བུ་
[053-303a2] མོ་དད་པ་ཅན་གྱི་ཆོས་ཀྱི་རྣམ་གྲངས་འདི་ལ་གུས་པར་གྱིས་ཏེ་མཉན་པར་བགྱིའོ། །གུས་པར་བགྱིས་ཏེ་ཡིད་ལ་བགྱིའོ། །བཅོམ་ལྡན་འདས། ས་ཕྱོགས་གང་ན་ཆོས་ཀྱི་རྣམ་གྲངས་
[053-303a3] འདི་སྤྱོད་པའི་ས་ཕྱོགས་དེ་ནི་དེ་བཞིན་གཤེགས་པས་བྱིན་གྱིས་བརླབས་པ་ལགས་སོ། །ས་ཕྱོགས་དེ་ནི་མཆོད་རྟེན་དུ་གྱུར་པར་བལྟ་བར་བགྱིའོ། །ས་ཕྱོགས་དེ་ནི་ལྷ་དང། མི་
[053-303a4] དང༑ ལྷ་མ་ཡིན་དུ་བཅས་པའི་འཇིག་རྟེན་གྱིས་ཕྱག་བགྱི་བའི་གནས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ་
[053-303a5] རིགས་ཀྱི་བུ། ས་ཕྱོགས་དེ་ནི་ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་གྱིས་ཕྱག་བྱ་བའི་གནས་ཡིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་
[053-303a6] འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ་།བཅོམ་ལྡན་འདས། གང་ལ་ལ་ཆོས་ཀྱི་རྣམ་གྲངས་འདི་ལའང་མཆོད་པ་བགྱིད་ལ་འདིའི་སླད་དུ་
[053-303a7] མཆོད་པ་དང་བཀུར་སྟི་ལ་བརྩོན་བའི་སེམས་ཀྱིས་སྦྱིན་པ་ཡུངས་འབྲུ་ཙམ་སྩལ་ན། དེའི་མཚམས་མེད་པ་ལྔའི་ལས་རྣམས་ཡོངས་སུ་ཟད་པར་འགྱུར་ལ། བསྐལ་པ་དགུ་


[053-303b0] [303B] 
[053-303b1] འགྱུར་རོ། །བསྐལ་པ་བརྒྱད་ཁྲིའི་བར་དུ་འཁོར་ལོས་བསྒྱུར་བའི་རྒྱལ་པོར་འགྱུར་རོ། །སངས་རྒྱས་ཀྱི་ཞིང་ཡོངས་སུ་དག་པ་
[053-303b2] རྣམས་སུ་སྐྱེ་བར་འགྱུར་རོ། །གཤིས་ངན་དུ་འགུམ་པར་མི་འགྱུར་རོ་།ངན་སོང་དུ་སྐྱེ་བར་མི་འགྱུར། བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །དེ་ནས་བཅོམ་ལྡན་
[053-303b3] འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སྔོན་བྱུང་བ་འདས་པའི་དུས་
[053-303b4] བསྐལ་པ་བགྲང་བ་ལས་འདས་པ་ན། དེ་བཞིན་གཤེགས་པ་ཆོས་ཀྱི་ཡེ་ཤེས་མཐའ་ཡས་པ་ཆགས་པ་མེད་ཅིང་རྡུལ་དང་བྲལ་བའི་རྒྱལ་པོའི་ཏོག་ཅེས་བྱ་བ་བྱུང་སྟེ། དེར་ངས་བྲམ་
[053-303b5] ཟེའི་གཟུགས་ཀྱིས་ཆོས་ཀྱི་རྣམ་གྲངས་འདི་ཐོས་སོ། །ཐོས་ནས་ཀྱང་སེམས་ཅན་རྣམས་ལ་བཤད་དོ། །དེར་ངས་རྙེད་པའི་མོད་ལ་ཆོས་ལ་བཟོད་པ་ཐོབ་སྟེ། ཆོས་རྣམས་ལ་ཆོས་
[053-303b6] ཀྱི་མིག་རྣམ་པར་དག་གོ་སེམས་ཅན་གང་དག་གིས་ཐོས་པ་དེ་དག་ཐམས་ཅད་ཀྱང་ངན་སོང་ཐམས་ཅད་ལས་ཡོངས་སུ་གྲོལ་ཏེ། ནམ་ཡང་ངན་སོང་དུ་མི་འགྲོ་བར་གྱུར་ལ། ཆོས་རྣམས་ལ་ཆོས་ཀྱི་
[053-303b7] མིག་རྣམ་པར་དག་སྟེ། སེམས་ཅན་དེ་དག་ཐམས་ཅད་མཐར་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །མངོན་པར་རྫོགས་


[053-304a0] [304A] 
[053-304a1] ༄༅། །པར་འཚང་རྒྱ་བར་འགྱུར་རོ། །རིགས་ཀྱི་བུ། ངས་ཀྱང་ལོ་མང་པོ། ལོ་བརྒྱ་ཕྲག་མང་པོ། ལོ་སྟོང་ཕྲག་མང་པོ། ལོ་འབུམ་ཕྲག་མང་པོར་སེམས་ཅན་
[053-304a2] འདོད་ཆགས་དང། ཞེ་སྡང་དང། གཏི་མུག་གིས་དཀྲིས་པ་རྣམས་ཀྱི་ཕྱིར་ནོར་དང། འབྲུ་དང། འགྲོན་བུ་དང། གསེར་ཡོངས་སུ་གཏང་པ་བྱས་ནས། མཐར་གྱིས་ལག་པ་
[053-304a3] དང། རྐང་པ་དང། མིག་དང། མགོ་བོ་དང། སྡུག་པའི་བུ་དང་ཆུང་མ་དང། བུ་མོའི་བར་དུ་ཡོངས་སུ་གཏོང་བར་བྱས་སོ། །རྐང་དང། རུས་པ་ཡོངས་སུ་གཏོང་བ་དང་
[053-304a4] ཁྱིམ་དང། གྲོང་དང། གྲོང་ཁྱེར་དང། གྲོང་རྡལ་དང། ཡུལ་འཁོར་དང། རྒྱལ་པོའི་ཕོ་བྲང་ཡོངས་སུ་གཏོང་བ་བྱས་སོ། །ལོ་འབུམ་ཕྲག་དུ་མར་ཚངས་པར་སྤྱོད་པའང་
[053-304a5] སྤྱད་དོ། །ཁྱིམ་པ་དང་འདྲིས་པར་མ་བྱས། རྒྱལ་སྲིད་ལ་དགའ་བ་དང། ནོར་ལ་དགའ་བ་དང། ཡུལ་འཁོར་དང། ཕོ་བྲང་འཁོར་ལ་དགའ་བ་དང། བུ་དང་བུ་མོ་ལ་
[053-304a6] དགའ་བ་དང། ཆུང་མ་ལ་དགའ་བར་མ་བྱས་སོ། །གཅིག་ཏུ་ངེས་པར་ཚངས་པར་སྤྱོད་པ་ལ་གནས་པ་བརྟེན་ཏོ། །གཅིག་ཏུ་ངེས་པར་སྦྱིན་པ་བྱིན་ནོ། །གཅིག་ཏུ་ངེས་པར་སངས་
[053-304a7] རྒྱས་དང། ཆོས་དང། དགེ་འདུན་རྣམས་ལ་མཆོད་པ་དང། བསྙེན་བཀུར་[?] བྱས་སོ། །གཅིག་ཏུ་ངེས་པར་ངས་ཆོས་སྨྲ་བ་རྣམས་ལ་མེ་ཏོག་དང། བདུག་པ་དང། སྤོས་དང་


[053-304b0] [304B] 
[053-304b1] བྱུག་པ་དང། ཕྱེ་མ་དང། གོས་དང་གདུགས་དང། རྒྱལ་མཚན་དང། བ་དན་རྣམས་ཀྱིས་བཀུར་སྟིར་བྱས་བླ་མར་བྱས། རི་མོ་བྱས། མཆོད་པ་བྱས་སོ། །དགེ་
[053-304b2] བའི་གཤེས་གཉེན་མང་པོའང་ངས་བསྙེན་བཀུར་བྱས་སོ། །དེའང་ངས་འཁོར་བ་ལ་སྐྱོ་བའི་ལུགས་ཀྱིས་ལུས་རྣམས་བྱིན་ལ། མིག་རྣམས་དང། རང་གི་ཤ་རྣམས་དང། རྐང་དང་
[053-304b3] རུས་པ་རྣམས་དང། རང་གི་པགས་པ་རྣམས་ཀྱང་བྱིན་ན། ཕྱི་རོལ་གྱི་དངོས་པོ་གཞན་དག་ལྟ་ཅི་སྨོས་ཏེ། ང་འགྱོད་པར་གྱུར་པའང་མེད་དོ། །དེ་ནས་བྱང་ཆུབ་སེམས་དཔའ་དེ་དག་
[053-304b4] དང། ལྷའི་དབང་པོ་རྣམས་དང། ཀླུའི་དབང་པོ་རྣམས་དང། གནོད་སྦྱིན་གྱི་དབང་པོ་རྣམས་དང། ལྷ་མ་ཡིན་གྱི་དབང་པོ་རྣམས་དང། མིའི་དབང་པོ་རྣམས་དང། སྤྱོད་པ་པ་
[053-304b5] དང། ཀུན་ཏུ་རྒྱུ་དང་གཅེར་པུ་པ་རྣམས་ཀྱིས་དེ་བཞིན་གཤེགས་པའི་སྔོན་གྱི་ཚུལ་འདི་ཐོས་ནས། ཆོས་ཀྱི་ཤུགས་ཀྱིས་མཆི་མ་བླགས་ཏེ། དེ་དག་ཐམས་ཅད་ཀྱིས་ཆོས་ལ་བཟོད་
[053-304b6] པ་ཐོབ་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག་ཆོས་ཀྱི་རྣམ་གྲངས་འདི་གཟུང་ཞིག་འདི་ནི་སེམས་ཅན་རྣམས་ལ་དེ་བཞིན་གཤེགས་པའི་བྱ་
[053-304b7] བ་བྱེད་པ་ཡིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ་།བཅོམ་ལྡན་འདས། ཆོས་ཀྱི་


[053-305a0] [305A] 
[053-305a1] ༄༅། །རྣམ་གྲངས་འདི་ལ་དད་པ་དང། མཆོད་པ་བགྱིད་པ་དང་འཛིན་པ་དང། ཀློག་པ་དང། ཀུན་ཆུབ་པར་བགྱིད་པའི་སེམས་ཅན་དེ་དག་ནི་དཀོན་
[053-305a2] ལགས་སོ། །གང་དག་གི་སུག་པར་མཆིས་པ་དེ་དག་ནི་སངས་རྒྱས་བྱུང་བ་དང་འདྲ་བར་བལྟ་བར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ལེགས་སོ། །
[053-305a3] ལེགས་སོ། །རིགས་ཀྱི་བུ། དེ་དེ་བཞིན་ཏེ། རིགས་ཀྱི་བུའམ་རིགས་ཀྱི་བུ་མོ་གང་ཆོས་ཀྱི་རྣམ་གྲངས་འདི་ལ་མཆོད་པ་བྱེད་པ་དང། ཡི་གེར་འདྲི་བ་དང། ཡི་གར་འདྲིར་འཇུག་
[053-305a4] པ་དང། འཛིན་པ་དང། ཀློག་པ་དང། ཆོས་སྨྲ་བ་དེ་དག་ལའང་མེ་ཏོག་དང། བདུག་པ་དང། སྤོས་དང། མེ་ཏོག་ཕྲེང་དང། བྱུག་པ་དང། ཕྱེ་མ་དང། གོས་དང། གདུགས་
[053-305a5] དང། རྒྱལ་མཚན་དང། བ་དན་རྣམས་ཀྱིས་མཆོད་པ་བྱེད་པ་དེ་དག་ནི་དཀོན་ཏེ། དེ་དག་ནི་དེ་བཞིན་གཤེགས་པ་དང་འདྲ་བ་ཁོ་ནར་བལྟ་བར་བྱའོ། །རིགས་ཀྱི་བུ། སེམས་
[053-305a6] ཅན་གང་དག་ཆོས་ཀྱི་རྣམ་གྲངས་འདི་ལ་མཆོད་པ་མི་བྱེད་པ་དང། འཛིན་པར་མི་བྱེད་པ་དང། ཀློག་པར་མི་བྱེད་པ་དང། སྦྱིན་པ་མི་བྱེད་པ་དག་འབྱུང་བར་འགྱུར་ཏེ། དེ་དག་
[053-305a7] ནི་བསྐལ་པ་དུ་མ་དང། བསྐལ་པ་བརྒྱ་དང། བསྐལ་པ་སྟོང་གི་བར་དུ་འཁོར་བ་ན་འཁོར་བར་འགྱུར་ཏེ། སྡུག་བསྔལ་བ་མང་པོ་སྡུག་བསྔལ་བརྒྱ་དག་ཉམས་སུ་མྱོང་བར་འགྱུར་རོ། །འདི་


[053-305b0] [305B] 
[053-305b1] དཔེར་ན། བུད་མེད་སྦྲུམ་མ་ཞིག་ཡོད་ལ། བུད་མེད་སྦྲུམ་མ་དེའི་ལྟོ་ན་བུ་ཆགས་པ་དེའང་ཁྱེའུ། བུ་མོ་ཞིག་ཏུ་གྱུར་ན། བུད་མེད་དེའི་བུ་གང་གི་ཚེ་ཟླ་བ་གཅིག་ལོན་ནམ་
[053-305b2] ཟླ་བ་གཉིས་ལོན་ནམ། ཟླ་བ་གསུམ་ལོན་ནམ། ཟླ་བ་ལྔ་ལོན་ནམ་ཟླ་བ་ཚང་བའི་བར་དུ་གྱུར་པ་དེ་ཙམ་དུ་བུད་མེད་དེའི་ལུས་ནོན་པར་འགྱུར་ཏེ། ཚིགས་ཀྱང་འབྱེ་བར་འགྱུར། ལྟོའང་
[053-305b3] ཆུང་བར་འགྱུར། སྐད་ཀྱི་བཅོམ་ཡང་ཆུང་བར་འགྱུར་ཏེ། ཚོར་བ་དེ་དག་གིས་ཡོངས་སུ་གཟིར་བའི་ལུས་ཀྱིས་དེ་ཙམ་དུ་སྡུག་བསྔལ་གྱི་ཚོར་བ་མྱོང་བཞིན་དུ་ལུས་འཛིན་པར་བྱེད་དེ་
[053-305b4] བུ་བཙའ་བའི་དུས་ཀྱི་བར་དུ་སེམས་ཅན་དམྱལ་བའི་སྡུག་བསྔལ་མྱོང་ངོ། །དེ་འདི་སྙམ་དུ་སེམས་ཏེ། གང་གི་ཚེ་བདག་གི་བུ་བཙའ་བར་འགྱུར་ཏེ། བདག་བདེ་བར་བཙས་པར་གྱུར་
[053-305b5] ན་དེའི་ཚེ་ཚངས་པར་སྤྱད་པར་བྱའོ་སྙམ་མོ། །དེ་ཕྱིས་ཡང་འདོད་པའི་འདོད་ཆགས་ཀྱིས་ཆགས་པར་གྱུར་པ་ན་སྡུག་བསྔལ་དེ་དག་ཕྱིས་མི་དྲན་ཏེ། བདེ་བའི་འདུ་ཤེས་སྐྱེད་པར་བྱེད་དོ། །དེ་
[053-305b6] བཞིན་དུ་ཕྱི་མའི་ཚེ་ཕྱི་མའི་དུས་ན་སེམས་ཅན་འབྱུང་བར་འགྱུར་བ་དེ་དག་ཆོས་ཀྱི་རྣམ་གྲངས་འདི་ལ་དད་པར་མི་བྱེད། མཆོད་པར་མི་བྱེད། འཛིན་པར་མི་བྱེད། ཀློག་པར་མི་
[053-305b7] བྱེད་དེ། དེ་དག་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་རྣམས་སུ་སྐྱེ་བར་འགྱུར་རོ། །དེ་དག་ཀྱང་འདོད་ཆགས་ཀྱིས་མྱོས་ནས། ཚོར་


[053-306a0] [306A] 
[053-306a1] ༄༅། །བ་དེ་དག་བཟོད་པར་གྱུར་ཏེ། བདག་ཅག་གིས་ཁྱིམ་དང། བུ་སྨད་ཡོངས་སུ་བསྐྱང་བར་བྱའོ། །ཆུང་མ་དང། བུ་དང། བུ་མོ་ཡོངས་སུ་བསྐྱང་བར་བྱའོ་
[053-306a2] སྙམ་མོ༑ ༑གང་གི་ཚེའང་སེམས་ཅན་དམྱལ་བར་སྐྱེས་པ་དེའི་ཚེ་ནི་འགྱོད་པར་འགྱུར་རོ། །གང་གི་ཚེ་ཕྱིར་ཐར་བར་གྱུར་པ་དེའི་ཚེ་ནི་འདོད་ཆགས་ཀྱིས་ཆགས་ནས་སེམས་ཅན་
[053-306a3] དམྱལ་བའི་སྡུག་བསྔལ་བརྗེད་པར་འགྱུར་ཏེ། སྦྱིན་པའང་སྦྱིན་པར་མི་བྱེད། ཚུལ་ཁྲིམས་ཀྱང་སྲུང་བར་མི་བྱེད་དོ། །འདི་ལྟ་སྟེ་དཔེར་ན། མི་ཆང་གིས་ར་རོ་ཞིང་མྱོས་ཏེ་
[053-306a4] ཚབས་ཆེར་ར་རོ་ཞིང་མྱོས་ལ་གཏུ་ལུམ་པར་གྱུར་ན། མི་དེས་སེམས་ཀྱིས་ཀྱང་ཁྱིམ་ཚོལ་མི་ནུས། ལམ་ཡང་མི་ཚོལ། ཕ་མ་དང་ཆུང་མ་དང། བུ་དང། བུ་མོའི་འདུ་
[053-306a5] ཤེས་ཀྱང་མེད། སངས་རྒྱས་དང། ཆོས་དང། དགེ་འདུན་ཡང་མི་དྲན་ཏེ། དེ་ཆང་གིས་མྱོས་པའི་མཐུས་དུར་ཁྲོད་ན་འདུག་ནའང་འཇིགས་པ་མེད་ལ། འདི་སྙམ་དུ་སེམས་
[053-306a6] ཏེ༑ ལྷའམ། ཀླུའམ། གནོད་སྦྱིན་ང་སྐྲག་པར་བྱེད་ནུས་པ་སུ་ཞིག་ཡོད་སྙམ་མོ། །དེ་བོང་བ་དང། ཤིང་དང། རྩྭ་དང། ཚེར་མའི་མལ་གཞན་དག་ལ་བདེ་བར་འདུ་ཤེས་
[053-306a7] སྐྱེད་པ་ལས། ལུས་སོར་ཆུད་ཅིང་ར་རོ་བ་དེ་སངས་ནས་གང་གི་ཚེ་དྲན་པ་རྙེད་པར་གྱུར་པ་དེའི་ཚེ་འགྱོད་པར་བྱེད་དེ། བདག་ནི་སྲོག་ལ་ཐུག་ཀྱང་བླ། བདག་གིས་ཆང་འདི་


[053-306b0] [306B] 
[053-306b1] །དེ་བཞིན་དུ་སེམས་ཅན་འདོད་ཆགས་ཀྱིས་རྒྱགས་པས་མྱོས་ཤིང། ཁྱིམ་ན་གནས་པས་རྣམ་པར་འཁྲུལ་པ་ནོར་གྱིས་སེམས་མྱོས་པ་རྣམས་ཀྱིས་ནི་
[053-306b2] སངས་རྒྱས་དང། ཆོས་དང། དགེ་འདུན་ཡང་ཡོངས་སུ་ཚོལ་བར་མི་བྱེད། སྦྱིན་པའང་མི་དྲན། མཐོ་རིས་སུ་སྐྱེ་བ་དང། རྒྱལ་པོར་འགྱུར་བ་དང། སངས་རྒྱས་ཀྱི་ཞིང་དུ་སྐྱེ་བའང་
[053-306b3] ཡོངས་སུ་ཚོལ་བར་མི་བྱེད་དེ། འཁོར་བ་དེ་ཉིད་ན་འཁོར་ཞིང་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་རྣམས་སུ་སྐྱེས་པའི་སྡུག་བསྔལ་
[053-306b4] མྱོང་བར་འགྱུར་ལ། འདི་སྙམ་དུ་འཛིན་ཏེ། བདག་གི་ལུས་ནི་བདེ་སྟེ། སྡུག་བསྔལ་བ་མེད་དོ་སྙམ་མོ། །གང་གི་ཚེ་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང་
[053-306b5] གཤིན་རྗེའི་འཇིག་རྟེན་དེ་དག་ནས་ཐར་ཏེ། བརྒྱ་ལ་བརྒྱ་ལམ་ན་མིའི་ལུས་ཐོབ་པར་གྱུར་པ་དེའི་ཚེ་མངལ་ན་གནས་པས་ལུས་ཡོངས་སུ་གཟིར་ཅིང་མུན་ནག་གིས་སྐྱེ་བར་གྱུར་པའི་
[053-306b6] ལུས་ལ་བད་ཀན་དང། མཁྲིས་པ་དང། ལྗན་ལྗིན་དང། ཁྲག་དང་ཕྱི་སས་བདས་པས་སྐྱོ་བར་གྱུར་ནས། འདི་སྙམ་དུ་སེམས་ཏེ། བདག་ཅག་ལོ་བྲྒྱའམ། བསྐལ་
[053-306b7] པའམ། བསྐལ་པ་བྲྒྱའམ། བསྐལ་པ་སྟོང་ངམ། བསྐལ་པ་འབུམ་གྱི་བར་དུ་འཁོར་བ་ན་འཁོར་ཞིང་སྡུག་བསྔལ་གྱི་ཚོར་བ་མི་བཟད་ཅིང་ཡིད་དུ་མི་འོང་བ་མྱོང་ལ། གང་


[053-307a0] [307A] 
[053-307a1] ༄༅། །དུའང་བདག་ཅག་གིས་སྐྱབས་མེད་པ་འདི་ལས་གང་དག་གི་འབྲས་བུ་རྣམ་པར་སྨིན་པ་ཡིན་ཞིག་གུ་བདག་ཅག་གིས་ཀྱང་སྔོན་སྡིག་པ་མང་དུ་བྱས་སོ་
[053-307a2] སྙམ་སྟེ༑ དེ་ལྟར་མངལ་ན་གནས་ནས་སེམས་ཅན་དམྱལ་བ་དང་འདྲ་བར་འགྱོད་པ་སྐྱེད་པར་བྱེད་དེ། གང་གི་ཚེ་བདག་ཅག་མངལ་ན་གནས་པའི་སེམས་ཅན་དམྱལ་བ་འདི་
[053-307a3] ལས་ཐར་པར་གྱུར་པ་དེའི་ཚེ་སངས་རྒྱས་དང། ཆོས་དང། དགེ་འདུན་ལ་མི་ཕྱེད་པའི་དད་པས་བསྒྲུབ་པ་དང་བཙལ་བར་བྱ་སྟེ་ཅི་ནས་ཀྱང་བདག་ཅག་ཕྱིན་ཆད་མངལ་གྱི་
[053-307a4] སེམས་ཅན་དམྱལ་བར་གནས་པར་མི་འགྱུར་བར་བྱའོ་སྙམ་མོ། །དེ་དག་ཕྱིས་མངལ་གྱི་གནས་རྣམས་ལས་ཐར་ནས་བག་མེད་པར་བྱེད་དེ། དེ་དག་ཡང་སེམས་ཅན་
[053-307a5] དམྱལ་བ་རྣམས་སུ་སྡུག་བསྔལ་མྱོང་བར་འགྱུར་རོ། །དེ་ལྟ་བས་ན་ནམ་ཡང་བག་མེད་པར་མི་བྱའོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་
[053-307a6] སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀུན་
[053-307a7] དགའ་བོ། དེའི་ཕྱིར་ཆོས་ཀྱི་རྣམ་གྲངས་འདི་སེམས་ཅན་ཐམས་ཅད་ཀྱི་སྐྱབས་བྱེད་པ་ཞེས་བྱ་བར་གཟུང་ཞིག་བྱང་ཆུབ་སེམས་དཔས་ཞུས་པ་ཞས་བྱ་བར་ཡང་གཟུང་


[053-307b0] [307B] 
[053-307b1] བཀོད་པའི་རྒྱལ་པོའི་རྣམ་པར་འཕྲུལ་པའི་རྒྱལ་པོ་ཞེས་བྱ་བར་ཡང་གཟུང་ཞིག་དེ་བཞིན་གཤེགས་པས་མངོན་པར་རྫོགས་པར་བྱང་ཆུབ་པ་ཞེས་བྱ་བར་ཡང་གཟུང་ཞིག་ཆོས་
[053-307b2] ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་ཞེས་བྱ་བར་ཡང་གཟུང་ཞིག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་དེ་དག་དང། ཉན་
[053-307b3] ཐོས་ཆེན་པོ་དེ་དག་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་ཐམས་ཅད་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་མ་
[053-307b4] ཡིན་དང། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཆོས་ཐམས་ཅད་ཀྱི་ཡོན་ཏན་བཀོད་པའི་
[053-307b5] རྒྱལ་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་པྲཛྙཱ་ཝརྨ་དང། སུ་རེནྡྲ་བོ་དཧི་དང། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེ་ལ་སོགས་པས་
[053-307b6] བསྒྱུར་ཅིང་ཞུས་ཏེ་གཏན་ལ་ཕབ་པ།། །།རྒྱ་གར་སྐད་དུ། ཨཱརྱ་སུ་ཁ་བ་ཏི་བྱཱུ་ཧ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ་འཕགས་པ་བདེ་བ་ཅན་གྱི་བཀོད་པ་ཞེས་བྱ་བ་
[053-307b7] ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་


[053-308a0] [308A] 
[053-308a1] ༄༅། །ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་གནས་
[053-308a2] བརྟན་ཉན་ཐོས་ཆེན་པོ་དགྲ་བཅོམ་པ་ཤ་སྟག་ལ་འདི་ལྟ་སྟེ་གནས་བརྟན་ཤཱ་རིའི་བུ་དང། མཽངྒལ་གྱི་བུ་ཆེན་པོ་དང། འོད་སྲུང་ཆེན་པོ་དང། ཀཱ་ཏྱཱའི་བུ་ཆེན་པོ་དང། ཀ་པི་
[053-308a3] ན་ཆེན་པོ་དང། གསུས་པོ་ཆེ་དང། ནམ་གྲུ་དང། ལམ་ཕྲན་བསྟན་དང། དགའ་བོ་དང། ཀུན་དགའ་བོ་དང། སྒྲ་གཅན་ཟིན་དང། བ་ལང་བདག་དང། བྷ་ར་བཧྭ་ཛ་དང་
[053-308a4] འཆར་བྱེད་ནག་པོ་དང། བ་ཀུ་ལ་དང། མ་འགགས་པ་དང། དེ་དག་དང་ཉན་ཐོས་ཆེན་པོ་གཞན་དག་དང། བྱང་ཆུབ་སེམས་དཔའ་སེམས་དཔའ་ཆེན་པོ་མང་པོ་ལ་
[053-308a5] འདི་ལྟ་སྟེ། འཇམ་དཔལ་གཞོན་ནུར་གྱུར་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མི་ཕམ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤོས་ཀྱི་
[053-308a6] གླང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་བརྩོན་དང། བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་པ་མི་འདོར་བ་དང། དེ་དག་དང་
[053-308a7] བྱང་ཆུབ་སེམས་དཔའ་སེམས་དཔའ་ཆེན་པོ་གཞན་མང་པོ་དག་དང་ལྷའི་དབང་པོ་བརྒྱ་བྱིན་དང། མི་མཇེད་ཀྱི་བདག་པོ་ཚངས་པ་དང། དེ་དག་དང་ལྷ་བྱེ་བ་ཁྲག་


[053-308b0] [308B] 
[053-308b1] བཞུགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ། སངས་རྒྱས་
[053-308b2] ཀྱི་ཞིང་འདི་ནས་ནུབ་ཕྱོགས་ལོགས་སུ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་འབུམ་འདས་པ་ན་འཇིག་རྟེན་གྱི་ཁམས་བདེ་བ་ཅན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་
[053-308b3] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཅེས་བྱ་བ་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་ཏོ་།ཤཱ་རིའི་བུ། འདི་ཇི་སྙམ་དུ་སེམས་
[053-308b4] འཇིག་རྟེན་གྱི་ཁམས་དེ་ཅིའི་ཕྱིར་བདེ་བ་ཅན་ཞེས་བྱ་ཞེ་ན་ཤཱ་རིའི་བུ། འཇིག་རྟེན་གྱི་ཁམས་བདེ་བ་ཅན་དེ་ན་སེམས་ཅན་རྣམས་ཀྱི་ལུས་ལ་སྡུག་བསྔལ་མེད། སེམས་ལ་
[053-308b5] སྡུག་བསྔལ་མེད་ཅིང་བདེ་བའི་རྒྱུ་ཆད་མེད་པར་ཡོད་དེ། དེའི་ཕྱིར་འཇིག་རྟེན་གྱི་ཁམས་བདེ་བ་ཅན་ཞེས་བྱའོ། །ཤཱ་རིའི་བུ་གཞན་ཡང་འཇིག་རྟེན་གྱི་ཁམས་བདེ་བ་ཅན་ནི་
[053-308b6] ཁ་ཁྱེར་རིམ་པ་བདུན་དང། ཤིང་ཏ་ལའི་ཕྲེང་བ་རིམ་པ་བདུན་དང། དྲིལ་བུ་གཡེར་ཀའི་དྲ་བ་རྣམས་ཀྱིས་ཀུན་ནས་ཡོངས་སུ་བསྐོར་བ། བཀྲ་བ་བལྟ་ན་སྡུག་པའོ། །ཤཱ་རིའི་བུ་
[053-308b7] སངས་རྒྱས་ཀྱི་ཞིང་དེ་ནི་རིན་པོ་ཆེ་སྣ་བཞི་ལ་འདི་ལྟ་སྟེ་གསེར་དང། དངུལ་དང། བཻཌཱུརྱ་དང། ཤེལ་དང་རྣམ་པ་དེ་ལྟ་བུའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་དག་


[053-309a0] [309A] 
[053-309a1] ༄༅། །གིས་ལེགས་པར་བརྒྱན་པའོ། །ཤཱ་རིའི་བུ། གཞན་ཡང་འཇིག་རྟེན་གྱི་ཁམས་བདེ་བ་ཅན་ན་རིན་པོ་ཆེ་སྣ་བདུན་གྱི་རྫིང་ཡན་ལག་བརྒྱད་དང་
[053-309a2] ལྡན་པའི་ཆུས་ཡོངས་སུ་གང་བ། རིན་པོ་ཆེའི་པདྨས་ཁེབས་པ་བྱ་རོག་གིས་བཏུང་དུ་རུང་བར་ཁ་ད་ཆད་དུ་གྱུར་པ་གསེར་གྱི་བྱེ་མ་བདལ་བ་དག་ཡོད་དེ། རྫིང་དེ་དག་གི་
[053-309a3] ཕྱོགས་བཞི་ཀུན་ན་ཐེམ་སྐས་བཀྲ་བ། བལྟ་ན་སྡུག་པ། གསེར་དང་དངུལ་དང། བཻ་ཌཱུརྱ་དང། ཤེལ་དང། རིན་པོ་ཆེ་སྣ་བཞི་ལས་བྱས་པ་བཞི་བཞི་ཡོད་དོ། །རྫིང་དེ་དག་
[053-309a4] གི་འགྲམ་ན་རིན་པོ་ཆེའི་ཤིང་ལྗོན་པ་རིན་པོ་ཆེ་སྣ་བདུན་ལ་འདི་ལྟ་སྟེ། གསེར་དང། དངུལ་དང། བཻ་ཌཱུརྱ་དང། ཤེལ་དང། མུ་ཏིག་དམར་པོ་དང། རྡོའི་སྙིང་པོ་དང། སྤུག་
[053-309a5] གི་ཤིང་བཀྲ་བ། བལྟ་ན་སྡུག་པ་དག་སྐྱེས་སོ། །རྫིང་དེ་དག་ཀུན་ནས་པདྨ་སྐྱེས་པ་འདི་ལྟ་སྟེ། གསེར་གྱི་ཁ་དོག་གསེར་གྱི་འོད་འབྱུང་བ། གསེར་ལྟ་བུར་སྟོན་པ། སྔོན་པོ་
[053-309a6] ཁ་དོག་སྔོན་པོ། འོད་སྔོན་པོ་འབྱུང་བ། སྔོན་པོ་ལྟ་བུར་སྟོན་པ། སེར་པོ་ཁ་དོག་སེར་པོ། འོད་སེར་པོ་འབྱུང་བ། སེར་པོ་ལྟ་བུར་སྟོན་པ། དམར་པོ་ཁ་དོག་དམར་པོ། འོད་
[053-309a7] དམར་པོ་འབྱུང་བ། དམར་པོ་ལྟ་བུར་སྟོན་པ། དཀར་པོ། ཁ་དོག་དཀར་པོ། འོད་དཀར་པོ་འབྱུང་བ། དཀར་པོ་ལྟ་བུར་སྟོན་པ། བཀྲ་བ། ཁ་དོག་བཀྲ་བ། འོད་བཀྲ་བ་འབྱུང་


[053-309b0] [309B] 
[053-309b1] བཀྲ་བ་ལྟ་བུར་སྟོན་པ་ཤིང་རྟའི་འཕང་ལོ་ཙམ་དག་སྐྱེས་སོ། །ཤཱ་རིའི་བུ། སངས་རྒྱས་ཀྱི་ཞིང་དེ་ན་སངས་རྒྱས་ཀྱི་ཞིང་གི་ཡོན་ཏན་བཀོད་པ་རྣམ་པ་དེ་ལྟ་བུ་དག་གིས་ལེགས་པར་
[053-309b2] བརྒྱན་པའོ། །ཤཱ་རིའི་བུ། གཞན་ཡང་འཇིག་རྟེན་གྱི་ཁམས་བདེ་བ་ཅན་ན་ལྷའི་སིལ་སྙན་གྱི་སྒྲ་རྟག་ཏུ་འབྱུང་ངོ། །ས་ཆེན་པོ་ནི་གསེར་གྱི་ཁ་དོག་ལྟ་བུ་སྟེ་ཉམས་དགའ་བའོ། །ཤཱ་རིའི་
[053-309b3] བུ༑ སངས་རྒྱས་ཀྱི་ཞིང་དེ་ནི་སངས་རྒྱས་ཀྱི་ཞིང་གི་ཡོན་ཏན་བཀོད་པ་རྣམ་པ་དེ་ལྟ་བུ་དག་གིས་ལེགས་པར་བརྒྱན་པའོ། །ཤཱ་རིའི་བུ། གཞན་ཡང་སངས་རྒྱས་ཀྱི་ཞིང་དེ་ན་ཉིན་ལན་གསུམ་མཚན་ལན་
[053-309b4] གསུམ་དུ་ལྷའི་མེ་ཏོག་མནྡཱ་ར་བའི་ལྷའི་མེ་ཏོག་གི་ཆར་འབབ་བོ་།དེར་སེམས་ཅན་གང་དག་སྐྱེས་པ་དེ་དག་ཀྱང་སྔ་དྲོ་གཅིག་བཞིན་དུ་སངས་རྒྱས་ཀྱི་ཞིང་གཞན་དང་གཞན་དུ་དོང་སྟེ། སངས་
[053-309b5] རྒྱས་བྱེ་བ་ཕྲག་འབུམ་ལ་ཕྱག་འཚལ་ཞིང། དེ་བཞིན་གཤེགས་པ་རེ་རེ་ལའང་མེ་ཏོག་སྐོན་བུ་བྱེ་བ་ཕྲག་འབུམ་མངོན་པར་འཐོར་ཏེ་གཏོར་ནས་ཉིན་མོ་གནས་པའི་ཕྱིར་སླར་
[053-309b6] འཇིག་རྟེན་གྱི་ཁམས་དེ་ཉིད་དུ་འདོང་ངོ། །ཤཱ་རིའི་བུ། སངས་རྒྱས་ཀྱི་ཞིང་དེ་ནི་སངས་རྒྱས་ཀྱི་ཞིང་གི་ཡོན་ཏན་བཀོད་པ་རྣམ་པ་དེ་ལྟ་བུ་དེ་དག་གིས་ལེགས་པར་བརྒྱན་པའོ། །ཤཱ་
[053-309b7] རིའི་བུ། གཞན་ཡང་འཇིག་རྟེན་གྱི་ཁམས་བདེ་བ་ཅན་ན་ངང་པ་དང། ཁྲུང་ཁྲུང་དང། རྨ་བྱ་དག་ཡོད་པ་དེ་དག་ཀྱང་ཉིན་ལན་གསུམ། མཚན་ལན་གསུམ་འདུས་ནས་ཡང་དག་


[053-310a0] [310A] 
[053-310a1] ༄༅། །པར་བགྲོ་བར་བྱེད་དེ། རང་རང་གི་སྐད་དག་གིས་སྨྲའོ་།དེ་དག་སྨྲ་བ་ན་དབང་པོ་དང། སྟོབས་དང། བྱང་ཆུབ་ཀྱི་ཡན་ལག་གི་སྒྲ་དག་འབྱུང་ངོ། །
[053-310a2] སེམས་ཅན་གང་དག་དེར་སྐྱེས་པ་དེ་དག་གིས་སྒྲ་དེ་ཐོས་ནས་སངས་རྒྱས་ཡིད་ལ་བྱེད་པ་སྐྱེ། ཆོས་ཡིད་ལ་བྱེད་པ་སྐྱེ། དགེ་འདུན་ཡིད་ལ་བྱེད་པར་སྐྱེའོ། །ཤཱ་རིའི་བུ། འདི་ཇི་
[053-310a3] སྙམ་དུ་སེམས། སེམས་ཅན་དེ་དག་དུད་འགྲོའི་སྐྱེ་གནས་སུ་གྱུར་པ་ཡིན་སྙམ་དུ་སེམས་པ་ལྟ་ན་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། ཤཱ་རིའི་བུ། སངས་རྒྱས་ཀྱི་ཞིང་དེ་ན་
[053-310a4] སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དུ་སྐྱེ་བའི་མིང་ཡང་མེད་དོ། །བྱའི་ཚོགས་དེ་དག་ནི་དེ་བཞིན་གཤེགས་པ་ཚེ་དཔག་མེད་དེ་ཉིད་
[053-310a5] ཀྱིས་ཆོས་ཀྱི་སྒྲ་དབྱུང་བའི་ཕྱིར་སྤྲུལ་པ་དག་གོ། ཤཱ་རིའི་བུ། སངས་རྒྱས་ཀྱི་ཞིང་དེ་ནི་སངས་རྒྱས་ཀྱི་ཞིང་གི་ཡོན་ཏན་བཀོད་པ་རྣམ་པ་དེ་ལྟ་བུ་དག་གིས་ལེགས་པར་བརྒྱན་པའོ།།
[053-310a6] ཤཱ་རིའི་བུ། གཞན་ཡང་སངས་རྒྱས་ཀྱི་ཞིང་དེའི་ཏ་ལའི་ཕྲེང་བ་དེ་དག་དང། དྲིལ་བུ་གཡེར་ཀའི་དྲ་བ་དེ་དག་ལ་རླུང་གིས་ཕོག་ཅིང་རླུང་གིས་བསྐྱོད་ན་སྒྲ་སྙན་པ་ཡིད་དུ་འོང་བ་
[053-310a7] ཉམས་དགའ་བ་འབྱུང་སྟེ། འདི་ལྟ་སྟེ། དཔེར་ན། རོལ་མོ་མཁན་གྱིས་ཡན་ལག་བྱེ་བ་འབུམ་དང་ལྡན་པའི་ལྷའི་སིལ་སྙན་བླངས་པ་བཞིན་ནོ། །དེར་མི་དེ་དག་གིས་སྒྲ་དེ་


[053-310b0] [310B] 
[053-310b1] ཆོས་རྗེས་སུ་དྲན་པ་དང། དགེ་འདུན་རྗེས་སུ་དྲན་པ་ལུས་ལ་གནས་སོ། །ཤཱ་རིའི་བུ། སངས་རྒྱས་ཀྱི་ཞིང་དེ་ནི་སངས་རྒྱས་ཀྱི་ཞིང་གི་ཡོན་ཏན་
[053-310b2] བཀོད་པའི་རྒྱན་རྣམ་པ་དེ་ལྟ་བུ་དག་གིས་ལེགས་པར་བརྒྱན་པའོ་།ཤཱ་རིའི་བུ། འདི་ཇི་སྙམ་དུ་སེམས། ཅིའི་ཕྱིར་དེ་བཞིན་གཤེགས་པ་ཚེ་དཔག་ཏུ་མེད་ཅེས་བྱ་ཞེ་ན། ཤཱ་རིའི་བུ་
[053-310b3] དེ་བཞིན་གཤེགས་པ་ཚེ་དཔག་མེད་དེའི་ཚེའི་ཚད་དཔག་ཏུ་མེད་དེ་དེའི་ཕྱིར་དེ་བཞིན་གཤེགས་པ་ཚེ་དཔག་མེད་ཅེས་བྱའོ། །ཤཱ་རིའི་བུ། གཞན་ཡང་ཅིའི་ཕྱིར་དེ་བཞིན་གཤེགས་
[053-310b4] པ་དེ་འོད་དཔག་མེད་ཅེས་བྱ་ཞེ་ན། ཤཱ་རིའི་བུ། དེ་བཞིན་གཤེགས་པ་འོད་དཔག་མེད་དེའི་འོད་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་དེ། དེའི་ཕྱིར་དེ་བཞིན་གཤེགས་
[053-310b5] པ་དེ་འོད་དཔག་མེད་ཅེས་བྱའོ། །བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་
[053-310b6] ནས་བསྐལ་པ་བཅུ་ལོན་ནོ། །ཤཱ་རིའི་བུ། གཞན་ཡང་བཅོམ་ལྡན་འདས་དེའི་ཉན་ཐོས་ཀྱི་དགེ་འདུན་དག་པ་དགྲ་བཅོམ་པ་ཤ་སྟག་ཚད་མེད་དེ། དེ་དག་གི་ཚད་བརྗོད་པར་སླ་བ་མ་
[053-310b7] ཡིན་ནོ༑ ༑ཤཱ་རིའི་བུ། གཞན་ཡང་སངས་རྒྱས་ཀྱི་ཞིང་དེར་སྐྱེས་པའི་སེམས་ཅན་དག་ནི་ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་དག་པ་ཤ་སྟག་གོ་


[053-311a0] [311A] 
[053-311a1] ༄༅། །ཤཱ་རིའི་བུ། བྱང་ཆུབ་སེམས་དཔའ་དེ་དག་གི་ཚད་ནི་བརྗོད་པར་སླ་བ་མ་ཡིན་ཏེ། གཞན་དུ་ན་ཚད་མེད་གྲངས་མེད་ཅེས་བྱ་བའི་གྲངས་སུ་འགྲོའོ། །ཤཱ་
[053-311a2] རིའི་བུ༑ སངས་རྒྱས་ཀྱི་ཞིང་དེ་ནི་སངས་རྒྱས་ཀྱི་ཞིང་གི་ཡོན་ཏན་བཀོད་པ་རྣམ་པ་དེ་ལྟ་བུ་དག་གིས་ལེགས་པར་བརྒྱན་པའོ། །ཤཱ་རིའི་བུ། དེ་ལྟ་བས་ན་རིགས་ཀྱི་བུའམ་རིགས་
[053-311a3] ཀྱི་བུ་མོས་སངས་རྒྱས་ཀྱི་ཞིང་དེར་སྐྱེ་བར་བྱ་བའི་ཕྱིར་དགེ་བའི་རྩ་བ་རྣམས་གུས་པར་ཡོངས་སུ་བསྔོ་བར་བྱའོ། །དེ་ཅིའི་ཕྱིར་ཞེ་ན། འདི་ལྟར་སྐྱེས་བུ་དམ་པ་དེ་ལྟ་བུ་དག་དང་
[053-311a4] ཕྲད་པར་འགྱུར་བའི་ཕྱིར་རོ། །ཤཱ་རིའི་བུ། དགེ་བའི་རྩ་བ་ངན་ངོན་ཙམ་གྱིས་ནི་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་ཞིང་དུ་སྐྱེ་བར་མི་འགྱུར་རོ། །ཤཱ་
[053-311a5] རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་གིས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་མཚན་ཐོས་ལ་ཐོས་ནས་ཀྱང་ཡིད་ལ་བྱེད་ཅིང་ནུབ་གཅིག་གམ་
[053-311a6] ནུབ་གཉིས་སམ། ནུབ་གསུམ་མམ། ནུབ་བྮིའམ། ནུབ་ལྔའམ། ནུབ་དྲུག་གམ། ནུབ་བདུན་དུ་གཡེང་བ་མེད་པའི་སེམས་ཀྱིས་ཡིད་ལ་བྱེད་ན་རིགས་ཀྱི་བུའམ། རིགས་
[053-311a7] ཀྱི་བུ་མོ་དེ་འཆི་བའི་དུས་ཀྱི་ཚེ་ཕྱིན་ཅི་ལོག་མེད་པའི་སེམས་ཀྱིས་འཆི་བའི་དུས་བྱས་ནས་འཆི་བའི་དུས་བྱས་པ་དེ་དེ་བཞིན་གཤེགས་པ་འོད་དཔག་མེད་ཉན་ཐོས་ཀྱི་དགེ་འདུན་གྱིས་


[053-311b0] [311B] 
[053-311b1] གྱིས་བལྟས་པའི་མདུན་ན་བཞུགས་པའི་མདུན་ན་ཞུགས་པ་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དེའི་སངས་རྒྱས་ཀྱི་ཞིང་
[053-311b2] འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཤཱ་རིའི་བུ། དེ་ལྟ་བས་ན་དོན་གྱི་དབང་དེ་མཐོང་ནས་རིགས་ཀྱི་བུའམ་རིགས་ཀྱི་བུ་མོས་སངས་རྒྱས་ཀྱི་ཞིང་དེར་གུས་པར་སྨོན་
[053-311b3] ལམ་གདབ་པར་བྱའོ་ཞེས་དེ་སྐད་ཅེས་བརྗོད་དོ། །ཤཱ་རིའི་བུ། ཇི་ལྟར་དེ་བཞིན་གཤེགས་པ་ངས་ད་ལྟར་ཡོངས་སུ་བརྗོད་པ་དེ་བཞིན་དུ། ཤཱ་རིའི་བུ། ཤར་ཕྱོགས་ན་བཅོམ་ལྡན་
[053-311b4] འདས་དེ་བཞིན་གཤེགས་པ་མི་འཁྲུགས་པ་ཞེས་བྱ་བ་དང། དེ་བཞིན་གཤེགས་པ་ལྷུན་པོའི་རྒྱལ་མཚན་ཞེས་བྱ་བ་དང། དེ་བཞིན་གཤེགས་པ་ལྷུན་པོ་ཞེས་བྱ་བ་དང། དེ་
[053-311b5] བཞིན་གཤེགས་པ་ལྷུན་པོ་ཆེན་པོ་ཞེས་བྱ་བ་དང། དེ་བཞིན་གཤེགས་པ་ལྷུན་པོ་ཆེན་པོ་སྣང་བ་ཞེས་བྱ་བ་དང། དེ་བཞིན་གཤེགས་པ་འཇམ་སྒྲ་ཞེས་བྱ་བ་དང། དེ་བཞིན་གཤེགས་
[053-311b6] པ་འཇམ་དབྱངས་ཞེས་བྱ་བ་དང། དེ་དག་ལ་སོགས་པ་ཤར་ཕྱོགས་ཀྱི་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་དག་རང་རང་གི་སངས་རྒྱས་ཀྱི་ཞིང་རྣམས་ལྗགས་ཀྱི་
[053-311b7] དབང་པོས་ཁེབས་པར་མཛད་དོ། །ཁྱེད་ཅག་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་ཡོངས་སུ་བཟུང་བའི་ཆོས་ཀྱི་རྣམ་གྲངས་འདི་ལ་ཡིད་ཆེས་


[053-312a0] [312A] 
[053-312a1] ༄༅། །པར་གྱིས་ཤིག་ཅེས་གསུང་བ་མཛད་དོ། །དེ་བཞིན་དུ་ལྷོ་ཕྱོགས་ན་དེ་བཞིན་གཤེགས་པ་ཉི་ཟླའི་སྒྲོན་མ་ཞེས་བྱ་བ་དང་དེ་བཞིན་གཤེགས་པ་གྲགས་
[053-312a2] པ་ཞེས་བྱ་བ་དང། དེ་བཞིན་གཤེགས་པ་གྲགས་པའི་འོད་ཅེས་བྱ་བ་དང། དེ་བཞིན་གཤེགས་པ་འོད་འཕྲོ་ཕུང་པོ་ཞེས་བྱ་བ་དང། དེ་བཞིན་གཤེགས་པ་ལྷུན་པོའི་སྒྲོན་མ་ཞེས་
[053-312a3] བྱ་བ་དང། དེ་བཞིན་གཤེགས་པ་བརྩོན་འགྲུས་མཐའ་ཡས་ཞེས་བྱ་བ་དང། དེ་དག་ལ་སོགས་པ་ལྷོ་ཕྱོགས་ཀྱི་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་དག་རང་
[053-312a4] རང་གི་སངས་རྒྱས་ཀྱི་ཞིང་རྣམས་ལྗགས་ཀྱི་དབང་པོས་ཁེབས་པར་མཛད་དེ། ཁྱེད་ཅག་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་ཡོངས་
[053-312a5] སུ་བཟུང་བའི་ཆོས་ཀྱི་རྣམ་གྲངས་འདི་ལ་ཡིད་ཆེས་པར་གྱིས་ཤིག་ཅེས་གསུང་བ་མཛད་དོ། །དེ་བཞིན་དུ་ནུབ་ཕྱོགས་ན་དེ་བཞིན་གཤེགས་པ་ཚེ་དཔག་མེད་ཅེས་བྱ་བ་དང། དེ་
[053-312a6] བཞིན་གཤེགས་པ་ཕུང་པོ་དཔག་མེད་ཅེས་བྱ་བ་དང། དེ་བཞིན་གཤེགས་པ་རྒྱལ་མཚན་དཔག་མེད་ཅེས་བྱ་བ་དང། དེ་བཞིན་གཤེགས་པ་འོད་ཆེན་ཞེས་བྱ་བ་དང། དེ་
[053-312a7] བཞིན་གཤེགས་པ་འོད་ཟེར་སྣང་བ་ཞེས་བྱ་བ་དང། དེ་བཞིན་གཤེགས་པ་རིན་པོ་ཆེའི་ཏོག་ཅེས་བྱ་བ་དང། དེ་བཞིན་གཤེགས་པ་འོད་ཟེར་དག་པ་ཞེས་བྱ་བ་དང། དེ་དག་


[053-312b0] [312B] 
[053-312b1] གངྒཱའི་ཀླུང་གི་བྱེ་མ་སྙེད་དག་རང་རང་གི་སངས་རྒྱས་ཀྱི་ཞིང་རྣམས་ལྗགས་ཀྱི་དབང་པོས་ཁེབས་པར་མཛད་དེ། ཁྱེད་ཅག་
[053-312b2] ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་ཡོངས་སུ་བཟུང་པའི་ཆོས་ཀྱི་རྣམ་གྲངས་འདི་ལ་ཡིད་ཆེས་པར་གྱིས་ཤིག་ཅེས་གསུང་བ་མཛད་དོ། །
[053-312b3] དེ་བཞིན་དུ་བྱང་ཕྱོགས་ན་དེ་བཞིན་གཤེགས་པ་འོད་འཕྲོའི་ཕུང་པོ་ཆེན་པོ་ཞེས་བྱ་བ་དང། དེ་བཞིན་གཤེགས་པ་ཐམས་ཅད་སྒྲོལ་བའི་དབྱངས་ཞེས་བྱ་བ་དང། དེ་བཞིན་གཤེགས་
[053-312b4] པ་རབ་ཏུ་ཐུལ་དཀའ་ཞེས་བྱ་བ་དང། དེ་བཞིན་གཤེགས་པ་ཉི་མ་འབྱུང་ཞེས་བྱ་བ་དང། དེ་བཞིན་གཤེགས་པ་དྲ་བ་ཅན་གྱི་འོད་ཅེས་བྱ་བ་དང། དེ་བཞིན་གཤེགས་པ་འོད་
[053-312b5] ཀྱི་འབྱུང་གནས་ཞེས་བྱ་བ་དང། དེ་དག་ལ་སོགས་པ་བྱང་ཕྱོགས་ཀྱི་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་དག་རང་རང་གི་སངས་རྒྱས་ཀྱི་ཞིང་རྣམས་
[053-312b6] ལྗགས་ཀྱི་དབང་པོས་ཁེབས་པར་མཛད་དེ། །ཁྱེད་ཅག་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་ཡོངས་སུ་བཟུང་བའི་ཆོས་
[053-312b7] ཀྱི་རྣམ་གྲངས་འདི་ལ་ཡིད་ཆེས་པར་གྱིས་ཤིག་ཅེས་གསུང་བ་མཛད་དོ། །དེ་བཞིན་དུ་འོག་གི་ཕྱོགས་ན་དེ་བཞིན་གཤེགས་པ་སེང་གེ་ཞེས་བྱ་བ་དང། དེ་བཞིན་གཤེགས་པ་གྲགས་


[053-313a0] [313A] 
[053-313a1] ༄༅། །པ་ཞེས་བྱ་བ་དང། དེ་བཞིན་གཤེགས་པ་གྲགས་འོད་ཅེས་བྱ་བ་དང། དེ་བཞིན་གཤེགས་པ་ཆོས་ཞེས་བྱ་བ་དང། དེ་བཞིན་གཤེགས་པ་ཆོས་འཛིན་
[053-313a2] ཅེས་བྱ་བ་དང། དེ་བཞིན་གཤེགས་པ་ཆོས་ཀྱི་རྒྱལ་མཚན་ཞེས་བྱ་བ་དང། དེ་དག་ལ་སོགས་པ་འོག་གི་ཕྱོགས་ཀྱི་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་དག་
[053-313a3] རང་རང་གི་སངས་རྒྱས་ཀྱི་ཞིང་རྣམས་ལྗགས་ཀྱི་དབང་པོས་ཁེབས་པར་མཛད་དེ། ཁྱེད་ཅག་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་
[053-313a4] ཡོངས་སུ་བཟུང་བའི་ཆོས་ཀྱི་རྣམ་གྲངས་འདི་ལ་ཡིད་ཆེས་པར་གྱིས་ཤིག་ཅེས་གསུང་པ་མཛད་དོ། །དེ་བཞིན་དུ་སྟེང་གི་ཕྱོགས་ན་དེ་བཞིན་གཤེགས་པ་ཚངས་པའི་དབྱངས་
[053-313a5] ཞེས་བྱ་བ་དང། དེ་བཞིན་གཤེགས་པ་སྐར་མའི་རྒྱལ་པོ་ཞེས་བྱ་བ་དང། དེ་བཞིན་གཤེགས་པ་སྤོས་མཆོག་ཅེས་བྱ་བ་དང། དེ་བཞིན་གཤེགས་པ་སྤོས་འོད་ཅེས་བྱ་བ་
[053-313a6] དང། དེ་བཞིན་གཤེགས་པ་སྤོས་ཀྱི་ཕུང་པོ་ཞེས་བྱ་བ་དང། དེ་བཞིན་གཤེགས་པ་རིན་ཆེན་མེ་ཏོག་ཤིན་ཏུ་རྒྱས་པའི་རིགས་ཞེས་བྱ་བ་དང། དེ་བཞིན་གཤེགས་པ་སཱ་
[053-313a7] ལའི་དབང་པོའི་རྒྱལ་པོ་ཞེས་བྱ་བ་དང། དེ་བཞིན་གཤེགས་པ་རིན་ཆེན་ཨུཏྤ་ལའི་དཔལ་ཞེས་བྱ་བ་དང། དེ་བཞིན་གཤེགས་པ་མཐོང་བ་དོན་ཡོད་ཅེས་བྱ་བ་དང། དེ་


[053-313b0] [313B] 
[053-313b1] དེ་དག་ལ་སོགས་པ་སྟེང་གི་ཕྱོགས་ཀྱི་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་དག་རང་རང་གི་སངས་རྒྱས་ཀྱི་
[053-313b2] ཞིང་རྣམས་ལྗགས་ཀྱི་དབང་པོས་ཁེབས་པར་མཛད་དེ། ཁྱེད་ཅག་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་སངས་རྒྱས་ཐམས་ཅད་ཀྱིས་ཡོངས་སུ་བཟུང་བའི་ཆོས་
[053-313b3] ཀྱི་རྣམ་གྲངས་འདི་ལ་ཡིད་ཆེས་པར་གྱིས་ཤིག་ཅེས་གསུང་བ་མཛད་དོ། །ཤཱ་རིའི་བུ། འདི་ཇི་སྙམ་དུ་སེམས། ཅིའི་ཕྱིར་ཆོས་ཀྱི་རྣམ་གྲངས་འདི་སངས་རྒྱས་ཐམས་ཅད་
[053-313b4] ཀྱིས་ཡོངས་སུ་བཟུང་བ་ཞེས་བྱ་ཞེ་ན། ཤཱ་རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་དག་ཆོས་ཀྱི་རྣམ་གྲངས་འདི་དང་སངས་རྒྱས་བཅོམ་ལྡན་འདས་དེ་དག་གི་མཚན་
[053-313b5] ཐོས་པར་གྱུར་པ་དང། ཐོས་པ་དང་ཐོས་པར་འགྱུར་བ་དེ་དག་ཐམས་ཅད་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བཟུང་བར་འགྱུར་རོ། །ཤཱ་རིའི་བུ། སེམས་ཅན་
[053-313b6] གང་དག་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དེའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་དུ་སེམས་ཀྱིས་སྨོན་པར་བྱེད་པའམ། བྱས་པའམ། བྱེད་
[053-313b7] པའམ། བྱེད་པར་འགྱུར་བ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་གོ། །ཕྱིར་མ་ལོག་གོ་།ཕྱིར་མི་ལྡོག་པར་འགྱུར་རོ། །ཤཱ་རིའི་བུ་


[053-314a0] [314A] 
[053-314a1] ༄༅། །ཇི་ལྟར་ད་ལྟར་ང་སངས་རྒྱས་བཅོམ་ལྡན་འདས་དེ་དག་གི་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་པ་དེ་བཞིན་དུ་ཤཱ་རིའི་བུ། སངས་རྒྱས་
[053-314a2] བཅོམ་ལྡན་འདས་དེ་དག་ཀྱང་ངའི་ཡོན་ཏན་བསམ་གྱིས་མི་ཁྱབ་པ་ཡོངས་སུ་བརྗོད་དོ། ཤཱ་རིའི་བུས་གསོལ་པ། བཅོམ་ལྡན་འདས་ཤཱཀྱ་ཐུབ་པ། ཤཱཀྱའི་རྒྱལ་པོས་
[053-314a3] བསྐལ་པའི་སྙིགས་མ་དང། ཉོན་མོངས་པའི་སྙིགས་མ་དང། སེམས་ཅན་གྱི་སྙིགས་མ་དང། ལྟ་བའི་སྙིགས་མ་དང། ཚེའི་སྙིགས་མའི་ཚེ་འཇིག་རྟེན་གྱི་ཁམས་མི་
[053-314a4] མཇེད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། འཇིག་རྟེན་ཐམས་ཅད་དང་མི་མཐུན་པའི་ཆོས་བསྟན་པ་ནི་ངོ་མཚར་ལགས་
[053-314a5] སོ༑ ༑བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། སྙིགས་མ་ལྔའི་ཚེ་འཇིག་རྟེན་དུ་ངས་གང་འཇིག་རྟེན་གྱི་ཁམས་མི་མཇེད་དུ་བླ་ན་མེད་པ་ཡང་དག་པར་རྫོགས་
[053-314a6] པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། འཇིག་རྟེན་ཐམས་ཅད་དང་མི་མཐུན་པའི་ཆོས་བསྟན་པ་དེ་ནི་མཆོག་ཏུ་དཀའ་བ་བྱེད་པའོ། །བཅོམ་ལྡན་འདས་ཀྱིས་
[053-314a7] དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཤཱ་རིའི་བུ་དང་ཉན་ཐོས་ཆེན་པོ་དེ་དག་དང། བྱང་ཆུབ་སེམས་དཔའ་དེ་དག་དང་ལྷ་དང། མི་དང། ལྷ་མ་ཡིན་དང། དྲི་


[053-314b0] [314B] 
[053-314b1] བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་བདེ་བ་ཅན་གྱི་བཀོད་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་
[053-314b2] སོ།། །།རྒྱ་གར་གྱི་མཁན་པོ་དཱ་ན་ཤཱི་ལ་དང། ཞུས་ཆེན་གྱི་ལོ་ཙཱ་བ་བན་དེ་ཡེ་ཤེས་སྡེ་ལ་སོགས་པས་བསྒྱུར་ཅིང་གཏན་ལ་ཕབ་པ།། །།རྒྱ་གར་སྐད་དུ། ཨཱརྱ་
[053-314b3] ཀ་རཎྜ་བྱཱུ་ཧ་ནཱ་མ་མྷཱ་ཡཱ་ན་སཱུ་ཏྲ། བོད་སྐད་དུ། འཕགས་པ་ཟ་མ་ཏོག་བཀོད་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། འདི་སྐད་བདག་གིས་ཐོས་པ་དུས་གཅིག་ན་
[053-314b4] བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་པ་ལ་ཟས་སྦྱིན་པའི་ཀུན་དགའ་ར་བ་ན་དགེ་སློང་བརྒྱ་ཕྲག་ཕྱེད་དང་བཅུ་གསུམ་གྱི་དགེ་སློང་གི་དགེ་འདུན་ཆེན་པོ་དང་
[053-314b5] བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་མང་པོ་རྣམས་དང་ཡང་ཐབས་གཅིག་པ་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་བློ་གྲོས་དང། བྱང་ཆུབ་
[053-314b6] སེམས་དཔའ་སེམས་དཔའ་ཆེན་པོ་ཡེ་ཤེས་མཐོང་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྡེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་གསང་སྦེད་
[053-314b7] དང། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཉི་མའི་སྙིང་པོ་དང། བྱང་ཆུབ་སེམས་དཔའ་སེམས་


[053-315a0] [315A] 
[053-315a1] ༄༅། །དཔའ་ཆེན་པོ་བརྩོན་འགྲུས་མི་གཏོང་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རིན་པོ་ཆེ་དང། བྱང་ཆུབ་སེམས་དཔའ་སེམས་དཔའ་
[053-315a2] ཆེན་པོ་ཀུན་ཏུ་བཟང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་
[053-315a3] བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་དཔའ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྨན་གྱི་སྡེ་དང་བྱང་ཆུབ་སེམས་དཔའ་སེམས་དཔའ་
[053-315a4] ཆེན་པོ་སྤྱན་རས་གཟིགས་ཀྱི་དབང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱ་མཚོ་མཆིང་རྣམ་བློ་
[053-315a5] གྲོས་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཛིན་དང། བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྤྱན་མཆོག་དང། བྱང་ཆུབ་སེམས་དཔའ་
[053-315a6] སེམས་དཔའ་ཆེན་པོ་དབུགས་ཕྱིན་པའི་ལག་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དང། དེ་ལྟ་བུ་དག་ལ་སོགས་པ་བྱང་ཆུབ་སེམས་དཔའ་སེམས་
[053-315a7] དཔའ་ཆེན་པོ་བྱེ་བ་རྣམས་ཀྱང་ཚོགས་སོ། །གཞན་ཡང་དབང་ཕྱུག་དང། མཐུ་བོ་ཆེ་ལ་སོགས་པ་ལྷའི་སྡེ་སུམ་ཅུ་རྩ་གཉིས་ཀྱི་ལྷའི་སྲས་པོ་རྣམས་ཀྱང་ཚོགས་སོ། །གཞན་


[053-315b0] [315B] 
[053-315b1] ཏེ། ལྷའི་བུ་དབང་ཕྱུག་ཆེན་པོ་དང། ཉི་མ་དང། ཟླ་བ་དང་རླུང་གི་ལྷ་དང། ཆུའི་ལྷ་ལ་སོགས་པ་ལྷའི་བུ་དེ་དག་ཚོགས་པ་
[053-315b2] དང་ལྷན་ཅིག་ཏུ་བརྒྱ་བྱིན་ལྷའི་དབང་པོ་དང། ཚངས་པ་མི་མཇེད་ཀྱི་བདག་པོ་དག་ཀྱང་ཚོགས་སོ། །འཁོར་དེ་ན་ཀླུའི་རྒྱལ་པོ་བརྒྱ་སྟོང་དུ་མ་ཚོགས་པ་རྣམས་འདི་ལྟ་སྟེ། ཀླུའི་རྒྱལ་
[053-315b3] པོ་ཨུཏྤ་ལ་དང། ཀླུའི་རྒྱལ་པོ་ཤིང་ཨེ་ལའི་ལོ་མ་ཅན་དང་ཀླུའི་རྒྱལ་པོ་ཉ་ཟན་དང། ཀླུའི་རྒྱལ་པོ་བ་ལང་གི་བདག་པོ་དང། ཀླུའི་རྒྱལ་པོ་མགོ་བརྒྱ་པ་དང། ཀླུའི་རྒྱལ་པོ་ཧུ་
[053-315b4] ལུ་ཏ་དང། ཀླུའི་རྒྱལ་པོ་འཇོག་པོ་དང། ཀླུའི་རྒྱལ་པོ་གླང་མགོ་དང། ཀླུའི་རྒྱལ་པོ་རི་དྭགས་མགོ་དང། ཀླུའི་རྒྱལ་པོ་དགའ་བོ་དང། ཀླུའི་རྒྱལ་པོ་བསྙེན་དགའ་བོ་དང། ཀླུའི་རྒྱལ་
[053-315b5] པོ་བད་སའི་རིགས་ཀྱི་བུ་དང། ཀླུའི་རྒྱལ་པོ་མ་དྲོས་པ་དང་ཀླུའི་རྒྱལ་པོ་རྒྱ་མཚོ་མཆིང་རྣམ་དང། དེ་ལྟ་བུ་དག་ལ་སོགས་པ་ཀླུའི་རྒྱལ་པོ་བརྒྱ་སྟོང་དུ་མ་དག་ཀྱང་ཚོགས་སོ། །དྲི་
[053-315b6] ཟའི་རྒྱལ་པོ་བརྒྱ་སྟོང་དུ་མ་དག་ཀྱང་ཚོགས་པ་འདི་ལྟ་སྟེ་དྲི་ཟའི་རྒྱལ་པོ་རྔའི་དབྱངས་ཀྱི་རྒྱལ་པོ་དང། དྲི་ཟའི་རྒྱལ་པོ་ཡིད་དུ་འོང་བའི་དབྱངས་དང། དྲི་ཟའི་རྒྱལ་པོ་ལག་པ་སྟོང་
[053-315b7] བ་དང། དྲི་ཟའི་རྒྱལ་པོ་བློ་གྲོས་ཆེན་པོ་དང། དྲི་ཟའི་རྒྱལ་པོ་ལུས་སིམ་པར་བྱེད་པ་དང། དྲི་ཟའི་རྒྱལ་པོ་སིལ་སྙན་སྒྲ་བསྒྲགས་དང། དྲི་ཟའི་རྒྱལ་པོ་རྒྱན་གྱིས་བརྒྱན་པ་དང། དྲི་


[053-316a0] [316A] 
[053-316a1] ༄༅། །ཟའི་རྒྱལ་པོ་གཞོན་ནུར་སྣང་བ་དང། དྲི་ཟའི་རྒྱལ་པོ་ལག་པ་བཟང་པོ་དང་ལྡན་པ་དང། དྲི་ཟའི་རྒྱལ་པོ་ཆོས་དགའ་དང། དེ་ལྟ་བུ་ལ་སོགས་པ་དྲི་ཟའི་
[053-316a2] རྒྱལ་པོ་བརྒྱ་སྟོང་དུ་མ་དག་ཚོགས་སོ། །འཁོར་དེར་མིའམ་ཅི་བརྒྱ་སྟོང་དུ་མ་ཚོགས་པ་འདི་ལྟ་སྟེ། མིའམ་ཅིའི་རྒྱལ་པོ་བཞིན་བཟང། མིའམ་ཅིའི་རྒྱལ་པོ་ཅོད་པན་ཅན་དང་
[053-316a3] མིའམ་ཅིའི་རྒྱལ་པོ་ས་རིའི་བཞིན་དང། མིའམ་ཅིའི་རྒྱལ་པོ་རབ་ཏུ་དགའ་བྱས་དང། མིའམ་ཅིའི་རྒྱལ་པོ་འཁོར་ལོ་བཀོད་པ་དང་མིའམ་ཅིའི་རྒྱལ་པོ་མེ་ཏོག་གཏོར་བ་དང་
[053-316a4] མིའམ་ཅིའི་རྒྱལ་པོ་ནོར་བུ་དང། མིའམ་ཅིའི་རྒྱལ་པོ་གསུས་ཤོལ་དང། མིའམ་ཅིའི་རྒྱལ་པོ་བརྩོན་འགྲུས་བརྟན་པ་དང། མིའམ་ཅིའི་རྒྱལ་པོ་ཤིན་ཏུ་འཐད་པ་དང། མིའམ་
[053-316a5] ཅིའི་རྒྱལ་པོ་བཞིན་བརྒྱ་བ་དང། མིའམ་ཅིའི་རྒྱལ་པོ་ཤིང་རློན་དང། དེ་ལྟ་བུ་ལ་སོགས་པ་མིའམ་ཅིའི་རྒྱལ་པོ་བརྒྱ་སྟོང་དུ་མ་དག་ཚོགས་སོ། །ལྷའི་བུ་མོ་བརྒྱ་སྟོང་ཕྲག་དུ་མ་
[053-316a6] དག་ཚོགས་པ་འདི་ལྟ་སྟེ། ལྷའི་བུ་མོ་ཏི་ལ་མཆོག་ཅེས་བྱ་བ་དང། ལྷའི་བུ་མོ་ཤིན་ཏུ་བཀོད་པ་ཞེས་བྱ་བ་དང། ལྷའི་བུ་མོ་གསེར་གྱི་སྐ་རགས་ཞེས་བྱ་བ་དང། ལྷའི་བུ་མོ་རྒྱན་པ་
[053-316a7] ཞེས་བྱ་བ་དང། ལྷའི་བུ་མོ་གདོས་འཛིན་ཅེས་བྱ་བ་དང། ལྷའི་བུ་མོ་བདུད་རྩིའི་ཐིགས་པ་ཞེས་བྱ་བ་དང། ལྷའི་བུ་མོ་ལུས་ཡོངས་སུ་མཛེས་པ་ཞེས་བྱ་བ་དང། ལྷའི་བུ་མོ་


[053-316b0] [316B] 
[053-316b1] ལྷའི་བུ་མོ་གཙུག་ཕུད་ཅན་ཞེས་བྱ་བ་དང། ལྷའི་བུ་མོ་ལྷའི་བཞིན་སྟོན་པ་ཞེས་བྱ་བ་དང། ལྷའི་བུ་མོ་སིལ་སྙན་ལྔ་མངོན་པ་ཞེས་བྱ་བ་དང། ལྷའི་བུ་མོ་
[053-316b2] དགའ་བར་བྱེད་པ་ཞེས་བྱ་བ་དང། ལྷའི་བུ་མོ་གསེར་གྱི་ཕྲེང་བ་ཞེས་བྱ་བ་དང། ལྷའི་བུ་མོ་མེ་ཏོག་ཨུཏྤ་ལ་སྔོན་པོ་ཞེས་བྱ་བ་དང། ལྷའི་བུ་མོ་ཆོས་མངོན་པ་ཞེས་བྱ་བ་དང། ལྷའི་བུ་
[053-316b3] མོ་ཤིན་ཏུ་རོལ་བ་ཞེས་བྱ་བ་དང། ལྷའི་བུ་མོ་མ་ལུས་འབྱུང་གནས་ཞེས་བྱ་བ་དང། ལྷའི་བུ་མོ་ཤིན་ཏུ་བཀོད་པའི་བློ་གྲོས་ཞེས་བྱ་བ་དང། ལྷའི་བུ་མོ་དཔུང་རྒྱན་འཛིན་པ་ཞེས་བྱ་
[053-316b4] བ་དང། ལྷའི་བུ་མོ་སྦྱིན་པ་སྦྱིན་བྱེད་ཅེས་བྱ་བ་དང། ལྷའི་བུ་མོ་ཟླ་བ་ཅན་དང། དེ་ལྟ་བུ་ལ་སོགས་པ་ལྷའི་བུ་མོ་བརྒྱ་ཕྲག་དུ་མ་དག་ཚོགས་སོ། །ཀླུའི་བུ་མོ་བརྒྱ་ཕྲག་དུ་མ་དག་ཀྱང་
[053-316b5] ཚོགས་པ་འདི་ལྟ་སྟེ། ཀླུའི་བུ་མོ་རྒྱན་འཛིན་ཅེས་བྱ་བ་དང་ཀླུའི་བུ་མོ་པུ་ལིང་ད་ཞེས་བྱ་བ་དང། ཀླུའི་བུ་མོ་རལ་པ་གསུམ་པ་ཞེས་བྱ་བ་དང། ཀླུའི་བུ་མོ་ས་རིའི་བཞིན་ཞེས་བྱ་བ་
[053-316b6] དང། ཀླུའི་བུ་མོ་རྒྱལ་བའི་དཔལ་ཞེས་བྱ་བ་དང། ཀླུའི་བུ་མོ་གློག་གི་མིག་ཅེས་བྱ་བ་དང། ཀླུའི་བུ་མོ་གློག་འོད་ཅེས་བྱ་བ་དང། ཀླུའི་བུ་མོ་ས་རི་ཞེས་བྱ་བ་དང། ཀླུའི་བུ་མོ་གཡོག་
[053-316b7] བརྒྱ་པ་ཞེས་བྱ་བ་དང། ཀླུའི་བུ་མོ་སྨན་ཆེན་པོ་ཞེས་བྱ་བ་དང། ཀླུའི་བུ་མོ་ཐིགས་པ་ཞེས་བྱ་བ་དང། ཀླུའི་བུ་མོ་མགོ་གཅིག་མ་ཞེས་བྱ་བ་དང། ཀླུའི་བུ་མོ་བཞོན་པ་བརྒྱ་པ་ཞེས་བྱ་བ་


[053-317a0] [317A] 
[053-317a1] ༄༅། །[?] དང། ཀླུའི་བུ་མོ་ཟ་བྱེད་ཅེས་བྱ་བ་དང། ཀླུའི་བུ་མོ་མ་ལུས་འོངས་ཞེས་བྱ་བ་དང། ཀླུའི་བུ་མོ་ཤིན་ཏུ་བརྒྱན་མ་ཞེས་བྱ་བ་དང། ཀླུའི་བུ་མོ་ཐིག་ལེ་
[053-317a2] ཞེས་བྱ་བ་དང། ཀླུའི་བུ་མོ་སྤྲིན་དཀར་མོ་ཞེས་བྱ་བ་དང་ཀླུའི་བུ་མོ་དེ་བཞིན་དུ་ཆགས་པ་ཞེས་བྱ་བ་དང། ཀླུའི་བུ་མོ་གཏོང་ལྡན་མ་ཞེས་བྱ་བ་དང། ཀླུའི་བུ་མོ་འཁོར་མི་ཕྱེད་པ་ཞེས་
[053-317a3] བྱ་བ་དང། ཀླུའི་བུ་མོ་བུ་ལིན་ད་ཞེས་བྱ་བ་དང། ཀླུའི་བུ་མོ་རྒྱ་མཚོ་མཆིང་རྣམ་མངལ་ཞེས་བྱ་བ་དང། ཀླུའི་བུ་མོ་གདུགས་ཀྱི་བཞིན་ཞེས་བྱ་བ་དང། ཀླུའི་བུ་མོ་ཆོས་ལ་དགའ་
[053-317a4] བ་ཞེས་བྱ་བ་དང། ཀླུའི་བུ་མོ་བདེ་བྱེད་ཅེས་བྱ་བ་དང། ཀླུའི་བུ་མོ་བརྩོན་འགྲུས་ཞེས་བྱ་བ་དང། ཀླུའི་བུ་མོ་རྒྱ་མཚོ་མཆིང་རྣམ་ལྟར་ཟབ་པ་ཞེས་བྱ་བ་དང། ཀླུའི་བུ་མོ་རི་རབ་
[053-317a5] ལྷུན་པོའི་དཔལ་ཞེས་བྱ་བ་དང། དེ་ལྟ་བུ་ལ་སོགས་ཏེ་ཀླུའི་བུ་མོ་བརྒྱ་སྟོང་དུ་མ་དག་ཚོགས་སོ། །དྲི་ཟའི་བུ་མོ་བརྒྱ་སྟོང་དུ་མ་དག་ཀྱང་ཚོགས་པ་འདི་ལྟ་སྟེ། དྲི་ཟའི་བུ་མོ་དགའ་
[053-317a6] བའི་བཞིན་ཞེས་བྱ་བ་དང། དྲི་ཟའི་བུ་མོ་དགའ་བའི་སྦྱིན་བྱེད་ཅེས་བྱ་བ་དང། དྲི་ཟའི་བུ་མོ་མི་སྟོན་པ་ཞེས་བྱ་བ་དང། དྲི་ཟའི་བུ་མོ་རྡོ་རྗེའི་དཔལ་ཞེས་བྱ་བ་དང། དྲི་ཟའི་བུ་
[053-317a7] མོ་རྡོ་རྗེའི་ཕྲེང་བ་ཞེས་བྱ་བ་དང། དྲི་ཟའི་བུ་མོ་ཕྲེང་བ་བཟང་པོ་ཅན་ཞེས་བྱ་བ་དང། དྲི་ཟའི་བུ་མོ་ནགས་ཚལ་བདག་མོ་ཞེས་བྱ་བ་དང། དྲི་ཟའི་བུ་མོ་མེ་ཏོག་བརྒྱ་པ་ཞེས་བྱ་བ་དང་


[053-317b0] [317B] 
[053-317b1] དྲི་ཟའི་བུ་མོ་རིན་ཆེའི་ཕྲེང་བ་ཞེས་བྱ་བ་དང། དྲི་ཟའི་བུ་མོ་དུས་བའི་མེ་ཏོག་ཅེས་བྱ་བ་དང། དྲི་ཟའི་བུ་མོ་མངལ་བཟང་མ་ཞེས་
[053-317b2] བྱ་བ་དང། དྲི་ཟའི་བུ་མོ་རྒྱལ་པོའི་དཔལ་ཞེས་བྱ་བ་དང། དྲི་ཟའི་བུ་མོ་རྔ་ཞེས་བྱ་བ་དང། དྲི་ཟའི་བུ་མོ་ཕྲེང་བ་བཟང་མོ་ཞེས་བྱ་བ་དང། དྲི་ཟའི་བུ་མོ་རྒྱན་གྱིས་བརྒྱན་ཅེས་བྱ་བ་
[053-317b3] དང༑ དྲི་ཟའི་བུ་མོ་མངོན་པར་བཏུད་པ་ཞེས་བྱ་བ་དང། དྲི་ཟའི་བུ་མོ་ཆོས་འདོད་ཅེས་བྱ་བ་དང། དྲི་ཟའི་བུ་མོ་ཆོས་སྦྱིན་ཞེས་བྱ་བ་དང། དྲི་ཟའི་བུ་མོ་མེ་ཏོག་ཨུ་དུམྦཱ་རའི་ལྟོ་
[053-317b4] བ་ཞེས་བྱ་བ་དང། དྲི་ཟའི་བུ་མོ་རྣམ་པ་བརྒྱ་པ་ཞེས་བྱ་བ་དང། དྲི་ཟའི་བུ་མོ་མེ་ཏོག་པདྨའི་དཔལ་ཞེས་བྱ་བ་དང། དྲི་ཟའི་བུ་མོ་མེ་ཏོག་པདྨའི་དམིགས་ཞེས་བྱ་བ་དང། དྲི་ཟའི་
[053-317b5] བུ་མོ་ལུས་ཡོངས་སུ་མཛེས་པ་ཞེས་བྱ་བ་དང། དྲི་ཟའི་བུ་མོ་ཆེ་བས་དབང་པོ་བཞིན་དུ་འགྲོ་བ་ཞེས་བྱ་བ་དང། དྲི་ཟའི་བུ་མོ་ས་སྦྱིན་ཞེས་བྱ་བ་དང། དྲི་ཟའི་བུ་མོ་འབྲས་བུ་སྦྱིན་
[053-317b6] ཞེས་བྱ་བ་དང། དྲི་ཟའི་བུ་མོ་སེང་གེ་འགྲོས་ཞེས་བྱ་བ་དང་དྲི་ཟའི་བུ་མོ་མེ་ཏོག་ཀུ་མུ་ད་ཞེས་བྱ་བ་དང། དྲི་ཟའི་བུ་མོ་ཡིད་དགའ་ཞེས་བྱ་བ་དང། དྲི་ཟའི་བུ་མོ་སྦྱིན་
[053-317b7] བྱེད་ཅེས་བྱ་བ་དང། དྲི་ཟའི་བུ་མོ་ལྷའི་ཚིག་ཅེས་བྱ་བ་དང་དྲི་ཟའི་བུ་མོ་བཟོད་དགའ་ཞེས་བྱ་བ་དང། དྲི་ཟའི་བུ་མོ་མྱ་ངན་འདས་དགའ་ཞེས་བྱ་བ་དང། དྲི་ཟའི་བུ་མོ་


[053-318a0] [318A] 
[053-318a1] ༄༅། །རིན་ཆེན་མྱུ་གུ་ཞེས་བྱ་བ་དང། དྲི་ཟའི་བུ་མོ་དབང་པོའི་དཔལ་ཞེས་བྱ་བ་དང། དྲི་ཟའི་བུ་མོ་སྐྱེ་དགུའི་བདག་མོའི་གནས་ཞེས་བྱ་བ་དང། དྲི་ཟའི་བུ་མོ་
[053-318a2] རི་དྭགས་ཀྱི་རྒྱལ་པོ་ཅན་ཞེས་བྱ་བ་དང། དྲི་ཟའི་བུ་མོ་དཔལ་འདབ་ཅེས་བྱ་བ་དང། དྲི་ཟའི་བུ་མོ་འབར་བའི་རྩེ་མོ་ཞེས་བྱ་བ་དང། དྲི་ཟའི་བུ་མོ་འདོད་ཆགས་ལས་ཡོངས་སུ་
[053-318a3] གྲོལ་ཞེས་བྱ་བ་དང། དྲི་ཟའི་བུ་མོ་ཞེ་སྡང་ལས་ཡོངས་སུ་གྲོལ་ཞེས་བྱ་བ་དང། དྲི་ཟའི་བུ་མོ་གཏི་མུག་ལས་ཡོངས་སུ་གྲོལ་ཞེས་བྱ་བ་དང། དྲི་ཟའི་བུ་མོ་འཁོར་བསྲུངས་མ་
[053-318a4] ཞེས་བྱ་བ་དང། དྲི་ཟའི་བུ་མོ་རིན་པོ་ཆེའི་ཁྲིའུ་ཞེས་བྱ་བ་དང། དྲི་ཟའི་བུ་མོ་འོང་བ་དང་འགྲོ་བ་ཞེས་བྱ་བ་དང། དྲི་ཟའི་བུ་མོ་མེའི་འོད་ཅེས་བྱ་བ་དང། དྲི་ཟའི་བུ་མོ་
[053-318a5] ཟླ་བའི་གཟུགས་ཀྱི་འོད་ཅེས་བྱ་བ་དང། དྲི་ཟའི་བུ་མོ་ཉི་མའི་མིག་ཅེས་བྱ་བ་དང། དྲི་ཟའི་བུ་མོ་གསེར་ལྟར་སྣང་བ་ཞེས་བྱ་བ་དང། དྲི་ཟའི་བུ་མོ་འཁོར་གྱིས་ཡོངས་སུ་
[053-318a6] བསྐོར་བ་ཅེས་བྱ་བ་དང། དྲི་ཟའི་བུ་མོ་མཆོག་དགའ་ཞེས་བྱ་བ་དང། དྲི་ཟའི་བུ་མོ་དམ་པའི་དཔལ་ཞེས་བྱ་བ་དང། དེ་ལྟ་བུ་ལ་སོགས་པ་དྲི་ཟའི་བུ་མོ་བརྒྱ་ཕྲག་དུ་མ་དག་
[053-318a7] ཚོགས་སོ། །འཁོར་དེར་མིའམ་ཅིའི་བུ་མོ་བརྒྱ་ཕྲག་དུ་མ་དག་ཚོགས་པ་འདི་ལྟ་སྟེ། མིའམ་ཅིའི་བུ་མོ་ཡིད་ཅེས་བྱ་བ་དང། མིའམ་ཅིའི་བུ་མོ་ཡིད་ལས་བྱུང་བ་ཞེས་བྱ་བ་


[053-318b0] [318B] 
[053-318b1] མིའམ་ཅིའི་བུ་མོ་རླུང་གི་ཤུགས་ཞེས་བྱ་བ་དང་མིའམ་ཅིའི་བུ་མོ་ཆུའི་ཤུགས་ཞེས་བྱ་བ་དང། མིའམ་ཅིའི་བུ་མོ་ནམ་མཁའི་གཟིངས་ཞེས་བྱ་བ་དང། མིའམ་ཅིའི་བུ་མོ་
[053-318b2] མགྱོགས་པའི་ཤུགས་ཞེས་བྱ་བ་དང། མིའམ་ཅིའི་བུ་མོ་དཔལ་སྦྱིན་པ་ཞེས་བྱ་བ་དང། མིའམ་ཅིའི་བུ་མོ་མཆེ་བ་བཟང་མོ་ཞེས་བྱ་བ་དང། མིའམ་ཅིའི་བུ་མོ་མི་གཡོ་བའི་དཔལ་
[053-318b3] ཞེས་བྱ་བ་དང། མིའམ་ཅིའི་བུ་མོ་ཁམས་ལ་དགའ་བ་ཞེས་བྱ་བ་དང། མིའམ་ཅིའི་བུ་མོ་འབར་བ་ལ་དགའ་བ་ཞེས་བྱ་བ་དང། མིའམ་ཅིའི་བུ་མོ་ཤིན་ཏུ་དཔལ་ཞེས་བྱ་བ་དང་
[053-318b4] མིའམ་ཅིའི་བུ་མོ་རིན་པོ་ཆེ་འབྱུང་གནས་ཞེས་བྱ་བ་དང། མིའམ་ཅིའི་བུ་མོ་སྤྱན་རས་གཟིགས་ཀྱི་དཔལ་ཞེས་བྱ་བ་དང། མིའམ་ཅིའི་བུ་མོ་སྟན་ཅན་ཞེས་བྱ་བ་དང། མིའམ་ཅིའི་
[053-318b5] བུ་མོ་རྡོ་རྗེའི་ཁུ་ཚུར་ཞེས་བྱ་བ་དང། མིའམ་ཅིའི་བུ་མོ་སེར་སྐྱ་ཞེས་བྱ་བ་དང། མིའམ་ཅིའི་བུ་མོ་རྒྱན་རབ་བརྒྱན་པ་ཞེས་བྱ་བ་དང། མིའམ་ཅིའི་བུ་མོ་དཔྲལ་བ་དབྱེས་ཆེན་ཞེས་བྱ་
[053-318b6] བ་དང། མིའམ་ཅིའི་བུ་མོ་ངེས་པ་ཡོངས་སུ་བསྟེན་པ་ཞེས་བྱ་བ་དང། མིའམ་ཅིའི་བུ་མོ་བློ་གྲོས་ཆེན་མོ་ཞེས་བྱ་བ་དང། མིའམ་ཅིའི་བུ་མོ་ནམ་མཁའ་སྲུང་ཞེས་བྱ་བ་དང། མིའམ་
[053-318b7] ཅིའི་བུ་མོ་བཀོད་པ་རྒྱལ་པོའི་དབང་ཞེས་བྱ་བ་དང། མིའམ་ཅིའི་བུ་མོ་གཙུག་ན་ནོར་བུ་ཞེས་བྱ་བ་དང། མིའམ་ཅིའི་བུ་མོ་ནོར་བུ་འཛིན་ཅེས་བྱ་བ་དང། མིའམ་ཅིའི་བུ་མོ་ནོར་བུ་


[053-319a0] [319A] 
[053-319a1] ༄༅། །འབར་མ་ཞེས་བྱ་བ་དང། མིའམ་ཅིའི་བུ་མོ་སྐྱེ་བོ་མཁས་པས་བསྟེན་ཅེས་བྱ་བ་དང། མིའམ་ཅིའི་བུ་མོ་མདོག་མ་ཞེས་བྱ་བ་དང། མིའམ་ཅིའི་བུ་མོ་ཚེ་
[053-319a2] སྦྱིན་ཞེས་བྱ་བ་དང། མིའམ་ཅིའི་བུ་མོ་དེ་བཞིན་གཤེགས་པའི་མཛོད་ཡོངས་སུ་སྐྱོང་མ་ཞེས་བྱ་བ་དང། མིའམ་ཅིའི་བུ་མོ་ཆོས་ཀྱི་དབྱིངས་ཡོངས་སུ་སྲུང་བ་ཞེས་བྱ་བ་དང་
[053-319a3] མིའམ་ཅིའི་བུ་མོ་རྐང་པའི་གདུ་བུའི་རྔ་ཞེས་བྱ་བ་དང། མིའམ་ཅིའི་བུ་མོ་སྐད་ཅིག་སྒྲོལ་ཞེས་བྱ་བ་དང། མིའམ་ཅིའི་བུ་མོ་རྟག་ཏུ་ཆོས་ལེན་པར་འདོད་ཅེས་བྱ་བ་དང། མིའམ་
[053-319a4] ཅིའི་བུ་མོ་རྟག་ཏུ་དུས་དུས་སུ་སྟོན་མ་ཞེས་བྱ་བ་དང། མིའམ་ཅིའི་བུ་མོ་དབུགས་འབྱིན་ཅེས་བྱ་བ་དང། མིའམ་ཅིའི་བུ་མོ་རྣམ་པར་ཐར་བྱེད་ཅེས་བྱ་བ་དང། མིའམ་ཅིའི་བུ་
[053-319a5] མོ་ཡོད་པ་མི་འཕྲོགས་པ་ཞེས་བྱ་བ་དང། མིའམ་ཅིའི་བུ་མོ་སྐྱོ་འཛིན་ཅེས་བྱ་བ་དང། མིའམ་ཅིའི་བུ་མོ་རལ་གྲི་འབར་ཞེས་བྱ་བ་དང། མིའམ་ཅིའི་བུ་མོ་ས་ལ་འགྲོ་ཞེས་བྱ་བ་
[053-319a6] དང། མིའམ་ཅིའི་བུ་མོ་ལྷ་དབང་ཕྲེང་བ་ཞེས་བྱ་བ་དང་མིའམ་ཅིའི་བུ་མོ་ལྷ་མ་ཡིན་གྱི་དབང་མོ་ཞེས་བྱ་བ་དང། མིའམ་ཅིའི་བུ་མོ་ནོར་བུའི་དབང་མོ་ཞེས་བྱ་བ་དང། མིའམ་
[053-319a7] ཅིའི་བུ་མོ་རུས་བཟོད་ཅེས་བྱ་བ་དང། མིའམ་ཅིའི་བུ་མོ་སྦྱིན་ལྡན་ཞེས་བྱ་བ་དང། མིའམ་ཅིའི་བུ་མོ་མང་པོའི་གནས་ཞེས་བྱ་བ་དང། མིའམ་ཅིའི་བུ་མོ་ལག་ཆ་བརྒྱ་པ་ཞེས་


[053-319b0] [319B] 
[053-319b1] མིའམ་ཅིའི་བུ་མོ་རྒྱན་གྱིས་བརྒྱན་པ་ཞེས་བྱ་བ་དང། མིའམ་ཅིའི་བུ་མོ་ཡིད་འཕྲོག་ཅེས་བྱ་བ་དང། དེ་ལྟ་བུ་ལ་སོགས་པ་མིའམ་ཅིའི་བུ་མོ་བརྒྱ་ཕྲག་དུ་མ་དག་ཚོགས་
[053-319b2] སོ། །དགེ་བསྙེན་དང། དགེ་བསྙེན་མ་བརྒྱ་ཕྲག་དུ་མ་དག་ཚོགས་སོ། །མུར་འདུག་སྤྱོད་པ་དང། ཀུན་ཏུ་རྒྱུ་བ་དང། གཅེར་བུ་པ་བརྒྱ་ཕྲག་དུ་མ་དག་ཀྱང་ཚོགས་ཏེ། གང་གི་ཚེ་
[053-319b3] ན་འདུས་པ་ཆེར་གྱུར་པ་དེའི་ཚེ་སེམས་ཅན་དམྱལ་བ་ཆེན་པོ་མནར་མེད་པར་འོད་ཟེར་བྱུང་ངོ། །བྱུང་ནས་ཛེ་ཏའི་ཚལ་གྱི་གཙུག་ལག་ཁང་དུ་སོང་བ་དང། དེ་དག་གིས་གཙུག་
[053-319b4] ལག་ཁང་དེ་ཡོངས་སུ་མཛེས་པར་སྣང་སྟེ། ཀ་བ་ནི་ལྷའི་ནོར་བུ་རིན་པོ་ཆེས་བརྒྱན་པར་སྣང་ངོ། །རྩིག་པ་བརྒྱ་དག་ཀྱང་གསེར་གྱིས་མཛེས་བར་བྱས་པར་སྣང་ངོ། །གནས་ཁང་
[053-319b5] སོ་སོ་དག་ན་ནི་གསེར་དང་དངུལ་ལས་བྱས་པའི་སྒོ་དག་སྣང་ངོ་།གནས་ཁང་སོ་སོ་ན་སྐས་གསེར་དང། དངུལ་ལས་བྱས་པ་དག་ཀྱང་སྣང་ངོ། །དངུལ་གྱི་ཁང་པ་དག་ན་ནི་
[053-319b6] གསེར་གྱི་ཀ་བ་རིན་པོ་ཆེས་བརྒྱན། གསེར་གྱི་ཁང་པ་དག་ན་ནི་དངུལ་གྱི་ཀ་བ་རིན་པོ་ཆེས་བརྒྱན་པ་དང། ཛེ་ཏའི་ཚལ་གྱི་ཕྱི་རོལ་ན་ཤིང་དཔག་བསམ་རྣམ་པ་སྣ་ཚོགས་དག་སྣང་
[053-319b7] སྟེ། གསེར་གྱི་སྡོང་པོ་དང། དངུལ་གྱི་ལོ་མ་དང། རྒྱན་རྣམ་པ་སྣ་ཚོགས་རབ་ཏུ་འཕྱང་བ་དག་དང། ཡུལ་ཀ་ཤི་ཀ་ནས་བྱུང་བའི་གོས་རབ་ཏུ་འཕྱང་བ་དག་དང། རྒྱའི་གོས་བརྒྱ་


[053-320a0] [320A] 
[053-320a1] ༄༅། །སྟོང་རབ་ཏུ་འཕྱང་བ་དང། མུ་ཏིག་གི་སེ་མོ་དོ་བརྒྱ་སྟོང་རབ་ཏུ་འཕྱང་བ་དང། ཅོད་པན་དང། རྣ་ཆ་དང། ཕྲེང་བའི་ལྡ་ལྡི་དང། དཔུང་རྒྱན་དང་
[053-320a2] རྐང་པའི་གདུ་བུ་བརྒྱ་སྟོང་རབ་ཏུ་འཕྱང་བ་དང། ཕྱི་རོལ་ན་རིན་པོ་ཆེའི་གདུ་བུ་སྟེང་རིན་པོ་ཆེ་ལས་བྱས་པ། དེ་ལ་འཕྱང་བའི་ཤིང་དཔག་བསམ་གྱི་ཤིང་དེ་ལྟ་བུ་བརྒྱ་དག་ཀྱང་
[053-320a3] བྱུང་ངོ། །ཛེ་ཏའི་ཚལ་གྱི་གཙུག་ལག་ཁང་དེ་ཉིད་ན་སྐས་དག་ཀྱང་རྡོ་རྗེ་ལས་བྱས་པར་སྣང་ངོ། །སྒོ་རྒྱབ་ན་མུ་ཏིག་དང་དར་གྱི་ཚོགས་རབ་ཏུ་དབྱངས་སོ། །རྫིང་བུ་དུ་མ་དག་
[053-320a4] ཀྱང་བྱུང་སྟེ། ལ་ལ་ནི་ཆུ་ཡན་ལག་བརྒྱད་དང་ལྡན་པས་ཡོངས་སུ་གང། ལ་ལ་ནི་མེ་ཏོག་རྣམ་པ་སྣ་ཚོགས་ཀྱིས་ཡོངས་སུ་གང་བ་དག་འདི་ལྟ་སྟེ། མེ་ཏོག་ཨུཏྤ་ལ་དང། པདྨ་
[053-320a5] དང། ཀུ་མུ་ད་དང། པུཎྜ་རི་ཀ་དང། མནྡཱ་ར་བ་དང། མནྡཱ་ར་པ་ཆེན་པོ་དང། ཨུ་དུམྦཱ་ར་དག་གིས་ཡོངས་སུ་གང་ངོ་།གཞན་ཡང་ཤིང་གི་མེ་ཏོག་རྣམ་པ་སྣ་ཚོགས་སྐྱེ་བ་འདི་
[053-320a6] ལྟ་སྟེ། མེ་ཏོག་ཙམྤ་ཀ་དང། ཀ་ར་བའི་ར་དང། པ་ཏ་ལ་དང་ཨ་ཏི་མུཀྟ་ཀ་དང། དབྱར་གྱི་དྲི་དང། གཞན་ཡང་ཤིང་གི་མེ་ཏོག་ཡིད་དགའ་བ་དག་བྱུང་སྟེ། ཛེ་ཏའི་ཚལ་གྱི་གཙུག་
[053-320a7] ལག་ཁང་དེ་ཡོངས་སུ་མཛེས་པར་བྱས་པ་ཉིད་དུ་སྣང་ངོ། །དེ་ནས་འཁོར་དེ་ཉིད་ཀྱི་ནང་ནས་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་སྟན་ལས་ལངས་ཏེ་བླ་གོས་


[053-320b0] [320B] 
[053-320b1] བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་
[053-320b2] ཏོ། །བཅོམ་ལྡན་འདས། བདག་ནི་ཤིན་ཏུ་ངོ་མཚར་རྨད་དུ་བྱུང་བ་ཐོབ་བོ། །བཅོམ་ལྡན་འདས། འོད་ཟེར་ཆེན་པོ་འདི་དག་ག་ལས་མཆིས་རྫུ་འཕྲུལ་གྱི་ཡུལ་གྱི་མཐུ་འདི་སུའི་ལགས་
[053-320b3] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་འདི་ནི་མནར་མེད་པའི་སེམས་ཅན་དམྱལ་བ་ཆེན་པོར་ཞུགས་ནས་སེམས་
[053-320b4] ཅན་རྣམས་ཡོངས་སུ་སྨིན་པར་བྱེད་དེ། ཡོངས་སུ་སྨིན་པར་བྱས་ནས་ཡི་དྭགས་ཀྱི་གྲོང་ཁྱེར་དུ་འདུག་གོ་དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་
[053-320b5] པར་སལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། མནར་མ་མཆིས་པའི་སེམས་ཅན་དམྱལ་བ་ཆེན་པོ་ན་མནར་མི་གདའ་ན། བཅོམ་ལྡན་འདས། ཇི་ལྟར་ན་བྱང་ཆུབ་
[053-320b6] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་འཇུག་པར་བགྱིད། སེམས་ཅན་དམྱལ་བ་ཆེན་པོ་ལྕགས་ཀྱི་རྩིག་པས་བསྐོར་ལ་ལྕགས་ཀྱི་ངོག་ས་ལ་ཤིན་
[053-320b7] ཏུ་འབར་བ། མེ་ལྕེ་གཅིག་ཏུ་འདུས་པ། རྣམ་པར་གཡོ་བ་དེ་ན་འབོད་སྒྲོགས་པ་དག་གནས་པའི་སྣོད་ཟ་མ་ཏོག་འདྲ་བ་མཆིས་ཏེ། སྣོད་དེར་སེམས་ཅན་བྱེ་བ་ཁྲག་ཁྲིག་བརྒྱ་སྟོང་


[053-321a0] [321A] 
[053-321a1] ༄༅། །ཕྲག་དུ་མ་སྩལ་ཏོ། །ནམ་ཆུ་མང་པོ་མཆིས་པའི་སྣོད་ན་སྲན་ཆུང་ཀ་རུའམ། ན་གུ་གྱེན་དུ་མཆི་ན་ཡང་བྲེལ་བ་དང་སྨིན་པར་འགྱུར། ཐུར་དུ་མཆི་ནའང་
[053-321a2] བྲེལ་བ་དང། སྨིན་པར་འགྱུར་བ་དེ་བཞིན་དུ་སེམས་ཅན་དེ་དག་ཀྱང་མནར་མ་མཆིས་པའི་སེམས་ཅན་དམྱལ་བ་ཆེན་པོ་དེར་ལུས་ཀྱི་སྡུག་བསྔལ་ཉམས་སུ་མྱོང་ན། བཅོམ་ལྡན་
[053-321a3] འདས། ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མནར་མ་མཆིས་པའི་སེམས་ཅན་དམྱལ་བ་ཆེན་པོར་འཇུག་པར་བགྱིད། བཅོམ་
[053-321a4] ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཇི་ལྟར་འཁོར་ལོས་སྒྱུར་བའི་རྒྱལ་པོ་ལྷའི་ནོར་བུ་རིན་པོ་ཆེ་ལས་བྱས་པའི་སྐྱེད་མོས་ཚལ་དུ་འཇུག་པ་དེ་བཞིན་དུ། རིགས་ཀྱི་
[053-321a5] བུ༑ བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོའང་མནར་མེད་པའི་སེམས་ཅན་དམྱལ་བ་ཆེན་པོར་འཇུག་མོད་ཀྱི། དེའི་ལུས་ལ་གཞན་དུ་འགྱུར་བ་མེད་དོ། །
[053-321a6] ནམ་མནར་མེད་པའི་སེམས་ཅན་དམྱལ་བ་ཆེན་པོ་དང་ཉེ་བར་འགྲོ་བ་དེའི་ཚེ་མནར་མེད་པའི་སེམས་ཅན་དམྱལ་བ་ཆེན་པོ་དེ་བསིལ་བར་འགྱུར་ཏེ། དེའི་ཚེ་གཤིན་རྗེའི་མི་
[053-321a7] དེ་དག་མནར་མེད་པའི་སེམས་ཅན་དམྱལ་བ་ཆེན་པོར་ཅི་མི་དགེ་བའི་ལྟས་ཤིག་བྱུང་ན། ནམ་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་འོངས་པ་དེའི་ཚེ་མེ་ཏོག་


[053-321b0] [321B] 
[053-321b1] གསལ། མེ་དེའི་འོབས་དེ་ཉིད་དུའང་རྫིང་བུ་བྱུང་བར་གྱུར་ཅེས་སྐྱོ་བར་གྱུར་ཏོ། །དེ་ནས་གཤིན་རྗེའི་སྐྱེས་བུ་དེ་དག་རལ་གྲི་དང་
[053-321b2] གཏུན་དང། མཚོན་ཆ་བྷིཎྜི་པཱ་ལ་དང། ཏོ་མ་ར་དང། འགའ་དཱ་དང། འཁོར་ལོ་དང། རྩེ་གསུམ་པ་ལ་སོགས་པ་ཐོགས་ནས་གཤིན་རྗེའི་རྒྱལ་པོ་ག་ལ་བ་དེར་སོང་སྟེ། ཕྱིན་ནས་
[053-321b3] འདི་སྐད་ཅེས་སྨྲས་སོ། །ལྷ༑ བདག་ཅག་གི་སུག་ལས་ཀྱི་དོག་ས་དེ་ཡོངས་སུ་བས་པར་མཁྱེན་པར་མཛོད་ཅིག་ཅིའི་ཕྱིར་ཁྱེད་ཀྱི་ལས་ཀྱི་ཡོངས་སུ་ཟད་དམ། ལྷ། ཅི་ལགས་
[053-321b4] མི་མཁྱེན་ཏམ། མནར་མ་མཆིས་པའི་སེམས་ཅན་དམྱལ་བ་དེར་ཐོག་མ་ཁོ་ནར་མི་དགེ་བའི་ལྟས་བྱུང་སྟེ། སྐྱེས་བུ་ཇི་ལྟར་འདོད་པའི་གཟུགས་ཅན། རལ་པའི་ཅོད་པན་ཅན་
[053-321b5] ལུས་རྒྱན་ཐམས་ཅད་ཀྱིས་བརྒྱན་པ་ཕྱིན་པ་དང་བསིལ་བར་གྱུར་ཏོ། །གང་གི་ཚེ་དེ་ཕྱིན་པ་དེའི་ཚེ་མེ་ཏོག་པདྨ་ཤིང་རྟའི་འཁོར་ལོ་ཙམ་ཡང་བྱུང། སྣོད་དེའང་གས། ཞུགས་ཀྱི་
[053-321b6] འོབས་དེར་ཡང་རྫིང་བུ་བྱུང་བར་གྱུར་ཏོ། །དེ་ནས་གཤིན་རྗེའི་རྒྱལ་པོ་སེམས་པར་གྱུར་ཏེ། མཐུ་འདི་ལྷ་གང་གི་ཡིན། ཡང་ན་ལྷའི་བུ་དབང་ཕྱུག་ཆེན་པོ་དང། མཐུ་བོ་ཆེ་
[053-321b7] ལས་དམ་པ་ཐོབ་པ་ཞིག་ས་འདིར་འོངས་སམ། ཡང་ན་སྲིན་པོ་མཐུ་བོ་ཆེ་ལྷའི་བལ་གླང་གི་སྟོབས་དང་འགྲན་པ་ཉིད་སྐྱེས་སམ་ཞེས་དེས་ལྷའི་མིག་གིས་རྣམ་པར་བལྟས་ན་


[053-322a0] [322A] 
[053-322a1] ༄༅། །ལྷའི་སྡེའི་ནང་ན་དམ་པ་དེ་ལྟ་བུ་མ་མཐོང་ངོ། །དེ་ནས་སླར་ཡང་མནར་མེད་པའི་སེམས་ཅན་དམྱལ་བ་ཆེན་པོར་བལྟས་སོ་།དེར་བལྟས་པ་དང་མནར་
[053-322a2] མེད་པའི་སེམས་ཅན་དམྱལ་བ་ཆེན་པོ་དེ་ན་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་བཞུགས་པ་ཉིད་མཐོང་ངོ། །དེ་ནས་གཤིན་རྗེའི་རྒྱལ་པོ་བྱང་ཆུབ་སེམས་
[053-322a3] དཔའ་སེམས་དཔའ་ཆེན་པོ་ག་ལ་བ་དེར་དོང་སྟེ་ཕྱིན་པ་དང། ཞབས་ལ་མགོ་བོས་ཕྱག་འཚལ་ནས་བསྟོད་པའི་ཁྱད་པར་བྱེད་པར་བརྩོན་པ། སྤྱན་རས་གཟིགས་
[053-322a4] ཀྱི་དབང་པོ་དབང་ཕྱུག་ཆེན་པོ། པདྨ་ལ་དགྱེས་པ། དམ་པ་སྩོལ་པ། དབང་དུ་མཛད་པ། སའི་སྤྱན་དམ་པ་མཛད་པ། དབུགས་འབྱིན་པར་མཛད་པ། ཕྱག་བརྒྱ་སྟོང་པ་
[053-322a5] སྤྱན་བྱེ་བ་བརྒྱ་སྟོང་པ། དབུ་བཅུ་གཅིག་པ། རྒོད་མའི་བཞིན་ལྟ་བུའི་མཐར་ཕྱིན་པ། ཆོས་ལ་དགྱེས་པ། སེམས་ཅན་ཐམས་ཅད་ཡོངས་སུ་ཐར་བར་མཛད་པ། རུས་སྦལ་
[053-322a6] དང། ཆུ་སྲིན་དང། ཉ་རྣམས་དབུགས་འབྱིན་པར་མཛད་པ། ཡེ་ཤེས་ཀྱི་ཕུང་པོ་དམ་པ་མཛད་པ། དགའ་བ་སྩོལ་པ། རིན་པོ་ཆེའི་དཔལ་དམ་པ། མནར་མེད་པ་ཀུན་
[053-322a7] སྐེམས་པར་མཛད་པ། ཡེ་ཤེས་ཀྱི་དཔལ་གྱིས་བརྒྱན་པ། ཡེ་ཤེས་ལ་དགྱེས་པ། ལྷ་ཐམས་ཅད་ཀྱིས་མཆོད་པ། ཕྱག་འཚལ་བ། བཀུར་སྟི་བགྱིས་པ། མི་འཇིགས་པ་


[053-322b0] [322B] 
[053-322b1] ཕ་རོལ་ཏུ་ཕྱིན་པ་དྲུག་སྟོན་པར་མཛད་པ། ཉི་མ་ལྟ་བུའི་སྤྱན་མཆོག་མཛད་པ། ཆོས་ཀྱི་སྒྲོན་མ་མཛད་པ། ཇི་ལྟར་དགྱེས་པའི་གཟུགས་ཀྱི་གཟུགས་མཆོག་དྲི་ཟའི་གཟུགས་
[053-322b2] དང་ལྡན་པ། གསེར་གྱི་རིའི་གཟུགས་དང་མཚུངས་པ། རྒྱ་མཚོ་མཆིང་རྣམ་གྱི་ཀློང་བཞིན་དུ་ཟབ་པ། དོན་དམ་པའི་རྣལ་འབྱོར་རྗེས་སུ་ཐོབ་པ། བདག་གི་ཞལ་སྟོན་པར་མཛད་པ་
[053-322b3] ཏིང་ངེ་འཛིན་བརྒྱ་སྟོང་དུ་མ་དང་ལྡན་པ། མངོན་པར་དགྱེས་པར་མཛད་པ། སྐུ་རྒྱན་པ་སྐྱེས་བུའི་ཁྱུ་མཆོག་ཁུ་སྒོ་དང་ཁོང་སྒྲིལ་དང། འཁྲུལ་འཁོར་གྱི་ལམ་ལས་ཡོངས་སུ་
[053-322b4] ཐར་བར་མཛད་པ། སྲིད་པ་ཐམས་ཅད་དང་མ་འབྲེལ་བ། འཁོར་མང་པོ་འབྱུང་བར་འགྱུར་བ་ཉེ་བར་བསགས་པ། ཡིད་བཞིན་གྱི་ནོར་བུ་རིན་པོ་ཆེ་མཛད་པ། མྱ་ངན་ལས་འདས་པའི་
[053-322b5] ལམ་སྟོན་པར་མཛད་པ། ཡི་དྭགས་ཀྱི་གྲོང་ཁྱེར་སྐེམས་པར་མཛད་པ། སྐྱེ་བོ་ལ་གདུགས་སུ་གྱུར་བར་མཛད་པ། ནད་ལས་ཡོངས་སུ་ཐར་བར་མཛད་པ། ཀླུའི་རྒྱལ་པོ་དགའ་བོ་
[053-322b6] དང་ཉེ་དགའ་བོའི་མཆོད་ཕྱིར་ཐོགས་པ། དོན་ཡོད་པར་འགྱུར་བའི་ཞགས་པ་སྟོན་པར་མཛད་པ། སྔགས་བརྒྱ་ཕྲག་དུ་མ་དང་ལྡན་པ། ལག་ན་རྡོ་རྗེ་སྐྲག་པར་མཛད་པ། འཇིག་
[053-322b7] རྟེན་གསུམ་པོ་སྐྲག་པར་མཛད་པ། གནོད་སྦྱིན་དང། སྲིན་པོ་དང་འབྱུང་པོ་དང། ཤ་ཟ་དང། ཕྲ་མེན་ཕ་དང། ཕྲ་མེན་མ་དང་རོ་ལངས་དང། མཁའ་འགྲོ་མ་དང། གྲུལ་


[053-323a0] [323A] 
[053-323a1] ༄༅། །བུམ་དང། བརྗེད་བྱེད་རྣམས་སྐྲག་པར་མཛད་པ། སྤྱན་ཨུཏྤ་ལ་སྔོན་པོ་ལྟ་བུ། ཟབ་ཅིང་བརྟན་པར་མཛད་པ། རིག་པའི་བདག་པོ་ཉོན་མོངས་པ་
[053-323a2] ཐམས་ཅད་ལས་རྣམ་པར་གྲོལ་བར་མཛད་པ། བྱང་ཆུབ་ཀྱི་ལམ་སྣ་ཚོགས་བསགས་པ། ཐར་བའི་དམ་པ་ལ་ཞུགས་པ། སྐུ་ལ་བྱང་ཆུབ་ཀྱི་ལམ་བསགས་པ། ཡི་དྭགས་
[053-323a3] ཡོངས་སུ་ཐར་བར་མཛད་པ། ཏིང་ངེ་འཛིན་རྡུལ་ཕྲ་རབ་ལྟ་བུ་བརྒྱ་སྟོང་དང་ལྡན་པ་ལ་ཕྱག་འཚལ་ལོ་ཞེས་དེ་ལྟར་གཤིན་རྗེའི་རྒྱལ་པོས་ཁྱད་པར་དམ་པའི་བསྟོད་པས་བསྟོད་
[053-323a4] ནས༑ སླར་ཡང་གཤིན་རྗེའི་རྒྱལ་པོས་ལན་གསུམ་བསྐོར་ཏེ་དེ་ཉིད་ནས་སོང་ངོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་
[053-323a5] བས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མྖིའམ། བཅོམ་ལྡན་འདས་ཀྱིས་བཀའ་
[053-323a6] སྩལ་པ། རིགས་ཀྱི་བུ། དེ་ནི་མནར་མེད་པའི་སེམས་ཅན་དམྱལ་བ་ཆེན་པོ་ནས་བྱུང་སྟེ། ཡི་དྭགས་ཀྱི་གྲོང་ཁྱེར་དུ་སོང་ནས་མགལ་ཤིང་ལྟ་བུ་དང། ཀེང་རུས་བསྒྲེང་བ་དང་
[053-323a7] བདག་གི་སྐྲ་དང་སྤུས་གཡོགས་པ་དང། ལྟོ་རི་དང་འདྲ་བ་དང་ཁ་ཁབ་ཀྱི་མིག་ལྟ་བུའི་ཡི་དྭགས་བརྒྱ་སྟོང་དུ་མ་མདུན་ནས་རྒྱུག་གོ་བྱང་ཆུབ་སེམས་དཔའ་སེམས་དཔའ་


[053-323b0] [323B] 
[053-323b1] ཁྱེར་དུ་སོང་བ་དེའི་ཚེ་ཡི་དྭགས་ཀྱི་གྲོང་ཁྱེར་དེ་བསིལ་བར་འགྱུར། རྡོ་རྗེའི་སེར་བ་དེའང་རབ་ཏུ་ཞི་བར་འགྱུར་རོ། །སྒོ་བ་
[053-323b2] དེའང་བྱིན་པ་ཐག་ཐུག་ཅན་ལ་མིག་དམར་ཞིང་ལག་ན་འཁར་བ་ཐོགས་པ་ལས་ཀྱི་ས་འདི་འདྲ་བ་ནི་བདག་གི་བྱ་བ་མ་ཡིན་ནོ་ཞེས་བྱམས་པའི་སེམས་བསྐྱེད་དོ། །དེ་ནས་བྱང་ཆུབ་
[053-323b3] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཕྱག་གི་སོར་མོ་བཅུ་ལས་ཆུ་བོ་ཆེན་པོ་བཅུ་བྱུང། ཞབས་ཀྱི་སོར་མོ་བཅུ་ལས་ཆུ་བོ་ཆེན་པོ་བཅུ་བྱུང་སྟེ། བྱང་
[053-323b4] ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་ཤིན་ཏུ་ཐུགས་བརྩེ་བའི་ཟིལ་གྱིས་ནོན་ནས་བ་སྤུའི་ཁུང་བུ་ནས་ཆུ་བོ་བྱུང་ངོ་།གང་གི་ཚེ་ན་དེ་དག་གིས་ཆུ་མྱོང་བ་དེའི་ཚེ་དེ་དག་
[053-323b5] མགྲིན་པ་ཡངས་པར་གྱུར། ལུས་ཀྱང་ཡོངས་སུ་རྫོགས་པར་གྱུར་ལྷའི་ཟས་རོའི་ནང་ན་རོ་མཆོག་ཏུ་བྱུང་བ་དང་ལྡན་པས་ཚིམ་པར་གྱུར་ནས་དེའི་ཚེ་འཁོར་བའི་བསམ་པ་ལ་
[053-323b6] སེམས་ཏེ། ཀྱེ་མའོ། །ཛམྦུའི་གླིང་གི་མི་འདི་དག་ནི་གྲིབ་མ་བསིལ་བ་ལ་ཡོངས་སུ་བསྟེན་ཏོ། །གང་ཛམྦུའི་གླིང་གི་མི་འདི་དག་ནི་རྟག་ཏུ་ཕ་མ་ལ་ཡོངས་སུ་འཛིན་ཅིང་བསྙེན་བཀུར་བྱེད་དེ་
[053-323b7] བདེ་བ་དང་ལྡན་པའོ། །གང་རྟག་ཏུ་དགེ་བའི་བཤེས་གཉེན་དང་བསྟེན་ཅིང་སྐྱོང་བའི་སྐྱེས་བུ་དེ་དག་ནི་བདེ་བ་དང་ལྡན་པའོ་།གང་རྟག་ཏུ་ཐེག་པ་ཆེན་པོ་རྟག་ཏུ་ཁོང་དུ་ཆུད་པར་


[053-324a0] [324A] 
[053-324a1] ༄༅། །བྱེད་པའི་སྐྱེས་བུ་དམ་པ་དེ་དག་ནི་བསམ་པ་དང་ལྡན་པའོ། །གང་འཕགས་པའི་ལམ་ཡན་ལག་བརྒྱད་པ་ལ་གནས་པར་བྱེད་པ་དེ་དག་ནི་སྐྱེས་བུ་དམ་
[053-324a2] པའོ༑ ༑གང་ཆོས་ཀྱི་གཎྜི་བརྡུང་པ་དེ་དག་ནི་སྐྱེས་བུ་དམ་པའོ་།གང་གཙུག་ལག་ཁང་གས་པ་དང། གོགས་པ་རྣམས་སླར་འཆོས་པ་དེ་དག་ནི་སྐྱེས་བུ་དམ་པའོ། །གང་སྔོན་
[053-324a3] གྱི་མཆོད་རྟེན་གྱི་གཟུགས་གས་པ་དང། གོགས་པ་རྣམས་སླར་འཆོས་པ་དེ་དག་ནི་སྐྱེས་བུ་དམ་པའོ། །གང་ཆོས་སྨྲ་བ་དང་བསྟེན་པ་དེ་དག་ནི་སྐྱེས་བུ་དམ་པའོ། །གང་དེ་བཞིན་
[053-324a4] གཤེགས་པ་འཆག་པ་མཐོང་བ་དེ་དག་ནི་སྐྱེས་བུ་དམ་པའོ། །གང་རང་སངས་རྒྱས་འཆག་པ་མཐོང་བ་དེ་དག་ནི་སྐྱེས་བུ་དམ་པའོ་།གང་བྱང་ཆུབ་སེམས་དཔའ་འཆག་པ་
[053-324a5] མཐོང་བ་དེ་དག་ནི་སྐྱེས་བུ་དམ་པའོ་ཞེས་དེ་ལྟར་ལུས་ཀྱི་རྗེས་སུ་སེམས་པ་དང། དེའི་ཚེ་ཐེག་པ་ཆེན་པོའི་མདོ་ཟ་མ་ཏོག་བཀོད་པ་དཀོན་མཆོག་གི་རྒྱལ་པོའི་སྒྲ་བྱུང་ངོ། །
[053-324a6] དེའི་ཚེ་དེ་དག་གི་འཇིགས་ཚོགས་ལ་ལྟ་པའི་རིའི་རྩེ་མོ་ཉི་ཤུ་བྱུང་བ་ཡེ་ཤེས་ཀྱི་རྡོ་རྗེས་བཅོམ་ནས་དེ་དག་ཐམས་ཅད་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་སྟེ། བྱང་
[053-324a7] ཆུབ་སེམས་དཔའ་འདོད་པའི་བཞིན་ཞེས་བྱ་བར་སྐྱེས་ནས་གང་གི་ཚེ་དེས་སེམས་ཅན་ཡོངས་སུ་སྨིན་པར་བྱས་པ་དེའི་ཚེ་སླར་ཡང་སོང་ངོ། །དེ་ནས་བཅོམ་ལྡན་འདས་


[053-324b0] [324B] 
[053-324b1] ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མྖིའམ་
[053-324b2] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཉི་མ་རེ་རེའང་སེམས་ཅན་བྱེ་བ་ཁྲག་ཁྲིག་བརྒྱ་སྟོང་དུ་མ་ཡོངས་སུ་སྨིན་པར་བྱེད་དེ། རིགས་ཀྱི་བུ། ཇི་ལྟར་བྱང་ཆུབ་
[053-324b3] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་སྤོབས་པ་དེ་འདྲ་བ་ནི་དེ་བཞིན་གཤེགས་པ་རྣམས་ལ་མེད་དོ། །སྒྲིབ་པ་ཐམས་ཅད་རྣམ་པར་སེལ་བས་
[053-324b4] གསོལ་པ། བཅོམ་ལྡན་འདས། ཅིའི་སླད་དུ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-324b5] སངས་རྒྱས་ལྷག་མཐོང་ཞེས་བྱ་བ་རིག་པ་དང་རྐང་པར་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་
[053-324b6] ཀྱི་སྟོན་པ་སངས་རྒྱས་བཅོམ་ལྡན་འདས་སྔོན་འཇིག་རྟེན་དུ་འབྱུང་བར་གྱུར་ཏོ། །དེའི་ཚེ་དེའི་དུས་ན། སྒྲིབ་པ་ཐམས་ཅད་རྣམ་པར་སེལ་བ། ང་ནི་སྤོས་ཀྱི་བཞིན་ཞེས་བྱ་བའི་ཚོང་
[053-324b7] པའི་བུར་གྱུར་ཏེ། དེའི་ཚེ་ངས་དེ་བཞིན་གཤེགས་པ་ལྷག་མཐོང་ལས་སྤྱན་རས་གཟིགས་ཀྱི་དབང་པོའི་ཡོན་ཏན་བརྗོད་པ་ཐོས་སོ། །དེ་ནས་བཅོམ་ལྡན་འདས་ལ་བྱང་ཆུབ་


[053-325a0] [325A] 
[053-325a1] ༄༅། །སེམས་དཔའ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-325a2] ཀྱི་དབང་པོའི་ཡོན་ཏན་བརྗོད་པ་ཇི་སྐད་དུ་གསན། བཅོམ་ལྡན་འདས་ཀྱིས་བཀའ་སྩལ་པ། མིག་ལས་ནི་ཉི་མ་དང་ཟླ་བ་བྱུང། དཔྲལ་བ་ལས་ནི་དབང་ཕྱུག་ཆེན་པོ། ཕྲག་པ་
[053-325a3] ལས་ནི་ཚངས་པ། སྙིང་ལས་ནི་མཐུ་བོ་ཆེ། མཆེ་བ་གཉིས་ལས་ནི་ལྷ་མོ་དབྱངས་ཅན། ཁ་ནས་ནི་རླུང་རྣམས་བྱུང། རྐང་པ་ལས་ནི་ས། ལྟོ་བ་ལས་ནི་ཆུའི་ལྷ་བྱུང་སྟེ། གང་གི་
[053-325a4] ཚེ་སྤྱན་རས་གཟིགས་ཀྱི་དབང་པོའི་ལུས་ལས་ལྷ་དེ་དག་བྱུང་བ་དེའི་ཚེ་བཅོམ་ལྡན་འདས་ཀྱིས་ལྷའི་བུ་དབང་ཕྱུག་ཆེན་པོ་ལ་འདི་སྐད་ཅེས་གསུངས་ཏེ། དབང་ཕྱུག་ཆེན་པོ་ཁྱོད་
[053-325a5] དུས་ངན་པའི་ཚེ་སེམས་ཅན་གྱི་ཁམས་མ་རུངས་པ་དག་བྱུང་བ་ན་ཁྱོད་ཐོག་མར་བྱེད་པ་པོ་དང། གཏོང་བ་པོའི་ལྷར་གྲགས་པར་འགྱུར་རོ། །སེམས་ཅན་དེ་དག་ནི་བྱང་ཆུབ་ཀྱི་ལམ་
[053-325a6] ཡོངས་སུ་སྤངས་པར་འགྱུར་རོ། །སོ་སོའི་སྐྱེ་བོའི་ནང་དུ་གཏམ་བྱེད་པར་འགྱུར་ཏེ། ནམ་མཁའ་ནི་དེའི་རྟགས་སོ། །ས་ནི་དེའི་ཁྲིའོ། །སེམས་ཅན་ཐམས་ཅད་ཀྱི་ནི་གནས་སོ། །ཞུ་
[053-325a7] བར་འགྱུར་བས་ན་རྟགས་སོ་ཞེས་ཟེར་བར་འགྱུར་རོ་ཞེས། རིགས་ཀྱི་བུ། ངས་དེ་བཞིན་གཤེགས་པ་ལྷག་མཐོང་ལས་དེ་སྐད་ཐོས་སོ། །དེ་འདས་ནས་དེ་བཞིན་གཤེགས་


[053-325b0] [325B] 
[053-325b1] ལྡན་ཞེས་བྱ་བ་རིག་པ་དང་རྐང་པར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་
[053-325b2] ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སྔོན་འཇིག་རྟེན་དུ་བྱུང་བར་གྱུར་ཏོ་།དེའི་ཚེ་དེའི་དུས་ན་སྒྲིབ་པ་ཐམས་ཅད་རྣམ་པར་སེལ་བ་ང་
[053-325b3] ནི་བྱང་ཆུབ་སེམས་དཔའ་སྦྱིན་ལ་དཔའ་བ་ཞེས་བྱ་བར་གྱུར་ཏེ། དེ་ལས་ཀྱང་ངས་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོའི་ཡོན་ཏན་བརྗོད་པ་ཐོས་སོ། །དེ་ནས་
[053-325b4] བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-325b5] ཀྱི་དབང་པོའི་ཡོན་ཏན་བརྗོད་པ་ཇི་སྐད་དུ་གསན། བཅོམ་ལྡན་འདས་ཀྱིས་བཀའ་སྩལ་པ། ལྷ་དང། ཀླུ་དང། གནོད་སྦྱིན་དང། སྲིན་པོ་དང། དྲི་ཟ་དང། ལྷ་མ་ཡིན་དང་
[053-325b6] ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་ཐམས་ཅད་འདུས་པར་གྱུར་ཏེ། གང་གི་ཚེ་ན་བཅོམ་ལྡན་འདས་ཀྱིས་འདུས་པ་ཆེན་པོ་གཟིགས་ནས་འཁོར་
[053-325b7] དེའི་ནང་དུ་ཆོས་ཀྱི་གཏམ་བྱ་བར་བརྩམས་པ་དེའི་ཚེ་བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་གྱི་ཁ་དོག་སྣ་ཚོགས་བྱུང་བ་སྔོན་པོ་དང། སེར་པོ་དང། དམར་པོ་དང། དཀར་པོ་


[053-326a0] [326A] 
[053-326a1] ༄༅། །དང། ཇ་ཧོང་དང། ཤེལ་དང། དངུལ་གྱི་ཁ་དོག་རྣམས་བྱུང་སྟེ། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་སྣང་བར་བྱས་ནས་སླར་འོངས་
[053-326a2] ཏེ་བསྐོར་ནས་བཅོམ་ལྡན་འདས་ཀྱི་ཞལ་གྱི་སྒོར་སོང་ངོ། །དེ་ནས་འཁོར་དེར་བྱང་ཆུབ་སེམས་དཔའ་ལག་ན་རིན་པོ་ཆེ་སྟན་ལས་ལངས་ཏེ། བླ་གོས་ཕྲག་པ་གཅིག་ལ་གཟར་ནས་
[053-326a3] པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
[053-326a4] ཅིའི་སླད་དུ་ལྟས་འདི་ལྟ་བུ་བསྟན་པར་གྱུར། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-326a5] པོ་དེ་འཇིག་རྟེན་གྱི་ཁམས་བདེ་བ་ཅན་ནས་འོང་སྟེ། དེ་འོང་བའི་ཚེ་ལྟས་འདི་འདྲ་བ་སྟོན་ཏོ། །གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་
[053-326a6] དབང་པོ་འོང་བ་དེའི་ཚེ་ཤིང་དཔག་བསམ་རྣམས་ཀྱང་འཕེལ་བར་འགྱུར། ཤིང་ཙུ་ཏ་ཀའང་འཕེལ་བར་འགྱུར། ཤིང་ཀུནྡའི་མེ་ཏོག་ཀྱང་འབྱུང་བར་འགྱུར། །ཤིང་ཙམྤ་
[053-326a7] ཀའང་འཕྱང་བར་འགྱུར། །རྫིང་བུ་མེ་ཏོག་གིས་ཤིན་ཏུ་གང་བའང་འབྱུང་བར་འགྱུར། དེ་ལས་རིན་པོ་ཆེའི་ཤིང་རྣམས་ཀྱང་འབྱུང་བར་འགྱུར། །ཆར་སྣ་ཚོགས་ཀྱང་


[053-326b0] [326B] 
[053-326b1] ནོར་བུ་དང། མུ་ཏིག་དང། རྡོའི་སྙིང་པོ་དང། བཻ་ཌཱུརྱ་དང། དུང་དང། མན་ཤེལ་དང། བྱུ་རུ་རིན་པོ་ཆེའི་ཆར་ཡང་འབབ། ལྷའི་གོས་ཀྱི་ཆར་ཡང་འབབ་པར་
[053-326b2] འགྱུར་རོ། །ལྷ་གང་དེ་དང་ཉེ་བ་ཉིད་དུ་རིན་པོ་ཆེ་བདུན་ཡང་འབྱུང་བ་འདི་ལྟ་སྟེ། འཁོར་ལོ་རིན་པོ་ཆེ་དང། བལ་གླང་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང། བུད་
[053-326b3] མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་བདུན་རྣམས་སོ། །དེ་དག་བྱུང་ནས་ས་གསེར་དུ་སྣང་ངོ། །གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་
[053-326b4] སྤྱན་རས་གཟིགས་ཀྱི་དབང་པོ་འཇིག་རྟེན་གྱི་ཁམས་བདེ་བ་ཅན་ནས་བྱུང་བ་དེའི་ཚེ་ས་རྣམ་པ་དྲུག་ཏུ་རབ་ཏུ་གཡོས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་
[053-326b5] རིན་པོ་ཆེས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ལྟས་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་སྤྱན་རས་གཟིགས་
[053-326b6] ཀྱི་དབང་པོ་དེ་འོང་སྟེ། དེའི་ལྟས་འདི་འདྲ་བ་དག་བྱུང་ངོ་།གང་གི་ཚེ་ན་བསྐྱོད་པ་དེའི་ཚེ་ཡིད་དགའ་བའི་མེ་ཏོག་པདྨའི་ཆར་རབ་ཏུ་བབ་སྟེ། དེའི་ཚེ་བྱང་ཆུབ་སེམས་དཔའ་སེམས་
[053-326b7] དཔའ་ཆེན་པོ་སྤྱན་རས་གཟིགས་ཀྱི་དབང་པོས་མེ་ཏོག་པདྨ་འདབ་མ་སྟོང་པ་སྡོང་བུ་གསེར་དུ་སྣང་བ་ཐོགས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང། བཅོམ་ལྡན་


[053-327a0] [327A] 
[053-327a1] ༄༅། །འདས་ཀྱི་ཞབས་ལ་མགོ་བོས་ཕྱག་བཙལ་ནས་མེ་ཏོག་འདི་དག་དེ་བཞིན་གཤེགས་པ་སྣང་བ་མཐའ་ཡས་ཀྱིས་བསྐུར་ཏོ་ཞེས་པདྨ་ཕུལ་ཏེ་བསྙུང་བ་མ་
[053-327a2] མཆིས་སམ། འོ་མ་བརྒྱལ་ཏམ། བཞེངས་པ་ཡང་ངམ། བདེ་བ་ལ་རེག་པར་གནས་སམ་ཞེས་ཀྱང་གསུང་ངོ། །དེས་པདྨ་དེ་བླངས་ཏེ་གཡོན་ཕྱོགས་སུ་བཞག་ནས་དེའི་ཚེ་བྱང་
[053-327a3] ཆུབ་སེམས་དཔའ་སྤྱན་རས་གཟིགས་ཀྱི་དབང་པོའི་ཡོན་ཏན་བརྗོད་པ་མཛད་དོ། །སྤྱན་རས་གཟིགས་ཀྱི་དབང་པོའི་ལས་ཀྱི་ས་ཇི་ལྟ་བུར་བསྒྲུབས་པ་ཡིན། སེམས་ཅན་ཡི་
[053-327a4] དྭགས་དག་དང། བསྟིར་མེད་པར་སྐྱེས་པ་དག་དང། ཐིག་ནག་པོ་ཅན་དག་དང། འོ་འདོད་འབོད་པ་དག་དང། ཧ་ཧ་ཞེས་འབོད་པ་ཐམས་ཅད་དག་དང། གདུང་བའི་སེམས་
[053-327a5] ཅན་དམྱལ་བ་ཆེན་པོ་དང། སྡོང་དུ་མ་ལྟ་བུའི་སེམས་ཅན་དམྱལ་བ་ཆེན་པོ་དང། མེའི་བུམ་པའི་སེམས་ཅན་དམྱལ་བ་ཆེན་པོ་དང། སེམས་ཅན་དམྱལ་བ་ཆེན་པོ་ཤམ་པ་ལ་དང་
[053-327a6] སེམས་ཅན་དམྱལ་བ་ཆེན་པོ་ཆུ་གྲང་བ་དང། སེམས་ཅན་དམྱལ་བ་ཆེན་པོ་དེ་དག་ཏུ་སེམས་ཅན་གང་དག་སྐྱེས་པ་དག་ནི་བདག་གི་ལས་ཀྱི་ས་ཏེ། བདག་གིས་སེམས་ཅན་
[053-327a7] ཡོངས་སུ་སྨིན་པར་བགྱིའོ། །བགྱིས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དགོད་པར་བགྱིའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་


[053-327b0] [327B] 
[053-327b1] བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་སོང་ངོ། །སོང་ནས་མེའི་ཕུང་པོ་འབར་བ་
[053-327b2] བཞིན་དུ་ས་དང་ནམ་མཁའ་ལ་མི་སྣང་བར་སོང་ངོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རིན་པོ་ཆེས་འདི་སྐད་ཅེས་གསོལ་ཏོ། །བཅོམ་ལྡན་འདས། ཞུ་
[053-327b3] བ་ལུང་བསྟན་པ་བཤད་པ་བདག་ཞུ་ན། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ཇི་ལྟ་བུ་ལགས། བཅོམ་ལྡན་
[053-327b4] འདས་ཀྱིས་བཀའ་སྩལ་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་ལ་ལྷའི་བསྐལ་པར་ན་བཟའ་དང། བཤོས་
[053-327b5] དང༑ མལ་སྟན་དང། ན་བའི་རྐྱེན་གྱི་སྨན་དང། ཡོ་བྱད་རྣམས་ཀྱིས་བསྙེན་བཀུར་བྱས་ནས། གང་དེ་བཞིན་གཤེགས་པ་དེ་དག་ལས་བསོད་ནམས་འཕེལ་བར་གྱུར་པའི་བསོད་
[053-327b6] ནམས་དེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བ་སྤུ་གཅིག་གི་རྩེ་མོ་ལ་གནས་པའི་བསོད་ནམས་ཀྱི་ཕུང་པོ་དང་མཉམ་མོ། །རིགས་ཀྱི་བུ་
[053-327b7] འདི་ལྟ་སྟེ། དཔེར་ན། གླིང་ཆེན་པོ་བཞིར་ཟླ་བ་བཅུ་གཉིས་ཀྱི་ལོར་ཉིན་མཚན་དུ་ཆར་པ་བབ་ཀྱང་ཐིགས་པ་རེ་རེ་ནས་བགྲང་ནུས་ཀྱི། རིགས་ཀྱི་བུ། བྱང་ཆུབ་སེམས་དཔའ་སེམས་


[053-328a0] [328A] 
[053-328a1] ༄༅། །དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་བར་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྒྱ་མཚོ་
[053-328a2] མཆིང་རྣམ་ཆེན་པོ་ཟབས་སུ་དཔག་ཚད་བརྒྱད་ཁྲི་བཞི་སྟོང་ཡོད་ལ། ཞེང་དུ་དཔག་ཏུ་མེད་ལ། རྟ་རྒོད་མའི་ཁ་ལྟ་བུའི་མཐར་ཐུག་པའི་ཐིགས་པ་རེ་རེ་ནས་ངས་བགྲང་ནུས་ཀྱི་
[053-328a3] རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་བར་མི་ནུས་སོ། །རིགས་ཀྱི་བུ། འདི་ལྟ་སྟེ་
[053-328a4] དཔེར་ན། གླིང་ཆེན་པོ་བཞིན་སེང་གེ་དང། སྟག་དང། དྲེད་དང་ཏ་རཀྵ་དང། རི་དྭགས་ལ་སོགས་པ་དང། བ་ལང་དང། བོང་བུ་དང། ཕྱུགས་དང། བལ་གླང་དང། རྟ་
[053-328a5] དང༑ མ་ཧེ་དང། བྱི་ལ་ལ་སོགས་པ་རྐང་པ་བཞི་པ་དེ་དག་གི་སྤུ་རེ་རེ་ནས་ནི་ངས་བགྲང་ནུས་ཀྱི། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-328a6] ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་པར་མི་ནུས་སོ་།རིགས་ཀྱི་བུ། འདི་ལྟ་སྟེ། དཔེར་ན། རྡུལ་ཕྲ་རབ་ཀྱི་རྡུལ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་
[053-328a7] ཡང་དག་པར་རྫོགས་པའི་སངས་རྒྱས་རྣམས་ཀྱི་སྐུ་གཟུགས་ལྷའི་གསེར་རིན་པོ་ཆེ་ལས་བྱས་ནས་ཉིན་གཅིག་བཞིན་དུ་རིང་བསྲེལ་བཅུག་ན། རིགས་ཀྱི་བུ། དེའི་བསོད་ནམས་


[053-328b0] [328B] 
[053-328b1] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་བར་མི་ནུས་སོ། །རིགས་ཀྱི་བུ་
[053-328b2] འདི་ལྟ་སྟེ། དཔེར་ན། ཤིང་ཤྲི་ཤ་བའི་ཚལ་གྱི་ལོ་མ་ནི་ངས་བགྲང་ནུས་ཀྱི། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་
[053-328b3] ངས་བགྲང་བར་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན་གླིང་ཆེན་པོ་བཞིན་གནས་པའི་བུད་མེད་དང། སྐྱེས་པ་དང། ཁྱེའུ་དང། བུ་མོ་གནས་པ་དེ་དག་ཐམས་ཅད་རྒྱུན་
[053-328b4] དུ་ཞུགས་པའི་འབྲས་བུ་དང། ལན་གཅིག་ཕྱིར་འོང་བའི་འབྲས་བུ་དང། ཕྱིར་མི་འོང་བའི་འབྲས་བུ་དང། དགྲ་བཅོམ་པ་ཉིད་དང་རང་བྱང་ཆུབ་ལ་བཀོད་ན། གང་དེ་དག་གི་
[053-328b5] བསོད་ནམས་ཀྱི་ཕུང་པོ་ནི་སྔ་མ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བ་སྦུའི་རྩེ་མོའི་བསོད་ནམས་ཀྱི་ཕུང་པོ་དང་མཉམ་མོ། །དེ་
[053-328b6] ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རིན་པོ་ཆེས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ནི་བྱང་ཆུབ་སེམས་དཔའ་སེམས་དཔའ་ཆེན་
[053-328b7] པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཕུང་པོ་ཅི་འདྲ་བ་དེ་ལྟ་བུ་དེ་བཞིན་གཤེགས་པ་རྣམས་ལ་ཡང་གང་ནའང་མ་མཐོང་མ་ཐོས་ནས་བྱང་ཆུབ་སེམས་དཔར་གྱུར་པ་ལྟ་


[053-329a0] [329A] 
[053-329a1] ༄༅། །ཅི་སྨོས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གང་ང་འདྲ་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-329a2] སངས་རྒྱས་རྣམས་སུ་གྱུར་ལ། དེ་དག་ཀྱང་གནས་གཅིག་ཏུ་གཞོག་ཅིང་ན་བཟའ་དང། བཤོས་དང། མལ་སྟན་དང། ན་བའི་རྐྱེན་གྱི་སྨན་དང། ཡོ་བྱད་རྣམས་ཀྱིས་བསྐལ་པར་གཞོག་ཀྱང་
[053-329a3] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་
[053-329a4] ནམས་ཀྱི་ཕུང་པོ་བགྲང་མི་ནུས་ན། རིགས་ཀྱི་བུ། ང་གཅིག་པུ་འཇིག་རྟེན་གྱི་ཁམས་འདི་ན་གནས་པས་ལྟ་ཅི་སྨོས། གང་འཇིག་རྟེན་ན་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོའི་མིང་
[053-329a5] དྲན་པ་དེ་དག་ནི་བདེ་བ་དང་ལྡན་པ་ཡིན་ནོ། །དེ་དག་ནི་རྒ་བ་དང། འཆི་བ་དང། ན་བ་དང། སྡུག་བསྔལ་བ་ལས་ཡོངས་སུ་ཐར་བ་ཡིན་ནོ། །དེ་དག་ནི་འཁོར་བའི་ཐ་མ་གཞན་
[053-329a6] མེད་པའི་སྡུག་བསྔལ་ལས་ཐར་བར་འགྱུར་རོ། །དེ་དག་ནི་གོས་དཀར་པོ་དང་སྐྱ་བོ་བཞིན་དུ་བྱ་ངང་པའི་རྒྱལ་པོ་མགྱོགས་པ་དང་རླུང་གི་ཤུགས་འོང་བ་བཞིན་དུ་བདེ་བ་ཅན་གྱི་
[053-329a7] འཇིག་རྟེན་གྱི་ཁམས་སུ་དེ་བཞིན་གཤེགས་པ་སྣང་བ་མཐའ་ཡས་ལས་ཆོས་མངོན་དུ་ཉན་པའི་ཕྱིར་འགྲོའོ། །ཐོས་ནས་ཀྱང་དེ་དག་གི་ལུས་ལ་འཁོར་བའི་སྡུག་བསྔལ་མི་


[053-329b0] [329B] 
[053-329b1] འདོད་ཆགས་དང། ཞེ་སྡང་དང། གཏི་མུག་མི་འབྱུང་རྒ་བ་དང། ཤི་བར་མི་འགྱུར། དེ་དག་གི་ལུས་ལ་བཀྲེས་པར་མི་འགྱུར། མངལ་ན་གནས་པའི་སྡུག་བསྔལ་བ་
[053-329b2] ཤེས་པར་མི་འགྱུར་ཏེ། ཆོས་ཀྱི་རོས་བསྐྱེད་ནས་དེ་ཉིད་དུ་པདྨའི་ནང་དུ་སྐྱེ་བར་འགྱུར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཡི་དམ་བརྟན་
[053-329b3] པོ་ཡོངས་སུ་རྫོགས་པ་དང། སེམས་ཅན་ཐམས་ཅད་ཐར་པ་ལ་བཞག་གི་བར་དུ་འཇིག་རྟེན་གྱི་ཁམས་དེ་ན་རྟག་ཏུ་འཛིན་ཅིང་གནས་སོ་།དེ་ནས་བཅོམ་ལྡན་འདས་ལ་བྱང་ཆུབ་
[053-329b4] སེམས་དཔའ་ལག་ན་རིན་པོ་ཆེས་འདི་སྐད་གསོལ་ཏོ། །བཅོམ་ལྡན་འདས་གང་གི་དུས་ན་ཡི་དམ་བརྟན་པ་དེ་ཡོངས་སུ་རྫོགས་པ་ལགས། བཅོམ་ལྡན་འདས་ཀྱིས་བཀའ་
[053-329b5] སྩལ་པ། སེམས་ཅན་མང་པོ་འཁོར་པ་ན་འཁོར་བའི་སེམས་ཅན་དེ་དག་ཡོངས་སུ་སྨིན་པར་བྱེད་པ་དང། བྱང་ཆུབ་ཀྱི་ལམ་སྟོན་པར་བྱེད་ཅིང། གང་དང་གང་གི་གཟུགས་
[053-329b6] ཀྱིས་འདུལ་བའི་སེམས་ཅན་རྣམས་དུལ་བར་འགྱུར་བ་དེ་དང་དེའི་གཟུགས་ཀྱིས་ཆོས་འཆད་དེ། དེ་བཞིན་གཤེགས་པས་འདུལ་བའི་སེམས་ཅན་རྣམས་ལ་ནི་དེ་བཞིན་གཤེགས་
[053-329b7] པའི་གཟུགས་ཀྱིས་ཆོས་འཆད། རང་སངས་རྒྱས་ཀྱིས་འདུལ་བའི་སེམས་ཅན་རྣམས་ལ་ནི་རང་སངས་རྒྱས་ཀྱི་གཟུགས་ཀྱིས་ཆོས་འཆད། དགྲ་བཅོམ་པས་འདུལ་བའི་སེམས་


[053-330a0] [330A] 
[053-330a1] ༄༅། །ཅན་རྣམས་ལ་ནི་དགྲ་བཅོམ་པའི་གཟུགས་ཀྱིས་ཆོས་འཆད་བྱང་ཆུབ་སེམས་དཔས་འདུལ་བའི་སེམས་ཅན་རྣམས་ལ་ནི་བྱང་ཆུབ་སེམས་དཔའི་
[053-330a2] གཟུགས་ཀྱིས་ཆོས་འཆད། དབང་ཕྱུག་ཆེན་པོས་འདུལ་བའི་སེམས་ཅན་རྣམས་ལ་ནི་དབང་ཕྱུག་ཆེན་པོའི་གཟུགས་ཀྱིས་ཆོས་འཆད། མཐུ་བོ་ཆེས་འདུལ་བའི་སེམས་
[053-330a3] ཅན་རྣམས་ལ་ནི་མཐུ་བོ་ཆེའི་གཟུགས་ཀྱིས་ཆོས་འཆད། ཚངས་པས་འདུལ་བའི་སེམས་ཅན་རྣམས་ལ་ནི་ཚངས་པའི་གཟུགས་ཀྱིས་ཆོས་འཆད་དབང་པོས་འདུལ་བའི་
[053-330a4] སེམས་ཅན་རྣམས་ལ་ནི་དབང་པོའི་གཟུགས་ཀྱིས་ཆོས་འཆད། ཉི་མས་འདུལ་བའི་སེམས་ཅན་རྣམས་ལ་ནི་ཉི་མའི་གཟུགས་ཀྱིས་ཆོས་འཆད་ཟླ་བས་འདུལ་བའི་སེམས་
[053-330a5] ཅན་རྣམས་ལ་ནི་ཟླ་བའི་གཟུགས་ཀྱིས་ཆོས་འཆད། མེ་ལྷས་འདུལ་བའི་སེམས་ཅན་རྣམས་ལ་ནི་མེ་ལྷའི་གཟུགས་ཀྱིས་ཆོས་འཆད། ཆུ་ལྷའི་གཟུགས་ཀྱིས་འདུལ་བའི་
[053-330a6] སེམས་ཅན་རྣམས་ལ་ནི་ཆུ་ལྷའི་གཟུགས་ཀྱིས་ཆོས་འཆད། རླུང་གི་ལྷའི་གཟུགས་ཀྱིས་འདུལ་བའི་སེམས་ཅན་རྣམས་ལ་ནི་རླུང་ལྷའི་གཟུགས་ཀྱིས་ཆོས་འཆད། ཀླུས་
[053-330a7] འདུལ་བའི་སེམས་ཅན་རྣམས་ལ་ནི་ཀླུའི་གཟུགས་ཀྱིས་ཆོས་འཆད། བགེགས་མེད་པའི་བདག་པོས་འདུལ་བའི་སེམས་ཅན་རྣམས་ལ་ནི་བགེགས་མེད་པའི་བདག་པོའི་གཟུགས་


[053-330b0] [330B] 
[053-330b1] གནོད་སྦྱིན་གྱིས་འདུལ་བའི་སེམས་ཅན་རྣམས་ལ་ནི་གནོད་སྦྱིན་གྱི་གཟུགས་ཀྱིས་ཆོས་འཆད། ངལ་བསོ་པོའི་གཟུགས་ཀྱིས་འདུལ་བའི་སེམས་ཅན་རྣམས་ལ་
[053-330b2] ནི་ངལ་བསོ་པོའི་གཟུགས་ཀྱིས་ཆོས་འཆད། རྒྱལ་པོའི་གཟུགས་ཀྱིས་འདུལ་བའི་སེམས་ཅན་རྣམས་ལ་ནི་རྒྱལ་པོའི་གཟུགས་ཀྱིས་ཆོས་འཆད་མཁས་པས་འདུལ་བའི་སེམས་
[053-330b3] ཅན་རྣམས་ལ་ནི་མཁས་པའི་གཟུགས་ཀྱིས་ཆོས་འཆད། རྒྱལ་པོའི་མིས་འདུལ་བའི་སེམས་ཅན་རྣམས་ལ་ནི་རྒྱལ་པོའི་མིའི་གཟུགས་ཀྱིས་ཆོས་འཆད། ཕ་དང་མས་འདུལ་
[053-330b4] བའི་སེམས་ཅན་རྣམས་ལ་ནི་ཕ་དང་མའི་གཟུགས་ཀྱིས་ཆོས་འཆད་དེ་སེམས་ཅན་དག་ཇི་ལྟ་ཇི་ལྟར་འདུལ་བ་དེ་ལྟ་དེ་ལྟར་ཆོས་སྟོན་ཏོ་།རིགས་ཀྱི་བུ། བྱང་ཆུབ་སེམས་དཔའ་
[053-330b5] སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནི་དེ་ལྟར་སེམས་ཅན་ཡོངས་སུ་སྨིན་པར་བྱེད་ཅིང་མྱ་ངན་ལས་འདས་པའི་ཆོས་སྟོན་ཏོ། །དེ་ནས་བཅོམ་ལྡན་འདས་ལ་བྱང་ཆུབ་
[053-330b6] སེམས་དཔའ་ལག་ན་རིན་པོ་ཆེས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི་ཤིན་ཏུ་ངོ་མཚར་ཐོབ་པར་གྱུར་ཏེ། བདག་ནི་ནམ་ཡང་འདི་འདྲ་བའི་ཡུལ་མཐོང་བའམ་
[053-330b7] ཐོས་པར་མ་གྱུར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཡུལ་ཇི་འདྲ་བ་དེ་འདྲ་བ་ནི་དེ་བཞིན་གཤེགས་པ་རྣམས་ལའང་མ་མཆིས་


[053-331a0] [331A] 
[053-331a1] ༄༅། །སོ༑ ༑བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་ཛམྦུའི་གླིང་འདི་ཉིད་ན་རྡོ་རྗེའི་མངལ་ཞེས་བྱ་བའི་ཕུག་ཡོད་པ་དེ་ན་ལྷ་མ་ཡིན་བྱེ་བ་ཁྲག་
[053-331a2] ཁྲིག་བརྒྱ་སྟོང་དུ་མ་གནས་ཏེ། དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལྷ་མ་ཡིན་རྣམས་ལ་ལྷ་མ་ཡིན་གྱི་གཟུགས་ཀྱིས་ཆོས་འཆད་དེ། ཐེག་
[053-331a3] པ་ཆེན་པོའི་མདོ་རིན་པོ་ཆེའི་རྒྱལ་པོ་ཟ་མ་ཏོག་བཀོད་པ་འདི་ཉིད་འཆད་དོ། །ཁྱེད་ཅག་ཉོན་ཅིག་གང་ལྷ་མ་ཡིན་གཞན་པ་དེ་དག་ཀྱང་བྱམས་པའི་སེམས་དང་ཞི་བའི་སེམས་
[053-331a4] སུ་བྱས་ཤིང། ལག་པའི་ཐལ་མོ་སྦྱར་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་ཆོས་ཀྱི་རྣམ་གྲངས་འདི་ཉིད་ཉན་ཏོ། །གང་འཇིག་རྟེན་ན་
[053-331a5] མདོ་སྡེའི་རྒྱལ་པོ་འདི་ལྟ་བུ་མངོན་དུ་བྱེད་པ་དེ་དག་ནི་བདེ་བ་དང་ལྡན་པ་ཡིན་ནོ། །ཐོས་ནས་ཀྱང་མཚམས་མེད་པ་ལྔ་དག་ཟད་པར་བྱེད་དོ། །འཆི་བའི་ཚེའང་དེ་བཞིན་གཤེགས་
[053-331a6] པ་བཅུ་གཉིས་གཤེགས་ནས་རིགས་ཀྱི་བུ་མ་འཇིགས་ཤིག་ཁྱོད་ཀྱིས་ཐེག་པ་ཆེན་པོའི་མདོ་སྡེའི་རྒྱལ་པོ་ཟ་མ་ཏོག་བཀོད་པ་ཐོས་སོ་།བདེ་བ་ཅན་དུ་འགྲོ་བའི་ཕྱིར་ལམ་
[053-331a7] སྣ་ཚོགས་ཀྱང་སྟ་གོན་བྱས་སོ། །གདུགས་སྣ་ཚོགས་དང། ཅོད་པན་དང། རྣ་ཆ་དང། སེ་མོ་དོ་རྣམས་ཀྱང་སྟ་གོན་བྱས་སོ་ཞེས་དབུགས་འབྱིན་པར་མཛད་དོ། །ལྟས་དེ་


[053-331b0] [331B] 
[053-331b1] བདེ་བ་ཅན་དུ་འགྲོ་བར་འགྱུར་རོ། །ལག་ན་རིན་པོ་ཆེ། དེ་ལྟར་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་དེ་ནི་ལྷ་མ་ཡིན་
[053-331b2] རྣམས་ལ་མྱ་ངན་ལས་འདས་པའི་ཆོས་སྟོན་པར་བྱེད། སྒོ་སྟོན་པར་བྱེད་དོ། །དེ་ནས་བྱང་ཆུབ་སེམས་དཔའ་ལག་ན་རིན་པོ་ཆེས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་
[053-331b3] ཏེ་དེ་ཉིད་ནས་སོང་ངོ། །དེའང་འདས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་རྐང་པར་ལྡན་པ། བདེ་བར་གཤེགས་པ་
[053-331b4] འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཐམས་ཅད་སྐྱོབ་པ་ཞེས་བྱ་སྔོན་བྱུང་བར་
[053-331b5] གྱུར་ཏོ། །དེའི་ཚེ་དེའི་དུས་ན། སྒྲིབ་པ་ཐམས་ཅད་རྣམ་པར་སེལ་བ། ང་ནི་མི་མི་རྒྱུ་བའི་སའི་ཕྱོགས་རི་ཁྲོད་ཀྱི་བར་རི་བྲགས་ཤིག་ན་གནས་ཤིང་བཟོད་པ་སྨྲ་བར་གྱུར་ཏེ། དེའི་ཚེ་
[053-331b6] དུས་དུས་སུ་ངས་དེ་བཞིན་གཤེགས་པ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཡོན་ཏན་བརྗོད་པ་ཐོས་ཏེ། འདི་ལྟ་སྟེ། གསེར་གྱིས་
[053-331b7] ལ་སོང་ནས་སེམས་ཅན་སྤྱིའུ་ཚུགས་སུ་འདུག་པ་རྣམས་ལ་འཕགས་པའི་ལམ་ཡན་ལག་བརྒྱད་པའི་ལམ་མྱ་ངན་ལས་འདའ་བ་སྟོན་པར་བྱེད་པ་དང་ལྡན་པའི་ཆོས་སྟོན་ཏོ། །དེ་


[053-332a0] [332A] 
[053-332a1] ༄༅། །ནས་གསེར་གྱི་ས་ལས་བྱུང་སྟེ། དངུལ་གྱི་ས་ལ་སོང་ནས། དེ་ན་སྐྱེས་བུ་གང་ཟག་རྐང་པ་བཞི་ཡོད་པ་དེ་དག་ལ་བྱང་ཆུབ་སེམས་དཔའ་སེམས་དཔའ་
[053-332a2] ཆེན་པོ་སྤྱན་རས་གཟིགས་ཀྱི་དབང་པོ་ཁྱེད་ཅག་བསམ་པ་དམ་པ་རབ་ཀྱིས་མྱ་ངན་ལས་འདའ་བའི་རྒྱགས་ཀྱི་རྗེས་སུ་སེམས་ཤིང་མངོན་དུ་ཕྱོགས་པའི་ཆོས་ཀྱི་རྣམ་གྲངས་ཉོན་
[053-332a3] ཅིག་ཅེས་ཆོས་འཆད་དོ། །དེ་ནས་སྐྱེས་བུ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་མདུན་དུ་འདུག་སྟེ་འདི་སྐད་ཅེས་སྨྲས་སོ། །སེམས་
[053-332a4] ཅན་ལོང་བ་རྣམས་ལ་ནི་ལམ་སྟོན་ཅིག་མགོན་མ་མཆིས་པ་རྣམས་ལ་ནི་མགོན་དང་སྐྱབས་མཛོད་ཅིག་ཕ་དང་མ་མ་མཆིས་པ་རྣམས་ལ་ནི་ཕ་དང་མ་མཛོད་ཅིག་ངན་སོང་
[053-332a5] གསུམ་གྱི་མུན་པ་ལ་ནི་སྒྲོན་མེད་མཛོད་ཅིག་ཚོར་བར་བགྱིད་པའི་ཐར་པའི་ལམ་སྟོན་ཅིག་སེམས་ཅན་གང་དག་རྟག་ཏུ་ཁྱོད་ཀྱི་མཚན་རྗེས་སུ་དྲན་ཞིང་ཡོངས་སུ་ལེན་པ་དེ་
[053-332a6] དག་ནི་བདེ་བར་ལྡན་པ་ལགས་སོ། །བདག་ཅག་མྱོང་བ་ལྟ་བུ་སྡུག་བསྔལ་ལས་ཀྱང་ཐར་བར་འགྱུར་རོ། །དེ་ནས་སེམས་ཅན་དེ་དག་གི་རྣ་བའི་བུ་གར་ཐེག་པ་ཆེན་པོའི་མདོ་
[053-332a7] སྡེ་ཟ་མ་ཏོག་བཀོད་པའི་སྒྲ་བྱུང་བ་དང། སྐྱེས་བུ་དེ་དག་གིས་དེ་ཐོས་ནས་ཕྱིར་མི་ལྡོག་པའི་ས་བསྒྲུབ་ཅིང་ཤིན་ཏུ་བདེ་བ་དང་ལྡན་པར་གྱུར་ཏོ།། །།བམ་པོ་གཉིས་


[053-332b0] [332B] 
[053-332b1] དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་བྱུང་ནས་ས་གཞན་ལྕགས་ལས་བྱས་པར་སོང་སྟེ། གང་དུ་ལྷ་མ་ཡིན་གྱི་རྒྱལ་པོ་གཏོར་མ་ཞེས་
[053-332b2] བྱ་བ་མཆིས་པ་དེར་སོང་བ་དང། དེ་ནས་ལྷ་མ་ཡིན་གྱི་རྒྱལ་པོ་གཏོར་མས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་རྒྱང་མ་ནས་འོང་བ་མཐོང་ནས་
[053-332b3] སླས་དང། འཁོར་དང། ལྷ་མ་ཡིན་སྒུར་པོ་དང། ཐུང་དུ་ལ་སོགས་པ་དུ་མ་དང་འགྲོགས་ཤིང་འཁོར་དང་བཅས་ཏེ་དོང་ནས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[053-332b4] རས་གཟིགས་ཀྱི་དབང་པོའི་རྐང་པ་ལ་ཕྱག་བཙལ་ཏེ་འདི་སྐད་ཅེས་སྨྲས་སོ། །དེ་རིང་དུ་ནི་བདག་གི་ཚེའི་འབྲས་བུ་མཆིས་སོ། །དེ་རིང་དུ་ནི་བདག་གི་བསམ་པ་རྫོགས་སོ། །དེ་
[053-332b5] རིང་དུ་ནི་བདག་གི་བསམ་པ་ཡོངས་སུ་རྫོགས་ཏེ། གང་བདག་གིས་ཁྱོད་ཡང་དག་པར་མཐོང་བས་དེའི་ཚེ་ལུས་ཐམས་ཅད་བདེ་བ་དང་ལྡན་པར་གྱུར་ཏོ། །དེ་ནས་བྱང་ཆུབ་སེམས་
[053-332b6] དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་རིན་པོ་ཆེའི་ཁྲི་ཕུལ་ཏེ། བཅོམ་ལྡན་འདས། སྡིག་པ་ལ་དགའ་བ། གཞན་གྱི་ཆུང་མ་ལ་ཆགས་པ། སྲོག་གཅོད་པ་
[053-332b7] ལ་བརྩོན་པ། ཕ་རོལ་གྱི་སྲོག་གཅོད་པ། རྒ་བ་དང་འཆི་བས་འཇིགས་པ་རྣམས་ལ་ཐུགས་རྗེས་གཟིགས་ཤིག་འཁོར་བས་སྐྱོ་བ་རྣམས་ལ་སྐྱབས་མཛོད་ཅིག་མགོན་པོ་ཁྱོད་


[053-333a0] [333A] 
[053-333a1] ༄༅། །ནི་ཕ་དང་མར་གྱུར་པ་ལགས་ཀྱི། བདག་ཅག་བཅིང་བས་བཅིངས་པ་རྣམས་ལ་ལ་མ་སྟོན་ཅིག་རིགས་ཀྱི་བུ། འདི་ལྟ་སྟེ། དཔེར་ན། གང་དག་
[053-333a2] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བསོད་སྙོམས་འབུལ་བ་དེ་དག་གི་བསོད་ནམས་ཀྱི་ཕུང་པོ་འདི་བཤད་དོ། །རིགས་ཀྱི་བུ་
[053-333a3] འདི་ལྟ་སྟེ། དཔེར་ན། ང་དང་འདྲ་བའི་བྱང་ཆུབ་སེམས་དཔའ་གངྒཱའི་ཀླུང་གི་བྱེ་མ་སྙེད་བཅུ་གཉིས་ཡོད་པར་གྱུར་ལ། དེ་དག་ཀྱང་གནས་གཅིག་ཏུ་བདེ་བའི་ཡོ་བྱད་
[053-333a4] ཐམས་ཅད་ཀྱིས་ལྷའི་བསྐལ་པར་གནས་སུ་བཅུག་ན་དེ་དག་གིས་ཀྱང་བསོད་ནམས་ཀྱི་ཕུང་པོ་དེ་བགྲང་བར་མི་ནུས་ན། ང་གཅིག་པུ་ལྷ་མ་ཡིན་གྱི་གནས་ན་གནས་པས་
[053-333a5] ལྟ་ཅི་སྨོས། རིགས་ཀྱི་བུ། འདི་ལྟ་སྟེ། དཔེར་ན། རྡུལ་ཕྲ་རབ་ཀྱི་ཚད་ནི་ངས་བགྲང་ནུས་ཀྱི། རིགས་ཀྱི་བུ། བསོད་སྙོམས་ཀྱི་བསོད་ནམས་ཀྱི་ཕུང་པོ་ནི་ངས་བགྲང་བར་
[053-333a6] མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྒྱ་མཚོ་མཆིང་རྣམ་ཆེན་པོའི་ཐིགས་པ་ནི་ངས་རེ་རེ་ནས་བགྲང་ནུས་ཀྱི། རིགས་ཀྱི་བུ། བསོད་སྙོམས་ཀྱི་བསོད་ནམས་
[053-333a7] གྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ་དཔེར་ན། གླིང་ཆེན་པོ་བཞི་པའི་སྐྱེས་པ་དང། བུད་མེད་དང་ཁྱེའུ་དང། བུ་མོ་དེ་དག་ཐམས་ཅད་ནམ་གྱི་ལས་


[053-333b0] [333B] 
[053-333b1] གླིང་ཆེན་པོ་བཞི་པའི་མི་དེ་དག་རྣམས་གཞན་ནི་མི་བྱེད་ཀྱི་ཡུངས་ཀར་འབའ་ཞིག་བྱེད་ལ། དུས་དུས་སུ་ཀླུའི་རྒྱལ་པོས་ཀྱང་ཆར་པའི་རྒྱུན་ཕབ་སྟེ། ཡུངས་
[053-333b2] ཀར་དེ་དག་ཀྱང་ལེགས་པར་གྲུབ་ནས་གཡུལ་གཅིག་ཏུ་བྱས་ཏེ། སྐྱེས་པ་དང། བུད་མེད་དང། ཁྱེའུ་དང། བུ་མོ་དེ་དག་ཐམས་ཅད་ཀྱིས་ཁུར་ཤིང་རྟ་དང། བམ་པོ་དང། སྐོན་པ་
[053-333b3] དང༑ རྔ་མོ་དང། བོང་བུ་དང། བ་ལང་དང། དེ་དག་ཐམས་ཅད་ལ་བཀལ་ཏེ་གཡུལ་ཆེན་པོ་དེར་སྤུངས་ནས་བོང་བུ་དག་དང། བ་ལང་དག་གིས་བཅགས་ཏེ་ཕུང་པོ་ཆེན་པོར་
[053-333b4] བྱས་ཀྱང། རིགས་ཀྱི་བུ། དེ་ནི་ངས་འབྲུ་རེ་རེ་ནས་བགྲང་ནུས་ཀྱི། རིགས་ཀྱི་བུ། བསོད་སྙོམས་ཀྱི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་
[053-333b5] ན༑ རི་རབ་ལྷུན་པོ་དཔག་ཚད་བརྒྱ་ཁྲི་བཞི་སྟོང་འོག་ཏུ་ནུབ་པ་དང། འཕང་གི་སྲིད་དུ་དཔག་ཚད་བརྒྱད་ཁྲི་བཞི་སྟོང་ཡོད་པ་དེ་ནི་རིགས་ཀྱི་བུ་གྲོ་གའི་ཕུང་པོར་གྱུར་ལ། རྒྱ་མཚོ་མཆིང་
[053-333b6] རྣམ་ཆེན་པོ་ནི་སྣག་ཚས་ཡོངས་སུ་གང་བར་གྱུར། གླིང་བཞི་ན་གནས་པའི་སྐྱེས་པ་དང། བུད་མེད་དང། ཁྱེའུ་དང། བུ་མོ་དེ་དག་ཐམས་ཅད་ནི་ཡི་གེ་བར་གྱུར་ཏེ། རི་རབ་ལྷུན་
[053-333b7] པོ་དང་མཉམ་པ་མཐའ་ཡས་མུ་མེད་པ་ཡི་གེར་བྲིས་ཀྱང། རིགས་ཀྱི་བུ། ཡི་གེར་དེ་རེ་རེ་ནས་ངས་བགྲང་ནུས་ཀྱི། རིགས་ཀྱི་བུ། བསོད་སྙོམས་ཀྱི་བསོད་ནམས་ཀྱི་ཕུང་པོ་དེ་ནི་བགྲང་མི་


[053-334a0] [334A] 
[053-334a1] ༄༅། །ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། ཡི་གེ་པ་དེ་དག་ཐམས་ཅད་བྱང་ཆུབ་སེམས་དཔའ་ས་བཅུ་ལ་གནས་པར་གྱུར་ན་གང་བྱང་ཆུབ་སེམས་
[053-334a2] དཔའ་ས་བཅུ་ལ་གནས་པ་རྣམས་ཀྱི་བསོད་ནམས་ཀྱི་ཕུང་པོ་ཇི་ཙམ་པ་བསོད་སྙོམས་ཀྱི་བསོད་ནམས་ཀྱི་ཕུང་པོ་དེའང་དེ་ཙམ་མོ་།རིགས་ཀྱི་བུ། འདི་ལྟ་སྟེ། དཔེར་ན། རྒྱ་མཚོ་
[053-334a3] མཆིང་རྣམ་གྱི་བྱེ་མ་ནི་བྱེ་མ་རེ་རེ་ནས་ངས་བགྲང་ནུས་ཀྱི་རིགས་ཀྱི་བུ། བསོད་སྙོམས་ཀྱི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །དེ་ནས་ལྷ་མ་ཡིན་གཏོར་མ་མ་ཆི་
[053-334a4] མ་དང་བཅས། ངོམ་ཟུང་གནག་དབུགས་ཀྱིས་བརྣངས་ཤིང་སྐད་ངར་པོར་གྱུར་ལ། ཤུགས་འབྱིན་ཅིང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་
[053-334a5] དབང་པོ་ལ་འདི་སྐད་ཅེས་གསོལ་ཏོ། །བདག་གཏོར་མ་སླས་དང། འཁོར་དང་བཅས་པས་སྦྱིན་པ་ཇི་ལྟ་བུ་ཞིག་བགྱིས་ནས། ཚེ་འདི་ཉིད་ལ་བཅིངས་པ་ཐོབ་པར་གྱུར་ཏེ་
[053-334a6] བདག་གིས་ཞིང་ངན་པ་ལ་སྦྱིན་པ་བྱིན་ཏེ། ལས་དེའི་འབྲས་བུ་མྱོང་བ་འདི་ལགས་པ་ལྟ། ཐམས་ཅད་མཁྱེན་པའི་ཞིང་ལ་ནི་ཐལ་བ་སྤར་བ་གང་གཏོར་ཀྱང་བདུད་རྩི་འགྲུབ་
[053-334a7] པར་འགྱུར་ན། བདག་གིས་མ་འཚལ་བས་མཆོད་སྦྱིན་མཆོད་པའི་ཚེ་མིའུ་ཐུང་གི་གཟུགས་ཀྱིས་སློང་བ་མཆིས་ནས་བདག་གིས་བལ་གླང་དང། རྟའི་ཐེག་པ། ཅོད་པན་


[053-334b0] [334B] 
[053-334b1] རྣ་ཆ་དང། སེ་མོ་དོ་མང་པོ་དང་ལྡན་པ་ནི་བཤམས། གཡག་རྔའི་རྡུལ་ཡབ་རིན་པོ་ཆེས་སྤྲས་པ་ནི་དཔྱངས། མུ་ཏིག་གིས་སེ་མོ་དོ་དག་དང་མུ་ཏིག་ལས་བགྱིས་པའི་མཇུག་
[053-334b2] མ་དག་ནི་མུ་ཏིག་གི་དྲ་བ་དག་གིས་གཡོགས། གསེར་གྱི་དྲིལ་བུ་དག་ནི་དངུལ་གྱིས་བརྒྱུས་ཏེ་སྒྲ་སིལ་སིལ་མཆི་ཞིང། གཞན་ཡང་གླང་སེར་སྐྱ་སྟོང་དག་རྨིག་པ་ནི་དངུལ་ལས་བགྱིས་
[053-334b3] རྭ་ནི་གསེར་ལས་བགྱིས་ཤིང་མུ་ཏིག་གི་དྲ་བས་གཡོགས་ཏེ་མཆི་བ་དེ་འདྲ་བའི་གླང་སེར་སྐྱ་དག་དང། གཞན་ཡང་བུད་མེད་གཞོན་ནུ་ཤིན་ཏུ་ཁ་དོག་བཟང་ཞིང་ཤ་རྒྱས་པ་དང་ལྡན་པ་
[053-334b4] ཤིན་ཏུ་སྡུག་པ་ལྷའི་བུ་མོ་དང་འདྲ་ཞིང་འགྲན་པ། ལྷའི་རྒྱན་གྱིས་བརྒྱན་པ། ཅོད་པན་དང། རྣ་ཆ་དང། སེ་མོ་དེ་མང་པོ་ཐོགས་པ། དཔུང་རྒྱན་དང། གདུ་བུ་དང། རྐང་པའི་གདུ་བུ་
[053-334b5] དང༑ རྐེད་པའི་སྐ་རགས་ཀྱི་རྒྱན་དང། སོར་གདུབ་དང། སེ་རལ་གྱི་རྒྱན་དང། མཐེ་བོ་གཡོན་པ་སོར་གདུབ་དང་ལྡན་པ། སྒྲ་སིལ་སིལ་མཆི་བ་དང་ལྡན་པ། གོས་ཚོན་སྣ་ཚོགས་
[053-334b6] སུ་བཙོས་པ་གྱོན་པ་སྟོང་དག་དང། གཞན་ཡང་རིན་པོ་ཆེའི་ཁྲིའུ་བརྒྱ་སྟོང་དག་དང། གསེར་གྱི་ཕུང་པོ་དང། དངུལ་གྱི་ཕུང་པོ་དང། རིན་པོ་ཆེའི་ཕུང་པོ་དུ་མ་དག་ནི་བཞག་གོས་
[053-334b7] དང་རྒྱན་གྱི་ཕུང་པོ་དུ་མ་དག་ནི་བཞག་བ་ལང་གི་རིགས་བརྒྱ་སྟོང་དུ་མ་རྫི་དང་ལྡན་པ་དག་ནི་སྟ་གོན་བགྱིས། ཟས་དང་སྐོམ་མང་པོ་དག་ནི་བཞག་ལྷའི་ཟས་རོའི་རོ་མཆོག་དང་ལྡན་


[053-335a0] [335A] 
[053-335a1] ༄༅། །པ་དག་ནི་སྟ་གོན་བགྱིས། གསེར་དང་དངུལ་གྱི་དྲིལ་བུ་རིན་པོ་ཆེས་སྤྲས་པ་དག་ནི་རྟག་ཏུ་བཞག་གསེར་དང་དངུལ་གྱིས་སེང་གེའི་ཁྲིའུ་དུ་མ་དག་ནི་རིན་པོ་
[053-335a2] ཆེས་སྤྲས། ལྷའི་གཡག་རྔའི་རྡུལ་ཡབ་ཀྱི་རྩ་བ་དང། གདུགས་དང། ལྷ་མ་དག་ནི་གསེར་གྱིས་བརྒྱན། གསེར་གྱི་ཅོད་པན་སྟོང་ཕྲག་དུ་མ་དག་ནི་རིན་པོ་ཆེས་བརྒྱན་ཅིང་བཞག་པ་
[053-335a3] དང༑ དེའི་ཚེ་རྒྱལ་པོ་ནི་སྟོང་ཚོགས། བྲམ་ཟེ་ནི་འབུམ་ཚོགས་རྒྱལ་རིགས་ནི་འབུམ་ཕྲག་དུ་མ་ཚོགས་ཏེ། དེའི་ཚེ་བདག་གིས་སའི་གདུགས་གཅིག་ཏུ་བགྱིས་པ་བདག་ངོ་མཚར་
[053-335a4] དུ་གྱུར་ཏེ། དེ་བས་ན་ཐོག་མའི་སྡིག་པ་མཐོལ་ལོ་བཤགས་སོ་།རྒྱལ་རིགས་ཀྱི་ཆུང་མ་རྣམས་ནི་སྙིང་གར་དྲལ་ཏེ། ཁྱེའུ་དང་བུ་མོ་གཞོན་ནུ་དག་སྲོག་བཅད། རྒྱལ་རིགས་ཆེན་
[053-335a5] པོ་དག་ཐམས་ཅད་ནི་ཁུ་སྒོ་དང། ལྕགས་ཀྱིས་བཅིངས་ནས་ཟངས་ཀྱི་བྲག་ཕུག་ཏུ་ཁྲིད་དེ། རྒྱལ་རིགས་འབུམ་ཕྲག་དུ་མ་ནི་ཟངས་ཀྱི་བྲག་ཕུག་དེར་སྩལ། ཁ་ཤ་དང་པན་ད་
[053-335a6] པ་ལ་སོགས་པའི་རྒྱལ་རིགས་དེ་དག་ནི་ལྕགས་ཐག་ལྕགས་ཀྱི་ཕུར་པ་དང་ལྡན་པས་རྐང་ལག་བཅིངས་ནས་ཕུག་དེར་བཞག་སྟེ། དེའི་ཚེ་བདག་གིས་ཆབ་སྒོ་ཐམས་ཅད་
[053-335a7] ཀྱང་བཀུམ་མོ། །དང་པོ་ནི་ཤིང་གི་སྒོའོ། །གཉིས་པ་ནི་སེང་ལྡེང་གི་སྒོའོ། །གསུམ་པ་ནི་འཁར་བའི་སྒོའོ། །བཞི་པ་ནི་ཟངས་ཀྱི་སྒོའོ། །ལྔ་པ་ནི་ལྕགས་ཀྱི་སྒོའོ། །


[053-335b0] [335B] 
[053-335b1] །བདུན་པ་ནི་གསེར་གྱི་སྒོ་སྟེ་གསེར་གྱི་སྒོ་དེར་རི་བདུན་གཅིག་གི་སྟེང་དུ་གཅིག་བརྩེགས་ཏེ་བཞག་གོ་དེ་ནས་བདག་གིས་ཤིང་རྟ་བཅུ་པའི་བུ་འཚོལ་
[053-335b2] ཞིང་གདུགས་ལ་ལ་ལ་ནི་སྦྲང་བུའི་གཟུགས་ཀྱིས། གདུགས་ལ་ལ་ལ་ནི་བུང་བའི་གཟུགས་ཀྱིས། གདུགས་ལ་ལ་ལ་ནི་ཕག་གི་གཟུགས་ཀྱིས། གདུགས་ལ་ལ་ལ་ནི་མིའི་
[053-335b3] གཟུགས་ཀྱིས་དེ་ལྟར་བསྒྱུར་ཏེ། གདུགས་རེ་རེ་ཞིང་གཞན་དང་གཞན་གྱི་གཟུགས་ཀྱིས་མྖིའང་མངོན་དུ་མ་མཐོང་ནས། དེའི་ཚེ་བདག་གིས་རྗེས་སུ་བསམས་ཏེ་མཆོད་
[053-335b4] སྦྱིན་བགྱི་བར་བརྩམས་པ་དང། དེའི་ཚེ་ཤིང་རྟ་བཅུ་པའི་བུ་གླགས་འཚོལ་བ་མཆིས་ཏེ། དེས་རི་བདུན་དྲལ་ཅིང་གཤེགས་ནས་མྱུར་དུ་ཕྱོགས་གཞན་དུ་བོར་ཏེ་རྒྱལ་
[053-335b5] རིགས་དེ་དག་ལ་སྐད་ཆེར་སྨྲས་པ་དང། རྒྱལ་པོ་དེ་དག་གིས་སྒྲ་དེ་ཐོས་སོ། །ཐོས་ནས་དབུགས་ཕྱིན་པར་གྱུར་ཏེ་གནས་པ་དང། ཁྱེད་ཅག་གསོན་ནམ་ཤི་ཞེས་སྨྲས་པ་
[053-335b6] དང༑ དེ་དག་གིས། བཅོམ་ལྡན་འདས་བདག་ཅག་ནི་གསོན་ནོ་ཞེས་སྨྲས་སོ། །དེ་ནས་སྐྱེས་བུ་དཔའ་བོ་ཆེན་པོ་དེས་སྒོ་དེ་དག་ཐམས་ཅད་བཅོམ་ནས་ཟངས་ཀྱི་ཕུག་དེ་
[053-335b7] དག་མཐོང་བ་དང། རྒྱལ་པོ་བཅིངས་པ་དེ་དག་ཐམས་ཅད་ཀྱིས་མཐུ་བོ་ཆེ་མཐོང་ནས་ཡང་ན་ནི་ལྷ་མ་ཡིན་གཏོར་མ་ཤིའོ། །འཆི་བའི་དུས་བྱས་སོ། །ཡང་ན་ནི་བདག་


[053-336a0] [336A] 
[053-336a1] ༄༅། །ཅག་བསད་པའི་དུས་ལ་བབ་པ་ལྟ་ཞིག་ཅེས་ཕན་ཚུན་དུ་སེམས་པ་ལས། དེ་ནས་དེ་དག་གིས་བདག་ཅག་ནི་གཡུལ་གྱི་སར་ཤི་ན་ལེགས་ཀྱི་
[053-336a2] བཅིང་བས་བཅིངས་བཞིན་དུ་ཤི་ན་མ་ལེགས་ཏེ། བདག་ཅག་ནི་བཅིང་བས་བཅིངས་བཞིན་དུ་ཤི་བའི་དུས་བྱས་པར་གྱུར་ན་རྒྱལ་རིགས་ཀྱི་ཆོས་ཀྱང་མེད་པར་འགྱུར་གྱི། གཡུལ་
[053-336a3] གྱི་སར་ཤི་བའི་དུས་བྱས་ན་ནི་བདག་ཅག་མཐོ་རིས་སུ་སྐྱེ་བར་འགྱུར་རོ་ཞེས་གཅིག་ལ་གཅིག་དེ་སྐད་སྨྲའོ། །དེ་ནས་རྒྱལ་པོ་ཆེན་པོ་དེ་དག་ཐམས་ཅད་བདག་བདག་གི་ཁབ་
[053-336a4] ཏུ་དོང་སྟེ། ཤིང་རྟ་འདྲེན་པའི་རྟ་དུ་མ་སྟ་གོན་བགྱིས་སོ་།གང་གི་ཚེ་ན་དེ་དག་གིས་ཤིང་རྟ་དང། མཚོན་ཆ་རིན་པོ་ཆེ་ཆེན་པོ་དག་སྟ་གོན་བགྱིས་པ་དེའི་ཚེ་ཤིང་རྟ་བཅུ་པའི་
[053-336a5] བུ་མིའུ་ཐུང་གི་གཟུགས་སུ་སྤྲུལ་ནས་རི་དྭགས་ཀྱི་ཕགས་པ་སེ་རལ་དུ་ཐོགས། སྨྱིག་མའི་འཁར་བ་ཐོགས། ཁྲིའུ་འཚལ་ཏེ་བདག་གིས་དྲུང་དུ་མཆིས་ནས་ཆབ་སྒོར་ཕྱིན་
[053-336a6] པ་དང། སྒོ་བས་བྲམ་ཟེ་མིའུ་ཐུང། མ་འགྲོ་ཞིག་ཅེས་བསྒྲགས་ན་དེས་བདག་ནི་ཤུལ་རིང་པོ་ནས་མཆིས་སོ་ཞེས་སྨྲས་སོ། །དེ་ནས་སྒོ་བས་དེ་ལ། བྲམ་ཟེ། ས་གང་
[053-336a7] ནས་འོངས་ཞེས་དེ་སྐད་སྨྲས་པ་དང། བདག་ནི་ཟླ་བའི་གླིང་ནས་རྒྱལ་པོ་དྲང་སྲོང་གི་དྲུང་དུ་མཆིས་སོ། །དེ་ནས་སྐྱེས་བུ་སྒོ་བ་དེ་སོང་སྟེ། གཏོར་མ་ལ་ལྷ་ཁྱོད་ཀྱི་ཞལ་སྔར་


[053-336b0] [336B] 
[053-336b1] །དེ་ནས་ལྷ་མ་ཡིན་གྱི་དབང་པོ་གཏོར་མས་ཅིའི་དངོས་པོ་ཞིག་སློང་ཞེས་དེ་སྐད་སྨྲས་པ་དང། ལྷ། མ་འཚལ་ཏོ་ཞེས་སྨྲས་སོ། །དེ་
[053-336b2] ནས་རྒྱལ་པོ་གཏོར་མས་ཁྱོད་སོང་ལ་བྲམ་ཟེ་དེ་ཁྲིད་དེ་ཤོག་ཅིག་ཅེས་དེ་སྐད་སྨྲས་པ་དང། སྒོ་བ་དེས་དེ་བོས་ཏེ་བྲམ་ཟེ་ཆེན་པོ་བཞུད་ཅིག་ཅེས་སྨྲས་ནས། དེ་ནང་དུ་སོང་བ་དང་
[053-336b3] རིན་པོ་ཆེའི་ཁྲིའུ་ལ་བཞག་སྟེ། པ་བ་སངས་ཀྱང་དེའི་ཚེ་ན་དེ་ན་གནས་སོ། །དེའང་དེའི་མཁན་པོར་གྲགས་ནས་དེས་གཏོར་མ་ལ་འདི་ནི་དུས་ཀྱི་སྐྱེས་བུ་འདྲ་བ་ཞིག་ཕྱིན་ཏེ་
[053-336b4] ཁྱོད་ལ་ངེས་པར་བར་ཆད་བྱེད་དོ་ཞེས་དེ་སྐད་སྨྲས་སོ། །བཅོམ་ལྡན་འདས། ཇི་ལྟར་མཁྱེན། ངས་ནི་ལྟས་དང་མཚན་མ་ལས་ཤེས་སོ། །བདག་ཅག་གི་ཐབས་ཇི་ལྟ་བུ་ཞིག་
[053-336b5] བགྱི༑ དེ་ནས་མཐུ་བོ་ཆེས་ངེས་པར་སྦྱིན་པ་ལ་འགྱོད་པར་འགྱུར་རོ་སྙམ་དུ་བསམས་ནས་དེས་དེའི་ཁར་ས་ར་སྭ་ཏི་བཅུག་པ་དང། དེའི་ཚེ་དེས་སྨྲས་པ། བྲམ་ཟེ་ཚུར་ཤོག་ཁྱོད་
[053-336b6] ཇི་ལྟ་བུར་སེམས། བྲམ་ཟེ་དེས་དེ་ལ་འདི་སྐད་ཅེས་སྨྲས་སོ། །གོམ་པ་གཉིས་ཤིག་གསོལ་ཏོ། །བྲམ་ཟེ་ཆེན་པོ་ཁྱོད་ཀྱིས་ཇི་ལྟར་གོམ་པ་གཉིས་བླངས་ན་ངས་ནི་གོམ་པ་
[053-336b7] གསུམ་སྦྱིན་ནོ། །དེ་ནས་བླང་བ་བླངས་ནས། བཀྲ་ཤིས་སོ་ཞེས་སྨྲས་ཏེ། དེས་ཆུ་དང་ཏིལ་དང་གསེར་དུ་བཅས་པ་བླངས་སོ། །དེ་ནས་མིའུ་ཐུང་དེའི་གཟུགས་


[053-337a0] [337A] 
[053-337a1] ༄༅། །མི་སྣང་བར་བྱས་སོ། །དེ་ནས་པ་བ་སངས་དེས་འདི་སྐད་ཅེས་སྨྲས་སོ། །རྒྱལ་པོའི་དྲང་སྲོང་ཁོ་བོས་དུས་ཀྱི་སྐྱེས་བུ་འོངས་སོ་ཞེས་
[053-337a2] བྱས་ན་ཁྱོད་ཀྱིས་ངའི་ཚིག་མ་མཉན་ཏེ། ལས་དེའི་འབྲས་བུ་མྱོང་བར་གྱིས་ཤིག་དེས་བདག་གི་ལུས་ཆེན་པོར་བསྒྱུར་བ་དང། ཉི་མ་དང་ཟླ་བ་ནི་དེའི་ཕྲག་པ་ལ་གནས་
[053-337a3] ལག་ན་ནི་རལ་གྲི་དང། གཞུ་དང། འཁོར་ལོ་དང། མཚོན་ཆ་དག་ཐོགས་སོ། །དེ་ནས་ལྷ་མ་ཡིན་གྱི་དབང་པོ་གཏོར་མ་ཁ་བུབ་ཏུ་འགྱེལ་ནས་དྲན་པ་ཉམས་ཏེ་འདར་འདར་
[053-337a4] པོར་བྱས་ནས་བདག་གིས་ཅི་བགྱིས་རང་གི་ལག་ནས་དུག་འཚལ་བ་ལྟ་ཞེས་སྨྲས་སོ། །གོམ་པ་གཉིས་ནི་ཚང་ན་གསུམ་པ་བྱིན་ཅིག་ཅེས་སྨྲས་པ་དང། གསུམ་པ་མ་མཆིས་སོ་
[053-337a5] ཞེས་དེས་སྨྲས་སོ། །ཁོ་བོས་བླང་བའང་བླངས་སོ། །བདག་གིས་ཐབས་ཇི་ལྟ་བུ་ཞིག་བགྱི། ངས་གར་བཞག་པ་དེར་ཁྱོད་ཀྱིས་འདུག་པར་གྱིས་ཤིག་དེ་ནས་ལྷ་མ་ཡིན་གྱི་
[053-337a6] དབང་པོ་གཏོར་མས་འདི་སྐད་ཅེས་སྨྲས་སོ། །བདག་ནི་བཀའ་ཅི་སྩལ་པ་དེ་བཞིན་དུ་བགྱིད་དོ། །མད་དོ། །མད་དོ་ཞེས་བགྱིས། དེས་སྨྲས་པ། མད་དོ། །མད་པར་བགྱིད་དོ། །
[053-337a7] དེས་བདེན་པའི་ཞགས་པས་བཅིངས་ནས་མཆོད་སྦྱིན་གྱི་གནས་དེའང་བཤིག་གོ་སྣོད་དེ་དག་ཀྱང་ལྷག་མ་ཅན་དུ་བགྱིས་སོ། །བུ་མོ་གཞོན་ནུ་དེ་དག་ཀྱང་པན་ད་པ་དང། ཀོའུ་


[053-337b0] [337B] 
[053-337b1] །སེང་གེའི་ཁྲི་དེ་དག་དང་ལྷའི་གདུགས་དེ་དག་དང། ལྷམ་རིན་པོ་ཆེས་བརྒྱན་པ་དེ་དག་དང་གོས་དང་རྒྱན་དེ་དག་དང། གསེར་གྱི་དཔུང་
[053-337b2] རྒྱན་རིན་པོ་ཆེས་སྤྲས་པ་དེ་དག་དང། གླང་སེར་སྐྱ་དེ་དག་ཀྱང་པན་ད་པ་དང། ཀོའུ་ར་བ་དེ་དག་གིས་འཚལ་ཏོ། །བདག་གི་ས་གཞི་དེ་དག་ཀྱང་བཅོམ་མོ། །དེ་ནས་ལྷ་མ་ཡིན་གྱི་དབང་
[053-337b3] པོ་གཏོར་མ་ལུས་ལ་སེམས་ཤིང་གཏོར་མ་ནི་མཆོད་སྦྱིན་རྒྱ་ཆེར་བགྱིད་ན། ཐབས་མ་འཚལ་བས་དུས་མ་ལགས་པས་སྦྱིན་པ་བྱིན་པས་བཅིངས་པ་ཉིད་ཐོབ་པར་གྱུར་ཏེ། ལྷ་ལ་ཕྱག་
[053-337b4] འཚལ་ལོ་སྙམ་མོ། །དེ་ཁྲིད་ནས་བྱེད་པ་པོ་བཞིན་དུ་སླས་དང་འཁོར་དང་བཅས་ཏེ་སའི་འོག་ཏུ་བཞག་གོ་བདག་གིས་སྔོན་ཞིང་ངན་པ་ལ་སྦྱིན་པ་བགྱིས་སོ་ཞེས་གསོལ་བ་ལགས་
[053-337b5] ཏེ༑ ཕྱག་ན་མེ་ཏོག་པདྨ་བཟང་པོ་ཐོགས་པས་སྐྱབས་མཛོད་ཅིག་།པདྨའི་དཔལ་གྱིས་བརྒྱན་པ། སྐྲའི་ཅོད་པན་ཐོགས་པ། ཐམས་ཅད་མཁྱེན་པ་དབུ་ན་བཞུགས་པ། སེམས་
[053-337b6] ཅན་མང་པོ་དབུགས་འབྱིན་པར་མཛད་པ། དམན་པ་དང་ཕོངས་པ་ལ་ཐུགས་རྗེ་བ། གདུགས་བཞིན་དུ་སྤྱན་བཟང་བ། སའི་སྤྱན་དམ་པ་སྨན་གྱི་རྒྱལ་པོའི་མཆོག་སེམས་
[053-337b7] ཅན་ཤིན་ཏུ་དག་པ། རྣལ་འབྱོར་རབ་ཏུ་ཐོབ་པ། ཐར་པ་རབ་མཆོག་ཅན། ཐར་པ་ལ་དགྱེས་པ། ནོར་བུ་ཡིད་བཞིན་དང་འདྲ་བ་ཆོས་ཀྱི་མཛོད་ཡོངས་སུ་སྐྱོང་བར་མཛད་པ། ཕ་


[053-338a0] [338A] 
[053-338a1] ༄༅། །རོལ་ཏུ་ཕྱིན་པ་དྲུག་སྟོན་པར་མཛད་པ། བསམ་པ་ལེགས་པར་མཛད་པ་ལ་བདག་གིས་བསྟོད་པ་འདི་བགྱིས་སོ། །གང་བྱང་ཆུབ་སེམས་
[053-338a2] དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ཁྱོད་ཀྱི་མཚན་རྗེས་སུ་དྲན་པའི་སེམས་ཅན་དེ་དག་ནི་བདེ་བ་དང་ལྡན་པ་ལགས་སོ། །ཐིག་ནག་པོ་ཅན་དང་
[053-338a3] འོ་དོད་འབོད་པ་དང། སེམས་ཅན་དམྱལ་བར་སྐྱེས་པ་དང། ཡི་དྭགས་ཀྱི་གྲོང་ཁྱེར་དུ་སྐྱེས་པ་གང་དག་ཁྱོད་ཀྱི་མཚན་རྗེས་སུ་དྲན་པ་དེ་དག་ནི་ངན་སོང་གི་སྡུག་བསྔལ་
[053-338a4] ཆེན་པོ་ལས་ཐར་བ་ལགས་སོ། །གང་ཁྱོད་ཀྱི་མཚན་རྗེས་སུ་དྲན་པའི་སེམས་ཅན་དེ་དག་ནི་བསམ་པ་ལེགས་པ་དང་ལྡན་པ་ལགས་ཏེ། དེ་དག་ནི་བདེ་བ་ཅན་གྱི་འཇིག་རྟེན་གྱི་ཁམས་སུ་མཆིས་
[053-338a5] ནས་དེ་བཞིན་གཤེགས་པ་སྣང་བ་མཐའ་ཡས་ལས་ཆོས་ཉན་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་
[053-338a6] ལྷ་མ་ཡིན་གྱི་དབང་པོ་གཏོར་མ་ལ་ལུང་བསྟན་པ། ཁྱོད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རིག་པ་དང་རྐང་པར་ལྡན་པ་
[053-338a7] བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ་སྐྱེས་བུ་འདུལ་པའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ལྷ་མ་ཡིན་གྱི་


[053-338b0] [338B] 
[053-338b1] ལྷ་མ་ཡིན་ཐམས་ཅད་འདུལ་བར་འགྱུར་རོ། །ཁྱོད་ཀྱི་སངས་རྒྱས་ཀྱི་ཞིང་ན་འདོད་ཆགས་ཀྱི་སྒྲ་མེད། ཞེ་སྡང་གི་སྒྲ་མེད། གཏི་མུག་གི་སྒྲ་
[053-338b2] མེད་པར་འགྱུར་རོ། །ཡི་གེ་དྲུག་པའི་རིག་པ་ཆེན་པོ་འཐོབ་པ་ཐོབ་པར་འགྱུར་རོ། །དེས་དེ་ལ་ཆོས་ཀྱི་སྦྱིན་པ། མུ་ཏིག་གི་སེ་མོ་དོ་འདོམ་སྟོང་པ་རིན་བརྒྱ་སྟོང་རི་བ་དང། ཅོད་པན་
[053-338b3] རན་པོ་ཆེ་སྣ་ཚོགས་ཀྱིས་བརྒྱན་པ་ཕུལ་ལོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ཆོས་འཆད་པར་རྩོམ་སྟེ། རྒྱལ་པོ་ཆེན་པོ་ཉོན་ཅིག་
[053-338b4] མི་མི་རྟག་པའི་ནང་ན་གང་རྟག་ཏུ་ཡོངས་སུ་ལེན་པར་སེམས་པ་དང། ལོངས་སྤྱོད་ཆེན་པོའི་རྗེས་སུ་སེམས་པ་དང། བྲན་ཕོ་དང་བྲན་མོ་དང། ལས་བྱེད་པའི་མི་དང། གལ་ཡང་
[053-338b5] ནོར་དང། འབྲུ་དང། མཛོད་དང། བང་བ་རིན་པོ་ཆེ་དག་དང་གང་བུ་དང། བུ་མོ་དང། ཆུང་མ་དང། ཕ་དང། མ་ལ་སེམས་པའི་སེམས་ཅན་དེ་དག་ནི་མི་ཤེས་པ་ཡིན་ཏེ་
[053-338b6] གང་དངོས་པོ་དེ་དག་ལ་ཆགས་པའི་སེམས་ཅན་དེ་དག་ནི་རྨི་ལམ་ལྟ་བུར་སྣང་སྟེ། འཆི་བའི་དུས་ཀྱི་ཚེའང་སྐྱབས་བྱེད་པ་སུའང་མེད་པར་འགྱུར་རོ། །གང་གི་ཚེ་ན་སྲོག་དང་བྲལ་བ་
[053-338b7] དེའི་ཚེ་ཛམྦུའི་གླིང་ལ་ལོག་པར་མཐོང་བར་འགྱུར་རོ། །ཆུ་བོ་ཆེན་པོ་ལའང་ཁྲག་དང་རྣག་གིས་གང་བར་མཐོང་བར་འགྱུར་རོ་།གང་ཤིང་ཆེན་པོ་དེ་དག་ཀྱང་འབར་བ། རབ་ཏུ་


[053-339a0] [339A] 
[053-339a1] ༄༅། །འབར་བ། ཡང་དག་པར་ཤིན་ཏུ་འབར་བར་མཐོང་བར་འགྱུར་རོ། །མཐོང་ནས་ཀྱང་སྐྲག་པར་འགྱུར་ཞིང་དེ་ནས་གཞན་གྱིས་ཞགས་པས་བཅིངས་ཏེ་
[053-339a2] ཁྲིད་པར་འགྱུར་རོ། །སྤུ་གྲིའི་སོའི་ལམ་ཆེན་པོར་རྐང་པའང་འཆད་པར་འགྱུར་རོ། །རྐང་པ་བཏེག་པ་དང་རྐང་པ་གཞན་འབྱུང་བར་འགྱུར་རོ། །བྱ་རོག་དང། བྱ་རྒོད་དང། བྱ་
[053-339a3] ཀུ་ར་ར་དང། ཁྱི་དུ་མ་དག་གིས་ཀྱང་ཟོས་ཤིང་སེམས་ཅན་དམྱལ་བའི་སྡུག་བསྔལ་གྱི་ཚོར་བ་ཆེན་པོ་མྱོང་བར་འགྱུར་རོ། །དེ་ནས་སྤུ་གྲིའི་སོའི་ལམ་ཆེན་པོ་ལས་བབས་ནས་
[053-339a4] རྐང་པ་རེ་རེ་ལའང་ཚེར་མ་སོར་བཅུ་དྲུག་ཙམ་ཡོད་པ་ལྔ་བརྒྱ་ལྔ་བརྒྱ་ཟུག་པར་འགྱུར་ཏེ། བདག་ཅག་གིས་སྡིག་པའི་ལས་ཅི་ཞིག་བྱས་ཞེས་འཁོད་པར་འགྱུར་རོ། །དེ་ནས་
[053-339a5] གཤིན་རྗེའི་མི་དེ་དག་འདི་སྐད་ཅེས་ཟེར་ཏེ། གྲོགས་པོ་ཁྱེད་ཀྱིས་དེ་བཞིན་གཤེགས་པ་ལ་བསོད་སྙོམས་མ་ཕུལ་ལོ། །ཁྱེད་ཀྱིས་གཎྜི་རྡུང་བའང་མ་ཐོས་སོ། །ཁྱོད་ཀྱིས་ས་
[053-339a6] ཕྱོགས་གང་དུའང་མཆོད་རྟེན་གྱི་གཟུགས་མ་བསྐོར་ཏོ། །དེ་དག་གིས་སྨྲས་པ། བདག་ཅག་ནི་མ་དད་པ་སྡིག་པ་ཅན་སངས་རྒྱས་དང་ཆོས་དང། དགེ་འདུན་གྱིས་སྤངས་
[053-339a7] པར་གྱུར་པའོ། །དེ་དག་གིས་སྨྲས་པ། ལས་དེའི་འབྲས་བུ་འདི་མྱོང་བར་གྱིས་ཤིག་ཅེས་དེ་དག་གཤིན་རྗེའི་སྐྱོང་བས། གཤིན་རྗེའི་རྒྱལ་པོའི་དྲུང་དུ་ཁྲིད་དོ། །ཁྲིད་ནས་


[053-339b0] [339B] 
[053-339b1] །དེ་ནས་གཤིན་རྗེའི་རྒྱལ་པོས་སྨྲས་པ། ཁྱེད་དེང་ལ་ལས་ཀྱི་ས་འདི་སྟོན་ཅིག་དེ་ནས་གཤིན་རྗེ་སྐྱོང་བའི་སྐྱེས་བུ་དེ་དག་གིས་དེ་རྣམས་ཁྲིད་ནས་ཐིག་ནག་པོ་ཅན་གྱི་
[053-339b2] སེམས་ཅན་དམྱལ་བ་ཆེན་པོར་བཅུག་གོ་བཅུག་ནས་ལུས་ལ་མཚོན་ཤཀྟི་བརྒྱས་བཏབ་ཀྱང་མི་འཆིའོ། །ལུས་ལ་མཚོན་ཤཀྟི་བརྒྱ་པ་གཉིས་པས་བཏབ་ཀྱང་མི་འཆིའོ། །ལུས་
[053-339b3] ལ་མཚོན་ཤཀྟི་བརྒྱ་པ་གསུམ་པས་བཏབ་ཀྱང་མི་འཆིའོ། །གང་གི་ཚེ་འཆི་བའི་དུས་མི་བྱེད་པ་དེའི་ཚེ་མེའི་འོབས་སུ་འཇུག་སྟེ། འོན་ཀྱང་འཆི་བའི་དུས་མི་བྱེད་པ་དང། དེ་དག་ཁ་
[053-339b4] བྱེ་ནས་ལྕགས་ཀྱི་ཐུ་ལུམ་བསྲེགས་པ་འཇུག་སྟེ། མྖུའང་ཚིག་།སོའང་ལྷགས། རྐན་ཡང་གས། གྲེ་བ་དང། ལྐོག་མ་དང། སྙིང་དང། གཞང་དག་ཀྱང་སྒྲ་འུར་འུར་ཟེར་ཞིང་
[053-339b5] ལུས་ཐམས་ཅད་ཀྱང་ཚིག་པར་འགྱུར་རོ། །དེ་ལྟ་བས་ན། རྒྱལ་པོ་ཆེན་པོ། འཇིག་རྟེན་གཞན་ན་སྐྱབས་བྱེད་པ་སུའང་མེད་ཀྱི། རྒྱལ་པོ་ཆེན་པོ། ད་ནན་ཏན་དུ་བསོད་ནམས་གྱིས་
[053-339b6] ཤིག་ཅེས་དེ་ལྟར་མཐུན་པའི་ཆོས་བསྟན་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་དེ་ལ་རྒྱལ་པོ་ཆེན་པོ། དེ་རིང་ཛེ་ཏའི་ཚལ་
[053-339b7] གྱི་གཙུག་ལག་ཁང་འདིར་ཕལ་ཆེར་འདུ་བར་འགྱུར་གྱི། ང་ནི་འགྲོའོ་ཞེས་དེ་སྐད་སྨྲས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་


[053-340a0] [340A] 
[053-340a1] ༄༅། །འོད་ཟེར་ཁ་དོག་སྔོན་པོ་དང། སེར་པོ་དང། དམར་པོ་དང། དཀར་པོ་དང། ཤེལ་དང། དངུལ་གྱི་ཁ་དོག་རྣམ་པ་དུ་མ་བཏང་བ་དང། དེ་དག་སོང་སྟེ་
[053-340a2] དེ་བཞིན་གཤེགས་པ་ཐམས་ཅད་སྐྱོབ་པའི་སྤྱན་སྔར་འདུག་གོ་དེའི་ཚེ་ལྷ་དང། ཀླུ་དང། གནོད་སྦྱིན་དང། ལྟོ་འཕྱེ་ཆེན་པོ་དང་མི་དག་ཀྱང་འདུས་སོ། །དེ་ནས་བྱང་ཆུབ་
[053-340a3] སེམས་དཔའ་དེ་དག་གི་ནང་ནས། ནམ་མཁའ་མཛོད་ཅེས་བྱ་བའི་བྱང་ཆུབ་སེམས་དཔའ་སྟེན་ལས། ལངས་ཏེ། བླ་གོས་ཕྲག་པ་གཅིག་ལ་གཟེར་ནས་པུས་མོ་གཡས་པའི་ལྷ་
[053-340a4] པ་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འོད་ཟེར་
[053-340a5] འདི་དག་ག་ལས་མཆིས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་འདི་ལྷ་
[053-340a6] མ་ཡིན་གྱི་དབང་པོ་གཏོར་མའི་ཁང་པ་ན་གནས་ཏེ་དེ། ལ་འོད་ཟེར་འདི་དག་བྱུང་ངོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ནམ་མཁའ་མཛོད་ཀྱིས་འདི་སྐད་
[053-340a7] ཅེས་གསོལ་ཏོ། །བདག་གིས་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་བལྟ་བའི་ཐབས་གང་ཞིག་མཆིས། བཅོམ་ལྡན་འདས་ཀྱིས་བཀའ་སྩལ་པ། རིགས་


[053-340b0] [340B] 
[053-340b1] དེ་ནི་འདི་ཉིད་དུ་འོང་ངོ། །གང་གི་ཆེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལྷ་མ་ཡིན་གཏོར་མའི་གནས་ནས་བྱུང་བ་དེའི་ཚེ་ཛི་ཏའི་
[053-340b2] ཚལ་གྱི་གཙུག་ལག་ཁང་དུ་ལྷའི་མེ་ཏོག་དག་ལྷགས་སོ། །ལྷའི་ཤིང་དཔག་བསམ་ཤིན་ཏུ་མཛེས་པ། རྒྱན་བརྒྱ་སྟོང་དུ་མས་དབྱངས་པ། མུ་ཏིག་གི་སེ་མོ་དོ་བརྒྱ་སྟོང་དུ་མ་དབྱངས་
[053-340b3] པ། ཡུལ་ཀ་ཤི་ཀའི་གོས་དང། རྒྱའི་གོས་དང། ཕྲེང་བའི་ཆུན་པོ་རབ་ཏུ་དབྱངས་པ། སྡོང་པོ་ནི་དམར་པོ། ལོ་མ་ནི་གསེར་དང་དངུལ་ལས་བྱས་པ་དག་དང། བྱུ་རུའི་ཤིང་དུ་
[053-340b4] མ་དག་དང། མེ་ཏོག་གི་ཤིང་དུ་མ་དག་དང། རྫིང་བུ་མེ་ཏོག་གིས་ཡོངས་སུ་གང་བ་བརྒྱ་ཕྲག་དུ་མ་དག་བྱུང་བར་གྱུར་ཏོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ནམ་
[053-340b5] མཁའ་མཛོད་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་མི་མྖིའམ། བཅོམ་ལྡན་འདས་ཀྱིས་བཀའ་སྩལ་
[053-340b6] པ༑ རིགས་ཀྱི་བུ། དེ་ནི་ལྷ་མ་ཡིན་གྱི་དབང་པོ་གཏོར་མའི་ཁང་པ་ནས་བྱུང་སྟེ། མི་མི་རྒྱུ་བའི་ས་ཕྱོགས་མུན་པ་མུན་ནག་ཅེས་བྱ་བའི་སར་འགྲོ་སྟེ། རིགས་ཀྱི་བུ། དེ་ན་ཉི་མ་དང་
[053-340b7] ཟླ་བ་མི་སྣང་སྟེ། ནོར་བུ་ཡིད་བཞིན་རིན་པོ་ཆེ་དམ་པ་སྦྱིན་པ་ཞེས་བྱ་བ་དེ་སྣང་བར་བྱེད་དོ། །གླིང་དེ་ན་གནོད་སྦྱིན་དང་སྲིན་པོ་བརྒྱ་སྟོང་དུ་མ་དག་གནས་སོ། །གང་གི་ཚེ་ན་བྱང་


[053-341a0] [341A] 
[053-341a1] ༄༅། །ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་སོང་བ་དེའི་ཚེ་དེ་དག་དགའ་མགུ་ཞིང་སྙིང་རབ་ཏུ་དགའ་བར་གྱུར་ནས། བྱང་ཆུབ་
[053-341a2] སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་མདུན་དུ་རྒྱུག་གོ་བརྒྱུགས་ནས་ཀྱང་རྐང་པ་ལ་ཕྱག་བཙལ་ཏེ། ཁྱོད་ནི་མཉེལ་ཏོ། །དུབ་བོ། །ཁྱོད་ནི་ཡུན་
[053-341a3] རིང་མོ་ཞིག་ནས་མུན་པ་མུན་ནག་གིས་འདིར་གཤེགས་སོ། །ཞེས་དེ་སྐད་སྨྲའོ། །དེས་ཀྱང་ངས་སེམས་ཅན་དུ་མ་ཡོངས་སུ་སྨིན་པར་བྱས་སོ་ཞེས་སྨྲས་ནས། གནོད་སྦྱིན་དང་
[053-341a4] སྲིན་པོ་དེ་དག་གིས་དེ་ཁྲིད་ནས་ལྷའི་གསེར་དང། རིན་པོ་ཆེའི་སེང་གེའི་ཁྲི་ལ་བཞག་སྟེ། ངལ་བསོས་ནས་གནོད་སྦྱིན་དང། སྲིན་པོ་དེ་དག་ལ་ཆོས་འཆད་པ། ཁྱེད་ཅག་ཉོན་
[053-341a5] ཅིག་གང་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་འཕགས་པ་ཟ་མ་ཏོག་བཀོད་པ་འདིའི་རྩ་བ་བཞི་པའི་ཚིགས་སུ་བཅད་པ་གཅིག་ཉན་པ་དང། འཛིན་པ་དང། ཀུན་
[053-341a6] ཆུབ་པར་བྱེད་པ་དང། ཚུལ་བཞིན་ཡིད་ལ་བྱེད་པ་དེ་དག་ནི་བསོད་ནམས་ཀྱི་ཕུང་པོ་ལ་བསྐུལ་བར་འགྱུར་རོ། །རིགས་ཀྱི་བུ། འདི་ལྟ་སྟེ། དཔེར་ན། རྡུལ་ཕྲ་རབ་ཀྱི་ཚད་ནི་
[053-341a7] ངས་བཟུང་ནུས་ཀྱི། རིགས་ཀྱི་བུ། ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་པའི་བསོད་ནམས་ཀྱི་ཕུང་པོ་ནི་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ་


[053-341b0] [341B] 
[053-341b1] རྒྱ་མཚོ་མཆིང་རྣམ་ཆེན་པོ་ནི་ངས་ཐིགས་པ་རེ་རེ་ནས་བགྲང་ནུས་ཀྱི། རིགས་ཀྱི་བུ། ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་པའི་རྩ་བ་བཞི་པའི་ཚིགས་
[053-341b2] སུ་བཅད་པ་གཅིག་གི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་ཏེ། རིགས་ཀྱི་བུ། འདི་ལྟ་སྟེ། དཔེར་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[053-341b3] གངྒཱའི་ཀླུང་གི་བྱེ་མ་ཕྲག་བརྒྱ་བཅུ་གཉིས་སྙེད་གནས་གཅིག་ཏུ་བསྐལ་པ་བཅུ་གཉིས་སུ་ན་བཟའ་དང། བཤོས་དང། མལ་སྟན་དང་ན་བའི་རྐྱེན་གྱི་སྨན་དང། ཡོ་བྱད་ཀྱིས་བཀུར་སྟི་
[053-341b4] བྱས་པ་དེ་དག་གིས་ཀྱང་དེ་ལྟར་མི་ནུས་ན་ང་གཅིག་པུ་མུན་པ་མུན་ནག་གི་ནང་དུ་འདུག་པས་ལྟ་ཅི་སྨོས་སོ། །རིགས་ཀྱི་བུ། འདི་ལྟ་སྟེ། དཔེར་ན། གླིང་ཆེན་པོ་བཞིར་ཁྱིམ་རེ་རེ་ཞིང་ཡང་ལྷའི་
[053-341b5] གསེར་དང་རིན་པོ་ཆེའི་གཙུག་ལག་ཁང་བརྩིགས་ལ། གཙུག་ལག་ཁང་དེར་མཆོད་རྟེན་སྟོང་བྱས་ལ་ཉིན་གཅིག་ཏུ་དེ་དག་གི་ནང་དུ་རིང་བསྲེལ་བཅུག་ན། གང་དེ་དག་ཏུ་རིང་བསྲེལ་
[053-341b6] བཅུག་པའི་བསོད་ནམས་ཀྱི་ཕུང་པོ་དེ་བས་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་པ་འདིའི་བསོད་ནམས་ཀྱི་ཕུང་པོ་ཤིན་ཏུ་མང་བར་འགྱུར་རོ། །རིགས་ཀྱི་
[053-341b7] བུ༑ འདི་ལྟ་སྟེ། དཔེར་ན། ཆུ་བོ་ཆེན་པོ་ལྔ་རྒྱ་མཚོ་མཆིང་རྣམ་ཆེན་པོར་འབབ་པ་དེ་བཞིན་དུ། རིགས་ཀྱི་བུ། ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་


[053-342a0] [342A] 
[053-342a1] ༄༅། །པའི་བསོད་ནམས་ཀྱི་ཕུང་པོའང་དེ་དང་འདྲ་བར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་གནོད་
[053-342a2] སྦྱིན་དང། སྲིན་པོ་དེ་དག་གིས་འདི་སྐད་ཅེས་སྨྲས་སོ། །སེམས་ཅན་གང་དག་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་པ་འདི་འདྲི་བ་དེ་དག་གི་བསོད་ནམས་
[053-342a3] ཀྱི་ཕུང་པོ་ཇི་ལྟ་བུ་ལགས། རིགས་ཀྱི་བུ། དེ་དག་གི་བསོད་ནམས་ཀྱི་ཕུང་པོ་ནི་དཔག་ཏུ་མེད་པར་འགྱུར་རོ། །གང་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་
[053-342a4] བཀོད་པ་འདྲིར་འཇུག་པ་དེ་དག་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འདྲིར་འཇུག་པར་འགྱུར་རོ། །འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་བ། བུ་དཔའ་བ་
[053-342a5] མཐུ་ཆེ་བ། གཟུགས་ཀྱི་ཡན་ལག་མཆོག་དང་ལྡན་པ། ཕ་རོལ་གྱི་སྡེ་འཇོམས་པར་བྱེད་པ་སྟོང་དང་ལྡན་པར་འགྱུར་རོ། །གང་ཐེག་པ་ཆེན་པོའི་མདོ་དཀོན་མཆོག་གི་
[053-342a6] རྒྱལ་པོ་ཟ་མ་ཏོག་བཀོད་པ་རྟག་ཏུ་འཛིན་ཅིང་མིང་གི་རྗེས་སུ་དྲན་པར་བྱེད་པ་དེ་དག་ནི་འཁོར་བའི་སྡུག་བསྔལ་ལས་ཡོངས་སུ་ཐར་བར་འགྱུར་རོ། །སྐྱེ་བ་དང། རྒ་བ་དང་
[053-342a7] ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་ཡོངས་སུ་ཐར་བར་འགྱུར་རོ། །གང་ལ་ལར་[?] 


[053-342b0] [342B] 
[053-342b1] །དེ་དག་གི་ལུས་ལ་བ་ལང་གི་སྤོས་ཀྱི་ཙནྡན་སྣམ་པར་འགྱུར་རོ། །ཁ་ནས་མེ་ཏོག་ཨུཏྤ་ལ་སྔོན་པོའི་དྲི་འབྱུང་བར་འགྱུར་རོ། །
[053-342b2] ལུས་ཡོངས་སུ་རྫོགས་པར་འགྱུར་རོ། །སྟོབས་པོ་ཆེའི་སྟོབས་ཀྱི་ཤུགས་དང་ལྡན་པར་འགྱུར་རོ་ཞེས་དེ་ལྟར་དེ་དག་ལ་མཐུན་པའི་ཆོས་བསྟན་པ་དང། གནོད་སྦྱིན་དང། སྲིན་པོ་དེ་དག་
[053-342b3] ལས་ཁ་ཅིག་ནི་ལན་གཅིག་ཕྱིར་འོང་བའི་འབྲས་བུ་ལ། ཁ་ཅིག་ནི་ཕྱིར་མི་འོང་བའི་འབྲས་བུ་ལ་བཀོད་ནས། དེ་དག་གིས་སྨྲས་པ་གཙུག་ལག་ཁང་འདི་ཉིད་ན་བཞུགས་ཤིག་
[053-342b4] གནས་གཞན་གང་དུའང་མ་བཞུད་ཅིང་མུན་པ་མུན་ནག་གིས་འདི་ཉིད་དུ་བདག་ཅག་གིས་ལྷའི་གསེར་གྱི་མཆོད་རྟེན་བགྱིའོ། །ལྷའི་གསེར་གྱི་འཆགས་བགྱིའོ། །དེ་ནས་བྱང་
[053-342b5] ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་དེ་དག་ལ་འདི་སྐད་ཅེས་སྨྲས་སོ། །ངས་སེམས་ཅན་དུ་མ་དག་བྱང་ཆུབ་ཀྱི་ལམ་ལ་དགོད་དགོས་སོ། །དེ་
[053-342b6] ནས་གནོད་སྦྱིན་དང་སྲིན་པོ་དེ་དག་ལག་པ་ལ་འགྲམ་པ་བརྟེན་ཏེ་སེམས་ཤིང་འཁོད་ནས་གཅིག་ལ་གཅིག་འདི་སྐད་སྨྲའོ། །བདག་ཅག་གི་སྤྱན་རས་གཟིགས་ཀྱི་དབང་པོ་གཤེགས་
[053-342b7] པར་འགྱུར་བས་ཆོས་ཀྱི་གཏམ་སྤོང་བར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་སོང་བ་དང། གནོད་སྦྱིན་དང། སྲིན་པོ་དེ་


[053-343a0] [343A] 
[053-343a1] ༄༅། །དག་ཀྱང་ཕྱི་བཞིན་དུ་འབྲང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་དེ་དག་ལ་འདི་སྐད་ཅེས་སྨྲས་སོ། །
[053-343a2] ཁྱེད་ཤིན་ཏུ་རིང་དུ་འོངས་ཀྱི། སླར་ལོག་ཅིག་དེ་ནས་གནོད་སྦྱིན་དང་སྲིན་པོ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་རྐང་
[053-343a3] པ་ལ་ཕྱག་བཙལ་ཏེ་དེ་ཉིད་ནས་སླར་ལོག་གོ་དེ་ནས་སྤྱན་རས་གཟིགས་ཀྱི་དབང་པོ་མེའི་ཕུང་པོ་འབར་བ་བཞིན་དུ་ནམ་མཁའ་ལ་མི་སྣང་བར་གྱུར་ཏོ། །དེ་ནས་བྲམ་ཟེའི་
[053-343a4] གཟུགས་སུ་སྤྲུལ་ཏེ་གནས་གཙང་མའི་རིས་ཀྱི་ལྷའི་བུ་དག་གི་དྲུང་དུ་སོང་སྟེ་ཕྱིན་ནས། ལྷའི་རིས་དེ་ན་ལྷའི་བུ་རྣ་ཆའི་མཆོག་ཅེས་བྱ་བ་དབུལ་པོ་སྡུག་བསྔལ་བ་ཞིག་
[053-343a5] འདུག་གོ་དེ་ནས་སྤྱན་རས་གཟིགས་ཀྱི་དབང་པོ་བྲམ་ཟེ་དེའི་གཟུགས་ཀྱིས་ལྷའི་བུ་དེའི་དྲུང་དུ་སོང་སྟེ། ཕྱིན་ནས་འདི་སྐད་ཅེས་སྨྲས་སོ། །བདག་ནི་བཀྲེས་སོ། །སྐོམ་མོ།།
[053-343a6] དེ་ནས་ལྷའི་བུ་དེས་བྲམ་ཟེ་དེ་ལ་འདི་སྐད་ཅེས་སྨྲས་སོ། །བྲམ་ཟེ་ཆེན་པོ། བདག་ལ་ནི་ཅུང་ཟད་ཀྱང་མ་མཆིས་སོ། །བདག་ལ་ཅུང་ཟད་ཅིག་ནི་ངེས་པར་སྩལ་འཚལ་
[053-343a7] ལོ༑ ༑དེ་ནས་ལྷའི་བུ་གཞལ་མེད་ཁང་དུ་སོང་སྟེ་སྣོད་དག་བལྟས་པ་དང། སྣོད་རྣམས་ལྷའི་ནོར་བུ་རིན་པོ་ཆེ་རིན་ཐང་མེད་པས་ཡོངས་སུ་གང་བ་དང། སྣོད་གཞན་


[053-343b0] [343B] 
[053-343b1] དང། གཡོན་ཕྱོགས་ཀྱི་གཞལ་མེད་ཁང་ན་ཡང་གོས་དང་རྒྱན་གྱིས་ཡོངས་སུ་གང་བ་མཐོང་ངོ། །དེ་ནས་ལྷའི་བུ་དེ་
[053-343b2] སེམས་པར་གྱུར་ནས་འདི་འདྲ་བའི་དཔལ་ཐོབ་པ་ལས་ན་བདག་གི་སྒོ་ན་ངེས་པར་སྣོད་བཟང་པོ་ཞིག་འདུག་གོ་སྙམ་མོ། །དེ་ནས་དེས་བྲམ་ཟེ་དེ་བོས་ཏེ་གཞལ་མེད་ཁང་གི་ནང་
[053-343b3] དུ་སོང་ནས་ལྷའི་རིན་པོ་ཆེས་ཀྱང་བསྟབས། ལྷའི་རོའི་རོ་མཆོག་གི་ཟས་ཀྱང་བྱིན་ཏེ་ཟོས་ནས་བཀྲ་ཤིས་པ་བྱས་སོ། །དེ་ནས་ལྷའི་བུ་དེས་དེ་ལ་འདི་སྐད་ཅེས་སྨྲས་སོ། །བྲམ་ཟེ་
[053-343b4] ཆེན་པོ་ཁྱོད་ས་ག་ལས་འོངས་བདག་ནི་ཇོ་ཏའི་ཚལ་ཞེས་བགྱི་བའི་གཙུག་ལག་ཁང་ནས་མཆིས་སོ། །དེ་ནས་ལྷའི་བུ་དེས་དེ་ལ་འདི་སྐད་ཅེས་སྨྲས་སོ། །ས་དེ་ཇི་ལྟ་བུ་ཞིག་
[053-343b5] དེ་ནས་བྲམ་ཟེ་དེས་དེ་ལ་འདི་སྐད་ཅེས་སྨྲས་སོ། །ས་དེ་ནི་དགའ་བར་བྱེད་པ། ལྷའི་ནོར་བུ་རིན་པོ་ཆེས་ཡོངས་སུ་བརྒྱན་པ། ལྷའི་ཤིང་དཔག་བསམ་གྱིས་ཡོངས་སུ་མཛེས་པར་
[053-343b6] བྱས་པ། མེ་ཏོག་ཡིད་དུ་འོང་བ་དག་བྱུང་བ། རྫིང་བུ་རྣམ་པ་དུ་མ་གདའ་བ། ཚུལ་ཁྲིམས་དང་ལྡན་པ་ཡོན་ཏན་དང་ལྡན་པའི་སྦྱིན་གནས་སྣ་ཚོགས་དག་གདའ་བ། དེ་བཞིན་གཤེགས་པ་
[053-343b7] ཐམས་ཅད་སྐྱོབ་ཀྱི་ཆོ་འཕྲུལ་དག་གདའ་བ་སྟེ། ལྷའི་བུ། ས་དེ་ནི་དེ་ལྟར་དགའ་བར་བགྱིད་པའོ། །དེ་ནས་ལྷའི་བུ་དེས་དེ་ལ་འདི་སྐད་ཅེས་སྨྲས་སོ། །བྲམ་ཟེ་ཁྱོད་ཀྱིས་ངེས་པར་བདེན་


[053-344a0] [344A] 
[053-344a1] ༄༅། །པར་སྨྲོས་ཤིག་ཅི་ཁྱོད་ལྷ་ཡིན་ནམ། འོན་ཏེ་མི། མི་ལ་ནི་ཇི་ལྟར་ཁྱོད་ལ་ལྟས་སྣང་བ་དེ་འདྲ་བའི་ལྟས་མེད་དོ། །དེ་ནས་དེས་དེ་ལ་འདི་སྐད་
[053-344a2] ཅེས་སྨྲས་སོ། །ང་ནི་ལྷའང་མ་ཡིན། མིའང་མ་ཡིན་ཏེ། ཕོངས་པ་དང། བྲེལ་བ་ལ་ཐུགས་རྗེ་བར་བྱེད་པ། བྱང་ཆུབ་ཀྱི་ལམ་སྟོན་པར་བྱེད་པ་སྟེ། བྱང་ཆུབ་སེམས་
[053-344a3] དཔའོ། །དེ་ནས་ལྷའི་བུས་ཅོད་པན་དང་རྣ་ཆ་ཕུལ་ནས་ཚིགས་སུ་བཅད་དེ་སྨྲས་པ། ཀྱེ་མའོ་ཡོན་ཏན་དག་གི་ཞིང། །ཉེས་པ་ཐམས་ཅད་རྣམ་སྤངས་པ། །དེ་རིང་ཉིད་དུ་ས་
[053-344a4] བོན་བཏབ། །དེ་རིང་ཉིད་དུ་འབྲས་བུ་གྲུབ། །དེ་ནས་ལྷའི་བུ་དེས་ཚིགས་སུ་བཅད་པ་དེ་སྨྲས་ནས་དེ་ཉིད་དུ་སོང་ངོ། །དེ་ནས་བྲམ་ཟེ་ཆེན་པོ་དེ་ལྷའི་རིས་དེ་ནས་བབས་ཏེ་
[053-344a5] སིངྒྷ་ལའི་གླིང་དུ་སོང་ངོ། །སོང་ནས་འདོད་པའི་གཟུགས་སུ་སྤྲུལ་ཏེ་སྲིན་མོ་རྣམས་ཀྱི་མདུན་དུ་འདུག་པ་དང། གཟུགས་བཟང་པོ་མཐོང་ནས་དེའི་ཚེ་འདོད་པའི་སེམས་སྐྱེས་
[053-344a6] སོ༑ ༑གང་གི་ཚེ་ན་འདོད་པའི་སེམས་སྐྱེས་པ་དེའི་ཚེ་དེའི་དྲུང་དུ་སོང་སྟེ་ཕྱིན་ནས་བདག་ཅག་དང་བསྟེན་ཅིག་བདག་ཅག་ནི་བུད་མེད་གཞོན་ནུའོ། །བདག་ཅག་ལ་ནི་
[053-344a7] ཁྱིམ་ཐབས་མ་མཆིས་སོ། །བདག་པོ་མ་མཆིས་པའི་ནི་བདག་པོར་གྱུར་ཅིག་མགོན་མ་མཆིས་པའི་ནི་མགོན་དུ་གྱུར་ཅིག་རྟེན་མ་མཆིས་པའི་ནི་རྟེན་དུ་གྱུར་ཅིག་འདི་


[053-344b0] [344B] 
[053-344b1] །ན་བཟའི་ཁབ་བོ། །སྐྱེད་མོས་ཚལ་དགའ་བར་བགྱིད་པ་དག་ལགས་སོ། །རྫིང་བུ་དགའ་བར་བགྱིད་པ་དག་ལགས་སོ། །དེས་སྨྲས་པ། གལ་ཏེ་
[053-344b2] བདག་གིས་བསྒོ་བ་བཞིན་དུ་བྱེད་ནའོ། །བདག་ཅག་བགྱིད་དོ། །དེས་དེ་དག་ལ་འཕགས་པའི་ཡན་ལག་བརྒྱད་དང་ལྡན་པའི་ལམ་ཡང་བསྟན་ཞལ་ནས་གསུངས་པ་བྮིའང་
[053-344b3] ཁ་ཏོན་བྱེད་དུ་བཅུག་ནས་ལན་གཅིག་ཕྱིར་འོང་བའི་འབྲས་བུའང་ཐོབ། ཕྱིར་མི་འོང་བའི་འབྲས་བུའང་ཐོབ་ནས་སྲིན་མོ་དེ་དག་ལ་འདོད་ཆགས་ཀྱི་སྡུག་བསྔལ་མི་ལྡང། སེམས་
[053-344b4] ཞེ་སྡང་བར་ཡང་མི་བྱེད། སུ་ལའང་སྲོག་གི་བར་ཆད་བྱེད་པར་མི་འདོད། ཆོས་ལ་མངོན་པར་དགའ་ཞིང་གནས་ལ་སྡོམ་པ་བླངས་ཏེ་སླན་ཆད་བདག་ཅག་སྲོག་གཅོད་པར་མི་
[053-344b5] བགྱིད་དོ། །ཛམྦུའི་གླིང་གི་མི་དག་ཇི་ལྟར་ཟས་དང་སྐོམ་གྱིས་འཚོ་བ་བདག་ཅག་ཀྱང་དེ་བཞིན་དུ་འཚོའོ། །སླན་ཆད་སྲིན་མོའི་ཚུལ་དུ་མི་བགྱིད་དོ་ཞེས་དེ་འདྲ་བའི་བསླབ་ཚིག་
[053-344b6] གི་སྡོམ་པ་བླངས་ཏེ་འཁོད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་སིངྒྷ་ལའི་གླིང་ནས་བྱུང་ནས་ཡུལ་འཁོར་མོར་འཇིག་གི་གྲོང་
[053-344b7] ཁྱེར་ཆེན་པོ་ན་བཤང་བ་དང་གཅི་བའི་གནས་དེ་ན་སྲིན་བུའི་རིགས་བརྒྱ་སྟོང་དུ་མ་གནས་ནས། དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་


[053-345a0] [345A] 
[053-345a1] ༄༅། །པོ་བུང་བའི་གཟུགས་སུ་སྤྲུལ་ནས་སྒྲ་བུང་བུང་དུ་ཕྱུང་སྟེ། སངས་རྒྱས་ལ་ཕྱག་འཚལ་ལོ་ཞེས་བྱས་པ་དང། དེ་དག་སངས་རྒྱས་ལ་ཕྱག་འཚལ་ལོ་
[053-345a2] ཞེས་བྱ་བ་ལ་རྗེས་སུ་དྲན་ནས་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་བྱུང་བ་ཡེ་ཤེས་ཀྱི་རྡོ་རྗེས་བཅོམ་ནས། དེ་དག་ཐམས་ཅད་བྱང་ཆུབ་སེམས་དཔའ་ཁ་ན་སྤོས་ཀྱི་དྲི་
[053-345a3] ཞེས་བྱ་བར་གྱུར་ཏེ་འཇིག་རྟེན་གྱི་ཁམས་བདེ་བ་ཅན་དུ་སྐྱེས་སོ་།དེའི་ཚེ་སེམས་ཅན་ཡོངས་སུ་སྨིན་པར་བྱས་ཏེ། འཁོར་མོར་འཇིག་གི་གྲོང་ཁྱེར་ཆེན་པོ་ནས་སོང་ནས་ཡུལ་མ་
[053-345a4] ག་དྷཱར་མངོན་དུ་ཕྱོགས་ཏེ་སོང་བ་དང། ཡུལ་མ་ག་དྷཱར་ཕྱིན་ནས་ལོ་ཉི་ཤུར་དགོན་པ་ན་གནས་པའི་སེམས་ཅན་གཅིག་ལ་གཅིག་ཤ་ཟ་བ་དག་མཐོང་ངོ། །དེ་ནས་བྱང་
[053-345a5] ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་བདག་གིས་ཐབས་གང་གིས་སེམས་ཅན་འདི་དག་ཚིམ་པར་བྱ་སྙམ་དུ་སེམས་པར་གྱུར་ཏོ། །
[053-345a6] དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་ལྷའི་ཆར་པ་དབབ་པར་བརྩམས་ཏེ། ཐོག་མར་ནི་ཆུའི་ཆར་བའོ། །གང་གི་ཚེ་ན་ཆུས་
[053-345a7] ངོམས་[?] པར་གྱུར་པ་དེའི་འོག་ཏུ་ལྷའི་ཞལ་ཟས་རོ་མཆོག་དང་ལྡན་པས་སྟོན་པ་ཡོངས་སུ་གང་བ་དག་བབ་བོ། །གང་གི་ཚེ་ན་ཟས་ཀྱིས་ཡོངས་སུ་ཚིམ་པར་གྱུར་པ་དེའི་ཚེ་འབྲས་ཀྱི་


[053-345b0] [345B] 
[053-345b1] །གཞན་ཡང་ཏིལ་དང། འབྲས་རྨེའུ་དང། ཀུ་ལང་ཏིའི་འབྲུ་དང། འབྲས་སོ་བ་དག་བབ་བོ། །གང་དང་གང་གི་ཚེ་ན་སེམས་ཅན་དེ་དག་གི་དགོས་པ་སེམས་པར་གྱུར་པ་
[053-345b2] དེའི་ཚེ་དེ་དག་གི་བསམ་པ་གྲུབ་པར་གྱུར་ཏོ། །དེ་ནས་ཡུལ་མ་ག་དྷཱའི་སེམས་ཅན་དེ་དག་ངོ་མཚར་དུ་གྱུར་ནས་དེ་ཐམས་ཅད་གནས་གཅིག་ཏུ་ངལ་བསོས་སོ། །ངལ་བསོས་ནས་གཅིག་
[053-345b3] ལ་གཅིག་འདི་ལྷ་གང་གི་མཐུ་ཞིག་ཅེས་སྨྲས་པ་དང། དེ་ནས་སྐྱེས་བུ་དེ་དག་གི་ནང་ན་རྙིས་པ་དང། རྒན་པ། རྒས་པ། སྐུར་བ། བ་ལང་གི་སྣ་ལྟར་གུག་པ། ལོ་བརྒྱ་སྟོང་དུ་མ་ལོན་པ་ཞིག་
[053-345b4] ཡོད་པ་དེས་དེ་དག་ལ་སྨྲས་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མ་གཏོགས་པར་ལྷ་གཞན་གང་གིའང་མཐུ་འདི་འདྲ་བར་མི་འགྱུར་རོ། །དེ་ནས་
[053-345b5] འཁོར་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་མཚན་མ་ཇི་ལྟ་བུ་ཞེས་དྲིས་སོ། །དེ་ནས་སྐྱེས་བུ་དེས་ཡོན་ཏན་བཤད་པར་བརྩམས་པ་
[053-345b6] མུན་པར་གྱུར་པ་རྣམས་ཀྱི་ནི་སྒྲོན་མར་གྱུར་པའོ། །ཉི་མས་གདུངས་ཤིང་ཚིག་པ་རྣམས་ཀྱི་ནི་གདུགས་སུ་གྱུར་པའོ། །སྐོམ་གྱིས་གདུངས་པ་རྣམས་ཀྱི་ནི་ཆུ་བོར་གྱུར་པའོ། །འཇིགས་ཤིང་
[053-345b7] སྐྲག་པར་གྱུར་པ་རྣམས་ལ་ནི་མི་འཇིགས་པ་སྦྱིན་པར་བྱེད་པའོ་།ནད་ཀྱིས་བཏབ་པ་རྣམས་ལ་ནི་སྨན་པར་གྱུར་པའོ། །སེམས་ཅན་སྡུག་བསྔལ་བ་རྣམས་ཀྱི་ནི་ཕ་དང་མར་གྱུར་


[053-346a0] [346A] 
[053-346a1] ༄༅། །པའོ༑ ༑སེམས་ཅན་བསྟིར་མེད་པར་སྐྱེས་པ་རྣམས་ལ་ནི་མྱ་ངན་ལས་འདས་པ་སྟོན་པར་བྱེད་པ་སྟེ། དེའི་ཡོན་ཏན་གྱི་ཁྱད་པར་ནི་འདི་ལྟ་བུའོ། །གང་དེའི་
[053-346a2] མཚན་གྱི་རྗེས་སུ་དྲན་པ་དེ་དག་ནི་འཇིག་རྟེན་ན་བདེ་བ་དང་ལྡན་པ་ཡིན་ནོ། །དེ་དག་ནི་འཁོར་བའི་སྡུག་བསྔལ་གྱི་ཐ་མ་ཡོངས་སུ་སྤོང་བའོ། །གང་སྤྱན་རས་གཟིགས་ཀྱི་དབང་
[053-346a3] པོ་ལ་རྟག་ཏུ་མེ་ཏོག་དང། པོག་བསྡུས་ཤིང་འབུལ་བའི་སྐྱེས་བུ་གང་ཟག་དེ་དག་ནི་སེམས་དཔའ་བ་དང་ལྡན་པ་ཡིན་ནོ། །གང་བྱང་ཆུབ་སེམས་དཔའ་སེམས་དཔའ་ཆེན་པོ་
[053-346a4] སྤྱན་རས་གཟིགས་ཀྱི་མདུན་དུ་དཀྱིལ་འཁོར་གྲུ་བཞི་བྱེད་པ་དེ་དག་ནི་འཁོར་ལོས་སྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པར་འགྱུར་ཏེ། འདི་ལྟ་སྟེ། འཁོར་ལོ་རིན་པོ་
[053-346a5] ཆེ་དང། རྟ་རིན་པོ་ཆེ་དང། བལ་གླང་རིན་པོ་ཆེ་དང། ནོར་བུ་རིན་པོ་ཆེ་དང། བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་བདུན་ཏེ། རིན་པོ་
[053-346a6] ཆེ་དེ་བདུན་དང་ལྡན་པར་འགྱུར་རོ། །གང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་མེ་ཏོག་འབུལ་བ་དེ་དག་ནི་ལུས་དྲི་ཞིམ་ཞིང། གང་
[053-346a7] ལ་ལར་སྐྱེས་པ་ལུས་ཡོངས་སུ་རྫོགས་པར་འགྱུར་རོ་ཞེས་སྐྱེས་བུ་དེས་དེ་ལྟར་ཡོན་ཏན་གྱི་ཁྱད་པར་བཤད་ནས་འཁོར་དེ་དག་བདག་བདག་གི་ཁང་པར་དོང་ངོ། །དེ་ནས་སྐྱེས་བུ་རྙིས་[?] 


[053-346b0] [346B] 
[053-346b1] སོང་ངོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་དེ་ཉིད་དུ་ནམ་མཁའ་ལ་མི་སྣང་
[053-346b2] བར་གྱུར་ཏོ། །དེ་ནས་དེ་ནམ་མཁའ་ལ་གནས་བཞིན་དུ་བདག་གིས་དེ་བཞིན་གཤེགས་པ་ཐམས་ཅད་སྐྱོབ་མ་མཐོང་ནས་ཡུན་རིང་ངོ་སྙམ་དུ་བསམས་ནས། དེ་མཐར་གྱིས་ཛེ་ཏའི་
[053-346b3] ཚལ་གྱི་གཙུག་ལག་ཁང་དུ་ཕྱིན་པ་དང། འོང་བ་བཅོམ་ལྡན་འདས་ཀྱིས་གཟིགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ཛེ་ཏའི་ཚལ་གྱི་
[053-346b4] གཙུག་ལག་ཁང་དུ་ཕྱིན་ནས་ལྷ་དང། ཀླུ་དང། གནོད་སྦྱིན་དང་དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དག་
[053-346b5] དང༑ བྱང་ཆུབ་སེམས་དཔའ་བརྒྱ་ཕྲག་དུ་མ་དག་ཚོགས་པའང་མཐོང་ངོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ནམ་མཁའ་མཛོད་ཀྱིས་འདི་སྐད་ཅེས་གསོལ་ཏོ། །
[053-346b6] བཅོམ་ལྡན་འདས། བྱང་ཆུབ་སེམས་དཔའ་དེ་གང་ཞིག་མཆི། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-346b7] པོ་དེ་འོང་ངོ། །དེ་ནས་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། ལན་གསུམ་བསྐོར་ནས་གཡོན་ཕྱོགས་


[053-347a0] [347A] 
[053-347a1] ༄༅། །སུ་ངལ་བསོས་སོ། །དེ་ནས་བཅོམ་ལྡན་འདས་ཀྱིས་ཁྱོད་ངལ་ལམ། འཆད་དམ། རིགས་ཀྱི་བུ་ཁྱོད་ཀྱིས་ལས་ཀྱིས་ཇི་ལྟ་བུ་ཞིག་བསྒྲུབས། དེས་
[053-347a2] སྔོན་ཇི་ལྟར་གྱུར་པ་གསོལ་ཏོ། །དེ་ནས་བྱང་ཆུབ་སེམས་དཔའ་ནམ་མཁའ་མཛོད་ཤིན་ཏུ་ངོ་མཚར་དུ་གྱུར་ཏོ། །བདག་གིས་བྱང་ཆུབ་སེམས་དཔའི་ཡུལ་འདི་ལྟ་བུ་མ་མཐོང་
[053-347a3] ངོ། །དེ་བཞིན་གཤེགས་པ་དག་ལའང་ཡུལ་འདི་ལྟ་བུ་མ་མཆིས་ན་བྱང་ཆུབ་སེམས་དཔར་གྱུར་པ་ལ་ལྟ་ཅི་སྨོས་སྙམ་མོ། །དེ་ནས་བྱང་ཆུབ་སེམས་དཔའ་ནམ་མཁའ་མཛོད་
[053-347a4] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་དྲུང་དུ་སོང་སྟེ། མདུན་དུ་འདུག་གོ་འདུག་ནས་བྱང་ཆུབ་སེམས་དཔའ་སེམས་དཔའ་ཆེན་
[053-347a5] པོ་སྤྱན་རས་གཟིགས་ཀྱི་དབང་པོ་ལ་འདི་སྐད་ཅེས་སྨྲས་སོ། །ཁྱོད་ངལ་ལམ། འཆད་དམ། བདག་ནི་མི་ངལ་ལོ། །ཉོན་མ་མོངས་སོ་ཞེས་ཕན་ཚུན་དུ་གཏམ་བྱས་ནས་
[053-347a6] ཁ་རོག་སྟེ་འཁོད་དོ། །དེ་ནས་བཅོམ་ལྡན་འདས་ཀྱིས་ཕ་རོལ་ཏུ་ཕྱིན་པ་དྲུག་བཤད་པར་བརྩམས་པས། རིགས་ཀྱི་བུ་དག་ཉོན་ཅིག་།བྱང་ཆུབ་སེམས་དཔར་གྱུར་པས་
[053-347a7] སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱའོ། །དེ་བཞིན་དུ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་


[053-347b0] [347B] 
[053-347b1] བསམ་གཏན་གྱི་ཕ་རོལ་ཏུ་ཕྱིན་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱའོ། །ཞེས་ཆོས་དེ་བཤད་ནས་ཅང་མི་གསུང་བར་བཞུགས་སོ། །དེ་
[053-347b2] ནས་འཁོར་དེ་དག་བདག་བདག་གི་གནས་སུ་དོང་ངོ། །བྱང་ཆུབ་སེམས་དཔའ་དེ་དག་ཀྱང་བདག་བདག་གི་སངས་རྒྱས་ཀྱི་ཞིང་དུ་དོང་ངོ་།འདི་ནི་ཐེག་པ་ཆེན་པོའི་མདོ་དཀོན་མཆོག་
[053-347b3] གི་རྒྱལ་པོ་ཟ་མ་ཏོག་བཀོད་པའི་ལེའུ་དང་པོ་སྟེ་རྫོགས་སོ།། །།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་
[053-347b4] ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་སྔོན་ཏིང་ངེ་འཛིན་གང་དག་ལ་མཉམ་པར་བཞག་པར་གྱུར་པ་
[053-347b5] བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། རྣམ་པར་བྱེད་ཅེས་བྱ་བའི་ཏིང་ངེ་འཛིན་དང། འོད་བྱེད་ཅེས་བྱ་བའི་ཏིང་ངེ་འཛིན་དང། རྡོ་
[053-347b6] གྱེན་དུ་འཕགས་ཞེས་བྱ་བའི་ཏིང་ངེ་འཛིན་དང། ཉི་མའི་འོད་ཅེས་བྱ་བའི་ཏིང་ངེ་འཛིན་དང། འཐོར་བ་ཞེས་བྱ་བའི་ཏིང་ངེ་འཛིན་དང། དཔུང་རྒྱན་ཅེས་བྱ་བའི་ཏིང་ངེ་འཛིན་དང། རྡོ་
[053-347b7] རྗེ་རྒྱལ་མཚན་མཆོག་ཅེས་བྱ་བའི་ཏིང་ངེ་འཛིན་དང། རྒྱན་ཅེས་བྱ་བའི་ཏིང་ངེ་འཛིན་དང། བཀོད་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང། ཕྱོགས་བཅུར་རྣམ་པར་ལྟ་ཞེས་


[053-348a0] [348A] 
[053-348a1] ༄༅། །བྱ་བའི་ཏིང་ངེ་འཛིན་དང། ཡིད་བཞིན་གྱི་ནོར་བུ་ལྟ་བུ་སྤྱན་མཆོག་ཅེས་བྱ་བའི་ཏིང་ངེ་འཛིན་དང། ཆོས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང་
[053-348a2] ཤིན་ཏུ་གནས་པ་ཞེས་བྱ་བའི་ཏིང་ངེ་འཛིན་དང། དགའ་བ་སྦྱིན་པར་བྱེད་ཅེས་བྱ་བའི་ཏིང་ངེ་འཛིན་དང། རྡོ་རྗེ་རྒྱལ་མཚན་ཞེས་བྱ་བའི་ཏིང་ངེ་འཛིན་དང། འཇིག་རྟེན་གྱི་
[053-348a3] ཁམས་ཐམས་ཅད་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་དང། མ་ལུས་པར་འོངས་ཞེས་བྱ་བའི་ཏིང་ངེ་འཛིན་དང། མངོན་པར་འདུད་ཅེས་བྱ་བའི་ཏིང་ངེ་འཛིན་དང་
[053-348a4] སྤྱི་བོར་འཁྱིལ་པ་ཞེས་བྱ་བའི་ཏིང་ངེ་འཛིན་དང། ཟླ་བ་ལྟར་སྤྱན་མཆོག་ཅེས་བྱ་བའི་ཏིང་ངེ་འཛིན་དང། གཡོག་སྐྱེ་བོ་མང་པོ་ཞེས་བྱ་བའི་ཏིང་ངེ་འཛིན་དང། ལྷའི་སྤྱན་
[053-348a5] ཞེས་བྱ་བའི་ཏིང་ངེ་འཛིན་དང། བསྐལ་པའི་གླིང་ཞེས་བྱ་བའི་ཏིང་ངེ་འཛིན་དང། ཆོ་འཕྲུལ་སྟོན་ཅེས་བྱ་བའི་ཏིང་ངེ་འཛིན་དང། པདྨའི་བླ་ཞེས་བྱ་བའི་ཏིང་ངེ་འཛིན་དང་
[053-348a6] རྒྱལ་པོའི་དབང་པོ་ཞེས་བྱ་བའི་ཏིང་ངེ་འཛིན་དང། བསྟིར་མེད་པ་སྐེམས་ཞེས་བྱ་བའི་ཏིང་ངེ་འཛིན་དང། འབར་ཞེས་བྱ་བའི་ཏིང་ངེ་འཛིན་དང། ལྷའི་རྣ་ཆ་ཞེས་བྱ་བའི་ཏིང་
[053-348a7] ངེ་འཛིན་དང། བདུད་རྩི་ཐིགས་པ་ཞེས་བྱ་བའི་ཏིང་ངེ་འཛིན་དང། འོད་ཀྱི་དཀྱིལ་འཁོར་ཞེས་བྱ་བའི་ཏིང་ངེ་འཛིན་དང། རྒྱ་མཚོར་འཇུག་ཅེས་བྱ་བའི་ཏིང་ངེ་འཛིན་དང་


[053-348b0] [348B] 
[053-348b1] བྱ་ཀ་ལ་པིངྐའི་སྒྲ་ཞེས་བྱ་བའི་ཏིང་ངེ་འཛིན་དང། ཨུཏྤ་ལ་སྔོན་པོའི་དྲི་ཞེས་བྱ་བའི་ཏིང་ངེ་འཛིན་དང། ཞོན་ཞེས་བྱ་བའི་ཏིང་
[053-348b2] ངེ་འཛིན་དང། རྡོ་རྗེའི་གོ་ཆ་ཞེས་བྱ་བའི་ཏིང་ངེ་འཛིན་དང། བལ་གླང་དགའ་ཞེས་བྱ་བའི་ཏིང་ངེ་འཛིན་དང། སེང་གེ་རྣམ་པར་རོལ་ཅེས་བྱ་བའི་ཏིང་ངེ་འཛིན་དང། བླ་ན་མེད་ཅེས་བྱ་
[053-348b3] བའི་ཏིང་ངེ་འཛིན་དང། འདུལ་བ་ཞེས་བྱ་བའི་ཏིང་ངེ་འཛིན་དང། ཟླ་བའི་བླ་ཞེས་བྱ་བའི་ཏིང་ངེ་འཛིན་དང། སྣང་བར་བྱེད་ཅེས་བྱ་བའི་ཏིང་ངེ་འཛིན་དང། འོད་ཟེར་བརྒྱ་པ་ཞེས་
[053-348b4] བྱ་བའི་ཏིང་ངེ་འཛིན་དང། བསྐུས་པ་ཞེས་བྱ་བའི་ཏིང་ངེ་འཛིན་དང། འོད་བྱེད་ཅེས་བྱ་བའི་ཏིང་ངེ་འཛིན་དང། རྣམ་པ་བཟང་པོ་ཞེས་བྱ་བའི་ཏིང་ངེ་འཛིན་དང། ལྷ་མ་ཡིན་
[053-348b5] ལ་སྐུལ་པ་ཞེས་བྱ་བའི་ཏིང་ངེ་འཛིན་དང། བསྒོམ་པ་ཞེས་བྱ་བའི་ཏིང་ངེ་འཛིན་དང། མྱ་ངན་ལས་འདའ་བ་སྐུལ་བ་ཞེས་བྱ་བའི་ཏིང་ངེ་འཛིན་དང། གླིང་ཆེན་པོ་ཞེས་བྱ་བའི་
[053-348b6] ཏིང་ངེ་འཛིན་དང། ཚོར་བ་རྣམ་པར་གྲོལ་ཞེས་བྱ་བའི་ཏིང་ངེ་འཛིན་དང། རྣལ་འབྱོར་བྱེད་ཅེས་བྱ་བའི་ཏིང་ངེ་འཛིན་དང། དོན་དམ་པ་སྟོན་ཅེས་བྱ་བའི་ཏིང་ངེ་འཛིན་དང། གློག་
[053-348b7] ཅེས་བྱ་བའི་ཏིང་ངེ་འཛིན་དང། ཀླུ་བཀོད་པ་ཞེས་བྱ་བའི་ཏིང་ངེ་འཛིན་དང། སེང་གེ་གླལ་ཞེས་བྱ་བའི་ཏིང་ངེ་འཛིན་དང་ས་རི་བཀོད་པ་ཞེས་བྱ་བའི་ཏིང་ངེ་འཛིན་དང། འོད་བ་


[053-349a0] [349A] 
[053-349a1] ༄༅། །ཞེས་བྱ་བའི་ཏིང་ངེ་འཛིན་དང། དྲན་པའི་དབང་པོ་འཕེལ་བ་ཞེས་བྱ་བའི་ཏིང་ངེ་འཛིན་དང། མོས་པ་ཞེས་བྱ་བའི་ཏིང་ངེ་འཛིན་དང། རྒྱལ་བའི་ཐེག་
[053-349a2] པ་ཞེས་བྱ་བའི་ཏིང་ངེ་འཛིན་དང། ལམ་སྟོན་པ་ཞེས་བྱ་བའི་ཏིང་ངེ་འཛིན་དང། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-349a3] པོ་ནི་ཏིང་ངེ་འཛིན་དེ་དག་དང་ལྡན་ཏེ། དེའི་བ་སྤུའི་ཁུང་བུ་རེ་རེ་ནའང་ཏིང་ངེ་འཛིན་བརྒྱ་སྟོང་དག་གནས་སོ། །རིགས་ཀྱི་བུ། དེ་ལྟར་བྱང་ཆུབ་སེམས་དཔའ་སེམས་དཔའ་
[053-349a4] ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་དཔག་ཏུ་མེད་དོ། །བསོད་ནམས་ཀྱི་ཚོགས་དེ་འདྲ་བ་དག་ནི་དེ་བཞིན་གཤེགས་པ་དག་ལའང་མེད་ན་བྱང་
[053-349a5] ཆུབ་སེམས་དཔའ་དག་ལ་ལྟ་ཅི་སྨོས།། །།བམ་པོ་གསུམ་པ། རིགས་ཀྱི་བུ། སྔོན་བྱུང་བ་ང་བྱང་ཆུབ་སེམས་དཔར་གྱུར་པ་དེའི་ཚེ། ང་ཚོང་པ་ལྔ་བརྒྱ་དང་
[053-349a6] འགྲོགས་ནས་སིངྒྷ་ལའི་གླིང་དུ་སོང་སྟེ། ཤིང་རྟ་དང། ཁུར་དང། བམ་པོ་དང། སྐོན་པ་དང། རྔ་མོ་དང། བ་ལང་དང། བོང་བུ་ལ་སོགས་པས་ཟོང་མང་དུ་བསྐྱས་
[053-349a7] ཏེ་སིངྒྷ་ལའི་གླིང་དུ་སོང་བ་ལས། གྲོང་དང། གྲོང་ཁྱེར་དང། གྲོང་འདབ་དང། གྲོང་ཡེའུ་དང། ཚོང་དུས་དག་ཏུ་སོང་བ་ལས་སིངྒྷ་ལའི་གླིང་དུ་མ་ཕྱིན་པར་གྲུ་བོ་ཆེ་བཟང་པོ་


[053-349b0] [349B] 
[053-349b1] ངས་གདོས་འཛིན་པ་ལ་གླིང་གང་ལོགས་སུ་རླུང་ལངས། ཅི་རིན་པོ་ཆེའི་གླིང་དུ་རླུང་ལངས་སམ། ཡང་ན་ནི་ནས་ཀྱི་གླིང་དུ་རླུང་ལངས་སམ། འོན་ཏེ་སྲིན་མོའི་གླིང་
[053-349b2] དུ་རླུང་ལངས་ཞེས་སྨྲས་པ་དང། གདོས་འཛིན་པ་འདི་སྐད་ཅེས་ཟེར་ཏེ། བསེར་མ་ནི་སིངྒྷ་ལའི་གླིང་དུ་ལངས་ཀྱི། ལྷ༑ མཁྱེན་པར་མཛོད་ཅིག་དེ་ནས་གྲུ་བོ་ཆེ་བཏང་སྟེ་སིངྒྷ་ལའི་
[053-349b3] གླིང་དུ་སོང་བ་ལས་སིངྒྷ་ལའི་གླིང་ན་གནས་པའི་སྲིན་མོ་དག་གིས་དུས་མ་ཡིན་པའི་རླུང་བཏང་བ་དང་གྲུ་བོ་ཆེ་དེ་དུམ་བུ་དུམ་བུར་ལྷགས་ནས་ཚོང་པ་དེ་དག་ཆུའི་ནང་དུ་ལྷུང་བ་དང་
[053-349b4] བརྐྱལ་ནས་ཆུའི་འགྲམ་དུ་ཉེ་བར་ཕྱིན་ཏོ། །དེ་ནས་སྲིན་མོ་ལྔ་བརྒྱ་གཞོན་ནུའི་གཟུགས་སུ་བསྒྱུར་ཏེ་སྒྲ་ཅ་ཅོ་ཟེར་ཞིང་བྱུང་ནས་ཆུ་འགྲམ་དེ་དང་ཉེ་བ་ཞིག་ཏུ་འོངས་ཏེ། བླ་གོས་ཀྱི་རས་
[053-349b5] བྱིན་ནས་བསླང་བ་དང། དེ་དག་བདག་བདག་གི་གོས་འཚིར་རོ། །བཙིར་ནས་དེ་དག་གནས་དེ་ནས་གནས་གཞན་དུ་ཤིང་ཙམྤ་ཀ་ཆེན་པོ་ཡོད་པ་དེའི་དྲུང་དུ་ངལ་བསོས་སོ། །ངལ་
[053-349b6] བསོས་ནས་བདག་ཅག་ལ་ཐབས་ཅི་ཡོད་ཅེས་གཏམ་བྱས་པ་དང། དེ་དག་གིས་བདག་ཅག་ལ་ཐབས་མ་མཆིས་སོ་ཞེས་དེ་སྐད་སྨྲས་ནས་ཁ་རོག་སྟེ་འཁོད་དོ། །དེ་ནས་སྲིན་མོ་དེ་
[053-349b7] དག་དེ་རྣམས་ཀྱི་མདུན་དུ་འདུག་ནས་ཁྱོ་མ་མཆིས་བའི་ནི་ཁྱོ་མཛོད་ཅིག་གནས་མ་མཆིས་པའི་ནི་གནས་མཛོད་ཅིག་རྟེན་མ་མཆིས་པའི་ནི་རྟེན་མཛོད་ཅིག་འདི་དག་ནི་ཁྱོད་ཀྱི་ཟས་


[053-350a0] [350A] 
[053-350a1] ༄༅། །ཀྱི་ཁྱིམ་མོ། །སྐོམ་གྱི་ཁྱིམ་མོ། །སྐྱེད་མོས་ཚལ་དགའ་བར་བགྱིད་པའོ། །རྫིང་བུ་དགའ་བར་བགྱིད་པའོ། །ཞེས་དེ་སྐད་སྨྲས་ནས་སྲིན་མོ་
[053-350a2] དེ་དག་གིས་སྐྱེས་པ་རེ་རེ་ཁྲིད་དེ་བདག་བདག་གི་ཁྱིམ་དུ་སོང་ངོ། །གང་སྲིན་མོ་དེ་དག་གི་ནང་ན་ཤིན་ཏུ་རྒན་པ་དེས་བདག་གི་ཁྱིམ་དུ་ང་ཁྲིད་ནས་ལྷའི་རོའི་རོ་མཆོག་
[053-350a3] དང་ལྡན་པས་ཚིམ་པར་བྱས་སོ། །ཚིམ་པར་བྱས་ནས་རྩེ་བར་རྩོམ་སྟེ། དེ་ལ་དེས་མིའི་བདེ་བས་ཚིམ་པར་བྱས་ནས་དེ་བཞིན་དུ་ཉི་མ་གཉིས་གསུམ་ནས་བདུན་འདས་
[053-350a4] སོ༑ ༑རེ་ཞིག་ནུབ་མོ་ཉལ་ཏེ་གཉིད་ཀྱིས་ལོག་པ་དང་གད་མོ་སྙན་པར་དགོད་པ་ངས་མཐོང་ནས་ང་མཚར་དུ་གྱུར་ཏེ། གཉིད་ལོག་བཞིན་དུ་གད་མོ་སྙན་པར་དགོད་
[053-350a5] པ་ངས་ནམ་ཡང་མ་མཐོང། མ་ཐོས་སོ། །སྙམ་ནས་དེའི་ཚེ་ངས་དེ་ལ་ཁྱོད་ཅིའི་ཕྱིར་དགོད་ཅེས་སྨྲས་པ་དང། མོ་ན་རེ། འདི་དག་ནི་སིངྒྷ་ལའི་གླིང་ན་གནས་པའི་སྲིན་མོ་
[053-350a6] ལགས་ཏེ། ཁྱེད་ཀྱི་སྲོག་བཅད་ད་རེ་ཞེས་ཟེར་ནས་དེའི་ཚེ་ངས་དེ་ལ་འདི་དག་སྲིན་མོ་ཡིན་པར་ཁོ་བོས་ཇི་ལྟར་ཤེས་པར་བྱ་ཞེས་དྲིས་པ་དང། དེ་སྟེ་ཡིད་མི་ཆེས་ན་གཡས་
[053-350a7] ཕྱོགས་ཀྱི་ལམ་སྲང་བཟུང་སྟེ་བཞུད་ཅིག་དང། དེ་ན་ལྕགས་ཀྱི་གྲོང་ཁྱེར་མཐོང་བ་བསྐོར་བ་སྐར་ཁུང་དང་རྟ་བབས་མེད་པ་ཞིག་མཆིས་ཏེ། དེ་ན་ཚོང་པ་བརྒྱ་ཕྲག་དུ་མ་འཚལ་


[053-350b0] [350B] 
[053-350b1] ལ་ལ་ནི་གུམ་སྟེ། ཁྱོད་དེ་ལྟར་ཐུགས་མི་ཆེས་ན་ལམ་དེར་བཞུད་ཅིག་ལམ་དེར་བཞུད་ནས་རྟོགས་ཤིག་དང། དེའི་ཚེ་ང་ལ་ཡིད་ཆེས་པར་འགྱུར་
[053-350b2] རོ་ཞེས་ཟེར་ནས། དེའི་ཚེ་དེས་གླེན་པའི་དྲ་བ་ཞེས་བྱ་བའི་གཉིད་ཀྱིས་ནོན་པར་བྱས་སོ། །དེ་ནས་བྱང་ཆུབ་སེམས་དཔའ་དེ་ནུབ་མོའི་དུས་ཀྱི་ཚེ་སོང་ནས་རལ་གྲི་ཟླ་བ་ལྟར་སྣང་བ་
[053-350b3] བདག་འཚོ་བར་བྱེད་པ་ཞེས་བྱ་བ་ཐོགས་ནས་གཡས་ཕྱོགས་ཀྱི་ལམ་སྲང་བཟུང་སྟེ། སོང་བ་ལས་རིམ་གྱིས་ལྕགས་ཀྱི་གྲོང་ཁྱེར་དུ་ཕྱིན་ནས་ཁོར་ཁོར་ཡུག་ཏུ་བསྐོར་ཀྱང་དེས་
[053-350b4] སྒོམ་མཐོང་ངོ། །དེ་ནས་ལྕགས་ཀྱི་གྲོང་ཁྱེར་ཆེན་པོ་དེ་ན་ཤིང་ཙམྤ་ཀ་ཞིག་འདུག་པ་དེ་ལ་འཛེགས་ཏེ། དེ་ནས་ངས་ལུད་པའི་སྒྲ་བྱས་པ་དང། སྐྱེས་བུ་ཚོང་པ་དེ་དག་ན་རེ། ཚོང་
[053-350b5] དཔོན་ཆེན་པོ། མཁྱེན་པར་མཛོད་ཅིག་བདག་ཅག་ནི་ལྕགས་ཀྱི་གྲོང་ཁྱེར་དུ་སྩལ་ཏོ། །ཞེས་སྨྲས་ནས་དེའི་ཚེ་ཉི་མ་རེ་རེ་ཞིང་ཡང་མི་བརྒྱ་བརྒྱ་ཁྲིད་དེ་ཟའོ། །ཟོས་ནས་རུས་པ་
[053-350b6] རྣམས་ལྕགས་ཀྱི་གྲོང་ཁྱེར་དེ་ཉིད་དུ་འདོར་བའང་དེ་དག་གིས་ང་ལ་སྔོན་བྱུང་བ་བཞིན་དུ་སྨྲས་ནས་ངས་དེའི་ཚེ་ཤིང་ཙམྤ་ཀ་ལས་བབས་ཏེ་གཡས་ཕྱོགས་ཀྱི་ལམ་སྲང་དེ་བཟུང་ནས་
[053-350b7] མྱུར་དུ་མྱུར་བར་སོང་བ་སྟེ། དེ་ནས་སླར་ཕྱིན་ཏེ། །དེ་ནས་སྙན་པར་བྱེད་པ་དེ་ན་རེ། དེད་དཔོན་ཆེན་པོ་ཁྱོད་ཀྱིས་གཟིགས་སམ་ཞེས་ཟེར་ནས་ངས་མཐོང་ངོ། །ཞེས་སྨྲས་སོ། །ཁྱོད་ལ་


[053-351a0] [351A] 
[053-351a1] ༄༅། །བདག་གིས་གཏམ་བགྱིས་པ་ཁྱོད་ཀྱིས་རྟགས་ལ་བབ་བམ་དེའི་ཚེ་ངས་དེ་ལ་ཐབས་ཅི་ཡོད། །ཅེས་དྲིས་ན། དེ་ནས་སྙན་པར་བྱེད་པ་དེས་འདི་
[053-351a2] སྐད་ཅེས་སྨྲས་ཏེ། ལྷ༑ ཐབས་གང་གིས་བདེ་བ་དང། ཉོན་མོངས་པ་མེད་པར་སིངྒྷ་ལའི་གླིང་ནས་འབྱུང་ཞིང་སླར་ཛམྦུའི་གླིང་མཐོང་བར་འགྱུར་བའི་ཐབས་མཆིས་སོ། །ངས་དེ་
[053-351a3] ལ་ལམ་གང་གིས་སིངྒྷ་ལའི་གླིང་ནས་འབྱུང་བར་འགྱུར་བའི་ལམ་དེ་སྟོན་ཅིག་ཅེས་བྱས་པ་དང། སྙན་པར་བྱེད་པ་དེས་འདི་སྐད་ཅེས་སྨྲས་སོ། །ལྷ༑ རྟའི་རྒྱལ་པོ་བ་ལ་ཧ་
[053-351a4] ཞེས་བགྱི་བ་དམན་པ་དང། ཕོངས་པ་ལ་སྙིང་རྗེ་བ་དང་ལྡན་པ་ཞིག་མཆིས་ཏེ། རྟའི་རྒྱལ་པོ་བ་ལ་ཧ་དེ་སྨན་སྦེད་ཐམས་ཅད་ཅེས་བགྱི་བ་འཚལ་ཏེ། གསེར་གྱི་བྱེ་མའི་
[053-351a5] ཐང་བུ་ལ་ཕར་འགྲེ་ཚུར་འགྲེ་བར་བགྱིད་དོ། །ཕར་འགྲེས་ཚུར་འགྲེས་ནས་ལུས་སྤྲུག་གོ་སྤྲུག་ནས་ཕ་རོལ་ཏུ་སུ་འགྲོ། ཕ་རོལ་ཏུ་སུ་འགྲོ་ཞེས་སྨྲའོ། །ཁྱོད་ཀྱིས་
[053-351a6] ལྷ༑ བདག་ཕ་རོལ་ཏུ་མཆིའོ་ཞེས་བགྱིས་ཤིག་ཅེས་དེ་སྐད་བསྒོ་བ་ཐོས་ནས། དེ་སྲིན་མོའི་དྲུང་དུ་ཉེ་བར་སོང་ནས་ལྷན་ཅིག་ཏུ་ཉལ་བ་དང། དེ་སད་ནས། འཕགས་པའི་
[053-351a7] སྲས༑ ལུས་རེ་གྲང་བ་ཞིག་ཅེས་ཟེར་ནས། ངས་དེ་ལ་གྲོང་ཁྱེར་གྱི་ཕྱི་རོལ་ཏུ་བཤང་གཅི་བྱེད་དུ་སོང་བས་དེའི་ཕྱིར་ལུས་གྲང་མོ་གྲང་བར་གྱུར་ཏོ། །ཞེས་སྨྲས་སོ། །མོས་


[053-351b0] [351B] 
[053-351b1] ཚེ་ལངས་སོ། །དེ་ནས་སྐྱེས་བུ་ཚོང་པ་རྣམས་ལ་ཁྱེད་ཚུར་ཤོག་ཅིག་གྲོང་ཁྱེར་གྱི་ཕྱི་རོལ་ཏུ་འདོང་ངོ་ཞེས་བསྒོ་
[053-351b2] བ་དང། དེ་དག་ཐམས་ཅད་གྲོང་ཁྱེར་གྱི་ཕྱི་རོལ་ཏུ་འདོང་ངོ་།དེ་དག་གྲོང་ཁྱེར་གྱི་ཕྱི་རོལ་ཏུ་དོང་ནས་ངལ་བསོས་སོ། །ངལ་བསོས་ནས་སུའི་ཆུང་མ་དག་ཇི་ལྟ་བུས་མཛའ་བར་
[053-351b3] གྱུར་ཅེས་དྲིས་པ་དང། ཁ་ཅིག་གིས་ནི་བདག་ལ་ཤིན་ཏུ་མཛའ་བར་བྱེད་དོ་ཞེས་སྨྲས་སོ། །ཁ་ཅིག་གིས་ནི་བདག་ལ་ལྷའི་རོའི་རོ་མཆོག་དང་ལྡན་པའི་ཟས་ཀྱིས་འཛིན་པར་བགྱིད་
[053-351b4] དོ་ཞེས་སྨྲས་སོ། །ཁ་ཅིག་གིས་ནི་གོས་རྣམ་པ་སྣ་ཚོགས་ཀྱིས་འཛིན་ཏོ་ཞེས་སྨྲས་སོ། །ཁ་ཅིག་གིས་ནི་བདག་ལ་ཅོད་པན་དང། རྣ་ཆ་དང། སེ་མོ་དོའི་ཆུན་པོས་འཛིན་ཏོ་ཞེས་
[053-351b5] སྨྲས་སོ། །ཁ་ཅིག་གིས་ནི་བདག་གི་ལུས་ལ་བྲེལ་བ་མ་མཆིས་སོ་ཞེས་སྨྲས་སོ། །ཁ་ཅིག་གིས་ནི་བདག་ལ་ཙནྡན་དང། གླ་རྩི་དང། ག་བུར་གྱིས་འཛིན་ཏོ་ཞེས་སྨྲས་ཏེ། དེ་ལྟར་དེ་དག་
[053-351b6] གིས་གཏམ་བྱས་ནས་ངས་དེའི་ཚེ་སྐྱེས་བུ་ཚོང་པ་དེ་དག་ལ་གང་བདག་ཅག་སྲིན་མོ་ལ་ཆགས་པར་བྱ་བའི་ནི་མི་རིགས་སོ་ཞེས་སྨྲས་པ་དང། དེ་དག་མྱོས་ནས། ཚོང་དཔོན་ཆེན་པོ། སིངྒྷ་
[053-351b7] ལའི་གླིང་ན་གནས་པའི་སྲིན་མོ་ལགས། མད་[?] མད་[?] ཅེས་ཟེར་ནས་དེའི་ཚེ་ངས་དེ་དག་ལ་སངས་རྒྱས་དང། ཆོས་དང། དགེ་འདུན་པ་བདེན་ནོ། །བདེན་ནོ། །འདི་ནི་མི་མ་ཡིན་ཏེ། སྲིན་


[053-352a0] [352A] 
[053-352a1] ༄༅། །མོའོ་ཞེས་སྨྲས་སོ། །དེ་ནས་སྐྱེས་བུ་ཚོང་པ་དེ་དག་གིས་བདག་ཅག་ལ་སྐྱབས་ཅི་ཡོད། རྟེན་ཅི་ཡོད་ཅེས་སྨྲས་པ་དང་ངས་དེ་དག་ལ་སིངྒྷ་
[053-352a2] ལའི་གླིང་ན་རྟའི་རྒྱལ་པོ་བ་ལ་ཧ་ཞེས་བྱ་བ་དམན་པ་དང་ཕོངས་པ་ལ་སྙིང་རྗེ་བར་བྱེད་པ་ཞིག་ཡོད་དེ། སྨན་སྦེད་ཐམས་ཅད་ཅེས་བྱ་བ་ཟོས་ནས་གསེར་གྱི་བྱེ་མའི་ཐང་
[053-352a3] བུ་ལ་ཕར་འགྲེ་ཚུར་འགྲེ་བྱས་ཏེ་ལུས་སྤྲུག་གོ་ལུས་སྤྲུགས་ནས་དེའི་ཚེ་སུ་ཕ་རོལ་ཏུ་འགྲོ་སུ་ཕ་རོལ་ཏུ་འགྲོ་ཞེས་ཚིག་ལན་གསུམ་སྨྲས་པ་དང། བདག་ཅག་དེར་
[053-352a4] འདོང་ཞེས་སྨྲས་སོ། །དེ་ནས་སྐྱེས་བུ་ཚོང་པ་དེ་དག་ང་ལ་བདག་ཅག་ནམ་བཞུད་ཅེས་ཟེར་ནས། ངས་དེ་དག་ལ་ཉི་མ་གསུམ་ན་ངེས་པར་འདོང་གི་སྐྱེས་བུ་སོ་སོ་ནས་
[053-352a5] རྒྱགས་དག་ཆོས་ཤིག་ཅེས་དེ་བདག་དང་དམ་བཅས་ནས། སླར་གྲོང་ཁྱེར་དུ་དོང་སྟེ་བདག་བདག་གིས་ཁྱིམ་དུ་ཕྱིན་པ་དང། དེ་དག་ལ་སྲིན་མོ་རྣམས་ཀྱིས་ངལ་ལམ་
[053-352a6] ཆད་དམ། ཁྱེད་ཀྱིས་སྐྱེད་མོས་ཚལ་དགའ་བར་བྱེད་པ་མཐོང་ངམ་ཞེས་སྨྲས་པ་དང། དེ་དག་གིས་ངེད་ཀྱིས་ཅུང་ཟད་ཀྱང་མ་མཐོང་ངོ་ཞེས་སྨྲས་སོ། །དེ་ནས་སྲིན་མོ་དེ་
[053-352a7] དག་གིས་འདི་སྐད་ཅེས་སྨྲས་སོ། །འཕགས་པའི་སྲས། སིངྒྷ་ལའི་གླིང་འདི་ན་སྐྱེད་མོས་ཚལ་དགའ་བར་བྱེད་པ་མེ་ཏོག་གིས་ཡོངས་སུ་གང་བ་རྣམ་པ་སྣ་ཚོགས་དང། རྫིང་


[053-352b0] [352B] 
[053-352b1] དེས་ཉི་མ་གསུམ་ན་སྐྱེད་མོས་ཚལ་གྱིས་དེ་དག་དང། རྫིང་བུ་མེ་ཏོག་གིས་ཡོངས་སུ་གང་བ་རྣམ་པ་སྣ་ཚོགས་དེ་དག་བལྟར་འགྲོའོ། །
[053-352b2] དེའི་ཚེ་མེ་ཏོག་བཟང་པོ་དག་ཀྱང་ཁྱེར་ཏེ་འོང་གིས་རྒྱགས་བཟང་དུ་གྱིས་ཤིག་ཅེས་སྨྲས་པ་དང། དེས༑ འཕགས་པའི་སྲས། དེ་བཞིན་དུ་བགྱིའོ་ཞེས་སྨྲས་སོ། །དེ་ནས་དེས་ལུས་
[053-352b3] ལ་བསམས་ཏེ། སྲིན་མོ་འདི་དག་གིས་རྒྱུས་ཤེས་པར་གྱུར་ན་ནི་བདག་ཅག་གི་སྲོག་གཅོད་དོ་སྙམ་དུ་དེ་ལྟར་ལུས་ཀྱི་རྗེས་སུ་བསམས་ནས་ཁ་རོག་སྟེ་འདུག་པ་དང། མོས་ཟས་བཟང་
[053-352b4] པོ་བྱིན་ནས་ཟོས་ཏེ་ཤུགས་ཕྱུང་ནས། སྲིན་མོ་དེས། འཕགས་པའི་སྲས། ཅིའི་སླད་དུ་ཤུགས་འབྱིན་ཅེས་སྨྲས་སོ། །དེ་ནས་དེས་མོ་ལ་ཛམྦུའི་གླིང་གི་མི་དག་ནི་
[053-352b5] བདག་གི་ཡུལ་ལ་དགའོ། །ཞེས་སྨྲས་པ་དང། འཕགས་པའི་སྲས། བདག་གི་ཡུལ་གྱིས་ཅི་ཞིག་བགྱི། སིངྒྷ་ལའི་གླིང་འདི་ཉིད་ན་ཁྱོད་ཀྱི་ཟས་ཀྱི་ཁང་པ་དང། སྐོམ་གྱི་
[053-352b6] ཁང་པ་དང། གོས་ཀྱི་ཁང་པ་སྣ་ཚོགས་དང། ཁྱོད་ཀྱི་སྐྱེད་མོས་ཚལ་དགའ་བར་བགྱིད་པ་སྣ་ཚོགས་མཆིས་ཀྱི་ལྷའི་བདེ་བ་མྱོང་བར་མཛོད་ཅིག་ཛམྦུའི་གླིང་ལ་མྱ་ངན་བགྱིར་ཅི་
[053-352b7] མཆིས་ཞེས་ཟེར་ནས་དེའི་ཚེ་ང་ཁ་རོག་སྟེ་འདུག་གོ་དེའི་ཉིན་མོ་འདས་ནས་ཕྱི་དེ་ཉིན་ཟས་བཟང་པོ་རྒྱགས་དང་ལྡན་པ། དེ་དག་ཐམས་ཅད་སྟ་གོན་བྱས་ནས་ཉི་མ་གསུམ་པ་ལ་ནང་


[053-353a0] [353A] 
[053-353a1] ༄༅། །པར་སྔར་དེ་དག་ཐམས་ཅད་དོང་ནས་གྲོང་ཁྱེར་གྱི་སྒོར་བྱུང་ངོ། །བྱུང་ནས་སླར་སུས་ཀྱང་སིངྒྷ་ལའི་གླིང་དུ་མི་བལྟ་བར་དམ་བཅས་སོ། །དེ་འདྲ་བའི་
[053-353a2] དམ་བཅས་ནས་མྱུར་བ་མྱུར་བར་སྐྱེན་པ་སྐྱེན་པར་དོང་བ་དང་རིམ་གྱིས་རྟའི་རྒྱལ་པོ་བ་ལ་ཧ་ག་ལ་བ་དེར་ཕྱིན་ནས། རྟའི་རྒྱལ་པོ་བ་ལ་ཧ་སྨན་སྦོད་ཐམས་ཅད་ཅེས་བྱ་བ་
[053-353a3] ལ་མྱངས་སོ། །སྨན་མྱངས་ནས་གསེར་གྱི་བྱེ་མའི་ཐང་བུ་ལ་ཕར་འགྲོ་ཚུར་འགྲོ་བར་བྱེད་དོ། །བྱས་ནས་ལུས་སྤྲུག་གོ་གང་གི་ཚེ་ན་ལུས་སྤྲུགས་པ་དེའི་ཚེ་སིངྒྷ་ལའི་གླིང་ཡང་
[053-353a4] འགུལ་ལོ། །དེས་ཕ་རོལ་ཏུ་སུ་འགྲོ། ཕ་རོལ་ཏུ་སུ་འགྲོ་ཞེས་ལན་གསུམ་སྨྲས་པ་དང། དེ་ནས་སྐྱེས་བུ་ཚོང་པ་དེ་དག་གིས་བདག་ཅག་ཕ་རོལ་ཏུ་མཆིའོ་ཞེས་སྨྲས་སོ། །དེ་ནས་
[053-353a5] རྟའི་རྒྱལ་པོ་བ་ལ་ཧ་དེས་ཁྱེད་ལས་སུས་ཀྱང་སིངྒྷ་ལའི་གླིང་ལ་མི་བལྟ་བར་བྱའོ། །སུས་ཀྱང་མིག་གིས་མི་བལྟ་བར་བྱའོ་།ཞེས་དེ་སྐད་སྨྲས་ཏེ་དེ་འདྲ་བའི་དམ་བཅས་
[053-353a6] ནས་དེའི་ཚེ་ཐོག་མ་ཁོ་ནར་ང་ཞོན་ནོ། །དེའི་འོག་ཏུ་ཚོང་པ་ལྔ་བརྒྱ་ཞོན་ནོ། །གང་གི་ཚེ་དེ་དག་ཞོན་པ་དེའི་ཚེ་སིངྒྷ་ལའི་གླིང་ན་གནས་པའི་སྲིན་མོ་དག་སྒྲ་ཅ་ཅོ་ཟེར་ཞིང་ཕྱིར་
[053-353a7] བཞིན་དུ་སྙེག་གོ་ངུ་ཞིང་སྙིང་རྗེ་རྗེ་ལྟར་སྨྲ་བ་དང། དེ་ནས་དེ་དག་གིས་ངོ་སླར་ལོག་སྟེ་བལྟས་སོ། །གང་གི་ཚེ་དེ་དག་གིས་བལྟས་པ་དེའི་ཚེ་དེ་དག་ཁ་བུབ་ཏུ་ལྷུང་ངོ། །གང་གི་ཚེ་


[053-353b0] [353B] 
[053-353b1] དྲངས་ཤིང་དྲངས་ཤིང་ཟོས་སོ། །དེའི་ཚེ་ང་གཅིག་པུས་ཛམྦུ་གླིང་དུ་ཕྱིན་ཏེ། དེའི་ཚེ་འགྲམ་དུ་ཉེ་བ་དང་རྟའི་རྒྱལ་པོ་བ་ལ་
[053-353b2] ཧ་ས་ང་ལ་ལན་གསུམ་བསྐོར་ཏེ་ཕྱག་བྱས་ནས་དེ་ཉིད་དུ་སོང་ངོ། །དེ་ནས་ངའང་སོང་ནས་རིམ་གྱིས་བདག་གི་ཁྱིམ་དུ་ཕྱིན་ཏེ་དེའི་ཚེ་ཕ་དང་མས་ངའི་མགུལ་ནས་འཇུས་ནས་དུས་
[053-353b3] པ་དང། རླངས་པས་དེ་གཉིས་ཀྱི་མིག་རུ་གས་ནས་མཐོང་བར་གྱུར་ཏོ། །དེ་ནས་ཕ་མ་དང་ལྷན་ཅིག་ཏུ་ངལ་བསོས་ནས་དེས་དེ་དག་ལ་སྔོན་ཇི་ལྟར་བྱུང་བ་ཐམས་ཅད་བཟླས་པ་དང། ཕ་
[053-353b4] མས་དེ་ལ་སྨྲས་པ། བུ་ཁྱོད་གསོན་བཞིན་དུ་རྙེད་དེ། ངེད་ལ་ནོར་ནི་མི་དགོས་སོ། །རྒས་པའི་ཚེ་འཁར་བར་གྱུར་པའོ། །རྒས་པའི་ཚེ་ལམ་སྟོན་པའོ། །འཆི་བའི་ཚེ་ཟས་སྦྱིན་པར་བྱེད་པའོ། །
[053-353b5] ཤི་ནས་མགོན་ཡོད་པར་བྱེད་པའོ། །བུ་ནི་རླུང་བསིལ་བར་བྱེད་པའོ་།ཞེས་ཕ་དང་མས་སྨྲས་ཏེ། སྒྲིབ་པ་ཐམས་ཅད་རྣམ་པར་སེལ་བ་ང་དེད་དཔོན་དུ་གྱུར་པའི་ཚེ་འདི་ལྟ་བུའི་སྡུག་བསྔལ་
[053-353b6] བ་མྱོང་ངོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་རྟ་བ་ལ་ཧར་གྱུར་པས་ང་འཆི་བའི་འཇིགས་པ་དེ་འདྲ་བ་
[053-353b7] ལས་ཡོངས་སུ་ཐར་པར་བྱས་སོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་


[053-354a0] [354A] 
[053-354a1] ༄༅། །མི་ནུས་ཏེ། བ་སྤུའི་ཁུང་བུ་རེ་རེའི་གཏམ་ཅུང་ཟད་ཅིག་བཤད་དོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ། གསེར་ཞེས་བྱ་བའི་བ་སྤུའི་ཁུང་བུ་དེ་ན་དྲི་
[053-354a2] ཟ་བྱེ་བ་ཁྲག་ཁྲིག་བརྒྱ་སྟོང་དག་གནས་ཏེ། དེ་དག་འཁོར་བའི་སྡུག་བསྔལ་བར་མི་འགྱུར་ཞིང་བདེ་བ་དམ་པ་དང་ལྡན་པ་ཡིན་ཏེ་ལྷའི་དངོས་བོ་དག་འབྱུང་བར་འགྱུར་གྱི། །འདོད་
[053-354a3] ཆགས་ཅན་དུ་མི་འགྱུར། ཞེ་སྡང་ཅན་དུ་མི་འགྱུར། ཁོང་ཁྲོ་བའི་སེམས་མི་སྐྱེད། དེ་དག་ལས་གང་ལའང་གནོད་པའི་སེམས་མི་སྐྱེད་དོ་།དེ་དག་དུས་ཐམས་ཅད་དུ་འཕགས་པའི་
[053-354a4] ལམ་ཡན་ལག་བརྒྱད་ལ་གནས་པ་ཡིན་ཏེ། དུས་ཐམས་ཅད་དུ་ཆོས་འདོད་པ་ཡིན་ནོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ། གསེར་ཞེས་བྱ་བའི་བ་སྤུའི་ཁུང་བུ་ན་
[053-354a5] སྣང་བ་ཞེས་བྱ་བའི་ཡིད་བཞིན་གྱི་ནོར་བུ་རིན་པོ་ཆེ་ཡོད་དེ་གང་དང་གང་གི་ཚེ་དྲི་ཟ་དེ་དག་བསམ་པ་སེམས་པ་དེའི་ཚེ་དེ་དག་གི་བསམ་པ་གྲུབ་པར་འགྱུར་རོ། །དེའི་ཚེ་གསེར་
[053-354a6] ཞེས་བྱ་བའི་བ་སྤུའི་ཁུང་བུ་ལས་འདས་ནས་ནག་པོ་ཞེས་བྱ་བའི་བ་སྤུའི་ཁུང་བུ་དེ་ན་དྲང་སྲོང་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ཡོད་དེ། ལ་ལཾ་ནི་མངོན་པར་ཤེས་པ་གཅིག་པ། ལ་
[053-354a7] ལ་ནི་མངོན་པར་ཤེས་པ་གཉིས་པ། ལ་ལ་ནི་མངོན་པར་ཤེས་པ་གསུམ་པ། ལ་ལ་ནི་མངོན་པར་ཤེས་པ་བཞི་པ། ལ་ལ་ནི་མངོན་པར་ཤེས་པ་ལྔ་པ། ལ་ལ་ནི་མངོན་པར་


[053-354b0] [354B] 
[053-354b1] །བ་སྤུའི་ཁུང་བུ་དེ་ན་དངུལ་གྱི་ས་གཞི་ལ་གསེར་གྱི་རི་དངུལ་གྱི་རྩེ་མོ་པདྨ་དམར་པོས་བརྒྱན་པ་དེ་འདྲ་བའི་རི་བདུན་ཅུ་རྩ་བདུན་ཡོད་དོ། །རི་རེ་རེ་ཞིང་ཡང་དྲང་སྲོང་
[053-354b2] བརྒྱད་ཁྲི་གནས་སོ། །དྲང་སྲོང་དེ་དག་གི་ཤིང་དཔག་བསམ་ནི་འདི་འདྲ་སྟེ། སྡོང་པོ་ནི་དམར་པོ། འདབ་མ་ནི་གསེར་དང་དངུལ་ལས་བྱས་པ་རིན་པོ་ཆེར་སྣང་བའོ། །ཤིང་དཔག་བསམ་རེ་རེ་
[053-354b3] དང་ཉེ་བ་ན་ནི་རྫིང་བུ་བཞི་ཡོད་དེ། ལ་ལ་ནི་ཆུ་ཡན་ལག་བརྒྱད་དང་ལྡན་པས་ཡོངས་སུ་གང་བ། ལ་ལ་ནི་ལྷའི་མེ་ཏོག་གིས་ཡོངས་སུ་གང་བའོ། །ཕྱོགས་དེ་དང་ཉེ་བ་ན་ལྷའི་བྱུ་རུའི་ཤིང་གིས་ཡོངས་
[053-354b4] སུ་མཛེས་པར་བྱས་པའི་དཔག་བསམ་གྱི་ཤིང་དག་སྣང་སྟེ། ལྷའི་རྒྱན་དག་ནི་འཕྱང། ཅོད་པན་དང་རྣ་ཆ་དག་ཀྱང་རབ་ཏུ་འཕྱང། སེ་མོ་དོ་དང་སེ་མོ་དོའི་ཕྱེད་པ་དག་ཀྱང་རབ་ཏུ་འཕྱང་
[053-354b5] གདུ་བུ་དག་ཀྱང་རབ་ཏུ་འཕྱང་སྟེ། ལོ་མ་ནི་རིན་པོ་ཆེ་དང་གསེར་ལས་བྱས་པའོ། །དེ་ན་ཤིང་དཔག་བསམ་རེ་རེ་ཞིང་ཡང་དྲི་ཟ་བརྒྱ་བརྒྱ་གནས་ཏེ། གང་གི་ཚེ་དེ་དག་གིས་སིལ་སྙན་
[053-354b6] དཀྲོལ་བ་དེའི་ཚེ་རི་དྭགས་དང། བྱ་དག་ཀྱང་སེམས་ཅན་འདི་དག་ནི་སྡུག་བསྔལ་ཏེ། ཛམྦུའི་གླིང་ན་ཇི་ལྟ་བུའི་སྡུག་བསྔལ་དག་མྱོང་བར་གྱུར། སྐྱེ་བ་དང། རྒ་བ་དང་
[053-354b7] འཆི་བ་དག་ཀྱང་མཐོང་ངོ། །སྡུག་ཅིང་མཛའ་བ་དང། མི་མཛའ་བ་ལས་འདུ་བ་དང་བྲལ་བར་ཡང་མཐོང་ངོ། །མི་དག་ཀྱང་སྡུག་བསྔལ་མང་དུ་མྱོང་ངོ་ཞེས་སྐྱོ་བར་བྱེད་དོ། །


[053-355a0] [355A] 
[053-355a1] ༄༅། །དེ་ལྟར་རི་དྭགས་དང། བྱ་དག་སྟོང་པའི་རྗེས་སུ་བསམས་པ་དང། དེའི་ཚེ་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་ཏོག་བཀོད་པ་འདི་རྗེས་
[053-355a2] སུ་དྲན་ནས་དེ་དག་ལ་ལྷའི་རོའི་རོ་མཆོག་གི་ཟས་དག་ཀྱང་འབྱུང་བར་འགྱུར། ལྷའི་རྫས་དྲི་ཞིམ་པོ་དག་ཀྱང་འབྱུང་བར་འགྱུར་ལྷའི་གོས་དག་ཀྱང་འབྱུང་བར་འགྱུར་རོ། །གང་
[053-355a3] གི་ཚེ་ན་དེ་དག་བསམ་པ་སེམས་པ་དེའི་ཚེ་བསམ་པ་གྲུབ་པར་འགྱུར་རོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །
[053-355a4] བཅོམ་ལྡན་འདས། བདག་ནི་ཤིན་ཏུ་ངོ་མཚར་རྨད་དུ་གྱུར་པ་ཐོབ་བོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཅིའི་ཕྱིར་ངོ་མཚར་བར་གྱུར། དེ་ནས་
[053-355a5] བཅོམ་ལྡན་འདས་ལ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ཚེ་ཐེག་པ་ཆེན་པོའི་མདོ་
[053-355a6] དཀོན་མཆོག་གི་རྒྱལ་པོ་ཟ་མ་ཏོག་བཀོད་པའི་མིང་གི་རྗེས་སུ་དྲན་ན། དེའི་མིང་ཙམ་གྱིས་ཀྱང་འདི་འདྲ་བའི་རྫས་དག་འབྱུང་བར་འགྱུར་ན་གང་ཐེག་པ་ཆེན་པོའི་མདོ་དཀོན་
[053-355a7] མཆོག་གི་རྒྱལ་པོའི་ཟ་མ་ཏོག་བཀོད་པ་ཉན་བ་དང། འཛིན་པ་དང། ཀློག་པ་དང། ཀུན་ཆུབ་པར་བགྱིད་པ་དང། ཚུལ་བཞིན་དུ་ཡིད་ལ་བགྱིད་པའི་སེམས་ཅན་དེ་དག་


[053-355b0] [355B] 
[053-355b1] །གང་ཐེག་པ་ཆེན་པོའི་མདོ་ཟ་མ་ཏོག་བཀོད་པ་ལས་ཡི་གེ་གཅིག་ཀྱང་འདྲིར་འཇུག་པའི་སེམས་ཅན་དེ་དག་ནི་བདེ་བ་དང་ལྡན་པ་ལགས་ཏེ། དེ་
[053-355b2] དག་ནི་འཁོར་བའི་སྡུག་བསྔལ་འདི་དག་མཐོང་བར་མི་འགྱུར་རོ། །དེ་དག་ནི་ཕྱག་དར་བ་དང། སྨེ་ཤ་ཅན་གྱི་རིགས་སུ་མི་སྐྱེ། དབང་པོ་ཉམས་པར་མི་འགྱུར། ཐེང་པོ་དང། སྒུར་
[053-355b3] པོ་དང། གུག་པ་དང། པུས་མོའི་ནང་འཐབ་པ་དང། ལུས་པོ་ཆེ་དང། མཛེ་ཅན་དུ་མི་འགྱུར། དེ་དག་གི་ལུས་ལ་ནད་དག་གིས་བཏབ་པར་མི་འགྱུར་ཏེ། ནད་མེད་པ་དང། མཐུ་
[053-355b4] ཆེ་བ་དང། དབང་པོ་གསལ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་ལེགས་སོ་ཞེས་བྱ་བ་བྱིན་ནས་སྒྲིབ་པ་ཐམས་ཅད་རྣམ་པར་སེལ་བ་ཁྱོད་འདི་འདྲ་བའི་སྤོབས་པ་
[053-355b5] དང༑ ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དང། དགེ་བསྙེན་དང་
[053-355b6] དགེ་བསྙེན་མ་འདུས་པ་ལ་ཁྱོད་ཀྱིས་འདི་འདྲ་བའི་ཆོས་ཀྱི་གཏམ་རྒྱ་ཆེན་པོ་བྱས་པ་ལེགས་སོ། །ལེགས་སོ། །ཞེས་གསུངས་སོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་
[053-355b7] ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ཚེ་ན་བདག་གི་ཞུ་བ་འདི་བསྟན་པ་དེའི་ཚེ་ལྷའི་བུ་རྣམས་མི་ཕྱེད་པའི་དད་པ་སྐྱེས་པར་གྱུར་ཏོ། །དེ་


[053-356a0] [356A] 
[053-356a1] ༄༅། །ནས་བཅོམ་ལྡན་འདས་ཀྱིས་ལེགས་སོ་ཞེས་བྱ་བ་བྱིན་ཏེ་རིགས་ཀྱི་བུ་ཁྱོད་ཕྱི་ཕྱིར་ཞིང་གསོལ་བ་ལེགས་སོ། །ལེགས་སོ་།འདི་ལྟ་སྟེ། སྒྲིབ་
[053-356a2] པ་ཐམས་ཅད་རྣམ་པར་སེལ་བ། བ་སྤུའི་ཁུང་བུ་ནག་པོ་འདས་ནས་བ་སྤུའི་ཁུང་བུ་རིན་པོ་ཆེའི་རྣ་ཆ་ཞེས་བྱ་བ་དེ་ན་དྲི་ཟའི་བུ་མོ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་གནས་
[053-356a3] ཏེ༑ དྲི་ཟའི་བུ་མོ་དེ་དག་ཀྱང་བྱད་གཟུགས་བཟང་བ། མཛེས་པ་བལྟ་ན་སྡུག་པ། ཁ་དོག་ཤིན་ཏུ་བཟང་ཞིང་རྒྱས་པ་དང་ལྡན་པ། ལུས་ལྷའི་རྒྱན་གྱིས་བརྒྱན་པ། ལྷའི་བུ་
[053-356a4] མོ་འགྲན་པར་བྱེད་པ་དང་འདྲ་བ་དེ་ལྟ་བུར་ཤིན་ཏུ་བཟང་ཡང་འདོད་ཆགས་ཀྱི་སྡུག་བསྔལ་གྱིས་གཟིར་བར་མི་འགྱུར། ཞེ་སྡང་གི་སྡུག་བསྔལ་གྱིས་གཟིར་བར་མི་འགྱུར་
[053-356a5] གཏི་མུག་གི་སྡུག་བསྔལ་གྱིས་གཟིར་བར་མི་འགྱུར། དེ་དག་གི་ལུས་ལ་མིའི་སྡུག་བསྔལ་ཡང་མེད་དེ། དྲི་ཟའི་བུ་མོ་དེ་དག་དུས་གསུམ་དུ་བྱང་ཆུབ་སེམས་དཔའ་སེམས་
[053-356a6] དཔའ་ཆེན་པོ་སྤྱན་རས་གཟིགས་ཀྱི་དབང་པོའི་མཚན་གྱི་རྗེས་སུ་དྲན་པར་བྱེད་དེ། དེའི་ཚེ་རྫས་དེ་དག་ཐམས་ཅད་འབྱུང་ངོ། །དེ་ནས་བཅོམ་ལྡན་འདས་ལ་སྒྲིབ་པ་
[053-356a7] ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་བ་སྤུའི་ཁུང་བུ་དེ་བལྟ་བར་འཚལ་གྱི་བདག་དེར་མཆིའོ་།བཅོམ་ལྡན་འདས་ཀྱིས་


[053-356b0] [356B] 
[053-356b1] རིགས་ཀྱི་བུ། བ་སྤུའི་ཁུང་བུ་དེ་ནི་གཟུང་དུ་མི་རུང་སྟེ། ཇི་ལྟར་ནམ་མཁའི་ཁམས་གཟུང་དུ་མི་རུང། རེག་པར་མི་རུང་བ་དེ་བཞིན་དུ། རིགས་ཀྱི་བུ། བ་སྤུའི་
[053-356b2] ཁུང་བུ་དེའང་གཟུང་དུ་མི་རུང། རེག་པར་མི་རུང་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་བ་སྤུའི་ཁུང་བུ་དེར་ལོ་བཅུ་གཉིས་སུ་ཀུན་ཏུ་སོང་ཡང་བ་སྤུའི་ཁུང་
[053-356b3] བུ་དེ་མ་མཐོང་སྟེ། གང་བ་སྤུའི་ཁུང་བུ་རེ་རེ་ན་གནས་པ་དེས་ཀྱང་མ་མཐོང་ན་བྱང་ཆུབ་སེམས་དཔར་གྱུར་པ་གཞན་དག་གིས་ལྟ་ཅི་སྨོས། དེ་ནས་བཅོམ་ལྡན་འདས་ལ་སྒྲིབ་པ་ཐམས་
[053-356b4] ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ཚེ་བྱང་ཆུབ་སེམས་དཔའ་ཀུན་ཏུ་བཟང་པོས་ཀྱང་མ་མཐོང་ན་ཅི་བདག་མཆི་བར་བྒྱིའམ། རིགས་
[053-356b5] ཀྱི་བུ། ང་ནི་གཡོ་མེད་པ། སྒྱུ་མེད་པ། ཕྲ་བ་ཉིད་དུ་སྣང་སྟེ། བལྟར་མེད་པ། གཟུགས་མེད་པ། གཟུགས་ཆེ་བ། ལག་པ་བརྒྱ་སྟོང་པ། མིག་བྱེ་བ་བརྒྱ་སྟོང་པ། མགོ་བཅུ་གཅིག་
[053-356b6] པ༑ རྣལ་འབྱོར་ཆེན་པོ། རྣལ་འབྱོར་དམ་པ། མྱ་ངན་ལས་འདས་པའི་ས་ལ་གནས་པ། སེམས་པ་མེད་པ། ཤེས་རབ་ཆེ་བ། སྲིད་པ་ལས་སྒྲོལ་བར་བྱེད་པ། རིགས་ཀྱི་དབང་
[053-356b7] པོ༑ བལྟར་མི་སྣང་བ་སྟོན་པ་ལ་ཤེས་རབ་དང་ལྡན་པ་དང། ཆོས་ཐམས་ཅད་ལ་གྲིབ་མར་གྱུར་པའོ། །དེ་བཞིན་དུ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་


[053-357a0] [357A] 
[053-357a1] ༄༅། །སྤྱན་རས་གཟིགས་ཀྱི་དབང་པོའང་སུས་ཀྱང་མི་མཐོང་སྟེ། དེའི་རང་བཞིན་གྱི་ལུས་ནི་དེ་བཞིན་གཤེགས་པ་ཉིད་ཀྱིས་ཀྱང་མི་གཟིགས་ན་ཀུན་ཏུ་
[053-357a2] བཟང་པོ་ལ་སོགས་པ་བྱང་ཆུབ་སེམས་དཔའ་གཞན་གྱིས་ལྟ་ཅི་སྨོས་རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་ཆོ་འཕྲུལ་བསམ་གྱིས་མི་ཁྱབ་པ་དག་སྟོན་
[053-357a3] ཏོ༑ ༑སེམས་ཅན་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མ་དག་ཡོངས་སུ་སྨིན་པར་བྱེད་དོ། །དེ་དག་ཐམས་ཅད་བྱང་ཆུབ་ཀྱི་ལམ་ལ་འཇོག་གོ་བཞག་ནས་བདེ་བ་ཅན་གྱི་འཇིག་རྟེན་གྱི་
[053-357a4] ཁམས་སུ་འགྲོ་ཞིང་དེ་བཞིན་གཤེགས་པ་སྣང་བ་མཐའ་ཡས་པ་ལས་ཆོས་ཉན་ཏོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་
[053-357a5] ཏོ༑ ༑བཅོམ་ལྡན་འདས། ཐབས་གང་གིས་ན་བདག་གིས་མཐོང་བར་འགྱུར་བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གལ་ཏེ་ང་ལ་བལྟ་བ་དང། ཕྱག་བྱ་བ་དང་
[053-357a6] བསྙེན་བཀུར་བྱ་བའི་ཕྱིར་མི་མཇེད་པའི་འཇིག་རྟེན་གྱི་ཁམས་འདི་ཉིད་དུ་འོང་ནའོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་
[053-357a7] ཏོ༑ ༑བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མཆི་བར་གནང་བར་མཛོད་ཅིག་བཅོམ་ལྡན་འདས་ཀྱིས་བཀའ་སྩལ་


[053-357b0] [357B] 
[053-357b1] རིགས་ཀྱི་བུ། གང་གི་ཚེ་ན་སེམས་ཅན་ཡོངས་སུ་སྨིན་པར་འགྱུར་བ་དེའི་ཚེ་ཐོག་མ་ཁོ་ནར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་འོང་ངོ། །དེ་
[053-357b2] ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་བདག་སྡིག་པ་དང་ལྡན་ཞིང་ཡུན་རིང་དུ་གསོན་ལ་སྤྱན་རས་གཟིགས་ཀྱི་དབང་པོ་མཐོང་བ་
[053-357b3] དང་འབྲལ་ཞིང་ལོང་བར་གྱུར། ལམ་གསུམ་དུ་འགྲོ་བར་གྱུར་པ་ལྟ་ཅི་རུང་སྙམ་དུ་སེམས་ཤིང་འདུག་གོ་དེ་ནས་བཅོམ་ལྡན་འདས་ལ་ཡང་བྱང་ཆུབ་སེམས་དཔའ་སྒྲིབ་པ་ཐམས་
[053-357b4] ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་གང་གི་ཚེ་ན་མཆི། དེ་ནས་བཅོམ་
[053-357b5] ལྡན་འདས་བཞད་ནས། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་འོང་བའི་དུས་མ་ཡིན་ནོ་།འདི་ལྟ་སྟེ། རིགས་ཀྱི་བུ། བ་སྤུའི་
[053-357b6] ཁུང་བུ་དེ་ནས་བབས་ནས་བདུད་རྩི་ཞེས་བྱ་བའི་བ་སྤུའི་ཁུང་བུ་དེ་ན་ལྷའི་བུ་བྱེ་བ་ཁྲག་ཁྲིག་བརྒྱ་སྟོང་དུ་མ་གནས་ཏེ་ཁ་ཅིག་ནི་ས་གཅིག་པ། ཁ་ཅིག་ནི་ས་གཉིས་པ། ཁ་ཅིག་ནི་ས་
[053-357b7] གསུམ་པ། ཁ་ཅིག་ནི་ས་བཞི་པ། ཁ་ཅིག་ནི་ས་ལྔ་པ། ཁ་ཅིག་ནི་ས་དྲུག་པ། ཁ་ཅིག་ནི་ས་བདུན་པ། ཁ་ཅིག་ནི་ས་བརྒྱད་པ། ཁ་ཅིག་ནི་ས་དགུ་པ། ཁ་ཅིག་ནི་བྱང་ཆུབ་སེམས་དཔའི་


[053-358a0] [358A] 
[053-358a1] ༄༅། །ས་བཅུ་པ་ཡིན་ནོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ། བདུད་རྩིའི་ཐིགས་པའི་བ་སྤུའི་ཁུང་བུ་དེ་ན་གསེར་དང་དངུལ་གྱི་རི་དྲུག་ཅུ་ཡོད་
[053-358a2] དེ། རི་རེ་རེ་ཞིང་ཡང་འཕང་དུ་དཔག་ཚད་དྲུག་ཁྲི་ཡོད་དོ། །རི་རེ་རེ་ཞིང་ཡང་རྩེ་མོ་གསེར་གྱིས་བརྒྱན་པ་དགུ་ཁྲི་ཡོད་དོ་།ངོས་ངོས་དག་ལ་ནི་བྱང་ཆུབ་སེམས་དཔའ་སེམས་དང་
[053-358a3] པོ་བསྐྱེད་པ་དག་གནས་སོ། །རིའི་རྒྱལ་པོ་དེ་དག་ལ་དྲི་ཟ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་གནས་ཏེ། དེ་དག་བ་སྤུའི་ཁུང་བུ་དེ་ན་རྟག་ཏུ་རྒྱུན་མི་འཆད་པར་སིལ་སྙན་གྱི་སྒྲ་གྲག་
[053-358a4] པར་འཛིན་ཏོ། །འདི་ལྟ་སྟེ། སྒྲིབ་པ་ཐམས་ཅད་རྣམ་པར་སེལ་བ་བདུད་རྩིའི་ཐིགས་པའི་བ་སྤུའི་ཁུང་བུ་དེ་ན་གཞལ་མེད་ཁང་བརྒྱ་སྟོང་ཕྲག་དུ་མར་ལྷའི་ནོར་བུ་དང་མུ་ཏིག་གིས་
[053-358a5] ཡོངས་སུ་བརྒྱན་པ། ཤིན་ཏུ་མཛེས་པ། བལྟ་ན་སྡུག་པ་རྣམ་པ་སྣ་ཚོགས་པ། མུ་ཏིག་གི་སེ་མོ་དོ་བརྒྱ་སྟོང་གིས་བརྒྱན་པ་དག་ཡོད་དེ། བྱང་ཆུབ་སེམས་དཔའ་དེ་དག་གཞལ་མེད་
[053-358a6] ཁང་དེར་ངལ་བསོས་ནས་ཆོས་ཀྱི་གཏམ་བྱེད་དོ། །དེ་ནས་གཞལ་མེད་ཁང་ནས་བྱུང་ནས་བདག་བདག་གི་འཆག་སར་འགྲོ་སྟེ། འཆག་ས་རེ་རེ་ཞིང་ཡང་རྫིང་བུ་བདུན་ཅུ་བདུན་
[053-358a7] ཅུ་ཡོད་པ་ལ་ལ་ནི་ཆུ་ཡན་ལག་བརྒྱད་དང་ལྡན་པས་ཡོངས་སུ་གང་ངོ། །ལ་ལ་ནི་མེ་ཏོག་གིས་ཡོངས་སུ་གང་སྟེ། མེ་ཏོག་ཨུཏྤ་ལ་དང། པདྨ་དང། ཀུ་མུ་ད་དང། པུཎྜ་རི་ཀ་


[053-358b0] [358B] 
[053-358b1] དྲི་ཞིམ་པ་དང། མནྡཱ་ར་བ་དང། མནྡཱ་ར་བ་ཆེན་པོ་དག་གིས་ཡོངས་སུ་གང་ངོ། །འཆག་ས་དེ་དག་ན་ཤིང་དཔག་བསམ་ཡིད་དུ་འོང་བ་སྡོང་པོ་ནི་དམར་པོ། ལོ་མ་ནི་གསེར་
[053-358b2] དང་དངུལ་ལས་བྱས་པ་ལྷའི་རྒྱན་གྱིས་བརྒྱན་པ། ཅོད་པན་དང་རྣ་ཆ་དང། ཕྲེང་བའི་ཆུན་པོ་རབ་ཏུ་འཕྱང་བ། སེ་མོ་དོ་དང། སེ་མོ་དོ་ཕྱེད་པ་རབ་ཏུ་འཕྱང་བ། དཔུང་རྒྱན་
[053-358b3] རབ་ཏུ་འཕྱང་བ། གཞན་ཡང་རྒྱན་སྣ་ཚོགས་དག་རབ་ཏུ་འཕྱང་བ་ཡོད་དོ། །འཆག་ས་དེ་ན་བྱང་ཆུབ་སེམས་དཔའ་དེ་དག་ནུབ་མོ་འཆག་ཅིང་ཐེག་པ་ཆེན་པོ་རྣམ་པ་སྣ་ཚོགས་ཀྱི་རྗེས་སུ་
[053-358b4] དྲན་པར་བྱེད། མྱ་ངན་ལས་འདའ་བའི་སའི་རྗེས་སུ་དྲན་པར་བྱེད་འཁོར་བའི་སྡུག་བསྔལ་ཀུན་ལ་སེམས་པར་བྱེད་དོ། །བསམས་ནས་བྱམས་པ་ལ་སྒོམ་སྟེ། སྒྲིབ་པ་ཐམས་ཅད་
[053-358b5] རྣམ་པར་སེལ་བ། དེ་ལྟར་བ་སྤུའི་ཁུང་བུ་དེ་ན་དེ་འདྲ་བའི་བྱང་ཆུབ་སེམས་དཔའ་དག་ཡོད་དོ། །དེ་ལས་བབས་ནས་རྡོ་རྗེའི་སྒོ་ཞེས་བྱ་བའི་བ་སྤུའི་ཁུང་བུ་དེ་ན་མིའམ་ཅི་བརྒྱ་སྟོང་
[053-358b6] ཕྲག་དུ་མ་གནས་པ། མགུལ་རྒྱན་དང། རྣ་ཆ་དང། ཕྲེང་བ་དང། རྒྱན་སྣ་ཚོགས་དང། བྱུག་པ་ཤིན་ཏུ་བཟང་བ་དག་སྣང་ངོ། །དེ་དག་རྟག་ཏུ་སངས་རྒྱས་དང། ཆོས་དང། དགེ་
[053-358b7] འདུན་ལ་མངོན་པར་དང། ཆོས་ལ་སེམས་རྩེ་གཅིག་པར་བྱེད་པ། བྱམས་པ་ལ་གནས་པར་བྱེད་པ། བཟོད་པ་སྒོམ་པར་བྱེད་པ། མྱ་ངན་ལས་འདའ་བ་སེམས་པར་བྱེད་ལ། མི་དག་


[053-359a0] [359A] 
[053-359a1] ༄༅། །གིས་སྐྱོ་བར་བྱེད་པ་སྟེ། རིགས་ཀྱི་བུ། དེ་འདྲ་བའི་མིའམ་ཅི་མངོན་པར་དགའ་བ་དག་གནས་སོ། །བ་སྤུའི་ཁུང་བུ་དེ་ཉིད་ན་རི་བརྒྱ་ཕྲག་དུ་མ་ཡོད་དེ། ཁ་
[053-359a2] ཅིག་ནི་རྡོ་རྗེའི་འོ། །ཁ་ཅིག་ནི་དངུལ་གྱིའོ། །ཁ་ཅིག་ནི་གསེར་གྱི་འོ། །ཁ་ཅིག་ནི་ཤེལ་གྱི་འོ། །ཁ་ཅིག་ནི་མེ་ཏོག་པདྨ་དམར་པོའི་འོ། །ཁ་ཅིག་ནི་རིན་པོ་ཆེ་ཨིནྡྲ་ནཱི་ལའི་འོ། །ཁ་
[053-359a3] ཅིག་ནི་རིན་པོ་ཆེ་སྣ་བདུན་གྱི་སྟེ། རིགས་ཀྱི་བུ། བ་སྤུའི་ཁུང་བུ་དེ་ན་མཚན་མ་དེ་འདྲ་བ་དག་སྣང་ངོ། །རིགས་ཀྱི་བུ། བ་སྤུའི་ཁུང་བུ་དེ་ན་ཤིང་དཔག་བསམ་དུ་མ་དང། བྱུ་རུའི་
[053-359a4] ཤིང་དང། ཙནྡན་གྱི་ཤིང་དང། སྤོས་ཀྱི་ཤིང་དུ་མ་དག་དང། རྫིང་བུ་བརྒྱ་སྟོང་ཕྲག་དུ་མ་དག་དང། ལྷའི་གཞལ་མེད་ཁང་ཤེལ་དང། དངུལ་དང་ལྡན་པ། ཤིན་ཏུ་བཟང་བ་
[053-359a5] ཡིད་དུ་འོང་བ་མཛེས་པ། དེ་འདྲ་བའི་གཞལ་མེད་ཁང་དག་ཀྱང་བྱུང་སྟེ། གཞལ་མེད་ཁང་དེ་དག་ཏུ་མིའམ་ཅི་རྣམས་ངལ་བསོ་འོ་།ངལ་བསོས་ནས་ཆོས་ཀྱི་གཏམ་བྱེད་དེ་
[053-359a6] འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པའི་གཏམ་བྱེད། ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་གཏམ་བྱེད། བཟོད་པའི་ཕ་རོལ་ཏུ་ཕྱིན་པའི་གཏམ་བྱེད། བརྩོན་འགྲུས་ཀྱི་ཕ་རོལ་
[053-359a7] ཏུ་ཕྱིན་པའི་གཏམ་བྱེད། བསམ་གཏན་གྱི་ཕ་རོལ་ཏུ་ཕྱིན་པའི་གཏན་བྱེད། ཤེས་རབ་ཀྱི་ཕ་རོལ་ཏུ་ཕྱིན་པའི་གཏམ་བྱེད་དེ། དེ་ལྟར་ཕ་རོལ་ཏུ་ཕྱིན་པ་དྲུག་གི་གཏམ་བྱས་


[053-359b0] [359B] 
[053-359b1] བདག་བདག་གི་འཆག་སར་འཆག་སྟེ། འཆག་ས་ཁ་ཅིག་ནི་གསེར་གྱི་རིའོ། །འཆག་ས་ཁ་ཅིག་ནི་དངུལ་གྱི་རིའོ། །འཆག་ས་དེ་དག་གི་ཁོར་ར་ཁོར་ཡུག་ན་དཔག་བསམ་གྱི་ཤིང་
[053-359b2] སྡོང་པོ་ནི་དམར་པོ། ལོ་མ་ནི་གསེར་དང་དངུལ་ལས་བྱས་པ། ལྷའི་རྒྱན་རབ་ཏུ་འཕྱང་བ། ཅོད་པན་དང། རྣ་ཆ་དང། ཕྲེང་བའི་ཆུན་པོ་རབ་ཏུ་འཕྱང་བ། དཔུང་རྒྱན་རབ་ཏུ་འཕྱང་
[053-359b3] བ༑ རྐང་པའི་གདུ་བུ་རབ་ཏུ་འཕྱང་བ། སེ་མོ་ངོ་དང། སེ་མོ་དོ་ཕྱེད་པ་རབ་ཏུ་འཕྱང་བ། རིན་པོ་ཆེའི་སེ་མོ་དོ་རབ་ཏུ་འཕྱང་བ་དག་ཡོད་དེ། འཆགས་དེ་ན་ཤིང་དཔག་བསམ་དེ་དག་ཁང་པ་
[053-359b4] བརྩེགས་མ་ལྟ་བུར་འདུག་སྟེ། འཆག་ས་དེ་ན་མི་འམ་ཅི་དག་འཆག་གོ་འཆག་པའི་ཚེ་འཁོར་བ་ལ་སྐྱོ་བའི་རྗེས་སུ་སེམས་ཏེ། ཀྱེ་མའོ་སྡུག་བསྔལ་ལོ། །ཀྱེ་མའོ་སྡུག་བསྔལ་ལོ། །འཆི་
[053-359b5] བ་སྡུག་བསྔལ་ལོ། །ཀྱེ་མའོ་སྡུག་བསྔལ་ལོ། །དབུལ་བ་དེའང་སྡུག་བསྔལ་ལོ། །ཀྱེ་མའོ་སྡུག་བསྔལ་ལོ། །འདོད་ཅིང་མཛའ་བ་དང་བྲལ་བ་དང། མི་འདོད་ཅིང་མི་མཛའ་བ་དང་ཕྲད་པ་
[053-359b6] དེ་ཤིན་ཏུ་མི་ཟད་པར་སྡུག་བསྔལ་ལོ། །ཐིག་ནག་པོ་གདབ་པར་སྐྱེས་པ་དང། འོ་དོད་འབོད་པར་སྐྱེས་པ་དང། ཧ་ཧ་ཞེས་ཟེར་བའི་སེམས་ཅན་དམྱལ་བ་ཆེན་པོར་སྐྱེས་པ་དང། མིའི་
[053-359b7] རྫ་མར་སྐྱེས་པ་དང། རྡོ་རྗེའི་རི་ལ་སྐྱེས་པ་དང། ཡི་དྭགས་ཀྱི་གྲོང་ཁྱེར་དུ་སྐྱེས་པའི་སེམས་ཅན་དེ་དག་ཤིན་ཏུ་སྡུག་བསྔལ་ལོ། །ཞེས་དེ་ལྟར་མི་འམ་ཅི་དེ་དག་ལུས་ལ་སེམས་སོ། །བསམས་


[053-360a0] [360A] 
[053-360a1] ༄༅། །ནས་མྱ་ངན་ལས་འདའ་བའི་དབྱིངས་ལ་སེམས་ཏེ། རིགས་ཀྱི་བུ། དེ་ལྟར་མི་འམ་ཅི་ཆོས་ལ་མངོན་པར་དགའ་བ་དག་རྟག་ཏུ་བྱང་ཆུབ་སེམས་དཔའ་
[053-360a2] སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་མིང་གི་རྗེས་སུ་དྲན་པར་བྱེད་དེ། དེའི་ཚེ་དེ་དག་ལ་ཡོ་བྱད་ཐམས་ཅད་ཀྱིས་བསྙེན་བཀུར་བྱེད་དོ། །རིགས་ཀྱི་བུ། དེ་ལྟ་བས་
[053-360a3] ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནི་དཀོན་པའོ། །སེམས་ཅན་རྣམས་ཀྱི་ཕ་དང་མར་གྱུར་པའོ། །སེམས་ཅན་ཐམས་ཅད་ལ་མི་
[053-360a4] འཇིགས་པ་སྦྱིན་པར་བྱེད་པའོ། །སེམས་ཅན་ཐམས་ཅད་ལ་ལམ་སྟོན་པར་བྱེད་པའོ། །སེམས་ཅན་ཐམས་ཅད་ལ་དགེ་བའི་བཤེས་གཉེན་དུ་གྱུར་པ་སྟེ། རིགས་ཀྱི་བུ། བྱང་
[053-360a5] ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནི་དེ་ལྟ་བུའོ། །དེའི་མིང་འཛིན་པའང་དཀོན་ཏེ། དེ་དག་དེའི་ཡི་གེ་དྲུག་པའི་རིག་སྔགས་ཀྱི་མིང་གི་རྗེས་
[053-360a6] སུ་དྲན་ན་དེའི་ཚེ་བ་སྤུའི་ཁུང་བུ་དེ་དག་ཏུ་སྐྱེའོ། །སླར་འཁོར་བར་མི་འཁོར་རོ། །བ་སྤུའི་ཁུང་བུ་ནས་བ་སྤུའི་ཁུང་བུར་འགྲོའོ། །བ་སྤུའི་ཁུང་བུ་དེ་དག་ནའང་མྱ་ངན་ལས་འདའ་
[053-360a7] བའི་ས་ཚོལ་བའི་བར་དུ་གནས་པར་འགྱུར་རོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ་།བཅོམ་ལྡན་འདས་ཡི་གེ་


[053-360b0] [360B] 
[053-360b1] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོ་ནི་དེ་བཞིན་གཤེགས་པས་ཀྱང་མི་
[053-360b2] མཁྱེན་ན་བྱང་ཆུབ་སེམས་དཔས་ལྟ་ཅི་སྨོས། དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ་།བཅོམ་ལྡན་འདས། དེ་བཞིན་
[053-360b3] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དག་གིས་ཀྱང་མི་མཁྱེན་ཏམ། བཀའ་སྩལ་པ། རིགས་ཀྱི་བུ། ཡི་གེ་དྲུག་པའི་རིག་སྔགས་དེ་ནི་བྱང་ཆུབ་སེམས་
[053-360b4] དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་སྙིང་པོ་དམ་པའོ་།གང་དག་སྙིང་པོ་དམ་པ་ཤེས་པ་དེ་དག་ནི་ཐར་པ་ཤེས་པའོ་།དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་
[053-360b5] རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་འགའ་ལ་ཡང་ཡི་གེ་དྲུག་པའི་རིག་སྔགས་འཚལ་བ་མ་མཆིས་སམ་བཅོམ་ལྡན་འདས་
[053-360b6] ཀྱིས་བཀའ་སྩལ་པ། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོ་ནི་སུས་ཀྱང་མི་ཤེས་ཏེ། འདི་ནི་རྣལ་འབྱོར་དཔག་ཏུ་མེད་པའི་ཕྱིར་བསྒྲུབ་དཀའ་བའོ། །དེ་བཞིན་གཤེགས་
[053-360b7] པ་ཉིད་ཀྱང་མི་མཁྱེན་ན་བྱང་ཆུབ་སེམས་དཔར་གྱུར་པས་ལྟ་ཅི་སྨོས། རིགས་ཀྱི་བུ། ཡི་གེ་དྲུག་པའི་རིག་སྔགས་འདིའི་ཕྱིར་དེ་བཞིན་གཤེགས་པ་ཐམས་ཅད་ཀྱང་བསྐལ་པ་བཅུ་


[053-361a0] [361A] 
[053-361a1] ༄༅། །དྲུག་ཏུ་ཀུན་ཏུ་གཤེགས་ནས་བྱང་ཆུབ་སེམས་དཔར་གྱུར་པ་ལྟ་ཅི་སྨོས་ཏེ་ག་ལ་ཞིག་ཤེས། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[053-361a2] རས་གཟིགས་ཀྱི་དབང་པོའི་སྙིང་པོ་དམ་པའོ། །འགྲོ་བའི་དཀྱིལ་འཁོར་ན་ཡོངས་སུ་འཁྱམ་ཡང་སུས་ཀྱང་ཡི་གེ་དྲུག་པའི་རིག་སྔགས་ཆེན་མོ་སུས་ཀྱང་མི་ཤེས་སོ། །གང་ཡང་ཡི་གེ་
[053-361a3] དྲུག་པའི་རིག་སྔགས་ཆེན་མོ་འདི་རྟག་ཏུ་འཛིན་ཅིང་ཟློས་པ་ལ་བརྩོན་པའི་སེམས་ཅན་དེ་དག་ནི་བསོད་ནམས་དང་ལྡན་པ་ཡིན་ནོ། །དེ་དག་ཟློས་པར་བྱེད་པའི་ཚེ་སངས་རྒྱས་
[053-361a4] བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་ཕྲག་དགུ་བཅུ་རྩ་དགུ་འདུ་བར་འགྱུར་རོ། །བྱང་ཆུབ་སེམས་དཔའ་རྡུལ་ཕྲ་བ་དང་མཉམ་པ་དག་འདུ་བར་འགྱུར་རོ། །ཕ་རོལ་ཏུ་ཕྱིན་
[053-361a5] པ་དྲུག་སྒོ་ན་གནས་པར་འགྱུར་རོ། །གཞན་ཡང་ལྷའི་སྡེ་སུམ་ཅུ་རྩ་གཉིས་ཀྱི་ལྷའི་བུ་དག་འདུ་བར་འགྱུར་རོ། །རྒྱལ་པོ་ཆེན་པོ་བཞི་པོ་དག་ཀྱང་ཕྱོགས་བཞི་སྲུང་བར་འགྱུར་རོ། །
[053-361a6] ཀླུའི་རྒྱལ་པོ་རྒྱ་མཚོ་མཆིང་རྣམ་དང། ཀླུའི་རྒྱལ་པོ་མ་དྲོས་པ་དང། ཀླུའི་རྒྱལ་པོ་འཇོག་པོ་ལ་སོགས་ཏེ། ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་སྲུང་བར་བྱེད་དོ། །
[053-361a7] གཞན་ཡང་ས་བླའི་གནོད་སྦྱིན་དག་ནི་བླ་གབ་མེད་པར་སྲུང་བར་བྱེད་དོ། །རིགས་ཀྱི་བུ། དེའི་བ་སྦུའི་ཁུང་བུ་རེ་རེ་ལའང་དེ་བཞིན་གཤེགས་པ་བྱེ་བ་དག་བཞུགས་སོ། །བཞུགས་


[053-361b0] [361B] 
[053-361b1] རྙེད་པར་བྱ་བ་ཐོབ་པར་གྱུར་ཅིང་ཁྱོད་ཀྱི་རུས་ཀྱིས་རིགས་བདུན་བརྒྱུད་དུ་ཐོབ་པར་བྱས་པ་ལེགས་སོ། །ལེགས་སོ། །རིགས་ཀྱི་
[053-361b2] བུ་ཁྱོད་ཀྱི་ལྟོ་ན་སྲོག་ཆགས་གནས་པ་དེ་ཐམས་ཅད་ཀྱང་བྱང་ཆུབ་སེམས་དཔའ་ཕྱིར་མི་ལྡོག་པར་འགྱུར་ཏེ་ལེགས་སོ་ཞེས་བྱ་བ་སྦྱིན་པར་མཛད་དོ། །ཡི་གེ་དྲུག་པའི་རིག་སྔགས་
[053-361b3] ཆེན་མོ་འདི་ལ་ལ་ཞིག་གི་ལུས་ལ་འཆང་ན་རིགས་ཀྱི་བུ་དེའི་ལུས་ནི་རྡོ་རྗེའི་ལུས་སུ་རིག་པར་བྱའོ། །རིང་བསྲེལ་གྱི་མཆོད་རྟེན་དུ་རིག་པར་བྱའོ། །དེ་བཞིན་གཤེགས་པའི་ཡེ་
[053-361b4] ཤེས་བྱེ་བར་རིག་པར་བྱའོ། །རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་ཡི་གེ་དྲུག་པའི་རིག་སྔགས་ཆེན་མོ་འདི་ཟློས་པ་བྱེད་ན་དེ་ནི་སྤོབས་པ་མི་ཟད་པར་འགྱུར་རོ། །ཡེ་ཤེས་ཀྱི་
[053-361b5] ཕུང་པོ་རྣམ་པར་དག་པར་འགྱུར་རོ། །བྱམས་པ་ཆེན་པོ་དང་སྙིང་རྗེ་ཆེན་པོ་དང་ལྡན་པར་འགྱུར་རོ། །དེ་ཉི་མ་རེ་རེ་ཞིང་ཡང་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་
[053-361b6] རོ། །དེ་རིག་འཛིན་གྱི་འཁོར་ལོས་བསྒྱུར་བའི་དབང་ཐོབ་པར་འགྱུར་རོ། །ལ་ལ་ཞིག་ལ་དབུགས་ཕྱིར་འབྱུང་བ་དང། ནང་དུ་རྔུབ་པར་བྱེད་ན་བྱམས་པས་ཀྱང་རུང། ཞེ་སྡང་བས་ཀྱང་
[053-361b7] རུང་སྟེ། དེ་དག་ཐམས་ཅད་བྱང་ཆུབ་སེམས་དཔའ་ཕྱིར་མི་ལྡོག་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་མྱུར་དུ་མངོན་པར་རྫོགས་པར་འཚང་རྒྱ་བར་


[053-362a0] [362A] 
[053-362a1] ༄༅། །འགྱུར་རོ། །ལ་ལ་ཞིག་ལག་གིས་རེག་པས་ཀྱང་རེག་པར་བྱེད་ན་དེ་དག་ཐམས་ཅད་བྱང་ཆུབ་སེམས་དཔའ་སྲིད་པ་ཐ་མ་པར་འགྱུར་རོ། །བུད་མེད་དང་
[053-362a2] སྐྱེས་པ་དང། ཁྱེའུ་དང། བུ་མོ་དག་གིས་མཐོང་བ་ཙམ་དང། རི་དྭགས་དང། བྱ་དང། བ་ལང་དང། བོང་བུ་ལ་སོགས་པས་ཀྱང་མཐོང་ན་དེ་དག་ཐམས་ཅད་བྱང་ཆུབ་
[053-362a3] སེམས་དཔའ་སྲིད་པ་ཐ་མ་པར་འགྱུར་རོ། །སྐྱེ་བ་དང། རྒ་བ་དང། ན་བ་དང། འཆི་བ་དང། མཛའ་བ་དང་བྲལ་བའི་སྡུག་བསྔལ་མེད་པར་འགྱུར་རོ། །རྣལ་འབྱོར་བསམ་གྱིས་མི་
[053-362a4] ཁྱབ་པ་དང་ལྡན་པར་འགྱུར་རོ། །དེ་ལྟར་ཡི་གེ་དྲུག་པའི་རིག་སྔགས་ཆེན་མོ་འདི་ཟློས་པར་བྱེད་ན་བསྐུལ་བར་འགྱུར་རོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་
[053-362a5] པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། ཡི་གེ་དྲུག་པའི་རིག་སྔགས་ཆེན་མོ་རྣལ་འབྱོར་བསམ་གྱིས་མི་ཁྱབ་པ་དང་བསམ་གཏན་དཔག་ཏུ་མ་མཆིས་པ་
[053-362a6] ཟིལ་གྱིས་གནོན་པར་བགྱིད་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མྱ་ངན་ལས་འདའ་བ་སྟོན་པར་བགྱིད་པ། ཐར་པར་འཇུག་པར་བགྱིད་པ། ཆོས་ཀྱི་མཛོད་ཡོངས་
[053-362a7] སུ་གང་བར་བགྱིད་པ། འཁོར་བ་རྩ་བ་ནས་འབྱིན་པར་བགྱིད་པ་འགྲོ་བ་ལྔ་སྐེམ་པར་བགྱིད་པ། སེམས་ཅན་དམྱལ་བ་དང་ཉོན་མོངས་པ་རྣམས་འཇོམས་པར་བགྱིད་པ། བྱོལ་


[053-362b0] [362B] 
[053-362b1] ཆོས་ཀྱི་རོ་མྱོང་བར་བགྱིད་པ། ཐམས་ཅད་མཁྱེན་པའི་ཡེ་ཤེས་བཤད་པ་བསམ་འཚལ་བ་བདག་གིས་ཇི་ལྟར་ཐོབ་
[053-362b2] པར་བགྱི། བཅོམ་ལྡན་འདས། གང་བདག་ལ་ཡི་གེ་དྲུག་པའི་རིག་སྔགས་སྩོལ་བ་དེ་ལ་ཛམྦུའི་གླིང་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དབུལ་བར་འཚལ་ལོ། །བཅོམ་
[053-362b3] ལྡན་འདས། གལ་ཏེ་བྲིར་གྲོ་ག་དང་སྨྱུག་གུ་མ་མཆིས་ན་བདག་གི་ཁྲག་ལས་སྣག་ཚར་བགྱིས། །པགས་པ་བཤུས་ཏེ་གྲོ་གར་བགྱིས། རུས་པ་བཅོམ་སྟེ་སྨྱུག་གུར་བགྱིས་ཀྱང་
[053-362b4] བཅོམ་ལྡན་འདས། བདག་གི་ལུས་ལ་སྐྱོ་བ་མ་མཆིས་ཏེ། དེ་ནི་ཕ་མ་དང། བླ་མའི་ཡང་བླ་མར་འགྱུར་རོ། །དེ་ནས་བཅོམ་ལྡན་འདས་ཀྱིས་སྒྲིབ་པ་ཐམས་ཅད་རྣམ་པར་སེལ་
[053-362b5] བ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཡི་གེ་དྲུག་པའི་རིག་སྔགས་འདིའི་ཕྱིར་འཇིག་རྟེན་གྱི་ཁམས་རྡུལ་ཕྲ་རབ་དང་མཉམ་པའི་འཇིག་རྟེན་གྱི་ཁམས་སུ་སོང་བར་ང་
[053-362b6] དྲན་ཏེ། དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ལ་བསྙེན་བཀུར་བྱས་པས་ཀྱང་ངས་དེ་བཞིན་གཤེགས་པ་དེ་དག་ལས་མ་ཐོབ་མ་ཐོས་ནས། དེའི་ཚེ་དེ་བཞིན་
[053-362b7] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་རྐང་བར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་


[053-363a0] [363A] 
[053-363a1] ༄༅། །བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དམར་པོའི་མཆོག་ཅེས་བྱ་བ་དེའི་སྤྱན་སྔར་ངས་མཆི་མ་ཕྱུང་བ་དང། དེའི་ཚེ་
[053-363a2] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས། རིགས་ཀྱི་བུ། དེ་ལྟར་སྙིང་རྗེ་རྗེ་ལྟར་མཆི་མ་མ་འབྱིན་པར། རིགས་ཀྱི་བུ། དེ་བཞིན་གཤེགས་
[053-363a3] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨ་དམ་པ་ཞེས་བྱ་བ་བཞུགས་ཏེ་འཚོ་ཞིང་ཞེས་པ་དེ་ཡི་གེ་དྲུག་པའི་རིག་སྔགས་ཆེན་མོ་འདི་མཁྱེན་གྱི་སོང་ཞིག་ཅེས་
[053-363a4] བཀའ་སྩལ་ནས། རིགས་ཀྱི་བུ། དེ་བཞིན་གཤེགས་པ་པདྨ་དམ་པའི་དྲུང་དུ་སོང་ངོ། །དེ་བཞིན་གཤེགས་པ་པདྨ་དམ་པའི་སངས་རྒྱས་ཀྱི་ཞིང་ག་ལ་བ་དེར་སོང་སྟེ་ཕྱིན་ནས། བཅོམ་
[053-363a5] ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་སྤྱན་སྔར་ཐལ་མོ་སྦྱར་ནས། བཅོམ་ལྡན་འདས། ཡི་གེ་དྲུག་པའི་རིག་སྔགས་ཆེན་མོ་དེའི་མིང་གི་རྗེས་སུ་དྲན་པ་ཙམ་གྱིས་
[053-363a6] སྡིག་པ་ཐམས་ཅད་བྱང་བར་འགྱུར་བ། བྱང་ཆུབ་སེམས་དཔའ་རྙེད་པར་དཀའ་བ་ཐོབ་པར་འགྱུར་བ་ཐོབ་པར་འཚལ་ལོ། །དེའི་སླད་དུ་བདག་འཇིག་རྟེན་གྱི་ཁམས་ཉོན་མོངས་པ་
[053-363a7] ཅན་དུ་མར་ཕྱིན་ཏེ་འདིར་མཆིས་ཀྱང་དོན་མ་མཆིས་པའི་ཚེགས་སུ་གྱུར་ཏོ། །དེ་ནས་དེ་བཞིན་གཤེགས་པ་པདྨའི་མཆོག་ཡི་གེ་དྲུག་པའི་རིག་སྔགས་ཆེན་མོ་འདིའི་ཡོན་ཏན་


[053-363b0] [363B] 
[053-363b1] རིགས་ཀྱི་བུ། འདི་ལྟ་སྟེ། དཔེར་ན་ངས་རྡུལ་ཕྲ་རབ་ཀྱི་ཚད་ནི་གཟུང་ནུས་ཀྱི། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོ་ལན་གཅིག་ཟློས་པའི་
[053-363b2] བསོད་ནམས་ཀྱི་ཕུང་པོ་ནི་བགྲང་མི་ནུས་སོ། །རིགས་ཀྱི་བུ། རྒྱ་མཚོ་མཆིང་རྣམ་གྱི་བྱེ་མ་ནི་རེ་རེ་ནས་བགྲང་ནུས་ཀྱི། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོ་ལན་གཅིག་
[053-363b3] ཟློས་པའི་བསོད་ནམས་ཀྱི་ཕུང་པོ་ནི་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་གིས་ཁྱིམ་དཔག་ཚད་བརྒྱ་ཐམ་པར་བྱས་ཏེ། འཕང་དུ་དཔག་ཚད་
[053-363b4] ལྔ་བརྒྱར་བྱས་ལ། དེ་ཏིལ་གྱི་འབྲས་བུས་ཡོངས་སུ་གང་བར་བྱེད་དེ། དེ་ན་ཁབ་ཙམ་གྱི་བུ་གའང་མེད་ལ། དེའི་སྒོར་སྐྱེས་བུ་མི་རྒ་མི་འཆི་བ་ཞིག་བཞག་སྟེ། དེས་བསྐལ་པ་བརྒྱ་
[053-363b5] འདས་ཤིང་ཏིལ་གྱི་འབྲས་བུ་གཅིག་ཕྱིར་འདོར་ཏེ། རྣམ་གྲངས་དེས་ཁྱིམ་གྱི་རྨང་དང་གཞི་ཡན་ཆད་ཟད་ཅིང་མེད་པར་འགྱུར་གྱི་རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་
[053-363b6] མོ་ལན་གཅིག་ཟློས་པའི་བསོད་ནམས་ཀྱི་ཕུང་པོ་ནི་བགྲང་མི་ནུས་སོ་།རིགས་ཀྱི་བུ། འདི་ལྟ་སྟེ། དཔེར་ན། གླིང་བཞིར་མི་རྣམས་ཀྱི་ལས་ནས་དང། གྲོ་དང། འབྲས་དང། རྒྱ་
[053-363b7] སྲན་དང། བལ་སྲན་ལ་སོགས་པ་དང། རྒྱ་ཤུག་དང། སྲན་ཆུང་ལ་སོགས་པ་རྣམ་པ་སྣ་ཚོགས་པ་བྱས་ཏེ། ཀླུའི་རྒྱལ་པོས་ཀྱང་དེར་དུས་དུས་སུ་ཆར་པའི་རྒྱུན་ཕབ་ནས་འབྲུ་དེ་


[053-364a0] [364A] 
[053-364a1] ༄༅། །དག་གྲུབ་པ་དང། སྨིན་ཅིང་སྨིན་ཅིང་བརྔས་ནས་ཛམྦུའི་གླིང་དུ་གཡུལ་གཅིག་བྱས་ལ། ཤིང་རྟ་དང། ཁུར་དང་བམ་པོ་དང། སྐོན་པས་བསྐྱས་ཏེ་
[053-364a2] གཡུལ་དེའི་ནང་དུ་བཅུག་ནས་བ་ལང་དང་བོང་བུ་དག་གིས་བཅགས་ཏེ་ཕུང་པོ་ཆེན་པོར་བྱས་ཀྱང། རིགས་ཀྱི་བུ། ངས་འབྲུ་རེ་རེ་ནས་བགྲང་ནུས་ཀྱི། རིགས་ཀྱི་བུ། ཡི་གེ་
[053-364a3] དྲུག་པའི་རིག་སྔགས་ཆེན་མོ་འདི་ལན་གཅིག་བཟླས་པའི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ་དཔེར་ན། ཆུ་བོ་ཆེན་པོ་ཛམྦུའི་གླིང་
[053-364a4] དུ་ཉིན་མཚན་དུ་འབབ་པ་འདི་ལྟ་སྟེ། སི་ཏ་དང། གངྒཱ་དང་ཡ་མུ་ན་དང། སིནྡྷུ་དང། པཀྵུ་དང། ཤ་ཏ་དྲུ་དང། ཙནྡྲ་བྷ་ག་དང། ཨཻ་ར་བ་ཏི་དང། སུ་མ་ག་ད་དང། ཧི་
[053-364a5] མ་ཀ་ལ་དང། ཀོ་ད་པ་རི་རྣམས་ཆུ་བོ་རེ་རེ་ཞིང་འཁོར་ལྔ་བརྒྱ་ལྔ་བརྒྱ་ཡོད་པ་ཉིན་མཚན་དུ་རྒྱ་མཚོ་མཆིང་རྣམ་དུ་འབབ་བོ། །རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་
[053-364a6] མོ་ལན་གཅིག་ཟློས་པའི་བསོད་ནམས་ཀྱི་ཕུང་པོའང་དེ་བཞིན་དུ་འཕེལ་ལོ། །དེ་བས་ན་ཆུ་བོ་ཆེན་པོ་དེ་དག་ནི་ངས་ཐིགས་པ་རེ་རེ་ནས་བགྲང་ནུས་ཀྱི། རིགས་ཀྱི་བུ། ཡི་གེ་
[053-364a7] དྲུག་པའི་རིག་སྔགས་ཆེན་མོ་ལན་གཅིག་ཟློས་པའི་བསོད་ནམས་ཀྱི་ཕུང་པོ་ནི་ངས་བགྲང་བར་མི་ནུས་སོ། །རིགས་ཀྱི་བུ། འདི་ལྟ་སྟེ་དཔེར་ན། རྐང་པ་བཞི་པའི་རིགས་པ་


[053-364b0] [364B] 
[053-364b1] བོང་བུ་དང། མ་ཧེ་དང། རྟ་དང། བལ་གླང་དང། ཁྱི་དང། ཝ་དང། ར་དང། ཕྱུགས་དེ་དག་དང། དེ་བཞིན་དུ་སེང་གེ་དང། སྟག་དང། ཏ་རཀྵ་དང། རི་དྭགས་དང་
[053-364b2] སྤྲེའུ་དང། རི་བོང་དང། ཕག་ལ་སོགས་པ་དང། བྱི་བ་དང། བྱི་ལ་ལ་སོགས་པ་དེ་དག་གི་སྤུ་ནི་ངས་རེ་རེ་ནས་བགྲང་ནུས་ཀྱི། ཡི་གེ་དྲུག་པའི་རིག་སྔགས་ཆེན་མོ་ལན་གཅིག་ཟློས་
[053-364b3] པའི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྡོ་རྗེའི་ལྕགས་ཀྱུ་ཞེས་བྱ་བའི་རིའི་རྒྱལ་པོ་འཕང་དུ་དཔག་ཚད་དགུ་ཁྲི་དགུ་སྟོང། འོག་
[053-364b4] ཏུ་དཔག་ཚད་བརྒྱད་ཁྲི་བཞི་སྟོང་ཡོད་དེ། རིའི་རྒྱལ་པོ་རྡོ་རྗེའི་ལྕགས་ཀྱུ་དེའི་ངོས་རེ་རེ་ཞིང་ཡང་དཔག་ཚད་བརྒྱད་ཁྲི་བཞི་སྟོང་ཡོད་ལ། རིའི་རྒྱལ་པོ་དེའི་ངོས་ལ་སྐྱེས་བུ་མི་རྒ་མི་འཆི་བ་
[053-364b5] ཞིག་ཡོད་ནས་དེས་བསྐལ་པ་གཅིག་འདས་ཤིང་ཡུལ་ཀ་ཤི་ཀ་ནས་བྱུང་བའི་གོས་ཀྱིས་ལན་གཅིག་ཕྱིས་ཏེ། དེ་ལྟར་བྱས་ཀྱང་དེ་ཟད་ཅིང་དེངས་པར་འགྱུར་གྱི། ཡི་གེ་དྲུག་པའི་རིག་
[053-364b6] སྔགས་ཆེན་པོ་ལན་གཅིག་བཟླས་པའི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྒྱ་མཚོ་མཆིང་རྣམ་ཆེན་པོ་ཟབས་སུ་དཔག་ཚད་བརྒྱད་
[053-364b7] ཁྲི་བཞི་སྟོང། ཞེང་དུ་རྟ་རྒོད་མའི་གདོང་གི་མཐའ་བར་དུ་དཔག་ཏུ་མེད་པ་ངས་སྐྲའི་རྩེ་མོའི་བརྒྱའི་ཆས་ཐིགས་པ་རེ་རེ་ནས་བགྲང་ནུས་ཀྱི། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་


[053-365a0] [365A] 
[053-365a1] ༄༅། །མོ་ལན་གཅིག་བཟླས་པའི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། ཤིང་ཤིར་ཥའི་ཚལ་གྱི་ལོ་མ་ནི་རེ་རེ་ནས་ངས་
[053-365a2] བགྲང་ནུས་ཀྱི། ཡི་གེ་དྲུག་པའི་རིག་སྔགས་ཆེན་མོའི་བསོད་ནམས་ཀྱི་ཕུང་པོ་ངས་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ་དཔེར་ན། གླིང་ཆེན་པོ་བཞིན་གནས་པའི་སྐྱེས་པ་དང་
[053-365a3] བུད་མེད་དང། ཁྱེའུ་དང། བུ་མོ་དེ་དག་ཐམས་ཅད་བྱང་ཆུབ་སེམས་དཔའ་ས་བདུན་པ་ལ་གནས་པར་གྱུར་ན། གང་བྱང་ཆུབ་སེམས་དཔའ་དེ་དག་གི་བསོད་ནམས་ཀྱི་ཕུང་པོ་དེ་
[053-365a4] བས་ཡི་གེ་དྲུག་པའི་རིག་སྔགས་ཆེན་མོ་ལན་གཅིག་བཟླས་པའི་བསོད་ནམས་ཀྱི་ཕུང་པོ་ནི་ཤིན་ཏུ་ཆེའོ། །རིགས་ཀྱི་བུ། འདི་ལྟ་སྟེ་དཔེར་ན། ཟླ་བ་བཅུ་གཉིས་པའི་ལོའམ། ཟླ་
[053-365a5] བ་ལྷག་པ་དང་བགྲངས་པས་ཟླ་བ་བཅུ་གསུམ་གྱིས་ལོ་ཚང་བར་གྱུར་པར་ཉིན་མཚན་དུ་ཆར་པ་བབ་ན། རིགས་ཀྱི་བུ། ངས་ཐིགས་པ་རེ་རེ་ནས་བགྲང་ནུས་ཀྱི། རིགས་ཀྱི་བུ། ཡི་
[053-365a6] གེ་དྲུག་པའི་རིག་སྔགས་ཆེན་མོ་ལན་གཅིག་བཟླས་པའི་བསོད་ནམས་ཀྱི་ཕུང་པོ་ནི་ངས་བགྲང་མི་ནུས་སོ། །འདི་ལྟ་སྟེ། རིགས་ཀྱི་བུ་མང་དུ་བརྗོད་མི་དགོས་ཀྱི་ང་དང་འདྲ་བའི་དེ་
[053-365a7] བཞིན་གཤེགས་པ་བྱེ་བ་གནས་གཅིག་ཏུ་ལྷའི་བསྐལ་པར་ན་བཟའ་དང་བཤོས་དང། མལ་སྟན་དང། ན་བའི་རྐྱེན་གྱི་སྨན་གྱི་ཡོ་བྱད་ཀྱིས་གནས་པར་བྱས་ཏེ། བསྙེན་བཀུར་


[053-365b0] [365B] 
[053-365b1] དྲུག་པའི་རིག་སྔགས་ཆེན་མོའི་བསོད་ནམས་ཀྱི་ཕུང་པོ་བགྲང་མི་ནུས་ན། ང་གཅིག་པུ་འཇིག་རྟེན་གྱི་ཁམས་འདི་ན་གནས་
[053-365b2] པས་ལྟ་ཅི་སྨོས། བསམ་གཏན་གྱི་གནས་སུ་ལྡང་བ་ནི་བསམ་གྱིས་མི་ཁྱབ་སྟེ། རིགས་ཀྱི་བུ། ང་ནི་སྒོམ་པའི་བརྩོན་པ་ལ་བརྩོན་པར་གྱུར་པ་ཡིན། བྱང་ཆུབ་སེམས་དཔའ་སེམས་
[053-365b3] དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཆོས་དེའང་ཕྲ་བ་མི་གསལ་བའི་ཆོས་མ་འོངས་པ། ཤིན་ཏུ་སྙིང་པོར་གྱུར་པའི་ཆོས་ཏེ། དེ་དགེ་བ་ལ་གནས་པ་དེ་བཞིན་དུ་
[053-365b4] རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོའང་ཐབས་མཁས་པའོ། །རིགས་ཀྱི་བུ། ངས་ཀྱང་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་འཁྱམ་ཞིང་སོང་
[053-365b5] ནས་དེ་བཞིན་གཤེགས་པ་སྣང་བ་མཐའ་ཡས་ཀྱི་སྤྱན་སྔར་ཐལ་མོ་སྦྱར་ཏེ། ཆོས་ཀྱི་ཤུགས་ཀྱིས་མཆི་མ་བྱུང་བ་དེའི་ཚེ་དེ་བཞིན་གཤེགས་པ་སྣང་བ་མཐའ་ཡས་བས་ད་ལྟར་དང། མ་
[053-365b6] འོངས་པ་མཁྱེན་ཏེ། དེས་ཀྱང། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་པོའི་རིག་པའི་རྒྱལ་མོ་བསྒོམ་པའི་བརྩོན་འགྲུས་བྱ་བར་འདོད་དམ་ཞེས་བཀའ་སྩལ་ནས། བཅོམ་
[053-365b7] ལྡན་འདས། བདག་འཚལ་ལོ། །བདེ་བར་གཤེགས་པ། བདག་འཚལ་ཏེ། ཇི་ལྟར་སྐོམ་གྱིས་གདུངས་ནས་ཆབ་འཚོལ་བ་དེ་བཞིན་དུ། བཅོམ་ལྡན་འདས། བདག་ཀྱང་ཡི་གེ་


[053-366a0] [366A] 
[053-366a1] ༄༅། །དྲུག་པའི་རིག་སྔགས་ཆེན་མོ་འཚོལ་དུ་འཇིག་རྟེན་གྱི་ཁམས་སུ་མཆིས་ཏེ། དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མ་ལ་བསྙེན་བཀུར་བགྱིས་
[053-366a2] ཀྱང་གང་ལས་ཀྱང་ཡི་གེ་དྲུག་པའི་རིག་སྔགས་ཆེན་མོའི་རྒྱལ་མོ་མ་ཐོབ་ཀྱི། བཅོམ་ལྡན་འདས། ཁྱོད་ནི་མགོན་ནོ། །ཁྱོད་ནི་སྐྱབས་སོ། །རྟེན་ནོ། །དབང་པོ་ཉམས་པའི་ནི་མིག་
[053-366a3] ཏུ་གྱུར་ཅིག་ལམ་སྟོར་བའི་ནི་ལམ་དུ་གྱུར་ཅིག་ཉི་མ་ཚ་བས་ཚིག་པ་རྣམས་ཀྱི་ནི་གདུགས་སུ་གྱུར་ཅིག་ཤུལ་གྱི་བཞི་མདོ་ཆེན་པོར་ནི་ཤིང་སཱ་ལ་ཆེན་པོ་བཞིན་དུ་གྱུར་ཅིག་
[053-366a4] ཆོས་ཀྱིས་ཡོངས་སུ་སྐོམ་པ་ལ་ནི་མཐའ་ཡས་པ་སྟོན་པར་གྱུར་ཅིག་།སེམས་ཅན་ཤིན་ཏུ་བརྟན་པའི་ནི་གོ་ཆར་གྱུར་ཅིག་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་
[053-366a5] པར་རྫོགས་པའི་སངས་རྒྱས་སྣང་བ་མཐའ་ཡས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་བྱ་ཀ་ལ་པིངྐའི་དབྱངས་ཀྱིས་བཀའ་སྩལ་
[053-366a6] པ༑ རིགས་ཀྱི་བུ་ལྟོས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་མཆོག་ཡི་གེ་དྲུག་པའི་རིག་སྔགས་ཆེན་མོའི་ཕྱིར་འཇིག་རྟེན་གྱི་ཁམས་
[053-366a7] བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མར་གཤེགས་ཀྱི། རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོའི་རྒྱལ་མོ་གསོལ་ཅིག་དེ་བཞིན་གཤེགས་པར་གྱུར་བཞིན་དུ་ཀུན་ཏུ་གཤེགས་


[053-366b0] [366B] 
[053-366b1] ༑དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོས་འདི་སྐད་ཅེས་གསོལ་ཏོ། །དཀྱིལ་འཁོར་བརྒྱད་ཀྱིས་སྩོལ་བར་བགྱི་སྟེ། བཅོམ་ལྡན་འདས་
[053-366b2] ཇི་ལྟར་ན་མེ་ཏོག་པདྨ་ལྟ་བུའི་ཕྱག་རྒྱ་འཛིན། ཇི་ལྟར་ན་ནོར་བུ་འཛིན་པའི་ཕྱག་རྒྱ་རྟོགས་པར་འགྱུར། ཇི་ལྟར་ན་རྒྱལ་པོའི་དབང་པོ་ཐམས་ཅད་ཀྱི་ཕྱག་རྒྱ་རྟོགས་པར་འགྱུར། ཇི་ལྟར་
[053-366b3] ན་དཀྱིལ་འཁོར་ཡོངས་སུ་དག་པ་རྟོགས་པར་འགྱུར་ཞེ་ན། དཀྱིལ་འཁོར་གྱི་མཚན་མ་ནི་འདི་ལགས་ཏེ། གྲུ་བཞི་ལ་ཁྲུ་ལྔ་ཁོར་ཡུག་ཙམ་དུ་བགྱིས་ཏེ། དཀྱིལ་འཁོར་གྱི་དབུས་སུ་
[053-366b4] ནི་སྣང་བ་མཐའ་ཡས་བྲིའོ། །དེ་བཞིན་གཤེགས་པ་སྣང་བ་མཐའ་ཡས་ཀྱི་སྐུ་ལ་ནོར་བུ་རིན་པོ་ཆེ་ཨིནྡྲ་ནཱི་ལའི་ཕྱེ་མ་དང་མརྒད་ཀྱི་ཕྱེ་མ་དང། པདྨ་རཱ་གའི་ཕྱེ་མ་དང། ཤེལ་གྱི་
[053-366b5] ཕྱེ་མ་དང། གསེར་དང་དངུལ་གྱི་ཕྱེ་མ་གཏོར་བར་བགྱིའོ། །གཡས་ཕྱོགས་སུ་ནི་བྱང་ཆུབ་སེམས་དཔའ་ནོར་བུ་རིན་པོ་ཆེ་འཛིན་པར་བགྱིའོ། །གཡོན་ཕྱོགས་སུ་ནི་ཡི་གེ་དྲུག་པའི་
[053-366b6] རིག་སྔགས་ཆེན་མོ་བགྱི་སྟེ། ཕྱག་བཞི་པ་ཁ་དོག་འདམ་བུའི་མདའ་རྒྱུ་བཞིན་དུ་དཀར་བ། རྒྱན་སྣ་ཚོགས་ཀྱིས་བརྒྱན་པ། ཕྱག་གཡོན་པར་པདྨ་བགྱིའོ། །པདྨའི་སྟེང་དུ་ནོར་བུ་བགྱིའོ།།
[053-366b7] ཕྱག་གཡས་པར་སྔགས་ཀྱི་ནོར་བུ་བགྱིའོ། །ཕྱག་གཉིས་ཐལ་མོ་སྦྱར་བ་རྒྱལ་པོའི་དབང་པོ་ཐམས་ཅད་ཅེས་བྱ་བའི་ཕྱག་རྒྱ་བགྱིའོ། །ཡི་གེ་དྲུག་པའི་རིག་སྔགས་ཆེན་མོ་དེའི་ཞབས་ཀྱི་


[053-367a0] [367A] 
[053-367a1] ༄༅། །འོག་ཏུ་རིག་འཛིན་བགྱི་སྟེ། ལག་པ་གཡས་པ་ན་པོག་པོར་ཐོགས་ཤིང་བདུག་པར་བགྱིའོ། །ལག་པ་གཡོན་པ་ན་རྒྱན་རྣམ་པ་སྣ་ཚོགས་ཀྱིས་གང་བའི་
[053-367a2] སྐོན་བུ་ཐོགས་པར་བགྱིའོ། །དཀྱིལ་འཁོར་དེའི་གྲྭ་བཞིར་རྒྱལ་པོ་ཆེན་པོ་བཞི་སྟེ། ལག་ཆ་སྣ་ཚོགས་ཐོགས་པར་བགྱིའོ། །དཀྱིལ་འཁོར་དེའི་གྲྭ་བཞིར་བུམ་པ་གང་བ་ནོར་བུ་
[053-367a3] རིན་པོ་ཆེ་སྣ་ཚོགས་སྩལ་བ་གཞག་གོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་དཀྱིལ་འཁོར་དུ་འཇུག་པར་འཚལ་ན་དེས་རུས་ཆགས་ཀྱི་རྒྱུད་ཐམས་ཅད་ཀྱི་མིང་བྲིས་
[053-367a4] ལ་ཐོག་མཁོ་ནར་དཀྱིལ་འཁོར་དེར་མིང་དེ་དག་སྩལ་བར་བགྱི་སྟེ་དེ་དག་ཐམས་ཅད་མིའི་སྡུག་བསྔལ་ཐམས་ཅད་སྤངས་ཤིང་སྲིད་པ་ཐ་མ་པའི་བྱང་ཆུབ་སེམས་དཔར་འགྱུར་
[053-367a5] རོ༑ ༑བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་མྱུར་དུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ལ་སློབ་དཔོན་གྱིས་གནས་མ་ལགས་པ་ལ་སྩལ་བར་མི་བགྱི་
[053-367a6] སྟེ༑ ཡང་ན་ནི་དད་པས་མོས་པ་ལ་སྩལ་བར་བགྱིའོ། །ཡང་ན་ནི་ཐེག་པ་ཆེན་པོ་ལ་དད་པས་མོས་པ་དག་ལ་སྩལ་བར་བགྱིའོ། །མུ་སྟེགས་ཅན་ལ་སྩལ་བར་མི་བགྱིའོ། །དེ་ནས་
[053-367a7] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྣང་བ་མཐའ་ཡས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་


[053-367b0] [367B] 
[053-367b1] །རིགས་ཀྱི་བུ། གལ་ཏེ་ནོར་བུ་རིན་པོ་ཆེ་ཨིནྡྲ་ནཱི་ལའི་ཕྱེ་མ་དང། མར་ཀ་ཏ་དང། གསེར་དང་དངུལ་གྱི་ཕྱེ་མ་དག་རིགས་ཀྱི་བུའམ་རིགས་ཀྱི་བུ་མོ་
[053-367b2] དབུལ་པོ་ལ་མེད་དོ། །བཅོམ་ལྡན་འདས། ཕྱེ་མ་དེ་དག་ཚོན་སྣ་ཚོགས་ལས་སྦྱར་ཞིང། མེ་ཏོག་སྣ་ཚོགས་དང། བདུག་པ་སྣ་ཚོགས་སུ་བགྱིའོ། །རིགས་ཀྱི་བུ། གལ་ཏེ་ཡུལ་
[053-367b3] གཞན་དུ་སོང་ངམ། གནས་དང་ཐབས་ལས་བབས་པ་དག་ལ་མེད་དོ་།དེའི་ཚེ་སློབ་དཔོན་གྱིས་ཡིད་ལ་དཀྱིལ་འཁོར་བགྱི་སྟེ། སློབ་དཔོན་གྱིས་ཕྱག་རྒྱའི་མཚན་མ་བསྟན་པར་
[053-367b4] བགྱིའོ༑ ༑དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་མཆོག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[053-367b5] ཀྱི་དབང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཡི་གེ་དྲུག་པའི་རིག་སྔགས་ཆེན་མོའི་རྒྱལ་མོ་ང་ལ་བྱིན་ཅིག་ངས་སེམས་ཅན་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མ་
[053-367b6] དག་དེས་འཁོར་བ་ལས་ཡོངས་སུ་ཐར་ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ། །དེ་ནས་དེ་བཞིན་གཤེགས་པ་དགྲ་
[053-367b7] བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་མཆོག་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་ཡི་གེ་དྲུག་པའི་རིག་སྔགས་


[053-368a0] [368A] 
[053-368a1] ༄༅། །འདི་བྱིན་ནོ།། །།ཨོཾ་མ་ཎི་པདྨེ་ཧཱུཾ། བམ་པོ་བཞི་པ་སྟེ་ཐ་མ། གང་གི་ཚེ་ན་ཡི་གེ་དྲུག་པའི་རིག་སྔགས་ཆེན་མོ་འདི་བྱིན་པ་དེའི་ཚེ་གླིང་བཞི་དང་
[053-368a2] ལྷའི་གནས་དང་བཅས་ཏེ། ཤིང་ཆུ་སྐྱེས་ཀྱི་འདབ་མ་བཞིན་དུ་འགུལ་ལོ། །རྒྱ་མཚོ་མཆིང་རྣམ་བྮིའང་འཁྲུགས་སོ། །བགེགས་དང་བར་ཆད་བྱེད་པ་ཐམས་ཅད་ཀྱང་སྐྲག་གོ་
[053-368a3] གནོད་སྦྱིན་དང། སྲིན་པོ་དང། ནག་པོ་ཆེན་པོ་བུད་མེད་མང་པོ་དང་བཅས་པའང་བྲོས་སོ། །དེ་ནས་དེ་བཞིན་གཤེགས་པ་པདྨའི་མཆོག་གིས་བལ་གླང་གི་སྣ་དང་འདྲ་བའི་དཔུང་པ་
[053-368a4] ཕྱུང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་མུ་ཏིག་གི་སེ་མོ་དོ་རིན་བརྒྱ་སྟོང་རི་བ་ཕུལ་ལོ་།དེས་ཀྱང་བླངས་ནས་དེ་བཞིན་གཤེགས་
[053-368a5] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྣང་བ་མཐའ་ཡས་ལ་ཕུལ་ལོ། །དས་ཀྱང་བླངས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-368a6] སངས་རྒྱས་པདྨའི་མཆོག་ལ་ཕུལ་ལོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་མཆོག་གིས་ཡི་གེ་དྲུག་པའི་རིག་སྔགས་ཆེན་མོ་
[053-368a7] འདི་བླངས་ནས་འཇིག་རྟེན་གྱི་ཁམས་པདྨ་ག་ལ་བ་དེར་གཤེགས་སོ་།རིགས་ཀྱི་བུ། དེ་ལྟར་ངས་སྔོན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་


[053-368b0] [368B] 
[053-368b1] །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། ཡི་གེ་དྲུག་པའི་རིག་སྔགས་
[053-368b2] ཆེན་མོ་རྣལ་འབྱོར་སྤྱོད་པ་བདག་གིས་ཇི་ལྟར་ཐོབ་པར་བགྱི། བཅོམ་ལྡན་འདས། དཔེར་ན། བདུད་རྩི་ཐོབ་ན་རོ་མྱོང་བས་ཆོག་མ་འཚལ་བ་དེ་བཞིན་དུ། བཅོམ་ལྡན་འདས་
[053-368b3] བདག་ཀྱང་ཡི་གེ་དྲུག་པའི་རིག་སྔགས་ཆེན་པོ་ཐོས་པ་ཙམ་གྱིས་ཆོག་མ་འཚལ་ཏོ། །སེམས་ཅན་གང་དག་ཡི་གེ་དྲུག་པའི་རིག་སྔགས་ཆེན་མོ་འདི་འཛབ་ཏུ་བགྱིད་པ་དང། ཉན་པ་
[053-368b4] དང༑ སེམས་པ་དང། བསམ་པ་ལྷག་པས་འཛིན་པ་དེ་དག་ནི་བསོད་ནམས་དང་ལྡན་པ་ལགས་སོ། །བཀའ་སྩལ་པ། རིགས་ཀྱི་བུ། གང་ཡི་གེ་དྲུག་པའི་རིག་སྔགས་ཆེན་མོ་འདི་
[053-368b5] འདྲིར་འཇུག་པ་དེས་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འདྲིར་འཇུག་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡུལ་ཕྲ་རབ་དང་
[053-368b6] མཉམ་པ་ལྷའི་གསེར་རིན་པོ་ཆེ་ལས་བྱེད་ཅིང་བྱས་ནས་ཉིན་གཅིག་བཞིན་དུ་རིང་བསྲེལ་འཇུག་པ་དེའི་འབྲས་བུ་རྣམ་པར་སྨིན་པ་ནི། ཡི་གེ་དྲུག་པའི་རིག་སྔགས་ཆེན་མོའི་ཡི་གེ་
[053-368b7] འབྲུ་གཅིག་གི་འབྲས་བུ་རྣམ་པར་སྨིན་པ་ཙམ་སྟེ། ཡོན་ཏན་བསམ་གྱིས་མི་ཁྱབ་བོ། །ཐར་པར་ཤིན་ཏུ་གནས་པའོ། །རིགས་ཀྱི་བུའམ་རིགས་ཀྱི་བུ་མོ་གང་ཡི་གེ་དྲུག་པའི་རིག་སྔགས་


[053-369a0] [369A] 
[053-369a1] ༄༅། །ཆེན་མོ་འདི་ཟློས་པར་བྱེད་པ་དེ་ནི་ཏིང་ངེ་འཛིན་འདི་དག་ཐོབ་པར་འགྱུར་རོ། །འདི་ལྟ་སྟེ། ནོར་བུ་རིན་པོ་ཆེ་འཛིན་ཅེས་བྱ་བའི་ཏིང་ངེ་འཛིན་དང། སེམས་
[053-369a2] ཅན་དམྱལ་བ་དང་བྱོལ་སོང་སྐེམ་ཞེས་བྱ་བའི་ཏིང་ངེ་འཛིན་དང། རྡོ་རྗེའི་གོ་ཆ་ཞེས་བྱ་བའི་ཏིང་ངེ་འཛིན་དང། རྐང་པ་ཤིན་ཏུ་གནས་པ་ཞེས་བྱ་བའི་ཏིང་ངེ་འཛིན་དང། ཐབས་མཁས་
[053-369a3] པ་ཐམས་ཅད་ཅེས་བྱ་བའི་ཏིང་ངེ་འཛིན་དང། འཐོར་བ་ཞེས་བྱ་བའི་ཏིང་ངེ་འཛིན་དང། ཆོས་ཐམས་ཅད་འཇུག་པ་ཞེས་བྱ་བའི་ཏིང་ངེ་འཛིན་དང། བསམ་གཏན་གྱི་རྒྱན་ཅེས་བྱ་བའི་
[053-369a4] ཏིང་ངེ་འཛིན་དང། ཆོས་ཀྱི་ཤིང་རྟ་ལ་འཇུག་པ་ཞེས་བྱ་བའི་ཏིང་ངེ་འཛིན་དང། འདོད་ཆགས་དང་ཞེ་སྡང་ལས་ཡོངས་སུ་ཐར་བར་བྱེད་ཅེས་བྱ་བའི་ཏིང་ངེ་འཛིན་དང། མཐའ་ཡས་
[053-369a5] བེའུ་ཞེས་བྱ་བའི་ཏིང་ངེ་འཛིན་དང། ཕ་རོལ་ཏུ་ཕྱིན་པ་དྲུག་འཆད་ཅེས་བྱ་བའི་ཏིང་ངེ་འཛིན་དང། རི་རབ་ཆེན་པོ་འཛིན་ཅེས་བྱ་བའི་ཏིང་ངེ་འཛིན་དང། སེམས་ཅན་སྲིད་པ་ལས་སྒྲོལ་
[053-369a6] ཞེས་བྱ་བའི་ཏིང་ངེ་འཛིན་དང། སངས་རྒྱས་ཀྱི་ཞིང་ཐམས་ཅད་སྟོན་ཅེས་བྱ་བའི་ཏིང་ངེ་འཛིན་དང། དེ་བཞིན་གཤེགས་པ་ཐམས་ཅད་གཟིགས་ཞེས་བྱ་བའི་ཏིང་ངེ་འཛིན་དང་
[053-369a7] གནས་ཤིན་ཏུ་གནས་པ་ཞེས་བྱ་བའི་ཏིང་ངེ་འཛིན་རྣམས་ཏེ། རིགས་ཀྱི་བུ། གང་ཡི་གེ་དྲུག་པའི་རིག་སྔགས་ཆེན་པོའི་རྒྱལ་མོ་འཛིན་པ་ནི་དེ་ལྟ་བུ་ལ་སོགས་ཏེ། ཏིང་ངེ་འཛིན་


[053-369b0] [369B] 
[053-369b1] །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་གང་དུ་མཆི་བར་བགྱི། ཡི་
[053-369b2] གེ་དྲུག་པའི་རིག་སྔགས་ཆེན་མོ་གང་དུ་འཐོབ་པར་འགྱུར། རིགས་ཀྱི་བུ། ཡུལ་ཁོར་མོར་འཇིག་པའི་གྲོང་ཁྱེར་ཆེན་པོ་ན་གང་ཡི་གེ་དྲུག་པའི་རིག་སྔགས་ཆེན་མོ་འཛིན་པར་བྱེད། ཀློག་
[053-369b3] པར་བྱེད། ཚུལ་བཞིན་ཡིད་ལ་བྱེད་པའི་ཆོས་སྨྲ་བ་ཡོད་དོ། །བཅོམ་ལྡན་འདས། ཡུལ་འཁོར་མོར་འཇིག་གི་གྲོང་ཁྱེར་ཆེན་པོར་ཆོས་སྨྲ་བ་དེ་ལ་བལྟ་བ་དང། ཕྱག་བགྱི་བ་དང། བསྙེན་
[053-369b4] བཀུར་བགྱི་བའི་སླད་དུ་བདག་མཆིའོ། །ལེགས་སོ། །ལེགས་སོ། །རིགས་ཀྱི་བུ། དེ་ལྟར་གྱིས་ཤིག་གང་ཡི་གེ་དྲུག་པའི་རིག་སྔགས་ཆེན་མོ་འདི་འཛིན་པའི་ཆོས་སྨྲ་བ་དེ་དག་ནི་དཀོན་[?] 
[053-369b5] པའོ༑ ༑ཆོས་སྨྲ་བ་དེ་དག་ནི་དེ་བཞིན་གཤེགས་པ་དང་མཉམ་པར་བལྟ་བར་བྱའོ། །འགྲོ་བའི་བསོད་ནམས་ཀྱི་འགྲམ་དང་འདྲ་བར་བལྟ་བར་བྱའོ། །ཕུང་པོ་བཞིན་དུ་བལྟ་བར་བྱའོ།།
[053-369b6] ཕྱིན་ཅི་མ་ལོག་པར་གསུང་བ་བཞིན་དུ་བལྟ་བར་བྱའོ། །རིན་པོ་ཆེའི་ཕུང་པོ་བཞིན་དུ་བལྟ་བར་བྱའོ། །དམ་པ་སྦྱིན་པར་བྱེད་པའི་ཡིད་བཞིན་གྱི་ནོར་བུ་བཞིན་དུ་བལྟ་བར་བྱའོ། །ཆོས་
[053-369b7] ཀྱི་མཛོད་བཞིན་དུ་བལྟ་བར་བྱའོ། །འགྲོ་བ་སྒྲོལ་བར་བྱེད་པ་བཞིན་དུ་བལྟ་བར་བྱའོ། །རིགས་ཀྱི་བུ། ཆོས་སྨྲ་བ་དེའི་བྱེད་པ་མཐོང་ནས་ཐེ་ཚོམ་མི་སྐྱེ་བར་བྱའོ། །རིགས་ཀྱི་བུ་ཁྱོད་


[053-370a0] [370A] 
[053-370a1] ༄༅། །བྱང་ཆུབ་སེམས་དཔའི་ས་ནས་འཕོས་ཤིང་ངན་སོང་དུ་སྐྱེས་ས་རེ། ཆོས་སྨྲ་བ་དེ་ནི་ཚུལ་ཁྲིམས་ཉམས་པ། སྤྱོད་པ་ཉམས་པ། ཆུང་མ་དང། བུ་དང། བུ་
[053-370a2] མོས་ཡོངས་སུ་བསྐོར་བ། ངུར་སྨྲིག་ཀྱང་བཤང་བ་དང་གཅི་བས་ཡོངས་སུ་གང་བ། སྤྱོད་ལམ་མ་བསྔམས་པ་ཡིན་ནོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་
[053-370a3] པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ་བཞིན་དུ་འཚལ་ལོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་
[053-370a4] ཅད་རྣམ་པར་སེལ་བ་བྱང་ཆུབ་སེམས་དཔའ་ཁྱིམ་པ་དང། རབ་ཏུ་བྱུང་བ་དང། ཁྱེའུ་དང། བུ་མོ་བརྒྱ་ཕྲག་སྟོང་དུ་མས་ཡོངས་སུ་བསྐོར་ཏེ་སོང་ནས་ཆོས་སྨྲ་བ་དེ་ལ་མཆོད་
[053-370a5] པའི་ལས་བྱ་བའི་ཕྱིར་ལྷའི་གདུགས་དང། ལྷའི་ལྷམ་དང། ཅོད་པན་དང། རྣ་ཆ་དང། ཕྲེང་བའི་ཆུན་པོ་དང། དཔུང་རྒྱན་དང། སེ་མོ་དོ་དང། སེ་མོ་དོ་ཕྱེད་པ་ཕྲག་པ་ནས་
[053-370a6] འཕྱང་བ་དང། སྙན་གྱི་གོང་རྒྱན་དང། སོར་གདུབ་ཀྱི་རྣམ་པ་དང། གཞན་ཡང་གོས་རྣམ་པ་སྣ་ཚོགས་པ་རྒྱའི་ཡུལ་ནས་བྱུང་བ་དང། རིག་འཛིན་གྱིས་བསྐུལ་བ་དང། ཡུལ་
[053-370a7] ཀ་ཤི་ཀ་ནས་བྱུང་བའི་གོས་དང། མེས་བཀྲུ་བའི་གོས་དང། གཞན་ཡང་མེ་ཏོག་སྣ་ཚོགས་པ་འདི་ལྟ་སྟེ། མེ་ཏོག་ཨུཏྤལ་དང། ཀུ་མུ་ད་དང། པུཎྜ་རི་ཀ་དང། མནྡཱ་ར་བ་དང་


[053-370b0] [370B] 
[053-370b1] མཉྫུ་ཥ་ཀ་དང། མཉྫུ་ཥ་ཀ་ཆེན་པོ་དང། ཨུ་དུམྦཱ་ར་དང། གཞན་ཡང་ཤིང་གི་མེ་ཏོག་རྣམ་པ་སྣ་ཚོགས་པ་ཙམྤ་ཀ་དང། ཀ་ར་བའི་ར་དང། བད་ཏ་ལ་དང། ཨ་
[053-370b2] ཏི་མུཀྟ་དང། པར་ཤི་ཀ་དང། ཀུནྡ་དྷྱ་ཤི་ཏ་དང། སུ་མ་ན་དང། བི་མཱ་ནི་ཀ་ལ་སོགས་པ་དང། འདབ་མ་བརྒྱ་པ་ངུར་པས་མཛེས་པར་བྱས་པ། བྱ་ཤཱ་རི་ཀ་དག་མོས་པར་བྱས་པ། སྔོན་
[053-370b3] པོ་དང། སེར་པོ་དང། དམར་པོ་དང། དཀར་པོ་དང། ཤེལ་གྱི་ཁ་དོག་དང། གཞན་ཡང་འབྲས་བུ་དང། མེ་ཏོག་གི་རྣམ་པ་སྣ་ཚོགས་དག་ཁྱེར་ནས་ཡུལ་ཁོར་མོར་འཇིག་གི་གྲོང་
[053-370b4] ཁྱེར་ཆེན་པོ་ག་ལ་བ་དེར་སོང་སྟེ། མཐར་གྱིས་ཁོར་མོར་འཇིག་གི་གྲོང་ཁྱེར་ཆེན་པོར་ཕྱིན་པ་དང། ཆོས་སྨྲ་བ་ག་ལ་བ་དེར་སོང་སྟེ་ཕྱིན་ནས་རྐང་པ་ལ་མགོ་བོས་ཕྱག་བཙལ་ཏེ། དེས་དེ་
[053-370b5] ཚུལ་ཁྲིམས་ཉམས་པ། སྤྱོད་པ་ཉམས་པ། སྤྱོད་ལམ་མ་བསྔམས་པ་མཐོང་ནས་གདུགས་དང། ལྷམ་དེ་དག་དང། གོས་དང། རྒྱན་དང་དྲི་དང། བྱུག་པ་དག་གིས་མཆོད་པ་
[053-370b6] ཆེན་པོ་བྱས་ནས་ཆོས་སྨྲ་བ་དེའི་མདུན་དུ་ཐལ་མོ་སྦྱར་ཏེ། ཀྱེ་མའོ། །ཆོས་ཀྱི་གཏེར་མྱོང་བར་མཛད་པ། བདུད་རྩིའི་གཏེར་བསགས་པ་ལྟ་བུ་རྒྱ་མཚོ་དང་མཉམ་པ་ཁྱོད་ལ་དཔག་མི་
[053-370b7] ནུས་སོ། །མིར་གྱུར་པ་ཐམས་ཅད་ཀྱིས་སྣོད་དུ་གྱུར་པའོ། །ལྷ་དང་ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང་མིའམ་ཅི་དང། ལྟོ་འཕྱེ་ཆེན་པོ་དང། མི་དང་


[053-371a0] [371A] 
[053-371a1] ༄༅། །མི་མ་ཡིན་པ་དག་ཁྱོད་ལས་ཆོས་ཉན་ཏེ། ཁྱོད་ལ་ཆོས་ཉན་པའི་ཚེ་ཐམས་ཅད་འདུ་བར་བགྱིད་དོ། །ཁྱོད་ནི་རྡོ་རྗེ་ཆེན་པོ་དང་མཉམ་པའི་ཆོས་ཀྱི་རྣམ་གྲངས་
[053-371a2] འཆད་པར་མཛད་དོ། །སེམས་ཅན་འཁོར་བས་བཅིངས་པའི་བཅིངས་པ་མང་པོ་དག་ཡོངས་སུ་ཐར་བར་མཛད་དོ། །སེམས་ཅན་གང་ཁོར་མོར་འཇིག་གི་གྲོང་ཁྱེར་ཆེན་པོ་ན་གནས་
[053-371a3] ཤིང་རྟག་ཏུ་ཡོངས་སུ་སྡུད་པར་མཐོང་བ་དེ་དག་ནི་བསོད་ནམས་དང་ལྡན་པ་ལགས་སོ། །དེ་མཐོང་མ་ཐག་ཏུ་སྡིག་པ་ཐམས་ཅད་འཕྲོག་པར་མཛད་པ། དཔེར་ན། མེས་ནགས་ཀྱི་
[053-371a4] འདབ་མ་མྱུར་དུ་འཚིག་པར་བགྱིད་པ་དེ་བཞིན་དུ་ཁྱོད་མཐོང་མ་ཐག་ཏུ་སྡིག་པ་ཐམས་ཅད་འཕྲོག་པར་མཛད་དོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-371a5] པའི་སངས་རྒྱས་རྣམས་ཀྱིས་ཀྱང་མཁྱེན་ཏོ། །གཞན་ཡང་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དང་ཚངས་པ་དང། འཇུག་སྲེད་དང། དབང་ཕྱུག་ཆེན་
[053-371a6] པོ་དང། ཉི་མ་དང། ཟླ་བ་དང། རླུང་གི་ལྷ་དང། ཆུའི་ལྷ་དང། མེའི་ལྷ་དང། ཆོས་ཀྱི་རྒྱལ་པོ་གཤིན་རྗེ་དང། རྒྱལ་པོ་ཆེན་པོ་བཞི་དག་ཀྱང་ཁྱོད་ལ་མཆོད་པའི་ལས་བྱ་བའི་
[053-371a7] ཕྱིར་མཆིའོ། །དེ་ནས་ཆོས་སྨྲ་བ་དེས་དེ་ལ་འདི་སྐད་ཅེས་སྨྲས་སོ། །རིགས་ཀྱི་བུ་ཁྱོད་འགྱོད་པ་མ་སྐྱེད་ཅིག་གྲོགས་པོ། ཉོན་མོངས་པ་ནི་ཆགས་པའོ། །སྤྱད་པའོ། །འཁོར་བའི་


[053-371b0] [371B] 
[053-371b1] །སྐྱེ་དགུའི་འཁོར་ལོ་སྐྱེད་པར་བྱེད་པའོ། །གང་ཡི་གེ་དྲུག་མའི་རིག་སྔགས་ཆེན་མོ་ཤེས་པ་དེ་ནི་འདོད་ཆགས་དང་ཞེ་སྡང་དང། གཏི་མུག་གིས་མི་གོས་ཏེ། དཔེར་ན་
[053-371b2] ཛམྦུའི་ཆུ་བོའི་གསེར་དྲི་མས་མི་གོས་པ་དེ་བཞིན་དུ། རིགས་ཀྱི་བུ། གང་གི་ལུས་ལ་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་ཐོགས་པ་དེའི་ལུས་ལ་འདོད་ཆགས་དང། ཞེ་སྡང་
[053-371b3] དང༑ གཏི་མུག་གིས་མི་གོས་སོ། །དེ་ནས་སྒྲིབ་པ་ཐམས་ཅད་རྣམ་པར་སེལ་བས་རྐང་པ་ལ་དམ་དུ་བཟུང་སྟེ་འདི་སྐད་ཅེས་གསོལ་ཏོ། །དབང་པོ་ཉམས་པའི་མིག་ཏུ་གྱུར་ཅིག་ལམ་སྟོར་
[053-371b4] བ་ལ་ལམ་སྟོན་པར་མཛོད་ཅིག་བདག་ཆོས་ཀྱིས་སྐོམ་པ་ལ་ཆོས་ཀྱི་རོས་ངོམས་པར་མཛོད་ཅིག་བདག་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ས་བོན་སྩོལ་ཅིག་ཆོས་
[053-371b5] ཀྱི་སྐབས་དང་ཤིན་ཏུ་གནས་པའི་ཚུལ་གྱི་གནས་ཡོངས་སུ་དག་པ་སྩོལ་ཅིག་མི་ཕྱེད་པའི་དགེ་བ་ཐོབ་པའོ་ཞེས་འགྲོ་བ་ཐམས་ཅད་མཆིའོ། །ཚིག་སྙན་པ་བླ་མས་བདག་ལ་ཡི་གེ་
[053-371b6] དྲུག་པའི་རིག་སྔགས་ཆེན་མོ་སྩོལ་ཅིག་དེས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མྱུར་དུ་མངོན་པར་རྫོགས་པར་འཚང་རྒྱ་བར་བགྱིའོ། །ཆོས་ཀྱི་འཁོར་ལོ་
[053-371b7] རྣམ་པ་བཅུ་གཉིས་བསྐོར་བར་བགྱིའོ། །སེམས་ཅན་ཐམས་ཅད་འཁོར་བའི་སྡུག་བསྔལ་ལས་ཡོངས་སུ་ཐར་བར་བགྱིའོ། །སྔོན་མ་ཐོས་པའི་ཆོས་ཐོས་པར་བགྱིའོ། །ཡི་གེ་དྲུག་


[053-372a0] [372A] 
[053-372a1] ༄༅། །པའི་རིག་སྔགས་ཆེན་མོའི་རྒྱལ་མོ་འཐོབ་པ་ཐོབ་པར་བགྱིའོ༑ །ཡི་གེ་དྲུག་པའི་རིག་སྔགས་ཆེན་མོའི་རྒྱལ་མོ་བདག་ལ་སྩོལ་ཅིག་མགོན་དང། སྐྱབས་
[053-372a2] དང༑ རྟེན་དུ་གྱུར་ཅིག་གནས་མ་མཆིས་པ་རྣམས་ཀྱི་གནས་སུ་གྱུར་ཅིག་དེ་ནས་ཆོས་སྨྲ་བ་དེས་དེ་ལ་འདི་སྐད་ཅེས་སྨྲས་སོ། །ཡི་གེ་དྲུག་པའི་རིག་སྔགས་ཆེན་མོའི་རྒྱལ་མོ་ནི་
[053-372a3] དཀོན་པའི་ཚིག་སྟེ། འདི་ནི་རྡོ་རྗེའི་ཚིག་གོ་འདི་ནི་རྡོ་རྗེ་མི་ཕྱེད་པའི་ཚིག་གོ་བླ་ན་མེད་པའི་ཡེ་ཤེས་ཀྱི་ཚིག་གོ་མི་ཟད་པའི་ཡེ་ཤེས་ཀྱི་ཚིག་གོ་ལྟག་ན་མེད་པའི་ཚིག་གོ་ཐར་པར་འཇུག་
[053-372a4] པར་བྱེད་པའི་ཚིག་གོ་དེ་བཞིན་གཤེགས་པའི་ཡེ་ཤེས་རྣམ་པར་དག་པའི་ཚིག་གོ་འདོད་ཆགས་དང། ཞེ་སྡང་དང། གཏི་མུག་དང་འཁོར་བའི་སྡུག་བསྔལ་ཡོངས་སུ་སྤོང་
[053-372a5] བའི་ཚིག་གོ་ཐབས་མཁས་པ་ཐམས་ཅད་ཀྱི་ཚིག་གོ་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་གཞོག་པའི་ཚིག་གོ་ཆོས་ཐམས་ཅད་ལ་
[053-372a6] འཇུག་པར་བྱེད་པའི་ཚིག་གོ་རྟག་ཏུ་ལྷ་རྣམས་འདོད་པར་བྱེད་པའི་ཚིག་གོ་རིགས་ཀྱི་བུ། གང་ཐར་པར་འདོད་པ་གནས་སྣ་ཚོགས་སུ་རབ་ཏུ་བྱུང་བ། བགོ་བ་སྣ་ཚོགས་སུ་རབ་
[053-372a7] ཏུ་འབྱུང་བ་འདི་ལྟ་སྟེ། དབང་པོའི་བགོ་བ་དང། དཀར་པོའི་བགོ་བ་དང། བསྟེན་པའི་བགོ་བ་སྟེ། ཉི་མ་བརྟགས་ནས་དབང་ཕྱུག་ཆེན་པོ་ལ་རབ་ཏུ་འབྱུང་ངོ། །འཇུག་སྲེད་དང་


[053-372b0] [372B] 
[053-372b1] གཅེར་བུ་པ་དང། རི་མི་དང། གནས་དེ་དག་ཏུ་རབ་ཏུ་འབྱུང་སྟེ། དེ་དག་ལའང་ཐར་པ་མེད་དོ། །མགོན་ཡང་མ་ཡིན། བརྟུལ་ཞུགས་ཅན་ཡང་མ་ཡིན་ནོ། །ལྷ་
[053-372b2] མང་པོ་དང། ཚངས་པ་དང། འཇུག་སྲེད་དང། དབང་ཕྱུག་ཆེན་པོ་དང། བརྒྱ་བྱིན་ལྷའི་དབང་པོ་དང། ཉི་མ་དང། ཟླ་བ་དང་རླུང་གི་ལྷ་དང། ཆུའི་ལྷ་དང། མེའི་ལྷ་དང། ཆོས་
[053-372b3] ཀྱི་རྒྱལ་པོ་གཤིན་རྗེ་དང། རྒྱལ་པོ་ཆེན་པོ་བཞི་དག་རྟག་ཏུ་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་སློང་ངོ། །དེ་དག་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་ཇི་ལྟར་བསླང་
[053-372b4] བར་བགྱི། བཅོམ་ལྡན་འདས། ཇི་ལྟར་ན་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་བདག་ཅག་གིས་ཐོབ་པར་འགྱུར། ཐར་པ་ལ་གཞོལ་བར་འགྱུར། སྒྲིབ་པ་ཐམས་ཅད་རྣམ་པར་
[053-372b5] སེལ་བ། འདི་ལྟ་སྟེ། དཔེར་ན། ཤེས་རབ་ཀྱི་ཕ་རོལ་ཏུ་ཕྱིན་པ་ནི་དེ་བཞིན་གཤེགས་པ་ཐམས་ཅད་སྐྱེད་པར་གྲགས་པ་སྟེ། དེའང་ཐལ་མོ་སྦྱར་ནས་ཡི་གེ་དྲུག་པའི་རིག་སྔགས་ཀྱི་
[053-372b6] རྒྱལ་མོ་ཆེན་མོ་ལ་ཕྱག་འཚལ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱང་ཆུབ་སེམས་དཔའ་མང་པོ་དང་བཅས་པ་ལྟ་ཅི་སྨོས། རིགས་ཀྱི་
[053-372b7] བུ༑ འདི་ནི་འབྲས་ལྟ་བུར་སྙིང་པོར་གྱུར་པ་ཡིན་ཏེ། རིགས་ཀྱི་བུ་འདི་ལ་ཅུང་ཟད་བཟླས་པས་ཀྱང་ཐེག་པ་ཆེན་པོའི་རྣམ་པ་མང་པོ་མདོ་དང། དབྱངས་ཀྱིས་བསྙད་པ་དང། ལུང་བསྟན་


[053-373a0] [373A] 
[053-373a1] ༄༅། །པ་དང། ཚིགས་སུ་བཅད་པ་དང། ཆེད་དུ་བརྗོད་པ་དང་གླེང་གཞི་དང། རྟོགས་པ་བརྗོད་པ་དང། འདི་ལྟ་བུ་འདས་པ་དང་སྐྱེས་པའི་རབས་དང། ཤིན་
[053-373a2] ཏུ་རྒྱས་པ་དང། ཆོས་རྨད་དུ་བྱུང་བ་དང། གཏན་ལ་ཕབ་པ་བསྟན་པ་དང། ཞི་བ་དང། ཐར་པའང་ཐོབ་པར་འགྱུར་རོ། །མང་དུ་བཤད་ཅི་དགོས་ཏེ། གཞན་མ་བྱེད་ཅིག་སའི་ནང་
[053-373a3] དུ་གཏོགས་པ་ལ་སྙིང་པོར་འཛིན་པ་ཅི་ཡིན་ཞེ་ན། དེ་ལྟར་འབྲས་ནི་སྙིང་པོར་འཛིན་ཏེ། ཁྱེར་ནས་བདག་གི་ཁྱིམ་དུ་སྣོད་རྣམས་ཡོངས་སུ་བཀང་སྟེ་འཇོག་གོ་བཞག་ནས་ཉི་མའི་
[053-373a4] ཚུལ་བཞིན་དུ་ཉི་མ་ཚ་བ་ལ་སྐེམས་སོ། །བསྐམས་ནས་གཏུན་ལ་བརྡུངས་ཤིང་ཕུབ་མ་རྣམས་སེལ་ཏོ། །དེའི་སྙིང་པོ་ནི་འབྲས་རྨེའུ་ཡིན་ནོ་ཞེས་དེ་ལྟར་འཇོག་སྟེ། དེ་བཞིན་དུ་
[053-373a5] རྣལ་འབྱོར་གཞན་དག་ཕུབ་མ་དང་འདྲའོ། །རྣལ་འབྱོར་ཐམས་ཅད་ཀྱི་ནང་ན་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་འདི་ནི་འབྲས་རྨེའུ་གྱུར་པའོ། །རིགས་ཀྱི་བུ། དེའི་ཕྱིར་
[053-373a6] བྱང་ཆུབ་སེམས་དཔའ་སྦྱིན་པའི་ཕ་རོལ་ཏུ་ཕྱིན་པའི་ཕྱིར། ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཕྱིར། བཟོད་པའི་ཕ་རོལ་ཏུ་ཕྱིན་པའི་ཕྱིར། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་
[053-373a7] ཕྱིར༑ བསམ་གཏན་གྱི་ཕ་རོལ་ཏུ་ཕྱིན་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པའི་ཕྱིར་ཚེགས་འབྱིན་ཏོ། །རིགས་ཀྱི་བུ། བཟླས་པ་གཅིག་བྱས་པས་ཕ་རོལ་ཏུ་ཕྱིན་པ་དྲུག་ཡོངས་


[053-373b0] [373B] 
[053-373b1] །ལ་ལ་ཞིག་གིས་ལག་པས་རེག་པས་རེག་ན་དེ་དག་ཀྱང་ཕྱིར་མི་ལྡོག་པའི་ས་འཐོབ་པར་འགྱུར་རོ། །རིགས་ཀྱི་བུ། ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་
[053-373b2] འྡིའང་དེ་ལྟ་བུ་སྟེ། དེའི་མིང་འཛིན་པའང་དཀོན་ནོ། །མིང་ལན་གཅིག་བཟུང་ན་དེ་བཞིན་གཤེགས་པ་ཐམས་ཅད་ལ་ན་བཟའ་དང། བཤོས་དང། མལ་སྟན་དང། ན་བའི་རྐྱེན་གྱི་སྨན་གྱི་
[053-373b3] ཡོ་བྱད་དང། ཡོ་བྱད་ཐམས་ཅད་ཀྱིས་བཀུར་སྟིར་བྱས་པར་འགྱུར་རོ་།དེ་ནས་ཆོས་སྨྲ་བ་དེ་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་སྨྲས་སོ། །ཡི་གེ་དྲུག་པའི་རིག་སྔགས་
[053-373b4] ཀྱི་རྒྱལ་མོ་ཆེན་མོ་བདག་ལ་སྩོལ་ཅིག་དེ་ནས་ཆོས་ཀྱི་མཁན་པོ་དེ་སེམས་ཤིང་འདུག་པ་ལས། དེ་ལ་ནམ་མཁའ་ལས་ཡི་གེ་དྲུག་པའི་རིག་སྔགས་ཀྱི་རྒྱལ་མོ་ཆེན་མོ་བྱིན་ཅིག་ཅེས་སྒྲ་
[053-373b5] བྱུང་ངོ། །དེ་ནས་ཆོས་སྨྲ་བ་དེ་སྒྲ་ག་ལས་བྱུང་ཞེས་བསམས་པ་དང། དེ་ནས་ཡང་ནམ་མཁའ་ལས་བྱང་ཆུབ་སེམས་དཔའ་འདིས་བཀའ་བ་སྤྱོད་པ་དུ་མ་ལ་བརྩོན་པར་བྱས་ཀྱི། ཡི་གེ་
[053-373b6] དྲུག་པའི་རིག་སྔགས་ཀྱི་རྒྱལ་མོ་ཆེན་མོ་བྱིན་ཅིག་ཅེས་སྒྲ་བྱུང་ངོ། །དེ་ནས་ཆོས་སྨྲ་བ་དེས་ནམ་མཁའ་ལ་བལྟས་པ་དང། འདམ་བུའི་མདའ་བཞིན་དུ་ཁ་དོག་དཀར་བ། རལ་པའི་
[053-373b7] ཅོད་པན་འཆང་བ། ཐམས་ཅད་མཁྱེན་པ་མགོ་ལ་བཞག་པ། ལག་པ་ན་མེ་ཏོག་པདྨ་བཟང་པོ་ཐོགས་པ། པདྨའི་དཔལ་གྱིས་བརྒྱན་པ་དེ་འདྲ་བའི་གཟུགས་མཐོང་ནས་བྱང་ཆུབ་


[053-374a0] [374A] 
[053-374a1] ༄༅། །སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་ལ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་ཡི་གེ་
[053-374a2] དྲུག་པའི་རིག་སྔགས་ཀྱི་རྒྱལ་མོ་ཆེན་མོ་ཁྱོད་ལ་སྦྱིན་པར་གནང་ངོ་ཞེས་སྨྲས་པ་དང། གུས་ཤིང་ཐལ་མོ་སྦྱར་ཏེ་ལེན་པར་རྩོམ་མོ། །ཨོཾ་མ་ཎི་པདྨེ་ཧཱུཾ། འདི་བྱིན་མ་ཐག་ཏུ་ས་
[053-374a3] རྣམ་པ་དྲུག་ཏུ་གཡོས་སོ། །ཏིང་ངེ་འཛིན་འདི་དག་ཀྱང་སྒྲིབ་པ་ཐམས་ཅད་རྣམ་པར་སེལ་བས་ཐོབ་སྟེ། མི་ཟད་པའི་ཆོས་ཉིད་ཅེས་བྱ་བའི་ཏིང་ངེ་འཛིན་དང། བྱམས་པ་དང་
[053-374a4] སྙིང་རྗེ་དང། དགའ་བ་ཞེས་བྱ་བའི་ཏིང་ངེ་འཛིན་དང། རྣལ་འབྱོར་སྤྱོད་ཅེས་བྱ་བའི་ཏིང་ངེ་འཛིན་དང། ཐར་པ་ལ་འཇུག་པར་འཇོག་ཅེས་བྱ་བའི་ཏིང་ངེ་འཛིན་དང། ཐམས་ཅད་
[053-374a5] སྣང་བར་བྱེད་ཅེས་བྱ་བའི་ཏིང་ངེ་འཛིན་དང། བཀོད་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང། ཆོས་འཛིན་པ་ཞེས་བྱ་བའི་ཏིང་ངེ་འཛིན་དང། ཏིང་ངེ་འཛིན་དེ་དག་ཐོབ་བོ། །
[053-374a6] བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བས་བླངས་མ་ཐག་ཏུ་མཁན་པོ་ལ་ཡོན་དུ་གླིང་བཞི་རིན་པོ་ཆེ་སྣ་བདུན་གྱིས་ཡོངས་སུ་གང་བ་
[053-374a7] འབུལ་བར་རྩོམ་པ་དང། དེ་ནས་ཆོས་ཀྱི་མཁན་པོ་དེས་དེ་ལ་འདི་སྐད་ཅེས་སྨྲས་སོ། །ཡི་གེ་གཅིག་གི་ཡོན་དུའང་མེད་ན་ཡི་གེ་དྲུག་པའི་རིག་སྔགས་ཆེན་མོའི་ལྟ་ཅི་སྨོས། རིགས་


[053-374b0] [374B] 
[053-374b1] ང་ནི་ཁྱོད་ལས་ལེན་པའང་མེད་དོ། །ཁྱོད་ཀྱང་བྱང་ཆུབ་སེམས་དཔར་གྱུར་པ་སྟེ། ཁྱོད་ནི་འཕགས་པ་ཡིན་གྱི་མ་འཕགས་པ་མ་ཡིན། རིགས་ཀྱི་བུ་ཁྱོད་ནི་ངས་འདུལ་བ་ཡིན་ནོ། །
[053-374b2] དེས་དེ་ལ་མུ་ཏིག་གི་ཕྲེང་བ་རིན་བརྒྱ་སྟོང་རི་བ་ཕུལ་བ་དང་དེས་སྨྲས་པ། རིགས་ཀྱི་བུ། ངའི་ཚིག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
[053-374b3] ཐུབ་པ་ལ་ཕུལ་ཅིག་དེ་ནས་སྒྲིབ་པ་ཐམས་ཅད་རྣམ་པར་སེལ་བས་ཆོས་སྨྲ་བ་དེའི་རྐང་པ་ལ་མགོ་བོས་ཕྱག་བཙལ་ཏེ་སོང་ངོ་།རྙེད་པར་བྱ་བ་རྙེད་ཅིང་བསམ་པ་ཡོངས་སུ་རྫོགས་ནས་ཛེ་ཏའི་
[053-374b4] ཚལ་གྱི་གཙུག་ལག་ཁང་གང་ལ་བ་དེར་སོང་སྟེ་ཕྱིན་པ་དང་བཅོམ་ལྡན་འདས་ཤཱཀྱ་ཐུབ་པའི་ཞབས་ལ་ཕྱག་བཙལ་ནས་ཕྱོགས་གཅིག་ཏུ་འདུག་གོ་དེ་ནས་བཅོམ་ལྡན་འདས་དེ་བཞིན་
[053-374b5] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་དེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་ཁྱོད་ཀྱིས་རྙེད་པ་རྙེད་དམ། བཅོམ་ལྡན་འདས། དེ་
[053-374b6] བཞིན་ཏེ། ཇི་ལྟར་བཅོམ་ལྡན་འདས་ཀྱིས་མཁྱེན་པ་བཞིན་ནོ། །དེ་ནས་ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་ཅུ་རྩ་བདུན་ཚོགས་ཏེ། དེ་བཞིན་གཤེགས་པ་དེ་དག་གིས་
[053-374b7] གཟུངས་སྔགས་འདི་གསུངས་སོ། །ན་མཿ་སཔྟ་ནཱཾ། སཾ་མྱ་ཀྶཾ་བུདྡྷ་ཀོ་ཊི་ནཱཾ། ཏདྱ་ཐཱ། ཨོཾ་ཙ་ལེ་ཙུནྡེ་སཱཧཱ། གཟུངས་སྔགས་འདི་ནི་ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་


[053-375a0] [375A] 
[053-375a1] ༄༅། །ཅུ་རྩ་བདུན་གྱིས་གསུངས་སོ། །བ་སྤུའི་ཁུང་བུ་དེ་འདས་ནས་ཉི་མའི་འོད་ཅེས་བྱ་བའི་བ་སྤུའི་ཁུང་བུ་དེ་ན་བྱང་ཆུབ་སེམས་དཔའ་བྱ་བ་ཁྲག་ཁྲིག་བརྒྱ་སྟོང་དུ་
[053-375a2] མ་གནས་ཏེ། ཉི་མའི་འོད་ཅེས་བྱ་བའི་བ་སྤུའི་ཁུང་བུ་དེ་ན་གསེར་གྱི་རི་ཁྲི་ཡོད་དེ། རི་རེ་རེ་ཞིང་ཡང་རྩེ་མོ་ཉི་ཁྲི་ཉིས་སྟོང་ཡོད་ལ། རི་དེ་རེ་རེའི་དོས་ནི་རིན་པོ་ཆེ་པདྨ་རཱ་གས་བརྒྱན་
[053-375a3] ངོས་རེ་རེ་ཞིང་ཡང་ལྷའི་ནོར་བུ་རིན་པོ་ཆེའི་སྐྱེད་མོས་ཚལ་ཤིན་ཏུ་མཛེས་པ། ཤིན་ཏུ་དགའ་བར་བྱེད་པ་རྣམ་པ་སྣ་ཚོགས་དང་ལྷའི་རྫིང་བུས་བརྒྱན་པ། ཁང་པ་བརྩེགས་མ་བརྒྱ་
[053-375a4] ཕྲག་སྟོང་དུ་མ་ནི་ལྷའི་གསེར་དང་རིན་པོ་ཆེ་ལས་བྱས་ཤིང་མུ་ཏིག་དང་དར་གྱི་ལྔ་ལྡི་ནི་བྲེས། མུ་ཏིག་གི་སེ་མོ་དོ་བརྒྱ་དག་ནི་འཕྱང་ངོ། །ཁང་པ་བརྩེགས་མ་དེའི་ནང་ན་ཡིད་བཞིན་
[053-375a5] གྱི་ནོར་བུ་རིན་པོ་ཆེ་ཤ་རི་ད་ཀ་ཡོད་པས་ནི་བྱང་ཆུབ་སེམས་དཔའ་དེ་དག་ལ་ཡོ་བྱད་ཐམས་ཅད་ཀྱིས་བསྙེན་བཀུར་བྱེད་དོ། །དེའི་ཚེ་བྱང་ཆུབ་སེམས་དཔའ་དེ་དག་ཁང་པ་བརྩེགས་
[053-375a6] མ་དེར་འགྲོའོ། །དེར་སོང་ནས་ཀྱང་ཡི་གེ་དྲུག་པའི་རིག་སྔགས་ཀྱང་རྗེས་སུ་དྲན་ནོ། །གང་གི་ཚེ་ན་རྗེས་སུ་དྲན་པ་དེའི་ཚེ་མྱ་ངན་ལས་འདའ་བ་རྟོགས་པར་འགྱུར་རོ། །མྱ་ངན་ལས་འདའ་
[053-375a7] བའི་ས་དེ་ལ་དེ་བཞིན་གཤེགས་པ་བདུན་མཐོང་ངོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་དེའང་མཐོང་ངོ། །མཐོང་ནས་ཀྱང་སེམས་དད་པ་སྐྱེད་


[053-375b0] [375B] 
[053-375b1] ༑བསྐྱེད་ནས་དེའི་ཚེ་བྱང་ཆུབ་སེམས་དཔའ་དེ་དག་ཁང་པ་བརྩེགས་མ་དེ་ནས་འབྱུང་ངོ། །བྱུང་ནས་ཁ་ཅིག་ནི་འཆག་སར་འགྲོའོ། །ཁ་ཅིག་ནི་ཡིད་བཞིན་གྱི་ནོར་བུ་རིན་པོ་ཆེའི་སྐྱེད་
[053-375b2] མོས་ཚལ་དུ་འགྲོའོ། །ཁ་ཅིག་ནི་རྫིང་བུ་དག་ཏུ་འགྲོའོ། །ཁ་ཅིག་ནི་ནོར་བུ་རིན་པོ་ཆེ་པདྨ་རཱ་གའི་རིའི་ངོས་ལ་འགྲོའོ། །དོང་ནས་སྐྱིལ་མོ་ཀླུང་བཅས་ལུས་དྲང་པོར་བསྲངས་ཏེ་དྲན་པ་མངོན་
[053-375b3] པར་བཞག་ནས་འཁོད་དོ། །རིགས་ཀྱི་བུ། བ་སྤུའི་ཁུང་བུ་དེ་ན་བྱང་ཆུབ་སེམས་དཔའ་དེ་ལྟ་བུ་དག་གནས་སོ། །རིགས་ཀྱི་བུ། དེ་འདས་ནས་དབང་པོའི་རྒྱལ་པོ་ཞེས་བྱ་བའི་བ་སྤུའི་ཁུང་བུ་དེ་
[053-375b4] ན་བྱང་ཆུབ་སེམས་དཔའ་ཕྱིར་མི་ལྡོག་པ་བརྒྱ་ཕྲག་སྟོང་དུ་མ་གནས་ཏེ། དབང་པོའི་རྒྱལ་པོའི་བ་སྤུའི་ཁུང་བུ་དེ་ན་ལྷའི་གསེར་གྱི་རི་བརྒྱད་ཁྲི་ཡོད་དོ། །རི་དེ་དག་གི་དབུས་ན་ནོར་བུ་རིན་
[053-375b5] པོ་ཆེ་མེ་ཏོག་པདྨ་ལྟར་སྣང་བ་ཞེས་བྱ་བ་ཞིག་ཡོད་དེ། གང་གི་ཚེ་ན་བྱང་ཆུབ་སེམས་དཔའ་དེ་དག་སེམས་པར་གྱུར་པ་དེའི་ཚེ་དེ་དག་གི་བསམ་པ་གྲུབ་པར་འགྱུར་རོ། །དེ་ལྟར་བྱང་ཆུབ་སེམས་
[053-375b6] དཔའ་དེ་དག་རིའི་རྒྱལ་པོ་དེ་ལ་གནས་ཤིང་ཟས་དང་སྐོམ་གྱི་དྲན་པ་མི་སྒོམ་མོ། །དེ་དག་འཁོར་བའི་སྡུག་བསྔལ་གྱིས་གཟིར་བར་ཡང་མི་འགྱུར་རོ། །དེ་དག་འཁོར་བའི་སྡུག་བསྔལ་གྱིས་གོས་
[053-375b7] པར་ཡང་མི་འགྱུར་རོ། །དུས་ཐམས་ཅད་དུ་མྱ་ངན་ལས་འདས་པ་ལ་སེམས་ཤིང་གནས་ཀྱི། དེ་དག་གི་ལུས་ལ་གཞན་སེམས་པ་མེད་དོ། །རིགས་ཀྱི་བུ། དེ་འདས་ནས་སྨན་ཆེན་པོ་ཞེས་བྱ་


[053-376a0] [376A] 
[053-376a1] ༄༅། །བའི་བ་སྤུའི་ཁུང་བུ་དེ་ན་བྱང་ཆུབ་སེམས་དཔའ་སེམས་ཐོག་མ་བསྐྱེད་པ་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་གནས་སོ། །རིགས་ཀྱི་བུ། བ་སྤུའི་ཁུང་བུ་དེ་ན་
[053-376a2] རི་དགུ་ཁྲི་ཡོད་དེ། ལ་ལ་ནི་རྡོ་རྗེའིོ། །ལ་ལ་ནི་དངུལ་གྱིའོ་།ལ་ལ་ནི་གསེར་གྱིའོ། །ལ་ལ་ནི་ནོར་བུ་རིན་པོ་ཆེ་ཨིནྡྲ་ནཱི་ལའིོ། །ལ་ལ་ནི་པདྨ་རཱ་གའིོ། །ལ་ལ་ནི་མ་ར་ག་ཏའིོ་།ལ་
[053-376a3] ལ་ནི་ཤེལ་གྱིའོ། །རིའི་རྒྱལ་པོ་དེ་ལྟ་བུ་དག་ཡོད་དོ། །རི་རེ་རེ་ཞིང་ཡང་རྩེ་མོ་བརྒྱད་ཁྲི་ཡོད་དེ། རིན་པོ་ཆེ་སྣ་ཚོགས་ཀྱིས་བརྒྱན་པ། ཤིན་ཏུ་མཛེས་པར་བྱས་པ་རྣམ་པ་སྣ་ཚོགས་པ་
[053-376a4] ཡིད་དུ་འོང་བ་དག་གོ་རྩེ་མོ་དེ་དག་ལ་དྲི་ཟ་དག་གནས་ཏེ། དེ་དག་དུས་ཐམས་ཅད་དུ་བ་སྤུའི་ཁུང་བུ་ནས་སིལ་སྙན་འབྱུང་བ་འཛིན་ཏོ། །གང་སེམས་ཐོག་མ་བསྐྱེད་པའི་བྱང་ཆུབ་
[053-376a5] སེམས་དཔའ་དེ་དག་ཀྱང་སྟོང་པ་ཉིད་དང། མཚན་མ་མེད་པ་ལ་སེམས་ཏེ། ཀྱེ་མའོ། །སྡུག་བསྔལ་ལོ། །སྐྱེ་བ་དང། རྒ་བ་དང་ན་བ་དང། འཆི་བ་སྡུག་བསྔལ་ལོ། །སྡུག་
[053-376a6] ཅིང་མཛའ་བ་དང་བྲལ་ཞིང། མི་སྡུག་ཅིང་མི་མཛའ་བ་དང་ཕྲད་པ་ནི་སྡུག་བསྔལ་ལོ། །བསྟིར་མེད་པར་སྐྱེས་པ་ནི་སྡུག་བསྔལ་ལོ། །ཐིག་ནག་པོ་འདེབས་པར་སྐྱེས་པ་ནི་སྡུག་
[053-376a7] བསྔལ་ལོ། །སེམས་ཅན་ཡི་དྭགས་ཀྱི་གྲོང་ཁྱེར་དུ་སྐྱེས་པ་རྣམས་ནི་སྡུག་བསྔལ་ལོ་ཞེས་དེ་ལྟ་བུའི་ལུས་ལ་སྐྱོ་བ་དག་བསམས་ནས་དེའི་ཚེ་སྐྱིལ་མོ་ཀྲུང་བཅས་ཏེ། ལུས་དྲང་པོར་


[053-376b0] [376B] 
[053-376b1] སོ། །རིགས་ཀྱི་བུ། དེ་འདས་ནས་སྣ་ཚོགས་ཀྱི་རྒྱལ་པོ་ཞེས་བྱ་བའི་བ་སྤུའི་ཁུང་བུ་དེ་ན་རང་སངས་རྒྱས་བྱེ་བ་ཁྲག་ཁྲིག་བརྒྱ་
[053-376b2] ཕྲག་སྟོང་དུ་མ་གནས་ཏེ། དེ་དག་ནི་འབར་བ་དང། གདུང་བ་དང་ཆར་འབེབས་པ་དང། གློག་གཏོང་བའི་ཆོ་འཕྲུལ་དག་བྱེད་དེ། བ་སྤུའི་ཁུང་བུ་དེ་ན་རིའི་རྒྱལ་པོ་བརྒྱ་ཕྲག་སྟོང་དག་ཡོད་
[053-376b3] དོ༑ ༑རིའི་རྒྱལ་པོ་དེ་དག་ཐམས་ཅད་ཀྱང་རིན་པོ་ཆེ་སྣ་བདུན་ལས་བྱས་པའོ། །རིའི་རྒྱལ་པོ་དེ་དག་ལ་ཤིང་དཔག་བསམ་རྣམ་པ་སྣ་ཚོགས་པར་ཡོད་དོ། །སྡོང་པོ་ནི་མུ་ཏིག་དམར་པོ་དང་
[053-376b4] ལོ་མ་ནི་གསེར་དང། དངུལ་ལས་བྱས་པའོ། །རིན་པོ་ཆེ་རྣམ་པ་དུ་མ་དང་རྒྱན་རྣམ་པ་སྣ་ཚོགས་པ་དག་ནི་འཕྱང་ངོ། །ཅོད་པན་དང། རྣ་ཆ་དང། ཕྲེང་བའི་ཆུན་པོ་དང། དཔུང་རྒྱན་དང་
[053-376b5] སེ་མོ་དོ་དང། སེ་མོ་དོ་ཕྱེད་པ་དག་ཀྱང་རབ་ཏུ་འཕྱང་ངོ་།ཡུལ་ཀ་ཤི་ཀ་ནས་བྱུང་བའི་གོས་དག་ཀྱང་རབ་ཏུ་འཕྱང་ངོ་།གསེར་དང་དངུལ་གྱི་དྲིལ་བུ་དག་ཀྱང་སྒྲ་སིལ་སིལ་གྲག་སྟེ། དེ་
[053-376b6] འདྲ་བའི་རིའི་རྒྱལ་པོ་དེ་དག་ལ་རང་སངས་རྒྱས་དེ་དག་གནས་ཏེ། མདོ་དང། དབྱངས་ཀྱིས་བསྙད་པ་དང། ལུང་བསྟན་པ་དང་ཚིགས་སུ་བཅད་པ་དང། ཆེད་དུ་བརྗོད་པ་དང། གླེང་
[053-376b7] གཞི་དང། རྟོགས་པ་བརྗོད་པ་དང། དེ་ལྟ་བུ་འདས་པ་དང། སྐྱེས་པའི་རབས་དང། ཤིན་ཏུ་རྒྱས་པ་དང། ཆོས་རྨད་དུ་བྱུང་བ་དང། ཆོས་གཏན་ལ་དབབ་པ་བསྟན་པའི་གཏམ་རྣམ་པ་


[053-377a0] [377A] 
[053-377a1] ༄༅། །དུ་མ་དག་ཕན་ཚུན་དུ་སྨྲ་སྟེ། དེའི་ཚེ་སྒྲིབ་པ་ཐམས་ཅད་རྣམ་པར་སེལ་བ་བ་སྤུའི་ཁུང་བུ་དེ་འདས་ནས་ཐམས་ཅད་ཀྱི་ཐ་མ་ན་བ་སྤུའི་ཁུང་བུ་རྒྱལ་མཚན་གྱི་
[053-377a2] རྒྱལ་པོ་ཞེས་བྱ་བ་ཞིག་ཡོད་དེ། བ་སྤུའི་ཁུང་བུ་དེ་ནའང་དཔག་ཚད་བརྒྱད་ཁྲི་བཞི་སྟོང་ཡོད་དོ། །བ་སྤུའི་ཁུང་བུ་དེ་ན་རི་བརྒྱད་ཁྲི་བཞི་སྟོང་ཡོད་དེ། རིན་པོ་ཆེ་སྣ་ཚོགས་ཀྱིས་
[053-377a3] བརྒྱན་པ་ཡིད་དུ་འོང་བ་རྣམ་པ་སྣ་ཚོགས་པའོ། །རིའི་རྒྱལ་པོ་དེ་ལ་ཤིང་དཔག་བསམ་བརྒྱ་ཕྲག་སྟོང་དུ་མ་ཡོད་དོ། །ཙནྡན་གྱི་ཤིང་བརྒྱ་ཕྲག་སྟོང་དུ་མ་ཡོད་དོ། །བྱུ་རུའི་ཤིང་བརྒྱ་
[053-377a4] ཕྲག་སྟོང་དུ་མ་དག་ཡོད་དོ། །བ་སྤུའི་ཁུང་བུ་དེ་ནས་ནི་རྡོ་རྗེ་ལས་བྱས་པའོ། །བ་སྤུའི་ཁུང་བུ་དེ་ན་གསེར་དང་རིན་པོ་ཆེ་ལས་བྱས་པའི་ཁང་པ་བརྩེགས་མ་དགུ་ཁྲི་དགུ་སྟོང་ཡོད་དེ། མུ་
[053-377a5] ཏིག་དང་དར་གྱི་ལྡ་ལྡི་ནི་བྲེས། མུ་ཏིག་གི་སེ་མོ་དོ་ནི་དཔྱངས་དྲིལ་བུའི་ཕྲེང་བ་ནི་དཔྱངས། ཟླ་བ་བཞིན་དུ་བཟང་བའི་རིན་པོ་ཆེས་ནི་སྣང་བར་བྱས་ཏེ། ཁང་པ་བརྩེགས་མ་དེ་ན་
[053-377a6] གསེར་གྱི་སྐས་རིན་པོ་ཆེས་ཡོངས་སུ་སྤྲས་པ་རྣམ་པ་སྣ་ཚོགས་པ་དགའ་བར་བྱེད་པ་དག་ཀྱང་ཡོད་དོ། །ཁང་པ་བརྩེགས་མ་དེ་དག་ན་དེ་བཞིན་གཤེགས་པའི་སྐུ་ཛམྦུའི་གླིང་དུ་
[053-377a7] མངོན་པར་ཕྱོགས་ཤིང་ཆོས་འཆད་པའང་བཞུགས་ཏེ། འདི་ལྟ་སྟེ་ཕ་རོལ་ཏུ་ཕྱིན་པ་དྲུག་བསྟན་པ་སྟོན་པར་མཛད་དེ། འདི་ལྟ་སྟེ་སྦྱིན་པའི་ཕ་རོལ་ཏུ་ཕྱིན་པ་བསྟན་པ་སྟོན་


[053-377b0] [377B] 
[053-377b1] ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་བསྟན་པར་མཛད། བཟོད་པའི་ཕ་རོལ་ཏུ་ཕྱིན་པ་བསྟན་པ་སྟོན་པར་མཛད་བརྩོན་འགྲུས་ཀྱི་ཕ་རོལ་ཏུ་ཕྱིན་པ་བསྟན་པ་སྟོན་
[053-377b2] པར་མཛད། བསམ་གཏན་གྱི་ཕ་རོལ་ཏུ་ཕྱིན་པ་བསྟན་པ་སྟོན་པར་མཛད། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་སྟོན་པར་མཛད་དེ། དེ་ལྟར་དེ་དག་ཛམྦུའི་གླིང་ན་གནས་པའི་མི་
[053-377b3] རྣམས་ལ་ཆོས་རྣམ་པ་སྣ་ཚོགས་དག་དུས་དུས་སུ་འཆད་དོ། །དེ་ལྟར་རིགས་ཀྱི་བུ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བ་སྤུའི་
[053-377b4] ཁུང་བུ་དེ་དག་ཛེ་ཏའི་ཚལ་གྱི་གཙུག་ལག་ཁང་དུ་ཕྱིན་པའི་ལྷ་དང། ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། མི་དང། མི་མ་ཡིན་པ་དང་
[053-377b5] དབང་ཕྱུག་ཆེན་པོ་དང། མཐུ་བོ་ཆེ་ལ་སོགས་ཏེ་ལྷའི་བུ་ཚོགས་པ་དག་དང། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མ་དག་གིས་མཐོང་ངོ། །དེ་ནས་བཅོམ་ལྡན་
[053-377b6] འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ་།བཅོམ་ལྡན་འདས། བ་སྤུའི་ཁུང་བུ་གཞན་དག་མཆིས་སམ་མ་མཆིས་བཅོམ་ལྡན་འདས་ཀྱིས་
[053-377b7] བཀའ་སྩལ་པ། རིགས་ཀྱི་བུ། དེ་འདས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་རྐང་པ་གཡས་པའི་མཐེ་བོ་དེ་ལས་མཚོ་ཆེན་པོ་བཞི་


[053-378a0] [378A] 
[053-378a1] ༄༅། །འབྱུང་སྟེ། གཏིང་དཔོག་མི་ནུས་སོ། །གང་གི་ཚེ་ན་རྐང་པ་གཡས་པའི་མཐེ་བོ་ལས་ཆུ་འབྱུང་བ་དེའི་ཚེ་རྟ་རྒོད་མའི་གདོང་ལྟ་བུར་འབབ་སྟེ། དེའི་ཚེ་ཐལ་བའི་
[053-378a2] ཕུང་པོར་འགྲོའོ། །རིགས་ཀྱི་བུ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བྱིན་གྱི་རླབས་ནི་དེ་འདྲའོ། །དེ་ནས་བཅོམ་ལྡན་འདས་ལ་སྒྲིབ་
[053-378a3] པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བ་སྤུའི་ཁུང་བུ་དེའང་མ་མཆིས་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རིགས་
[053-378a4] ཀྱི་བུ༑ དེའང་མེད་པ་ཡིན་ནོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་སྤྱན་
[053-378a5] རས་གཟིགས་ཀྱི་དབང་པོ་མྖིའམ། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནི་ཛེ་ཏའི་ཚལ་གྱི་
[053-378a6] གཙུག་ལག་ཁང་འདི་ཉིད་དུ་ང་ལ་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། དབང་ཕྱུག་ཆེན་པོ་རྒྱུ་དང་བཅས་ཏེ་ལུང་བསྟན་པའི་ཕྱིར་འོང་ངོ། །དེ་ནས་བྱང་
[053-378a7] ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོས་འོད་ཟེར་སྔོན་པོ་དང། སེར་པོ་དང། དམར་པོ་དང། དཀར་པོ་དང། ཤེལ་གྱི་ཁ་དོག་


[053-378b0] [378B] 
[053-378b1] དངུལ་གྱི་ཁ་དོག་བཏང་ནས་ཁ་དོག་དེ་དག་ཛེ་ཏའི་ཚལ་གྱི་གཙུག་ལག་ཁང་དུ་སོང་ངོ། །སོང་ནས་བཅོམ་ལྡན་འདས་ལ་ལན་གསུམ་བསྐོར་ཏེ། བསྟིར་མེད་པའི་སེམས་ཅན་
[053-378b2] དམྱལ་བ་ཆེན་པོར་སོང་ངོ། །སོང་ནས་བསྟིར་མེད་པའི་སེམས་ཅན་དམྱལ་བ་ཆེན་པོ་བསིལ་བར་གྱུར་ཏོ། །དེའི་ཚེ་ཛེ་ཏའི་ཚལ་གྱི་གཙུག་ལག་ཁང་དུ་ལྟས་བཟང་པོ་བྱུང་བར་གྱུར་
[053-378b3] པ་ཛེ་ཏའི་ཚལ་གྱི་གཙུག་ལག་ཁང་དེ་ལྷའི་གསེར་རིན་པོ་ཆེར་སྣང་བར་གྱུར་ཏེ། ཛེ་ཏའི་ཚལ་གྱི་གཙུག་ལག་ཁང་དེ་ལྟར་སྣང་ངོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
[053-378b4] སྤྱན་རས་གཟིགས་ཀྱི་དབང་པོ་བདེ་བ་ཅན་གྱི་འཇིག་རྟེན་གྱི་ཁམས་ནས་བྱུང་སྟེ། ཛེ་ཏའི་ཚལ་གྱི་གཙུག་ལག་ཁང་ག་ལ་བ་དེ་ལོགས་སུ་སོང་ནས་རིམ་གྱིས་ཛེ་ཏའི་ཚལ་གྱི་གཙུག་ལག་
[053-378b5] ཁང་ག་ལ་བ་དེར་ཕྱིན་ཏོ། །དེ་ནས་ཛེ་ཏའི་ཚལ་གྱི་གཙུག་ལག་ཁང་དུ་སོང་བ་དང། དེའི་ཚེ་བཅོམ་ལྡན་འདས་ཀྱིས་བྱ་ཀ་ལ་པིངྐའི་དབྱངས་ཀྱིས་བཀའ་སྩལ་པ། རིགས་ཀྱི་བུ་ཁྱོད་
[053-378b6] ངལ་ལམ། ཁྱོད་ཉོན་མོངས་སམ། ཁྱོད་ཀྱིས་སེམས་ཅན་ཡོངས་སུ་སྨིན་པར་བྱས་སམ། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
[053-378b7] གཟིགས་ཀྱི་དབང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་ཇི་ལྟར་བཀའ་སྩལ་པ་བཞིན་ཏེ། བདག་གིས་དེ་ལྟ་བུའི་ལས་ཀྱིས་བསྒྲུབས་སོ། །དེ་ནས་བཅོམ་ལྡན་


[053-379a0] [379A] 
[053-379a1] ༄༅། །འདས་ཀྱིས་རིགས་ཀྱི་བུ་གང་ཁྱོད་ཀྱིས་དེ་འདྲ་བའི་ལས་ཀྱིས་བསྒྲུབས་པ་ལེགས་སོ། །ལེགས་སོ། །ཞེས་བྱ་བ་བྱིན་ནོ། །དེ་ནས་བྱང་ཆུབ་སེམས་དཔའ་སེམས་
[053-379a2] དཔའ་ཆེན་པོ་སྤྱན་རས་གཟིགས་ཀྱི་དབང་པོས་བཅོམ་ལྡན་འདས་ལ་མེ་ཏོག་པདྨ་ཕུལ་ནས། བཅོམ་ལྡན་འདས་ལ་དེ་བཞིན་གཤེགས་པ་སྣང་བ་མཐའ་ཡས་པས་མེ་ཏོག་པདྨ་འདི་
[053-379a3] དག་གསོལ་ཏེ་བསྙུང་བ་མ་མཆིས་སམ། འོ་བརྒྱལ་བ་མ་མཆིས་སམ་བཞེངས་པ་ཡང་ངམ། བདེ་བ་ལ་རེག་པར་གནས་སམ་ཞེས་ཀྱང་གསུང་ངོ་ཞེས་སྨྲས་ནས། བཅོམ་ལྡན་
[053-379a4] འདས་ཀྱིས་བཞེས་ཏེ་གཡོན་ཕྱོགས་སུ་བཞག་གོ་དེ་ནས་ལྷའི་བུ་དབང་ཕྱུག་ཆེན་པོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་
[053-379a5] བོས་ཕྱག་བཙལ་ཏེ་འདི་སྐད་ཅེས་གསོལ་ཏེ། བཅོམ་ལྡན་འདས། བདག་གིས་ལུང་སྟོན་པའི་བཤད་པ་ཐོབ་པར་མཛད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་
[053-379a6] སོང་ཞིག་དང། ཁྱོད་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་ལུང་སྟོན་པར་འགྱུར་རོ། །དེ་ནས་ལྷའི་བུ་དབང་ཕྱུག་ཆེན་པོ་སོང་སྟེ་
[053-379a7] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་རྐང་པ་ལ་ཕྱག་བཙལ་ནས་སྤྱན་རས་གཟིགས་ཀྱི་དབང་པོ་དབང་ཕྱུག་ཆེན་པོ་ཆོས་འཛིན་པ་


[053-379b0] [379B] 
[053-379b1] པདྨ་ལ་དགྱེས་པ། ཕྱག་ན་མེ་ཏོག་པདྨ་བཟང་པོ་མངའ་བ། པདྨའི་དཔལ་དང་ལྡན་པ། ཡོངས་སུ་བསྐོར་བ་འགྲོ་བ་དབུགས་འབྱིན་པར་མཛད་པ། སའི་སྤྱན་མཆོག་
[053-379b2] མཛད་པ། སིམ་པར་མཛད་པ་ལ་ཕྱག་འཚལ་ལོ། །ཞེས་ལྷའི་བུ་དབང་ཕྱུག་ཆེན་པོས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་དེ་ལྟར་
[053-379b3] བསྟོད་ནས་ཁ་རོག་སྟེ་འདུག་པ་དང། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་དབང་ཕྱུག་ཆེན་པོ་དེ་ལ་འདི་སྐད་ཅེས་སྨྲས་སོ། །རིགས་
[053-379b4] ཀྱི་བུ་ཁྱོད་ཅིའི་ཕྱིར་ཁ་རོག་སྟེ་འདུག་དེ་ནས་ལྷའི་བུ་དབང་ཕྱུག་ཆེན་པོས་འདི་སྐད་ཅེས་སྨྲས་སོ། །བདག་བླ་ན་མེད་པ་ཡང་དག་པར་རྫོགས་པར་བྱང་ཆུབ་ཏུ་ལུང་བསྟན་པ་སྩལ་དུ་
[053-379b5] གསོལ། དེ་ནས་སྤྱན་རས་གཟིགས་ཀྱིས་གསུངས་པ། རིགས་ཀྱི་བུ་ཁྱོད་འཇིག་རྟེན་གྱི་ཁམས་ཕྱེ་བ་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-379b6] སངས་རྒྱས། རིགས་པ་དང་རྐང་པར་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། བླ་ན་མེད་པ་སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ་སངས་
[053-379b7] རྒྱས་བཅོམ་ལྡན་འདས་དབང་ཕྱུག་ཅེས་བྱ་བར་འགྱུར་རོ། །དེ་ནས་ལྷ་མོ་ཨུ་མ་སོང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་རྐང་པ་ལ་མགོ་


[053-380a0] [380A] 
[053-380a1] ༄༅། །བོས་ཕྱག་བཙལ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་བསྟོད་པར་རྩོམ་པ། བྱང་ཆུབ་སེམས་དཔའ་སེམས་
[053-380a2] དཔའ་ཆེན་པོ་སྤྱན་རས་གཟིགས་ཀྱི་དབང་པོ་ཆེན་པོ། སྲོག་སྦྱིན་པར་མཛད་པ། སའི་སྤྱན་མཆོག་མཛད་པ། པདྨ་བཟང་པོ་ཕྱག་ན་མངའ་བ། པདྨའི་དཔལ་དང་ལྡན་པ། ཡོངས་
[053-380a3] སུ་བསྐོར་བ། མྱ་ངན་ལས་འདའ་བའི་ས་སྟོན་པ། ལེགས་པར་དགོངས་པ་མཛད་པ། ཆོས་འཛིན་པ་ལ་ཕྱག་འཚལ་ལོ། །ཞེས་དེ་ལྟར་ལྷ་མོ་ཨུ་མས་བྱང་ཆུབ་སེམས་དཔའ་
[053-380a4] སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་བསྟོད་དེ་གསོལ་པ། བུད་མེད་ཀྱི་ལུས་སྨད་པ་ལས་བདག་ཡོངས་སུ་ཐར་པར་མཛད་དུ་གསོལ། མངལ་ན་གནས་ཤིང་ཤ་མ་
[053-380a5] གང་བའི་སྡུག་བསྔལ་བ་དང། རྟག་ཏུ་འཛིན་པ་ལས་བདག་ཡོངས་སུ་ཐར་པར་མཛད་དུ་གསོལ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-380a6] པོས་དེ་ལ་འདི་སྐད་ཅེས་སྨྲས་སོ། །སྲིང་མོ་ཁྱོད་འཇིག་རྟེན་གྱི་ཁམས་གངས་ཀྱི་རིའི་གཡས་ཕྱོགས་ཀྱི་ངོས་སུ་ཨུ་མའི་དབང་ཕྱུག་ཅེས་བྱ་བའི་དེ་བཞིན་གཤེགས་པ་དགྲ་བཅོམ་
[053-380a7] པ་ཡང་དག་པར་རྫོགས་པའི་སངས་རྒྱས། རིག་པ་དང་རྐང་པར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ་སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་


[053-380b0] [380B] 
[053-380b1] དུ་འབྱུང་བར་འགྱུར་རོ། །དེ་ནས་ལྷ་མོ་ཨུ་མས་ལུང་བསྟན་པ་ཐོབ་བོ། །ལྟོས་ཤིག་སྒྲིབ་པ་ཐམས་ཅད་རྣམ་པར་སེལ་
[053-380b2] བ༑ བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོས་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏེ། དབང་ཕྱུག་
[053-380b3] ཆེན་པོའི་ལེའུ་འྡིའང་བཤད་དོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། སྤྱན་རས་གཟིགས་ཀྱི་དབང་
[053-380b4] པོ་མཆིས་ཏེ། ལོང་བ་དག་གིས་ནི་མིག་ཐོབ་བོ། །དེ་རིང་བདག་ནི་ཚེའི་འབྲས་བུ་མཆིས་པར་གྱུར་ཏོ། །བདག་དེ་རིང་ནི་བསམ་པ་བཞིན་དུ་གྲུབ་བོ། །བདག་དེ་རིང་ནི་བསམ་པ་ཡོངས་
[053-380b5] སུ་རྫོགས་སོ། །བདག་དེ་རིང་ནི་བྱང་ཆུབ་ཀྱི་ལམ་ལ་བར་ཆད་མ་མཆིས་པར་གྱུར་ཏོ། །ལེགས་པར་དགོངས་པ་ཆོས་ཀྱི་སྐུ་མྱ་ངན་ལས་འདས་པ་སྟོན་ཏོ། །དེ་ནས་བཅོམ་ལྡན་འདས་ལ་
[053-380b6] ཡང་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ་།བཅོམ་ལྡན་འདས། དེ་རིང་བདག་ལ་སྤྱན་རས་གཟིགས་ཀྱི་དབང་པོའི་ཡོན་ཏན་གྱི་བྱེ་བྲག་བཤད་དུ་གསོལ། བཅོམ་
[053-380b7] ལྡན་འདས་ཀྱིས་བཀའ་སྩལ་པ། སྒྲིབ་པ་ཐམས་ཅད་རྣམ་པར་སེལ་བ་འདི་ལྟ་སྟེ། དཔེར་ན། རིའི་རྒྱལ་པོ་ཁོར་ཡུག་དང། ཁོར་ཡུག་ཆེན་པོ་དང། རིའི་རྒྱལ་པོ་མུ་ཙི་ལིན་ད་དང་


[053-381a0] [381A] 
[053-381a1] ༄༅། །རིའི་རྒྱལ་པོ་ནག་པོ་དང། ནག་པོ་ཆེན་པོ་དང། རིའི་རྒྱལ་པོ་གསུས་ཤོལ་དང། རིའི་རྒྱལ་པོ་མི་སྟོན་པ་དང། རིའི་རྒྱལ་པོ་ཐམས་ཅད་དུ་གཏོགས་པ་དང་
[053-381a2] རིའི་རྒྱལ་པོ་འབར་བའི་ཁ་དང། རིའི་རྒྱལ་པོ་རྩེ་མོ་བརྒྱ་པ་དང། རིའི་རྒྱལ་པོ་ཁང་པ་དང། རིའི་རྒྱལ་པོ་ནོར་བུ་རིན་པོ་ཆེ་ཆེན་པོ་དང། རིའི་རྒྱལ་པོ་སྟོན་པ་དང། རིའི་རྒྱལ་པོ་དུས་མ་
[053-381a3] ཡིན་པར་སྟོན་པ་དང། རིའི་རྒྱལ་པོ་དེ་དག་སྲང་གཅིག་ལ་བཏབ་ན་རིགས་ཀྱི་བུ། ངས་རིའི་རྒྱལ་པོ་དེ་དག་སྲང་འདི་སྙེད་ཅིག་གོ་ཞེས་སམ། སྲང་བརྒྱའོ་ཞེས་སམ། སྲང་སྟོང་ངོ་
[053-381a4] ཞེས་སམ། བྱེ་བ་ཁྲག་ཁྲིག་བརྒྱ་སྟོང་ཞེས་སམ། གྲངས་སུའང་ཆར་ཡང། བགྲང་བར་ཡང་ནུས་ཀྱི། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[053-381a5] རས་གཟིགས་ཀྱི་བསོད་ནམས་ཀྱི་ཕུང་པོ་ནི་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྡུལ་ཕྲ་རབ་ཀྱི་ཚད་ནི་ངས་བགྲང་ནུས་ཀྱི། བྱང་ཆུབ་སེམས་དཔའ་སེམས་
[053-381a6] དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་ངས་བགྲང་བར་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན་རྒྱ་མཚོ་མཆིང་རྣམ་ཆེན་པོ་ནི་ངས་ཐིགས་
[053-381a7] པ་རེ་རེ་ནས་བགྲང་ནུས་ཀྱི། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་བགྲང་མི་ནུས་སོ། །རིགས་ཀྱི་བུ། འདི་ལྟ་སྟེ་


[053-381b0] [381B] 
[053-381b1] ཤིང་ཤིར་ཥའི་ཚལ་ནི་ངས་འདབ་མ་རེ་རེ་ནས་བགྲང་ནུས་ཀྱི། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་
[053-381b2] བགྲང་བར་མི་ནུས་སོ། །སྒྲིབ་པ་ཐམས་ཅད་རྣམ་པར་སེལ་བ། འདི་ལྟ་སྟེ། དཔེར་ན། རི་རབ་རིའི་རྒྱལ་པོ་ནི་གྲོ་གའི་ཕུང་པོར་གྱུར། རྒྱ་མཚོ་མཆིང་རྣམ་ཆེན་པོ་ནི་སྣག་ཚར་གྱུར་
[053-381b3] གླིང་ཆེན་པོ་བཞི་ན་གནས་པའི་སྐྱེས་པ་དང། བུད་མེད་དང་ཁྱེའུ་དང། བུ་མོ་དེ་དག་ཐམས་ཅད་ནི་ཡི་གེ་པར་གྱུར་ཏེ། རིའི་རྒྱལ་པོ་མཐའ་ཡས་མུ་མེད་པ་ཡི་གེར་བྲིས་ཀྱང་ཡི་གེ་
[053-381b4] འབྲུམ་བུ་རེ་རེ་ནས་བགྲང་ནུས་ཀྱི། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་བསོད་ནམས་ཀྱི་ཚོགས་ནི་བགྲང་མི་ནུས་སོ། །རིགས་ཀྱི་བུ། འདི་
[053-381b5] ལྟ་སྟེ། དཔེར་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་ཕྲག་བཅུ་གཉིས་དང་མཉམ་པའི་ན་བཟའ་དང། བཤོས་དང་
[053-381b6] མལ་སྟན་དང། ན་བའི་རྐྱེན་གྱི་སྨན་གྱི་ཡོ་བྱད་ཐམས་ཅད་ཀྱིས་དེ་བཞིན་གཤེགས་པ་དེ་དག་ལ་བསྙེན་བཀུར་བྱས་ན། དེ་བཞིན་གཤེགས་པ་དེ་དག་ལ་བསྙེན་བཀུར་བྱས་པའི་
[053-381b7] བསོད་ནམས་ཀྱི་ཕུང་པོ་དེ་ནི། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་སྐྲའི་ཉག་མ་གཅིག་གི་རྩེ་མོ་ལ་གནས་པའི་བསོད་


[053-382a0] [382A] 
[053-382a1] ༄༅། །ནམས་དང་མཉམ་མོ། །སྒྲིབ་པ་ཐམས་ཅད་རྣམ་པར་སེལ་བ། འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-382a2] པོ་ནི་ཏིང་ངེ་འཛིན་བརྒྱ་ཕྲག་དུ་མ་དང་ལྡན་ཏེ། འདི་ལྟ་སྟེ་རབ་ཏུ་འཇོམས་ཞེས་བྱ་བའི་ཏིང་ངེ་འཛིན་དང། རྒྱན་པར་བྱེད་ཅེས་བྱ་བའི་ཏིང་ངེ་འཛིན་དང། རྒྱན་པར་མི་བྱེད་ཅེས་
[053-382a3] བྱ་བའི་ཏིང་ངེ་འཛིན་དང། གློག་གི་སྤྱན་ཞེས་བྱ་བའི་ཏིང་ངེ་འཛིན་དང། བཟོད་པར་བྱེད་ཅེས་བྱ་བའི་ཏིང་ངེ་འཛིན་དང་གཟི་ཅན་ཆེན་པོ་ཞེས་བྱ་བའི་ཏིང་ངེ་འཛིན་དང། རྣམ་
[053-382a4] པར་བྱེད་ཅེས་བྱ་བའི་ཏིང་ངེ་འཛིན་དང། རྡོ་རྗེའི་ཕྲེང་བ་ཞེས་བྱ་བའི་ཏིང་ངེ་འཛིན་དང། དམ་པ་སྦྱིན་བྱེད་ཅེས་བྱ་བའི་ཏིང་ངེ་འཛིན་དང། མཐུ་བརྒྱ་པ་ཞེས་བྱ་བའི་ཏིང་ངེ་འཛིན་དང་
[053-382a5] བཀོད་པ་མཐའ་ཡས་པ་ཞེས་བྱ་བའི་ཏིང་ངེ་འཛིན་དང། སྤོབས་པའི་ཕུང་པོ་ཞེས་བྱ་བའི་ཏིང་ངེ་འཛིན་དང། རྒྱལ་པོའི་དབང་པོ་ཞེས་བྱ་བའི་ཏིང་ངེ་འཛིན་དང། རྣམ་པ་མང་པོ་
[053-382a6] ཞེས་བྱ་བའི་ཏིང་ངེ་འཛིན་དང། རྡོ་རྗེའི་སྒོ་ཞེས་བྱ་བའི་ཏིང་ངེ་འཛིན་དང། རྟག་ཏུ་དམ་པ་སྦྱིན་བྱེད་ཅེས་བྱ་བའི་ཏིང་ངེ་འཛིན་དང། དབང་པོ་ཡོངས་སུ་ཐར་བྱེད་ཅེས་བྱ་བའི་ཏིང་ངེ་
[053-382a7] འཛིན་དང། ཞེ་སྡང་ཡོངས་སུ་ཐར་བྱེད་ཅེས་བྱ་བའི་ཏིང་ངེ་འཛིན་དང། དབང་པོ་དམ་པའི་མིག་ཅེས་བྱ་བའི་ཏིང་ངེ་འཛིན་དང། ཉིན་བྱེད་དམ་པའི་མིག་ཅེས་བྱ་བའི་ཏིང་ངེ་འཛིན་


[053-382b0] [382B] 
[053-382b1] ཆོས་ལ་མངོན་པ་ཞེས་བྱ་བའི་ཏིང་ངེ་འཛིན་དང་རྡོ་རྗེ་མངལ་ཞེས་བྱ་བའི་ཏིང་ངེ་འཛིན་དང། ཤིན་ཏུ་སྟོན་པ་ཞེས་བྱ་བའི་ཏིང་ངེ་འཛིན་དང། མྱ་ངན་འདའ་བྱེད་ཅེས་བྱ་བའི་ཏིང་ངེ་
[053-382b2] འཛིན་དང། འོད་ཟེར་མཐའ་ཡས་སྒྲུབ་ཅེས་བྱ་བའི་ཏིང་ངེ་འཛིན་དང། རྣལ་འབྱོར་བྱེད་ཅེས་བྱ་བའི་ཏིང་ངེ་འཛིན་དང། འཐོར་བ་ཞེས་བྱ་བའི་ཏིང་ངེ་འཛིན་དང། ཛམྦུའི་གླིང་གི་དམ་
[053-382b3] པའི་མིག་ཅེས་བྱ་བའི་ཏིང་ངེ་འཛིན་དང། སངས་རྒྱས་ཀྱི་ཞིང་གི་དམ་པའི་མིག་ཅེས་བྱ་བའི་ཏིང་ངེ་འཛིན་དང། བྱ་བ་བྱས་པ་ལ་མངོན་པ་ཞེས་བྱ་བའི་ཏིང་ངེ་འཛིན་དང། སྐྱེ་དགུའི་གནས་
[053-382b4] ཞེས་བྱ་བའི་ཏིང་ངེ་འཛིན་དང། མི་ཟད་པར་བྱེད་ཅེས་བྱ་བའི་ཏིང་ངེ་འཛིན་དང། བསྟིར་མེད་སྐེམ་ཞེས་བྱ་བའི་ཏིང་ངེ་འཛིན་དང། རྒྱ་མཚོ་ལྟར་ཟབ་པ་ཞེས་བྱ་བའི་ཏིང་ངེ་འཛིན་དང་
[053-382b5] འཁོར་བརྒྱ་པ་ཞེས་བྱ་བའི་ཏིང་ངེ་འཛིན་དང། རིགས་ཀྱི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནི་ཏིང་ངེ་འཛིན་དེ་དག་དང་ལྡན་ནོ། །སྒྲིབ་
[053-382b6] པ་ཐམས་ཅད་རྣམ་པར་སེལ་བ། འདི་ལྟ་སྟེ། ལོག་པར་དད་སེལ་ཅེས་བྱ་བའི་དེ་བཞིན་གཤེགས་པ་རིག་པ་དང་རྐང་པར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ་
[053-382b7] སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་བ་དེའི་ཚེ་དེའི་དུས་ན་ང་བྱང་ཆུབ་སེམས་དཔར་གྱུར་ཏེ། དེའི་


[053-383a0] [383A] 
[053-383a1] ༄༅། །ཚེ་དེ་བཞིན་གཤེགས་པ་དེའི་སྤྱན་སྔར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཡོན་ཏན་བརྗོད་པ་དེ་ལྟ་བུ་ངས་
[053-383a2] ཐོས་སོ། །བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོགས་པ་དང་འདི་འདྲ་བར་ཏིང་ངེ་འཛིན་གྱིས་འགྱེད་པའང་ངས་མཐོང་ངོ་།གང་གི་ཚེ་ན་ཀུན་ཏུ་བཟང་པོ་རྡོ་རྗེ་གྱེན་དུ་འཕགས་
[053-383a3] པའི་ཏིང་ངེ་འཛིན་ལ་ཞུགས་པ་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་འཐོར་བ་ཞེས་བྱ་བའི་ཏིང་ངེ་འཛིན་ལ་ཞུགས་སོ། །གང་གི་
[053-383a4] ཚེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཟླ་བ་དམ་པའི་མིག་ཅེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་ན་བྱང་ཆུབ་སེམས་དཔའ་སེམས་དཔའ་
[053-383a5] ཆེན་པོ་སྤྱན་རས་གཟིགས་ཀྱི་དབང་པོ་ཉི་མ་དམ་པའི་མིག་ཅེས་བྱ་བའི་ཏིང་ངེ་འཛིན་ལ་ཞུགས་སོ། །གང་གི་ཚེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་
[053-383a6] བཟང་པོ་བྱུགས་པ་ཞེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ནམ་མཁའ་མཛོད་ཅེས་བྱ་བའི་
[053-383a7] ཏིང་ངེ་འཛིན་ལ་ཞུགས་སོ། །གང་གི་ཚེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་རྣམ་པར་བྱེད་ཅེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་བྱང་ཆུབ་


[053-383b0] [383B] 
[053-383b1] རྡོ་རྗེའི་ལྕགས་ཀྱུ་ཞེས་བྱ་བའི་ཏིང་ངེ་འཛིན་ལ་ཞུགས་སོ་།གང་གི་ཚེ་ན་བྱང་ཆུབ་སེམས་དཔའ་སེམས་དཔའ་
[053-383b2] ཆེན་པོ་ཀུན་ཏུ་བཟང་པོ་དབང་པོའི་འགྲོས་ཞེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་རྒྱ་མཚོ་ལྟར་
[053-383b3] ཟབ་ཅེས་བྱ་བའི་ཏིང་ངེ་འཛིན་ལ་ཞུགས་སོ། །གང་གི་ཚེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སེང་གེ་གླལ་ཅེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་
[053-383b4] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་སེང་གེ་རྣམ་པར་རོལ་ཅེས་བྱ་བའི་ཏིང་ངེ་འཛིན་ལ་ཞུགས་སོ་།གང་གི་ཚེ་ན་བྱང་ཆུབ་སེམས་དཔའ་
[053-383b5] སེམས་དཔའ་ཆེན་པོ་ཀུན་ཏུ་བཟང་པོ་དམ་པ་སྦྱིན་པར་བྱེད་ཅེས་བྱ་བའི་ཏིང་ངེ་འཛིན་ལ་ཞུགས་པ་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
[053-383b6] པོ་བསྟིར་མེད་པ་སྐེམ་ཞེས་བྱ་བའི་ཏིང་ངེ་འཛིན་ལ་ཞུགས་སོ་།གང་གི་ཚེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་བ་སྤུའི་ཁུང་བུ་ཐམས་ཅད་འབྱེད་པར་བྱེད་
[053-383b7] པ་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའང་བ་སྤུའི་ཁུང་བུ་ཐམས་ཅད་འབྱེད་པར་བྱེད་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་


[053-384a0] [384A] 
[053-384a1] ༄༅། །ཆེན་པོ་ཀུན་ཏུ་བཟང་པོས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་སྤྱན་རས་གཟིགས་ཀྱི་དབང་པོ་ཁྱོད་ཀྱི་སྤོབས་
[053-384a2] པ་དེ་འདྲ་བ་ལེགས་སོ། །ལེགས་སོ་ཞེས་སྨྲས་སོ། །དེ་ནས་དེ་བཞིན་གཤེགས་པ་ལོག་པར་དད་སེལ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་
[053-384a3] འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་སྤོབས་པ་ཅུང་ཟད་ཅིག་མཐོང་དུ་ཟད་དེ་
[053-384a4] བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་སྤོབས་པ་ཅི་འདྲ་བ་དེ་ལྟ་བུ་ནི་དེ་བཞིན་གཤེགས་པ་དག་ལའང་མི་མངའོ་ཞེས་ངས་ལོག་པར་དད་
[053-384a5] སེལ་ལས་དེ་སྐད་ཐོས་སོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། ཐེག་པ་ཆེན་པོའི་མདོའི་
[053-384a6] རྒྱལ་པོ་ཟ་མ་ཏོག་བཀོད་པ་བཤད་དུ་གསོལ། དེའི་སླད་དུ་བདག་ཅག་ཆོས་ཀྱི་རོས་ངོམས་ཤིང་དགའ་བར་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་
[053-384a7] བུ༑ གང་དག་ཐེག་པ་ཆེན་པོའི་མདོའི་རྒྱལ་པོ་ཟ་མ་ཏོག་བཀོད་པའི་མིང་ཐོས་པ་དེ་དག་ལ་སྔོན་གྱི་ལས་ཀྱི་སྒྲིབ་པ་མེད་དོ། །གང་དག་ཕ་རོལ་གྱི་བུད་མེད་ལ་ཆགས་ཤིང་ཞེན་


[053-384b0] [384B] 
[053-384b1] གང་ཕ་དང་མ་གསོད་པ་དང་དགྲ་བཅོམ་པ་གསོད་པ་དང། མཆོད་རྟེན་འཇོམས་པ་དང། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང་
[053-384b2] དེ་ལྟ་བུའི་སྡིག་པ་ལ་དགའ་བ་དག་ལའང་ཐེག་པ་ཆེན་པོའི་མདོའི་རྒྱལ་པོ་ཟ་མ་ཏོག་བཀོད་པས་སྡིག་པ་ལས་ཐར་བར་བྱེད་དོ། །དེ་ནས་བཅོམ་ལྡན་འདས་ལ་སྒྲིབ་པ་ཐམས་ཅད་
[053-384b3] རྣམ་པར་སེལ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཇི་ལྟར་ཐེག་པ་ཆེན་པོའི་མདོ་ཟ་མ་ཏོག་བཀོད་པ་སྡིག་པ་ཐམས་ཅད་ལས་ཐར་བར་བགྱིད་པ་འཚལ་
[053-384b4] བར་བགྱི། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། རི་རབ་རིའི་རྒྱལ་པོའི་གཡས་ཕྱོགས་ཀྱི་ངོས་ལ་ཡང་དག་པར་རྫོགས་པའི་སངས་རྒྱས་དྲུག་གིས་དྲི་མ་དང་དྲི་མ་
[053-384b5] མེད་པའི་མཐར་བརྟགས་པ་ཡོད་དེ། ད་ལྟར་ངས་ཀྱང་བརྟགས་སོ་།གང་གོས་དཀར་པོ་སྔོན་པོར་འགྱུར་བ་དང། གང་གོས་སྔོན་པོ་དཀར་པོར་འགྱུར་བ་ནི། གང་གོས་དཀར་པོ་དེ་
[053-384b6] སྔོན་པོར་འགྱུར་བ་དེ་ནི་སྡིག་པའི་ཕུང་པོར་བལྟའོ། །གང་གོས་སྔོན་པོ་དེ་དཀར་པོར་འགྱུར་བ་དེ་ནི་ཆོས་ཀྱི་ཕུང་པོར་བལྟའོ་།རིགས་ཀྱི་བུ། དེ་བཞིན་དུ་ཐེག་པ་ཆེན་པོའི་མདོའི་
[053-384b7] རྒྱལ་པོ་ཟ་མ་ཏོག་བཀོད་པ་དེ་ནི་སྡིག་པ་ཐམས་ཅད་སྲེག་ཅིང་དཀར་པོར་བྱེད་དོ། །སྒྲིབ་པ་ཐམས་ཅད་རྣམ་པར་སེལ་བ། འདི་ལྟ་སྟེ་དཔེར་ན། དབྱར་གྱི་དུས་ཀྱི་ཚེ་རྩྭ་དང་ནགས་ཚལ་


[053-385a0] [385A] 
[053-385a1] ༄༅། །དག་ཤིན་ཏུ་སྔོ་བར་འགྱུར་ཏེ། དེ་ནས་ཀླུའི་རྒྱལ་པོ་ཁ་བརྒྱ་པ་ཞེས་བྱ་བ་གནས་ནས་ལངས་ཏེ། རྩྭ་དང། ཤིང་གེལ་བ་དང། སྨན་དང། ནགས་ཚལ་
[053-385a2] དག་སྲེག་པར་བྱེད་དོ། །རིགས་ཀྱི་བུ། དེ་བཞིན་དུ་ཐེག་པ་ཆེན་པོའི་མདོའི་རྒྱལ་པོ་ཟ་མ་ཏོག་བཀོད་པ་འདི་ནི་སྡིག་པ་ཐམས་ཅད་སྲེག་པར་བྱེད་དོ། །གང་ཐེག་པ་ཆེན་པོའི་མདོའི་
[053-385a3] རྒྱལ་པོ་ཐོས་པའི་སེམས་ཅན་དེ་དག་ནི་བདེ་བ་དང་ལྡན་པ་ཡིན་ཏེ་རིགས་ཀྱི་བུ། དེ་དག་ནི་སོ་སོའི་སྐྱེ་བོ་མ་ཡིན་པར་རིག་པར་བྱའོ་།བྱང་ཆུབ་སེམས་དཔའ་ཕྱིར་མི་ལྡོག་པ་
[053-385a4] དང་འདྲ་བར་བལྟའོ། །དེ་དག་འཆི་བའི་དུས་ཀྱི་ཚེ་དེ་བཞིན་གཤེགས་པ་བཅུ་གཉིས་གཤེགས་ཏེ། རིགས་ཀྱི་བུ། མ་འཇིགས་ཤིག་མ་འཇིགས་ཤིག་ཁྱོད་ཀྱིས་ཐེག་པ་ཆེན་
[053-385a5] པོའི་མདོའི་རྒྱལ་པོ་ཐོས་སོ། །ཁྱོད་སླར་འཁོར་བར་མི་འཁོར་བར་འགྱུར་རོ། །སླར་སྐྱེ་བ་དང། རྒ་བ་དང། ན་བ་དང། འཆི་བ་མི་མཐོང་བར་འགྱུར་རོ། །འགའ་ཞིག་འདོད་པ་
[053-385a6] དང་ཕྲད་ལ་མི་དགའ་ཞིང་མི་འདོད་པ་དང་ཕྲད་པར་མི་འགྱུར་རོ། །རིགས་ཀྱི་བུ། བདེ་བ་ཅན་གྱི་འཇིག་རྟེན་གྱི་ཁམས་སུ་སོང་ཞིང་དེ་བཞིན་གཤེགས་པ་སྣང་བ་མཐའ་ཡས་
[053-385a7] པ་ལས་དམ་པའི་ཆོས་ཐོས་པར་འགྱུར་རོ་ཞེས་དབུགས་འབྱིན་པར་མཛད་དེ། རིགས་ཀྱི་བུ། དེ་ལྟར་སེམས་ཅན་དེ་དག་བདེ་བར་མཆི་བར་འགྱུར་རོ། །དེ་ནས་བྱང་ཆུབ་སེམས་


[053-385b0] [385B] 
[053-385b1] ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་སོང་ངོ། །དེ་ནས་སྒྲིབ་པ་ཐམས་ཅད་རྣམ་པར་
[053-385b2] སེལ་བ་ཅང་མི་ཟེར་བར་འདུག་གོ་ལྷ་དང། ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དེ་དག་
[053-385b3] ཐམས་ཅད་ཀྱང་དོང་ངོ། །གང་གི་ཚེ་ན་དེ་དག་དོང་བ་དེའི་ཚེ་བཅོམ་ལྡན་འདས་ལ་ཚེ་དང་ལྡན་པ་དགའ་བོས་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་ཅག་གི་བསླབ་
[053-385b4] པའི་སྡོམ་པ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་དགེ་སློང་གང་དག་བསྙེན་པར་རྫོགས་པར་བྱེད་འདོད་པ་དེས་ཐོག་མ་ཁོ་ནར་སོང་སྟེ། སྣ་ཚོགས་པ་དག་གི་
[053-385b5] གནས་བརྟག་པར་བྱའོ། །བརྟགས་ནས་དགེ་སློང་དག་ལ། བཙུན་པ། སྣ་ཚོགས་ཀྱི་གནས་ནི་དག་སྟེ། སྣ་ཚོགས་ཀྱི་གནས་དེ་ན་རུས་པའང་མ་མཆིས་སོ། །བཤང་གྕིའང་མ་
[053-385b6] མཆིས་ཏེ། སྣ་ཚོགས་ཀྱི་གནས་དེ་ནི་ཡོངས་སུ་དག་གོ་དགེ་སློང་དག་ཀྱང་བསྙེན་པར་རྫོགས་པར་བགྱིར་རུང་ངོ་ཞེས་སྦྲན་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཚུལ་ཁྲིམས་
[053-385b7] དང་མི་ལྡན་པས་ནི་བསྙེན་པར་རྫོགས་པར་མི་བྱའོ། །གསོལ་བ་དང་བཞི་པའང་སྦྱིན་པར་མི་བྱའོ། །བར་གྱི་གསོལ་བའང་མི་བྱའོ་།མང་དུ་བཤད་ཅི་དགོས་ཏེ། དགེ་སློང་དག་ཚུལ་


[053-386a0] [386A] 
[053-386a1] ༄༅། །ཁྲིམས་དང་མི་ལྡན་པའི་དགེ་སློང་གིས་ནི་སྣ་ཚོགས་ཀྱིས་གནས་སུའང་འགྲོ་བར་མི་བྱ་ན་གསོལ་བ་དང་བཞི་པ་བྱ་བ་ལྟ་ཅི་སྨོས་ཏེ། དེ་དག་ནི་སྟོན་པའི་
[053-386a2] བསྟན་པ་འཇིག་པར་བྱེད་པའོ། །ཚུལ་ཁྲིམས་དང་མི་ལྡན་པ་དེ་དག་ནི་སྦྱིན་གནས་དག་གི་ནང་དུ་གནས་སྦྱིན་པར་མི་བྱའོ། །དེ་དག་ནི་གཙུག་ལག་ཁང་གི་ཕྱི་རོལ་ཏུ་གནས་སུ་
[053-386a3] གཞུག་སྟེ། དེ་དག་ལ་དགེ་འདུན་གྱི་ཟས་ཀྱང་མི་སྦྱིན་ནོ། །དེ་དག་ལ་དགེ་འདུན་གྱིས་ཡང་འོས་པ་མ་ཡིན་ནོ། །དེ་དག་ལ་ནི་དགེ་སློང་གི་དངོས་པོ་ཅུང་ཟད་ཀྱང་མེད་དོ། །དེ་ནས་
[053-386a4] བཅོམ་ལྡན་འདས་ལ་ཚེ་དང་ལྡན་པ་དགའ་བོས་འདི་སྐད་ཅེས་གསོལ་ཏོ་།བཅོམ་ལྡན་འདས། གང་གི་ཚེ་ན་དེ་འདྲ་བའི་སྦྱིན་གནས་དག་འབྱུང་བར་འགྱུར། བཅོམ་ལྡན་འདས་
[053-386a5] ཀྱིས་བཀའ་སྩལ་པ། ང་མྱ་ངན་ལས་འདས་ནས་ལོ་སུམ་བརྒྱ་ན་དེ་འདྲ་བའི་སྦྱིན་གནས་དག་འབྱུང་སྟེ། གང་གཙུག་ལག་ཁང་ལ་ཁྱིམ་དུ་འདུ་ཤེས་པར་འཛིན་པ་དེ་དག་ནི་བུ་ཕོ་
[053-386a6] དང། བུ་མོ་དག་གིས་ཡོངས་སུ་བསྐོར་བར་འགྱུར་རོ། །དེ་དག་ནི་དགེ་འདུན་གྱི་ཁྲི་དང། ཁྲིའུ་དང། ཚད་ཐུར་དང། སྔས་དང། མལ་སྟན་དག་ལ་སྤྱོད་པར་མ་འོས་པ་ལ་སྤྱོད་
[053-386a7] པར་བྱེད་དོ། །དགེ་འདུན་དག་གི་ཉེ་བར་སྤྱོད་པ་ལ་བཤང་བ་དང་གཅི་བར་བྱེད་དོ། །མཆིལ་མ་དག་ཀྱང་འདོར་ཞིང་ལས་ཀྱི་རྣམ་པར་སྨིན་པ་མི་ཤེས་སོ། །གང་དགེ་འདུན་གྱི་ཉེ་


[053-386b0] [386B] 
[053-386b1] ཤིང་སཱ་ལའི་ཚལ་དུ་ཁ་ཁབ་ཀྱི་མིག་ཙམ་གྱི་སྲོག་ཆགས་སུ་སྐྱེའོ། །གང་དགེ་འདུན་གྱི་སོ་ཤིང་ལ་སྤྱོད་དུ་མ་འོས་པ་ལ་
[053-386b2] སྤྱོད་པ་དེ་དག་ནི་རུས་སྦལ་དང། ཆུ་སྲིན་དང། ཉའི་ནང་དུ་སྐྱེའོ། །གང་དགེ་འདུན་གྱི་ཏིལ་དང། འབྲས་དང། རྒྱ་ཤུག་དང་ཀུ་ལན་ཐ་ལ་སོགས་པ་གང་སྤྱོད་པར་མ་འོས་པ་ལ་སྤྱོད་
[053-386b3] པ་དེ་དག་ནི་ཡི་དྭགས་ཀྱི་གྲོང་ཁྱེར་དུ་སྐྱེ་སྟེ། མགལ་བ་འདྲ་ཞིང་ཀེང་རུས་བསྒྲེང་བ་ལྟ་བུ་བདག་གི་སྐྲ་དང་སྤུས་ཁེབས་པ་ཁ་ཁབ་ཀྱི་མིག་ཙམ་དུ་གྱུར་པའི་སྡུག་བསྔལ་དེ་དག་ལུས་
[053-386b4] ལ་མྱོང་བར་འགྱུར་རོ། །གང་དགེ་འདུན་གྱི་ཟས་ཀྱིས་ཁྱི་གསོ་བར་བྱེད་པ་དེ་དག་ནི་རིགས་དམའ་བར་སྐྱེ་བར་འགྱུར་རོ། །དབང་པོ་ཉམས་པར་འགྱུར་རོ། །སྒུར་པོ་དང། ཁྱོར་པོར་སྐྱེའོ།།
[053-386b5] གཞན་གྱི་བཞིན་ལ་བལྟ་ཞིང་སློང་མོ་བྱེད་པར་འགྱུར་རོ། །དེ་ནས་ཤི་འཕོས་ནས་ཀྱང་ནད་བུ་ཅན་དུ་འགྱུར་རོ། །ལུས་ལས་རྣག་དང་ཁྲག་འཛག་པར་འགྱུར་རོ། །ཆུ་བ་རྣམས་འཁུམས་
[053-386b6] པར་འགྱུར་རོ། །གང་གི་ཚེ་ན་ལངས་པ་དེ་ན་ཤ་རྣམས་ས་ལ་ལྷགས་ཤིང་རུས་པ་རྣམས་སྣང་བར་འགྱུར་ཏེ། དེ་ལྟར་དེ་དག་ལོ་མང་པོར། ལོ་བརྒྱ་སྟོང་མང་པོར་ལུས་ཀྱི་སྡུག་བསྔལ་
[053-386b7] མྱོང་བར་འགྱུར་རོ། །གང་དགེ་འདུན་གྱི་ས་ལ་མི་འོས་པར་སྤྱོད་པ་དེ་དག་ནི་བསྐལ་པ་བཅུ་གཉིས་སུ་འོ་དོད་འབོད་པའི་སེམས་ཅན་དམྱལ་བ་ཆེན་པོར་སྐྱེ་སྟེ། ལྕགས་ཀྱི་ཐུ་ལུམ་


[053-387a0] [387A] 
[053-387a1] ༄༅། །བསྲེགས་པ་ཁར་བཅུག་ནས་མཆུ་དང་སོ་དག་ཀྱང་ལྷགས་རྐན་ཡང་གས། མགུལ་པའང་ཚིག་སྙིང་དང་རྒྱུ་མ་དག་ཀྱང་ཐམས་ཅད་དུ་ཐམས་ཅད་ཚིག་
[053-387a2] ནས་རུས་པའི་ལྷག་མ་ལུས་པར་འགྱུར་ཏེ། དགེ་སློང་དག་དེའི་ཚེ་ལས་ཀྱི་རླུང་ལངས་ནས་ཤི་ནས་ཀྱང་སླར་འཚོའོ། །དེ་ནས་སླར་ཡང་གཤིན་རྗེ་སྐྱོང་བའི་སྐྱེས་བུས་བཟུང་ངོ། །
[053-387a3] དེ་ནས་དེ་དག་གི་ལས་བདག་གིར་བྱ་བའི་ལས་ཀྱི་དབང་གིས་ལྕེ་ཆེན་པོ་འབྱུང་བར་འགྱུར་ཞིང་ལྕེ་དེའི་སྟེང་དུ་གཤོལ་བརྒྱ་སྟོང་གིས་རྨོ་བར་འགྱུར་ཏེ། དེ་ལྟར་ལོ་བརྒྱ་ཕྲག་སྟོང་དུ་
[053-387a4] སེམས་ཅན་དམྱལ་བའི་སྡུག་བསྔལ་མྱོང་བར་འགྱུར་རོ། །དེ་ནས་ཤི་འཕོས་ནས་མེའི་རྫ་མའི་སེམས་ཅན་དམྱལ་བ་ཆེན་པོར་སྐྱེས་ཏེ། དེ་ནས་གཤིན་རྗེ་སྐྱོང་བའི་སྐྱེས་བུ་དག་
[053-387a5] གིས་བཟུང་ནས་ལྕེ་དེ་ཉིད་ལ་ཁབ་བརྒྱ་སྟོང་གིས་འབིགས་པར་བྱེད་དོ། །དེ་ནས་ཀྱང་ལས་ཀྱི་དབང་གིས་སོས་ནས་མེའི་འོབས་སུ་འདོར་རོ་།མེའི་འོབས་དེ་ནས་ཀྱང་ཕྱུང་ནས་
[053-387a6] ཆུ་བོ་བྲེའི་ཏ་ར་ནི་ཆེན་པོར་འདོར་རོ། །དེ་ནས་འཆི་བའི་དུས་བྱས་ནས་སེམས་ཅན་དམྱལ་བ་གཞན་དག་ཏུ་སྐྱེས་ཏེ། དེ་ལྟར་འཁྱམ་པ་ལས་བསྐལ་པ་གསུམ་ཟད་ནས་ཤི་འཕོས་
[053-387a7] ཏེ་ཛམྦུའི་གླིང་དུ་དབུལ་པོ་དང། དམུས་ལོང་གི་ནང་དུ་སྐྱེ་བར་འགྱུར་རོ། །དགའ་བོ། དེ་ལྟ་བས་ན་དགེ་འདུན་དག་གི་རྫས་ནི་བསྲུང་བར་བྱའོ། །དགེ་སློང་དག་གང་བསླབ་པ་


[053-387b0] [387B] 
[053-387b1] ཆོས་གོས་གཅིག་ནི་དགེ་འདུན་ལ་ཡིད་བརྟན་ཅིང་དགེ་འདུན་གྱིས་སྤྱད་པའི་ཕྱིར་རོ་།ཆོས་གོས་གཉིས་པ་ནི་རྒྱལ་པོའི་ཕོ་བྲང་དུ་འགྲོ་
[053-387b2] བའི་ཕྱིར་རོ། །ཆོས་གོས་གསུམ་པ་ནི་གྲོང་དང། གྲོང་ཁྱེར་དང་གྲོང་འདབ་དང། ཡེ་འུར་འཁོད་པ་དང། ཚོང་འདུས་དག་གི་ཕྱིར་ཏེ། དགེ་སློང་དག་གིས་ཆོས་གོས་དེ་གསུམ་
[053-387b3] བཅང་བར་བྱའོ། །གང་ཚུལ་ཁྲིམས་དང་ལྡན་པ་དང། ཡོན་ཏན་དང་ལྡན་པའི་དགེ་སློང་དག་གིས་ནི་ངས་བསླབ་ཚིགས་བཅས་པ་འདི་གཟུང་བར་བྱའོ། །དགེ་སློང་དག་དགེ་འདུན་
[053-387b4] གྱི་རྫས་ལ་སྤྱོད་པར་མི་འོས་པ་དག་གིས་ནི་ཡོངས་སུ་སྤྱད་པར་མི་བྱའོ། །དགེ་འདུན་གྱི་ནི་མེའི་འོབས་ལྟ་བུའོ། །དགེ་འདུན་གྱི་ནི་དུག་ལྟ་བུའོ། །དགེ་འདུན་གྱི་ནི་རྡོ་རྗེ་ལྟ་བུའོ། །དགེ་འདུན་
[053-387b5] གྱི་ནི་ཁུར་ལྟ་བུའོ། །དུག་ལ་ནི་གཉེན་པོ་བྱ་ནུས་ཀྱི། དགེ་འདུན་གྱི་ལ་ནི་གཉེན་པོ་བྱ་མི་ནུས་སོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་དགའ་བོས་འདི་སྐད་ཅེས་གསོལ་ཏོ། །
[053-387b6] བཅོམ་ལྡན་འདས་ཀྱིས་བཀའ་སྩལ་པའི་བསླབ་ཚིགས་ལ་དགེ་སློང་གང་དག་འཛིན་པར་བགྱིད་པ་ནི་སོ་སོར་ཐར་པའི་སྡོམ་པས་བསྡམས་པ་ལགས་སོ། །འདུལ་བ་ལ་མངོན་པར་
[053-387b7] ལགས་སོ། །བཅོམ་ལྡན་འདས་ཀྱི་བསླབ་ཚིགས་ཀྱི་རྗེས་སུ་བསྲུངས་པ་ལགས་སོ། །དེ་ནས་ཚེ་དང་ལྡན་པ་དགའ་བོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་


[053-388a0] [388A] 
[053-388a1] ༄༅། །སོང་ངོ། །དེ་ནས་ཉན་ཐོས་ཆེན་པོ་དེ་དག་བདག་བདག་གི་སངས་རྒྱས་ཀྱི་ཞིང་དུ་དོང་ངོ། །ལྷ་དང། ཀླུ་དང། གནོད་སྦྱིན་དང། དྲི་ཟ་དང། ནམ་མཁའ་ལྡིང་
[053-388a2] དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་དེ་དག་ཀྱང་དོང་ངོ། །བཅོམ་ལྡན་འདས་དགྱེས་ཤིང་དེ་སྐད་ཅེས་བཀའ་སྩལ་པ་དང། ཐམས་ཅད་དང་ལྡན་
[053-388a3] པའི་འཁོར་དེ་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་རྣམས་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་དགའོ། །འཕགས་པ་
[053-388a4] ཟ་མ་ཏོག་བཀོད་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།།།།རྒྱ་གར་གྱི་མཁན་པོ་ཛི་ན་མི་ཏྲ་དང། དཱ་ན་ཤཱི་ལ་དང་ཞུས་ཆེན་གྱི་ལོ་ཙཱ་བ་བན་དེ་ཡེ་ཤེས་
[053-388a5] སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།། །།རྒྱ་གར་སྐད་དུ་ཨཱརྱ་རཏྣ་ཀ་རཎྜ་ནཱ་མ་མཧཱ་ཡཱ་སཱུ་ཏྲ། བོད་སྐད་དུ་འཕགས་པ་དཀོན་མཆོག་གི་ཟ་མ་ཏོག་
[053-388a6] ཅེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། ཐམས་ཅད་མཁྱེན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་མཉན་
[053-388a7] ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན། དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའ་འཁྲི་དང་


[053-388b0] [388B] 
[053-388b1] ཡང་དེའི་ཚེ་བཅོམ་ལྡན་འདས་སྨིག་མའི་ལྡུམ་བུའི་འཁོར་གྱི་ཁྱམས་ན་འཁོར་བརྒྱ་སྟོང་དུ་མས་ཡོངས་སུ་བསྐོར་ཅིང་མདུན་གྱིས་བལྟས་ཏེ་ཆོས་སྟོན་
[053-388b2] ཏོ། །དེ་ནས་འཇམ་དཔལ་གཞོན་ནུར་གྱུར་པ་བྱང་ཆུབ་སེམས་དཔའ་ལྔ་སྟོང་དང་ལྷན་ཅིག་ཏུ་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་པ་རྣམས་ཀྱིས་ཡོངས་སུ་བསྐོར་ཅིང་
[053-388b3] མདུན་དུ་བདར་ཏེ། སྨིག་མའི་ལྡུམ་བུའི་འཁོར་གྱི་ཁྱམས་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་
[053-388b4] ཕྱག་བཙལ་ནས། བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བྱང་ཆུབ་སེམས་དཔའ་དེ་དག་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་རྣམས་དང་ལྷན་
[053-388b5] ཅིག་ཏུ་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས། བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ་།བཅོམ་ལྡན་འདས། ད་ལྟར་
[053-388b6] ཅིའི་བཀའ་མཆིད་ཅིག་མཛད། བཅོམ་ལྡན་འདས། བཀའ་མཆིད་དེ་ཉིད་ཀྱི་རྗེས་རྒྱུན་མི་འཆད་པར་མཛད་དུ་གསོལ། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་རབ་འབྱོར་གྱིས་འཇམ་
[053-388b7] དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ད་ལྟར་ནི་ཉན་ཐོས་དང་ལྡན་པའི་བཀའ་མཆིད་མཛད་ན། འཇམ་དཔལ་བདག་གིས་ཁྱོད་ལ་བསྐུལ་གྱི། བྱང་


[053-389a0] [389A] 
[053-389a1] ༄༅། །ཆུབ་སེམས་དཔའ་དང་ལྡན་པའི་བཀའ་མཆིད་བརྩམ་པར་ཁྱོད་སྤོབས་པར་གྱིས་ཤིག་འཇམ་དཔལ་གྱིས་སྨྲས་པ། ཚེ་དང་ལྡན་པ་རབ་འབྱོར། ཉན་ཐོས་
[053-389a2] དང། རང་སངས་རྒྱས་ཐམས་ཅད་ནི་བྱང་ཆུབ་སེམས་དཔའ་དང་ལྡན་པའི་གཏམ་གྱི་སྣོད་དུ་གྱུར་པ་མ་ཡིན་ན། བཙུན་པ་རབ་འབྱོར་བྱང་ཆུབ་སེམས་དཔའ་དང་ལྡན་པའི་གཏམ་
[053-389a3] ཅིར་དགོས། རབ་འབྱོར་གྱིས་སྨྲས་པ། འཇམ་དཔལ། འདིར་གང་སྣོད་དུ་གྱུར་པ་འབྱུང་བ་དེ་དག་ལ་ཁྱོད་ཀྱིས་ཤོད་ཅིག་འཇམ་དཔལ་གྱིས་སྨྲས་པ། ཚེ་དང་ལྡན་པ་རབ་འབྱོར་
[053-389a4] འདི་ན་སྣོད་དུ་གྱུར་པ་ནི་གང་དག་ཡིན། སྣོད་དུ་མ་གྱུར་པ་ནི་གང་དག་ཡིན་ཤེས་སམ། རབ་འབྱོར་གྱིས་སྨྲས་པ། འཇམ་དཔལ། བདག་ནི་གཞན་གྱི་སྒྲའི་རྗེས་སུ་འབྲང་
[053-389a5] བ་ཡིན་པས་སྣོད་དང་སྣོད་མ་ཡིན་པ་ལྟ་ཅི་ཤེས་མོད་ཀྱི། འོན་ཀྱང་འཇམ་དཔལ་ཁྱོད་བྱང་ཆུབ་སེམས་དཔའ་དང་ལྡན་པའི་གཏམ་བརྩམ་པར་སྤོབས་པར་གྱིས་ཤིག་འཇམ་
[053-389a6] དཔལ་གྱིས་སྨྲས་པ། བཙུན་པ་རབ་འབྱོར། གང་སུ་དག་སྐྱོན་མེད་པ་ལ་ཞུགས་པ་དེ་དག་ཐམས་ཅད་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་མ་གྱུར་པའོ། །བཙུན་པ་རབ་
[053-389a7] འབྱོར། གང་དག་སྐྱོན་མེད་པ་ལའང་རྟོག་ཅིང་སེམས་ཅན་རྣམས་ལའང་བལྟ་ལ། སྐྱོན་མེད་པར་ཡང་མི་ལྟུང་ཞིང་སྐྱོན་དང་ཡང་ལྷན་ཅིག་མི་གནས་པ་དེ་དག་ནི་སངས་རྒྱས་


[053-389b0] [389B] 
[053-389b1] །བཙུན་པ་རབ་འབྱོར་གཞན་ཡང་གང་དག་མཚམས་ལ་གནས་པར་གྱུར་པ། སློབ་པ་དང་མི་སློབ་པའི་ཆོས་ལ་ཞུགས་པ། སེམས་ཅན་ཐམས་
[053-389b2] ཅད་ལ་བཏང་སྙོམས་པ། སྲིད་པ་ལ་མེ་འབར་བ་ལྟ་བུར་ལྟ་བ། ཡིད་ཡོངས་སུ་སྐྱོ་བ། ཁམས་གསུམ་ཐམས་ཅད་ཀྱིས་སྐྲག་པ། སྐད་ཅིག་ཙམ་ཡང་སྲིད་པ་མངོན་པར་འགྲུབ་པར་མི་
[053-389b3] དགའ་བ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་མ་གྱུར་པའོ། །བཙུན་པ་རབ་འབྱོར། གང་དག་ཕྱི་མའི་མཐའི་བསྐལ་པ་བྱེ་བར་གོ་ཆ་བགོས་པ། སྲིད་པ་ཐམས་ཅད་ཀྱིས་མི་
[053-389b4] འཇིགས་མི་དངང་བ། ཁམས་གསུམ་སྤྱོད་ཡུལ་བ། དྲི་མ་གསུམ་དང་བྲལ་བ། འཁོར་བ་ལ་སྐྱེད་མོས་ཚལ་དང་གཞལ་མེད་ཁང་དུ་འདུ་ཤེས་པ། སྲིད་པ་འདོད་ཅིང་སྲིད་པ་ཐམས་
[053-389b5] ཅད་ལ་ཆགས་པ་དང་བྲལ་བ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་གྱུར་པའོ། །བཙུན་པ་རབ་འབྱོར། གཞན་ཡང་གང་དག་འདོད་ཆགས་དང། ཞེ་སྡང་དང། གཏི་མུག་དང་
[053-389b6] བག་ལ་ཉལ་བ་དང། ཀུན་ཏུ་དཀྲིས་ཏེ་འདུག་པ་དང། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་སྤངས་པ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་མ་གྱུར་པའོ། །བཙུན་
[053-389b7] པ་རབ་འབྱོར། གང་དག་འདོད་ཆགས་ཀྱིས་ཆགས་པའང་མ་ཡིན་ལ་འདོད་ཆགས་སྤྱོད་པར་ཡང་སྟོན་པ། ཞེ་སྡང་གིས་སྡང་བའང་མ་ཡིན་ལ་ཞེ་སྡང་སྤྱོད་པར་ཡང་སྟོན་པ། གཏི་མུག་


[053-390a0] [390A] 
[053-390a1] ༄༅། །གིས་རྨོངས་པའང་མ་ཡིན་ལ་གཏི་མུག་སྤྱོད་པའང་སྟོན་པ། ཉོན་མོངས་པ་དང་ཡང་བྲལ་ལ་ཁམས་གསུམ་དུའང་སྣང་བ་སེམས་ཅན་ཐམས་ཅད་ལ་
[053-390a2] བྱམས་པ། མ་ཁེངས་པ། མ་ཞུམ་པ། སེམས་ཅན་ཐམས་ཅད་ཀྱི་ཁུར་ཁྱེར་བ། དེ་བཞིན་ཉིད་ཀྱི་རྗེས་སུ་སོང་བ། དཀོན་མཆོག་གསུམ་གྱི་གདུང་མི་འཆད་པར་བྱ་བའི་ཕྱིར་
[053-390a3] ཞུགས་པ། རིག་པ་གསུམ་དང་ལྡན་པ། རིག་པ་མངོན་དུ་གྱུར་བ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་གྱུར་པའོ། །རབ་འབྱོར་གྱིས་སྨྲས་པ། འཇམ་དཔལ། གལ་ཏེ་
[053-390a4] ཆོས་ཀྱི་དབྱིངས་ཀྱང་གཅིག་དེ་བཞིན་ཉིད་ཀྱང་གཅིག་ཡང་དག་པའི་མཐའ་ཡང་གཅིག་ན་སྣོད་དམ་སྣོད་མ་ཡིན་པ་དེ་ཇི་ལྟར་མངོན་འཇམ་དཔལ་གྱིས་སྨྲས་པ། བཙུན་པ་རབ་
[053-390a5] འབྱོར། འདི་ལྟ་སྟེ། དཔེར་ན། རྫ་མཁན་གྱིས་འཇིམ་པའི་གོང་བུ་གཅིག་ལས་སྣོད་རྣམ་པ་སྣ་ཚོགས་བྱས་ཏེ། སྣོད་དེ་ཐམས་ཅད་སོ་གཅིག་ཏུ་བཏང་ན། དེ་ལ་ཁ་ཅིག་ནི་འབྲུ་
[053-390a6] མར་དང་མར་གྱི་སྣོད་དུ་གྱུར། ཁ་ཅིག་ནི་སྦྲང་རྩི་དང་ལི་ཁ་རའི་སྣོད་དུ་གྱུར། ཁ་ཅིག་ནི་ངན་པ་མི་གཙང་བའི་སྣོད་དུ་འགྱུར་ཏེ། འཇིམ་པའི་གོང་བུ་དེ་དང་སོ་བཏང་བ་ལ་ནི་ཐ་དད་པ་
[053-390a7] ཅུང་ཟད་ཀྱང་མེད་དོ། །བཙུན་པ་རབ་འབྱོར། དེ་བཞིན་དུ་ཆོས་ཀྱི་དབྱིངས་ཀྱང་གཅིག་དེ་བཞིན་ཉིད་ཀྱང་གཅིག་ཡང་དག་པའི་མཐའ་ཡང་གཅིག་མོད་ཀྱི། ཇི་ལྟར་ལས་མངོན་


[053-390b0] [390B] 
[053-390b1] །དེ་ལ་སྦྲང་རྩི་དང། ལི་ཁ་རའི་སྣོད་ཇི་ལྟ་བ་དེ་བཞིན་དུ་བྱང་ཆུབ་སེམས་དཔའ་ཐམས་ཅད་ལ་བལྟའོ། །འབྲུ་མར་དང་མར་གྱི་སྣོད་
[053-390b2] ཇི་ལྟ་བ་དེ་བཞིན་དུ་ཉན་ཐོས་དང་རང་སངས་རྒྱས་ཐམས་ཅད་ལ་བལྟའོ། །ངན་པ་མི་གཙང་བའི་སྣོད་ཇི་ལྟ་བ་དེ་བཞིན་དུ་བྱིས་པ་སོ་སོའི་སྐྱེ་བོ་ཐམས་ཅད་ལ་བལྟའོ། །རབ་འབྱོར་གྱིས་སྨྲས་
[053-390b3] པ། འཇམ་དཔལ། རྣམ་གྲངས་གང་གིས་གང་དག་སྣོད་དུ་གྱུར་པ་དེ་དག་སྣོད་མ་ཡིན་པར་འགྱུར་པ་དང། གང་དག་སྣོད་མ་ཡིན་པ་དེ་དག་སྣོད་དུ་གྱུར་པའི་རྣམ་གྲངས་ཡོད་དམ། འཇམ་
[053-390b4] དཔལ་གྱིས་སྨྲས་པ། བཙུན་པ་རབ་འབྱོར། ཡོད་དོ། །རབ་འབྱོར་གྱིས་སྨྲས་པ། རྣམ་གྲངས་གང་གིས་ན་གང་དག་སྣོད་དུ་གྱུར་པ་དེ་དག་སྣོད་མ་ཡིན་པར་འགྱུར་བ་དང། གང་དག་
[053-390b5] སྣོད་མ་ཡིན་པ་དེ་དག་སྣོད་དུ་གྱུར་པ་ཡིན། འཇམ་དཔལ་གྱིས་སྨྲས་པ། བཙུན་པ་རབ་འབྱོར། གང་ལ་ལ་ཉོན་མོངས་པ་ཐམས་ཅད་ཀྱི་སྣོད་དུ་གྱུར་པ་བག་ཆགས་ཀྱི་མཚམས་སྦྱོར་བ་མ་
[053-390b6] བཅོམ་པ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་མ་གྱུར་པའོ། །བཙུན་པ་རབ་འབྱོར། གང་དག་ཉོན་མོངས་པ་ཐམས་ཅད་ཀྱི་སྣོད་དུ་མ་གྱུར་བ་བག་ཆགས་ཀྱི་མཚམས་སྦྱོར་བ་
[053-390b7] བཅོམ་པ་དེ་དག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་གྱུར་པའོ། །རབ་འབྱོར་སྨྲས་པ། འཇམ་དཔལ། སྣོད་དུ་ཅི་ཞིག་གཞུག་པར་བྱ། འཇམ་དཔལ་གྱིས་སྨྲས་པ། བཙུན་པ་རབ་


[053-391a0] [391A] 
[053-391a1] ༄༅། །འབྱོར། ཅིའང་མ་ཡིན་ནོ། །དེ་ཅིའི་ཕྱིར་ཞེ་ན། གང་གི་ཚེ་བྱང་ཆུབ་སེམས་དཔའ་གཞུག་པ་མེད་པ་དང། དབྱུང་བ་མེད་པ་ལ་སྤྱོད་པ་དེའི་ཚེ་སྣོད་ཀྱི་སྙིང་པོར་རིག་
[053-391a2] པར་བྱའོ། །གང་གི་ཚེ་གཞུག་པ་དང། དབྱུང་བ་ལ་སྤྱོད་པ་དེའི་ཚེ་སྣོད་ཆག་པར་རིག་པར་བྱའོ། །བཙུན་པ་རབ་འབྱོར། །འདི་ལྟ་སྟེ། དཔེར་ན། ནམ་མཁའ་ནི་རྩྭ་དང། ཤིང་གེལ་པ་
[053-391a3] དང༑ སྨན་དང། ནགས་ཚལ་ཐམས་ཅད་ཀྱི་སྣོད་ཅེས་ཀྱང་བྱ་ལ་གང་གི་སྣོད་ཀྱང་མ་ཡིན་ནོ། །བཙུན་པ་རབ་འབྱོར། དེ་བཞིན་དུ་བྱང་ཆུབ་སེམས་དཔའ་ཡང་སངས་རྒྱས་ཀྱི་ཆོས་
[053-391a4] ཐམས་ཅད་ཀྱི་སྣོད་ཅེས་ཀྱང་བྱ་ལ། གང་གི་སྣོད་ཀྱང་མ་ཡིན་ནོ། །བཙུན་པ་རབ་འབྱོར། འདི་ལྟ་སྟེ། དཔེར་ན། ས་ལས་སྐྱེས་པའི་ཤིང་རྣམས་ནི་སྣོད་ནམ་མཁའ་ཡིན་པས་རྣམ་
[053-391a5] པར་སྐྱེའོ། །བཙུན་པ་རབ་འབྱོར། དེ་བཞིན་དུ་ལྷག་པའི་བསམ་པ་ལས་སྐྱེས་པའི་བྱང་ཆུབ་སེམས་དཔའ་སེམས་དཔའ་རྣམས་ཀྱང་སྣོད་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་པས་རྣམ་པར་སྐྱེའོ། །
[053-391a6] རབ་འབྱོར་གྱིས་སྨྲས་པ། འཇམ་དཔལ། ཅི་བྱང་ཆུབ་སེམས་དཔའ་རྣམ་པར་སྐྱེའམ། འཇམ་དཔལ་གྱིས་སྨྲས་པ། བཙུན་པ་རབ་འབྱོར། གལ་ཏེ་ནམ་མཁའ་རྣམ་པར་སྐྱེ་ན་
[053-391a7] དེའི་ཕྱིར་བྱང་ཆུབ་སེམས་དཔའ་རྣམས་ཀྱང་རྣམ་པར་སྐྱེ་བ་ཞིག་ན། ནམ་མཁའ་ནི་རྣམ་པར་སྐྱེ་བའམ། ཡོངས་སུ་ཉམས་པར་མི་འགྱུར་ཏེ། བཙུན་པ་རབ་འབྱོར། དེ་བཞིན་དུ་


[053-391b0] [391B] 
[053-391b1] འགྱུར། ཡོངས་སུ་ཉམས་པར་ཡང་མི་འགྱུར་རོ། །རབ་འབྱོར་གྱིས་སྨྲས་པ། འཇམ་དཔལ། བྱང་ཆུབ་སེམས་དཔའ་རྣམས་
[053-391b2] རྣམ་པར་སྐྱེ་བར་ཡང་མི་འགྱུར། ཡོངས་སུ་ཉམས་པར་ཡང་མི་འགྱུར་ཞེས་བྱ་བ་ཅི་ལས་བསམས་ཏེ་དེ་སྐད་སྨྲས། འཇམ་དཔལ་གྱིས་སྨྲས་པ། ཉོན་མོངས་པ་རྣམ་པར་སྐྱེ་བར་ཡང་
[053-391b3] མི་འགྱུར། སངས་རྒྱས་ཀྱི་ཆོས་རྣམས་ལས་ཡོངས་སུ་ཉམས་པར་ཡང་མི་འགྱུར་རོ། །རབ་འབྱོར་གྱིས་སྨྲས་པ། འཇམ་དཔལ། ཉོན་མོངས་པ་རྣམས་དང། སངས་རྒྱས་ཀྱི་ཆོས་
[053-391b4] རྣམས་ལ་ཐ་དད་དུ་བྱ་བ་ཅི་ཡོད། འཇམ་དཔལ་གྱིས་སྨྲས་པ། བཙུན་པ་རབ་འབྱོར། ཉོན་མོངས་པ་རྣམས་དང། སངས་རྒྱས་ཀྱི་ཆོས་རྣམས་ལ་ཐ་དད་པར་བྱ་བ་ནི་ཅུང་ཟད་ཀྱང་མེད་
[053-391b5] དོ༑ ༑བཙུན་པ་རབ་འབྱོར། འདི་ལྟ་སྟེ། དཔེར་ན། རིའི་རྒྱལ་པོ་རི་རབ་ཀྱི་འོད་ཀྱིས་རེག་ན་གཟུགས་ཐམས་ཅད་འདི་ལྟ་སྟེ། གསེར་གྱི་ཁ་དོག་ཏུ་ཁ་དོག་གཅིག་པར་འགྱུར་རོ། །བཙུན་
[053-391b6] པ་རབ་འབྱོར། དེ་བཞིན་དུ་ཤེས་རབ་དང་ཡེ་ཤེས་ཀྱི་སྣང་བར་བྱས་པའི་ཉོན་མོངས་པ་རྣམས་ཀྱང་འདི་ལྟ་སྟེ། སངས་རྒྱས་ཀྱི་ཆོས་རྣམས་ཀྱི་ཁ་དོག་ཏུ་ཁ་དོག་གཅིག་པར་འགྱུར་རོ། །
[053-391b7] བཙུན་པ་རབ་འབྱོར། དེ་བས་ན་ཤེས་རབ་དང་ཡེ་ཤེས་ཀྱིས་སྣང་བར་བྱས་པའི་ཉོན་མོངས་པ་རྣམས་དང། སངས་རྒྱས་ཀྱི་ཆོས་རྣམས་ལ་ནི་ཐ་དད་པ་ཅུང་ཟད་ཀྱང་མེད་དེ། དེ་བས་ན་


[053-392a0] [392A] 
[053-392a1] ༄༅། །ཆོས་ཐམས་ཅད་སངས་རྒྱས་ཀྱི་ཆོས་ཞེས་བྱའོ། །རབ་འབྱོར་གྱིས་སྨྲས་པ། འཇམ་དཔལ། ཅིའི་ཕྱིར་ན་ཆོས་ཐམས་ཅད་སངས་རྒྱས་ཀྱི་ཆོས་ཞེས་བྱ་
[053-392a2] འཇམ་དཔལ་གྱིས་སྨྲས་པ། བཙུན་པ་རབ་འབྱོར། ཇི་ལྟ་བ་བཞིན་དུ་རྟོགས་པའི་ཕྱིར་རོ། །རབ་འབྱོར་གྱིས་སྨྲས་པ། འཇམ་དཔལ། ཇི་ལྟ་བ་བཞིན་ཞེས་བྱ་བས་ཅི་ཞིག་བསྟན་
[053-392a3] པར་འགྱུར། འཇམ་དཔལ་གྱིས་སྨྲས་པ། ཐོག་མ་ཇི་ལྟ་བར་ཐ་མར་ཡང་དེ་བཞིན་དུ་དེ་བཞིན་ཉིད་ལས་ཕྱིར་མི་ལྡོག་པས་དེའི་ཕྱིར་ཇི་ལྟ་བ་བཞིན་ཞེས་བྱའོ། །རབ་འབྱོར་གྱིས་སྨྲས་
[053-392a4] པ༑ འཇམ་དཔལ། ཐོག་མ་དང་ཐ་མ་ཞེས་བྱ་བས་ཅི་ཞིག་བསྟན་པར་འགྱུར། འཇམ་དཔལ་གྱིས་སྨྲས་པ། ཐོག་མ་ནི་སྟོང་པ་ཉིད། ཐ་མ་ནི་དབེན་པ་ཉིད་དེ་དེ་བས་ན་ཐོག་མ་དང་
[053-392a5] ཐ་མ་ཞེས་བྱའོ། །རབ་འབྱོར་གྱིས་སྨྲས་པ། འཇམ་དཔལ། སྟོང་པ་ཉིད་དང། དབེན་པ་ཉིད་ལ་ཐ་དད་དུ་བྱ་བ་ཅི་ཡོད། འཇམ་དཔལ་གྱིས་སྨྲས་པ། བཙུན་པ་རབ་འབྱོར། འདི་
[053-392a6] ཇི་སྙམ་དུ་སེམས། གསེར་དང་ས་ལེ་སྤྲམ་ལ་ཐ་དད་དུ་བྱ་བ་ཡོད་དམ། རབ་འབྱོར་གྱིས་སྨྲས་པ། འཇམ་དཔལ། མིང་དུ་བཏགས་པ་ལ་ནི་ཐ་དད་པ་ཡོད་དོ། །འཇམ་དཔལ་གྱིས་
[053-392a7] སྨྲས་པ། བཙུན་པ་རབ་འབྱོར། དེ་བཞིན་དུ་འདི་ལྟ་སྟེ། སྟོང་པ་ཉིད་དང། དཔེར་པ་ཉིད་འདི་ནི་མིང་དང་བརྡ་ཙམ་དུ་ཟད་དེ་མིང་དང་བརྡ་ལ་ནི་མཁས་པ་རྣམས་མངོན་པར་ཞེན་


[053-392b0] [392B] 
[053-392b1] བྱིས་པ་རྣམས་མངོན་པར་ཞེན་ཏོ། །རབ་འབྱོར་གྱིས་སྨྲས་པ། འཇམ་དཔལ། བྱིས་པའི་མཚན་ཉིད་ནི་ཇི་ལྟ་བུ་མཁས་པ་ཞེས་བྱ་བའི་མཚན་ཉིད་ནི་ཇི་ལྟ་བུ་ཡིན། འཇམ་
[053-392b2] དཔལ་གྱིས་སྨྲས་པ། བཙུན་པ་རབ་འབྱོར། བཅོམ་ལྡན་འདས་ཀྱིས་བྱིས་པ་ནི་ལས་ཀྱི་མཚན་ཉིད་དོ། །མཁས་པ་ནི་ཆོས་ཀྱི་མཚན་ཉིད་དོ་ཞེས་གསུངས་སོ། །རབ་འབྱོར་གྱིས་
[053-392b3] སྨྲས་པ། འཇམ་དཔལ། ལས་ཀྱི་མཚན་ཉིད་ཇི་ལྟ་བུ་ཡིན། འཇམ་དཔལ་གྱིས་སྨྲས་པ། བཙུན་པ་རབ་འབྱོར། རྟེན་ཅིང་འབྲེལ་བར་འབྱུང་བའི་མཚན་ཉིད་ནི་ལས་ཏེ། དེ་ལ་གང་
[053-392b4] དག་མངོན་པར་འདུ་བྱེད་པ་དེ་དག་གི་ནི་ཡོད་པར་མངོན་ནོ། །གང་དག་མངོན་པར་འདུ་མི་བྱེད་པ་དེ་དག་གི་ནི་མེད་པར་མངོན་ནོ། །དེ་ལ་བྱིས་པ་རྣམས་ནི་མངོན་པར་འདུ་བྱེད་པས་དེ་
[053-392b5] དག་གི་ནི་ཡོད་པར་མངོན་ནོ། །མཁས་པ་རྣམས་ནི་མངོན་པར་འདུ་མི་བྱེད་པས་དེ་དག་གི་ནི་མེད་པར་མངོན་ཏེ། དེ་ལ་གང་ཡོད་པ་དང་གང་མེད་པའི་དབུས་དེ་ནི་འཕགས་པ་རྣམས་
[053-392b6] ཀྱི་སྤྱོད་ཡུལ་ལོ། །འཕགས་པའི་སྤྱོད་ཡུལ་གང་ཡིན་པ་དེ་ནི་འཕགས་པ་མ་ཡིན་པ་རྣམས་ཀྱི་སྤྱོད་ཡུལ་མ་ཡིན་ནོ། །རབ་འབྱོར་གྱིས་སྨྲས་པ། འཇམ་དཔལ། འཕགས་པ་ཞེས་བྱ་
[053-392b7] བས་ཅི་ཞིག་བསྟན་པར་འགྱུར། འཇམ་དཔལ་གྱིས་སྨྲས་པ། བཙུན་པ་རབ་འབྱོར། འཕགས་པ་ཞེས་བྱ་བ་དེ་ནི་རྡུལ་མེད་ཅིང་ཉོན་མོངས་པ་མེད་པ་ལ་ཡང་དག་པར་འདུ་བའི་བཞིའོ། །


[053-393a0] [393A] 
[053-393a1] ༄༅། །རབ་འབྱོར་གྱིས་སྨྲས་པ། འཇམ་དཔལ། རྣམ་གྲངས་གང་གིས་ཆོས་ཐམས་ཅད་རྡུལ་མེད་ཅིང། ཉོན་མོངས་པ་མེད་པ་ལ་ཡང་དག་པར་འདུ་བར་
[053-393a2] འགྱུར་བའི་རྣམ་གྲངས་ཡོད་དམ། འཇམ་དཔལ་གྱིས་སྨྲས་པ། བཙུན་པ་རབ་འབྱོར། ཡོད་དོ། །རབ་འབྱོར་གྱིས་སྨྲས་པ། རྣམ་གྲངས་གང་ཡིན། འཇམ་དཔལ་གྱིས་སྨྲས་པ་
[053-393a3] བཙུན་པ་རབ་འབྱོར། འདི་ལྟ་སྟེ། དཔེར་ན། རྒྱ་མཚོ་ཆེན་པོར་ཆུ་ཐམས་ཅད་ཡང་དག་པར་འདུ་སྟེ། དེའང་འདི་ལྟ་སྟེ། ལན་ཚྭའི་རོར་རོ་གཅིག་གོ་བཙུན་པ་རབ་འབྱོར། དེ་
[053-393a4] བཞིན་དུ་སངས་རྒྱས་ཀྱི་ཆོས་ཐམས་ཅད་ཀྱང་རྡུལ་མེད་ཅིང་ཉོན་མོངས་པ་མེད་པ་ཡང་དག་པར་འདུ་ཞིང། དེའང་འདི་ལྟ་སྟེ། རྣམ་པར་གྲོལ་བའི་རོར་རོ་གཅིག་གོ་རབ་འབྱོར་
[053-393a5] གྱིས་སྨྲས་པ། འཇམ་དཔལ། གང་ལས་རྣམ་པར་ཐར་པར་བྱ་བའི་ཕྱིར་རྣམ་པར་གྲོལ་བ་སྟོན། འཇམ་དཔལ་གྱིས་སྨྲས་པ། བཙུན་པ་རབ་འབྱོར། འདི་ཇི་སྙམ་དུ་སེམས་
[053-393a6] གང་ཡོད་ན་འཆིང་བར་འགྱུར། རབ་འབྱོར་གྱིས་སྨྲས་པ། འཇམ་དཔལ་མི་ཤེས་པ་ཡོད་ན་འཆིང་བར་འགྱུར་རོ། །འཇམ་དཔལ་གྱིས་སྨྲས་པ་བཙུན་པ་རབ་འབྱོར། དེ་བས་
[053-393a7] ན་མི་ཤེས་པ་ལས་རྣམ་པར་ཐར་པར་བྱ་བའི་ཕྱིར་རྣམ་པར་གྲོལ་བ་བསྟན་ཏོ། །རབ་འབྱོར་གྱིས་སྨྲས་པ། འཇམ་དཔལ། ཆོས་ཐམས་ཅད་ལ་ཐ་དད་པར་བྱ་བ་མེད་ན་ཤེས་


[053-393b0] [393B] 
[053-393b1] འཇམ་དཔལ་གྱིས་སྨྲས་པ་བཙུན་པ་རབ་འབྱོར། འདི་ལྟ་སྟེ། དཔེར་ན། དཔྱིད་ཀྱིས་བསྲོས་པའི་ཆུ་ལ་ནི་དྲོ་བ་ཞེས་བསྟན་ཏོ། །ཆུ་དེ་ཉིད་
[053-393b2] གྲང་བའི་དུས་སུ་ནི་གྲང་བ་ཞེས་བསྟན་ཏོ། །ཆུ་དེ་ལ་ནི་ཐ་དད་དུ་བྱ་བ་ཅུང་ཟད་ཀྱང་མེད་དོ། །བཙུན་པ་རབ་འབྱོར། །དེ་བཞིན་དུ་ཚུལ་བཞིན་མ་ཡིན་པའི་ཡིད་ལ་བྱེད་པས་བསྲོས་
[053-393b3] བའི་སེམས་ལ་ནི་མི་ཤེས་པ་ཞེས་བསྟན་ཏོ། །ཚུལ་བཞིན་ཡིད་ལ་བྱེད་པ་ལ་ནི་ཤེས་པ་ཞེས་བསྟན་ཏེ། དེ་ལ་ནང་གི་བྱེད་པའི་སྐྱེས་བུ་དེའི་ཤེས་པའམ། མི་ཤེས་པར་བསྟན་པ་
[053-393b4] ནི་གང་ཡང་མེད་དོ། །རབ་འབྱོར་གྱིས་སྨྲས་པ། འཇམ་དཔལ། དོན་དེ་ནི་རྟོགས་པར་དཀའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར་གཉིས་ལ་སྤྱོད་པ་རྣམས་ཀྱིས་
[053-393b5] སོ༑ ༑རབ་འབྱོར་གྱིས་སྨྲས་པ། འཇམ་དཔལ། དོན་དེ་ནི་མཐོང་བར་དཀའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། །ཤེས་རབ་ཀྱི་མིག་དང་བྲལ་བ་རྣམས་ཀྱིས་སོ། །
[053-393b6] རབ་འབྱོར་གྱིས་སྨྲས་པ། འཇམ་དཔལ། དོན་དེ་ནི་གཏིང་དཔག་དཀའ་བའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། །གཏིང་མ་རྙེད་པ་རྣམས་ཀྱིས་སོ། །རབ་འབྱོར་
[053-393b7] གྱིས་སྨྲས་པ། འཇམ་དཔལ། དོན་དེ་ནི་ཤེས་པར་དཀའ་བའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། ལྷག་པའི་ང་རྒྱལ་ཅན་རྣམས་ཀྱིས་སོ། །རབ་འབྱོར་གྱིས་སྨྲས་


[053-394a0] [394A] 
[053-394a1] ༄༅། །པ༑ འཇམ་དཔལ། དོན་དེ་ནི་གོ་བར་དཀའ་བའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། བྱང་ཆུབ་ཀྱི་ཡན་ལག་དང་བྲལ་བ་རྣམས་ཀྱིས་
[053-394a2] སོ༑ ༑རབ་འབྱོར་གྱིས་སྨྲས་པ། འཇམ་དཔལ། དོན་དེ་ནི་མོས་པར་དཀའ་བའོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། ཀུན་གཞི་ལ་དགའ་བ་རྣམས་ཀྱིས་སོ། །རབ་
[053-394a3] འབྱོར་གྱིས་སྨྲས་པ། འཇམ་དཔལ། དོན་དེ་ནི་བརྟག་མི་ནུས་པའོ་།འཇམ་དཔལ་གྱིས་སྨྲས་པ། འདི་ལྟར་དེར་མཚན་མ་ཀུན་ཏུ་མི་འབྱུང་ངོ། །རབ་འབྱོར་གྱིས་སྨྲས་པ་
[053-394a4] འཇམ་དཔལ། དོན་དེ་ནི་རྟོག་གེའི་སྤྱོད་པ་ཅན་མ་ཡིན་པའོ། །འཇམ་དཔལ་གྱིས་སྨྲས་པ། འདི་ལྟར་དེ་ལ་སོ་སོར་རྣམ་པར་རིག་པ་མེད་དོ་།རབ་འབྱོར་གྱིས་སྨྲས་པ། འཇམ་
[053-394a5] དཔལ། དོན་དེ་ནི་མཆོག་ཏུ་འཕགས་པའོ། །འཇམ་དཔལ་གྱིས་སྨྲས་པ་འདི་ལྟར་དེ་ནི་བསྔོ་བའི་འདུ་ཤེས་དང་བྲལ་བའོ། །རབ་འབྱོར་གྱིས་སྨྲས་པ། འཇམ་དཔལ། དོན་
[053-394a6] དེ་ནི་མཁས་པ་དང་མཛངས་པས་རིག་པའོ། །འཇམ་དཔལ་གྱིས་སྨྲས་པ། འདི་ལྟར་དེ་ནི་བདག་ཉིད་ཀྱིས་རིག་པའོ། །རབ་འབྱོར་གྱིས་སྨྲས་པ། འཇམ་དཔལ། དེ་བཞིན་
[053-394a7] གཤེགས་པས་གང་དོན་དུ་ན་དོན་ནི་དོན་མ་ཡིན་པའོ་ཞེས་དེ་སྐད་བཤད་པ་ཚིག་དེའི་དགོངས་པའི་ཚིག་བཤད་པ་ཇི་ལྟ་བུ་ཡིན། འཇམ་དཔལ་གྱིས་སྨྲས་པ། བཙུན་པ་


[053-394b0] [394B] 
[053-394b1] དོན་ཅེས་བྱ་བ་ནི་བརྗོད་དུ་མེད་པའི་དོན་ཏོ། །དེ་ལ་གང་དག་བརྗོད་དུ་ཡོད་པའི་དོན་ལ་སྤྱོད་པ་དེ་དག་གི་དོན་ནི་དོན་མ་ཡིན་ཏེ། དེ་བས་ན་བཅོམ་ལྡན་འདས་ཀྱིས་དོན་དུ་ན་དོན་
[053-394b2] དེ་ནི་དོན་མ་ཡིན་པའོ་ཞེས་དེ་སྐད་བཀའ་སྩལ་ཏོ། །གཞན་ཡང་བཙུན་པ་རབ་འབྱོར། དོན་ཅེས་བྱ་བ་ནི་དཔེན་པའི་དོན་ཏོ། །དེ་ལ་གང་དག་ལུས་དང། ངག་དང། སེམས་དང་མཚུངས་
[053-394b3] བར་ལྡན་པའི་དོན་ལ་སྤྱོད་པ་དེ་དག་གི་དོན་ནི་དོན་མ་ཡིན་ཏེ། དེ་བས་ན་བཅོམ་ལྡན་འདས་ཀྱིས་ཀྱང་དོན་དུ་ན་དོན་ནི་དོན་མ་ཡིན་པའོ་ཞེས་དེ་སྐད་ཅེས་བཀའ་སྩལ་ཏོ། །རབ་འབྱོར་གྱིས་
[053-394b4] སྨྲས་པ། འཇམ་དཔལ། ཆོས་ཐམས་ཅད་ཆོས་མ་ཡིན་པའོ་ཞེས་བཅོམ་ལྡན་འདས་ཀྱིས་ཅི་ལས་དགོངས་ཏེ་དེ་སྐད་བཀའ་སྩལ། འཇམ་དཔལ་གྱིས་སྨྲས་པ། བཙུན་པ་རབ་
[053-394b5] འབྱོར། བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་གཟིངས་དང་འདྲ་བར་ཤེས་པ་རྣམས་ཀྱིས་ཆོས་ཉིད་ཀྱང་སྤང་བར་བྱ་ན་ཆོས་མ་ཡིན་པ་ལྟ་ཅི་སྨོས་ཞེས་དེ་སྐད་ཅེས་བཀའ་སྩལ་
[053-394b6] ཏེ༑ གང་སྤང་བར་བྱ་བ་དེ་ནི་ཆོས་དང་ཆོས་མ་ཡིན་པ་ཞེས་མི་བྱའོ། །རབ་འབྱོར་གྱིས་སྨྲས་པ། འཇམ་དཔལ། ཅི་སངས་རྒྱས་ཀྱི་ཆོས་རྣམས་ཀྱང་ཆོས་མ་ཡིན་ནམ། འཇམ་དཔལ་
[053-394b7] གྱིས་སྨྲས་པ། བཙུན་པ་རབ་འབྱོར། སངས་རྒྱས་ཀྱི་ཆོས་རྣམས་ལ་ནི་ཡང་དག་པར་གྲུབ་པ་གང་ཡང་མེད་དོ། །གང་ཡང་དག་པར་གྲུབ་པ་མ་ཡིན་པ་དེ་ནི་ཆོས་དང་ཆོས་མ་ཡིན་པ་


[053-395a0] [395A] 
[053-395a1] ༄༅། །ཞེས་མི་བྱའོ། །དེ་བས་ན་བཅོམ་ལྡན་འདས་ཀྱིས་ཀྱང་ཆོས་ཐམས་ཅད་ནི་ཆོས་མ་ཡིན་པའོ་ཞེས་དེ་སྐད་ཅེས་བཀའ་སྩལ་ཏོ། །རབ་འབྱོར་གྱིས་སྨྲས་པ་
[053-395a2] འཇམ་དཔལ། ལས་དང་པོ་པའི་བྱང་ཆུབ་སེམས་དཔའ་དག་བཤད་པ་འདི་ཐོས་ནས་མི་སྐྲག་མི་དངང་དངང་བར་མི་འགྱུར་བ་ནི་ངོ་མཚར་ཏོ། །འཇམ་དཔལ་གྱིས་སྨྲས་པ་
[053-395a3] བཙུན་པ་རབ་འབྱོར། འདི་ཇི་སྙམ་དུ་སེམས། བརྒྱ་ལ་སེང་གེའི་ཕྲུག་གུ་སེང་གེའི་སྒྲ་ཐོས་ནས་སྐྲག་གམ། དངང་ངམ། དངང་བར་འགྱུར་རམ། ངང་པའི་རྒྱལ་པོའི་ཕྲུག་གུ་
[053-395a4] ནམ་མཁའི་དཀྱིལ་ན་འཕུར་བ་ན་ངང་པའི་སྒྲ་ཐོས་ནས་སྐྲག་གམ། དངང་ངམ། དངང་བར་འགྱུར་རམ། རབ་འབྱོར་ཀྱིས་སྨྲས་པ་འཇམ་དཔལ། དེ་ནི་མ་ཡིན་ཏེ། སེང་གེའི་
[053-395a5] ཕྲུག་གུ་རང་གི་སྒྲ་དང། ངང་པའི་རྒྱལ་པོའི་ཕྲུག་གུ་རང་གི་སྤྱོད་ཡུལ་གྱིས་མི་སྐྲག་གོ་འཇམ་དཔལ་གྱིས་སྨྲས་པ། བཙུན་པ་རབ་འབྱོར། དེ་བཞིན་དུ་དེ་བཞིན་གཤེགས་
[053-395a6] པའི་རིགས་དང། གདུང་ལས་སྐྱེས་པའི་བྱང་ཆུབ་སེམས་དཔའ་དེ་བཞིན་ཉིད་དང། སྟོང་པ་ཉིད་ལས་ངེས་པར་བྱུང་པ་དེ་རྣམས་ནི་ཆོས་ཐམས་ཅད་དང། སྒྲ་ཐམས་ཅད་
[053-395a7] དང། བཤད་པ་ཐམས་ཅད་ཀྱིས་མི་སྐྲག་མི་དངང་དངང་བར་མི་འགྱུར་མོད་ཀྱི། བཙུན་པ་རབ་འབྱོར། འོན་ཀྱང་གང་ཡོད་ན་སྐྲག་པར་འགྱུར་ཤེས་[?] སམ། རབ་འབྱོར་གྱིས་སྨྲས་


[053-395b0] [395B] 
[053-395b1] འཇམ་དཔལ། འཇིག་ཚོགས་ལ་ལྟ་བ་ཡོད་ན་སྐྲག་པར་འགྱུར་རོ། །འཇམ་དཔལ་གྱིས་སྨྲས་པ། བཙུན་པ་རབ་འབྱོར། འཇིག་ཚོགས་ལ་ལྟ་བ་དེ་བྱང་ཆུབ་སེམས་དཔས་ཡོངས་སུ་
[053-395b2] ཤེས་ཏེ། དེ་བས་ན་ཆོས་ཐམས་ཅད་ཀྱིས་མི་སྐྲག་གོ་དེ་སྒྲ་ཐམས་ཅད་དང། བཤད་པ་ཐམས་ཅད་ཀྱིས་མི་སྐྲག་མི་དངང་དངང་བར་མི་འགྱུར་རོ། །རབ་འབྱོར་གྱིས་སྨྲས་པ། འཇམ་
[053-395b3] དཔལ། གལ་ཏེ་བྱང་ཆུབ་སེམས་དཔས་འཇིག་ཚོགས་ལ་ལྟ་བ་ཡོངས་སུ་ཤེས་ན། དེ་ཇི་ལྟར་འབྲས་བུ་མ་ཐོབ། འཇམ་དཔལ་གྱིས་སྨྲས་པ་བཙུན་པ་རབ་འབྱོར། བྱང་ཆུབ་སེམས་
[053-395b4] དཔའ་ནི་འབྲས་བུ་ཐོབ་པར་འདོད་པའི་ཕྱིར་འཇིག་ཚོགས་ལ་ལྟ་བ་ཡོངས་སུ་ཤེས་པ་མ་ཡིན་གྱི། འབྲས་བུ་འཐོབ་པ་ལ་བཏང་སྙོམས་སུ་བྱ་བ་དང། སངས་རྒྱས་ཀྱི་ཆོས་ཐོབ་པར་འདོད་
[053-395b5] པའི་ཕྱིར་སེམས་ཅན་ཐམས་ཅད་ལ་སྙིང་རྗེ་ཆེན་པོས་སྦྱོར་བའི་བྱང་ཆུབ་སེམས་དཔའ་འཇིག་ཚོགས་ལ་ལྟ་བ་ཡོངས་སུ་ཤེས་ཏེ། དེ་བས་ན་འབྲས་བུ་མི་འཐོབ་བོ། །རབ་འབྱོར་གྱིས་
[053-395b6] སྨྲས་པ། འཇམ་དཔལ། བྱང་ཆུབ་སེམས་དཔའི་ཐབས་གང་གིས་བྱང་ཆུབ་སེམས་དཔས་འཇིག་ཚོགས་ལ་ལྟ་བ་ཡོངས་སུ་ཤེས་ལ་འབྲས་བུའང་མི་འཐོབ་པ་དེ་ནི་ཐབས་ཆེན་པོ་ཡིན་
[053-395b7] ནོ༑ ༑འཇམ་དཔལ་གྱིས་སྨྲས་པ། བཙུན་པ་རབ་འབྱོར། འདི་ལྟར་བྱང་ཆུབ་སེམས་དཔའི་ཡེ་ཤེས་ཀྱི་དབྱིངས་ནི་ཐབས་དང་ཤེས་རབ་ཀྱིས་ཡང་དག་པར་ཟིན་པ་སྟེ། དེ་བས་ན་བྱང་


[053-396a0] [396A] 
[053-396a1] ༄༅། །ཆུབ་སེམས་དཔའ་དེ་འཇིག་ཚོགས་ལ་ལྟ་བའང་ཡོངས་སུ་ཤེས་ལ་འབྲས་བུའང་མི་ཐོབ་བོ། །བཙུན་པ་རབ་འབྱོར། འདི་ལྟ་སྟེ། དཔེར་ན། སྐྱེས་
[053-396a2] བུ་ཚན་པོ་ཆེ་ཞིག་གིས་མཚོན་ཆ་རྣོན་པོས་ཤིང་སཱ་ལ་ཆེན་པོ་བཅད་ན། དེ་རིལ་གྱིས་ཆད་བཞིན་དུ་དེ་ཉིད་ན་འདུག་སྟེ་མི་འགྱེལ་ལོ། །བཙུན་པ་རབ་འབྱོར། དེ་བཞིན་དུ་བྱང་
[053-396a3] ཆུབ་སེམས་དཔའི་ཡེ་ཤེས་ཀྱི་དབྱིངས་ཀྱང་ཐབས་དང་ཤེས་རབ་ཀྱིས་ཡང་དག་པར་ཟིན་ཏེ། དེ་བས་ན་བྱང་ཆུབ་སེམས་དཔའ་དེ་འཇིག་ཚོགས་ལ་ལྟ་བའང་ཡོངས་སུ་ཤེས་
[053-396a4] ལ་འབྲས་བུའང་མི་འཐོབ་བོ། །བཙུན་པ་རབ་འབྱོར། གང་ཤིང་སཱ་ལ་ཆེན་པོ་དེ་ཆར་པ་ཆེན་པོ་བབ་སྟེ་གཤེར་ཅིང་བརླན་པར་གྱུར་ན་སླར་ཡང་སྐྱེ་ཞིང་ཡལ་ག་དང། ལོ་མ་དང་
[053-396a5] མེ་ཏོག་དང། འབྲས་བུ་དག་ཀྱང་འབྱུང་ལ། གང་སེམས་ཅན་ཐམས་ཅད་ཀྱི་ཉེ་བར་འཚོ་བར་འགྱུར་བ་དེ་ལྟ་བུའི་དུས་དང། དེ་ལྟ་བུའི་སྐབས་ཀྱང་ཡོད་དོ། །བཙུན་པ་རབ་
[053-396a6] འབྱོར༑ དེ་བཞིན་དུ་བྱམས་པ་ཆེན་པོ་དང། སྙིང་རྗེ་ཆེན་པོས་གཤེར་ཅིང་བརླན་པའི་བྱང་ཆུབ་སེམས་དཔའ་ཡང་འཇིག་ཚོགས་ལ་ལྟ་བ་ཡོངས་སུ་ཤེས་ལ་ཁམས་གསུམ་
[053-396a7] དུའང་སྐྱེ་ཞིང་གང་སེམས་ཅན་ཐམས་ཅད་ཀྱི་ཉེ་བར་འཚོ་བར་འགྱུར་བ་ཚེ་དང། རིགས་དང། སྐྱེ་བའང་སྟོན་པར་བྱེད་དོ་།བཙུན་པ་རབ་འབྱོར། གང་ཤིང་སཱ་ལ་ཆེན་པོ་དེ་


[053-396b0] [396B] 
[053-396b1] དེ་ལྟ་བུའི་དུས་དང། དེ་ལྟ་བུའི་སྐབས་ཀྱང་ཡོད་དོ། །བཙུན་པ་རབ་འབྱོར། དེ་བཞིན་དུ་ཡེ་ཤེས་ཆེན་པོའི་རླུང་གི་ཤུགས་
[053-396b2] ཀྱིས་ཕུལ་ན་བྱང་ཆུབ་སེམས་དཔའ་བྱང་ཆུབ་ཀྱི་སྙིང་པོ་འགོག་པར་ལྟུང་ངོ། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་ལེགས་སོ་ཞེས་བྱ་བ་བྱིན་ཏེ། འཇམ་
[053-396b3] དཔལ་ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་ཐབས་དང་ཤེས་རབ་ཀྱིས་ཡང་དག་པར་ཟིན་པའི་ཡེ་ཤེས་ཀྱི་དབྱིངས་དང། བྱམས་པ་ཆེན་པོ་དང། སྙིང་རྗེ་ཆེན་པོ་དང་ལྡན་པའི་
[053-396b4] ཆོས་བསྟན་པ་དེ་ནི་ལེགས་པར་བཤད་དེ། ལེགས་སོ། །ལེགས་སོ། །འཇམ་དཔལ། འོན་ཀྱང་དཔེ་གང་དག་བསྟན་པས་བྱང་ཆུབ་སེམས་དཔའི་ཐབས་དང་ཤེས་རབ་ཤེས་པར་
[053-396b5] འགྱུར་པའི་དཔེ་ངས་ཀྱང་བསྟན་གྱི། ཉོན་ཅིག་འཇམ་དཔལ། འདི་ལྟ་སྟེ། དཔེར་ན། ཀླུའི་རྒྱལ་པོ་མཐུ་དང་ལྡན་པས་སེམས་དཔའི་དབང་གིས་སྤྲིན་གྱི་ཕུང་པོ་གཅིག་ལས་ཆར་པའི་
[053-396b6] བདག་ཉིད་དང། གློག་གི་ཕྲེང་བའང་གཏོང་ངོ། །སྐྱེ་བར་བྱེད་པའི་བདག་ཉིད་ཆུའི་རྒྱུན་ཀྱང་གཏོང་ངོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་ཡང་ཐབས་དང་ཤེས་རབ་དང་
[053-396b7] ཡེ་ཤེས་ཀྱི་སྤྲིན་གཅིག་ལས་སེམས་ཅན་སོ་སོའི་སྐྱེ་བོ་རྣམས་ཡོངས་སུ་སྨིན་པར་བྱ་བའི་ཕྱིར་བྱིས་པ་སོ་སོའི་སྐྱེ་བོ་ཐམས་ཅད་ཀྱི་སྤྱོད་པའང་སྟོན་ཏོ། །གདུལ་བར་བྱ་བའི་སེམས་ཅན་རྣམས་


[053-397a0] [397A] 
[053-397a1] ༄༅། །གདུལ་བའི་ཕྱིར་འཕགས་པ་ཐམས་ཅད་ཀྱི་སྤྱོད་པའང་སྟོན་ཏོ། །འཇམ་དཔལ། འདི་ལྟ་སྟེ། དཔེར་ན། རིའི་རྒྱལ་པོ་གངས་རི་ལ་དྲིའི་ཤིང་ཞིག་ཡོད་དེ་
[053-397a2] དེའི་རྩ་བའི་དྲིའང་གཞན། སྡོང་པོའི་དྲིའང་གཞན། ཡལ་གའི་དྲིའང་གཞན། ལོ་མའི་དྲིའང་གཞན། མེ་ཏོག་གི་དྲིའང་གཞན་འབྲས་བུའི་དྲིའང་གཞན་ནོ། །འཇམ་དཔལ། དེ་
[053-397a3] བཞིན་དུ་དྲིའི་ཤིང་ལྟ་བུའི་བྱང་ཆུབ་སེམས་དཔའི་ལུས་དེའང་སེམས་ཅན་རྣམས་ཇི་ལྟར་མོས་པ་བཞིན་དུ་སོ་སོ་ཅི་རིགས་པར་ཆོས་ཀྱི་དྲི་གཏོང་སྟེ། སྙིང་རྗེ་ཆེན་པོའི་རྩ་བའི་དྲི་དེ་ལས་
[053-397a4] ཀྱང་མི་གཡོའོ། །འཇམ་དཔལ། འདི་ལྟ་སྟེ། དཔེར་ན། བརྒྱ་བྱིན་ཐོགས་པའི་ནོར་བུ་རིན་པོ་ཆེ་ལྷ་རྣམས་ཀྱི་དབང་པོ་བརྒྱ་བྱིན་གྱི་མགུལ་དུ་ཐོགས་ན། དེ་ལ་སུམ་ཅུ་རྩ་གསུམ་གྱི་གནས་
[053-397a5] ཐམས་ཅད་དང། ལྷ་རྣམས་ཀྱི་དབང་པོ་བརྒྱ་བྱིན་གྱི་དགའ་བ་དང། རྩེ་བའི་ཚོགས་ཐམས་ཅད་སྣང་ཡང་ནོར་བུ་རིན་པོ་ཆེ་དེ་ནི་རྣམ་པར་མི་རྟོག་གོ་འཇམ་དཔལ། དེ་བཞིན་དུ་ནོར་
[053-397a6] བུ་རིན་པོ་ཆེ་དག་པ་ལྟ་བུའི་བྱང་ཆུབ་སེམས་དཔའི་ཡེ་ཤེས་ཀྱི་དབྱིངས་དེའང་བྱ་བ་ཐམས་ཅད་ཀྱང་སྟོན་ལ། ཐམས་ཅད་དུའང་རྣམ་པར་མི་རྟོག་གོ་འཇམ་དཔལ། འདི་ལྟ་སྟེ། དཔེར་
[053-397a7] ན༑ ནོར་བུ་རིན་པོ་ཆེ་ཡིད་བཞིན་དུ་འགྲོ་བ་ཞེས་བྱ་བ་ཞིག་ཡོད་དེ། དེ་ནི་སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱེད་ཀྱང་ནོར་བུ་རིན་པོ་ཆེ་དེ་ནི་


[053-397b0] [397B] 
[053-397b1] འཇམ་དཔལ། དེ་བཞིན་དུ་ནོར་བུ་རིན་པོ་ཆེ་ལྟ་བུར་ལྷག་པའི་བསམ་པ་དག་པའི་བྱང་ཆུབ་སེམས་དཔའ་ཡང་སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་ཡོངས་
[053-397b2] སུ་རྫོགས་པར་བྱེད་ཀྱང་བྱང་ཆུབ་སེམས་དཔའ་དེ་ནི་རྣམ་པར་མི་རྟོག་གོ་འཇམ་དཔལ། འདི་ལྟ་སྟེ། དཔེར་ན། ནམ་མཁའ་ལ་མེའང་འབར་ཞིང་ཆར་པའང་འབབ་མོད་ཀྱི། ནམ་མཁའ་
[053-397b3] ལ་ནི་ཚ་བའང་མེད། གྲང་བར་འགྱུར་བའང་མེད་དོ། །འཇམ་དཔལ་དེ་བཞིན་དུ་ཐབས་མཁས་པའི་བྱང་ཆུབ་སེམས་དཔའ་ཡང་ཀུན་ཏུ་འབར་བའི་ཁམས་གསུམ་ནའང་གནས་ཤིང་མྱ་
[053-397b4] ངན་ལས་འདས་པའི་ཞི་བ་ལའང་སྤྱོད་མོད་ཀྱི། ཚ་བའང་མེད་གྲང་བར་འགྱུར་བའང་མེད་དོ། །འཇམ་དཔལ། འདི་ལྟ་སྟེ། དཔེར་ན་ནམ་མཁའ་ལ་དུག་གི་ཤིང་ཡང་སྐྱེ། སྨན་གྱི་
[053-397b5] ཤིང་ཡང་སྐྱེ་མོད་ཀྱི། ནམ་མཁའ་ལ་ནི་དུག་གི་ཤིང་གིས་ཉོན་མོངས་པར་ཡང་མི་འགྱུར། སྨན་གྱི་ཤིང་གིས་རྣམ་པར་བྱང་བར་ཡང་མི་འགྱུར་རོ། །འཇམ་དཔལ། དེ་བཞིན་དུ་ཐབས་
[053-397b6] མཁས་པའི་བྱང་ཆུབ་སེམས་དཔའ་ཡང་དུག་གི་ཤིང་ལྟ་བུའི་ཕུང་པོའང་འཆང། སྨན་གྱི་ཤིང་ལྟ་བུའི་དབང་པོའང་འཆང་མོད་ཀྱི། ཕུང་པོའི་ཉོན་མོངས་པས་ཉོན་མོངས་པར་ཡང་མི་
[053-397b7] འགྱུར། རྣམ་པར་དག་པའི་དབང་པོས་རྣམ་པར་བྱང་བར་ཡང་མི་འགྱུར་ལ། གཉིས་ཀའི་བྱ་བའང་བྱེད་དོ། །འཇམ་དཔལ། འདི་ལྟ་སྟེ་དཔེར་ན། ཆུའི་སྣོད་བུ་གུ་བརྒྱ་ཡོད་པ་ལ་


[053-398a0] [398A] 
[053-398a1] ༄༅། །བུ་གུ་གཅིག་བཀག་ན་ཐམས་ཅད་ནས་མི་འཛག་གོ་བུ་གུ་གཅིག་བྱེ་ན་ཐམས་ཅད་ནས་ཀྱང་འཛག་གོ་འཇམ་དཔལ། དེ་བཞིན་དུ་བྱང་ཆུབ་སེམས་དཔའ་མཉམ་
[053-398a2] པར་བཞག་པའི་ཚེ་མངོན་པར་ཤེས་པ་ཆེན་པོ་ལ་ཡོངས་སུ་རྫོགས་པར་བྱེད་ཀྱི་ཡུལ་ལ་མི་འཛག་གོ་ཡང་ལངས་པ་ན་འདི་ལྟ་སྟེ་སེམས་ཅན་ཐམས་ཅད་ལ་སོ་སོ་ཇི་ལྟར་འོས་པ་ཆོས་
[053-398a3] བསྟན་པའི་ཕྱིར་ཡུལ་ཐམས་ཅད་དུ་ཟག་གོ་འཇམ་དཔལ། འདི་ལྟ་སྟེ་དཔེར་ན། མཆོག་ཏུ་མཐུ་དང་ལྡན་པའི་རྟ་ཅང་ཤེས་ནི་རྟ་ཞོན་པ་ལ་སྲུང་བར་བྱེད་དེ། བདག་ལ་ནི་དེ་ལྟ་མ་ཡིན་
[053-398a4] ནོ༑ ༑འཇམ་དཔལ། དེ་བཞིན་དུ་སྙིང་རྗེ་ཆེན་པོ་ཐོབ་པའི་བྱང་ཆུབ་སེམས་དཔའ་མཆོག་ཏུ་མཐུ་དང་ལྡན་པ་དག་ནི་སེམས་ཅན་རྣམས་ལ་སྲུང་བར་བྱེད་དེ། བདག་ལ་ནི་དེ་ལྟ་མ་ཡིན་
[053-398a5] ནོ༑ ༑འཇམ་དཔལ། འདི་ལྟ་སྟེ། དཔེར་ན། རི་དྭགས་ཀྱི་རྒྱལ་པོ་སེང་གེ་ནི་མེ་འབར་བ་མ་གཏོགས་པར་ཅིས་ཀྱང་མི་འཇིགས་སོ། །འཇམ་དཔལ་དེ་བཞིན་དུ་བྱང་ཆུབ་སེམས་
[053-398a6] དཔའ་ཡང་ཉན་ཐོས་དང། རང་སངས་རྒྱས་ཀྱི་སར་ལྟུང་བ་མ་གཏོགས་པར་ཅིས་ཀྱང་མི་འཇིགས་སོ། །འཇམ་དཔལ། འདི་ལྟ་སྟེ། དཔེར་ན། བལ་གླང་གི་རྒྱལ་པོས་སྲུང་གི་བུ་ནི་
[053-398a7] དུད་འགྲོའི་སྐྱེ་གནས་སུ་གཏོགས་མོད་ཀྱི། སུམ་ཅུ་རྩ་གསུམ་པའི་ལྷ་རྣམས་དང། ལྷ་རྣམས་ཀྱི་དབང་པོ་བརྒྱ་བྱིན་གྱི་བསོད་ནམས་བསགས་པའི་ཕྱིར་དགའ་བ་དང་རྩེ་བའི་ཚོགས་


[053-398b0] [398B] 
[053-398b1] །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་དུད་འགྲོའི་སྐྱེ་གནས་སུ་སོང་ཡང་འདི་ལྟ་སྟེ། སེམས་ཅན་རྣམས་སོ་སོ་ཅི་རིགས་པར་ཡོངས་
[053-398b2] སུ་སྨིན་པར་བྱ་བའི་ཕྱིར་ཆོས་ཀྱི་ཚོགས་ཐམས་ཅད་སྟོན་ཏོ་།འཇམ་དཔལ། འདི་ལྟ་སྟེ། དཔེར་ན། གང་གཙུབ་[?] སྟན་ལས་བྱུང་བ་དང། གང་ནོར་བུ་རིན་པོ་ཆེ་ལས་བྱུང་བའི་མེ་དེ་གཉིས་
[053-398b3] ཀའང་ཚ་བའི་བདག་ཉིད་དོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་གང་སེམས་དང་པོ་བསྐྱེད་པ་དང། གང་བྱང་ཆུབ་ཀྱི་སྙིང་པོ་ལ་འདུག་པའི་སེམས་ཐ་མ་བསྐྱེ་པ་དེ་
[053-398b4] གཉིས་ཀའང་སེམས་ཅན་རྣམས་ཀྱི་ཉོན་མོངས་པ་སྲེག་པའི་བདག་ཉིད་དོ། །འཇམ་དཔལ། འདི་ལྟ་སྟེ། དཔེར་ན། དྲིའི་ཤིང་སྣ་ཚོགས་རྣམས་ནི་དེ་དག་ཐམས་ཅད་ཁམས་བཞིས་
[053-398b5] ཡོངས་སུ་བཟུང་སྟེ་སྐྱེའོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་རྣམས་ཀྱི་དགེ་བའི་རྩ་བ་སྣ་ཚོགས་ཀྱི་ཚོགས་བསགས་པ་དེ་དག་ཐམས་ཅད་ཀྱང། བྱང་ཆུབ་ཀྱི་སེམས་
[053-398b6] ཀྱིས་ཡོངས་སུ་བཟུང་ཞིང་ཐམས་ཅད་མཁྱེན་པ་ཉིད་དུ་བསྔོས་ན་སྐྱེའོ། །འཇམ་དཔལ། འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་གང་དུ་
[053-398b7] འགྲོ་བ་དེར་འཁོར་ལོས་བསྒྱུར་བའི་རྒྱལ་པོའི་དཔུང་གི་ཚོགས་ཐམས་ཅད་འདོང་ངོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའི་ཐབས་དང་ལྡན་པའི་ཤེས་རབ་ཀྱི་ཕ་རོལ་ཏུ་


[053-399a0] [399A] 
[053-399a1] ༄༅། །ཕྱིན་པ་གང་དུ་འགྲོ་བ་དེར་བྱང་ཆུབ་སེམས་དཔའི་བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་འདོང་ངོ། །འཇམ་དཔལ་འདི་ལྟ་སྟེ། དཔེར་ན། བྱའི་རྒྱལ་
[053-399a2] པོ་ཀ་ལ་པིངྐའི་ཕྲུག་གུ་སྒོ་ངའི་སྦུབས་ན་འདུག་པ་སྒོ་ང་མི་ཆག་ཅིང་སྦུབས་ནས་མ་བྱུང་ཡང་འདི་ལྟ་སྟེ། སྒྲ་ཡིད་དུ་འོང་བ་ཀ་ལ་པིངྐའི་སྒྲ་ཉིད་སྒྲོགས་སོ། །འཇམ་དཔལ། དེ་བཞིན་
[053-399a3] དུ་བྱང་ཆུབ་སེམས་དཔའ་མ་རིག་པའི་སྒོ་ངའི་སྦུབས་སུ་ཞུགས་པ་འཇིག་ཚོགས་ལ་ལྟ་བ་མ་བཅོམ་པ། ཁམས་གསུམ་ནས་མངོན་པར་མ་བྱུང་ཡང་འདི་ལྟ་སྟེ། སྒྲ་སྟོང་པ་ཉིད་
[053-399a4] དང༑ མཚན་མ་མེད་པ་དང། སྨོན་པ་མེད་པ་དང། མངོན་པར་འདུ་བྱ་བ་མེད་པ་དང། སངས་རྒྱས་ཀྱི་ཆོས་ཀྱི་སྒྲ་ཉིད་སྒྲོགས་སོ་།འཇམ་དཔལ། འདི་ལྟ་སྟེ། དཔེར་ན། ཀ་
[053-399a5] ལ་པིངྐ་རྨ་བྱའི་ནང་དུ་སོང་ན་ཀ་ལ་པིངྐའི་སྒྲ་མི་སྒྲོགས་སོ། །ཀ་ལ་པིངྐའི་ནང་དུ་སོང་ན་ནི་ཀ་ལ་པིངྐའི་སྒྲ་སྒྲོགས་སོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་
[053-399a6] ཉན་ཐོས་དང། རང་སངས་རྒྱས་ཀྱི་ནང་དུ་སོང་ན་སངས་རྒྱས་ཀྱི་ཆོས་བསམ་གྱིས་མི་ཁྱབ་པའི་སྒྲ་མི་སྒྲོགས་སོ། །བྱང་ཆུབ་སེམས་དཔའི་ནང་དུ་སོང་ན་ནི་སངས་རྒྱས་ཀྱི་ཆོས་
[053-399a7] བསམ་གྱིས་མི་ཁྱབ་པའི་སྒྲ་སྒྲོགས་སོ། །འཇམ་དཔལ། འདི་ལྟ་སྟེ་དཔེར་ན། རྣམ་པར་འཐོར་རླུང་ནི་ཛམྦུའི་གླིང་གི་ཤིང་ངམ་ཁང་པའམ། གཞལ་མེད་ཁང་ངམ། ས་


[053-399b0] [399B] 
[053-399b1] །འཇམ་དཔལ། དེ་བཞིན་དུ་སངས་རྒྱས་ཀྱི་ཆོས་བསམ་གྱིས་མི་ཁྱབ་པ་བྱང་ཆུབ་སེམས་དཔའ་རྣམས་ཡོངས་སུ་སྒྲོགས་པ་ན་སངས་རྒྱས་ཀྱི་བྱིན་
[053-399b2] ཀྱི་རླབས་ཀྱིས་བྱིན་གྱིས་མ་བརླབས་པའི་ཉན་ཐོས་དང། རང་སངས་རྒྱས་རྣམས་ཀྱིས་མོས་པའམ། དད་པར་མི་ནུས་ཏེ། གང་དག་སངས་རྒྱས་ཀྱིས་བྱིན་གྱིས་བརླབས་པ་དེ་དག་ནི་
[053-399b3] མོས་ཤིང་ཡིད་ཆེས་སོ། །འཇམ་དཔལ། འདི་ལྟ་སྟེ། དཔེར་ན། ཉི་མའི་འོད་ནི་གཙང་བ་དང། མི་གཙང་བ་གཉིས་ཀ་ལ་འཆར་མོད་ཀྱི་གཙང་བ་ལའང་རྗེས་སུ་ཆགས་པར་མི་བྱེད་
[053-399b4] མི་གཙང་བ་ལའང་ཁོང་ཁྲོ་བར་མི་བྱེད་དེ། ཉི་མའི་དཀྱིལ་འཁོར་ནི་གང་དུའང་བརྗོད་པར་བྱ་བ་མ་ཡིན་ནོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའི་ཡེ་ཤེས་ཀྱི་འོད་ཟེར་ཀྱང་
[053-399b5] ཉན་ཐོས་དང། སོ་སོའི་སྐྱེ་བོ་ལ་འཆར་མོད་ཀྱི། ཉན་ཐོས་རྣམས་ལ་རྗེས་སུ་ཆགས་པར་ཡང་མི་བྱེད། སོ་སོའི་སྐྱེ་བོ་རྣམས་ལ་ཁོང་ཁྲོ་བར་ཡང་མི་བྱེད། བྱང་ཆུབ་སེམས་དཔའ་ནི་གང་
[053-399b6] དུའང་བརྗོད་པར་བྱ་བ་མ་ཡིན་ནོ། །འཇམ་དཔལ། འདི་ལྟ་སྟེ། དཔེར་ན། ནམ་ཤིང་ཡོངས་འདུས་བརྟོལ་གྱི་ལོ་མ་ལྷགས་པར་གྱུར་པ་དེའི་ཚེ་སུམ་ཅུ་རྩ་གསུམ་པའི་ལྷ་རྣམས་རིང་
[053-399b7] པོར་མི་ཐོགས་པར་ཤིང་ཡོངས་འདུ་ས་བརྟོལ་འདི་མེ་ཏོག་དང། འབྲས་བུ་དང་ལྡན་པར་འགྱུར་རོ་སྙམ་ནས་ཡིད་དགའ་བར་འགྱུར་རོ། །འཇམ་དཔལ། དེ་བཞིན་དུ་ནམ་བྱང་ཆུབ་སེམས་


[053-400a0] [400A] 
[053-400a1] ༄༅། །དཔའ་བདོག་པ་ཐམས་ཅད་ཡོངས་སུ་གཏོང་བར་གྱུར་པ་དེའི་ཚེ་རིང་པོར་མི་ཐོགས་པར་བྱང་ཆུབ་སེམས་དཔའ་འདི་ནི་སེམས་ཅན་ཐམས་ཅད་ལ་སངས་རྒྱས་
[053-400a2] ཀྱི་ཆོས་ཀྱི་མེ་ཏོག་དང། འབྲས་བུ་སྦྱིན་པར་འགྱུར་རོ་ཞེས་སངས་རྒྱས་བཅོམ་ལྡན་འདས་རྣམས་བསྟོད་པར་འགྱུར་རོ། །འཇམ་དཔལ། འདི་ལྟ་སྟེ། དཔེར་ན། ཤིང་གང་དག་
[053-400a3] རླུང་གིས་བཏུད། ཀུན་ཏུ་བཏུད། རབ་ཏུ་བཏུད་པ་དེ་དག་འགྱེལ་བར་འཇིགས་པ་མེད་དོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་གང་དག་སེམས་ཅན་ཐམས་ཅད་
[053-400a4] ལ་འདུད། ཀུན་ཏུ་འདུད། རབ་ཏུ་འདུད་པ་དེ་དག་ཉན་ཐོས་དང། རང་སངས་རྒྱས་ཀྱི་སར་ལྟུང་བར་འཇིགས་པ་མེད་དོ། །འཇམ་དཔལ། འདི་ལྟ་སྟེ། དཔེར་ན། ཆུ་ནི་གང་དུ་
[053-400a5] དམའ་བ་དེར་འབབ་བོ། །འཇམ་དཔལ། དེ་བཞིན་དུ་ང་རྒྱལ་མེད་པའི་བྱང་ཆུབ་སེམས་དཔའ་ཡང་ཐམས་ཅད་མཁྱེན་པ་ཉིད་ག་ལ་བ་དེར་འགྲོའོ། །འཇམ་དཔལ། འདི་ལྟ་སྟེ་
[053-400a6] དཔེར་ན། ནམ་རྒྱ་མཚོ་ཆེན་པོ་དང་པོ་གནས་པ་དེའི་ཚེ་ས་ཆེན་པོ་ཐམས་ཅད་ཀྱི་ནང་ན་དམའ་བའི་ས་ཕྱོགས་དེར་དང་པོར་གནས་ཏེ། དེ་ནས་འབབ་ཆུའི་རྒྱུན་ཐམས་ཅད་ཚེགས་
[053-400a7] ཆུང་དུས་དེར་མངོན་དུ་འབབ་པར་འགྱུར་རོ། །འཇམ་དཔལ། དེ་བཞིན་དུ་ང་རྒྱལ་མེད་པའི་བྱང་ཆུབ་སེམས་དཔའ་དེ་ལ་ཚེགས་ཆུང་ངུས་སངས་རྒྱས་ཀྱི་ཆོས་ཐམས་ཅད་ཐམས་


[053-400b0] [400B] 
[053-400b1] །འཇམ་དཔལ། འདི་ལྟ་སྟེ། དཔེར་ན། ནོར་བུ་རིན་པོ་ཆེ་རྡོ་རྗེས་ནོར་བུ་རིན་པོ་ཆེ་ཐམས་ཅད་འབིགས་མོད་ཀྱི། ནོར་བུ་རིན་པོ་ཆེ་རྡོ་རྗེ་དེ་ནི་དེ་དག་གིས་མི་
[053-400b2] ཕིགས་སོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་ཉན་ཐོས་དང། རང་སངས་རྒྱས་རྣམས་འདུལ་མོད་ཀྱི། དེ་དག་གི་འདུལ་བ་དེར་ཡང་མི་ལྟུང་ངོ། །འཇམ་དཔལ་
[053-400b3] འདི་ལྟ་སྟེ། དཔེར་ན། མེ་ཏོག་མནྡཱ་ར་བ་རླུང་གིས་བསྐྱོད་ན་དཔག་ཚད་བརྒྱ་ཁོ་ར་ཁོར་ཡུག་ཏུ་དྲིས་ཁྱབ་བོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་འཕགས་པའི་ཡེ་
[053-400b4] ཤེས་ཀྱིས་བསྐྱོད་པའང་སེམས་ཅན་ཐམས་ཅད་ལ་བྱམས་པ་ཆེན་པོ་དང། སྙིང་རྗེ་ཆེན་པོའི་དྲིས་ཁྱབ་པར་བྱེད་དོ། །འཇམ་དཔལ་འདི་ལྟ་སྟེ། དཔེར་ན། གང་དག་མེ་ཏོག་མནྡཱ་ར་
[053-400b5] བའི་དྲི་སྣོམ་པ་དེ་དག་ནི་ནད་ཐམས་ཅད་ཀྱིས་མི་འདེབས་སོ། །འཇམ་དཔལ། དེ་བཞིན་དུ་གང་དག་བྱང་ཆུབ་སེམས་དཔའི་བྱམས་པ་ཆེན་པོ་དང། སྙིང་རྗེ་ཆེན་པོའི་དྲི་སྣོམ་པ་དེ་དག་
[053-400b6] ཉོན་མོངས་པའི་ནད་ཐམས་ཅད་ཀྱིས་མི་ཚུགས་པར་འགྱུར་རོ། །འཇམ་དཔལ། འདི་ལྟ་སྟེ། དཔེར་ན། སངས་རྒྱས་འབྱུང་བ་མེད་ན་ཨུ་དུམྦཱ་རའི་མེ་ཏོག་མི་འབྱུང་ངོ། །འཇམ་དཔལ་
[053-400b7] དེ་བཞིན་དུ་བྱང་ཆུབ་ཏུ་སེམས་བསྐྱེད་པ་མེད་ན་སངས་རྒྱས་ཀྱི་ཆོས་རྣམས་ཀྱི་མེ་ཏོག་ཀྱང་མི་འབྱུང་ངོ། །འཇམ་དཔལ། འདི་ལྟ་སྟེ། དཔེར་ན། ནམ་ཀླུའི་རྒྱལ་པོ་མ་དྲོས་པ་ཆར་འབེབ་པ་དེའི་


[053-401a0] [401A] 
[053-401a1] ༄༅། །ཚེ། ཛམྦུའི་གླིང་ཐམས་ཅད་ཁྱབ་པར་ཆར་འབེབས་སོ་།འཇམ་དཔལ། དེ་བཞིན་དུ་ནམ་བྱང་ཆུབ་སེམས་དཔའ་དམ་པའི་ཆོས་ཀྱི་ཆར་འབེབས་པ་དེའི་ཚེ་སེམས་
[053-401a2] ཅན་ཐམས་ཅད་ཀྱི་སེམས་ཀྱི་རྒྱུད་ལ་མཉམ་པར་འབེབས་སོ། །འཇམ་དཔལ། འདི་ལྟ་སྟེ། དཔེར་ན། མཚོ་ཆེན་པོ་མ་དྲོས་པ་ལས་ཀླུང་གི་རྒྱུན་བཞི་འབབ་སྟེ། རྒྱ་མཚོ་ཆེན་པོ་
[053-401a3] བཞི་ཡོངས་སུ་འགེངས་སོ། །འཇམ་དཔལ། དེ་བཞིན་དུ་བྱང་ཆུབ་སེམས་དཔའ་ཡང་བསྡུ་བའི་དངོས་པོ་བཞི་འབབ་པས་ཡེ་ཤེས་ཀྱི་རྒྱ་མཚོ་ཆེན་པོ་ཡོངས་སུ་རྫོགས་པར་བྱེད་དོ། །
[053-401a4] འཇམ་དཔལ། འདི་ལྟ་སྟེ། དཔེར་ན། རྒྱ་མཚོ་ཆེན་པོ་མེད་ན་ཛམྦུའི་གླིང་གི་མི་རྣམས་ནོར་བུ་རིན་པོ་ཆེ་ལ་སྤྱོད་པར་མི་འགྱུར་རོ། །འཇམ་དཔལ། དེ་བཞིན་དུ་སངས་རྒྱས་འབྱུང་
[053-401a5] བ་མེད་ན་ཉན་ཐོས་དང། རང་སངས་རྒྱས་ཐམས་ཅད་རྣམ་པར་གྲོལ་བའི་ཆོས་རིན་པོ་ཆེ་ལ་སྤྱོད་པར་མི་འགྱུར་རོ། །འཇམ་དཔལ་འདི་ལྟ་སྟེ། དཔེར་ན། གཟུགས་གང་
[053-401a6] ཅིའང་རུང་སྟེ། དེ་དག་ཐམས་ཅད་འབྱུང་བ་ཆེན་པོ་བཞིས་ཡོངས་སུ་བཟུང་ངོ། །འཇམ་དཔལ། དེ་བཞིན་དུ་གང་བྱང་ཆུབ་སེམས་དཔའི་ཆོས་གང་ཅིའང་རུང་སྟེ། དེ་དག་
[053-401a7] ཐམས་ཅད་བྱིན་གྱིས་རླབས་བཞིས་ཡོངས་སུ་བཟུང་ངོ། །འཇམ་དཔལ་འདི་ལྟ་སྟེ། དཔེར་ན། གཡང་ས་ཉམ་ང་བ་ན་འདུག་པའི་སྨན་གྱི་ཤིང་སྐྱེ་བོ་མང་པོའི་ཉེ་བར་འཚོ་བར་མི་


[053-401b0] [401B] 
[053-401b1] །འཇམ་དཔལ། དེ་བཞིན་དུ་ཉན་ཐོས་འཁོར་བས་འཇིགས་པའི་གཡང་ས་ཉམ་ང་བར་གནས་པ་རྣམས་ཀྱི་ནི་སྐྱེ་བོ་མང་པོས་ཉེ་བར་འཚོ་བར་མི་འགྱུར་རོ། །འཇམ་དཔལ། འདི་ལྟ་
[053-401b2] སྟེ། དཔེར་ན། གྲོང་ཁྱེར་གྱི་ནང་ན་འདུག་པའི་སྨན་གྱི་ཤིང་ནི་སྐྱེ་བོ་མང་པོའི་ཉེ་བར་འཚོ་བར་འགྱུར་རོ། །འཇམ་དཔལ། དེ་བཞིན་དུ་བྱམས་པ་ཆེན་པོ་དང། སྙིང་རྗེ་ཆེན་པོའི་ནང་དུ་
[053-401b3] སོང་བའི་བྱང་ཆུབ་སེམས་དཔའ་ནི་ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པས་སེམས་ཅན་ཐམས་ཅད་ཀྱི་ཉེ་བར་འཚོ་བར་འགྱུར་རོ་།འཇམ་དཔལ། འདི་ལྟ་སྟེ། དཔེར་ན། གང་
[053-401b4] དབྱར་བྱུང་བའི་ཆུ་མིག་དེ་དག་ནི་ཡུན་རིང་དུ་གནས་པར་མི་འགྱུར་རོ། །འཇམ་དཔལ། དེ་བཞིན་དུ་གང་ཉན་ཐོས་རྣམས་ཀྱིས་ཆོས་བསྟན་པ་དེ་ནི་ཡུན་རིང་དུ་གནས་པར་མི་འགྱུར་རོ། །
[053-401b5] འཇམ་དཔལ། འདི་ལྟ་སྟེ། དཔེར་ན། གང་དཔྱིད་བྱུང་བའི་ཆུ་མིག་དེ་ནི་ཡུན་རིང་དུ་གནས་པར་འགྱུར་རོ། །འཇམ་དཔལ། དེ་བཞིན་དུ་གང་བྱང་ཆུབ་སེམས་དཔའ་རྣམས་ཀྱི་ཆོས་
[053-401b6] བསྟན་པ་དེ་ནི་ཡུན་རིང་དུ་གནས་པར་འགྱུར་རོ། །འཇམ་དཔལ། འདི་ལྟ་སྟེ། དཔེར་ན། རིའི་རྒྱལ་པོ་གངས་རིའི་ཤིང་གང་དག་བཅད་པ་དེ་དག་ནི་སླར་ཡང་མྱུར་དུ་སྐྱེའོ། །འཇམ་
[053-401b7] དཔལ། དེ་བཞིན་དུ་ནམ་དེ་བཞིན་གཤེགས་པས་བྱ་བ་བྱས་ཏེ་ཡོངས་སུ་མྱ་ངན་ལས་འདས་ཀྱང་དཀོན་མཆོག་གསུམ་གྱི་གདུང་རྒྱུན་མི་འཆད་པར་འགྱུར་རོ། །དེ་ནས་བཅོམ་ལྡན་


[053-402a0] [402A] 
[053-402a1] ༄༅། །འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་ལྟར་བྱང་ཆུབ་སེམས་དཔའི་ཡོན་ཏན་བསྔགས་པ་ཚད་མ་
[053-402a2] མཆིས་པ་དང་ལྡན་པ་དེ་དག་གི་ཡང་དག་པའི་ཡོན་ཏན་བསྔགས་པ་འདི་ལྟ་བུ་འདི་དག་དེ་བཞིན་གཤེགས་པས་གསུངས་པ་ངོ་མཚར་ཏོ་།བཅོམ་ལྡན་འདས། བྱང་ཆུབ་སེམས་
[053-402a3] དཔའ་དེ་དག་ཡང་དག་པའི་ཡོན་ཏན་བསྔགས་པ་དེ་ལྟ་བུ་དེ་དག་ཐོས་ནས་དགའ་བར་མི་འགྱུར། རྒྱགས་པར་མི་འགྱུར་བ་དེའང་མཆོག་ཏུ་ངོ་མཚར་ཏོ། །བཅོམ་ལྡན་འདས་
[053-402a4] ཀྱིས་བཀའ་སྩལ་པ། རབ་འབྱོར། བྱང་ཆུབ་སེམས་དཔའ་དེ་དག་ཐམས་ཅད་ནི་རྩ་བ་དག་པ་སྟེ། ཡང་དག་པའི་ཡོན་ཏན་དང་བསྔགས་པ་བརྗོད་པས་དགའ་བར་ཡང་མི་
[053-402a5] འགྱུར། རྒྱགས་པར་ཡང་མི་འགྱུར་རོ། །རབ་འབྱོར་གྱིས་གསོལ་པ། བཅོམ་ལྡན་འདས། བྱང་ཆུབ་སེམས་དཔའ་རྣམས་རྩ་བ་གང་ལས་དག་པ་ལགས། བཀའ་སྩལ་པ་
[053-402a6] རབ་འབྱོར། བྱང་ཆུབ་སེམས་དཔའ་རྣམས་ནི་བདག་མེད་པའི་རྩ་བ་དང། སེམས་ཅན་མེད་པ་དང། སྲོག་མེད་པ་དང། གསོ་བ་མེད་པ་དང་གང་ཟག་མེད་པའི་རྩ་བ་དང་
[053-402a7] འཇིག་ཚོགས་ལ་ལྟ་བའི་རྩ་བ་དང། མ་རིག་པ་དང་སྲིད་པའི་སྲེད་པའི་རྩ་བ་དང། ང་དང་ངའི་ཞེས་བྱ་བའི་རྩ་བ་ལས་དག་གོ་གསོལ་པ། བཅོམ་ལྡན་འདས། དག་པ་ཞེས་


[053-402b0] [402B] 
[053-402b1] བཀའ་སྩལ་པ། མ་བཟུང། མ་བཏང་བ་སྟེ། དེ་བས་ན་དག་པ་ཞེས་བྱའོ། །མ་སྐྱེས། མ་འགགས་མ་བརྟགས། རྣམ་པར་མ་བརྟགས། མ་ཕྱུང་
[053-402b2] མ་བཅུག་མ་བྱས། རྣམ་པར་མ་བྱས། མུན་པ་མ་ཡིན། སྣང་བ་མ་ཡིན། ཀུན་ནས་ཉོན་མོངས་པ་མ་ཡིན། རྣམ་པར་བྱང་བ་མ་ཡིན་བཅིངས་པ་མ་ཡིན། ཐར་པ་མ་ཡིན། འཁོར་
[053-402b3] བ་མ་ཡིན། མྱ་ངན་ལས་འདས་པ་མ་ཡིན་ཏེ། དེ་བས་ན་དག་པ་ཞེས་བྱའོ། །གསོལ་པ། བཅོམ་ལྡན་འདས། གལ་ཏེ་འཁོར་བའང་མ་ལགས། མྱ་ངན་ལས་འདས་པའང་མ་ལགས་
[053-402b4] ན་དེ་ལ་དག་པ་དེ་གང་ལགས། བཀའ་སྩལ་པ། རབ་འབྱོར། གང་མྱ་ངན་ལས་འདས་པར་ཡང་རློམ་སེམས་མེད་ལ་འཁོར་བ་ལ་མངོན་པར་ཞེན་པའང་མེད་པ་དེ་ཉིད་འདིར་དག་
[053-402b5] པའོ༑ ༑རབ་འབྱོར། འདི་ལྟ་སྟེ། དཔེར་ན། ནམ་མཁའ་དག་པ་ཞེས་བྱའང་ནམ་མཁའ་ནི་དག་པའང་མ་ཡིན། ཀུན་ནས་ཉོན་མོངས་པའང་མ་ཡིན་ཏེ། འོན་ཀྱང་ནམ་མཁའ་ནི་དག་
[053-402b6] པ་ཞེས་བྱའོ། །རབ་འབྱོར། དེ་བཞིན་དུ་མྱ་ངན་ལས་འདས་པ་དག་པ་ཞེས་བྱའང་མྱ་ངན་ལས་འདས་པ་ནི་དག་པའང་མ་ཡིན། ཀུན་ནས་ཉོན་མོངས་པའང་མ་ཡིན་ཏེ། འོན་ཀྱང་
[053-402b7] མྱ་ངན་ལས་འདས་པ་དག་པ་ཞེས་བྱའོ། །རབ་འབྱོར། འདི་ཅི་སྙམ་དུ་སེམས། ཁྱོད་ཅི་དག་པ་ཡིན་མམ། གསོལ་པ། བཅོམ་ལྡན་འདས། ནམ་ཀུན་ནས་ཉོན་མོངས་པ་མ་


[053-403a0] [403A] 
[053-403a1] ༄༅། །མཆིས་པ་དེའི་ཚེ་བདག་དག་པའོ། །བཀའ་སྩལ་པ། རབ་འབྱོར་ཁྱོད་ཀྱི་ཀུན་ནས་ཉོན་མོངས་པ་མེད་པའི་རྣམ་པར་དག་པ་གང་ཡིན། རབ་འབྱོར་གྱིས་
[053-403a2] གསོལ་པ། བཅོམ་ལྡན་འདས། ཆོས་ཀྱི་དབྱིངས་ནི་རང་བཞིན་གྱིས་ཡོངས་སུ་དག་པ་སྟེ། བདག་གིས་དེ་ཡོངས་སུ་རྟོགས་པས་དེའི་སླད་དུ་ཡོངས་སུ་དག་གོ་བཅོམ་ལྡན་འདས་
[053-403a3] ཀྱིས་བཀའ་སྩལ་པ། རབ་འབྱོར། ཆོས་ཀྱི་དབྱིངས་ཡོངས་སུ་ཤེས་པར་ནུས་སམ། རབ་འབྱོར་གྱིས་གསོལ་པ། བཅོམ་ལྡན་འདས། གལ་ཏེ་ཆོས་ཀྱི་དབྱིངས་མ་གཏོགས་པར་
[053-403a4] ཆོས་གཞན་འགའ་ཞིག་མཆིས་ན་ནི་དེས་ཆོས་ཀྱི་དབྱིངས་ཡོངས་སུ་འཚལ་བར་འགྱུར་གྱི། ཆོས་ཀྱི་དབྱིངས་ཉིད་ཀྱིས་ནི་ཆོས་ཀྱི་དབྱིངས་ཡོངས་སུ་མི་འཚལ་ཏོ། །བཅོམ་ལྡན་
[053-403a5] འདས་ཀྱིས་བཀའ་སྩལ་པ། རབ་འབྱོར། གལ་ཏེ་ཆོས་ཀྱི་དབྱིངས་མ་གཏོགས་པར་གང་ཆོས་ཀྱི་དབྱིངས་ཡོངས་སུ་ཤེས་པའི་ཆོས་དེའང་མེད་ན་ཆོས་ཀྱི་དབྱིངས་དེ་ཁྱོད་ཀྱིས་
[053-403a6] ཇི་ལྟར་ཡོངས་སུ་ཤེས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་རབ་འབྱོར་ཅང་མི་སྨྲ་བར་གྱུར་ཏོ།། །།བམ་པོ་གཉིས་པ་དེ་ནས་འཇམ་དཔལ་གཞོན་
[053-403a7] ནུར་གྱུར་པས་ཚེ་དང་ལྡན་པ་རབ་འབྱོར་ཅང་མི་སྨྲ་བར་གྱུར་པ་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་ཁྱོད་ཅིའི་ཕྱིར་བཅོམ་ལྡན་འདས་ཀྱིས་སྨྲས་པའི་ལན་གླན་པ་ལས་


[053-403b0] [403B] 
[053-403b1] རབ་འབྱོར་གྱིས་སྨྲས་པ། འཇམ་དཔལ། གང་གི་ཚེ་སྔོན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མ་ཞུགས་པ་དེའི་ཚེ་ཁོ་བོ་འདུག་གོ། །དེ་ཅིའི་ཕྱིར་ཞེ་ན་
[053-403b2] ཉན་ཐོས་རྣམས་ཀྱི་སྤོབས་པ་ནི་ཐོགས་པ་དང་བཅས་པ། བར་ཆད་དང་བཅས་པའོ། །བྱང་ཆུབ་སེམས་དཔའ་རྣམས་ཀྱི་སྤོབས་པ་ནི་ཐོགས་པ་མེད་པ། བར་ཆད་མེད་པའོ། །
[053-403b3] འཇམ་དཔལ་གྱིས་སྨྲས་པ། ཅི་བཙུན་པ་རབ་འབྱོར། ཆོས་ཀྱི་དབྱིངས་ལ་ཐོགས་པའམ། བར་ཆད་པ་གང་ཡང་དམིགས་སམ། སྨྲས་པ། འཇམ་དཔལ། དེ་ནི་མ་ཡིན་ཏེ་
[053-403b4] ཆོས་ཀྱི་དབྱིངས་ལ་ནི་ཐོགས་པའམ། བར་ཆད་པ་མི་དམིགས་སོ་།སྨྲས་པ། འོན་ཅིའི་ཕྱིར། ཚེ་དང་ལྡན་པ་རབ་འབྱོར་འཆད་པ་ལས་བར་ཆད་དུ་གྱུར། སྨྲས་པ། འཇམ་
[053-403b5] དཔལ། གང་གིས་ཆོས་ཀྱི་དབྱིངས་ལ་ཡོངས་སུ་ཆད་པའི་ཚུལ་གྱིས་ཡོངས་སུ་ཤེས་པ་དེ་དག་ནི་འཆད་པ་བར་ཆད་པ་ཡིན་གྱི། གང་ཡང་ཆོས་ཀྱི་དབྱིངས་ལ་ཚད་མེད་པའི་ཚུལ་
[053-403b6] གྱིས་ཡོངས་སུ་ཤེས་པ་དེ་དག་ནི་ཆད་པར་མི་འཆད་དོ། །སྨྲས་པ་བཙུན་པ་རབ་འབྱོར། ཅི་ཆོས་ཀྱི་དབྱིངས་ལ་ཡོངས་སུ་ཆད་པ་གང་ཡང་ཡོད་དམ། སྨྲས་པ། འཇམ་དཔལ་
[053-403b7] དེ་ནི་མ་ཡིན་ཏེ། ཆོས་ཀྱི་དབྱིངས་ནི་ཀུན་གྱི་སྒོ་སྟེ། ཆོས་ཀྱི་དབྱིངས་ལ་ཡོངས་སུ་ཆད་པ་གང་ཡང་མེད་དེ། སྨྲས་པ། འོན་ཅིའི་ཕྱིར། བཙུན་པ་རབ་འབྱོར། ཆོས་ཀྱི་དབྱིངས་ལ་


[053-404a0] [404A] 
[053-404a1] ༄༅། །ཡོངས་སུ་ཆད་པར་སྟོན། སྨྲས་པ། འཇམ་དཔལ། ཉན་ཐོས་ཀྱི་ཡུལ་ཚད་མར་བྱས་ཏེ་ཆོས་ཀྱི་དབྱིངས་ཡོངས་སུ་ཆད་པར་སྟོན་ཏོ། །སངས་རྒྱས་ཀྱི་ཡུལ་
[053-404a2] ཚད་མར་བྱས་ཏེ། དེ་ནི་ཆོས་ཀྱི་དབྱིངས་ཚད་མེད་པར་སྟོན་ཏོ་།འཇམ་དཔལ་གྱིས་སྨྲས་པ། ཅི་བཙུན་པ་རབ་འབྱོར། ཆོས་ཀྱི་དབྱིངས་ཡུལ་ལས་བྱུང་ངམ། རབ་འབྱོར་གྱིས་
[053-404a3] སྨྲས་པ། འཇམ་དཔལ། ཆོས་ཀྱི་དབྱིངས་ཡུལ་ལས་བྱུང་བ་མ་ཡིན་ཏེ་འཇམ་དཔལ། དེ་ཅིའི་ཕྱིར་ཞེ་ན། ཆོས་ཀྱི་དབྱིངས་ནི་ཡུལ་མེད་པ་ཡུལ་དང་བྲལ་བའོ། །འཇམ་དཔལ་
[053-404a4] གྱིས་སྨྲས་པ། འོ་ན་ཅིའི་ཕྱིར། ཚེ་དང་ལྡན་པ་རབ་འབྱོར། ཡུལ་ཐ་དད་པར་སྟོན། རབ་འབྱོར་གྱིས་སྨྲས་པ། འཇམ་དཔལ། ཉན་ཐོས་རྣམས་ཀྱི་སྤོབས་པ་ནི་ཐོགས་པ་དང་བཅས་
[053-404a5] པ། བར་ཆད་དང་བཅས་པའོ། །བྱང་ཆུབ་སེམས་དཔའ་རྣམས་ཀྱི་སྤོབས་པ་ནི་ཐོགས་པ་མེད་པ། བར་ཆད་མེད་པའོ་ཞེས་དང་པོ་ཉིད་དུ་ཁོ་བོས་མ་སྨྲས་སམ། འཇམ་དཔལ་གྱིས་
[053-404a6] སྨྲས་པ། བཙུན་པ་རབ་འབྱོར་ཁྱོད་ཀྱིས་སོ་སོ་ཡང་དག་པར་རིག་པ་མ་ཐོབ་བམ། རབ་འབྱོར་གྱིས་སྨྲས་པ། འཇམ་དཔལ། ཁོ་བོས་སོ་སོ་ཡང་དག་པར་རིག་པ་ཐོབ་བོ། །འཇམ་
[053-404a7] དཔལ་གྱིས་སྨྲས་པ། འོ་ན་ཅིའི་ཕྱིར། ཚེ་དང་ལྡན་པ་རབ་འབྱོར་འཆད་བ་བར་ཆད། རབ་འབྱོར་གྱིས་སྨྲས་པ། འཇམ་དཔལ། ཉན་ཐོས་རྣམས་ཀྱི་སོ་སོ་ཡང་དག་པར་རིག་པ་


[053-404b0] [404B] 
[053-404b1] དང་བྲལ་བ་སྟེ། དེ་བས་ན་འཆད་པ་བར་ཆད་དོ། །བྱང་ཆུབ་སེམས་དཔའ་རྣམས་ཀྱི་སོ་སོ་ཡང་དག་པར་རིག་པ་ནི་
[053-404b2] སེམས་ཅན་ཐམས་ཅད་ཀྱི་དབང་པོ་མཆོག་དང་མཆོག་མ་ཡིན་པ་ཤེས་པས་བསྐྱེད་པ་སྟེ། དེ་བས་ན་འཆད་པ་བར་མི་འཆད་དོ། །འཇམ་དཔལ་གྱིས་སྨྲས་པ། ཅི་ཡེ་ཤེས་ཀྱི་དབྱིངས་
[053-404b3] གང་གིས་ཚེ་དང་ལྡན་པ་རབ་འབྱོར་གྱི་སོ་སོ་ཡང་དག་པར་རིག་པའི་ཡེ་ཤེས་བསྐྱེད་པའི་ཡེ་ཤེས་ཀྱི་དབྱིངས་དེ་བར་ཆད་པའི་མཚན་ཉིད་ཡིན་ནམ། རབ་འབྱོར་གྱིས་སྨྲས་པ། འཇམ་
[053-404b4] དཔལ། དེ་ནི་མ་ཡིན་ཏེ། ཡེ་ཤེས་ཀྱི་དབྱིངས་ནི་ཐོགས་པ་མེད་པའི་མཚན་ཉིད་བར་ཆད་པ་མེད་པའི་རང་བཞིན་ཅན་ནོ། །འཇམ་དཔལ་གྱིས་སྨྲས་པ། ཚེ་དང་ལྡན་པ་རབ་འབྱོར། གལ་
[053-404b5] ཏེ་ཡེ་ཤེས་ཀྱི་དབྱིངས་ཐོགས་པ་མེད་པའི་མཚན་ཉིད་བར་ཆད་པ་མེད་པའི་རང་བཞིན་ཅན་ཡིན་ན། འོ་ན་ཅིའི་ཕྱིར། འཆད་པ་བར་ཆད། རབ་འབྱོར་གྱིས་སྨྲས་པ། འཇམ་དཔལ། ཚེ་
[053-404b6] དང་ལྡན་པ་ཤཱ་རིའི་བུ་འདི་ཉན་ཐོས་རྣམས་ཀྱི་ནང་ན་ཤེས་རབ་ཆེ་བའི་མཆོག་ཏུ་བཅོམ་ལྡན་འདས་ཀྱིས་གསུངས་ཀྱི། འདི་ལ་དྲིས་ཤིག་དང། འདི་ཉིད་ཁྱོད་ལ་འཆད་པར་འགྱུར་རོ། །
[053-404b7] ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་རབ་འབྱོར་ཉིད་ཀྱིས་ཤོད་ཅིག་ཁོ་བོ་ནི་འཇམ་དཔལ་གཞོན་ནུར་གྱུར་པས་ཆོས་བསྟན་པ་ཉན་པར་འདོད་ཀྱི། འཆད་པར་ནི་མི་འདོད་


[053-405a0] [405A] 
[053-405a1] ༄༅། །དོ༑ ༑དེ་ཅིའི་ཕྱིར་ཞེ་ན། འཇམ་དཔལ་གཞོན་ནུར་གྱུར་པ་འདི་སྔོན་སངས་རྒྱས་བརྒྱ་སྟོང་ཕྲག་མང་པོའི་སྤྱན་སྔ་ན་ཆོས་འཆད་ཅིང། ཉན་ཐོས་ཆེན་པོ་དག་
[053-405a2] ཀྱང་ཅང་མི་སྨྲ་བར་གཞོག་པ་ཁོ་བོས་མཐོང་ངོ། །དེ་ནས་ཚེ་དང་ལྡན་པ་རབ་འབྱོར། ཤར་ཕྱོགས་ལོགས་སུ་སངས་རྒྱས་ཀྱི་ཞིང་བརྒྱ་སྟོང་ཕྲག་མང་པོ་འདས་པ་ན་འཇིག་རྟེན་གྱི་
[053-405a3] ཁམས་དང་བ་ཅན་ཞེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཀྱི་ཏོག་ཅེས་བྱ་བ་ད་ལྟར་བཞུགས་ཏེ་འཚོ་ཞིང་
[053-405a4] གཞེས་ལ་ཆོས་ཀྱང་སྟོན་ཏོ། །དེ་ན་ཉན་ཐོས་ཆེན་པོ་ཤེས་རབ་སྒྲོན་མ་ཞེས་བྱ་བ་ཉན་ཐོས་རྣམས་ཀྱི་ནང་ན་ཤེས་རབ་ཆེ་བའི་མཆོག་ཏུ་བཅོམ་ལྡན་འདས་དེས་གསུངས་སོ། །བཅོམ་
[053-405a5] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཀྱི་ཏོག་དེ་ནམ་ནང་དུ་ཡང་དག་འཇོག་པར་གྱུར་པ་དེའི་ཚེ་ཉན་ཐོས་ཆེན་པོ་ཤེས་རབ་སྒྲོན་
[053-405a6] མ་དེ་ཚངས་པའི་འཇིག་རྟེན་མན་ཆད་དུ་མངོན་པར་སོང་སྟེ། ཐམས་ཅད་དང་ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདུན་པར་བྱས་ནས་ཆོས་སྟོན་ཏོ། །ཁོ་བོ་
[053-405a7] པོ་དང། འཇམ་དཔལ་གཞོན་ནུར་གྱུར་པའང་འཇིག་རྟེན་གྱི་ཁམས་དེར་ཕྱིན་ཏེ། གཞན་ཡང་བྱང་ཆུབ་སེམས་དཔའ་བརྒྱ་སྟོང་ཕྲག་མང་པོ་དང། ལྷའི་བུ་བརྒྱ་ཕྲག་སྟོང་ཡང་ཆོས་


[053-405b0] [405B] 
[053-405b1] ཕྱིར་འབྲང་བར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པ་འོད་གསལ་གྱི་ལྷའི་རིགས་སུ་འདུག་སྟེ། མགུལ་བསལ་
[053-405b2] བའི་སྒྲ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་སྒྲས་གོ་བར་འགྱུར་བ་དང། བདུད་ཀྱི་གནས་ཐམས་ཅད་སྤ་གོང་བར་འགྱུར་བ་དེ་ལྟ་བུའི་མགུལ་
[053-405b3] བསལ་བའི་སྒྲ་ཕྱུང་ངོ། །དེ་ནས་ཉན་ཐོས་ཆེན་པོ་དེས་མགུལ་བསལ་བའི་སྒྲ་དེ་ཐོས་པ་དང། མགུལ་བསལ་བའི་སྒྲ་དེའི་ཤུགས་མ་བཟོད་པས་རྣམ་པར་འཐོར་རླུང་གིས་བུས་པའི་
[053-405b4] བྱ་བཞིན་དུ་ས་ལ་ལྷུང་སྟེ། དེ་དངངས་ཏེ་སྤུ་ཟིང་ཞེས་བྱེད་པར་གྱུར་ནས། ངོ་མ་ཚར་དུ་བཟུང་སྟེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-405b5] པའི་སངས་རྒྱས་འོད་ཀྱི་ཏོག་དེ་ག་ལ་བ་དེར་སོང་ནས་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། བཅོམ་ལྡན་འདས་དེ་ལ་འདི་སྐད་ཅེས་གསོལ་ཏོ། །
[053-405b6] བཅོམ་ལྡན་འདས། མགུལ་བསལ་བའི་སྒྲ་གང་ཐོས་པས་བདག་མགུལ་བསལ་བའི་སྒྲའི་ཤུགས་དེ་མ་བཟོད་པས་རྣམ་པར་འཐོར་རླུང་གིས་བུས་པའི་བྱ་བཞིན་དུ་དོགས་ལ་ལྷུང་
[053-405b7] བར་གྱུར་པའི་མགུལ་བསལ་བའི་སྒྲ་ཟབ་མོ་འདི་ལྟ་བུ་འདི་སུས་བགྱིས། བཅོམ་ལྡན་འདས་དེས་བཀའ་སྩལ་པ། དགེ་སློང་འཇམ་དཔལ་གཞོན་ནུར་གྱུར་པ་ཞེས་བྱ་བ་ཕྱིར་


[053-406a0] [406A] 
[053-406a1] ༄༅། །མི་ལྡོག་པ་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་དེ་ང་ལ་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བ་དང། ཡོངས་སུ་ཞུ་བ་དང་
[053-406a2] ཡོངས་སུ་ལེགས་པར་ཞུ་བར་བྱ་བའི་ཕྱིར་ཆགས་པ་མེད་པའི་རྫུ་འཕྲུལ་གྱི་སྟོབས་ཀྱིས་རྣམ་པར་རྩེ་ཞིང་འཇིག་རྟེན་གྱི་ཁམས་འདིར་འོངས་ཏེ། འཇམ་དཔལ་གཞོན་ནུར་གྱུར་པ་དེ་
[053-406a3] འོད་གསལ་གྱི་ལྷའི་རིས་སུ་འདུག་ནས་མགུལ་བསལ་བའི་སྒྲ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་སྒྲས་གོ་བར་འགྱུར་བ་དང། བདུད་ཀྱི་
[053-406a4] གནས་ཐམས་ཅད་སྤ་གོང་བར་འགྱུར་བ་དེ་ལྟ་བུའི་མགུལ་བསལ་བའི་སྒྲ་ཕྱུང་ངོ། །དེས་གསོལ་པ། བཅོམ་ལྡན་འདས། སྐྱེས་བུ་དམ་པ་དེ་ལྟ་བུ་དག་མཐོང་ན་ལེགས་པར་
[053-406a5] འགྱུར་གྱི། འཇམ་དཔལ་གཞོན་ནུར་གྱུར་པ་དེ་བདག་ཅག་གིས་ཀྱང་བལྟ་བར་བགྱིའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-406a6] པའི་སངས་རྒྱས་འོད་ཀྱི་ཏོག་གིས་འཇམ་དཔལ་གཞོན་ནུར་གྱུར་པ་འོང་བར་བྱ་བའི་ཕྱིར་མཚན་མ་མཛད་དོ། །དེ་ནས་འཇམ་དཔལ་གཞོན་ནུར་གྱུར་པ་བྱང་ཆུབ་སེམས་དཔའ་
[053-406a7] དེ་དག་དང། ལྷའི་བུ་དེ་དག་དང་ལྷན་ཅིག་ཏུ་བར་སྣང་དེ་ལས་བབས་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཀྱི་


[053-406b0] [406B] 
[053-406b1] བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་ལ་ལན་གསུམ་བསྐོར་ནས་འཁོར་དང་བཅས་ཏེ་ཇི་ལྟར་རང་གི་
[053-406b2] སྨོན་ལམ་དང། རྫུ་འཕྲུལ་གྱི་མཐུས་སྤྲུལ་པའི་སྟན་ལ་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[053-406b3] སངས་རྒྱས་འོད་ཀྱི་ཏོག་གིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་ཁྱོད་དོན་གྱི་དབང་ཅི་ཞིག་མཐོང་ནས་འཇིག་རྟེན་གྱི་ཁམས་དང་བ་ཅན་
[053-406b4] འདིར་འོངས། འཇམ་དཔལ་གྱིས་གསོལ་པ། བཅོམ་ལྡན་འདས་ལ་བལྟ་བ་དང། ཕྱག་བགྱི་བ་དང། བསྙེན་བཀུར་བགྱི་བ་དང། ཡོངས་སུ་ཞུ་བ་དང། ཡོངས་སུ་ལེགས་པར་ཞུ་བའི་སླད་
[053-406b5] དུའོ༑ །བཅོམ་ལྡན་འདས་དེས་བཀའ་སྩལ་པ། འཇམ་དཔལ། ཇི་ལྟར་ན་དེ་བཞིན་གཤེགས་པ་བལྟ་བ་ཤིན་ཏུ་རྣམ་པར་དག་པར་འགྱུར། ཇི་ལྟར་ན་དེ་བཞིན་གཤེགས་པ་ལ་ཕྱག་
[053-406b6] བྱས་པར་འགྱུར། ཇི་ལྟར་ན་བསྙེན་བཀུར་བྱས་པར་འགྱུར། ཇི་ལྟར་ན་ཡོངས་སུ་ཞུས་པར་འགྱུར། ཇི་ལྟར་ན་ཡོངས་སུ་ལེགས་པར་ཞུས་པར་འགྱུར། འཇམ་དཔལ་གྱིས་གསོལ་
[053-406b7] བ༑ བཅོམ་ལྡན་འདས། ནམ་ཆོས་མཐོང་བ་ཤིན་ཏུ་རྣམ་པར་དག་པ་དེ་ལྟ་བུ་ནི་དེ་བཞིན་གཤེགས་པ་མཐོང་བ་ཤིན་ཏུ་རྣམ་པར་དག་པ་ལགས་སོ། །བཅོམ་ལྡན་འདས། ནམ་ལུས་


[053-407a0] [407A] 
[053-407a1] ༄༅། །དང་སེམས་ཀྱིས་འདུད་པར་མི་བགྱིད། རབ་ཏུ་འདུད་པར་མི་བགྱིད་ཅིང་བགྱིད་པ་མ་མཆིས། ཞུམ་པ་མ་མཆིས་པར་གནས་པ། མི་གཡོ་བ་ཐོབ་པ། སེམས་
[053-407a2] དབེན་པའི་ངང་ཚུལ་དུ་སྤྱོད་པ། དྲན་པ་དང་ལྡན་ཞིང་ཤེས་བཞིན་དུ་བགྱིད་པ་དེ་ལྟ་བུས་ནི་དེ་བཞིན་གཤེགས་པ་ལ་ཕྱག་བགྱིས་པར་འགྱུར་རོ། །བཅོམ་ལྡན་འདས། ནམ་བདག་ཏུ་
[053-407a3] སྒྲོ་འདོགས་པར་མི་བགྱིད། གཞན་དུ་སྒྲོ་འདོགས་པར་མི་བགྱིད། མཉམ་པ་ཉིད་ལ་མཉམ་པར་མི་བགྱིད། མི་མཉམ་པ་ཉིད་ལ་མི་མཉམ་པར་མི་བགྱིད་ཅིང། བགྱིད་པ་མ་
[053-407a4] མཆིས། རྣམ་པར་བགྱིད་པ་མ་མཆིས། སངས་རྒྱས་བཅོམ་ལྡན་འདས་རྣམས་དང་ཡང་སྤྱོད་པ་གཅིག་ཏུ་གྱུར་པ། སངས་རྒྱས་ཀྱི་སྐུ་དང། ཆོས་ཀྱི་སྐུའི་རྗེས་སུ་འཇུག་པ། གང་
[053-407a5] གི་ལུས་ཀྱང་ཆོས་ཀྱི་དབྱིངས་ཀྱི་རྗེས་སུ་ཞུགས་པར་མཐོང་བ་མཐོང་བ་ལ་མཐོང་བར་མི་མཐོང་བ། ལོག་པར་མི་མཐོང་བ། གང་ལའང་རིང་པོར་མི་འགྱུར་བ། ཉེ་བར་མི་འགྱུར་
[053-407a6] བ་དེ་ལྟ་བུ་ནི་དེ་བཞིན་གཤེགས་པ་ལ་བསྙེན་བཀུར་བགྱིས་པར་འགྱུར་རོ། །བཅོམ་ལྡན་འདས། ནམ་ཚུལ་བཞིན་མ་ལགས་པར་ནི་མ་ལགས་ཀྱི་ནམ་ཚུལ་བཞིན་དུ་ཞུ་བ་
[053-407a7] ཚུལ་བཞིན་མ་ལགས་པ། ཅིའང་མི་མཐོང་བ། བདག་གི་ཚུལ་བཞིན་གྱིས་ཆོས་ཐམས་ཅད་ཀྱི་ཚུལ་བཞིན་གྱི་རྗེས་སུ་མཆི་བ་གཡེངས་པའི་སེམས་ཀྱིས་མ་ལགས་ཀྱི། མཉམ་


[053-407b0] [407B] 
[053-407b1] གང་ཞུ་བ་དང། གང་གི་སླད་དུ་ཞུ་བ་དང། གང་ལ་ཞུ་བ་དེ་དུས་གསུམ་ཡོངས་སུ་འཚོལ་ཞིང། འཁོར་གསུམ་ཡོངས་སུ་དག་པས་ཞུ་བ་དེ་ལྟ་བུ་ནི་དེ་བཞིན་
[053-407b2] གཤེགས་པ་ལ་ཡོངས་སུ་ཞུས་པར་འགྱུར་རོ། །བཅོམ་ལྡན་འདས། ནམ་ཞུ་བ་མཆིས་པ་ལ་རྟོགས་པར་མི་བགྱིད་པ། ཇི་སྐད་གསུངས་པའི་རྗེས་སུ་མཐུན་པར་བགྱིད་པ། དེ་བཞིན་
[053-407b3] གཤེགས་པ་མཉེས་པར་བགྱིད་པ། འཁོར་ཐམས་ཅད་མགུ་བར་བགྱིད་པ་ཡོངས་སུ་ཞུ་བ་ལ་མི་ཆགས་པ། ཡོངས་སུ་ཞུ་བ་དེས་ཀྱང་སེམས་ཅན་ཚད་མ་མཆིས་པ་རྣམས་བྱང་ཆུབ་
[053-407b4] ཏུ་གོ་ཆ་སྐོན་ཞིང། གོ་ཆ་དེའང་ནམ་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་མི་འདོར་བ་དེ་ལྟ་བུ་ནི་དེ་བཞིན་གཤེགས་པ་ལ་ཡོངས་སུ་ལེགས་པར་ཞུ་བ་བགྱིད་པར་འགྱུར་རོ། །དེ་ནས་བཅོམ་
[053-407b5] ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཀྱི་ཏོག་དེས་འཇམ་དཔལ་གཞོན་ནུར་གྱུར་པ་ལ་ལེགས་སོ་ཞེས་བྱ་བ་བྱིན་ཏེ། འཇམ་དཔལ་
[053-407b6] དེ་བཞིན་གཤེགས་པ་ལ་དེ་ལྟར་བལྟ་བར་བྱའོ། །དེ་ལྟར་ཕྱག་བྱའོ། །དེ་ལྟར་བསྙེན་བཀུར་བྱའོ། །དེ་ལྟར་ཡོངས་སུ་ཞུ་བར་བྱའོ། །དེ་ལྟར་ཡོངས་སུ་ལེགས་པར་ཞུ་བ་བྱའོ་ཞེས་སྨྲས་
[053-407b7] པ་དེ་ནི་ཁྱོད་ཀྱིས་ལེགས་པར་བཤད་དེ། ལེགས་སོ། །ལེགས་སོ། །དེ་ནས་འཇམ་དཔལ་གཞོན་ནུར་གྱུར་པས་ཉན་ཐོས་ཆེན་པོ་ཤེས་རབ་སྒྲོན་མ་ལ་འདི་སྐད་ཅེས་སྨྲས་སོ། །ཚེ་དང་


[053-408a0] [408A] 
[053-408a1] ༄༅། །ལྡན་པས་དེ་བཞིན་གཤེགས་པ་ལ་ཇི་ལྟར་མཐོང། ཇི་ལྟར་ཕྱག་འཚལ། ཇི་ལྟར་བསྙེན་བཀུར་བྱེད། ཇི་ལྟར་ཡོངས་སུ་ཞུ། ཇི་ལྟར་ཡོངས་སུ་ལེགས་
[053-408a2] པར་ཞུ། དེས་སྨྲས་པ། འཇམ་དཔལ། བསྟན་པ་འདི་ལྟ་བུ་ནི་ཁོ་བོ་ཅག་ལྟ་བུ་ཉན་ཐོས་གཞན་གྱི་སྒྲའི་རྗེས་སུ་མོས་པ་རྣམས་ཀྱི་ཡུལ་མ་ཡིན་ནོ། །སྨྲས་པ། འོ་ན་གང། མངོན་
[053-408a3] པར་རྟོགས་པས་ཚེ་དང་ལྡན་པ་ཤེས་རབ་སྒྲོན་མའི་སེམས་རྣམ་པར་གྲོལ། སྨྲས་པ། འཇམ་དཔལ། བདེན་པ་མངོན་པར་རྟོགས་པས་སེམས་རྣམ་པར་གྲོལ་ལོ། །སྨྲས་པ། ཚེ་
[053-408a4] དང་ལྡན་པ། བདེན་པ་ཞེས་བྱ་བས་ཅི་བསྟན་པར་འགྱུར། དེས་སྨྲས་པ། འཇམ་དཔལ། གཉེན་པོ་མེད་པས་རབ་ཏུ་ཕྱེ་བ་ནི་བདེན་པའོ་།སྨྲས་པ། འོ་ན་ཇི་ལྟར་བདེན་པ་མངོན་
[053-408a5] པར་རྟོགས་པས་ཚེ་དང་ལྡན་པའི་སེམས་རྣམ་པར་གྲོལ། སྨྲས་པ་འཇམ་དཔལ། ཀུན་རྫོབ་ཉེ་བར་བཟུང་སྟེ། དེ་སྐད་ཅེས་སྟོན་གྱི་དོན་དམ་པར་ནི་མ་ཡིན་ནོ། །སྨྲས་པ། ཅི་ཀུན་
[053-408a6] རྫོབ་དོན་དམ་པར་འྡུའམ། སྨྲས་པ། གལ་ཏེ་མི་འདུན་དོན་དམ་པ་མེད་པར་འགྱུར་རོ། །སྨྲས་པ། འོ་ན་ཇི་ལྟར་ཀུན་རྫོབ་ཉེ་བར་བཟུང་སྟེ་སྟོན་གྱི། དོན་དམ་པར་ནི་མ་ཡིན། གལ་ཏེ་
[053-408a7] ཀུན་རྫོབ་དོན་དམ་པར་འདུ་ན་ནི་འདི་ལྟ་སྟེ། དོན་དམ་པའི་བདེན་པ་བདེན་པ་གཅིག་པུར་མི་འགྱུར་རམ། སྨྲས་པ། འཇམ་དཔལ། བཤད་པ་འདི་ཐོས་ན་ལས་དང་པོ་པའི་བྱང་


[053-408b0] [408B] 
[053-408b1] །སྨྲས་པ། བཙུན་པ་ཉིད་ཀྱང་སྐྲག་ན་ལས་དང་པོ་པའི་བྱང་ཆུབ་སེམས་དཔའ་རྣམས་ལྟ་ཅི་སྨོས། སྨྲས་པ། འཇམ་དཔལ། ཁོ་པོ་སྐྲག་
[053-408b2] པར་བྱེད་མི་ནུས་སོ། །སྨྲས་པ། ཚེ་དང་ལྡན་པ། ཅི་སྐྲག་པ་མེད་པ་དང། སྐྱོ་བ་མེད་པས་ཉེ་བར་ལེན་པ་མེད་པར་ཟག་[?] པ་རྣམས་ལས་སེམས་རྣམ་པར་གྲོལ་ལམ། སྨྲས་པ། འཇམ་
[053-408b3] དཔལ། ཉན་ཐོས་རྣམས་ནི་སྐྲག་པ་མེད་པ་དང། སྐྱོ་བ་མེད་པར་རྣམ་པར་མི་གྲོལ་ལོ། །སྨྲས་པ། ཚེ་དང་ལྡན་པ། དེ་བས་ན་སྔོན་སྐྲག་[?] པ་དེ་ཉིད་ལ་བསམས་ནས་བཙུན་པ་ཉིད་ཀྱང་
[053-408b4] སྐྲག་ན་ལས་དང་པོ་པའི་བྱང་ཆུབ་སེམས་དཔའ་རྣམས་ལྟ་ཅི་སྨོས་ཞེས་དེ་སྐད་སྨྲས་སོ། །སྨྲས་པ། འཇམ་དཔལ། བྱང་ཆུབ་སེམས་དཔའ་ཇི་ལྟར་རྣམ་པར་གྲོལ། སྨྲས་པ། བཙུན་
[053-408b5] པ༑ བྱང་ཆུབ་སེམས་དཔའ་ནི་སྐྲག་པ་མེད་པ་དང། སྐྱོ་བ་མེད་པས་རྣམ་པར་གྲོལ་ལོ། །སྨྲས་པ། འཇམ་དཔལ། ཇི་ལ་བསམས་ཏེ་དེ་སྐད་སྨྲ། སྨྲས་པ། བདུད་ཀྱི་སྡེ་བྱེ་བ་ཕྲག་
[053-408b6] བརྒྱས་མི་སྐྲག་ཅིང་སེམས་ཅན་རྣམས་ལ་ཆོས་བཤད་པས་མི་སྐྱོ་ལ་བསོད་ནམས་ཀྱི་ཚོགས་ཚད་མེད་པ་བསགས་པས་མི་སྐྲག་ཅིང་ཡེ་ཤེས་ཀྱི་ཚོགས་ཚད་མེད་པ་བསགས་པས་
[053-408b7] མི་སྐྱེའོ། །དེ་ནས་འཁོར་དེར་ལྷའི་བུ་གང་དག་འདུས་པར་གྱུར་པ་དེ་དག་གིས་མེ་ཏོག་སྣ་ཚོགས་ཀྱིས་འཇམ་དཔལ་གཞོན་ནུར་གྱུར་པ་ལ་གཏོར་ཏོ། །གང་ན་འཇམ་དཔལ་གཞོན་ནུར་


[053-409a0] [409A] 
[053-409a1] ༄༅། །གྱུར་པ་སྣང་བ་དེར་ནི་དེ་བཞིན་གཤེགས་པ་མངོན་སུམ་དུ་མཐོང་བ་ཡིན་ནོ། །འཇམ་དཔལ་གཞོན་ནུར་གྱུར་པ་གང་དུ་གནས་པའི་ས་ཕྱོགས་དེའང་མཆོད་
[053-409a2] རྟེན་དུ་འགྱུར་རོ། །གང་གིས་འཇམ་དཔལ་གཞོན་ནུར་གྱུར་པའི་ཆོས་བསྟན་པ་ཀུན་དུ་ཤེས་སམ། ཀུན་དུ་ཤེས་པར་འགྱུར་བའི་སེམས་ཅན་དེ་དག་གིས་ཀྱང་བསོད་ནམས་ཐམས་ཅད་
[053-409a3] ཡོངས་སུ་བཟུང་བ་ཡིན་ནོ་ཞེས་དེ་སྐད་ཀྱི་ཚིག་སྨྲས་སོ། །དེ་ནས་ཡང་འཇམ་དཔལ་གཞོན་ནུར་གྱུར་པས་ཉན་ཐོས་ཆེན་པོ་ཤེས་རབ་སྒྲོན་མ་ལ་འདི་སྐད་ཅེས་སྨྲས་སོ། །ཚེ་
[053-409a4] དང་ལྡན་པ། ཉན་ཐོས་རྣམས་ཀྱི་ནང་ན་ཤེས་རབ་ཆེ་བའི་མཆོག་ཏུ་བཅོམ་ལྡན་འདས་ཀྱིས་གསུངས་ན། ཅི་ཤེས་རབ་དེ་འདུས་བྱས་ཀྱི་མཚན་ཉིད་དམ། འོན་ཏེ་འདུས་མ་
[053-409a5] བྱས་ཀྱི་མཚན་ཉིད། གལ་ཏེ་དེ་འདུས་བྱས་ཀྱི་མཚན་ཉིད་ཡིན་ན་ནི་སྐྱེ་ཞིང་འཇིག་པ་དང་ལྡན་པར་འགྱུར་རོ། །ཇི་སྟེ་འདུས་མ་བྱས་པའི་མཚན་ཉིད་ཡིན་ན་ནི་མཚན་ཉིད་གསུམ་
[053-409a6] ལས་ལྡོག་པར་འགྱུར་རོ། །སྨྲས་པ། འཇམ་དཔལ། འཕགས་པ་རྣམས་ནི་འདུས་མ་བྱས་ཀྱིས་རབ་ཏུ་ཕྱེ་བར་སྟོན་ཏོ། །སྨྲས་པ། ཚེ་དང་ལྡན་པ། འདུས་མ་བྱས་པ་གདགས་པར་
[053-409a7] ནུས་སམ། སྨྲས་པ། འཇམ་དཔལ། དེ་ནི་མ་ཡིན་ཏེ། འདུས་མ་བྱས་ལ་གདགས་པ་གང་ཡང་མེད་དོ། །སྨྲས་པ། འོ་ན་ཇི་ལྟར་འཕགས་པ་རྣམས་འདུས་མ་བྱས་ཀྱིས་རབ་ཏུ་ཕྱེ་


[053-409b0] [409B] 
[053-409b1] དེ་སྐད་སྨྲས་པ་དང། ཉན་ཐོས་ཆེན་པོ་ཤེས་རབ་སྒྲོན་མ་དེ་ཅང་མི་སྨྲ་བར་གྱུར་ཏོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་
[053-409b2] ཀྱི་ཏོག་དེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། ཆོས་གང་ཐོས་པས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་
[053-409b3] ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བའི་ཆོས་ཀྱི་སྒོ་འགའ་ཞིག་རྩོམས་ཏེ། འཁོར་འདིར་ཁྱོད་ཀྱིས་སྟོན་ཅིག་འཇམ་དཔལ་གྱིས་གསོལ་པ། བཅོམ་
[053-409b4] ལྡན་འདས། ཆོས་ཐམས་ཅད་ཀྱི་སྒོ་རྣམས་ཀྱི་བསྟན་པ་ཐམས་ཅད་ཀྱང་དབེན་པའི་སྒོ་སྟེ། དབེན་པའི་སྒོ་དེ་དག་དབེན་པ་ཉིད་དུ་སྟོན་ཏོ། །ཡང་དེའི་ཚེ་བྱང་ཆུབ་སེམས་དཔའ་ཆོས་
[053-409b5] ཀྱི་བློ་གྲོས་ཞེས་བྱ་བ་འཁོར་དེར་འདུས་པར་གྱུར་ཏེ་འདུག་པ་དེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་གང་དེ་བཞིན་གཤེགས་པས་
[053-409b6] འདོད་ཆགས་དང། ཞེ་སྡང་དང། གཏི་མུག་བསྟན་པ་དེ་དག་ཅི་དབེན་པའི་སྒོ་སྟེ། དབེན་པའི་སྒོ་ཉིད་དུ་སྟོན་པ་ཡིན་ནམ། སྨྲས་པ་རིགས་ཀྱི་བུ། འདི་ཇི་སྙམ་དུ་སེམས། འདོད་ཆགས་
[053-409b7] དང༑ ཞེ་སྡང་དང། གཏི་མུག་གང་ནས་བྱུང། སྨྲས་པ། འཇམ་དཔལ། འདོད་ཆགས་དང། ཞེ་སྡང་དང། གཏི་མུག་ནི་རྟོག་པ་དང་རྣམ་པར་རྟོག་པ་ལས་བྱུང་ངོ། །སྨྲས་པ། རིགས་


[053-410a0] [410A] 
[053-410a1] ༄༅། །ཀྱི་བུ། རྟོག་པ་དང། རྣམ་པར་རྟོག་པ་དེའང་གང་ནས་བྱུང། སྨྲས་པ། འཇམ་དཔལ། རྟོག་པ་དང། རྣམ་པར་རྟོག་པ་ནི་ཕྱིན་ཅི་ལོག་ལས་བྱུང་ངོ། །སྨྲས་
[053-410a2] པ༑ རིགས་ཀྱི་བུ། ཕྱིན་ཅི་ལོག་ཀྱང་གང་ནས་བྱུང། སྨྲས་པ་འཇམ་དཔལ། ཕྱིན་ཅི་ལོག་ནི་ངར་འཛིན་པ་དང། ང་ཡིར་འཛིན་པ་ལས་བྱུང་ངོ། །སྨྲས་པ། རིགས་ཀྱི་བུ། ངར་འཛིན་
[053-410a3] པ་དང། ང་ཡིར་འཛིན་པའང་གང་ནས་བྱུང། སྨྲས་པ། འཇམ་དཔལ། ངར་འཛིན་པ་དང། ང་ཡིར་འཛིན་པ་ནི་འཇིག་ཚོགས་ལ་ལྟ་བ་ལས་བྱུང་ངོ། །སྨྲས་པ། རིགས་ཀྱི་བུ་
[053-410a4] འཇིག་ཚོགས་ལ་ལྟ་བའང་གང་ནས་བྱུང། སྨྲས་པ། འཇམ་དཔལ་འཇིག་ཚོགས་ལ་ལྟ་བ་ནི་བདག་ལས་བྱུང་ངོ། །སྨྲས་པ། རིགས་ཀྱི་བུ། བདག་ཀྱང་གང་ནས་བྱུང། སྨྲས་པ་
[053-410a5] འཇམ་དཔལ། བདག་ནི་གང་ནས་ཀྱང་མ་བྱུང་སྟེ། འབྱུང་བ་མེད་པ་ནི་བདག་འབྱུང་བའོ། །དེ་ཅིའི་ཕྱིར་ཞེ་ན། འདི་ལྟར་བདག་ནི་ཕྱོགས་བཅུར་ཡོངས་སུ་བཙལ་ཀྱང་མི་དམིགས་
[053-410a6] སོ༑ ༑སྨྲས་པ། རིགས་ཀྱི་བུ། ཆོས་གང་དག་ཕྱོགས་བཅུར་ཡོངས་སུ་བཙལ་ཀྱང་མི་དམིགས་པ་དེའི་སྒོ་ཅི་ཞིག་ཡོད། སྨྲས་པ། འཇམ་དཔལ། དབེན་པ་ཉིད་དེའི་སྒོའོ། །
[053-410a7] སྨྲས་པ། རིགས་ཀྱི་བུ། དབེན་པའི་སྒོ་ཅི་ཡིན། སྨྲས་པ། འཇམ་དཔལ་སྒོ་མེད་པ་ཉིད་དབེན་པའི་སྒོའོ། །སྨྲས་པ། རིགས་ཀྱི་བུ། ཁོ་བོས་དེ་ལས་བསམས་ཏེ། ཆོས་ཐམས་


[053-410b0] [410B] 
[053-410b1] སྒོ་སྟེ། དེ་དག་དབེན་པའི་སྒོ་ཉིད་དུ་སྟོན་ཏོ་ཞེས་དེ་སྐད་སྨྲས་སོ། །བསྟན་པ་འདི་བཤད་པའི་ཚེ་བྱང་ཆུབ་སེམས་དཔའ་བརྒྱད་བརྒྱས་
[053-410b2] མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པས་དེར་རྒྱ་ཆེར་ཆོས་བསྟན་པ་བྱས་ནས་སྟན་ལས་ལངས་ཏེ་སོང་ངོ། །ཚེ་དང་ལྡན་པ་རབ་འབྱོར་
[053-410b3] རྣམ་གྲངས་དེས་ཀྱང་ཉན་ཐོས་སམ། རང་སངས་རྒྱས་གང་གིས་ཀྱང་འཇམ་དཔལ་གཞོན་ནུར་གྱུར་པ་དེའི་སྤོབས་པའི་རྒྱུན་གཅོད་ནུས་པ་མེད་ན། སྐབས་མ་ཕྱེ་བར་བདག་ཅག་ལྟ་
[053-410b4] བུས་འཇམ་དཔལ་གཞོན་ནུར་གྱུར་པ་དང་ལྷན་ཅིག་ཏུ་སྨྲ་བར་ག་ལ་ནུས། དེ་ནས་ཚེ་དང་ལྡན་པ་རབ་འབྱོར་གྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་
[053-410b5] ཤཱ་རིའི་བུས་འཇམ་དཔལ་གཞོན་ནུར་གྱུར་པ་སངས་རྒྱས་ཀྱི་ཞིང་དུ་སྤྱད་པ་སྤྱོད་པ་ན་རྫུ་འཕྲུལ་གྱི་སྟོབས་དང། ཆོ་འཕྲུལ་གྱི་རྣམ་པར་འཕྲུལ་པ་ཇི་སྙེད་ཅིག་མཐོང། ཤཱ་རིའི་བུས་
[053-410b6] སྨྲས་པ། ཚེ་དང་ལྡན་པ་རབ་འབྱོར། ཁོ་བོས་མངོན་པར་ཤེས་ཏེ་འཇམ་དཔལ་གཞོན་ནུར་གྱུར་པ་དང་ལྷན་ཅིག་སངས་རྒྱས་ཀྱི་ཞིང་དུ་སྤྱད་པ་སྤྱོད་པ་ན་སངས་རྒྱས་ཀྱི་ཞིང་གང་
[053-410b7] ཚིག་པ་དེ་དག་ནི་འཇམ་དཔལ་གཞོན་ནུར་གྱུར་པ་སོང་བ་དང་ཆུས་ཡོངས་སུ་གང་ཞིང། པདྨ་མང་པོས་ཡོག་པར་གནས་པར་གྱུར་ཏོ་།གང་དག་ཆུས་ཡོངས་སུ་གང་བ་དེ་དག་ནི་


[053-411a0] [411A] 
[053-411a1] ༄༅། །མེས་ཡོངས་སུ་གང་བར་གནས་པར་གྱུར་ཏེ། མེ་དེའང་རེག་ན་འདི་ལྟ་སྟེ། དཔེར་ན། ཙནྡན་སྦྲུལ་གྱི་སྙིང་པོའམ། ཀ་ཙ་ལིནྡའི་གོས་ལྟ་བུར་གྱུར་
[053-411a2] ཏོ༑ ༑གང་དག་སྟོང་པ་ནམ་མཁར་གྱུར་པ་དེ་དག་ནི་ཚངས་པའི་གཞལ་མེད་ཁང་གིས་བརྒྱན་ཅིང་བསམ་གཏན་ལ་སྙོམས་པར་ཞུགས་པའི་བྱང་ཆུབ་སེམས་དཔས་ཡོངས་སུ་
[053-411a3] གང་བར་གནས་པར་གྱུར་ཏོ། །གང་དག་འཆགས་པ་དེ་དག་ནི་འཇིག་པར་སྣང་ངོ། །གང་དག་ངན་སོང་གིས་ཡོངས་སུ་གང་བ་དེ་དག་ནི་ངན་སོང་ཐམས་ཅད་དང་བྲལ་བར་སྣང་སྟེ་
[053-411a4] སེམས་ཅན་དེ་དག་ཀྱང་བྱང་ཆུབ་ཀྱི་ཡན་ལག་གི་རྣམ་པས་བསྐྱེད་པའི་བྱམས་པ་ཐོབ་པར་གྱུར་ཏོ། །བྱང་ཆུབ་ཀྱི་ཡན་ལག་གི་རྣམ་པས་བསྐྱེད་པའི་བྱམས་པ་གང་ཞེ་ན། གང་ལ་
[053-411a5] སྙོམས་པར་ཞུགས་ན་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། སེམས་ཅན་གང་དག་ཉོན་མོངས་པ་འདོད་ཆགས་དང་
[053-411a6] ཞེ་སྡང་དང། གཏི་མུག་གིས་གཟིར་བ་དེ་དག་གི་འདོད་ཆགས་དང་ཞེ་སྡང་དང། གཏི་མུག་ཤིན་ཏུ་སྤང་བར་བྱ་བའི་ཕྱིར་ཆོས་བསྟན་ཏོ་སྙམ་སེམས་པ་སྟེ། གང་དེ་ལྟར་
[053-411a7] བྱམས་པའི་ཏིང་ངེ་འཛིན་ལ་སྙོམས་པར་འཇུག་པ་དེ་ནི་བྱང་ཆུབ་ཀྱི་ཡན་ལག་གི་རྣམ་པས་བསྐྱེད་པའི་བྱམས་པ་ཞེས་བྱའོ། །ཚེ་དང་ལྡན་པར་བ་འབྱོར། དེའི་ཚེ་དེའི་དུས་ན་ཁོ་


[053-411b0] [411B] 
[053-411b1] གྱུར་པའི་རྫུ་འཕྲུལ་གང་ཡིན་པ་དང། བདག་གི་གང་ཡིན་པ་དེ་གཉིས་ནི་མཉམ་མོ་སྙམ་དུ་གྱུར་པ་དང། འཇམ་དཔལ་
[053-411b2] གཞོན་ནུར་གྱུར་པའི་སེམས་ཀྱིས་ཁོ་བོའི་སེམས་ཀྱི་རྣམ་པར་རྟོག་པ་དེ་ཤེས་ནས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་མེ་འབར་བ་ན་འཇིག་རྟེན་གྱི་བར་དུ་འདུག་
[053-411b3] སྟེ་ཁོ་བོ་ལ་འདི་སྐད་ཅེས་ཟེར་རོ། །ཅི་ཚེ་དང་ལྡན་པ་ཤཱ་རིའི་བུའི་རྫུ་འཕྲུལ་གྱི་མཐུས་འཇིག་རྟེན་གྱི་ཁམས་འདི་ལས་བརྒལ་བར་བྱའམ། འོན་ཏེ་ཁོ་བོའི་རྫུ་འཕྲུལ་གྱི་མཐུས་བརྒལ་
[053-411b4] བར་བྱ། ཁོ་བོས་དེ་ལ་འདི་སྐད་ཅེས་སྨྲས་སོ། །ཁོ་བོའི་རྫུ་འཕྲུལ་གྱི་མཐུའི་མགྱོགས་པས་འཇིག་རྟེན་གྱི་ཁམས་འདི་ལས་བརྒལ་བར་བྱའོ་ཞེས། ཚེ་དང་ལྡན་པ་རབ་འབྱོར། ཁོ་བོས་
[053-411b5] རྫུ་འཕྲུལ་གྱི་མཐུའི་མགྱོགས་པའི་ཆོ་འཕྲུལ་ཐམས་ཅད་བསྟན་ཏེ་འདོམ་གང་ཙམ་ཁོར་ཡུག་ཏུ་མེ་དེ་ཞི་བར་བྱས་ནས་འཇམ་དཔལ་གཞོན་ནུར་གྱུར་པ་དང་ལྷན་ཅིག་ཏུ་ཉིན་ཞག་
[053-411b6] བདུན་གྱིས་འཇིག་རྟེན་གྱི་ཁམས་དེ་བརྒལ་ཏོ། །དེ་ནས་དུས་གཞན་ཞིག་ན་དེ་བས་ཀྱང་ཤིན་ཏུ་རྒྱ་ཆེ་ཞིང་ཡངས་པའི་འཇིག་རྟེན་གྱི་ཁམས་སུ་མེ་འབར་བ་ན་འཇིག་རྟེན་གྱི་བར་དུ་འཇམ་
[053-411b7] དཔལ་གཞོན་ནུར་གྱུར་པ་འདུག་སྟེ། ཁོ་བོ་ལ་འདི་སྐད་ཅེས་ཟེར་རོ་།བཙུན་པ་ཤཱ་རིའི་བུ། སུའི་རྫུ་འཕྲུལ་གྱི་མཐུས་འཇིག་རྟེན་གྱི་ཁམས་འདི་ལས་བརྒལ་བར་བྱ། ཁོ་བོས་དེ་ལ་


[053-412a0] [412A] 
[053-412a1] ༄༅། །འདི་སྐད་ཅེས་སྨྲས་སོ། །འཇམ་དཔལ་ཁྱོད་ཀྱི་རྫུ་འཕྲུལ་གྱི་མཐུས་འཇིག་རྟེན་གྱི་ཁམས་འདི་ལས་བརྒལ་བར་བྱའོ། །དེ་ནས་འཇམ་དཔལ་གཞོན་ནུར་
[053-412a2] གྱུར་པས་མངོན་པར་འདུ་བྱེད་པའི་མངོན་སུམ་གྱི་རྫུ་འཕྲུལ་སེམས་བསྐྱེད་པ་གཅིག་གིས་འཇིག་རྟེན་གྱི་ཁམས་དེ་པདྨའི་དྲ་བས་གཡོགས་ཏེ་བརྒལ་བར་གྱུར་ཏོ། །བརྒལ་ནས་ཁོ་བོ་
[053-412a3] ལ་འདི་སྐད་ཅེས་ཟེར་རོ། །བཙུན་པ་ཤཱ་རིའི་བུ། བདག་ཅག་གཉིས་ལས་སུའི་མཐུ་དང་ལྡན་པའི་རྫུ་འཕྲུལ་གྱི་ཤུགས་མགྱོགས། ཁོ་བོས་དེ་ལ་འདི་སྐད་ཅེས་སྨྲས་སོ། །འཇམ་
[053-412a4] དཔལ། འདི་ཇི་སྙམ་དུ་སེམས། བྱ་ལང་གུ་ལི་དང། བྱའི་རྒྱལ་པོ་ནམ་མཁའ་ལྡིང་གཉིས་གང་གི་མཐུ་ཤིན་ཏུ་མགྱོགས། སྨྲས་པ་བཙུན་པ་ཤཱ་རིའི་བུ། བྱའི་རྒྱལ་པོ་ནམ་མཁའ་
[053-412a5] ལྡིང་གི་མཐུའི་མགྱོགས་པ་ནི་ཚད་མེད་པ་སྟེ། དཔེ་བླང་དུ་སླ་བ་མ་ཡིན་ནོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ། བྱ་ལང་གུ་ལེའི་མགྱོགས་པ་ལྟ་བུར་ནི་ཁོ་
[053-412a6] བོའི་རྫུ་འཕྲུལ་གྱི་མགྱོགས་པ་བལྟ་བར་བྱའོ། །ཇི་ལྟར་བྱའི་རྒྱལ་པོ་ནམ་མཁའ་ལྡིང་གི་མཐུའི་མགྱོགས་པ་དེ་བས་ཀྱང་བརྒྱ་སྟོང་གིས་ཤིན་ཏུ་ལྷག་པར་ཁྱོད་ཀྱི་རྫུ་འཕྲུལ་མགྱོགས་
[053-412a7] པར་བལྟའོ། །དེས་སྨྲས་པ། བཙུན་པ་ཤཱ་རིའི་བུ་ཁྱོད་ཀྱི་སེམས་ཀྱི་རྣམ་པར་རྟོག་པར་འཇམ་དཔལ་གཞོན་ནུར་གྱུར་པའི་རྫུ་འཕྲུལ་གང་ཡིན་པ་དང། བདག་གི་གང་ཡིན་པ་དེ་གཉིས་


[053-412b0] [412B] 
[053-412b1] ཁོ་བོས་དེ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་སྐད་སྨྲས་པ་བཞིན་ཏེ། ཁོ་བོ་དེ་སྙམ་དུ་གྱུར་ཏོ། །དེས་སྨྲས་པ། དེ་ཅིའི་ཕྱིར་དེ་སྙམ་དུ་གྱུར་
[053-412b2] ཁོ་བོས་དེ་ལ་འདི་སྐད་ཅེས་སྨྲས་སོ། །ཉན་ཐོས་རྣམས་ནི་བག་ཆགས་ཀྱི་མཚམས་སྦྱོར་བ་མ་བཅད་པའི་ཕྱིར་མི་མཉམ་དུ་ཟིན་ཀྱང་མཉམ་དུ་བདག་ཉིད་ཀྱིས་ཤེས་སོ། །དེས་སྨྲས་པ་
[053-412b3] བཙུན་པ་ཤཱ་རིའི་བུ། ལེགས་སོ། །ལེགས་སོ། །ཇི་སྐད་སྨྲས་པ་དེ་བཞིན་ནོ། །དེ་ཅིའི་ཕྱིར་ཞེ་ན། བཙུན་པ་ཤཱ་རིའི་བུ། སྔོན་བྱུང་བ་འདས་པའི་དུས་ན་རྒྱ་མཚོ་ཆེན་པོའི་འགྲམ་ན་དྲང་སྲོང་
[053-412b4] ཆོས་འདོད་ཅེས་བྱ་བ་དང། ཀུན་བྱིན་ཞེས་བྱ་བ་གཉིས་ཤིག་འཁོད་དེ། དེ་ལ་ཆོས་འདོད་ནི་ལྔ་མངོན་པར་ཤེས་ཤིང་མངོན་པར་ཤེས་པས་རྣམ་པར་རྩེ་བར་གྱུར་ཏོ། །ཀུན་བྱིན་ནི་རིག་
[053-412b5] པ་དང་སྔགས་ཀྱི་མཐུས་སྟེང་གི་བར་སྣང་ལ་འགྲོ་བར་གྱུར་ཏོ་།དེ་ནས་དེ་གཉིས་དུས་དུས་སུ་སྤྱོད་པའི་ཕྱིར་རྒྱ་མཚོའི་ཚུ་རོལ་ནས་ཕ་རོལ་ཏུ་འདོང་ངོ། །དོང་ནས་སླར་ལོག་ཅིང་རང་
[053-412b6] རང་གི་གནས་སུ་འཁོད་དོ། །དེ་ནས་དྲང་སྲོང་ཀུན་བྱིན་དེ་ཁོ་བོའི་རྫུ་འཕྲུལ་གང་ཡིན་པ་དང། ཆོས་འདོད་ཀྱི་གང་ཡིན་པ་དེ་གཉིས་ནི་མཉམ་མོ་སྙམ་དུ་གྱུར་ཏོ། །དེ་ནས་དུས་གཞན་
[053-412b7] ཞིག་ན་རྒྱ་མཚོའི་ཚུ་རོ་ནས་ཕ་རོལ་ཏུ་དོང་སྟེ། སྲིན་མོའི་གླིང་དུ་ཕྱིན་པ་དང། དེར་སྲིན་མོ་དེ་དག་གིས་ཡིད་དུ་འོང་བའི་རོལ་མོའི་སྒྲ་བྱས་པར་གྱུར་པའང་དྲང་སྲོང་ཀུན་གྱིས་ཐོས་


[053-413a0] [413A] 
[053-413a1] ༄༅། །སྲིན་མོ་དེ་དག་ཀྱང་མཐོང་ནས། ནམ་མཁའི་དཀྱིལ་ནས་སའི་སྟེང་དུ་ལྷུང་ངོ་[?] བར་གྱུར་ཏོ། །དེ་ནས་དྲང་སྲོང་ཆོས་
[053-413a2] འདོད་སྙིང་རྗེ་བའི་སེམས་སྐྱེས་ནས་ལག་པ་གཡས་པས་བཟུང་སྟེ་སླར་རང་གི་གནས་སུ་ཁྲིད་ནས་བཞག་གོ་བཙུན་པ་ཤཱ་རིའི་བུ་དེའི་ཚེ་དེའི་དུས་ན་དྲང་སྲོང་ཆོས་འདོད་
[053-413a3] ཅེས་བྱ་བ་དེ་གཞན་ཞིག་ཡིན་པ་སྙམ་དུ་ཁྱོད་ཐེ་ཚོམ་མམ། ཡིད་གཉིས་སུ་གྱུར་ན་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། ཁོ་བོ་ཉིད་དེའི་ཚེ་དེའི་དུས་ན་དྲང་སྲོང་ཆོས་འདོད་ཅེས་བྱ་
[053-413a4] བར་གྱུར་ཏོ། །བཙུན་པ་ཤཱ་རིའི་བུ། དེའི་ཚེ་དེའི་དུས་ན་དྲང་སྲོང་ཀུན་བྱིན་ཞེས་བྱ་བ་དེ་གཞན་ཞིག་ཡིན་པ་སྙམ་དུ་ཁྱོད་ཐེ་ཚོམ་མམ། ཡིད་གཉིས་སུ་གྱུར་ན་དེ་ལྟར་མི་བལྟའོ། །དེ་
[053-413a5] ཅིའི་ཕྱིར་ཞེ་ན། ཁྱོད་ཉིད་དེའི་ཚེ་དེའི་དུས་ན་དྲང་སྲོང་ཀུན་བྱིན་ཞེས་བྱ་བར་གྱུར་ཏེ། ཚེ་དང་ལྡན་པ་ཤཱ་རིའི་བུ་དེའི་ཚེའང་མི་མཉམ་པར་བདག་དང་མཉམ་པ་ཉིད་དུ་བཞག་གོ་དེ་
[053-413a6] ལྟར་དེ་ཕྱོགས་གཅིག་པའི་ཡེ་ཤེས་དང་ལྡན་པའི་ཕྱིར། ད་ལྟར་ཡང་མི་མཉམ་བཞིན་དུ་བདག་དང་མཉམ་པར་བཞག་གོ་ཚེ་དང་ལྡན་པ་ཤཱ་ར་དྭ་ཏིའི་བུས། ཚེ་དང་ལྡན་པ་རབ་
[053-413a7] འབྱོར་ལ་ཡང་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་ཁོ་བོས་མངོན་པར་ཤེས་ཏེ། འཇམ་དཔལ་གཞོན་ནུར་གྱུར་པ་དང་ལྷན་ཅིག་ཏུ་ལྷོ་ཕྱོགས་སུ་སངས་རྒྱས་ཀྱི་


[053-413b0] [413B] 
[053-413b1] སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་མང་པོ་འདས་པ་ན་འཇིག་རྟེན་གྱི་ཁམས་རྒྱན་ཐམས་ཅད་ཀྱིས་ཀླུབས་པ་ཞེས་བྱ་བ་ན། བཅོམ་ལྡན་འདས་དེ་བཞིན་
[053-413b2] གཤེགས་པ་རིན་ཆེན་སྲོག་ཤིང་ཞེས་བྱ་བའི་སངས་རྒྱས་ཀྱི་ཞིང་དུ་བཅོམ་ལྡན་འདས་དེ་ལ་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བའི་ཕྱིར་ཕྱིན་ཏེ། དེ་ནས་ཡང་འཇམ་དཔལ་གཞོན་
[053-413b3] ནུར་གྱུར་པ་ཁོ་བོ་ལ་འདི་སྐད་ཅེས་ཟེར་རོ། །བཙུན་པ་ཤཱ་རིའི་བུ་ཁྱོད་ཀྱིས་གང་བདག་ཅག་བརྒལ་བའི་སངས་རྒྱས་ཀྱི་ཞིང་དེ་དག་མཐོང་ངམ། ཁོ་བོས་དེ་ལ་འདི་སྐད་ཅེས་སྨྲས་སོ། །
[053-413b4] འཇམ་དཔལ། མཐོང་ངོ། །དེས་སྨྲས་པ། ཚེ་དང་ལྡན་པ་ཤཱ་རད་ཏིའི་བུ། སངས་རྒྱས་ཀྱི་ཞིང་དེ་དག་ཅི་འདྲ་བར་མཐོང། དེ་ལ་ཁོ་བོས་འདི་སྐད་ཅེས་སྨྲས་སོ། །ཁ་ཅིག་ནི་མེས་
[053-413b5] ཡོངས་སུ་གང་བའོ། །ཁ་ཅིག་ནི་ཆུས་ཡོངས་སུ་གང་བའོ། །ཁ་ཅིག་ནི་ནམ་མཁར་གྱུར་པའོ། །ཁ་ཅིག་ནི་འབྱོར་ཅིང་རྒྱས་པའོ། །ཁ་ཅིག་ནི་འཇིག་པའོ། །ཁ་ཅིག་ནི་འཆགས་པའོ། །ཁ་
[053-413b6] ཅིག་ནི་ངན་སོང་གིས་ཡོངས་སུ་གང་བའོ། །ཁ་ཅིག་ནི་ངན་སོང་དང་བྲལ་བའོ། །སྨྲས་པ། ཚེ་དང་ལྡན་པ་ཤཱ་རད་ཏིའི་བུ་སངས་རྒྱས་ཀྱི་ཞིང་དེ་དག་ཇི་ལྟར་བལྟ་བར་བྱ། །དེ་ལ་ཁོ་
[053-413b7] བོས་འདི་སྐད་ཅེས་སྨྲས་སོ། །གང་དག་མེས་ཡོངས་སུ་གང་བ་དེ་དག་ནི་མེས་ཡོངས་སུ་གང་བ་ཉིད་དུ་བལྟ་བར་བྱའོ། །གང་དག་ཆུས་ཡོངས་སུ་གང་བ་དེ་དག་ནི་ཆུས་ཡོངས་སུ་གང་བ་


[053-414a0] [414A] 
[053-414a1] ༄༅། །ཉིད་དུ་བལྟ་བར་བྱའོ། །གང་དག་ནམ་མཁར་གྱུར་པ་དེ་དག་ནི་ནམ་མཁར་གྱུར་པ་ཉིད་དུ་བལྟ་བར་བྱའོ། །གང་དག་འབྱོར་ཅིང་རྒྱས་པ་དེ་དག་ནི་འབྱོར་ཅིང་
[053-414a2] རྒྱས་པ་ཉིད་དུ་བལྟ་བར་བྱའོ། །གང་དག་འཇིག་པ་དེ་དག་ནི་འཇིག་པ་ཉིད་དུ་བལྟ་བར་བྱའོ། །གང་དག་ཆགས་པ་དེ་དག་ནི་འཆགས་པ་ཉིད་དུ་བལྟ་བར་བྱའོ། །གང་དག་ངན་སོང་
[053-414a3] གིས་ཡོངས་སུ་གང་བ་དེ་དག་ནི་ངན་སོང་གིས་ཡོངས་སུ་གང་བ་ཉིད་དུ་བལྟ་བར་བྱའོ། །གང་དག་ངན་སོང་དང་བྲལ་བ་དེ་དག་ནི་ངན་སོང་དང་བྲལ་བ་ཉིད་དུ་བལྟ་བར་བྱའོ། །དེས་སྨྲས་
[053-414a4] པ༑ ཚེ་དང་ལྡན་པ་ཤཱ་རད་ཏིའི་བུའི་ཡེ་ཤེས་ཀྱི་ཡུལ་ཇི་ལྟ་བ་བཤད་པའང་དེ་བཞིན་ནོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ་ཁྱོད་ཀྱི་སངས་རྒྱས་ཀྱི་ཞིང་དེ་དག་ཇི་
[053-414a5] ལྟར་མཐོང། དེས་སྨྲས་པ། ཚེ་དང་ལྡན་པ་ཤཱ་རད་ཏིའི་བུ་སངས་རྒྱས་ཀྱི་ཞིང་ཐམས་ཅད་ནི་ནམ་མཁའི་ཞིང་དུ་མཐོང་ངོ། །དེ་ཅིའི་ཕྱིར་ཞེ་ན། འདི་ལྟ་སྟེ། མེས་ཡོངས་སུ་གང་
[053-414a6] བའམ། ཆུས་ཡོངས་སུ་གང་བའམ། འབྱོར་པ་རྒྱས་པའམ། འཇིག་པའམ། འཆགས་པའམ། ངན་སོང་གིས་ཡོངས་སུ་གང་བའམ། ངན་སོང་དང་བྲལ་བ་དེ་དག་ནི་ཡང་
[053-414a7] དག་པ་མ་ཡིན་པའོ། །རྐྱེན་དེ་དག་ནི་གློ་བུར་དུ་བྱུང་བ་སྟེ་སྐྱེ་ཞིང་འཇིག་པ་དང་ལྡན་པའོ། །ནམ་མཁའ་ནི་རྐྱེན་གྱིས་བྱུང་བ་མ་ཡིན་ཏེ། རང་བཞིན་དུ་གནས་པ་ཉིད་དོ། །དེ་བཞིན་


[053-414b0] [414B] 
[053-414b1] གྱུར་པ་ཞེས་བྱ་སྟེ། སེམས་ཀྱི་རང་བཞིན་ནི་ནམ་ཡང་ཉོན་མོངས་པར་གྱུར་པ་མེད་དོ། །ཚེ་དང་ལྡན་པ་ཤཱ་རད་ཏིའི་བུ། འདི་
[053-414b2] ལྟ་སྟེ། དཔེར་ན། འདས་པའི་དུས་ན་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པས་བསྲེག་པ་བྱུང་ཡང་ནམ་མཁའ་ལ་སྔོན་ནམ་ཡང་ཚིག་པ་མེད་དོ། །ཚེ་དང་ལྡན་པ་ཤཱ་རད་ཏིའི་བུ། དེ་བཞིན་
[053-414b3] དུ་སེམས་ཅན་རེ་རེས་ཀྱང་གངྒཱའི་ཀླུང་གི་བྱེ་མ་སྙེད་ཀྱི་མི་དགེ་བའི་ལས་མངོན་པར་འདུ་བྱས་ཀྱང་སེམས་ཀྱི་རང་བཞིན་ནི་ནམ་ཡང་དེ་བཞིན་དུ་ཉོན་མོངས་པར་གྱུར་པ་མེད་དོ། །ཚེ་དང་ལྡན་
[053-414b4] པ་ཤཱ་རད་ཏིའི་བུ། རིགས་ཀྱི་བུ་དང། རིགས་ཀྱི་བུ་མོ་གང་ལ་ལ་རང་བཞིན་གྱིས་ཡོངས་སུ་དག་པའི་ཆོས་ཀྱི་དབྱིངས་དེ་ལྟ་བུ་ལ་འཇུག་པ་དེ་དག་ནི་ཀུན་ནས་ལྡང་བའམ། སྒྲིབ་པའམ་
[053-414b5] མངོན་པར་འདུ་བྱེད་པས་ཀུན་ནས་ལྡང་བར་འགྱུར་བ་ཅུང་ཟད་ཀྱང་མེད་དེ། འདི་ནི་ཀུན་ནས་ལྡང་བ་མེད་པའི་ཆོས་ཀྱི་སྒོའོ། །ཆོས་ཀྱི་སྒོ་དེ་ལ་བརྟེན་ནས་བྱང་ཆུབ་སེམས་དཔའ་སེམས་
[053-414b6] དཔའ་ཆེན་པོ་རྣམས་ཆོས་ཐམས་ཅད་ཀྱི་རང་བཞིན་ཡོངས་སུ་དག་པར་ཞུགས་ནས། ཉེས་པ་ལས་འབྱུང་བ་ལ་མཁས་པར་ཤེས་ཤིང། དེའི་སེམས་ཅན་ནམ་ཡང་སྒྲིབ་པའི་ཆོས་རྣམས་
[053-414b7] ཀྱིས་བསྒྲིགས་པར་མི་འགྱུར་རོ། །ཚེ་དང་ལྡན་པ་རབ་འབྱོར། འཇམ་དཔལ་གཞོན་ནུར་གྱུར་པའི་རྫུ་འཕྲུལ་རྣམ་པར་འཕྲུལ་པ་དང་ཆོས་བསྟན་པ་རྣམ་པར་འཕྲུལ་པ་ལས་གང་


[053-415a0] [415A] 
[053-415a1] ༄༅། །ཁོ་བོས་ཕྱོགས་ཙམ་ཞིག་མངོན་སུམ་དུ་གྱུར་པ་ནི་དེ་ལྟ་བུ་དེ་དག་ཡིན་ནོ། །དེ་ནས་ཚེ་དང་ལྡན་པ་ཀུན་དགའ་བོས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་
[053-415a2] སྨྲས་སོ། །ཚེ་དང་ལྡན་པ་ཤཱ་རིའི་བུ། ཁོ་བོས་ཀྱང་འཇམ་དཔལ་གཞོན་ནུར་གྱུར་པའི་རྫུ་འཕྲུལ་གྱི་ཆོ་འཕྲུལ་ཁ་ཅིག་མངོན་སུམ་དུ་གྱུར་ཏོ། །ཚེ་དང་ལྡན་པ་ཤཱ་རིའི་བུ། ཁོ་བོས་མངོན་
[053-415a3] པར་ཤེས་ཏེ། དུས་གཅིག་ཅིག་ན་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་འདི་ཉིད་ན་དགེ་སློང་བརྒྱད་བརྒྱའི་དགེ་སློང་
[053-415a4] གི་དགེ་འདུན་ཆེན་པོ་དང། བྱང་ཆུབ་སེམས་དཔའ་ཁྲི་ཉིས་སྟོང་དང་ཐབས་གཅིག་ཏུ་བཞུགས་སོ། །དེའི་ཚེ་ན་མཉན་ཡོད་དུ་དུས་མ་ཡིན་པའི་སྤྲིན་ཆེན་པོ་ཞིག་བྱུང་སྟེ། དེ་ལ་
[053-415a5] ཉིན་ཞག་བདུན་དུ་རྒྱུན་མ་ཆད་པར་དུས་མ་ཡིན་པའི་ཆར་ཆེན་པོ་བབ་བོ། །དེ་ན་དགེ་སློང་གང་དག་རྫུ་འཕྲུལ་ཆེ་བ། མཐུ་ཆེ་བ། བསམ་གཏན་དང། རྣམ་པར་ཐར་པ་དང། ཏིང་
[053-415a6] ངེ་འཛིན་དང། སྙོམས་པར་འཇུག་པ་ཐོབ་པ་དེ་དག་ནི་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པས་དུས་འདའ་བར་བྱས་ཀྱི། གང་དག་
[053-415a7] མ་ཐོབ་པ་དེ་དག་ནི་ཉིན་ཞག་བདུན་དུ་ཟས་ཆད་པར་གྱུར་ཏོ། །དེ་ནས་དགེ་སློང་དེ་དག་ཉམ་ཆུང་བ་དང་ལྡན་ཏེ། བཅོམ་ལྡན་འདས་བལྟ་བའི་ཕྱིར་འདོང་ཡང་མ་ནུས་ནས་དེ་ལ་ཁོ་


[053-415b0] [415B] 
[053-415b1] ཨེ་མའོ། །དགེ་སློང་འདི་དག་ནི་རྗུད་པར་གྱུར་ན་བདག་བཅོམ་ལྡན་འདས་ཀྱི་དྲུང་དུ་སོང་སྟེ། ཚུལ་དེ་དག་བཅོམ་ལྡན་འདས་ལ་གསོལ་ལོ་སྙམ་དུ་གྱུར་ནས། ཁོ་
[053-415b2] བོས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
[053-415b3] ལྡན་འདས། ཨེ་མའོ། །དགེ་སློང་འདི་དག་ཉིན་ཞག་བདུན་དུ་འཚལ་མ་ཆད་དེ་བཀྲེས་པས་ཉམ་ཆུང་བ་དང་ལྡན་ནས་རྗུད་དེ། ཁྲི་དང་ཁྲིའུ་ལས་ལྡང་བ་དང། བཅོམ་ལྡན་འདས་བལྟ་བའི་
[053-415b4] སླད་དུ་མཆི་བའི་རྡོའང་མི་ཐོགས་སོ། །དེ་ནས་བཅོམ་ལྡན་འདས་ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་སོང་སྟེ་འཇམ་དཔལ་གཞོན་ནུར་གྱུར་པ་ལ་ཚུལ་དེ་དག་
[053-415b5] སྨྲོས་ཤིག་དང། དེས་དགེ་སློང་གི་དགེ་འདུན་རྟས་པར་བྱེད་པར་འགྱུར་རོ། །ཁོ་བོས་བཅོམ་ལྡན་འདས་ཀྱི་ལྟར་མཉན་ནས། འཇམ་དཔལ་གཞོན་ནུར་གྱུར་པའི་གནས་ཁང་ག་ལ་བ་དེར་
[053-415b6] སོང་སྟེ་ཕྱིན་པ་དང། དེའི་ཚེ་འཇམ་དཔལ་གཞོན་ནུར་གྱུར་པ་རང་གི་གནས་ཁང་ན་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་རྣམས་ལ་ཆོས་སྟོན་པ་མཐོང་ངོ། །འཇམ་དཔལ་
[053-415b7] གཞོན་ནུར་གྱུར་པ་དེས་ཀྱང་ཁོ་བོས་གནས་ཁང་གི་ནང་དུ་འོངས་པ་མཐོང་སྟེ། མཐོང་ནས་འདི་སྐད་ཅེས་ཟེར་རོ། །བཙུན་པ་ཀུན་དགའ་བོ་ཁྱོད་ཅིའི་ཕྱིར་རླུང་དང་ཆར་གྱི་ནང་ན་འདིར་


[053-416a0] [416A] 
[053-416a1] ༄༅། །འོངས། ཁོ་བོས་འཇམ་དཔལ་གཞོན་ནུར་གྱུར་པ་ལ་ཚུལ་དེ་དག་སྨྲས་སོ། །དེ་ཁོ་བོ་ལ་ཀུན་དགའ་བོ་སོང་སྟེ་སྟན་ཐིང་ལ་གདུགས་ཚོད་བབ་ན་གཎྜི་
[053-416a2] རྡུངས་ཤིག་ཅེས་དེ་སྐད་ཅེས་ཟེར་ནས། ཁོ་བོ་འཇམ་དཔལ་གཞོན་ནུར་གྱུར་པའི་གནས་ཁང་ནས་བྱུང་སྟེ། དགེ་འདུན་གྱི་ཀུན་དགའ་ར་བར་སོང་ནས་སྟན་བཏིང་སྟེ། འཇམ་
[053-416a3] དཔལ་གཞོན་ནུར་གྱུར་པ་ཅི་གནས་ཁང་ནས་བྱུང་ངམ་ཞེས་འཇམ་དཔལ་གཞོན་ནུར་གྱུར་པའི་གནས་ཁང་དུ་བལྟ་ཞིང་ཕྱོགས་གཅིག་ཏུ་འདུག་གོ་དེ་ནས་འཇམ་དཔལ་གཞོན་
[053-416a4] ནུར་གྱུར་པས་ལུས་ཐམས་ཅད་རྣམ་པར་འཇིག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྤྲུལ་པ་གཞན་ཞིག་སྤྲུལ་ཏེ་བརྒྱ་བྱིན་དང། ཚངས་པ་དང། འཇིག་
[053-416a5] རྟེན་སྐྱོང་བ་དེ་དག་ལ་ཆོས་སྟོན་ཏོ། །དེ་གནས་ཁང་ནས་བྱུང་སྟེ་མཉན་ཡོད་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་ཞུགས་ན་ཁོ་བོས་ནི་མ་མཐོང་ངོ། །དེ་ནས་བདུད་སྡིག་ཅན་འདི་
[053-416a6] སྙམ་དུ་གྱུར་ཏེ། འཇམ་དཔལ་གཞོན་ནུར་གྱུར་པ་འདིས་སེང་གེའི་སྒྲ་བསྒྲགས་ནས་མཉན་ཡོད་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་ཞུགས་ན་བདག་གིས་འདི་མིག་གིས་མི་
[053-416a7] རྩོལ་བར་བྱའོ་སྙམ་དུ་བསམས་ནས། དེས་དེ་ཉིད་ཀྱི་ཚེ་མཉན་ཡོད་ཀྱི་གྲོང་ཁྱེར་ཆེན་པོའི་བྲམ་ཟེ་དང། ཁྱིམ་བདག་དང། གྲོང་འདབ་དང། ཡུལ་མི་གང་གིས་ཀྱང་འཇམ་དཔལ་


[053-416b0] [416B] 
[053-416b1] གང་ཡང་བསུར་མི་འོང་བ་དང། སུའང་བསོད་སྙོམས་མི་འབུལ་བ་དེ་ལྟ་དེ་ལྟར་བྱིན་གྱིས་བརླབས་སོ། །དེ་ནས་འཇམ་དཔལ་གཞོན་ནུར་གྱུར་པ་
[053-416b2] གང་དང་གང་དུ་སོང་བ་དེ་དག་ཐམས་ཅད་ན་སྒོ་དག་ཀྱང་བཅད་པར་སྣང་སྟེ། གང་ཡང་མི་བསུ་བར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པས་བསམས་ན། ཨེ་མའོ། །བྲམ་
[053-416b3] ཟེ་དང། ཁྱིམ་བདག་འདི་དག་ནི་ཅི་ནས་ཀྱང་བདག་མི་མཐོང་བ་དང། གཏམ་མི་བྱ་བར་བདུད་ཀྱིས་བྱིན་གྱིས་བརླབས་སོ་སྙམ་དུ་བསམས་ནས། དེས་དེའི་ཚེ་གང་བདེན་པ་དང། བདེན་
[053-416b4] པའི་ཚིག་དང། བསོད་ནམས་དང་ཡེ་ཤེས་ཀྱི་ཚོགས་གང་དག་གིས་བདག་གི་སྤུའི་ཁུང་བུ་གཅིག་ལུས་ལ་སྐྱེས་པའི་བསོད་ནམས་ཀྱི་ཕུང་པོ་དེའང་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་
[053-416b5] གྱི་ཁམས་ཀྱི་བདུད་སྡིག་ཅན་རྣམས་ལ་མེད་པའི་བདེན་པ་དང། བདེན་པའི་ཚིག་དེས་བདུད་ཀྱི་བྱིན་གྱི་རླབས་འདི་དག་མེད་པར་གྱུར་ཅིག་།བདུད་སྡིག་ཅན་ཉིད་ཀྱང་ཁྱིམ་བདག་གི་ཚུལ་དུ་
[053-416b6] སྲང་དང། སུམ་མདོ་དང། བཞི་མདོ་དག་ན་འཇམ་དཔལ་གཞོན་ནུར་གྱུར་པ་ལ་བསོད་སྙོམས་ཕུལ་ཅིག་ཕུལ་ཅིག་འདི་ལ་ཕུལ་ན་འབྲས་བུ་ཆེ་བར་འགྱུར་རོ། །གང་གིས་སྟོང་
[053-416b7] གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ཐམས་ཅད་ལ་ལོ་འབུམ་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས། གུས་པར་བྱས། ཕུ་དུད་དུ་བྱས་


[053-417a0] [417A] 
[053-417a1] ༄༅། །པ་བས། གང་གིས་འཇམ་དཔལ་གཞོན་ནུར་གྱུར་པ་ལ་བསོད་སྙོམས་སེན་མོའི་རྩེ་མོ་གང་ཙམ་ཕུལ་ན་དེའི་བསོད་ནམས་ཀྱི་ཕུང་པོ་ཆེས་མང་དུ་བསྐྱེད་
[053-417a2] པར་འགྱུར་རོ་ཞེས་སྒྲོགས་པར་གྱུར་ཅིག་ཅེས་བདེན་པའི་བྱིན་གྱི་རླབས་བྱས་སོ། །འཇམ་དཔལ་གཞོན་ནུར་གྱུར་པས་བྱིན་གྱི་རླབས་དེ་བྱས་མ་ཐག་ཏུ་དེ་ནས་དེ་ཉིད་ཀྱི་ཚེ་སྒོ་ཐམས་ཅད་
[053-417a3] ཀྱང་བྱེ་བར་གྱུར་ཏོ། །སྐྱེ་བོ་མང་པོ་ཐམས་ཅད་ཀྱང་བསུ་ཞིང། འཇམ་དཔལ་གཞོན་ནུར་གྱུར་པ། བདེ་བར་འོངས་སོ་ཞེས་ཀྱང་བརྗོད་དོ། །བདུད་སྡིག་ཅན་ཉིད་ཀྱང་ཁྱིམ་བདག་གི་
[053-417a4] ཚུལ་དུ་སྲང་དང། སུམ་མདོ་དང། བཞི་མདོ་དག་ན་འཇམ་དཔལ་གཞོན་ནུར་གྱུར་པ་ལ་བསོད་སྙོམས་ཕུལ་ཅིག་ཕུལ་ཅིག་འདི་ལ་ཕུལ་ན་འབྲས་བུ་ཆེ་བར་འགྱུར་རོ། །གང་གིས་
[053-417a5] སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ཐམས་ཅད་ལ་ལོ་འབུམ་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས། གུས་པར་བྱས། ཕུ་
[053-417a6] དུད་དུ་བྱས་པ་བས། གང་གིས་འཇམ་དཔལ་གཞོན་ནུར་གྱུར་པ་ལ་བསོད་སྙོམས་སེན་མོ་གང་ཙམ་ཕུལ་ན་དེའི་བསོད་ནམས་ཀྱི་ཕུང་པོ་ཆེས་མང་དུ་བསྐྱེད་པར་འགྱུར་རོ་ཞེས་སྒྲོགས་
[053-417a7] པར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པས་ཅི་ནས་ཀྱང་ལྷུང་བཟེད་དེར་བསོད་པའི་བཟའ་བ་དང། བཅའ་བ་དང། མྱང་བ་ཕལ་ཆེར་བཅུག་པ་དེ་དག་ཐམས་ཅད་


[053-417b0] [417B] 
[053-417b1] འདུག་པ་དང། གང་དགེ་སློང་བརྒྱད་བརྒྱ་པོ་དེ་དག་དང། བྱང་ཆུབ་སེམས་དཔའ་ཁྲི་ཉིས་སྟོང་པོ་དེ་དག་ལ་ཁ་ཟས་ཇི་ཙམ་གྱིས་ཆོག་
[053-417b2] པ་ལྷུང་བཟེད་དེས་བླངས་པར་འགྱུར་བ་དེ་ལྟ་དེ་ལྟར་རང་གི་ལྷུང་བཟེད་དེ་བྱིན་གྱིས་བརླབས་སོ། །དེ་ནས་འཇམ་དཔལ་གཞོན་ནུར་གྱུར་པས་མཉན་ཡོད་ཀྱི་གྲོང་ཁྱེར་ཆེན་པོར་བསོད་
[053-417b3] སྙོམས་ཀྱི་ཕྱིར་སྤྱད་ནས་མཉན་ཡོད་ཀྱི་གྲོང་ཁྱེར་གྱི་ཕྱི་རོལ་ཏུ་བྱུང་སྟེ། ལམ་ལས་བྱོལ་ནས་ལྷུང་བཟེད་དེ་སའི་སྟེང་དུ་བཞག་སྟེ་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན་
[053-417b4] ལྷུང་བཟེད་འདི་ཁྱེར་ལ་མདུན་དུ་སོང་ཞིག་དེ་ནས་བདུད་སྡིག་ཅན་གྱིས་ལྷུང་བཟེད་དེ་ས་དེ་ལས་གདེགས་པར་བྱས་ན་གདེགས་མ་ནུས་ནས་དེས་འཇམ་དཔལ་གཞོན་ནུར་གྱུར་པ་ལ་
[053-417b5] འདི་སྐད་ཅེས་སྨྲས་སོ། །འཇམ་དཔལ། ལྷུང་བཟེད་འདི་སའི་སྟེང་ནས་གདེག་པར་མ་ནུས་སོ། །སྨྲས་པ། སྡིག་ཅན་ཁྱོད་ཀྱང་རྫུ་འཕྲུལ་ཆེ་ཞིང་མཐུ་ཆེན་པོ་དང་ལྡན་པ་ཡིན་ན་རྫུ་
[053-417b6] འཕྲུལ་གྱི་སྟོབས་ཀྱིས་ལྷུང་བཟེད་འདི་སའི་སྟེང་ནས་གདེག་པར་གྱིས་ཤིག་དེ་ནས་བདུད་སྡིག་ཅན་གྱིས་རྫུ་འཕྲུལ་གྱི་སྟོབས་ཀྱི་ཆོ་འཕྲུལ་ཐམས་ཅད་བསྟན་ཀྱང་ལྷུང་བཟེད་དེ་ས་དེ་ལས་
[053-417b7] ཐ་ན་སྐྲའི་རྩེ་མོའི་ཆ་ཙམ་ཡང་གདེགས་པར་མ་ནུས་ནས། དེ་ངོ་མཚར་དུ་གྱུར་ཏེ། འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཁོ་བོ་ནི་འདོད་ན་རི་


[053-418a0] [418A] 
[053-418a1] ༄༅། །གཤོལ་མདའ་འཛིན་ཀྱང་ལག་མཐིལ་དུ་བླངས་ཏེ་ནམ་མཁའ་ལ་འདོར་ན་ཁོ་བོས་ལྷུང་བཟེད་ཆུང་དུ་འདི་ལྟ་བུ་འདི་ས་འདིའི་སྟེང་ནས་གདེག་པར་མ་ནུས་
[053-418a2] ན༑ དེ་ཅིའི་ཕྱིར་དེ་ལྟར་གྱུར། འཇམ་དཔལ་གྱིས་སྨྲས་པ། སེམས་ཅན་ཆེན་པོ་རྣམས་དང། གང་ཟག་ཆེན་པོ་རྣམས་ཀྱི་སྟོབས་དྲངས་པ་ལྷུང་བཟེད་འདིར་བཅུག་སྟེ། དེའི་ཕྱིར་
[053-418a3] ཁྱོད་ཀྱིས་གདེག་པར་མ་ནུས་སོ། །དེ་ནས་འཇམ་དཔལ་གཞོན་ནུར་གྱུར་པ་ཉིད་ཀྱིས་ལྷུང་བཟེད་དེ་ས་ལས་བླངས་ནས་བདུད་སྡིག་ཅན་ལ་བྱིན་ཏེ་འདི་སྐད་ཅེས་སྨྲས་སོ། །སྡིག་ཅན་
[053-418a4] ལྷུང་བཟེད་འདི་ཁྱེར་ལ་མདུན་དུ་སོང་ཞིག་དེ་ནས་བདུད་སྡིག་ཅན་དེ་སློབ་མ་བཞིན་དུ་ལྷུང་བཟེད་ཁྱེར་ཏེ་འཇམ་དཔལ་གཞོན་ནུར་གྱུར་པའི་མདུན་དུ་སོང་ངོ། །དེ་ནས་ལྷའི་བུ་
[053-418a5] དབང་སྒྱུར་ལྷའི་བུ་ཁྲི་ཉིས་སྟོང་གིས་ཡོངས་སུ་བསྐོར་ཅིང་མདུན་དུ་བདར་ཏེ་འཇམ་དཔལ་གཞོན་ནུར་གྱུར་པ་ག་ལ་བ་དེར་དོང་ནས་ལྷགས་པ་དང། འཇམ་དཔལ་གཞོན་ནུར་གྱུར་
[053-418a6] པའི་རྐང་པ་གཉིས་ལ་མགོ་བོས་ཕྱག་བཙལ་ནས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། བྲན་བཞིན་དུ་འཇམ་དཔལ་གཞོན་ནུར་གྱུར་པའི་ལྷུང་བཟེད་ཁྱེར་ཏེ་
[053-418a7] མདུན་དུ་འགྲོ་བ་འདི་ཅི་ཞིག་བདུད་ཀྱིས་སྨྲས་པ། ལྷའི་བུ་མཐུ་དང་ལྡན་པ་རྣམས་དང་འགྲན་པ་ཅིའང་མེད་དོ། །ལྷའི་བུས་སྨྲས་སོ། །སྡིག་ཅན་ཁྱོད་ཀྱང་རྫུ་འཕྲུལ་ཆེ་བ་མཐུ་ཆེན་


[053-418b0] [418B] 
[053-418b1] །དེ་ནས་འཇམ་དཔལ་གཞོན་ནུར་གྱུར་པའི་བྱིན་གྱི་རླབས་ཀྱིས་བདུད་སྡིག་ཅན་གྱིས་ལྷའི་བུ་དབང་སྒྱུར་ལ་འདི་སྐད་ཅེས་སྨྲས་སོ། །ལྷའི་བུ། འདི་ལྟ་སྟེ། བདུད་ཀྱི་སྟོབས་
[053-418b2] ནི་གཏི་མུག་གི་སྟོབས་སོ། །བྱང་ཆུབ་སེམས་དཔའི་སྟོབས་ནི་ཤེས་རབ་ཀྱི་སྟོབས་སོ། །བདུད་ཀྱི་སྟོབས་ནི་ང་རྒྱལ་གྱི་སྟོབས་སོ། །བྱང་ཆུབ་སེམས་དཔའི་སྟོབས་ནི་ཡེ་ཤེས་ཀྱི་སྟོབས་སོ། །
[053-418b3] བདུད་ཀྱི་སྟོབས་ནི་ལྟ་བ་འབྱུང་བའི་སྟོབས་སོ། །བྱང་ཆུབ་སེམས་དཔའི་སྟོབས་ནི་སྟོང་པ་ཉིད་ཀྱི་སྟོབས་སོ། །བདུད་ཀྱི་སྟོབས་ནི་ཕྱིན་ཅི་ལོག་གི་སྟོབས་སོ། །བྱང་ཆུབ་སེམས་དཔའི་
[053-418b4] སྟོབས་ནི་བདེན་པའི་སྟོབས་སོ། །བདུན་གྱི་སྟོབས་ནི་ང་དང་ངའི་ཞེས་བྱ་བའི་སྟོབས་སོ། །བྱང་ཆུབ་སེམས་དཔའ་སྟོབས་ནི་བྱམས་པ་ཆེན་པོ་དང། སྙིང་རྗེ་ཆེན་པོའི་སྟོབས་སོ། །བདུད་
[053-418b5] ཀྱི་སྟོབས་ནི་འདོད་ཆགས་དང། ཞེ་སྡང་དང། གཏི་མུག་གི་སྟོབས་སོ། །བྱང་ཆུབ་སེམས་དཔའི་སྟོབས་ནི་རྣམ་པར་ཐར་པའི་སྒོ་གསུམ་གྱི་སྟོབས་སོ། །བདུད་ཀྱི་སྟོབས་ནི་སྐྱེ་བ་དང་
[053-418b6] འཆི་བ་དང། འབྱུང་བའི་སྟོབས་སོ། །བྱང་ཆུབ་སེམས་དཔའི་སྟོབས་ནི་སྐྱེ་བ་མེད་པ་དང། འབྱུང་བ་མེད་པའི་ཆོས་ལ་བཟོད་པ་རབ་ཏུ་ཐོབ་པའི་སྟོབས་སོ། །བདུད་སྡིག་ཅན་གྱིས་བསྟན་
[053-418b7] པ་འདི་བཤད་པའི་ཚེ་ལྷའི་བུའི་འཁོར་དེ་ལས་ལྷའི་བུ་ལྔ་བརྒྱ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་སོ། །བྱང་ཆུབ་སེམས་དཔའ་ཉིས་བརྒྱས་མི་སྐྱེ་བའི་


[053-419a0] [419A] 
[053-419a1] ༄༅། །ཆོས་ལ་བཟོད་པ་ཐོབ་པར་གྱུར་ཏོ།། །།བམ་པོ་གསུམ་པ། དེ་ནས་འཇམ་དཔལ་གཞོན་ནུར་གྱུར་པ་བདུད་སྡིག་ཅན་དང་ལྷན་ཅིག་ཏུ་ལྷུང་
[053-419a2] བཟེད་དེ་འཁོར་གྱི་ཁྱམས་སུ་བཞག་སྟེ་སོང་ཡང་ཁོ་བོས་མ་མཐོང་མ་ཐོས་ནས། གདུགས་ཚོད་ལ་བབ་པར་གྱུར་ཀྱང་འཇམ་དཔལ་གཞོན་ནུར་གྱུར་པ་གནས་ཁང་དེ་ནས་བྱུང་
[053-419a3] བའམ་ཞུགས་པར་ཡང་མ་མཐོང་ནས། དེ་ལ་ཁོ་བོ་འདི་སྙམ་དུ་གྱུར་ཏེ། འཇམ་དཔལ་གཞོན་ནུར་གྱུར་པས་དགེ་སློང་གི་དགེ་འདུན་མ་བསླུས་སམ། བདག་བཅོམ་ལྡན་འདས་ཀྱི་
[053-419a4] དྲུང་དུ་སོང་སྟེ་ཚུལ་དེ་དག་གསོལ་ལོ་སྙམ་དུ་གྱུར་ནས། ཁོ་བོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་
[053-419a5] ནས༑ བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གདུགས་ཚོད་ལ་བབ་ན་འཇམ་དཔལ་གཞོན་ནུར་གྱུར་པ་ནི་གནས་ཁང་དེ་ནས་མ་བྱུང་ངོ། །བཅོམ་ལྡན་
[053-419a6] འདས་ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ཁྱོད་ཀྱིས་འཁོར་གྱི་ཁྱམས་ཟླུམ་པོ་དེར་ཅིའང་མ་མཐོང་ངམ་བཅོམ་ལྡན་འདས་ལ་ཁོ་བོས་འདི་སྐད་ཅེས་
[053-419a7] གསོལ་ཏོ། །བཅོམ་ལྡན་འདས། དེ་ན་ལྷུང་བཟེད་ཟས་ཀྱིས་གང་བ་གཅིག་ཅིག་གདའོ། །བཅོམ་ལྡན་འདས་ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་སོང་ལ་


[053-419b0] [419B] 
[053-419b1] བཅོམ་ལྡན་འདས་ལ་ཁོ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། དགེ་སློང་གི་དགེ་འདུན་འདི་དག་མང་པོ་ཞིག་མཆིས་
[053-419b2] ན་ལྷུང་བཟེད་གཅིག་གང་བའི་ཟས་ཀྱིས་ཇི་ལྟར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་ཁྱོད་སྙིང་ལས་ཆུང་བར་བྱོས་ཤིག་ཀུན་དགའ་བོ། གལ་ཏེ་སྟོང་གསུམ་གྱི་
[053-419b3] སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ཐམས་ཅད་ཀྱིས་ལོ་འབུམ་དུ་ལྷུང་བཟེད་གཅིག་པོ་དེ་ལས་ཟོས་ཀྱང་ལྷུང་བཟེད་དེ་ནི་ཡོངས་སུ་ཟད་པར་མི་འགྱུར་རོ། །དེ་
[053-419b4] ཅིའི་ཕྱིར་ཞེ་ན། ལྷུང་བཟེད་དེ་ནི་འཇམ་དཔལ་གཞོན་ནུར་གྱུར་པས་བྱིན་གྱི་རླབས་ཀྱིས་བྱིན་གྱིས་བརླབས་ཏེ། འཇམ་དཔལ་གཞོན་ནུར་གྱུར་པའི་སྦྱིན་པའི་ཕ་རོལ་ཏུ་ཕྱིན་པ་ནི་ཟད་
[053-419b5] མི་ཤེས་པའི་བསོད་ནམས་ལས་བྱུང་པའོ། །བཅོམ་ལྡན་འདས་ཀྱི་ལྟར་ཁོ་བོས་མཉན་ནས་སེམས་དགའ་བས་གཎྜི་བརྡུངས་ཏེ་དགེ་སློང་གི་དགེ་འདུན་ཡང་བསགས་སོ། །དེ་ནས་
[053-419b6] འཇམ་དཔལ་གཞོན་ནུར་གྱུར་པས་གཎྜིའི་སྒྲ་ཐོས་ནས། ལྷའི་བུ་དེ་དག་དང། བྱང་ཆུབ་སེམས་དཔའ་རྣམས་དང་འགྲོགས་ཏེ་རང་གི་གནས་ཁང་ནས་བྱུང་སྟེ། ཁྱམས་ཟླུམ་པོར་
[053-419b7] སོང་ནས་ལྷུང་བཟེད་དེ་ལས་བསོད་པའི་བཟའ་བ་དང། བཅའ་བ་དང་མྱང་བ་དང། ཇི་ལྟར་སྣོད་སོ་སོ་ན་བཞག་བཞག་པ་ལྟ་བུར་ཕན་ཚུན་མ་འདྲེས་པ་ཕལ་ཆེར་ཕུང་སྟེ། དགེ་


[053-420a0] [420A] 
[053-420a1] ༄༅། །སློང་མང་པོ་ཐམས་ཅད་ཀྱང་བརྟས་པར་བྱས་སོ། །བྱང་ཆུབ་སེམས་དཔའ་མང་པོ་ཐམས་ཅད་ཀྱང་ཚིམ་པར་བྱས་ཀྱང་ཟས་དེ་ནི་ཡོངས་སུ་ཟད་པའམ་
[053-420a2] གཏུགས་པར་མ་གྱུར་ཏོ། །དེ་ནས་བདུད་སྡིག་ཅན་གྱིས་འཇམ་དཔལ་གཞོན་ནུར་གྱུར་པ་ལ་བར་ཆད་བྱ་བའི་ཕྱིར་ཤམ་ཐབས་ལེགས་པར་མ་བགོས་བ། བླ་གོས་ལེགས་པར་
[053-420a3] མ་གྱོན་པ། ཤ་ཚུགས་མ་ལེགས་པ། ལྷུང་བཟེད་རྡོལ་ཅིང་ཆག་པ་གོས་ངན་པ། སྣ་ལེབ་ལེབ་པོ་དང། ཞར་བ་དང། ཐེང་པོ་དང་ཞ་བོ་དང། དེ་ལས་ཁ་ཅིག་ནི་ཧ་ཅང་ཡང་
[053-420a4] རིང་བ། ཁ་ཅིག་ནི་ཧ་ཅང་ཐུང་བ། ཁ་ཅིག་ནི་ཧ་ཅང་དཀར་པ་ཁ་ཅིག་ནི་ཧ་ཅང་དཀར་བ། ཁ་ཅིག་ནི་ཧ་ཅང་སྐེམ་པ། ཁ་ཅིག་ནི་ཧ་ཅང་སྦོམ་པ། ཁ་ཅིག་ནི་སྒུར་བོ། ཁ་ཅིག་ནི་
[053-420a5] མིའུ་ཐུང་སྟེ། དེ་དག་གཞོན་པའི་མཐའ་ནས་ཕྱག་འཚལ་ཞིང་རྒན་པའི་མཐར་འདུག་སྟེ། སྐྱེ་བོ་མང་པོའི་ཚོགས་གང་གིས་མཐོང་བའི་སེམས་སྐྱོ་བར་འགྱུར་བའི་དགེ་སློང་བཞི་
[053-420a6] ཁྲི་སྤྲུལ་བར་གྱུར་ཏེ། དེ་དག་ལའང་ལྷུང་བཟེད་དེ་ནས་བསོད་པའི་བཟའ་བ་དང། བཅའ་བ་དང། མྱང་བ་ཕལ་ཆེར་ཕུང་སྟེ་བྱིན་ཀྱང་ལྷུང་བཟེད་དེ་ཟད་པར་མ་གྱུར་ཏོ། །དེ་ནས་
[053-420a7] བདུད་སྡིག་ཅན་གྱིས་སྦྲུལ་པའི་དགེ་སློང་དེ་དག་རེ་རེས་ཀྱང་འབྲས་ཅན་ཡུལ་མ་ག་དཧའི་བྲེ་བོ་བཅུ་བཅུ་ཟོས་ཀྱང་ཚིམ་པར་མ་གྱུར་པ་དེ་ལྟར་བྱིན་གྱིས་བརླབས་སོ། །དེ་ནས་རུང་བྱེད་


[053-420b0] [420B] 
[053-420b1] པར་བྱེད་མ་ནུས་སོ། །དེ་ནས་འཇམ་དཔལ་གཞོན་ནུར་གྱུར་པས་གང་དགེ་སློང་དེ་དག་ལྷུང་བཟེད་རྣམས་ཀྱང་ཡོངས་སུ་གང་
[053-420b2] ལ་ལག་པ་ནའང་ཁམ་ཐོགས་ཤིང་ཁར་བཅུག་པའི་ཁམ་ཡང་མིད་མི་ནུས་ལ། དེ་དག་མགྲིན་པ་བཙིར་བ་བཞིན་དུ་མིག་ལོག་སྟེ་ས་ལ་ལྷུང་བ་དེ་ལྟར་བྱིན་གྱིས་བརླབས་སོ། །དེ་ནས་
[053-420b3] འཇམ་དཔལ་གཞོན་ནུར་གྱུར་པས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན་ཁྱོད་ཀྱི་དགེ་སློང་འདི་དག་ཅིའི་ཕྱིར་ཟས་མི་ཟ་བདུད་ཀྱིས་སྨྲས་པ། འཇམ་དཔལ། བདག་གི་
[053-420b4] དགེ་སློང་འདི་དག་ནི་ཤི་ལ་ཐུག་པར་གྱུར་ན་ཁྱོད་ཀྱིས་དགུ་དང་བསྲེས་པའི་ཟས་མ་བྱིན་གྲང། འཇམ་དཔལ་གྱིས་སྨྲས་པ། སྡིག་ཅན་དགུ་མེད་པ་རྣམས་དུག་སྦྱིན་པར་གལ་འགྱུར་
[053-420b5] གང་དག་དུག་སྲེལ་བ་དེ་དག་ནི་དུག་སྦྱིན་པར་བྱེད་ཀྱི། གང་དག་དུག་མི་སྲེལ་བ་དེ་དག་ནི་དུག་སྦྱིན་པར་མི་བྱེད་དོ། །སྡིག་ཅན། དུག་ཅེས་བྱ་བ་ནི་འདི་ལྟ་སྟེ། འདོད་ཆགས་དང་
[053-420b6] ཞེ་སྡང་དང། གཏི་མུག་སྟེ། དེ་དག་ཀྱང་ལེགས་པར་གསུངས་པའི་ཆོས་འདུལ་བ་ལ་མེད་དོ། །དུག་ཅེས་བྱ་བ་ནི་མ་རིག་པ་དང། སྲིད་པའི་སྲེད་པ་དང། ང་དང་ངའི་ཞེས་བྱ་བ་དང། རྒྱུ་
[053-420b7] དང༑ ལྟ་བ་དང། མིང་དང་གཟུགས་དང། རྗེས་སུ་ཆགས་པ་དང་ཁོང་ཁྲོ་བ་དང། བདག་ཏུ་ལྟ་བ་དང། གཞན་དུ་ལྟ་བ་དང་སྒྲིབ་པ་དང། ཀུན་ནས་ལྡང་བ་དང། ཕུང་པོ་ལ་


[053-421a0] [421A] 
[053-421a1] ༄༅། །མངོན་པར་ཞེན་པ་དང། ཁམས་ལ་རློམ་སེམས་སུ་བྱེད་པ་དང། སྐྱེ་མཆེད་ལ་ཡོངས་སུ་འཛིན་པ་དང། ཡུལ་ལ་ཆགས་པ་དང་ཁམས་གསུམ་ལ་
[053-421a2] ཞེན་པ་དང། བསྡུས་པ་དང། གཡེངས་པ་དང། གཞག་པ་དང། གདེག་པ་དང། ཤི་འཕོ་བ་དང། སྐྱེ་བ་དང། འོང་བ་དང། འགྲོ་བ་དང། ལུས་ལ་མངོན་པར་ཆགས་པ་དང་
[053-421a3] སྲོག་ལ་ཞེན་པ་དང། སྡུག་པ་ཡིད་ལ་བྱེད་པ་དང། ཕྱིན་ཅི་ལོག་ཏུ་གནས་པ་དང། རྟེན་ཅིང་འབྲེལ་བར་འབྱུང་བ་དང་མི་མཐུན་པ་དང། ཆད་པར་ལྟ་བ་དང། ཐེར་ཟུག་ཏུ་ལྟ་བ་དང་
[053-421a4] འབྱུང་བར་ལྟ་བ་དང། འཇིག་པར་ལྟ་བ་དང། གཡོ་བ་དང། རློམ་སེམས་དང། རྟོག་པ་དང། རྣམ་པར་རྟོག་པ་དང། གསོག་པ་དང་མདུད་པ་དང། ཀུན་གཞི་དང། ངེས་
[053-421a5] པའི་གཞི་དང། ཞེན་པ་དང། ཁྱིམ་གྱི་གནས་ལ་དགའ་བ་དང། ལེན་པ་དང། འདོར་བ་དང། སྟོང་པ་ཉིད་ཀྱིས་སྐྲག་པ་དང། མཚན་མ་མེད་པ་ལ་གཡང་སར་འདུ་ཤེས་པ་དང་
[053-421a6] སྨོན་པ་མེད་པ་ལ་གཤེད་མར་འདུ་ཤེས་པ་དང། དམིགས་སུ་མེད་པ་ལ་དངོས་པོར་འདུ་ཤེས་པ་དང། ངེས་པར་འབྱུང་བའི་ཁམས་ལ་ཁ་ན་མ་ཐོ་བར་ལྟ་བ་དང། ཆུ་བོ་ལས་
[053-421a7] རྒལ་བར་འདུ་ཤེས་པ་དང། བྱང་ཆུབ་ཀྱི་ཕྱོགས་ཀྱི་ཆོས་ལ་ཆོས་མ་ཡིན་པར་འདུ་ཤེས་པ་དང། ཡང་དག་པའི་ལྟ་བ་ལ་ལོག་པར་ལྟ་བར་འདུ་ཤེས་པ་དང། ལོག་པར་ལྟ་བ་


[053-421b0] [421B] 
[053-421b1] དགེ་བའི་བཤེས་གཉེན་ལ་སྡིག་པའི་གྲོགས་པོར་འདུ་ཤེས་པ་དང། སྡིག་པའི་གྲོགས་པོ་ལ་དགེ་བའི་བཤེས་གཉེན་དུ་འདུ་ཤེས་པ་དང་
[053-421b2] སངས་རྒྱས་དང་མི་མཐུན་པ་དང། ཆོས་སྤོང་བ་དང། དགེ་འདུན་ལ་མ་གུས་པ་དང། དགོན་པའི་གནས་ལ་མངོན་པར་མི་དགའ་བ་དང་ང་རྒྱལ་དང། ལྷག་པའི་ང་རྒྱལ་དང། ངའོ་
[053-421b3] སྙམ་པའི་ང་རྒྱལ་མ་སྤངས་པ་དང། རབ་ཏུ་འཛིན་པ་དང་རྩོད་པ་འབར་བར་བྱེད་པ་དང། བདེན་པ་ལ་རྫུན་པར་འདུ་ཤེས་པ་དང། རྫུན་པ་ལ་བདེན་པར་འདུ་ཤེས་པ་དང། འདོད་པ་
[053-421b4] ལ་ཡོན་ཏན་དུ་འདུ་ཤེས་པ་དང། འདུས་བྱས་ལ་བདེན་པར་འདུ་ཤེས་པ་དང། འཁོར་བ་ལ་ཕན་ཡོན་རྣམ་པ་བཅུར་འདུ་ཤེས་པ་དང། མྱ་ངན་ལས་འདས་པ་ལ་འཇིག་པ་རྣམ་པ་
[053-421b5] བཅུར་འདུ་ཤེས་པའི་ཆོས་དེ་ལྟ་བུ་དེ་དག་ནི་དུག་ཡིན་ཏེ། སྡིག་ཅན་དེ་དག་ནི་ལེགས་པར་གསུངས་པའི་ཆོས་འདུལ་བ་ལ་མེད་དོ། །དེ་ཅིའི་ཕྱིར་ཞེ་ན། སངས་རྒྱས་ཀྱི་བསྟན་པ་ནི་
[053-421b6] བདུད་རྩི་བསྟན་པའོ། །སངས་རྒྱས་ཀྱི་བསྟན་པ་ནི་བདེ་བ་བསྟན་པའོ། །སངས་རྒྱས་ཀྱི་བསྟན་པ་ནི་སྤྲོས་པ་མེད་པ་བསྟན་པའོ་།སངས་རྒྱས་ཀྱི་བསྟན་པ་ནི་མ་སྨད་པ་བསྟན་པའོ། །
[053-421b7] སངས་རྒྱས་ཀྱི་བསྟན་པ་ནི་ཀུན་ནས་ལྡང་བ་མེད་པ་བསྟན་པའོ་།སངས་རྒྱས་ཀྱི་བསྟན་པ་ནི་འབྱུང་བ་བསྟན་པའོ། །སངས་རྒྱས་ཀྱི་བསྟན་པ་ནི་འཐབ་པ་མེད་པ་བསྟན་པའོ། །སངས་


[053-422a0] [422A] 
[053-422a1] ༄༅། །རྒྱས་ཀྱི་བསྟན་པ་ནི་རྩོད་པ་མེད་པ་བསྟན་པའོ་།སངས་རྒྱས་ཀྱི་བསྟན་པ་ནི་བདག་དང་གཞན་ལ་མི་གདུང་བ་བསྟན་པའོ། །སངས་རྒྱས་ཀྱི་བསྟན་པ་ནི་བྱམས་
[053-422a2] པ་དང་ལྡན་པའི་བསྟན་པའོ། །སངས་རྒྱས་ཀྱི་བསྟན་པ་ནི་གནས་དང། སྐྱབས་དང། གླིང་དང། དཔུང་གཉེན་བསྟན་པའོ་སངས་རྒྱས་ཀྱི་བསྟན་པ་ནི་དུལ་བ་དང། ཞི་བ་དང་
[053-422a3] རབ་ཏུ་ཞི་བ་དང། ཉེ་བར་ཞི་བ་བསྟན་པའོ། །སངས་རྒྱས་ཀྱི་བསྟན་པ་ནི་དག་པ་དང། རྣམ་པར་དག་པ་དང། ཡོངས་སུ་དག་པ་དང། འོད་གསལ་བ་བསྟན་པའོ། །སངས་རྒྱས་ཀྱི་
[053-422a4] བསྟན་པ་ནི་ཡང་དག་པའི་ནན་ཏན་བསྟན་པའོ། །སངས་རྒྱས་ཀྱི་བསྟན་པ་ནི་མི་དཀྲུག་པ་བསྟན་པའོ། །སངས་རྒྱས་ཀྱི་བསྟན་པ་ནི་ཤིན་ཏུ་དུལ་བ་བསྟན་པའོ། །སངས་རྒྱས་ཀྱི་
[053-422a5] བསྟན་པ་ནི་ཤིན་ཏུ་རྣམ་པར་དག་པ་བསྟན་པའོ། །སངས་རྒྱས་ཀྱི་བསྟན་པ་ནི་བསྟོད་ཅིང་བསྔགས་པ་བསྟན་པའོ། །སངས་རྒྱས་ཀྱི་བསྟན་པ་ནི་ཞི་བ་དང། རབ་ཏུ་ཞི་བ་དང། ཤིན་ཏུ་
[053-422a6] ངེས་པར་བསྟན་པའོ། །སངས་རྒྱས་ཀྱི་བསྟན་པ་ནི་གྲོལ་བ་དང་རྣམ་པར་གྲོལ་བ་དང། ཡོངས་སུ་གྲོལ་བ་བསྟན་པའོ། །སངས་རྒྱས་ཀྱི་བསྟན་པ་ནི་ཕས་ཀྱི་རྒོལ་བ་ཐམས་ཅད་ཆོས་
[053-422a7] དང་མཐུན་པས་ཚར་གཅོད་པ་བསྟན་པའོ། །སངས་རྒྱས་ཀྱི་བསྟན་པ་ནི་བདུད་ཐམས་ཅད་འཇོམས་པ་བསྟན་པའོ། །སངས་རྒྱས་ཀྱི་བསྟན་པ་ནི་སྐྱེ་བ་དང། ཤི་འཕོ་དང། འབྱུང་བ་


[053-422b0] [422B] 
[053-422b1] །དྲན་པ་ཉེ་བར་བཞག་པས་དྲན་པ་བསྟན་པའོ། །སྡིག་པ་ཐམས་ཅད་མི་བྱེད་པས་ཡང་དག་པར་སྤོང་བ་བསྟན་པའོ། །ལུས་དང་སེམས་ཡང་
[053-422b2] བས་རྫུ་འཕྲུལ་གྱི་རྐང་པ་བསྟན་པའོ། །དད་པ་སྔོན་དུ་འགྲོ་བས་དབང་པོ་བསྟན་པའོ། །ཉོན་མོངས་པ་ཐམས་ཅད་ཀྱིས་མི་རྫི་བས་སྟོབས་བསྟན་པའོ། །མཐུན་པར་ཁོང་དུ་ཆུད་པས་
[053-422b3] བྱང་ཆུབ་ཀྱི་ཡན་ལག་བསྟན་པའོ། །འབྱུང་བས་ལམ་བསྟན་པའོ་།སེམས་ཞི་བས་ཞི་གནས་བསྟན་པའོ། །རྣམ་པར་གྲོལ་བ་བསྐྱེད་པས་ལྷག་མཐོང་བསྟན་པའོ། །སླུ་བར་མི་
[053-422b4] བྱེད་པས་བདེན་པ་བསྟན་པའོ། །དོན་དང། ཆོས་དང། ངེས་པའི་ཚིག་དང། སྤོབས་པ་དང་མི་འགལ་བས་སོ་སོ་ཡང་དག་པར་རིག་པ་བསྟན་པའོ། །འདུས་བྱས་ལ་སྨོན་པས་མི་
[053-422b5] རྟག་པ་དང། སྡུག་བསྔལ་བ་ཡོངས་སུ་བརྗོད་པ་བསྟན་པའོ། །ཡ་མཚན་ཅན་ཐམས་ཅད་སྤོང་བས་བདག་མེད་པ་བསྟན་པའོ། །མྱ་ངན་ལས་འདའ་བར་འགྲོ་བས་ཞི་བ་བསྟན་པའོ། །
[053-422b6] ཕ་རོལ་ཏུ་འགྲོ་བས་ཕ་རོལ་ཏུ་ཕྱིན་པ་བསྟན་པའོ། །སེམས་ཅན་ཡང་དག་པར་སྡུད་པས་ཐབས་བསྟན་པའོ། །ཞེ་འགྲས་པའི་སེམས་མེད་པས་བྱམས་པ་བསྟན་པའོ། །འཚེ་བ་མེད་
[053-422b7] པས་སྙིང་རྗེ་བསྟན་པའོ། །མི་དགའ་བ་སེལ་བས་དགའ་བ་བསྟན་པའོ། །བྱ་བ་བྱས་པས་བཏང་སྙོམས་བསྟན་པའོ། །ང་རྒྱལ་མེད་པས་ཡེ་ཤེས་བསྟན་པའོ། །བྱང་ཆུབ་ཀྱི་སེམས་


[053-423a0] [423A] 
[053-423a1] ༄༅། །བསྐྱེད་པས་དཀོན་མཆོག་གསུམ་གྱི་གདུང་མི་འཆད་པ་བསྟན་པའོ། །ཡང་འབྱུང་བ་མེད་པས་བདེ་བ་ཐམས་ཅད་དང་མཐུན་པ་བསྟན་པའོ། །བསྟན་
[053-423a2] པའི་བཤད་པ་འདི་བསྟན་པའི་ཚེ་གང་བདུད་སྡིག་ཅན་དང་ལྷན་ཅིག་ཏུ་ལྷའི་བུ་གང་དག་ལྷགས་པ་དེ་ལས་ལྷའི་བུ་ལྔ་བརྒྱ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་
[053-423a3] སྐྱེས་ཏེ། དེ་དག་གིས། བཅོམ་ལྡན་འདས། བདག་ཅག་ཀྱང་སངས་རྒྱས་ཀྱི་བསྟན་པ་དེ་ལྟ་བུ་དང་མཐུན་པར་གྱུར་ཅིག་ཅེས་དེ་སྐད་ཀྱི་ཚིག་སྨྲས་སོ། །བཅོམ་ལྡན་འདས་ཀྱིས་
[053-423a4] ཀྱང་འཛུམ་པ་མཛད་དེ། ཁོ་བོས་འཛུམ་པའི་ཕྱིར་ཞུས་སོ། །ཞུས་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་བདུད་ཀྱི་སྤྲུལ་པའི་དགེ་སློང་འདི་
[053-423a5] དག་ཁྱོད་ཀྱིས་མཐོང་ངམ། བཅོམ་ལྡན་འདས་ལ་ཁོ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། མཐོང་ངོ། །བདེ་བར་གཤེགས་པ་མཐོང་ངོ། །བཅོམ་ལྡན་འདས་
[053-423a6] ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཕྱི་མའི་དུས་ཕྱི་མའི་ཚེ་ལྔ་བརྒྱ་ཐ་མ་ལ་དམ་པའི་ཆོས་འཇིག་པའི་ཚེ་ངའི་བསྟན་པ་ལ་དགེ་སློང་དག་ཕལ་ཆེར་འདི་
[053-423a7] བཞིན་དུ་ཤམ་ཐབས་ལེགས་པར་མ་གྱོན་པ། བླ་གོས་ལེགས་པར་མ་བགོས་པ། གོས་བརྟུལ་ཏེ་གྱོན་པ། ལྷུང་བཟད་ཆག་པ། ཤེས་བཞིན་མེད་པ་སྤྱོད་ལམ་མི་སྡུག་པ་ལག་


[053-423b0] [423B] 
[053-423b1] སྣ་ལེབ་ལེབ་པོ་དང། ཞར་བ་དང་འཐེང་པོ་དང། ཞ་བོ་དང། ལུས་ཀྱི་ཤ་ཚུགས་མ་ལེགས་པ་དང་ནད་སྣ་ཚོགས་ཀྱི་བཏབ་པ་དག་འབྱུང་བར་འགྱུར་རོ། །དེ་ཅིའི་
[053-423b2] ཕྱིར་ཞེ་ན། ཀུན་དགའ་བོ། འདི་ལྟར་དེའི་ཚེ་དགེ་སློང་དག་ཕལ་ཆེར་བསྙེན་བཀུར་ལ་ཆེད་ཆེ་བར་བྱེད་པ་རྙེད་པ་དང་བཀུར་སྟི་ལ་བརྟེན་པ་དང། བྱ་བ་སྣ་ཚོགས་ཀྱི་མི་ཁོམ་པས་བྲེལ་བ་
[053-423b3] དང༑ འདུལ་བ་བོར་བ་དང། སོ་སོར་ཐར་པ་འདྲལ་བ་དང། མཚམས་ལས་འདའ་བ་དང། ཚེ་འདི་ཆེད་ཆེ་བར་བྱེད་པ་དང། ཚེ་རབས་གཞན་ཆེད་མི་ཆེ་བར་བྱེད་པར་འགྱུར་ཏེ། དེ་
[053-423b4] དག་འདི་ལྟ་སྟེ། ཆོས་ཀྱི་ཕྱིར་ནི་མ་ཡིན་གྱི། བསྙེན་བཀུར་གྱི་ཕྱིར་ཞར་བ་དང། འཐེང་པོ་དང། ཞ་བོ་དང། ལུས་ཀྱི་ཤ་ཚུགས་མ་ལེགས་པ་དང། ནད་སྣ་ཚོགས་ཀྱིས་བཏབ་པ་འོངས་
[053-423b5] ཤིང་ལྷགས་པ་རྣམས་རབ་ཏུ་འབྱུང་བར་བྱེད་དོ། །བསྙེན་པར་རྫོགས་པར་བྱེད་དོ། །ཀུན་དགའ་བོ། དེའི་ཚེ་དེའི་དུས་ན་ངའི་བསྟན་པ་འདི་ལ་ལྟར་མི་རུང་བ་དང། མཉན་དུ་མི་རུང་བར་
[053-423b6] འགྱུར་རོ། །ལྷ་རྣམས་ཀྱང་ཡིད་མི་དགའ་བར་འགྱུར་རོ། །བདུད་རྣམས་ཡི་རངས་ཤིང་དགའ་བ་དང། བཏང་སྙོམས་སུ་འགྱུར་རོ། །བཅོམ་ལྡན་འདས་ལ་ཁོ་བོས་འདི་སྐད་ཅེས་
[053-423b7] གསོལ་ཏོ། །བཅོམ་ལྡན་འདས། ཅིའི་སླད་དུ་ན་བདུད་སྡིག་ཅན་རྣམས་ཡི་རངས་ཤིང་དགའ་བ་དང། བཏང་སྙོམས་སུ་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་


[053-424a0] [424A] 
[053-424a1] ༄༅། །བོ༑ འདི་ལྟར་སྐྱེས་བུ་བླུན་པོ་དེ་དག་བདག་ཉིད་བདུད་ཀྱི་ལས་བྱེད་པར་འགྱུར་ཏེ། དེ་ལ་བར་ཆད་བྱ་བའི་ཕྱིར་ཕྱིར་ཞིང་བདུད་སྡིག་ཅན་བརྩོན་པར་མི་
[053-424a2] འགྱུར་རོ། །དེ་ཅིའི་ཕྱིར་ཞེ་ན། བདུད་སྡིག་ཅན་ནི་མི་བརྩོན་པ་རྣམས་ལ་གླགས་མི་ཚོལ་གྱི། བདུད་སྡིག་ཅན་ནི་དགེ་སློང་གང་དག་ཡང་འབྱུང་བ་མེད་པར་བྱ་བའི་ཕྱིར་མགོ་དང་
[053-424a3] གོས་ལ་མེ་འབར་བ་བཞིན་དུ་བརྩོན་པར་གནས་པ་དེ་དག་ལ་བདུད་གླགས་ཚོལ་ཏེ། ཀུན་དགའ་བོ། དེ་ལྟ་བས་ན་མ་ཐོབ་པ་ཐོབ་པར་བྱ་བ་དང། མ་རྟོགས་པ་རྟོགས་པར་བྱ་བ་
[053-424a4] དང༑ མངོན་དུ་མ་བྱས་པ་མངོན་དུ་བྱ་བའི་ཕྱིར་སྦྱོར་བར་བྱོས་ཤིག་བརྩལ་བར་བྱོས་ཤིག་འབད་པར་བྱོས་ཤིག་བདུད་ཀྱི་ཕྱོགས་ཚར་ཆོད་ཅིག་དེ་བཞིན་གཤེགས་པའི་
[053-424a5] བསྟན་པ་འབར་བར་བྱོས་ཤིག་དམ་པའི་ཆོས་ཡོངས་སུ་གཟུང་ཞིག་།ང་ལ་ཆོས་ཀྱི་མཆོད་པས་མཆོད་ཅིག་འདི་ནི་ཁྱོད་ལ་རྗེས་སུ་བསྟན་པ་ཡིན་ནོ། །བསྟན་པ་འདི་བཤད་
[053-424a6] པའི་ཚེ་དགེ་སློང་ལྔ་སྟོང་གིས་ཚེའི་འདུ་བྱེད་སྤངས་པར་གྱུར་ཏེ། བདག་ཅག་གིས་བཅོམ་ལྡན་འདས་ཀྱི་དམ་པའི་ཆོས་རྣམ་པར་འཇིག་པ་མཐོང་བར་མ་གྱུར་ཅིག་ཅེས་དེ་སྐད་ཀྱི་
[053-424a7] ཚིག་སྨྲས་ནས། དེ་དག་སྟེང་གི་བར་སྣང་ལ་མངོན་པར་འཕགས་ཏེ་རང་གི་མེའི་ཁམས་ཀྱིས་བདག་ཉིད་བསྲེགས་སོ། །ལྷའི་བུ་འབུམ་གྱིས་ཀྱང་དེ་དག་ལ་མཆོད་པ་བྱས་


[053-424b0] [424B] 
[053-424b1] །དགེ་སློང་ཉིས་བརྒྱ་ནི་ཆོས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་དགེ་སློང་ཉིས་བརྒྱ་ནི་ལེན་པ་མེད་པར་ཟག་པ་རྣམས་ལས་སེམས་རྣམ་
[053-424b2] པར་གྲོལ་ལོ། །བྱང་ཆུབ་སེམས་དཔའ་སུམ་ཁྲི་ཉིས་སྟོང་ནི་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དག་ཀྱང་འཁོར་དང་
[053-424b3] བཅས་ཏེ་བཅོམ་ལྡན་འདས་ཀྱི་སྤྱན་སྔ་ན་ཐལ་མོ་སྦྱར་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་བཅོམ་ལྡན་འདས་ཀྱི་དམ་པའི་ཆོས་
[053-424b4] རྣམ་པར་འཇིག་པ་མི་མཐོང་བར་བགྱི་བ་དང། བཅོམ་ལྡན་འདས། ཆོས་ཀྱི་རྣམ་གྲངས་འདི་གང་དག་གི་རྣ་ལམ་དུ་གྲགས་པར་གྱུར་པ་དེ་དག་ནམ་ཡང་སེམས་ལེ་ལོའི་དྲི་མས་ཀུན་ནས་
[053-424b5] མི་གནས་པར་བགྱི་བ་དང། དེ་དག་བདུད་ཀྱི་ལས་བྱུང་ཞིང་བྱུང་བ་རྣམས་ཀྱི་དབང་དུ་མི་འགྱུར་བར་བཅོམ་ལྡན་འདས་སྐུ་ཚེ་རིང་དུ་བཞུགས་ཤིང་བསྐྱང་བར་གསོལ་ཞེས་སྨྲས་སོ། །
[053-424b6] ཚེ་དང་ལྡན་པ་ཤཱ་རིའི་བུ། འཇམ་དཔལ་གཞོན་ནུར་གྱུར་པའི་རྫུ་འཕྲུལ་རྣམ་པར་འཕྲུལ་པ་དང། ཆོས་སྟོན་པ་རྣམ་པར་འཕྲུལ་པ་ལས་གང་ཁོ་བོས་ཕྱོགས་ཙམ་ཞིག་མངོན་
[053-424b7] སུམ་དུ་གྱུར་པ་ནི་དེ་ལྟ་བུ་དེ་དག་ཡིན་ནོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རིའི་བུ། ཁོ་བོས་ཀྱང་འཇམ་


[053-425a0] [425A] 
[053-425a1] ༄༅། །དཔལ་གཞོན་ནུར་གྱུར་པའི་རྫུ་འཕྲུལ་གྱི་ཆོ་འཕྲུལ་ཁ་ཅིག་མངོན་སུམ་དུ་གྱུར་ཏོ། །ཚེ་དང་ལྡན་པ་ཤཱ་རིའི་བུ། ཁོ་བོས་མངོན་པར་ཤེས་ཏེ། བཅོམ་ལྡན་འདས་
[053-425a2] མངོན་པར་རྫོགས་པར་སངས་རྒྱས་ནས་རིང་པོ་མ་ལོན་པ། ཁོ་བོའང་རབ་ཏུ་བྱུང་ནས་རིང་པོ་མ་ལོན་པ་ཞིག་ན་འཇམ་དཔལ་གཞོན་ནུར་གྱུར་པ་བཅོམ་ལྡན་འདས་དེ་བཞིན་གཤེགས་
[053-425a3] པ་རིན་ཆེན་སྲོག་ཤིང་གི་སངས་རྒྱས་ཀྱི་ཞིང་ནས་བཅོམ་ལྡན་འདས་ལ་བལྟ་བ་དང། ཕྱག་བྱ་བ་དང། བསྙེན་བཀུར་བྱ་བའི་ཕྱིར་འཇིག་རྟེན་གྱི་ཁམས་འདིར་དང་པོ་འོངས་པར་
[053-425a4] གྱུར་ཏེ། བཅོམ་ལྡན་འདས་ཀྱི་དྲུང་ན་མཉན་ཡོད་ཀྱི་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་འདིར་དབྱར་གནས་པར་དམ་བཅའ་མཛད་དོ། །འཇམ་
[053-425a5] དཔལ་གཞོན་ནུར་གྱུར་པའང་དེར་དབྱར་ཟླ་བ་གསུམ་གནས་པར་དམ་བཅས་ནས། བཅོམ་ལྡན་འདས་ཀྱི་སྤྱན་སྔ་དང། དགེ་འདུན་གྱི་ནང་དང། བཀད་ས་དང། གསོ་སྦྱོང་དང་
[053-425a6] ཕྱག་འཚལ་བའི་ལས་ལ་ཁོ་བོ་ཅག་གི་ཕྱིར་ནམ་ཡང་མ་མཐོང་བར་གྱུར་ཏོ། །དེ་ནས་དབྱར་ཟླ་བ་གསུམ་ཟད་དེ་འདས་པ་དང། གསོ་སྦྱོང་དང། དགག་དབྱེའི་ཚེ་འཇམ་དཔལ་
[053-425a7] གཞོན་ནུར་གྱུར་པས་བཞིན་བསྟན་ཏོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ་ཁྱོད་དབྱར་གྱི་ཟླ་བ་དེ་གསུམ་གྱི་ཚེ་གང་ན་འདུག་འདུག་དེས་སྨྲས་པ། བཙུན་པ་འོད་སྲུང་


[053-425b0] [425B] 
[053-425b1] པོ་གསལ་རྒྱལ་གྱི་བཙུན་མོའི་ནང་ནའོ། །དེ་ལ་ཁོ་བོ་འདི་སྙམ་དུ་གྱུར་ཏེ། སེམས་དཔའ་འདི་ལྟ་བུ་ལྟུང་བ་དང་བཅས་པ་དང་
[053-425b2] ཡོངས་སུ་དག་པའི་དགེ་སློང་གི་དགེ་འདུན་དང་ལྷན་ཅིག་དགག་དབྱེ་བྱར་མི་རུང་ངོ་སྙམ་དུ་གྱུར་ནས། ཁོ་བོ་འཁོར་གྱི་ཁྱམས་དེ་ནས་བྱུང་སྟེ། འཇམ་དཔལ་གཞོན་ནུར་གྱུར་པ་
[053-425b3] བསྐྲད་པའི་ཕྱིར་གཎྜི་བརྡུངས་སོ། །དེར་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་གནས་བརྟན་འོད་སྲུང་ཆེན་
[053-425b4] པོ་ཅིའི་ཕྱིར་གཎྜི་བརྡུངས་པ་སོམས་ཤིག་དེས་གསོལ་པ། བཅོམ་ལྡན་འདས། བསམས་ན་བདག་བསྐྲད་པའི་སླད་དུའོ། །བཅོམ་ལྡན་འདས་ཀྱིས་བཀའ་སྩལ་པ། འཇམ་
[053-425b5] དཔལ་ཁྱོད་ལ་མ་དད་པ་ཆེན་པོ་བྱེད་པར་མི་འགྱུར་པར་བདག་ཉིད་ཚངས་པར་བྱོས་ཤིག་རང་གི་སྤྱོད་ཡུལ་སྟོན་ཅིག་ཉན་ཐོས་ཆེན་པོ་རྣམས་མགུ་བར་བྱོས་ཤིག་དེ་ནས་འཇམ་
[053-425b6] དཔལ་གཞོན་ནུར་གྱུར་པས་དེའི་ཚེ་བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཡང་དག་པར་སྟོན་པ་ཞེས་བྱ་བ་ལ་སྙོམས་པར་ཞུགས་སོ། །འཇམ་དཔལ་
[053-425b7] གཞོན་ནུར་གྱུར་པས་ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་དེ་ནས་དེའི་ཚེ་ཕྱོགས་བཅུ་ན་སངས་རྒྱས་ཀྱི་ཞིང་སྒངྒཱའི་ཀླུང་གི་བྱེ་མ་སྙེད་ན་སྦྱངས་པའི་ཡོན་ཏན་སྨྲ་བའི་དགེ་སློང་


[053-426a0] [426A] 
[053-426a1] ༄༅། །འོད་སྲུང་ཆེན་པོ་འདྲ་བ་ཤ་སྟག་འཇམ་དཔལ་གཞོན་ནུར་གྱུར་པ་བསྐྲད་པའི་ཕྱིར་གཎྜི་བརྡུང་བར་སྣང་བར་གྱུར་ཏོ་།བཅོམ་ལྡན་འདས་ཀྱིས་ཁོ་བོ་ལ་འདི་
[053-426a2] སྐད་ཅེས་བཀའ་སྩལ་ཏོ། །འོད་སྲུང། ཅིའི་ཕྱིར་གཎྜི་བརྡུང། བཅོམ་ལྡན་འདས་ལ་ཁོ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། འཇམ་དཔལ་གཞོན་ནུར་གྱུར་པ་དེ་དབྱར་
[053-426a3] ཟླ་གསུམ་དུ་བཙུན་མོའི་འཁོར་དུ་གནས་ནས་ཡོངས་སུ་དག་པའི་དགེ་སློང་གི་དགེ་འདུན་དང་ལྷན་ཅིག་དགག་དབྱེ་བགྱིད་པར་འཚལ་ཏེ། དེ་བསྐྲད་པའི་སླད་དུ་བདག་གཎྜི་བརྡུང་ངོ། །
[053-426a4] དེ་ནས་བཅོམ་ལྡན་འདས་ཀྱིས་སྐུ་ཐམས་ཅད་ལས་འོད་ཕྱུང་སྟེ། ཁོ་བོ་ལ་འདི་སྐད་ཅེས་བཀའ་སྩལ་ཏོ། །འོད་སྲུང། ཕྱོགས་བཅུ་ན་ཅི་སྣང་བ་ཇེ་ལྟོས་ཤིག་ཁོ་བོས་དེའི་ཚེ་བལྟས་
[053-426a5] ན་ཕྱོགས་བཅུ་ན་འཇིག་རྟེན་གྱི་ཁམས་ཚད་མེད་གྲངས་མེད་པ་གངྒཱའི་ཀླུང་གི་བྱེ་མ་སྙེད་ན། གནས་བརྟན་བདག་འདྲ་བ་ཤ་སྟག་འཇམ་དཔལ་གཞོན་ནུར་གྱུར་པ་བསྐྲད་པའི་ཕྱིར་
[053-426a6] གཎྜི་བརྡུང་བར་མཐོང་ངོ། །འཇིག་རྟེན་གྱི་ཁམས་དེ་དག་ཐམས་ཅད་ནའང་འཇམ་དཔལ་གཞོན་ནུར་གྱུར་པ་སངས་རྒྱས་བཅོམ་ལྡན་འདས་དེ་དག་གི་ཞབས་ཀྱི་དྲུང་ན་འདུག་
[053-426a7] པར་མཐོང་ངོ། །བཅོམ་ལྡན་འདས་ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །འོད་སྲུང་ཆེན་པོ་ཁྱོད་ཅི་འཇམ་དཔལ་གཞོན་ནུར་གྱུར་པ་གང་ངའི་མདུན་ན་འདུག་པ་འདི་འམ་


[053-426b0] [426B] 
[053-426b1] ཚད་མེད་པ་ན། སངས་རྒྱས་བཅོམ་ལྡན་འདས་ཀྱི་ཞབས་ཀྱི་དྲུང་ན་འདུག་པའམ་གང་བསྐྲད་པར་འདོད། དེའི་ཚེ་ཁོ་བོ་ངོ་
[053-426b2] ཚ་བའི་ཚུལ་གྱིས་གཎྜི་དེ་ས་ལ་དོར་རོ་སྙམ་ན། དོར་ཡང་མ་ནུས་ནས་རྒྱུན་མ་ཆད་པར་སྒྲ་བྱུང་སྟེ། རྒྱལ་བུ་རྒྱལ་བྱེད་ཀྱི་ཚལ་ན་ཇི་ལྟ་བ་དེ་བཞིན་དུ་སངས་རྒྱས་ཀྱི་ཞིང་ཐམས་ཅད་
[053-426b3] ནའང་ཆད་པ་མེད། ལྷག་པ་མེད། སྐྱེས་པ་མེད་པར་དེ་བཞིན་དུ་བྱེད་པར་སྣང་ངོ། །ཁོ་བོས་དེའི་ཚེ་བཅོམ་ལྡན་འདས་ཀྱི་ཞབས་གཉིས་ལ་ཕྱག་བཙལ་ནས། བཅོམ་ལྡན་འདས་ལ་འདི་
[053-426b4] སྐད་ཅེས་གསོལ་ཏོ། །བཅོམ་ལྡན་འདས། བདག་ནི་ཤེས་པ་ཕྱོགས་གཅིག་པ་དང་ལྡན་པ་སྟེ། བྱང་ཆུབ་སེམས་དཔའ་ཡུལ་ཚད་མ་མཆིས་པ་རྣམས་ཀྱི་སྤྱོད་ཡུལ་མ་འཚལ་ནས་གཎྜི་
[053-426b5] བརྡུངས་པ་འཇམ་དཔལ་གཞོན་ནུར་གྱུར་པ་ལ་བཟོད་པ་གསོལ་ལོ། །བཅོམ་ལྡན་འདས་ཀྱིས་ཁོ་བོ་ལ་འདི་སྐད་ཅེས་བཀའ་སྩལ་ཏོ། །འོད་སྲུང་ཆེན་པོ་ཁྱོད་ཀྱིས་སངས་རྒྱས་ཀྱི་ཞིང་
[053-426b6] ན་འཇམ་དཔལ་གཞོན་ནུར་གྱུར་པ་འདི་སྙེད་མཐོང་བ་ཐམས་ཅད་དུ་ཁྱིམ་པའི་ཁྱིམ་དུ་སེམས་ཅན་ཡོངས་སུ་སྨིན་པར་བྱ་བའི་ཕྱིར་དབྱར་ཟླ་གསུམ་དུ་གནས་སོ། །འོད་སྲུང་ཆེན་པོ། འཇམ་
[053-426b7] དཔལ་གཞོན་ནུར་གྱུར་པ་འདི་མཉན་ཡོད་ཀྱི་གྲོང་ཁྱེར་ཆེན་པོ་འདིར་བཙུན་མོའི་འཁོར་དུ་དབྱར་གནས་པར་དམ་པའི་བཅས་པས་ཀྱང་རྒྱལ་པོ་གསལ་རྒྱལ་གྱི་བཙུན་མོའི་འཁོར་ལས་བུད་


[053-427a0] [427A] 
[053-427a1] ༄༅། །མེད་ལྔ་བརྒྱ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ཡོངས་སུ་སྨིན་པར་བྱས་སོ་།སྐྱེས་པ་ལྔ་བརྒྱ་དང། ཁྱེའུ་ལྔ་བརྒྱ་དང་
[053-427a2] བུ་མོ་ལྔ་བརྒྱ་དང། སྨད་འཚོང་མ་ལྔ་བྲྒྱའང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བཞག་གོ་སེམས་ཅན་མང་པོ་དག་ཀྱང་ཉན་ཐོས་ཀྱི་ཐེག་པར་བརྟུལ་
[053-427a3] ཏེ་མཐོ་རིས་སུ་འགྲོ་བར་བྱས་སོ། །བཅོམ་ལྡན་འདས་ལ་ཁོ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཇི་ལྟ་བུ་ཞིག་བཤད་པས་འཇམ་དཔལ་གཞོན་ནུར་གྱུར་
[053-427a4] བས་སེམས་ཅན་དེ་སྙེད་ཅིག་ཡོངས་སུ་སྨིན་པར་བགྱིས། བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཆེན་པོ། འཇམ་དཔལ་གཞོན་ནུར་གྱུར་པ་དེ་ཉིད་ལ་ཆོས་ཇི་ལྟ་བུ་
[053-427a5] ཞིག་བཤད་པས་སེམས་ཅན་དེ་སྙེད་ཡོངས་སུ་སྨིན་པར་བྱས་ཞེས་ཁྱོད་ཀྱིས་བྲིས་ཤིག་དང། དེ་ཉིད་ཁྱོད་ལ་ལན་ལྡོན་པར་འགྱུར་རོ། །ཁོ་བོས་འཇམ་དཔལ་གཞོན་ནུར་གྱུར་
[053-427a6] པ་ལ་འདི་སྐད་ཅེས་སྨྲས་སོ། །འཇམ་དཔལ་ཁྱོད་ཀྱིས་ཆོས་ཀྱི་ཇི་ལྟ་བུ་ཞིག་བཤད་པས་སེམས་ཅན་དེ་སྙེད་ཡོངས་སུ་སྨིན་པར་བྱས་འཇམ་དཔལ་གྱིས་སྨྲས་པ། བཙུན་པ་འོད་
[053-427a7] སྲུང་ཆེན་པོ། སེམས་ཅན་དེ་ལྟ་བུ་དེ་དག་ནི་ཆོས་བཤད་པས་ཡོངས་སུ་སྨིན་པར་མི་འགྱུར་ཏེ། དེ་ཅིའི་ཕྱིར་ཞེ་ན། བཙུན་པ་འོད་སྲུང་ཆེན་པོ། སེམས་ཅན་གང་དག་དགའ་


[053-427b0] [427B] 
[053-427b1] རབ་ཏུ་གཟུང་བ་དང། ཚར་གཅད་པ་དང། སྦྱིན་པ་རབ་ཏུ་སྦྱིན་པ་དང་ཕོང་ཤིང་དབུལ་བ་དང། བཀོད་པ་ཆེན་པོ་དང། ཀུན་
[053-427b2] བརྗོད་པའི་ཆོ་འཕྲུལ་དང། རྗེས་སུ་བསྟན་པའི་ཆོ་འཕྲུལ་དང་རྫུ་འཕྲུལ་གྱི་ཆོ་འཕྲུལ་དང། བརྒྱ་བྱིན་གྱི་གཟུགས་དང་ཚངས་པའི་གཟུགས་དང། འཇིག་རྟེན་སྐྱོང་བའི་གཟུགས་
[053-427b3] དང། འཁོར་ལོས་བསྒྱུར་བའི་གཟུགས་དང། སངས་རྒྱས་ཀྱི་སྐུ་དང་རང་སངས་རྒྱས་ཀྱི་གཟུགས་དང། ཉན་ཐོས་ཀྱི་གཟུགས་དང། འཇིགས་པས་བསྡིགས་པ་དང། ཚིག་རྩུབ་པོ་དང་
[053-427b4] ཚིག་འཇམ་པོ་དང། ཕན་གདགས་པས་ཡོངས་སུ་སྨིན་པར་འགྱུར་བའང་ཡོད་དོ། །དེ་ཅིའི་ཕྱིར་ཞེ་ན། བཙུན་པ་འོད་སྲུང་ཆེན་པོ། སེམས་ཅན་གྱི་སྤྱོད་པ་ནི་སྣ་ཚོགས་པ་སྟེ། དེ་དག་
[053-427b5] བྱ་བའང་སྣ་ཚོགས་པ་ཉིད་ཀྱིས་ཡོངས་སུ་སྨིན་པར་འགྱུར་ཏེ་བཙུན་པ་འོད་སྲུང་ཆེན་པོ། དེ་ལྟར་ཡོངས་སུ་སྨིན་པའི་སེམས་ཅན་རྣམས་ཕྱིས་ཆོས་བཤད་པས་ཤིན་ཏུ་དུལ་བར་
[053-427b6] འགྱུར་རོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ་ཁྱོད་ཀྱིས་སེམས་ཅན་གྱི་ཁམས་ཇི་སྙེད་ཅིག་སྤྱོད་པ་འདིས་ཡོངས་སུ་སྨིན་པར་བྱས། དེས་སྨྲས་པ། བཙུན་པ་འོད་
[053-427b7] སྲུང་ཆེན་པོ། ཆོས་ཀྱི་དབྱིངས་ཇི་སྙེད་པའོ། །སྨྲས་པ། འཇམ་དཔལ་ཆོས་ཀྱི་དབྱིངས་ཀྱང་ཇི་སྙེད། སྨྲས་པ། ནམ་མཁའི་ཁམས་ཇི་ཙམ་པའོ། །སྨྲས་པ། ནམ་མཁའི་ཁམས་ཀྱང་


[053-428a0] [428A] 
[053-428a1] ༄༅། །ཇི་ཙམ། སྨྲས་པ། སེམས་ཅན་གྱི་ཁམས་ཇི་སྙེད་པ་སྟེ་བཙུན་པ་འོད་སྲུང་ཆེན་པོ། དེ་ལྟར་ན་ཆོས་ཀྱི་དབྱིངས་དང། ནམ་མཁའི་ཁམས་དང་
[053-428a2] སེམས་ཅན་གྱི་ཁམས་ཀྱི་དེ་ནི་གཉིས་སུ་མེད་དེ་གཉིས་སུ་དབྱེར་མེད་དོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ། འདི་ལྟར་སེམས་ཅན་གང་ཡང་ཡོངས་སུ་མྱ་
[053-428a3] ངན་ལས་འདས་པ་མེད་ན་འོ་ན་སངས་རྒྱས་འབྱུང་བ་དོན་མེད་པར་མི་འགྱུར་རམ། དེས་སྨྲས་པ། བཙུན་པ་འོད་སྲུང་ཆེན་པོ། དཔེར་ན་སྐྱེས་བུ་ལ་ལ་ཞིག་མཁྲིས་པའི་རིམས་
[053-428a4] ཀྱིས་བཏབ་སྟེ། རྣམ་པ་སྣ་ཚོགས་སུ་བླ་བར་གྱུར་པ་དང། དེ་ལ་ཁ་ཅིག་སྐྱེས་བུ་འདི་ནི་གདོན་གྱིས་བཏབ་བོ་སྙམ་དུ་གྱུར་ཏོ། །དེ་ནས་སྨན་པ་མཁས་པ་ཞིག་འོངས་ཏེ། སྐྱེས་
[053-428a5] བུ་དེ་ལ་མར་བླུད་པ་ལ་སོགས་པའི་བྱ་བས་མཁྲིས་པའི་རིམས་དེ་ཞི་བར་བྱས་ནས། དེ་ཕྱིས་རྣམ་པ་སྣ་ཚོགས་སུ་མི་བླ་བར་གྱུར་ན་བཙུན་པ་འོད་སྲུང་ཆེན་པོ། འདི་ཇི་སྙམ་
[053-428a6] དུ་སེམས། དེ་ལས་ལྷའམ། ཀླུའམ། གནོད་སྦྱིན་བྱུང་བར་གྱུར་པ་ཡོད་དམ། དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ། དེ་ནི་མ་ཡིན་ཏེ། འོན་ཀྱང་མར་བླུད་
[053-428a7] པ་ལ་སོགས་པའི་བྱ་བས་མཁྲིས་པ་དེ་ཞི་བར་གྱུར་ཏོ། །འཇམ་དཔལ་གྱིས་སྨྲས་པ། བཙུན་པ་འོད་སྲུང་ཆེན་པོ། སྐྱེས་བུ་དེ་ལ་སྨན་པ་དེས་ཕན་པ་ཆེན་པོ་བྱས་པ་མ་ཡིན་ནམ་


[053-428b0] [428B] 
[053-428b1] །འཇམ་དཔལ། ཇི་སྐད་སྨྲས་པ་དེ་བཞིན་ནོ། །དེས་སྨྲས་པ། བཙུན་པ་འོད་སྲུང་ཆེན་པོ་དེ་བཞིན་དུ་འཇིག་རྟེན་གནས་པ་ཕྱིན་ཅི་ལོག་གི་རིམས་
[053-428b2] ཀྱིས་བཏབ་པ་དག་བདག་མེད་ལ་བདག་ཏུ་འདུ་ཤེས་ཤིང་བདག་མེད་པ་ལ་བདག་ཏུ་མངོན་པར་ཞེན་ནས་འཁོར་བ་ན་འཁོར་རོ། །དེ་ལ་སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་
[053-428b3] ལྡན་པ་དག་འཇིག་རྟེན་དུ་བྱུང་སྟེ། དཔེ་བསྟན་པ་དེ་དང་དེ་དག་དང། ཆོས་ལ་གཞུག་པའི་སྒོ་དེ་དང་དེ་དག་གིས་བདག་ཏུ་འདུ་ཤེས་པ་ཡོངས་སུ་ཤེས་པ་དང། ཕྱིན་ཅི་ལོག་སྤང་བར་བྱ་
[053-428b4] པའི་ཕྱིར་སེམས་ཅན་དེ་དག་ལ་ཆོས་འཆད་དོ། །དེ་དག་ཆོས་ཐོས་ནས་འདུ་ཤེས་ཐམས་ཅད་དང་བྲལ་ཞིང་ཕྱི་ཕྱིར་ཞིང་མངོན་པར་མི་ཆགས་ཏེ། དེ་དག་བདག་ཏུ་འདུ་ཤེས་པ་སྤངས་
[053-428b5] ནས་ཆུ་བོ་ལས་བརྒལ་ཏེ། དེ་དག་བརྒལ་པ་དང། ཕ་རོལ་ཏུ་ཕྱིན་པ་དང། ཡོངས་སུ་མྱ་ངན་ལས་འདས་པ་ཞེས་བྱ་བའི་གྲངས་སུ་འགྲོའོ། །བཙུན་པ་འོད་སྲུང་ཆེན་པོ། འདི་ཇི་སྙམ་དུ་
[053-428b6] སེམས། དེ་ལ་བདག་གམ། སེམས་ཅན་ནམ། སྲོག་གམ། སྐྱེ་བ་པོའམ། གང་ཟག་གང་ཡོངས་སུ་མྱ་ངན་ལས་འདས་པར་གྱུར་པ་ཡོད་དམ། ཁོ་བོས་དེ་ལ་སྨྲས་པ། འཇམ་དཔལ་
[053-428b7] དེ་ནི་མ་ཡིན་ཏེ། འོན་ཀྱང་མཉམ་པ་ཉིད་ཡང་དག་པར་བསྟན་པས་ཕྱིན་ཅི་ལོག་སྤོང་ངོ། །འཇམ་དཔལ་གྱིས་སྨྲས་པ། བཙུན་པ་འོད་སྲུང་ཆེན་པོ། འདི་ལྟ་བུའི་ཕྱིར་སངས་རྒྱས་འབྱུང་


[053-429a0] [429A] 
[053-429a1] ༄༅། །སྟེ། འདི་ལྟ་སྟེ། མཉམ་པ་ཉིད་ཡང་དག་པར་བསྟན་པའི་ཕྱིར་ཏེ། སྐྱེ་བའི་ཕྱིར་མ་ཡིན། འགག་པའི་ཕྱིར་མ་ཡིན་གྱི། ཀུན་ནས་ཉོན་མོངས་པ་མེད་པ་
[053-429a2] འབའ་ཞིག་རྟོགས་པར་བྱ་བའི་ཕྱིར་རོ། །ཁོ་བོས་དེ་ལ་འདི་སྐད་སྨྲས་སོ། །འཇམ་དཔལ། བྱང་ཆུབ་སེམས་དཔའ་གང་དག་རང་བཞིན་དེ་ལྟ་བུའི་ཆོས་ཀྱི་དབྱིངས་ལའང་རྟོག་
[053-429a3] ཅིང། སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་གོ་ཆའང་མི་འདོར་ལ། ཞུམ་པར་མི་འགྱུར། རངས་པར་མི་འགྱུར་ཞིང་རང་བཞིན་གྱིས་ཡོངས་སུ་མྱ་ང་ལས་འདས་
[053-429a4] པའི་སེམས་ཅན་རྣམས་ཀྱི་ཕྱིར་གོ་ཆ་བགོས་པ་ནི་དཀའ་བ་བྱེད་པ་མ་ཡིན་ནོ། །དེས་སྨྲས་པ། བཙུན་པ་འོད་སྲུང་ཆེན་པོ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་
[053-429a5] གོ་ཆ་ཆེན་པོ་བགོས་པ་ཡིན་ནོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ་ཁྱོད་བྱང་ཆུབ་སེམས་དཔའི་གོ་ཆ་བརྩམ་པར་སྤོབས་པར་གྱིས་ཤིག་འཇམ་དཔལ་གྱིས་
[053-429a6] སྨྲས་པ། བཙུན་པ་འོད་སྲུང་ཆེན་པོ། བྱང་ཆུབ་སེམས་དཔའི་གོ་ཆ་ཆེན་པོ་ནི་སུམ་ཅུ་རྩ་གཉིས་ཏེ། གོ་ཆ་དེ་དག་བགོས་པའི་བྱང་ཆུབ་སེམས་དཔའ་རྣམས་བྱང་ཆུབ་སེམས་
[053-429a7] དཔའི་སྤྱད་པ་སྤྱོད་དོ། །སུམ་ཅུ་རྩ་གཉིས་གང་ཞེ་ན། བཙུན་པ་འོད་སྲུང་ཆེན་པོ། རྨི་ལམ་གྱི་རང་བཞིན་གྱི་མཚན་ཉིད་ཀྱིས་འཁོར་བ་ཚད་མེད་པ་ཡོངས་སུ་འཛིན་པ་ནི་བྱང་ཆུབ་


[053-429b0] [429B] 
[053-429b1] །བདག་མེད་པའི་མཚན་ཉིད་ཀྱིས་སེམས་ཅན་ཚད་མེད་པ་ཡོངས་སུ་སྨིན་པར་བྱེད་པ་ནི་བྱང་ཆུབ་སེམས་དཔའི་གོ་ཆའོ། །ཆོས་ཀྱི་སྐུའི་མཚན་ཉིད་ཀྱིས་སངས་
[053-429b2] རྒྱས་ཚད་མེད་པ་ལ་མཆོད་པ་དང་རིམ་གྲོ་བྱེད་པ་ནི་བྱང་ཆུབ་སེམས་དཔའི་གོ་ཆའོ། །བྲག་ཅ་དང་མཉམ་པ་ཉིད་ཀྱི་མཚན་ཉིད་ཀྱིས་སངས་རྒྱས་ཀྱིས་གསུངས་པ་ཐམས་ཅད་ཉན་ཅིང་
[053-429b3] འཛིན་པ་ནི་བྱང་ཆུབ་སེམས་དཔའི་གོ་ཆའོ། །ཆོས་ཀྱི་དབྱིངས་སུ་ཡང་དག་པར་འདུ་བའི་མཚན་ཉིད་ཀྱིས་སངས་རྒྱས་ཀྱི་ཆོས་ཐམས་ཅད་སྲུང་བ་ནི་བྱང་ཆུབ་སེམས་དཔའི་གོ་ཆའོ། །ཉོན་
[053-429b4] མོངས་པ་ཐམས་ཅད་རང་བཞིན་གྱིས་ཡོངས་སུ་དག་པའི་མཚན་ཉིད་ཀྱིས་བདུད་ཐམས་ཅད་འདུལ་བ་ནི་བྱང་ཆུབ་སེམས་དཔའི་གོ་ཆའོ་།ཡོད་པ་དང་མེད་པ་སེལ་བའི་རྟེན་ཅིང་འབྲེལ་
[053-429b5] པར་འབྱུང་བ་ལ་འཇུག་པའི་མཚན་ཉིད་ཀྱིས་ཕས་ཀྱི་རྒོལ་བ་ཐམས་ཅད་ཆོས་དང་མཐུན་པས་ཤིན་ཏུ་ཚར་གཅོད་པ་ནི་བྱང་ཆུབ་སེམས་དཔའི་གོ་ཆའོ། །ཕུང་པོ་ཐམས་ཅད་སྤོང་བའི་
[053-429b6] མཚན་ཉིད་ཀྱིས་བདོག་པ་ཐམས་ཅད་ཡོངས་སུ་གཏོང་བ་ནི་བྱང་ཆུབ་སེམས་དཔའི་གོ་ཆའོ། །མངོན་པར་འདུ་བྱ་བ་མེད་པའི་མཚན་ཉིད་ཀྱིས་ཚུལ་ཁྲིམས་དང། བསླབ་པ་དང། སྦྱངས་
[053-429b7] པའི་ཡོན་ཏན་གྱིས་ཡོ་བྱད་བསྙུངས་པ་ཐམས་ཅད་ཡང་དག་པར་ལེན་པ་ནི་བྱང་ཆུབ་སེམས་དཔའི་གོ་ཆའོ། །ཁོང་ཁྲོ་བ་མེད་པའི་མཚན་ཉིད་ཀྱིས་བཟོད་པ་དང། དུལ་བ་དང། དེས་པ་


[053-430a0] [430A] 
[053-430a1] ༄༅། །ནི་བྱང་ཆུབ་སེམས་དཔའི་གོ་ཆའོ། །ལུས་དང་སེམས་དབེན་པའི་མཚན་ཉིད་ཀྱིས་བླང་བ་མེད་པ་དང། དོར་བ་མེད་པའི་བརྩོན་འགྲུས་ནི་བྱང་ཆུབ་སེམས་
[053-430a2] དཔའི་གོ་ཆའོ། །རྟེན་ཐམས་ཅད་དབེན་པའི་མཚན་ཉིད་ཀྱིས་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་ཐམས་ཅད་ནི་བྱང་ཆུབ་
[053-430a3] སེམས་དཔའི་གོ་ཆའོ། །མ་རིག་པའི་གཏི་མུག་གི་ལྟ་བ་ཡོངས་སུ་དག་པའི་མཚན་ཉིད་ཀྱིས་ཐོགས་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱང་ཆུབ་སེམས་དཔའི་གོ་ཆའོ། །
[053-430a4] བྱ་བ་ཐམས་ཅད་སྟོན་པའི་མཚན་ཉིད་ཀྱིས་ཐབས་ཆེན་པོ་ནི་བྱང་ཆུབ་སེམས་དཔའི་གོ་ཆའོ། །ཞེ་འགྲས་པ་མེད་པའི་མཚན་ཉིད་ཀྱིས་བྱམས་པ་ཆེན་པོ་ནི་བྱང་ཆུབ་སེམས་དཔའི་
[053-430a5] གོ་ཆའོ། །སོར་མོ་ལྔ་དང་ནམ་མཁའ་མཉམ་པའི་མཚན་ཉིད་ཀྱིས་སྙིང་པོ་ཆེན་པོ་ནི་བྱང་ཆུབ་སེམས་དཔའི་གོ་ཆའོ། །ཡོངས་སུ་མི་སྐྱོ་བའི་མཚན་ཉིད་ཀྱིས་དགའ་བ་ཆེན་པོ་ནི་
[053-430a6] བྱང་ཆུབ་སེམས་དཔའི་གོ་ཆའོ། །བདེ་བ་དང་སྡུག་བསྔལ་བར་མི་བྱེད་པའི་མཚན་ཉིད་ཀྱིས་བཏང་སྙོམས་ཆེན་པོ་ནི་བྱང་ཆུབ་སེམས་དཔའི་གོ་ཆའོ། །རྣམ་པར་གྲོལ་བ་ལག་མཐིལ་
[053-430a7] དུ་འོངས་ཀྱང་ཐོབ་པར་མི་བྱེད་པའི་མཚན་ཉིད་ཀྱིས་བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་མཚན་ཉིད་ནི་བྱང་ཆུབ་སེམས་དཔའི་གོ་ཆའོ། །སྐྱོན་མེད་པར་མི་ལྟུང་


[053-430b0] [430B] 
[053-430b1] ཆུབ་སེམས་དཔའི་གོ་ཆའོ། །སྒྱུ་མ་ལྟ་བུའི་ཆོས་ལེགས་པར་ཤེས་པའི་མཚན་ཉིད་ཀྱིས་ཕུང་པོ་ལྔ་གཤེད་མ་ལྟ་བུར་གྱུར་པ་
[053-430b2] ཡོངས་སུ་སྲུང་བ་ནི་བྱང་ཆུབ་སེམས་དཔའི་གོ་ཆའོ། །ཆོས་ཀྱི་དབྱིངས་མཉམ་པ་ཉིད་ཀྱིས་ཁམས་བཞི་ལ་སྦྲུལ་གདུག་པ་ལྟ་བུར་འཛིན་པ་ནི་བྱང་ཆུབ་སེམས་དཔའི་གོ་ཆའོ། །ཡུལ་ཐམས་
[053-430b3] ཅད་ལ་མི་ཆགས་པའི་མཚན་ཉིད་ཀྱིས་སྐྱེ་མཆེད་དྲུག་ལ་གྲོང་སྟོང་པ་ལྟ་བུར་རྟོག་པ་ནི་བྱང་ཆུབ་སེམས་དཔའི་གོ་ཆའོ། །ཀུན་གཞི་མེད་པའི་མཚན་ཉིད་ཀྱིས་ཁམས་གསུམ་དང་མི་འདྲེ་
[053-430b4] པ་ནི་བྱང་ཆུབ་སེམས་དཔའི་གོ་ཆའོ། །སྲིད་པ་སེལ་བའི་མཚན་ཉིད་ཀྱིས་ཆེད་དུ་སྲིད་པ་ལེན་པ་ནི་བྱང་ཆུབ་སེམས་དཔའི་གོ་ཆའོ། །ཕྱིར་མི་ལྡོག་པའི་མཚན་ཉིད་ཀྱིས་དཔའ་བ་
[053-430b5] ཆེན་པོ་ནི་བྱང་ཆུབ་སེམས་དཔའི་གོ་ཆའོ། །སེམས་ཅན་ཐམས་ཅད་ལ་སོ་སོ་ཇི་ལྟར་འོས་པར་ཆོས་ཀྱི་སྨན་སྦྱིན་པའི་མཚན་ཉིད་ཀྱིས་སྨན་པ་ཆེན་པོ་ནི་བྱང་ཆུབ་སེམས་དཔའི་གོ་ཆའོ།།
[053-430b6] ཐེག་པ་གསུམ་གྱི་ལམ་སྟོན་པའི་མཚན་ཉིད་ཀྱིས་དེད་དཔོན་ཆེན་པོ་ནི་བྱང་ཆུབ་སེམས་དཔའི་གོ་ཆའོ། །སངས་རྒྱས་ཐམས་ཅད་ལ་བྱས་པ་ཤེས་ཤིང་བྱས་པ་གཟོ་བའི་མཚན་
[053-430b7] ཉིད་ཀྱིས་དཀོན་མཆོག་གསུམ་གྱི་གདུང་མི་གཅོད་པ་ནི་བྱང་ཆུབ་སེམས་དཔའི་གོ་ཆའོ། །མི་སྐྱེ་བའི་ཆོས་ལ་བཟོད་པ་ཐོབ་པའི་མཚན་ཉིད་ཀྱིས་ཆོས་ཐམས་ཅད་རང་བཞིན་གྱི་སྐྱེ་བ་


[053-431a0] [431A] 
[053-431a1] ༄༅། །མེད་པའི་མཚན་ཉིད་ནི་བྱང་ཆུབ་སེམས་དཔའི་གོ་ཆའོ་།ཉན་ཐོས་དང། རང་སངས་རྒྱས་ཐམས་ཅད་ཀྱི་ས་ལས་འདའ་བའི་མཚན་ཉིད་ཀྱིས་ཕྱིར་མི་
[053-431a2] ལྡོག་པའི་ས་ཐོབ་པ་ནི་བྱང་ཆུབ་སེམས་དཔའི་གོ་ཆའོ། །སེམས་ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས་སངས་རྒྱས་ཀྱི་ཆོས་ཐམས་ཅད་ཇི་ལྟ་བ་བཞིན་དུ་རྟོགས་པའི་མཚན་
[053-431a3] ཉིད་ཀྱིས་བྱང་ཆུབ་ཀྱི་སྙིང་པོ་བརྒྱན་པ་ནི་བྱང་ཆུབ་སེམས་དཔའི་གོ་ཆའོ། །བཙུན་པ་འོད་སྲུང་ཆེན་པོ། བྱང་ཆུབ་སེམས་དཔའི་གོ་ཆ་ཆེན་པོ་སུམ་ཅུ་རྩ་གཉིས་ནི་དེ་དག་ཡིན་ཏེ། གོ་
[053-431a4] ཆ་དེ་དག་བགོས་ན་འབྱུང་བ་ཆེན་པོ་བཞི་ནི་གཞན་དུ་འགྱུར་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་པའི་འཇིགས་
[053-431a5] པ་ནི་མེད་དོ། །དེ་ལ་ཁོ་བོས་འདི་སྐད་ཅེས་སྨྲས་སོ། །འཇམ་དཔལ་གོ་ཆ་དེ་དག་ལས་འགའ་ཡང་ཉན་ཐོས་དང། རང་སངས་རྒྱས་རྣམས་ལ་མེད་དོ། །དེས་སྨྲས་པ། བཙུན་
[053-431a6] པ་འོད་སྲུང་ཆེན་པོ། དེ་བས་ན་ཉན་ཐོས་དང། རང་སངས་རྒྱས་རྣམས་ནི་གོ་ཆ་ཆེན་པོ་མ་བགོས་པ་ཞེས་བྱའོ། །བཙུན་པ་འོད་སྲུང་ཆེན་པོ། འདི་ཇི་སྙམ་དུ་སེམས། གོ་ཆ་གང་མཐུ་
[053-431a7] དང་ལྡན་པའི་འཕོང་གི་སློབ་དཔོན་གྱིས་བགོ་བར་བྱ་བའི་གོ་ཆ་དེ་མི་ཕལ་གྱིས་བགོ་བར་བྱའམ། ཁོ་བོས་དེ་ལ་འདི་སྐད་ཅེས་སྨྲས་སོ། །འཇམ་དཔལ། དེ་ནི་མ་ཡིན་ཏེ། མི་ཕལ་


[053-431b0] [431B] 
[053-431b1] །སྨྲས་པ། བཙུན་པ་འོད་སྲུང་ཆེན་པོ། དེ་བཞིན་དུ་གོ་ཆ་གང་བྱང་ཆུབ་སེམས་དཔས་བགོ་བར་བྱ་བ་དེ་དག་ཉན་ཐོས་དང། རང་སངས་རྒྱས་ཐམས་ཅད་
[053-431b2] མི་གྱོན་ནོ། །བྱང་ཆུབ་སེམས་དཔའི་གོ་ཆ་འདི་བཤད་པའི་ཚེ་ལྷའི་བུ་ཁྲི་ཉིས་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་སོ། །ཚེ་དང་ལྡན་པ་ཤཱ་རིའི་བུ། འཇམ་
[053-431b3] དཔལ་གཞོན་ནུར་གྱུར་པའི་རྫུ་འཕྲུལ་རྣམ་པར་འཕྲུལ་བ་དང་ཆོས་སྟོན་པ་རྣམ་པར་འཕྲུལ་པ་གང་ཁོ་བོས་ཕྱོགས་ཙམ་ཞིག་མངོན་སུམ་དུ་གྱུར་པ་ནི་དེ་ལྟ་བུ་དེ་དག་ཡིན་ནོ། །དེ་ནས་
[053-431b4] ཚེ་དང་ལྡན་པ་བྱམས་མའི་བུ་གང་པོས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རིའི་བུ་ཁོ་བོས་འཇམ་དཔལ་གཞོན་ནུར་གྱུར་པའི་རྫུ་འཕྲུལ་གྱི་ཆོ་
[053-431b5] འཕྲུལ་ཁ་ཅིག་མངོན་སུམ་དུ་གྱུར་ཏོ། །ཚེ་དང་ལྡན་པ་ཤཱ་རིའི་བུ། ཁོ་བོས་མངོན་པར་ཤེས་པ་དུས་གཅིག་ན་བཅོམ་ལྡན་འདས་ཡངས་པ་ཅན་གྱི་གྲོང་ཁྱེར་གྱི་ཚལ་ཆེན་པོའི་ཁང་པ་
[053-431b6] བརྩེགས་པའི་ཁང་པ་ན། དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་སོ། །ཚེ་དང་ལྡན་པ་ཤཱ་ར་དྭ་ཏིའི་བུ། དེའི་ཚེ་གཅེར་བུ་མའི་བུ་བདེན་པ་
[053-431b7] པོ་ཞེས་བྱ་བ་གཅེར་བུ་པ་དྲུག་ཁྲིས་ཡོངས་སུ་བསྐོར་ཅིང་མདུན་གྱིས་བལྟས་ཏེ། བསྟི་སྟང་བྱས། བླ་མར་བྱས། རི་མོ་བྱས། མཆོད་པ་བྱས་ཤིང་ཡངས་པ་ཅན་གྱི་གྲོང་ཁྱེར་ན་འདུག་གོ་


[053-432a0] [432A] 
[053-432a1] ༄༅། །ཁོ་བོ་ཏིང་ངེ་འཛིན་ལ་སྙོམས་པར་ཞུ་ས་ཏེ། གཞན་མུ་སྟེགས་ཅན་དེ་དག་གི་དགེ་བའི་རྩ་བ་ལ་བལྟས་ནས། དེར་ཁོ་བོས་སེམས་ཅན་མུ་སྟེགས་ཅན་
[053-432a2] གདུལ་བར་བྱ་བ་བརྒྱ་ཕྲག་མང་པོ་མཐོང་ནས། ཁོ་བོ་དེར་སོང་སྟེ་དེ་དག་ལ་ཆོས་བཤད་དོ། །དེ་དག་ཁོ་བོས་ཆོས་བཤད་པ་ལ་སྲི་ཞུ་མི་བྱེད། རྣ་བླགས་ཏེ་མི་ཉན། ཀུན་ཏུ་ཤེས་པར་
[053-432a3] བྱ་བའི་སེམས་ཀྱིས་མི་གནས་པའི་སྟེང་དུ་ཁོ་བོ་ལ་འཕྱ་སྨོད་གད་མོས་འདེབས་ཤིང། ཚིག་རྩུབ་པོ་དག་ཀྱང་བརྗོད་དོ། །དེར་ཁོ་བོས་ཟླ་བ་གསུམ་དུ་སེམས་ཅན་དེ་དག་ལས་
[053-432a4] འགའ་ཡང་ཡོངས་སུ་སྨིན་པར་བྱ་མ་ནུས་ཏེ་སྐྱོ་བར་གྱུར་ཏོ། །ཁོ་བོ་སྐྱོ་བར་གྱུར་ནས་སླར་སོང་ངོ། །དེ་ལ་འཇམ་དཔལ་གཞོན་ནུར་གྱུར་པས་མུ་སྟེགས་ཅན་ལྔ་བརྒྱ་སྤྲུལ་ཏེ། བདག་
[053-432a5] ཉིད་སློབ་དཔོན་དུ་བཞག་ནས་འཁོར་ལྔ་བརྒྱ་དང། གཅེར་བུ་མའི་བུ་བདེན་པ་པོ་གང་ན་བ་དེར་དོང་སྟེ་ལྷགས་པ་དང། གཅེར་བུ་མའི་བུ་བདེན་པ་པོའི་རྐང་པ་གཉིས་ལ་མགོ་བོས་
[053-432a6] ཕྱག་བཙལ་ནས་མདུན་དུ་འདུག་སྟེ། གཅེར་བུ་མའི་བུ་བདེན་པ་པོ་ལ་འདི་སྐད་ཅེས་སྨྲས་སོ། །བདག་ཅག་གིས་འཕགས་པའི་གྲགས་པའི་སྒྲ་དང་ཚིགས་སུ་བཅད་པ་རྒྱ་ཆེན་པོ་ཐོས་
[053-432a7] ནས་ལྗོངས་གཞན་ནས་ཡངས་པ་ཅན་གྱི་གྲོང་ཁྱེར་འདིར་མཆིས་ཏེ་ཁྱོད་ནི་ཁོ་བོ་ཅག་གི་སྟོན་པའོ། །ཁོ་བོ་ཅག་ནི་ཁྱོད་ཀྱི་སློང་མའོ། །ཁོ་བོ་ཅག་ཁྱོད་ལས་རྗེས་སུ་བསྟན་པ་ནོད་དོ།།


[053-432b0] [432B] 
[053-432b1] དེའི་ཉན་ཐོས་རྣམས་མི་མཐོང་བ་དང། ཅི་ནས་ཀྱང་དེ་ལས་མི་མཐུན་པའི་ཆོས་མི་ཐོས་པ་དེ་ལྟར་ཁོ་བོ་ཅག་ལ་མཛོད་ཅིག་གཅེར་བུ་མའི་བུ་བདེན་པ་
[053-432b2] པོས་སྨྲས་པ། སྐྱེས་བུ་དམ་པ་དང་ལེགས་སོ། །ལེགས་སོ། །དད་པ་དང་ལྡན་པ། དད་པ་དང་ལྡན་པ་ཁྱོད་རིང་པོ་མི་ཐོགས་པར་ངའི་ཆོས་བསྟན་པ་འདི་ཤེས་པར་འགྱུར་རོ། །དེ་ནས་
[053-432b3] གཅེར་བུ་མའི་བུ་བདེན་པ་པོས་རང་གི་འཁོར་རྣམས་ལ་སྨྲས་པ། ཚུར་ཤོག་ཁྱེད་ཅག་བྲམ་ཟེའི་བུ་ལྔ་བརྒྱ་པོ་འདི་དག་དང་ལྷན་ཅིག་ཏུ་ཀུན་ཏུ་དགའ་བ་དང། མཐུན་པ་དང། ཕན་
[053-432b4] ཚུན་ཆོས་ལ་དཔྱད་པ་དཔྱོད་ཅིང་ལྷན་ཅིག་ཏུ་གནས་པར་གྱིས་ཤིག་།འདི་དག་གིས་གང་ཅུང་ཟད་ཅི་སྨྲས་པ་དེང་ཁྱེད་ཀྱིས་ཤིན་ཏུ་ལེགས་པར་གཟུང་ཞིག་དེ་ནས་འཇམ་དཔལ་
[053-432b5] གཞོན་ནུར་གྱུར་པ། འཁོར་གཅེར་བུ་པ་ལྔ་བརྒྱ་སྤྲུལ་པ་དང་གཞན་མུ་སྟེགས་ཅན་གྱི་ཉན་ཐོས་རྣམས་དང་ལྷན་ཅིག་ཏུ་འདུག་ནས་དེ་དག་གི་དཀའ་ཐུབ་དང། བརྟུལ་ཞུགས་དང་
[053-432b6] སྤྱོད་ལམ་དང། བསླབ་པའི་ཚིག་ཇི་ཙམ་དུ་རྒྱུན་མི་འཆད་པ་དེ་བས་ཀྱང་བདག་དང་འཁོར་ལ་ལྷག་པར་སྟོན་ཏོ། །སྐབས་སྐབས་སུ་དཀོན་མཆོག་གསུམ་གྱི་བསྔགས་པ་བརྗོད་དོ། །
[053-432b7] སྐབས་སྐབས་ནི་གཅེར་བུ་མའི་བུ་བདེན་པ་པོའི་ཡང་དག་པའི་ཡོན་ཏན་བསྔགས་པ་བརྗོད་དེ། དེས་དེ་དག་ཡིད་ཆེས་པར་བྱས་ནས་དུས་གཞན་དང། ཚོད་གཞན་ཞིག་ན་མུ་སྟེགས་


[053-433a0] [433A] 
[053-433a1] ༄༅། །ཅན་གཞན་ཚོགས་པ་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་སྨྲས་སོ། །ཚེ་དང་ལྡན་པ་དག་བདག་ཅག་གི་བསྟན་བཅོས་པ་དང། སྔགས་
[053-433a2] དང༑ རིག་བྱེད་དང། གཞུང་ལས་འབྱུང་བ་བཞིན་དགེ་སྦྱོང་གཽ་ཏ་མ་དེའི་ཡང་དག་པའི་ཡོན་ཏན་བསྔགས་པ་ཡང་ཡོད་དོ། །དེ་ཅིའི་ཕྱིར་ཞེ་ན། འདི་ལྟར་དགེ་སྦྱོང་གཽ་ཏ་མ་ནི་རིགས་
[053-433a3] ཕུན་སུམ་ཚོགས་པ། ཕ་དང་མ་དག་པ། འཁོར་ལོས་བསྒྱུར་བའི་རྒྱལ་པོའི་རིགས་སུ་སྐྱེས་པ། བསོད་ནམས་བརྒྱའི་མཚན་དང་ལྡན་པ་སྟེ། བཙས་པ་ཙམ་ན་བརྒྱ་བྱིན་དང། ཚངས་
[053-433a4] བས་ཡོངས་སུ་བླངས་ཤིང། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས། མ་བཟུང་པར་གོམ་པ་བདུན་པོར་ཏེ། ཚིག་ཀྱང་ང་ནི་འཇིག་རྟེན་གྱི་ཐུ་བོ་སྟེ་
[053-433a5] སྐྱེ་བ་དང་འཆི་བ་མཐར་བྱའོ་ཞེས་དེ་སྐད་སྨྲ་ཞིང། ཆུའི་རྒྱུན་གཉིས་བྱུང་སྟེ། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བས་ཁྲུས་བྱས། ལྷའི་དང་མིའི་རོལ་མོ་དག་ཀྱང་མ་
[053-433a6] བརྡུངས་པར་སྒྲ་བྱུང། དེས་འོད་གང་གིས་ངན་སོང་ཐམས་ཅད་སོ་སོར་ཐར་པ་དང། བདུད་ཀྱི་གནས་ཐམས་ཅད་ཟིལ་གྱིས་གནོན་པ་དེ་ལྟ་བུའི་འོད་ཀྱང་བཏང་སྟེ། དབང་པོ་
[053-433a7] ཉམས་པ་ཐམས་ཅད་ཀྱང་དབང་པོ་མ་ཉམས་པར་གྱུར། ཡུད་ཙམ་དེ་ལ་སེམས་ཅན་ཐམས་ཅད་ཀྱི་ཉོན་མོངས་པ་ཐམས་ཅད་ཞི་སྟེ་མཆོག་ཏུ་བདེ་བ་ཐོབ་པར་གྱུར། བྲམ་


[053-433b0] [433B] 
[053-433b1] ཁྱིམ་ན་འདུག་ན་འཁོར་ལོས་བསྒྱུར་བའི་རྒྱལ་པོར་འགྱུར་རོ། །དེ་སྟེ་ནགས་སུ་སོང་ན་ཆོས་ཀྱི་རྒྱལ་པོ་སངས་རྒྱས་སུ་འགྱུར་རོ་ཞེས་
[053-433b2] བསྒོ་སྟེ། དེའི་འཁོར་ལོས་བསྒྱུར་བའི་རྒྱལ་པོ་བོར་ནས་རབ་ཏུ་བྱུང་སྟེ། དེས་བྱང་ཆུབ་ཀྱི་སྙིང་པོར་བདུད་ཀྱི་སྡེ་བྱེ་བ་ཕྲག་བརྒྱ་པ་བཏུལ་ཏེ་བྱང་ཆུབ་ཐོབ། དེས་འཇིག་རྟེན་ན་དགེ་སྦྱོང་
[053-433b3] ངམ༑ བྲམ་ཟེའམ། ལྷའམ། བདུད་དམ། ཚངས་པའམ། སུས་ཀྱང་ཆོས་དང་མཐུན་པར་བསྐོར་བར་མི་ནུས་པའི་ཆོས་ཀྱི་འཁོར་ལོ་བསྐོར། དེ་ཆོས་ཀྱང་སྟོན་ཏེ། ཚངས་པར་
[053-433b4] སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ་ཡོངས་སུ་དག་པ། ཡོངས་སུ་བྱང་བ། ཡང་
[053-433b5] དག་པར་རབ་ཏུ་སྟོན་ཏོ། །དེ་ལ་དེའི་ཉན་ཐོས་དག་གི་ཐོག་མར་དགེ་བ་དེ་ནི་འདི་ལྟ་སྟེ། ལུས་ཀྱི་ལེགས་པར་སྤྱོད་པ་དང། ངག་གི་ལེགས་པར་སྤྱོད་པ་དང། ཡིད་ཀྱི་ལེགས་པར་
[053-433b6] སྤྱོད་པའོ། །བར་དུ་དགེ་བ་ནི་ལྷག་པའི་ཚུལ་ཁྲིམས་དང། སེམས་དང། ཤེས་རབ་ལ་བསླབ་པར་བྱའོ། །ཐ་མར་དགེ་བ་ནི་རྣམ་པར་ཐར་པའི་སྒོ་སྟོང་པ་ཉིད་དང། མཚན་མ་མེད་
[053-433b7] པ་དང། སྨོན་པ་མེད་པའོ། །གཞན་ཡང་ཐོག་མར་དགེ་བ་ནི་འདུན་པ་དང། བརྩོན་འགྲུས་དང། བག་ཡོད་པའོ། །བར་དུ་དགེ་བ་ནི་དྲན་པ་དང། ཏིང་ངེ་འཛིན་དང། སེམས་རྩེ་གཅིག་


[053-434a0] [434A] 
[053-434a1] ༄༅། །པའོ། །ཐ་མར་དགེ་བ་ནི་ཤེས་རབ་དང། ལྷག་མཐོང་དང། ཡེ་ཤེས་སོ། །གཞན་ཡང་ཐོགས་མར་དགེ་བ་ནི་སངས་རྒྱས་ལ་མི་ཕྱེད་པར་དད་པའོ། །བར་
[053-434a2] དུ་དགེ་བ་ནི་ཆོས་ལ་མི་ཕྱེད་པར་དད་པའོ། །ཐ་མར་དགེ་བ་ནི་དགེ་འདུན་ལ་མི་ཕྱེད་པར་དད་པས་འབྲས་བུ་ཐོབ་པའོ། །གཞན་ཡང་ཐོག་མར་དགེ་བ་ནི་གཞན་ལས་ཉན་པའོ། །
[053-434a3] བར་དུ་དགེ་བ་ནི་ཚུལ་བཞིན་ཡིད་ལ་བྱེད་པའོ། །ཐ་མར་དགེ་བ་ནི་འཕགས་པའི་ཡང་དག་པར་ལྟ་བའོ། །གཞན་ཡང་ཐོག་མར་དགེ་བ་ནི་སྡུག་བསྔལ་ཡོངས་སུ་ཤེས་པ་དང་
[053-434a4] ཀུན་འབྱུང་བ་སྤང་བའོ། །བར་དུ་དགེ་བ་ནི་ལམ་བསྒོམ་པའོ། །ཐ་མར་དགེ་བ་ནི་འགོག་པ་མངོན་སུམ་དུ་བྱེད་པ་སྟེ། འདི་དག་ནི་ཉན་ཐོས་རྣམས་ཀྱི་ཐོག་མར་དགེ་བ་དང་
[053-434a5] བར་དུ་དགེ་བ་དང། ཐ་མར་དགེ་བའོ། །དེ་ལ་བྱང་ཆུབ་སེམས་དཔའ་རྣམས་ཀྱི་ཐོག་མར་དགེ་བ་དང། བར་དུ་དགེ་བ་དང། ཐ་མར་དགེ་བ་གང་ཞེ་ན། དེ་ལ་ཐོག་མར་དགེ་བ་
[053-434a6] ནི་བྱང་ཆུབ་ཀྱི་སེམས་མི་གཏོང་བའོ། །བར་དུ་དགེ་བ་ནི་ཐེག་པ་དམན་པ་མི་འདོད་པའོ། །ཐ་མར་དགེ་བ་ནི་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བའོ། །གཞན་ཡང་ཐོག་
[053-434a7] མར་དགེ་བ་ནི་སེམས་ཅན་ཐམས་ཅད་ལ་སེམས་སྙོམས་པས་བྱམས་པ་ཆེན་པོའོ། །བར་དུ་དགེ་བ་ནི་སེམས་ཅན་ཐམས་ཅད་ལ་བྱ་བ་ཇི་ཡོད་སྙམ་པས་སྙིང་རྗེ་ཆེན་པོའོ། །


[053-434b0] [434B] 
[053-434b1] བཏང་སྙོམས་མཉམ་པའི་སེམས་ཀྱིས་ངེས་པར་སེམས་པའོ། །གཞན་ཡང་ཐོག་མར་དགེ་བ་ནི་སེར་སྣའི་སེམས་ཚར་གཅོད་པ་དང། འཆལ་པའི་ཚུལ་
[053-434b2] ཁྲིམས་སྤོང་བ་དང། གནོད་སེམས་སེལ་བ་དང། ལེ་ལོ་སྤོང་བ་དང་རྣམ་པར་གཡེང་བ་ཀུན་ཏུ་མི་སྤྱོད་པ་དང། འཆལ་པའི་ཤེས་རབ་སྤོང་བའོ། །བར་དུ་དགེ་བ་ནི་སྦྱིན་པ་དང་
[053-434b3] ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་ཀྱི་ཚོགས་ཡོངས་སུ་རྫོགས་པར་བྱེད་པའོ། །ཐ་མར་དགེ་བ་ནི་ཕ་རོལ་ཏུ་ཕྱིན་པ་དྲུག་ཡོངས་སུ་
[053-434b4] རྫོགས་པ་དང། ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བའོ་།གཞན་ཡང་ཐོག་མར་དགེ་བ་ནི་བསྡུ་བའི་དངོས་པོ་བཞིས་སེམས་ཅན་ཡོངས་སུ་སྨིན་པར་བྱེད་པའོ། །བར་དུ་དགེ་བ་
[053-434b5] ནི་ལུས་དང་སྲོག་ལ་མི་ལྟ་བར་དམ་པའི་ཆོས་ཡོངས་སུ་འཛིན་པའོ་།ཐ་མར་དགེ་བ་ནི་སྐྱོན་མེད་པར་ལྟུང་བའི་འཇིགས་པ་ལས་སྲུང་བའོ། །གཞན་ཡང་ཐོག་མར་དགེ་བ་ནི་སེམས་དང་
[053-434b6] མཚུངས་པ་མི་གཏོང་བས། བྱང་ཆུབ་སེམས་དཔའི་སྤྱོད་པའོ། །བར་དུ་དགེ་བ་ནི་འཇུག་པ་དང་ལྡོག་པའི་ཤེས་པས་ཕྱིར་མི་ལྡོག་པའི་སའོ། །ཐ་མར་དགེ་བ་ནི་དབང་ཐོབ་པས་སྐྱེ་བ་
[053-434b7] གཅིག་གིས་ཐོགས་པ་སྟེ། འདི་དག་ནི་བྱང་ཆུབ་སེམས་དཔའ་རྣམས་ཀྱི་ཐོག་མར་དགེ་བ་དང། བར་དུ་དགེ་བ་དང། ཐ་མར་དགེ་བའོ། །དེ་ལྟར་འཇམ་དཔལ་གཞོན་ནུར་གྱུར་པ་


[053-435a0] [435A] 
[053-435a1] ༄༅། །གཞན་མུ་སྟེགས་ཅན་གྱི་འཁོར་དེ་ན། དེ་ལྟ་དེ་ལྟར་ཆོས་སྟོན་ཏེ། གཞན་མུ་སྟེགས་ཅན་ལྔ་བརྒྱ་ནི་ཆོས་ཀྱི་མིག་རྡུལ་མེད་ཅིང། དྲི་མ་དང་བྲལ་བ་རྣམ་པར་
[053-435a2] དག་གོ་གཞན་མུ་སྟེགས་ཅན་བརྒྱད་སྟོང་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་སོ། །དེ་ནས་སྤྲུལ་པ་ལྔ་བརྒྱ་པོ་དེ་དག་གིས་ཡན་ལག་ལྔ་ས་ལ་གཏུགས་
[053-435a3] ཏེ་ཕྱག་བཙལ་ནས། ཚིག་ཏུའང་སངས་རྒྱས་ལ་ཕྱག་འཚལ་ལོ་།སངས་རྒྱས་ལ་འཚལ་ལོ་ཞེས་བརྗོད་དོ། །དེ་དག་གི་རྗེས་སུ་སློབ་པའི་ཚུལ་གྱིས་གཞན་མུ་སྟེགས་ཅན་གྱི་
[053-435a4] འཁོར་དེ་དག་ཐམས་ཅད་ཀྱིས་ཀྱང་ཡན་ལག་ལྔ་ས་ལ་གཏུགས་ཏེ་ཕྱག་བཙལ་ནས། ཚིག་ཏུའང་སངས་རྒྱས་ལ་ཕྱག་འཚལ་ལོ་།སངས་རྒྱས་ལ་ཕྱག་འཚལ་ལོ་ཞེས་བརྗོད་དོ། །
[053-435a5] ལྷ་རྣམས་ཀྱི་དབང་པོ་བརྒྱ་བྱིན་གྱིས་ཀྱང་དེ་དག་ལ་ཁྱེད་འདིས་བཅོམ་ལྡན་འདས་ལ་མཆོད་པ་བྱོས་ཤིག་ཅེས་མེ་ཏོག་མནྡཱ་ར་བ་དག་བྱིན་ནོ།། །།བུམ་པོ་བཞི་པ་སྟེ་ཐ་
[053-435a6] མ༑ དེ་ནས་འཇམ་དཔལ་གཞོན་ནུར་གྱུར་པ་འཁོར་མང་པོས་ཡོངས་སུ་བསྐོར་ཅིང་མདུན་དུ་བདར་ཏེ། སྨིག་མའི་ལྡུམ་བུའི་འཁོར་གྱི་ཁྱམས་ག་ལ་བ་དང། བཅོམ་ལྡན་འདས་
[053-435a7] ག་ལ་བ་དེར་དོང་ནས་ལྷགས་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་གཞན་མུ་སྟེགས་ཅན་གྱི་འཁོར་དེ་དག་


[053-435b0] [435B] 
[053-435b1] མཆོད་པ་བྱས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་དོ། །དེ་ནས་འཇམ་དཔལ་
[053-435b2] གཞོན་ནུར་གྱུར་པའི་བྱིན་གྱི་རླབས་ཀྱིས་སྤྲུལ་པ་ལྔ་བརྒྱ་པོ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ནི་ཆོས་ཀྱི་སྐུ་སྟེ་
[053-435b3] བདག་ཅག་སངས་རྒྱས་ལ་བལྟ་བ་དོན་དུ་མི་གཉེར་རོ། །བཅོམ་ལྡན་འདས་ཆོས་ནི་བརྗོད་དུ་མ་མཆིས་པ་སྟེ། བདག་ཅག་བཅོམ་ལྡན་འདས་ཀྱི་ཆོས་ཉན་པ་དོན་དུ་མི་གཉེར་རོ། །བཅོམ་
[053-435b4] ལྡན་འདས། བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་ནི་འདུས་མ་བྱས་ཀྱིས་རབ་ཏུ་ཕྱེ་བ་སྟེ། བདག་ཅག་དགེ་འདུན་ལ་བསྙེན་བཀུར་བགྱིད་པ་དོན་དུ་མི་གཉེར་རོ། །བཅོམ་ལྡན་
[053-435b5] འདས། ཆོས་ཀྱི་དབྱིངས་ནི་ཡོན་ཏན་དང་ཕན་ཡོན་མ་མཆིས་པ་སྟེ་བདག་ཅག་ཡོན་ཏན་དོན་དུ་མི་གཉེར་ཏེ། །བཅོམ་ལྡན་འདས། ཆོས་ཐམས་ཅད་ནི་ཤིན་ཏུ་མ་བྱུང་བ་སྟེ། བདག་
[053-435b6] ཅག་འབྱུང་བ་དོན་དུ་མི་གཉེར་རོ། །བཅོམ་ལྡན་འདས། རྣམ་པར་གྲོལ་བ་ནི་ལོ་མ་དང། མེ་ཏོག་དང། འབྲས་བུ་དང་བྲལ་བ་སྟེ། བདག་ཅག་ཐོབ་པ་དོན་དུ་མི་གཉེར་རོ། །བཅོམ་ལྡན་
[053-435b7] འདས། ཡོངས་སུ་ཤེས་པ་ནི་གཉིས་དང་བྲལ་བ་སྟེ། བདག་ཅག་སྡུག་བསྔལ་ཡོངས་སུ་འཚལ་བ་དོན་དུ་མི་གཉེར་རོ། །བཅོམ་ལྡན་འདས་ཆོས་ཐམས་ཅད་ནི་ཤིན་ཏུ་མ་བྱུང་བ་སྟེ། བདག་


[053-436a0] [436A] 
[053-436a1] ༄༅། །ཅག་ཀུན་འབྱུང་སྤོང་བ་དོན་དུ་མི་གཉེར་རོ། །བཅོམ་ལྡན་འདས། ཆོས་ཐམས་ཅད་ནི་ཤིན་ཏུ་འགགས་པ་སྟེ། བདག་ཅག་འགོག་པ་མངོན་དུ་བགྱི་བ་དོན་དུ་
[053-436a2] མི་གཉེར་རོ། །བཅོམ་ལྡན་འདས། ལམ་ནི་མཆིས་པ་དང། མ་མཆིས་པ་དང་བྲལ་བ་སྟེ། བདག་ཅག་ལམ་བསྒོམ་པ་དོན་དུ་མི་གཉེར་རོ། །བཅོམ་ལྡན་འདས། ཆོས་ཐམས་ཅད་
[053-436a3] ནི་གནས་ན་མི་གནས་པ་སྟེ། བདག་ཅག་དྲན་པ་ཉེ་བར་བཞག་པ་དོན་དུ་མི་གཉེར་རོ། །བཅོམ་ལྡན་འདས། རྣམ་པར་གྲོལ་བ་ནི་བསོད་ནམས་དང། བསོད་ནམས་མ་ལགས་པ་
[053-436a4] དང༑ མི་གཡོ་བའི་འདུ་བྱེད་དང་བྲལ་བ་སྟེ། བདག་ཅག་ཡང་དག་པར་སྤོང་བ་དོན་དུ་མི་གཉེར་རོ། །བཅོམ་ལྡན་འདས། གང་ནས་ཀྱང་མཆི་བ་མ་མཆིས་པ། གང་དུའང་མཆི་བ་མ་
[053-436a5] མཆིས་པ་ཚད་མར་བགྱིས་ཏེ། བདག་ཅག་རྫུ་འཕྲུལ་གྱི་རྐང་པ་དོན་དུ་མི་གཉེར་རོ། །བཅོམ་ལྡན་འདས། དོན་ནི་དབང་པོ་དང་བྲལ་བ་སྟེ། བདག་ཅག་དབང་པོ་དོན་དུ་མི་གཉེར་རོ། །
[053-436a6] བཅོམ་ལྡན་འདས། ཆོས་ཐམས་ཅད་ནི་སྟོབས་མ་མཆིས་ཤིང་ཉམ་ཆུང་བ་སྟེ། བདག་སྟོབས་དོན་དུ་མི་གཉེར་རོ། །བཅོམ་ལྡན་འདས། འདི་ལ་དོན་དམ་པར་ན་བྱང་ཆུབ་པ་ནི་གང་
[053-436a7] ཡང་མ་མཆིས་ཏེ། བདག་ཅག་བྱང་ཆུབ་ཀྱི་ཡན་ལག་དོན་དུ་མི་གཉེར་རོ། །བཅོམ་ལྡན་འདས། འགྲོ་བས་འཇིག་རྟེན་གྱི་མཐར་འགྲོ་བ་མ་མཆིས་ཏེ། བདག་ཅག་ལམ་དོན་དུ་མི་


[053-436b0] [436B] 
[053-436b1] །བཅོམ་ལྡན་འདས། ཞི་བའི་དབྱིངས་ལ་གཡེང་བ་མ་མཆིས་ཏེ། བདག་ཅག་ཞི་གནས་དོན་དུ་མི་གཉེར་རོ། །བཅོམ་ལྡན་འདས་འཇིག་རྟེན་ལས་འདས་པའི་ཤེས་རབ་ཀྱིས་
[053-436b2] ཅུང་ཟད་ཀྱང་མི་མཐོང་བ་སྟེ། བདག་ཅག་ལྷག་མཐོང་དོན་དུ་མི་གཉེར་རོ། །བཅོམ་ལྡན་འདས། དེ་ལྟར་བླང་བ་དང། དོར་བ་ཤིན་ཏུ་མ་མཆིས་ཏེ། བདག་ཅག་རྩོལ་བ་དོན་དུ་མི་
[053-436b3] གཉེར་རོ། །བཅོམ་ལྡན་འདས། ཆོས་ཀྱི་དབྱིངས་ནི་ཡང་དག་པར་སངས་མ་རྒྱས་པ་སྟེ། བདག་ཅག་རྣམ་པར་གྲོལ་བ་དོན་དུ་མི་གཉེར་རོ་།བཅོམ་ལྡན་འདས། དགེ་སྦྱོང་ནི་ཆགས་པ་
[053-436b4] ཐམས་ཅད་དང་བྲལ་བ་སྟེ། བདག་ཅག་དགེ་སྦྱོང་དོན་དུ་མི་གཉེར་རོ། །བཅོམ་ལྡན་འདས། བྲམ་ཟེ་ནི་སྡིག་པ་ཐམས་ཅད་དང་བྲལ་བ་སྟེ། བདག་ཅག་བྲམ་ཟེ་དོན་དུ་མི་གཉེར་རོ། །བཅོམ་
[053-436b5] ལྡན་འདས། ཆོས་ཀྱི་རང་བཞིན་ནི་ཐ་མི་དད་པ་སྟེ། བདག་ཅག་དགེ་སློང་གི་དངོས་པོ་དོན་དུ་མི་གཉེར་རོ། །བཅོམ་ལྡན་འདས། འདི་ལྟར་སྐྱེ་མཆེད་དྲུག་ཉིད་འགགས་པ་སྟེ། བདག་ཅག་ཕ་
[053-436b6] རོལ་ཏུ་མཆི་བ་དོན་དུ་མི་གཉེར་རོ། །བཅོམ་ལྡན་འདས། འདི་ལྟར་འཇིག་པ་ཇི་ཙམ་ཆུང་ངུ་ལའང་མི་སྟོད་པ་སྟེ། བདག་ཅག་འདོད་པ་ཆུང་བ་མ་ལགས་སོ། །བཅོམ་ལྡན་འདས། འདི་ལྟར་
[053-436b7] ཆོས་གང་ཡང་མི་འཚོལ་བ་སྟེ། བདག་ཅག་ནི་ཆོག་ཤེས་པ་མ་ལགས་སོ། །བཅོམ་ལྡན་འདས། འདི་ལྟར་ལུས་དང། སེམས་ཀྱིས་བརྗོད་པར་མི་བགྱི་བ་སྟེ། བདག་ཅག་དབེན་པ་མ་ལགས་


[053-437a0] [437A] 
[053-437a1] ༄༅། །སོ༑ ༑བཅོམ་ལྡན་འདས། འདི་ལྟར་ཁམས་གསུམ་དུ་མི་གནས་པ་སྟེ། བདག་ཅག་ཟག་པ་མེད་པ་མ་ལགས་སོ། །བཅོམ་ལྡན་འདས། འདི་ལྟར་གཉིས་
[053-437a2] པོ་ཡང་དག་པར་རྗེས་སུ་མི་མཐོང་སྟེ། བདག་ཅག་མ་འདྲེས་པ་མ་ལགས་སོ། །བཅོམ་ལྡན་འདས། འདི་ལྟར་ཁམས་གསུམ་ཐམས་ཅད་ནི་རྣལ་འབྱོར་པའི་དགོན་པ་སྟེ། བདག་
[053-437a3] ཅག་དགོན་པ་དོན་དུ་མི་གཉེར་རོ། །བཅོམ་ལྡན་འདས། འདི་ལྟར་གཉེན་པོ་མ་མཆིས་པས་རྩོད་པ་མ་མཆིས་པ་སྟེ། བདག་ཅག་ཉོན་མོངས་པ་མེད་པར་གནས་པ་མ་ལགས་
[053-437a4] སོ༑ ༑བཅོམ་ལྡན་འདས། འདི་ལྟར་བསོད་སྙོམས་ཀྱི་འདུ་ཤེས་སྤངས་པ་སྟེ། བདག་ཅག་བསོད་སྙོམས་པ་མ་ལགས་སོ། །བཅོམ་ལྡན་འདས། འདི་ལྟར་འཁོར་བ་ཉིད་ཡང་
[053-437a5] དག་པར་ན་མི་མཐོང་སྟེ། བདག་ཅག་འཁོར་བས་མི་སྐྲག་གོ། །བཅོམ་ལྡན་འདས། འདི་ལྟར་རྟོག་པར་མི་བགྱིད། རྣམ་པར་རྟོག་པར་མི་བགྱིད་དེ། བདག་ཅག་འདོད་ཆགས་
[053-437a6] དང༑ ཞེ་སྡང་དང། གཏི་མུག་སྤོང་བར་མི་བགྱིད་དོ། །བཅོམ་ལྡན་འདས། འདི་ལྟར་ཆོས་རྣམས་ཀྱི་རང་བཞིན་ཉོན་མོངས་པ་མ་མཆིས་པ་སྟེ། བདག་ཅག་ཉོན་མོངས་པ་སྤོང་
[053-437a7] བ་ལ་མི་བརྩོན་ནོ། །བཅོམ་ལྡན་འདས། འདི་ལྟར་རང་གི་ལུས་ནི་ལུས་མ་ལགས་པ་སྟེ། བདག་ཅག་རང་གི་ལུས་ལས་མི་གཡེ་བར་བགྱིའོ་།བཅོམ་ལྡན་འདས། འདི་ལྟར་དེ་


[053-437b0] [437B] 
[053-437b1] བདག་ཅག་ལྟ་བས་བགྱིས་པ་མི་བསྐྱོད་པར་བགྱིའོ། །བཅོམ་ལྡན་འདས། འདི་ལྟར་རྣམ་པར་གྲོལ་བ་ནི་རྟག་པ་དང། བདེ་བ་དང། བདག་
[053-437b2] དང༑ གཙང་བའི་ངོ་བོ་ཉིད་དེ། བདག་ཅག་ཕྱིན་ཅི་ལོག་སྤོང་བར་མི་བགྱིད་དོ། །བཅོམ་ལྡན་འདས། འདི་ལྟར་ཚུ་རོལ་ནས་ཕ་རོལ་རྗེས་སུ་མི་མཐོང་བས་བདག་ཅག་ཆུ་བོ་ལས་རྒལ་
[053-437b3] བར་མི་བགྱིད་དོ། །བཅོམ་ལྡན་འདས། འདི་ལྟར་རྣམ་པར་གྲོལ་བ་ནི་སྒྲིབ་པ་མ་མཆིས་ཤིང་རྣམ་པར་མ་བརྟགས་པ་སྟེ། བདག་ཅག་སྒྲིབ་པ་རྣམས་སྤོང་བར་མི་བགྱིད་དོ། །བཅོམ་
[053-437b4] ལྡན་འདས། འདི་ལྟར་ཡང་དག་པའི་མཐའ་ནི་ཀུན་ནས་ལྡང་བ་མ་མཆིས་པ་སྟེ། བདག་ཅག་ཀུན་ནས་ལྡང་བ་རྣམ་པར་གནོན་པར་མི་བགྱིད་དོ། །བཅོམ་ལྡན་འདས། འདི་ལྟར་དགེ་
[053-437b5] སྦྱོང་ནི་ནོངས་པ་མ་མཆིས་པ་སྟེ། བདག་ཅག་འགྱོད་པ་བསལ་བར་མི་བགྱིད་དོ། །བཅོམ་ལྡན་འདས། འདི་ལྟར་ཐོག་མ་ནས་མོས་ཤིང་དད་པ་སྟེ། བདག་ཅག་ཐེ་ཚོམ་སེལ་བར་
[053-437b6] མི་བགྱིད་དོ། །བཅོམ་ལྡན་འདས། འདི་ལྟར་མོས་པས་རྣམ་པར་གྲོལ་བ་རྟོགས་པ་སྟེ། བདག་ཅག་ནེམ་ནུར་སེལ་བར་མི་བགྱིད་དོ། །བཅོམ་ལྡན་འདས། འདི་ལྟར་ཆོས་ཐམས་
[053-437b7] ཅད་ནི་ཤིན་ཏུ་ཡོངས་སུ་མྱ་ངན་ལས་འདས་པ་སྟེ། བདག་ཅག་ཡོངས་སུ་མྱ་ངན་ལས་འདས་པ་དོན་དུ་མི་གཉེར་རོ། །བསྟན་པ་འདི་བཤད་པའི་ཚེ་དགེ་སློང་ཉིས་བརྒྱ་ནི་ཉེ་བར་ལེན་


[053-438a0] [438A] 
[053-438a1] ༄༅། །པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དགེ་སློང་བསམ་གཏན་བཞི་ཐོབ་པ་སྲིད་པ་ཐམ་པ། མ་ཐོབ་པ་ཐོབ་པའི་ང་རྒྱལ་ཅན་ཉིས་བརྒྱ་
[053-438a2] ནི་སྟན་ལས་ལངས་ཏེ། ཀྱེ་མའོ། །འདི་དག་ནི་འཇིག་རྟེན་ཐམས་ཅད་དང་འགལ་བར་ཆོས་འཆད་དེ། སྔོན་བདག་ཅག་གིས་རྗེས་སུ་མཐུན་པར་ཆོས་འཆད་པར་ཐོས་ན། ད་ལྟར་ནི་
[053-438a3] ཆོས་མ་ཡིན་པ། འདུལ་བ་མ་ཡིན་པ། སྟོན་པའི་བསྟན་པ་མ་ཡིན་པ་འཆད་དོ་ཞེས་ཚིག་དེ་སྐད་སྨྲས་ཏེ་དོང་ངོ། །ཚེ་དང་ལྡན་པ་ཤཱ་རིའི་བུ། ཁོ་བོས་འཇམ་དཔལ་གཞོན་ནུར་གྱུར་
[053-438a4] པ་ལ་འདི་སྐད་ཅེས་སྨྲས་སོ། །འཇམ་དཔལ། དགེ་སློང་ཉིས་བརྒྱ་པོ་འདི་དག་སྟན་ལས་ལངས་ཏེ། ཆོས་བཤད་པ་འདི་ནི་འཇིག་རྟེན་ཐམས་ཅད་དང་འགལ་བ་ཡིན་ནོ་ཞེས་ཚིག་
[053-438a5] དེ་སྐད་སྨྲས་ཏེ་དོང་ངོ། །འཇམ་དཔལ་གྱིས་སྨྲས་པ། བཙུན་པ་གང་བོ། རྣམ་གྲངས་གང་གིས་ཆོས་བཤད་པ་འདི་འཇིག་རྟེན་ཐམས་ཅད་དང་འགལ་བར་འགྱུར་བ་ཡོད་དོ། །དེ་
[053-438a6] ཅིའི་ཕྱིར་ཞེ་ན། བཙུན་པ་གང་པོ། འཇིག་རྟེན་ནི་ཕུང་པོ་དང་ཁམས་དང། སྐྱེ་མཆེད་ལ་མངོན་པར་ཞེན་པ་སྟེ། འཁོར་བ་སྤངས་པས་མྱ་ངན་ལས་འདས་པ་འཚོལ་ཞིང་འཁོར་
[053-438a7] བ་རང་བཞིན་གྱིས་མི་དམིགས་པ་ཉིད་མྱ་ངན་ལས་འདས་པ་ཡིན་པར་དེ་ལྟར་ནི་མི་ཤེས་སོ། །འདི་ལ་གང་འཁོར་བའམ་མྱ་ངན་ལས་འདས་པ་ནི་གང་ཡང་མེད་དེ། གང་དེ་ལྟ་བུའི་


[053-438b0] [438B] 
[053-438b1] །བདེན་པ་བཞི་རྣམ་པར་བཞག་པ་བསྟན་པ་ལ་མངོན་པར་ཞེན་པ་དེ་ནི་འགལ་བའི་གནས་ཉིད་དོ། །དོན་དམ་པའི་བདེན་པ་ལ་ནི་བདེན་པ་བཞི་རྣམ་པར་
[053-438b2] བཞག་པའང་མེད་དེ། དེ་ནི་མི་འགལ་བའོ། །ལམ་གྱི་རྒྱུ་མཐུན་པ་དང། འབྲས་བུ་ཐོབ་ཅེས་བྱ་བ་དེ་ནི་གཉིས་ཏེ། གཉིས་གང་ཡིན་པ་དེ་ནི་འགལ་བའོ། །ལམ་མཉམ་པ་ཉིད་ཀྱིས་ཆོས་ཐམས་
[053-438b3] ཅད་མཉམ་པ་ཉིད་འདི་ནི་གཉིས་སུ་མེད་པ་སྟེ། གཉིས་སུ་མེད་པ་གང་ཡིན་པ་དེ་ནི་མི་འགལ་བའོ། །ཇི་སྲིད་དུ་ངར་འཛིན་པ་དང་ང་ཡིར་འཛིན་པ་ལ་མངོན་པར་བརྩོན་པ་དེ་སྲིད་དུ་མངོན་
[053-438b4] པའི་ང་རྒྱལ་ལོ། །ཇི་སྲིད་དུ་མངོན་པའི་ང་རྒྱལ་བ་དེ་སྲིད་དུ་འགལ་བའོ། །གང་ཡང་ཆད་པར་མི་བྱེད། ལྷག་པར་མི་བྱེད། མཉམ་པ་ཉིད་དང་མཉམ་པར་མི་བྱེད། མི་མཉམ་པ་ཉིད་དང་མི་
[053-438b5] མཉམ་པར་མི་བྱེད་ཅིང། བྱེད་པ་མ་ཡིན། རྣམ་པར་བྱེད་པ་མ་ཡིན་པ་དེ་ནི་མངོན་པའི་ང་རྒྱལ་མེད་པ་སྟེ། གང་ལྷག་པའི་ང་རྒྱལ་མེད་པ་དེ་ནི་མི་འགལ་བའོ། །གང་མི་འགལ་བ་དེ་ནི་གཉིས་
[053-438b6] སུ་མེད་པ་སྟེ། དེ་ལ་དགོངས་ནས་བཅོམ་ལྡན་འདས་ཀྱིས་ཀྱང་ང་ནི་འཇིག་རྟེན་དང་ལྷན་ཅིག་ཏུ་མི་རྩོད་དོ། །འཇིག་རྟེན་ནི་ང་དང་ལྷན་ཅིག་ཏུ་རྩོད་པར་བྱེད་དོ་ཞེས་དེ་སྐད་ཅེས་གསུངས་སོ། །
[053-438b7] དེ་ཅིའི་ཕྱིར་ཞེ་ན། དེ་བཞིན་གཤེགས་པས་ནི་རྩོད་པའི་རྩ་བ་བཅད་དོ། །རྩོད་པའི་རྩ་བ་དེ་བཞིན་གཤེགས་པས་བཅད་པ་གང་ཞེ་ན། འདི་ལྟ་སྟེ། འདི་ནི་བདེན་པའོ། །འདི་ནི་རྫུན་པའོ་ཞེས་བྱའོ།།


[053-439a0] [439A] 
[053-439a1] ༄༅། །དེ་ལ་བཅོམ་ལྡན་འདས་ཀྱིས་ཀྱང་འདི་སྐད་ཅེས་བཀའ་སྩལ་ཏོ། །བྲམ་ཟེ། བདེན་པ་ཞེས་བྱ་བའི་ཚིག་ཀྱང་ཅི། ཅིའི་ཕྱིར་ན་རྫུན་པ་ཞེས་ཀྱང་བརྗོད། གང་ལ་མཉམ་
[053-439a2] པ་དང་མི་མཉམ་པ་མེད་ན། དེ་ལ་སུ་ཞིག་རྩོད་པ་སྦྱོར་བར་བྱེད་ཅེས་གསུངས་སོ། །དེ་ནས་འཇམ་དཔལ་གཞོན་ནུར་གྱུར་པས་དགེ་སློང་དེ་དག་ལ་ལམ་གང་ནས་དོང་བ་དེ་ཐམས་ཅད་
[053-439a3] མེས་ཡོངས་སུ་གང་བར་བྱིན་གྱིས་བརླབས་ནས། དེ་དག་ཕྱོགས་གང་དང་གང་དུ་དོང་བ་དེ་དང་དེ་དག་ཐམས་ཅད་མེས་ཡོངས་སུ་གང་བར་མཐོང་སྟེ། མེའི་ཕུང་པོ་དེ་ལས་བརྒལ་
[053-439a4] བར་མ་ནུས་སོ། །དེ་དག་རྫུ་འཕྲུལ་གྱི་སྟོབས་ཀྱིས་སྟེང་གི་བར་སྣང་ལ་དོང་བ་དང། ལྕགས་ཀྱི་དྲ་བས་ནམ་མཁའི་དཀྱིལ་ཐམས་ཅད་ཡོག་པར་མཐོང་ངོ། །འོག་ཏུ་བལྟས་ནའང་
[053-439a5] ཆུའི་ཕུང་པོ་ཆེན་པོ་མཐོང་སྟེ། དེ་དག་ཕྱོགས་བསླད་ཅིང་སྤུའི་ཁུང་བུ་ཟིང་ཞེས་བྱེད་པར་གྱུར་ནས། རྒྱལ་བུ་རྒྱལ་བྱེད་ཀྱི་ཚལ་གྱི་ལམ་དུ་བལྟས་ན་མེ་ཏོག་ཨུཏྤ་ལ་དང། པདྨ་དང་
[053-439a6] ཀུ་མུ་ད་དང། པདྨ་དཀར་པོས་ཡོག་ཅིང། ལམ་དེ་ནས་སྐྱེ་བོའི་ཚོགས་མང་པོ་དག་བཅོམ་ལྡན་འདས་ལས་ཆོས་མཉན་པའི་ཕྱིར་དོང་བ་མཐོང་ངོ། །མཐོང་ནས་དེ་ནས་དེ་དག་ཀྱང་
[053-439a7] ཕྱིར་ལོག་སྟེ། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ག་ལ་བ་དང། སྨིག་མའི་ལྡུམ་བུའི་འཁོར་གྱི་ཁྱམས་ག་ལ་བ་དང། བཅོམ་ལྡན་འདས་ག་ལ་བ་


[053-439b0] [439B] 
[053-439b1] བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས། བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་དོ། །ཕྱོགས་
[053-439b2] གཅིག་ཏུ་འཁོད་པ་དང། དེ་དག་ལ་ཁོ་བོས་འདི་སྐད་ཅེས་སྨྲས་སོ་།ཚེ་དང་ལྡན་པ་དག་གར་དོང་དོང། གང་ནས་འོངས། དེ་དག་གིས་སྨྲས་པ། ཚེ་དང་ལྡན་པ་གང་པོ། ཁོ་བོ་ཅག་ནི་
[053-439b3] དགྲ་བཅོམ་པ་ཟག་པ་ཟད་པ། བསམ་གཏན་ཐོབ་པ། རྫུ་འཕྲུལ་གྱི་རྐང་པའི་ཕ་རོལ་ཏུ་སོན་པ་སྟེ། ཁོ་བོ་ཅག་འཇམ་དཔལ་གཞོན་ནུར་གྱུར་པ་འདི་ལས་མི་མཐུན་པའི་ཆོས་བཤད་པ་ཐོས་
[053-439b4] ནས་སྟན་ལས་ལངས་ཏེ་དོང་ན། ཁོ་བོ་ཅག་གིས་སངས་རྒྱས་ཀྱི་ཞིང་འདི་ཐམས་ཅད་མེས་ཡོངས་སུ་གང་བར་མཐོང་སྟེ། མེའི་ཕུང་པོ་དེ་ལས་བརྒལ་བར་མ་ནུས་སོ། །ཁོ་བོས་བཅོམ་ལྡན་
[053-439b5] འདས་ལ་ཞུས་པ། དགྲ་བཅོམ་པ་ཟག་པ་ཟད་པའི་ས་དེ་གང་ལགས། དེ་ལ་བཅོམ་ལྡན་འདས་ཀྱི་ཁོ་བོ་ལ་འདི་སྐད་ཅེས་བཀའ་སྩལ་ཏོ། །གང་པོ། གང་འདོད་ཆགས་དང། ཞེ་སྡང་
[053-439b6] དང༑ གཏི་མུག་གི་མེ་ལ་སྤྱོད་པས་མེའི་ཕུང་པོ་ལས་འདའ་བ་ནི་གནས་མ་ཡིན་ནོ། །ལྟ་བའི་དྲ་བས་བསྒྲིབས་པས་ལྕགས་ཀྱི་དྲ་བ་བཅད་པ་དང། སྲེད་པའི་ཆུར་ཞུགས་པས་ཆུའི་
[053-439b7] ཕུང་པོ་ལས་བརྒལ་བ་ནི་གནས་མ་ཡིན་ནོ། །དེ་ཅིའི་ཕྱིར་ཞེ་ན་གང་པོ། འདི་ལྟར་དགེ་སློང་འདི་དག་འདོད་ཆགས་དང། ཞེ་སྡང་དང། གཏི་མུག་གི་མེ་ལ་སྤྱོད་དེ། དེ་དག་མེའི་


[053-440a0] [440A] 
[053-440a1] ༄༅། །ཕུང་པོ་ཆེན་པོ་ལས་འདའ་བར་མི་ནུས་སོ། །དེ་དག་ལྟ་བའི་དྲ་བས་བསྒྲིབས་ཏེ། ལྕགས་ཀྱི་དྲ་བ་གཅད་པར་མི་ནུས་སོ། །དེ་དག་སྲེད་པའི་ཆུ་བོར་ཞུགས་ཏེ་
[053-440a2] ཆུའི་ཕུང་པོ་ལས་རྒལ་བར་མི་ནུས་སོ། །གང་པོ། འདི་ལྟ་སྟེ་དཔེར་ན། མེའི་ཕུང་པོ་གང་ཡིན་པ་དང། ལྕགས་ཀྱི་དྲ་བ་གང་ཡིན་པ་དང། ཆུའི་ཕུང་པོ་གང་ཡིན་པའི་ཆོས་དེ་
[053-440a3] དག་ཐམས་ཅད་གང་ནས་ཀྱང་མ་འོངས། གང་དུའང་མ་སོང་སྟེ་གཞན་དུ་ན་འཇམ་དཔལ་གཞོན་ནུར་གྱུར་པའི་བྱིན་གྱི་རླབས་ཀྱིས་སྣང་ངོ། །གང་པོ། དེ་བཞིན་དུ་འདོད་ཆགས་
[053-440a4] དང༑ ཞེ་སྡང་དང། གཏི་མུག་གང་ཡིན་པ་དང། ལྟ་བར་བྱས་པ་གང་ཡིན་པ་དང། སྲིད་པའི་སྲེད་པ་གང་ཡིན་པའི་ཆོས་དེ་དག་གང་ནས་ཀྱང་མ་འོངས། གང་དུའང་མ་སོང་སྟེ་
[053-440a5] གཞན་དུ་ན་ཕྱིན་ཅི་ལོག་སྔོན་དུ་འགྲོ་བའི་རྟོག་པ་དང། རྣམ་པར་རྟོག་པ་དང། ཡོངས་སུ་རྟོག་པ་ལས་བདག་པོ་མེད་པ། བདག་གི་མེད་པ། ཡོངས་སུ་གཟུང་བ་མེད་པའི་བདག་
[053-440a6] དང་གཞན་དུ་སྒྲོ་འདོགས་པ་འབྱུང་ངོ། །དེ་ལ་རྣལ་འབྱོར་པ་རྣལ་འབྱོར་སྤྱོད་པས་རྣམ་པར་གཡེངས་བའི་སེམས་རྩེ་གཅིག་ཏུ་བྱེད་དོ་།སེམས་རྩེ་གཅིག་པས་ཞི་གནས་སྒྲུབ་པར་
[053-440a7] བྱེད་དོ། །ཞི་གནས་ཀྱི་ཚོགས་ཀྱིས་བསམ་གཏན་སྐྱེད་པར་བྱེད་དོ་།བསམ་གཏན་ཐོབ་པས་ཀྱང་རློམ་སེམས་སུ་མི་བྱེད། མངོན་པར་ཞེན་པར་མི་བྱེད་དོ། །བསམ་གཏན་ལས་སུ་རུང་བར་


[053-440b0] [440B] 
[053-440b1] ཆོས་གང་གི་རྒྱུ་དང། རྐྱེན་དུ་འགྱུར་ཞེས་དེ་སོ་སོར་རྟོག་པ་ན་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་པར་བྱེད་དེ། འདི་ལྟ་སྟེ་
[053-440b2] མ་རིག་པའི་རྐྱེན་གྱིས་འདུ་བྱེད་རྣམས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས་མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་སྐྱེ་
[053-440b3] མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་གྱིས་ཚོར་བ་ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་
[053-440b4] རྐྱེན་གྱིས་རྒ་ཤི་དང། མྱ་ངན་དང། སྨྲེ་སྔགས་འདོན་པ་དང་སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་འབྱུང་སྟེ། དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འདི་
[053-440b5] འབའ་ཞིག་འབྱུང་བར་འགྱུར་ཏེ། འདི་ནི་ལོག་པར་བསྒྲུབ་པའི་འདུ་བྱེད་ཀྱི་ལམ་ཞེས་བྱའོ། །མ་རིག་པ་འགགས་པས་འདུ་བྱེད་རྣམས་འགག་།འདུ་བྱེད་འགགས་པས་རྣམ་པར་ཤེས་
[053-440b6] པ་འགག་རྣམ་པར་ཤེས་པ་འགགས་པས་མིང་དང་གཟུགས་འགག་མིང་དང་གཟུགས་འགགས་པས་སྐྱེ་མཆེད་དྲུག་འགག་སྐྱེ་མཆེད་དྲུག་འགགས་པས་རེག་པ་འགག་རེག་
[053-440b7] པ་འགགས་པས་ཚོར་བ་འགག་ཚོར་བ་འགགས་པས་སྲེད་པ་འགག་སྲེད་པ་འགགས་པས་ལེན་པ་འགག་ལེན་པ་འགགས་པས་སྲིད་པ་འགག་སྲིད་པ་འགགས་པས་སྐྱེ་བ་


[053-441a0] [441A] 
[053-441a1] ༄༅། །འགག་སྐྱེ་བ་འགགས་པས་རྒ་ཤི་དང། མྱ་ངན་དང་སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་འགག་སྟེ་
[053-441a2] དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་འགག་པར་འགྱུར་ཏེ། འདི་ནི་ཡང་དག་པར་སྒྲུབ་པ་འདུས་མ་བྱས་སུ་ངེས་པར་འཇུག་པའོ། །དེ་ལ་མ་རིག་པ་འགགས་པ་
[053-441a3] ནི་འདས་པ་མ་ཡིན། མ་འོངས་པ་མ་ཡིན། དེ་ལྟར་བྱུང་བ་མ་ཡིན་མོད་ཀྱི། འོན་ཀྱང་གང་ཚུལ་བཞིན་མ་ཡིན་མོད་ཀྱི། འོན་ཀྱང་གང་ཚུལ་བཞིན་མ་ཡིན་པ་ཡིད་ལ་བྱེད་པ་བྱུང་བས་མ་རིག་པ་འབྱུང་སྟེ། དེ་ཚུལ་བཞིན་ཡིད་
[053-441a4] ལ་བྱེད་པས་སོ་སོར་རྟོག་པ་ཡིད་ལ་བྱེད་ན་འབྱུང་བར་མི་འགྱུར་རོ་།མི་འབྱུང་བ་དེ་ནི་ཤིན་ཏུ་འགགས་པ་སྟེ། དེ་བས་ན་མ་རིག་པ་འགག་ཅེས་བྱའོ། །དེ་ལ་ཚུལ་བཞིན་ཡིད་ལ་བྱེད་
[053-441a5] པ་ནི་འབྱུང་བ་ཆེན་པོ་བཞི་ལས་བྱུང་བའི་ལུས་འདི་ལ་འདི་ལྟ་སྟེ། ལུས་འདི་ནི་བེམས་པོ་སྟེ། རྩྭ་དང། ཤིང་དང། རྩིག་པ་དང། རྡོ་ལྟར་སྣང་བར་སོ་སོར་རྟོག་གོ་གང་སེམས་
[053-441a6] སམ། ཡིད་དམ། རྣམ་པར་ཤེས་པ་ཞེས་བྱ་བ་དེའང་གཟུགས་མེད་པ་བསྟན་དུ་མེད་པ། ཐོགས་པ་མེད་པ། རྣམ་པར་མི་རིག་པ། སྒྱུ་མ་དང། རྨི་ལམ་ལྟ་བུ་སྟེ། ནང་དང། ཕྱི་
[053-441a7] དང༑ གཉིས་ཀ་མ་ཡིན་པར་ཡང་མི་དམིགས་སོ་ཞེས་དེ་ལྟར་ཚུལ་བཞིན་ཡིད་ལ་བྱེད་པ་ལ་བརྩོན་པའི་དགེ་སློང་གིས་ཆོས་ཐམས་ཅད་རང་བཞིན་གྱིས་མ་སྐྱེས་པར་རྟོགས་པར་


[053-441b0] [441B] 
[053-441b1] གང་མ་སྐྱེས་པ་དེ་ནི་དོན་དམ་པའོ། །བསྟན་པ་འདི་བཤད་པའི་ཚེ་དགེ་སློང་ཉིས་བརྒྱ་པོ་དེ་དག་གིས་ཉེ་བར་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དེ་
[053-441b2] ནས་གཅེར་བུ་མའི་བུ་བདེན་པ་པོ་འཁོར་དམས་པར་གྱུར་ཏེ། གཡོག་ལྔ་བརྒྱ་ཞིག་དང་སྤ་གོང་བར་གྱུར་ཅིང། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ག་ལ་
[053-441b3] པ་དང། སྨིག་མའི་ཚལ་ལྡུམ་བུའི་འཁོར་གྱི་ཁྱམས་ག་ལ་བ་དང་བཅོམ་ལྡན་འདས་ག་ལ་བ་དེར་དོང་སྟེ་ལྷགས་པ་དང། བཅོམ་ལྡན་འདས་དང་ལྷན་ཅིག་ཀུན་དགའ་བ་དང། མགུ་
[053-441b4] བར་འགྱུར་བ་དང། དགའ་བར་འགྱུར་བའི་གཏམ་སྣ་ཚོགས་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གཽ་ཏ་མ། དགེ་སྦྱོང་གཽ་ཏ་མ་ནི་གཞན་གྱི་འཁོར་ཁ་འདྲེན་པའི་
[053-441b5] སྒྱུས་ཁ་འདྲེན་ཏེ་ཞེས་ཡང་དང་ཡང་དུ་ཐོས་ན། དེ་ད་ནི་མངོན་སུམ་དུ་གྱུར་ཏེ། འདི་ལྟར་འཇམ་དཔལ་གཞོན་ནུར་གྱུར་པས་ཁོ་བོའི་འཁོར་ཕྱེ་སྟེ། དགེ་སྦྱོང་གཽ་ཏ་མ་ལ་ཕུལ་ལོ། །དགེ་སྦྱོང་གཽ་ཏ་
[053-441b6] མས་ཀྱང་ལོག་པའི་གཟུང་བས་བཟུང་སྟེ། དེ་དག་སླར་ཁོ་བོའི་དྲུང་དུ་མི་འོང། བསྙེན་བཀུར་མི་བྱེད། རྣམ་བླགས་ཏེ་མི་ཉན། ཀུན་ཤེས་པར་བྱ་བའི་སེམས་ཉེ་བར་མི་འཇོག་གོ་དེའི་ཚེ་ཀུན་ཏུ་རྒྱུ་ཟླ་
[053-441b7] བ་ཅན་ཞེས་བྱ་བའི་སྣག་གི་གཉེན་མཚམས་ཀུན་ཏུ་རྒྱུ་རྒྱལ་བའི་བློ་གྲོས་ཞེས་བྱ་བ་འཁོར་དེར་འདུས་ཏེ་འདུག་པར་གྱུར་པ་དེས་གཅེར་བུ་མའི་བུ་བདེན་པ་པོ་ལ་འདི་སྐད་ཅེས་སྨྲས་སོ། །གཅེར་བུ་མའི་


[053-442a0] [442A] 
[053-442a1] ༄༅། །བུ་བདེན་པ་པོ། བཅོམ་ལྡན་འདས་དང། བཅོམ་ལྡན་འདས་ཀྱི་ཉན་ཐོས་རྣམས་དང། འཇམ་དཔལ་གཞོན་ནུར་གྱུར་པ་ལ་མ་དད་པར་མ་བྱེད་ཅིག་ཁྱོད་
[053-442a2] ལ་ཡུན་རིང་པོར་དོན་མེད་པ་དང། མི་ཕན་པ་དང། སྡུག་བསྔལ་བ་དང། རྣམ་པར་ལྟུང་བར་གྱུར་ཏ་རེ། གཅེར་བུ་པ། འདི་ལྟ་སྟེ་ངས་དཔེ་བྱ་བར་སྤོབས་སོ། །གཅེར་བུ་པ། འདི་
[053-442a3] ལྟ་སྟེ། དཔེར་ན། སྐྱེས་བུ་བྱིས་པའི་རང་བཞིན་ཅན། ཤེས་རབ་འཆལ་པའི་རང་བཞིན་ཅན་ལ་ལ་ཞིག་མར་གྱི་སྙིང་ཁུ་འདོད་ཅིང་མར་འཚོལ་ལ། དེས་ཆུ་བུམ་པའི་ནང་དུ་
[053-442a4] བླུགས་ཏེ་བསྲུབས་ནས་དེ་ཇི་ཙམ་ན་དོན་མེད་པ་དང། ཆད་པའི་སྐལ་བ་ཅན་དུ་གྱུར་ཀྱང་དེའི་རྒྱུས་མར་རམ། མར་གྱི་སྙིང་ཁུ་ནི་མི་རྙེད་དོ། །གཅེར་བུ་པ། དེ་བཞིན་དུ་འདི་ལས་
[053-442a5] ཕྱི་རོལ་གྱི་ཡ་མཚན་ཅན་ཐམས་ཅད་རྣལ་འབྱོར་དང། སྒོམ་པ་དང། དཀའ་ཐུབ་དང། བརྟུལ་ཞུགས་དེ་དག་ཐམས་ཅད་ནི་ལོག་པར་བཟུང་བ་སྟེ། དེ་དག་ནི་ཆུའི་བུམ་པ་བསྲུབས་པ་ལྟ་
[053-442a6] བུའོ་ཞེས་ང་སྨྲའི་སྟེང་དུ་དེ་བཞིན་གཤེགས་པས་གསུངས་པའི་ཆོས་འདུལ་བ་ལ་སེམས་གདུག་པ་བྱས་པས་སེམས་ཅན་དམྱལ་བའི་གཡང་སར་ལྷུང་བར་འགྱུར་རོ། །གཅེར་
[053-442a7] བུ་པ། འདི་ལྟ་སྟེ། དཔེར་ན། སྐྱེས་བུ་མཁས་པའི་རང་བཞིན་ཅན་ཤེས་རབ་དང་ལྡན་པའི་རང་བཞིན་ཅན་ལ་ལ་ཞིག་མར་གྱི་སྙིང་ཁུ་འདོད་ཅིང་མར་འཚོལ་ལ། དེས་འོ་མ་བུམ་


[053-442b0] [442B] 
[053-442b1] འབྱིན་པར་འགྱུར་ཏེ། མར་སར་ལས་མར་རོ། །མར་ལས་མར་གྱི་སྙིང་ཁུ་འཐོབ་བོ། །གཅེར་བུ་པ། དེ་བཞིན་དུ་ཁྱིམ་ན་
[053-442b2] གནས་པར་འགྱུར་བའམ། རབ་ཏུ་བྱུང་བའང་རུང། དེ་བཞིན་གཤེགས་པས་གསུང་པའི་ཆོས་འདུལ་བ་འདི་ལ་དད་པ་དང་ལྡན་ཞིང་མོས་པ་མང་བས་སྦྱོར་བར་བྱེད། རྩོལ་བར་བྱེད་
[053-442b3] འབད་པར་བྱེད་ན་མར་འདོད་པའི་འོ་མའི་བུམ་པ་ལས་མར་གྱི་སྙིང་ཁུ་ཐོབ་པ་བཞིན་དེ་དག་མྱུར་དུ་འཕགས་པའི་རྣམ་པར་གྲོལ་བ་ཐོབ་བོ། །གཅེར་བུ་པ། འདི་ལྟ་སྟེ། དཔེར་ན། སྐྱེས་བུ་ཞིག་
[053-442b4] གིས་སྐྱེས་བུ་གཉིས་པའི་འཇིམ་པ་ལས་བྱས་པའི་སྣོད་བརྒྱ་སྟོང་བཞག་སྟེ། དེ་ཉིད་ཀྱི་རིན་པོ་ཆེའི་སྣོད་བྱིན་ན། གཅེར་བུ་པ། འདི་ཇི་སྙམ་དུ་སེམས། ཅི་སྐྱེས་བུ་དེས་སྐྱེས་བུ་དེ་
[053-442b5] བསླུས་པ་ཡིན་ནམ། སྨྲས་པ། རྒྱལ་པའི་བློ་གྲོས། དེ་ནི་མ་ཡིན་ནོ་།སྨྲས་པ། གཅེར་བུ་པ། དེ་བཞིན་དུ་འཇིམ་པ་ལས་བྱས་པའི་སྣོད་ལྟ་བུའི་མུ་སྟེགས་ཅན་གྱི་ཉན་ཐོས་རྣམས་
[053-442b6] བཅོམ་སྟེ། དེ་བཞིན་གཤེགས་པའི་བསྟན་པ་ལ་ཆོས་རིན་པོ་ཆེའི་སྣོད་དུ་བྱེད་ན། དེས་མུ་སྟེགས་ཅན་རྣམས་གང་ཡང་བསླུས་པར་མི་འགྱུར་རོ། །གཅེར་བུ་པ། འདི་ལྟ་སྟེ། དཔེར་ན་
[053-442b7] སྐྱེས་བུ་དེད་དཔོན་ཐབས་ལ་མི་མཁས་པ་མངོན་པའི་ང་རྒྱལ་ཅན་ཞིག་གིས་འགྲོན་པ་མང་པོ་ལམ་ངན་པར་བཙུད་པ་ལས། དེད་དཔོན་ཐབས་ལ་མཁས་པ་ལམ་ཤེས་པ་ལམ་མཐོང་


[053-443a0] [443A] 
[053-443a1] ༄༅། །བ་ཞིག་གིས་ལམ་ངན་པ་དེ་ནས་བཟློག་སྟེ། ཡང་དག་པའི་ལམ་དུ་བཙུད་པ་དེ་བཞིན་དུ། གཅེར་བུ་པ་ཁྱེད་ཀྱི་སྟོན་པ་དྲུག་པོ་ཐམས་ཅད་ཀྱང་ལམ་མི་
[053-443a2] ཤེས་པ། ལམ་མི་མཁས་པ་སྟེ། དེས་ཁྱེད་ཅག་སེམས་ཅན་མང་པོ་རྣམས་ལམ་ངན་པར་བཙུད་དོ། །དེ་བཞིན་གཤེགས་པ་ནི་ལམ་མཁྱེན་པ། ལམ་ལ་མཁས་པ་སྟེ། དེས་སེམས་
[053-443a3] ཅན་དེ་དག་ལམ་ངན་པ་དེ་ལས་བཟློག་ནས་ཡང་དག་པའི་ལམ་དུ་འཛུད་དོ། །གཅེར་བུ་པ། དེ་ལྟ་མོད་ཀྱི། ཁྱོད་ཀྱི་འཁོར་འདི་དག་ཁྲིད་དེ་སོང་ཞིག་དེ་ནས་ཡང་གཅེར་བུ་པ་ཁྲི་
[053-443a4] ཉིས་སྟོང་གཅེར་བུ་མའི་བུ་བདེན་པ་པོ་དང་ལྷན་ཅིག་ཏུ་དོང་ངོ་།ལྷག་མ་རྣམས་ནི་མངོན་པར་ཤེས་པ་ཐོབ་ནས་དེ་དག་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བས་
[053-443a5] རབ་ཏུ་བྱུང་བར་གྱུར་ཏོ། །དེ་ལ་བཅོམ་ལྡན་འདས་ཀྱིས་ཀུན་ཏུ་རྒྱུ་རྒྱལ་བའི་བློ་གྲོས་ལ་འདི་སྐད་ཅེས་བཀའ་སྩལ་ཏོ། །རྒྱལ་བའི་བློ་གྲོས་ཁྱོད་ཀྱིས་གང་དག་གཅེར་བུ་མའི་བུ་བདེན་
[053-443a6] པ་པོ་དང་ལྷན་ཅིག་ཏུ་དོང་བའི་གཅེར་བུ་ཁྲི་ཉིས་སྟོང་པོ་དེ་དག་མཐོང་ངམ། གསོལ་པ། བཅོམ་ལྡན་འདས། མཐོང་ངོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་བའི་
[053-443a7] བློ་གྲོས། དེ་དག་ཐམས་ཅད་དེ་བཞིན་གཤེགས་པ་བྱམས་པའི་འདུས་པ་དང་པོའི་གྲངས་སུ་གཏོགས་པར་འགྱུར་རོ། །དེ་ཅིའི་ཕྱིར་ཞེ་ན། དེ་ལྟར་དེ་དག་གིས་ཆོས་ཟབ་མོ་


[053-443b0] [443B] 
[053-443b1] །གཅེར་བུ་མའི་བུ་བདེན་པ་པོ་ནི་འདི་ལྟ་སྟེ། དཔེར་ན། ད་ལྟར་ངའི་དགེ་སློང་ཤཱ་རིའི་བུ་བཞིན་དུ་དེ་བཞིན་གཤེགས་པའི་བྱམས་པའི་བསྟན་པ་ལ་ཉན་ཐོས་
[053-443b2] རྣམས་ཀྱི་ནང་ན་ཤེས་རབ་ཆེ་བའི་མཆོག་ཏུ་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་ང་ལ་མོས་པ་ཡོད་དོ། །ལྷག་པའི་ང་རྒྱལ་གྱིས་ནི་ལྟ་བ་ཡོངས་སུ་མི་གཏོང་ངོ། །དེ་ནས་འཇམ་
[053-443b3] དཔལ་གཞོན་ནུར་གྱུར་པ་ལ་ཀུན་ཏུ་རྒྱུ་རྒྱལ་པའི་བློ་གྲོས་ཀྱིས་འདི་སྐད་ཅེས་སྨྲས་སོ། །འཇམ་དཔལ། ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མ་ལ་དགེ་སློང་མངོན་པའི་ང་རྒྱལ་ཅན་ཇི་
[053-443b4] སྙེད་ཅིག་འབྱུང་བར་འགྱུར། འཇམ་དཔལ་གྱིས་སྨྲས་པ། རིགས་ཀྱི་བུ་ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མ་ལ་དགེ་སློང་མངོན་པའི་ང་རྒྱལ་ཅན་འབྱུང་བ་ནི་དཀོན་ནོ། །དེ་ཅིའི་
[053-443b5] ཕྱིར་ཞེ་ན། རིགས་ཀྱི་བུའམ། བསམ་གཏན་བཞི་མ་བསྐྱེད་པར་མངོན་པའི་ང་རྒྱལ་དུ་ལྟུང་བར་མི་ནུས་སོ། །དེ་ཅིའི་ཕྱིར་ཞེ་ན། དེ་ལྟར་དེའི་ཚེ་དགེ་སློང་དེ་དག་སེམས་གནས་
[053-443b6] པའང་དཀོན་ན་གང་བསམ་གཏན་བཞི་ལ་སྙོམས་པར་འཇུག་པ་དེ་དག་ཅི་སྨོས། རིགས་ཀྱི་བུ། དེ་ལྟ་བས་ན་ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མ་ལ་དགེ་སློང་མངོན་པའི་ང་རྒྱལ་
[053-443b7] ཅན་འབྱུང་བ་ནི་དཀོན་ནོ། །རིགས་ཀྱི་བུ། འོན་ཀྱང་འདི་གཉིས་ནི་མངོན་པའི་ང་རྒྱལ་ཅན་ཏེ། གཉིས་གང་ཞེ་ན། ལྟ་བ་ལ་ཆགས་པས་བསམ་གཏན་གྱི་མངོན་པའི་ང་རྒྱལ་ཅན་དང་


[053-444a0] [444A] 
[053-444a1] ༄༅། །རྙེད་པ་དང་བཀུར་སྟིའི་ཕྱིར་འཕགས་པའི་རིགས་དང་ཚུལ་ཁྲིམས་དང། ཐོས་པ་དང། སྦྱངས་པའི་ཡོན་ཏན་དང། ཡོ་བྱད་བསྙུངས་པ་ཙམ་གྱིས་མངོན་
[053-444a2] པའི་ང་རྒྱལ་དུ་ལྟུང་བ་སྟེ། དེ་གཉིས་ནི་མངོན་པའི་ང་རྒྱལ་ཅན་ནོ། །གང་ཡང་མངོན་པའི་ང་རྒྱལ་ཅན་དུ་གྱུར་ཏེ། དེ་བཞིན་གཤེགས་པས་གསུངས་པའི་ཆོས་འདུལ་བ་སྤོང་བ་དེ་དག་ནི་
[053-444a3] སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དུ་འགྲོ་བར་འགྱུར་རོ། །སྨྲས་པ། འཇམ་དཔལ། ཕ་རོལ་གྱི་སེམས་མི་ཤེས་པར་འདི་ནི་མངོན་པའི་
[053-444a4] ང་རྒྱལ་ཅན་ནོ་ཞེས་ཇི་ལྟར་ཤེས་པར་བྱ། སྨྲས་པ། གལ་ཏེ་སོ་སོའི་སྐྱེ་བོ་རྣམས་མྱ་ངན་ལས་འདའ་བར་འགྱུར་གྱི། དགྲ་བཅོམ་པ་རྣམས་ནི་མ་ཡིན་ནོ་ཞེས་དེ་སྐད་ཐོས་ནས་སྐྲག་
[053-444a5] པར་གྱུར་ན་མངོན་པའི་ང་རྒྱལ་ཅན་དུ་རིག་པར་བྱའོ། །གལ་ཏེ་སོ་སོའི་སྐྱེ་བོ་རྣམས་ཀྱིས་དེ་བཞིན་གཤེགས་པ་མཐོང་གི་དགྲ་བཅོམ་པ་རྣམས་ཀྱིས་ནི་མ་ཡིན་ནོ་ཞེས་དེ་སྐད་ཐོས་
[053-444a6] ནས་སྐྲག་པར་གྱུར་ན་མངོན་པའི་ང་རྒྱལ་ཅན་དུ་རིག་པར་བྱའོ་།གལ་ཏེ་སོ་སོའི་སྐྱེ་བོ་རྣམས་ཀྱིས་སྦྱིན་པ་ཡོངས་སུ་སྦྱོང་བར་བྱེད་ཀྱི། དགྲ་བཅོམ་པ་རྣམས་ཀྱིས་ནི་མ་ཡིན་ནོ་ཞེས་
[053-444a7] དེ་སྐད་ཐོས་ནས་སྐྲག་པར་འགྱུར་ན་མངོན་པའི་ང་རྒྱལ་ཅན་དུ་རིག་པར་བྱའོ། །གལ་ཏེ་སོ་སོའི་སྐྱེ་བོ་རྣམས་ཀྱིས་དེ་བཞིན་གཤེགས་པ་མཉེས་པར་བྱེད་ཀྱི། དགྲ་བཅོམ་པ་རྣམས་ཀྱིས་ནི་


[053-444b0] [444B] 
[053-444b1] པའི་ང་རྒྱལ་ཅན་དུ་རིག་པར་བྱའོ། །གང་དག་ཉོན་མོངས་པ་ཐམས་ཅད་ལས་མི་གཡོ་བ་དེ་དག་ནི་མི་བརྟེན་པའོ། །གང་དག་མི་
[053-444b2] བརྟེན་པ་དེ་དག་ནི་འཇིག་རྟེན་ན་སྦྱིན་པའི་གནས་སོ། །གང་ཡང་ཉོན་མོངས་པ་ལས་གཡོ་བ་དེ་དག་ནི་བརྟེན་པའོ། །གང་དག་བརྟེན་པ་དེ་དག་ནི་འཇིག་རྟེན་ན་སྦྱིན་པའི་གནས་མ་ཡིན་ནོ། །
[053-444b3] དེ་ལ་གང་དག་རྩོད་པར་བྱེད་པ་དེ་དག་ནི་མངོན་པའི་ང་རྒྱལ་ཅན་དུ་རིག་པར་བྱའོ། །ཆོས་ཐམས་ཅད་ནི་འབྱུང་བའོ་ཞེས་བྱ་བའི་ཆོས་ཟབ་མོའི་ཚུལ་འདི་གང་གིས་མི་རྟོགས་པ་དེ་དག་ནི་
[053-444b4] མངོན་པའི་ང་རྒྱལ་ཅན་དུ་རིག་པར་བྱའོ། །ཆོས་ཐམས་ཅད་ཡོངས་སུ་ཤེས་པར་མི་བྱའོ། །སྤང་བར་མི་བྱའོ། །བསྒོམ་པར་མི་བྱའོ་།མངོན་དུ་མི་བྱའོ་ཞེས་བྱ་བའི་བདེན་པའི་ཚུལ་
[053-444b5] འདི་ལ་གང་མི་འཇུག་པ་དེ་དག་ནི་མངོན་པའི་ང་རྒྱལ་ཅན་དུ་རིག་པར་བྱའོ། །སྨྲས་པ། འཇམ་དཔལ། མངོན་པའི་ང་རྒྱལ་མེད་པའི་ཕྱག་རྒྱ་ཇི་ལྟ་བུ་ཡིན། སྨྲས་པ། འགལ་བ་མེད་པ་
[053-444b6] དང༑ རྩོད་པ་མེད་པ་ནི་མངོན་པའི་ང་རྒྱལ་མེད་པའོ། །རིགས་ཀྱི་བུ། འདི་ལྟ་སྟེ། དཔེར་ན། རི་དྭགས་ཀྱི་རྒྱལ་པོ་སེང་གེ་ནི་སྒྲ་ཐམས་ཅད་ཀྱིས་མི་སྐྲག་གོ་དེ་བཞིན་དུ། རིགས་ཀྱི་བུ་
[053-444b7] དགེ་སློང་མངོན་པའི་ང་རྒྱལ་མེད་པ་ནི་སྒྲ་ཐམས་ཅད་ཀྱིས་མི་སྐྲག་གོ་དེ་ཅིའི་ཕྱིར་ཞེ་ན། འདི་ལྟར་དེས་ཆོས་ཐམས་ཅད་སྒྲ་བརྙན་ལྟ་བུར་རིག་སྟེ། སྒྲ་བརྙན་ལ་ནི་སེམས་མེད། ཡིད་


[053-445a0] [445A] 
[053-445a1] ༄༅། །མེད༑ རྣམ་པར་ཤེས་པ་མེད་ཀྱང་དེ་ལ་བརྟེན་ཅིང་སྒྲ་འབྱུང་བར་འགྱུར་རོ། །དེ་བཞིན་དུ་དེས་སེམས་དང་ཡིད་ཀྱང་ཡང་དག་པ་ཇི་ལྟ་བ་བཞིན་དུ་ཤེས་ཏེ་
[053-445a2] དེ་སྒྲ་ཐམས་ཅད་རྐྱེན་ལ་རག་ལས་པར་རྟོགས་ནས་དེ་སྒྲ་ཐམས་ཅད་ལ་དགའ་བའང་མི་སྐྱེད་དོ། །དེ་སངས་རྒྱས་ཀྱི་སྒྲ་ལའང་རྗེས་སུ་ཆགས་པར་མི་བྱེད། མུ་སྟེགས་ཅན་གྱི་སྒྲ་
[053-445a3] ལའང་ཁོང་ཁྲོ་བར་མི་བྱེད། རྣམ་པར་བྱང་བའི་སྒྲ་ལའང་རྗེས་སུ་ཆགས་པར་མི་བྱེད། ཉོན་མོངས་པའི་སྒྲ་ལའང་ཁོང་ཁྲོ་བར་མི་བྱེད་ཅིང་དེས་སྒྲ་ཐམས་ཅད་ཀྱི་སྔོན་གྱི་མཐའ་དང་
[053-445a4] ཕྱི་མའི་མཐའ་རྟོགས་པར་གྱུར་པ་འདི་ནི། རིགས་ཀྱི་བུ། མངོན་པའི་ང་རྒྱལ་མེད་པའི་ཕྱག་རྒྱ་ཞེས་བྱ་སྟེ། གཞག་པ་མེད་པ་དང་གདེག་པ་མེད་པའི་ཕྱག་རྒྱའོ། །ཇི་ལྟ་བ་བཞིན་གྱི་
[053-445a5] ཕྱག་རྒྱའོ། །ཡང་དག་པར་བསྒྲུབ་པའི་ཕྱག་རྒྱའོ། །རང་བཞིན་གྱི་མཚན་ཉིད་ཀྱི་ཕྱག་རྒྱའོ། །ཚུལ་གཅིག་ཏུ་འཇུག་པའི་ཕྱག་རྒྱའོ། །ཆོས་ཀྱི་དབྱིངས་སུ་ཡང་དག་པར་འདུ་བའི་ཕྱག་
[053-445a6] བྱའོ༑ ༑དེ་བཞིན་ཉིད་ཐ་མི་དད་པའི་ཕྱག་རྒྱའོ། །ཡང་དག་པའི་མཐའི་གནས་ཀྱི་ཕྱག་རྒྱའོ། །དོན་དམ་པ་སྟོང་པ་ཉིད་ཀྱི་ཕྱག་རྒྱའོ། །དུས་གསུམ་མཉམ་པ་ཉིད་ཀྱི་ཕྱག་རྒྱའོ། །བཟོད་
[053-445a7] མ་ནས་མ་སྐྱེས་པའི་ཕྱག་རྒྱའོ། །རང་བཞིན་ལ་སོ་སོར་རྟོག་པའི་ཕྱག་རྒྱ་སྟེ། རིགས་ཀྱི་བུ། ཕྱག་རྒྱ་དེ་དག་གིས་བཏབ་པའི་ཆོས་ཐམས་ཅད་མངོན་པའི་ང་རྒྱལ་མེད་པའི་དགེ་སློང་


[053-445b0] [445B] 
[053-445b1] ཐེ་ཚོམ་དུ་མི་འགྱུར་ཏེ་བདག་མི་དམིགས་པར་རྟོགས་པར་འགྱུར་རོ། །དེ་ནས་བཅོམ་ལྡན་འདས་ལ་ཀུན་ཏུ་རྒྱུ་རྒྱལ་བའི་བློ་གྲོས་ཀྱིས་འདི་སྐད་
[053-445b2] ཅེས་གསོལ་ཏོ། །བཅོམ་ལྡན་འདས། བདག་གིས་སྔོན་ཡང་ཀུན་ཏུ་རྒྱུ་ལྷག་སྤྱོད་དང། སྣག་གི་གཉེན་མཚམས་ཀུན་ཏུ་རྒྱུ་ཟླ་བ་ཅན་ལས་ཐེག་པ་ཆེན་པོ་འདིའི་ཡོན་ཏན་བསྔགས་
[053-445b3] པ་བརྗོད་པ་ཁ་ཅིག་ཐོས་པར་གྱུར་ཏོ། །བཅོམ་ལྡན་འདས། བདག་གིས་དེ་ལྟར་ཡང་འཇམ་དཔལ་གཞོན་ནུར་གྱུར་པ་ལས་དམ་པའི་ཆོས་བཤད་པ་ཐོས་ནས་བླ་ན་མེད་པ་ཡང་དག་
[053-445b4] པར་རྫོགས་པའི་བྱང་ཆུབ་ཏུ་སེམས་བསྐྱེད་ངོ། །བཅོམ་ལྡན་འདས་ཀྱིས་ཀྱང་བདག་ལ་ཅི་ནས་ཀྱང་བདག་གིས་བྱང་ཆུབ་ཀྱི་ཕྱོགས་ཀྱི་ཆོས་རྣམས་བསགས་ཏེ། མྱུར་དུ་བླ་ན་མེད་པ་ཡང་
[053-445b5] དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། སེམས་ཅན་ཚད་མ་མཆིས་གྲངས་མ་མཆིས་པ་རྣམས་ཀྱི་དོན་བགྱིད་པར་འགྱུར་བ་དེ་ལྟར་ཆོས་བཤད་དུ་
[053-445b6] གསོལ། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པའི་བློ་གྲོས་བྱང་ཆུབ་སེམས་དཔའ་རྣམས་ཀྱི་ཆོས་འདི་གཉིས་ནི། མྱུར་དུ་བླ་ན་མེད་པ་ཡང་དག་པར་རྫོགས་པའི་
[053-445b7] བྱང་ཆུབ་མངོན་པར་ཤེས་པར་བྱེད་པའོ། །གཉིས་གང་ཞེ་ན། འདི་ལྟ་སྟེ། བརྩོན་འགྲུས་དང། བག་ཡོད་པའོ། །དེ་ལ་བརྩོན་འགྲུས་གང་ཞེ་ན། གང་ཆོས་ཀྱིས་བཙལ་བའི་ལོངས་


[053-446a0] [446A] 
[053-446a1] ༄༅། །སྤྱོད་པ་བདོག་པ་ཐམས་ཅད་ཡོངས་སུ་གཏོང་བའོ། །བག་ཡོད་པ་གང་ཞེ་ན། གང་རྣམ་པར་སྨིན་པ་ལ་མི་རེ་བས་བྱང་ཆུབ་ཏུ་ཡོངས་སུ་བསྔོ་བའོ། །དེ་ལ་
[053-446a2] བརྩོན་འགྲུས་ནི་གང་མི་དགེ་བའི་ཆོས་ཐམས་ཅད་སྤང་བ་དང་དགེ་བའི་ཆོས་ཐམས་ཅད་ཡོངས་སུ་རྫོགས་པར་བྱ་བའི་ཕྱིར་ཡང་དག་པར་རྩོལ་བའོ། །བག་ཡོད་པ་ནི་ཚུལ་
[053-446a3] ཁྲིམས་ཡོངས་སུ་དག་ཅིང་སྐྱེ་བ་ཐམས་ཅད་མི་འདོད་པས་བྱང་ཆུབ་ཏུ་ཡོངས་སུ་བསྔོ་བའོ། །དེ་ལ་བརྩོན་འགྲུས་ནི་གང་ལུས་དང་སེམས་ལ་མི་ལྟ་བས་བཟོད་ཅིང་དེས་པའོ། །བག་
[053-446a4] ཡོད་པ་ནི་གང་ཁོང་ཁྲོ་བ་མེད་པའི་སེམས་ཀྱིས་སེམས་ཅན་ཐམས་ཅད་ཀུན་ཏུ་བསྲུང་བའོ། །དེ་ལ་བརྩོན་འགྲུས་ནི་གང་དགེ་བའི་ཆོས་ཡང་དག་པར་སྒྲུབ་པས་ཡོངས་སུ་མི་སྐྱོ་བའོ། །
[053-446a5] བག་ཡོད་པ་ནི་དགེ་བའི་ཆོས་ཡང་དག་པར་བསྒྲུབས་པ་རྣམས་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བའོ། །དེ་ལ་བརྩོན་འགྲུས་ནི་གང་བསམ་གཏན་གྱི་ཡན་ལག་ཡང་དག་
[053-446a6] པར་བསྒྲུབས་པས་ཡོངས་སུ་མི་བསྔོ་བའོ། །བག་ཡོད་པ་ནི་གང་བསམ་གཏན་གྱི་རོ་མྱོང་བར་བྱེད་པ་ལས་ལྡོག་པའི་ཤེས་པའོ། །དེ་ལ་བརྩོན་འགྲུས་ནི་གང་མང་དུ་ཐོས་པ་འཚོལ་
[053-446a7] བས་ཆོག་མི་ཤེས་པའོ། །བག་ཡོད་པ་ནི་གང་ཚུལ་བཞིན་ཡིད་ལ་བྱེད་པ་ལ་གནས་པའི་འཕགས་པའི་ཤེས་རབ་དང་ཡེ་ཤེས་སོ། །དེ་ལ་བརྩོན་འགྲུས་ནི་གང་བསྡུ་བའི་དངོས་པོ་


[053-446b0] [446B] 
[053-446b1] །བག་ཡོད་པ་ནི་གང་སེམས་ཅན་ཡོངས་སུ་སྨིན་པར་བྱ་བའི་ཐབས་སོ། །དེ་ལ་བརྩོན་འགྲུས་ནི་གང་ལུས་དང་སེམས་རབ་ཏུ་འཛིན་པའོ། །བག་ཡོད་པ་ནི་གང་
[053-446b2] ལུས་དང་སེམས་དབེན་པའོ། །དེ་ལ་བརྩོན་འགྲུས་ནི་གང་སེམས་ཅན་ལ་དམིགས་པའི་བྱམས་པས་སེམས་ཅན་ཐམས་ཅད་ལ་སེམས་མཉམ་པའོ། །བག་ཡོད་པ་ནི་གང་ཆོས་ལ་དམིགས་
[053-446b3] པའི་བྱམས་པས་ཆོས་ཐམས་ཅད་མི་དམིགས་པའོ། །དེ་ལ་བརྩོན་འགྲུས་ནི་གང་སེམས་ཅན་གཞན་དང་གང་ཟག་གཞན་དག་བྱང་ཆུབ་ཀྱི་སེམས་ལ་སྦྱོར་བའོ། །བག་ཡོད་པ་ནི་གང་སྒྱུ་མ་
[053-446b4] ལྟ་བུའི་ཆོས་ལ་སོ་སོར་རྟོག་པས་བྱང་ཆུབ་ཀྱི་སེམས་མི་རྗེད་པའོ། །དེ་ལ་བརྩོན་འགྲུས་ནི་གང་མངོན་པར་ཤེས་པའི་ཡེ་ཤེས་སྐྱེད་པའོ། །བག་ཡོད་པ་ནི་གང་ཟག་པ་ཟད་པར་བྱས་པས་ཀུན་
[053-446b5] ཏུ་བསྲུང་བའོ། །དེ་ལ་བརྩོན་འགྲུས་ནི་གང་མགོ་དང་གོས་ལ་མེ་འབར་བ་ལྟ་བུས་བདེན་པ་འཚོལ་བའོ། །བག་ཡོད་པ་ནི་གང་འགོག་པ་མངོན་སུམ་དུ་བྱ་བར་མི་ལྟུང་བའོ། །དེ་ལ་བརྩོན་
[053-446b6] འགྲུས་ནི་གང་མཚན་དང་དཔེ་བྱད་བཟང་པོ་ཡོངས་སུ་རྫོགས་པར་བྱ་བའི་ཕྱིར་དགེ་བའི་རྩ་བས་ཆོག་མི་ཤེས་པའོ། །བག་ཡོད་པ་ནི་གང་ཆོས་ཀྱི་སྐུ་ལ་སོ་སོར་རྟོག་པའོ། །དེ་ལ་བརྩོན་
[053-446b7] འགྲུས་ནི་གང་སངས་རྒྱས་ཀྱི་ཞིང་ཡོངས་སུ་དག་པའོ། །བག་ཡོད་པ་ནི་གང་སེམས་ཅན་གྱི་ཞིང་ཡོངས་སུ་དག་པའོ། །དེ་ལ་བརྩོན་འགྲུས་ནི་གང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་


[053-447a0] [447A] 
[053-447a1] ༄༅། །བདུན་ཡོངས་སུ་རྫོགས་པའོ། །བག་ཡོད་པ་ནི་གང་ཉེ་བར་ཞི་བའི་རྣམ་པར་གྲོལ་བས་རྣམ་པར་གྲོལ་བའོ། །རིགས་ཀྱི་བུ། མདོར་ན་བྱང་ཆུབ་སེམས་
[053-447a2] དཔའི་ཐབས་ལ་མཁས་པའི་ལས་ཇི་སྙེད་པ་དེ་དག་ཐམས་ཅད་ནི་བརྩོན་འགྲུས་དང་ལྡན་པར་བལྟ་བར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་ལས་ཇི་སྙེད་པ་དེ་དག་ཐམས་ཅད་
[053-447a3] ནི་བག་ཡོད་པ་དང་ལྡན་པར་བལྟ་སྟེ། དེ་བས་ན་ཐབས་དང་ཤེས་རབ་ཀྱིས་ཡོངས་སུ་ཟིན་པའི་བྱང་ཆུབ་སེམས་དཔའ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
[053-447a4] ཕྱིར་ལྡོག་པའི་འཇིགས་པ་ཅུང་ཟད་ཀྱང་མེད་དོ་ཞེས་བྱའོ། །བསྟན་པ་འདི་བཤད་པའི་ཚེ། ཀུན་ཏུ་རྒྱུ་རྒྱལ་བའི་བློ་གྲོས་ཀྱིས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དེ་སེམས་
[053-447a5] དགའ་བ་དང། མགུ་བ་དང། རངས་པ་དེ་ཉིད་ཀྱིས་དེ་ཤིང་ཏ་ལ་བདུན་ཙམ་དུ་སྟེང་གི་བར་སྣང་ལ་མངོན་པར་འཕགས་པར་གྱུར་ཏོ་།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
[053-447a6] ཁམས་འྡིའང་རྣམ་པ་དྲུག་ཏུ་གཡོས་སོ། །སྣང་བ་ཆེན་པོས་ཀྱང་འཇིག་རྟེན་ཁྱབ་པར་གྱུར་ཏོ། །སྟེང་གི་བར་སྣང་ལས་མེ་ཏོག་གི་ཆར་ཆེན་པོ་ཡང་མངོན་པར་བབ་བོ། །སིལ་
[053-447a7] སྙན་དང་གླུ་དབྱངས་ཀྱི་སྒྲའང་བྱུང་བར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་ཀྱིས་འཛུམ་པ་མཛད་དོ། །སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་ཀྱིས་ནམ་འཛུམ་


[053-447b0] [447B] 
[053-447b1] བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་ཁ་དོག་དུ་མ་ཁ་དོག་སྣ་ཚོགས་པ་འདི་ལྟ་སྟེ། སྔོན་པོ་དང། སེར་པོ་དང། དམར་པོ་དང། དཀར་པོ་དང། ལེ་བརྒན་
[053-447b2] དང༑ ཤེལ་གྱི་ཁ་དོག་དང། དངུལ་གྱི་ཁ་དོག་ལྟ་བུ་དག་བྱུང་སྟེ། དེས་འཇིག་རྟེན་གྱི་ཁམས་མཐའ་དང་མུ་མེད་པ་དག་སྣང་བས་ཁྱབ་པར་བྱས་ནས་ཚངས་པའི་འཇིག་རྟེན་མན་ཚད་
[053-447b3] དུ་མངོན་པར་བྱུང་ཞིང་ཉི་མ་དང། ཟླ་བའི་འོད་ཀྱང་ཟིལ་གྱིས་མནན་ནས་ཡང་སླར་ལོག་སྟེ། བཅོམ་ལྡན་འདས་ལ་ལན་གསུམ་བསྐོར་བ་བྱས་ནས། བཅོམ་ལྡན་འདས་ཀྱི་དཔུའི་
[053-447b4] གཙུག་ཏུ་ནུབ་བོ། །དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་
[053-447b5] ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་འཛུམ་པའི་དོན་ཡོངས་སུ་ཞུས་པ་བསོད་ནམས་ཡེ་ཤེས་སྟོབས་དཔལ་དཔེ་
[053-447b6] མེད་འདོམ་གང་འོད་ཀྱིས་བརྒྱན། །མཚན་མཆོག་སུམ་ཅུ་རྩ་གཉིས་བརྒྱན་ཅིང་དཔེ་བྱད་དག་གིས་སྤྲས། །སེང་གེ་དང་མཆོག་འགྱིང་འགྲོ་ལྟར་ནི་བརྩོན་འགྲུས་སྟོབས་ཀྱིས་བྱུང། །
[053-447b7] ཅི་སླད་འཛུམ་མཛད་དེ་ནི་བཅོམ་ལྡན་འདས་ཀྱིས་བསྟན་པར་གསོལ་།ཐུབ་པ་དབྱར་གྱི་སྤྲིན་དང་རྔ་སྒྲ་སེང་གེའི་སྒྲ་བས་ལྷག་།ཀ་ལ་པིངྐའི་སྒྲ་དང་དྲིལ་སྒྲ་ཚངས་པའི་སྒྲ་བས་ལྷག་


[053-448a0] [448A] 
[053-448a1] ༄༅། །ལྷ་འམ་དེ་བཞིན་མི་ཡི་སྒྲ་གང་སྟོང་གསུམ་དག་ན་སྙན། །དེ་ཀུན་ཆར་ཡང་མི་འགྲོ་བཅོམ་ལྡན་ཐུབ་པའི་གསུང་མཆོག་གོ་དགྲ་བཅོམ་མཆོག་རབ་རང་
[053-448a2] རྒྱལ་ཡང་དག་བྱང་ཆུབ་སེམས་དཔས་ཀྱང། །དཔེ་མེད་ཐུབ་དབང་ཡེ་ཤེས་རྨད་བྱུང་ཡུལ་ནི་མི་རྟོགས་པ། །ལྷ་མི་ལྷ་མིན་ཀླུ་གང་ཐོས་ནས་བྱང་ཆུབ་མཆོག་འཚལ་བར། །
[053-448a3] ཡེ་ཤེས་དེ་ཡི་སྟོབས་ཀྱིས་ཅི་ཕྱིར་འཛུམ་བསྟན་བཤད་དུ་གསོལ་།མཐར་འཛིན་ཀུན་ལས་ཐུགས་གྲོལ་བློ་བཟང་དབུས་སུ་ཁྱོད་མི་ཆགས་།ཆགས་མེད་ཉེས་མེད་སྤྱོད་པ་
[053-448a4] གནས་མེད་ནམ་མཁའ་ཚད་མེད་བཞིན། །དཔེ་མཆོག་གང་ཡང་མེད་ཅིང་འཇིག་རྟེན་མཆོག་འདྲར་བགྲང་བ་མེད། །མཁའ་འདྲའི་བློ་མངའ་སྡིག་མེད་ཁྱོད་ལ་ཅི་སླད་འཛུམ་
[053-448a5] བསྟན་ཞུའོ། །ཁྱོད་ཀྱི་ཞལ་ནས་འོད་ཟེར་སྣ་ཚོགས་སྔོ་དང་དམར་དང་དཀར། །དྲི་མེད་གསེར་ལྟར་འཚེར་ཞིང་དམར་བ་གངྒཱའི་བྱེ་སྙེད་བྱུང། །གྲངས་མེད་ནམ་མཁའི་ཁམས་
[053-448a6] མཉམ་ཕྱོགས་ཀྱི་འཇིག་རྟེན་དེས་སྣང་བྱེད། །ཐུབ་པའི་འོད་ཀྱིས་རེག་པའི་ངན་སོང་མ་ལུས་ཞི་ཞིང་བདེ་དང་ལྡན། །གལ་ཏེ་འོད་ཟེར་པུས་མོར་ནུབ་ན་དགྲ་བཅོམ་ཁྱོད་ལུང་བསྟན། །
[053-448a7] འོད་ཟེར་ཁྱོད་ཀྱི་དཔུང་པར་ནུབ་ན་རང་སངས་རྒྱས་སུ་བསྟན་།དེང་ནི་ཕན་མཛད་ཐུབ་ཁྱོད་གཙུག་ཏུ་དྲི་མེད་འོད་ནུབ་ཀྱི། །ཀུན་མཁྱེན་མཉམ་ཉིད་ཐོག་པར་ངེས་པར་ཁྱོད་ནི་ལུང་


[053-448b0] [448B] 
[053-448b1] །དེ་བས་ལེགས་པ་ལྷ་ལྷག་ལྷས་མཆོད་འཇིག་རྟེན་གསུམ་མཆོད་འོས། །སྲོག་ཆགས་མང་པོ་གང་ཐོས་དགའ་ཞིང་སེམས་ཀྱང་མགུ་འགྱུར་བར། །ཡང་དག་བདེན་ཚིག་ངེས་
[053-448b2] པར་གསུང་དག་དེ་ནི་རྒྱལ་བས་ཤོད། །ཅི་ཕྱིར་འཛུམ་མཛད་ཐེ་ཚོམ་ཆོད་དེ་སློབ་མ་མགུ་བར་མཛོད། །དེ་སྐད་ཅེས་གསོལ་པ་དང་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་
[053-448b3] ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། །རིགས་ཀྱི་བུ་རྒྱལ་བའི་བློ་གྲོས་ཞེས་བྱ་བ་བཟོད་པ་ཐོབ་པ་སྟེང་གི་བར་སྣང་ལ་ཏ་ལ་བདུན་ཙམ་ན་འདུག་སྟེ། ཐལ་མོ་སྦྱར་ནས་ང་ལ་ཕྱག་
[053-448b4] འཚལ་བ་ལྷ་བརྒྱ་སྟོང་དག་གིས་མཆོད་པ་འདི་ཁྱོད་ཀྱིས་མཐོང་ངམ། གསོལ་པ། བཅོམ་ལྡན་འདས། མཐོང་ངོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། རིགས་
[053-448b5] ཀྱི་བུ་རྒྱལ་བའི་བློ་གྲོས་འདིས་འཁོར་ལོས་བསྒྱུར་བའི་རྒྱལ་པོར་གྱུར་པ་ན་སངས་རྒྱས་བྱེ་བ་ཕྲག་བདུན་ཅུ་རྩ་གཉིས་ལས་དགེ་བའི་རྩ་བ་བསྐྱེད་དེ། སངས་རྒྱས་བཅོམ་ལྡན་འདས་དེ་དག་
[053-448b6] ཐམས་ཅད་བཞུགས་པ་དང། ཡོངས་སུ་མྱ་ངན་ལས་འདས་པ་ལ་ཡང་མཆོད་དོ། །སངས་རྒྱས་བྱེ་བ་ཕྲག་བདུན་ཅུ་རྩ་གཉིས་ལས་ཚངས་པར་སྤྱོད་པ་སྤྱད་དེ། ཐམས་ཅད་དུ་ཡང་དག་པའི་
[053-448b7] ཆོས་ཡོངས་སུ་བཟུང་ངོ། །ཀུན་དགའ་བོ། །རིགས་ཀྱི་བུ་རྒྱལ་བའི་བློ་གྲོས་འདི་ད་ཕྱིན་ཆད་ཀྱང་དེ་བཞིན་གཤེགས་པ་བགྲང་བ་ལས་འདས་པ་རྣམས་མཉེས་པར་བྱེད་པར་འགྱུར། གུས་


[053-449a0] [449A] 
[053-449a1] ༄༅། །པར་བྱེད་པར་འགྱུར། བཙུན་པར་བྱེད་པར་འགྱུར། ཕུ་དུད་དུ་བྱེད་པར་འགྱུར། མཆོད་པ་བྱེད་པར་འགྱུར། ཚངས་པར་སྤྱད་པའང་སྤྱོད་པར་འགྱུར། སེམས་
[053-449a2] ཅན་ཚད་མེད་གྲངས་མེད་པ་དག་ཀྱང་བྱང་ཆུབ་ཏུ་ཡོངས་སུ་སྨིན་པར་བྱེད་པར་འགྱུར་རོ། །དེ་ཕྱི་མའི་དུས་ན་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡང་དག་པར་བསྒྲུབས་ནས་བསྐལ་
[053-449a3] པ་གྲངས་མེད་པ་ན་བསྐལ་པ་རིན་པོ་ཆེ་གཅིག་བཀོད་པ་ཞེས་བྱ་བ་ལ་འཇིག་རྟེན་གྱི་ཁམས་བལྟ་ན་སྡུག་པ་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[053-449a4] པའི་སངས་རྒྱས་ཡེ་ཤེས་ཕུང་པོ་ཞེས་བྱ་བ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་
[053-449a5] རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སུ་འཇིག་རྟེན་དུ་འབྱུང་བར་འགྱུར་རོ། །ཀུན་དགའ་བོ། འཇིག་རྟེན་གྱི་ཁམས་བལྟ་ན་སྡུག་པ་དེའི་ལོངས་སྤྱོད་ནི་གཞན་འཕྲུལ་དབང་
[053-449a6] བྱེད་ཀྱི་ལྷའི་དང་འདྲ་བར་འགྱུར་རོ། །སེམས་ཅན་དེ་དག་གི་མདུན་དུ་ཡུལ་དྲུག་ལས་ཡིད་དུ་མི་འོང་བའི་ཆོས་གང་ཡང་འབྱུང་བར་མི་འགྱུར་རོ། །སེམས་ཅན་དེ་དག་ཐམས་ཅད་གཅིག་
[053-449a7] གིས་གཅིག་མཐོང་ན་དགའ་བ་དང་ཡིད་བདེ་བ་སྐྱེ་བར་འགྱུར་རོ་།སེམས་ཅན་དེ་དག་ཐམས་ཅད་རྨི་ལམ་དུའང་དེ་བཞིན་གཤེགས་པ་ཡེ་ཤེས་ཕུང་པོ་དེ་མཐོང་ཞིང་དེ་དག་སངས་


[053-449b0] [449B] 
[053-449b1] དེ་བས་ན་འཇིག་རྟེན་གྱི་ཁམས་དེ་བལྟ་ན་སྡུག་བ་ཞེས་བྱའོ། །བསྐལ་པ་དེ་ལ་དེ་བཞིན་གཤེགས་པ་དེ་གཅིག་པུ་འབྱུང་ཞིང། དེ་བཞིན་གཤེགས་
[053-449b2] པའི་ཚེའི་ཚད་ཀྱང་བསྐལ་པར་ཐུབ་པར་འགྱུར་ཏེ། དེ་བས་ན་བསྐལ་པ་དེའང་རིན་པོ་ཆེ་གཅིག་བཀོད་པ་ཞེས་བྱ་བར་འགྱུར་རོ་།བཅོམ་ལྡན་འདས་དེའི་དགེ་འདུན་ནི་བྱང་ཆུབ་སེམས་
[053-449b3] དཔའ་འབའ་ཞིག་སྟེ། བྱང་ཆུབ་སེམས་དཔའ་བྱེ་བ་ཕྲག་དགུ་བཅུ་རྩ་གཉིས་སུ་འགྱུར་རོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ཀྱང་ཕྱིར་མི་ལྡོག་པ། སྤོབས་པ་ཐོགས་
[053-449b4] པ་མེད་པ། ཚིག་དབྱེ་བ་ལ་མཁས་པ་ཤ་སྟག་གོ་དེ་བཞིན་གཤེགས་པ་ཡེ་ཤེས་ཕུང་པོ་དེ་ནམ་ཡོངས་སུ་མྱ་ངན་ལས་འདའ་བ་དེའི་ཚེའང། བྱང་ཆུབ་སེམས་དཔའ་སེང་གེའི་རྩལ་གྱིས་
[053-449b5] འགྲོ་བ་དེ་ལ། རིགས་ཀྱི་བུ། བྱང་ཆུབ་སེམས་དཔའ་སེང་གེའི་རྩལ་གྱིས་འགྲོ་བ་འདི་ངའི་འོག་ཏུ་དེ་བཞིན་གཤེགས་པ་སེང་གེའི་སྒྲ་སྒྲོགས་པ་ཞེས་བྱ་བར་འགྱུར་རོ་ཞེས་ལུང་བསྟན་ནས་
[053-449b6] ཡོངས་སུ་མྱ་ངན་ལས་འདའོ། །དེ་བཞིན་གཤེགས་པ་ཡེ་ཤེས་ཀྱི་ཕུང་པོ་དེ་ཡོངས་སུ་མྱ་ངན་ལས་འདས་ནས་བར་གྱི་བསྐལ་པ་བཅུར་དམ་པའི་ཆོས་གནས་པར་འགྱུར་རོ། །བཅོམ་ལྡན་འདས་
[053-449b7] དེའི་སྐུའང་མི་འཇིག་པར་འགྱུར་ཏེ། གང་ལ་སེམས་ཅན་དེ་དག་མཆོད་པར་བྱེད་པའི་མཆོད་རྟེན་རིན་པོ་ཆེ་ལས་བྱས་པ་བརྒྱར་དཔག་ཚད་དྲུག་ཅུ་རྩ་བཞི་པ། འཕང་དུ་དཔག་ཚད་བརྒྱད་ཅུ་


[053-450a0] [450A] 
[053-450a1] ༄༅། །པ་རིན་པོ་ཆེ་ཐམས་ཅད་ཀྱིས་སྤྲས་པ་གཅིག་ཅིག་ཡོད་པར་འགྱུར་རོ། །དེ་ནས་རིགས་ཀྱི་བུ་རྒྱལ་བའི་བློ་གྲོས་བར་སྣང་དེ་ལས་བབས་ནས་བཅོམ་ལྡན་འདས་
[053-450a2] ཀྱི་ཞབས་གཉིས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་ལ་ལན་གསུམ་བསྐོར་བ་བྱས་ནས། བཅོམ་ལྡན་འདས་ལ་ཆོས་ཀྱི་དབྱིངས་དང་ཐ་མི་དད་པའི་ཚིགས་སུ་བཅད་པ་
[053-450a3] འདི་དག་གིས་མངོན་པར་བསྟོད་དོ། །བདག་གི་དབྱིངས་དང་སེམས་ཅན་དབྱིངས། །ཆོས་ཀྱི་དབྱིངས་དང་དེ་དག་མཉམ། །དེ་ཡི་དབྱིངས་ལྡན་ཡེ་ཤེས་དབྱིངས། །དེ་བས་ཁྱོད་
[053-450a4] ཀྱིས་བདག་ལུང་བསྟན། །ཆོས་ཀྱི་དབྱིངས་དང་ཉོན་མོངས་ཁམས་།སྟོང་པའི་དབྱིངས་དང་དེ་དག་མཉམ། །ཆོས་ཀུན་དེ་ཡི་དབྱིངས་ལྡན་ཏེ། །དེ་བས་ཁྱོད་ཀྱིས་བདག་ལུང་བསྟན། །
[053-450a5] འདོད་ཆགས་ཞེ་སྡང་གཏི་མུག་དང། །གང་གཞན་ཁམས་ཀྱང་གསུམ་པོ་དག་ནམ་མཁའི་ཁམས་དང་མཉམ་པ་སྟེ། །དེ་བས་ཁྱོད་ཀྱིས་བདག་ལུང་བསྟན། །འཁོར་བ་དང་ནི་མྱ་
[053-450a6] ངན་འདས། །ཆོས་ཀྱི་དབྱིངས་དང་དེ་དག་མཉམ། །རླུང་གི་ཁམས་དང་ཆུ་དང་མེ། །ས་རྣམས་དེ་ཡི་ཁམས་ལྡན་ནོ། །ཕུང་པོའི་ཁམས་དང་མཉམ་པ་སྟེ། །མིག་ལ་སོགས་པའི་ཁམས་
[053-450a7] རྣམས་དང། །ཡིད་ཀྱི་ཁམས་དང་ཆོས་ཁམས་དང། །དེ་དག་དབྱིངས་ཀུན་མཉམ་པའོ། །འདུས་བྱས་དབྱིངས་ནི་གང་ཡིན་དང། །འདུས་མ་བྱས་དབྱིངས་གང་ཡིན་པ། །དེ་དག་


[053-450b0] [450B] 
[053-450b1] །དེ་བས་ཁྱོད་ཀྱིས་བདག་ལུང་བསྟན། །ཕུང་པོ་རྣམས་ནི་ཤེས་དང་བྲལ། །ཁམས་དང་སྐྱེ་མཆེད་རྣམས་ཀྱང་སྟེ། །མིང་ལ་མེད་ཅིང་གཟུགས་ལའང་མེད། །ནང་
[053-450b2] ན་མེད་ཅིང་ཕྱི་ནའང་མེད། །སྒྲ་གང་དག་གིས་རིག་འགྱུར་བའི་།ཐུབ་པས་བདག་ནི་ལུང་བསྟན་པ། །ཇི་ལྟ་བུར་ནི་སྒྲ་གསུངས་པ་།དེ་ལྟར་བདག་ནི་ལུང་བསྟན་ཏོ། །གང་གིས་བདག་ནི་ལུང་
[053-450b3] བསྟན་པའི། །སེམས་ནི་སངས་རྒྱས་མི་མངའ་སྟེ། །བདག་ལའང་ཡང་དག་བྱང་ཆུབ་ཏུ། །ལུང་བསྟན་རྣམས་ཤེས་མི་མཆིས་སོ། །ཇི་ལྟར་སངས་རྒྱས་བདག་དེ་བཞིན། །བདག་ལྟར་བདེ་
[053-450b4] གཤེགས་དེ་བཞིན་ཏེ། །སེམས་ཅན་ཀུན་ཀྱང་དེ་དང་འདྲ། །དེ་བས་ཁྱོད་ཀྱིས་བདག་ལུང་བསྟན། །ལུང་བསྟན་འདི་ནི་ཡང་དག་པ། །དེ་བཞིན་ཉིད་དང་ལྡན་པ་སྟེ། །ཡང་དག་མཐའ་ལ་
[053-450b5] གནས་པས་ན། །ཆོས་ཀྱི་དབྱིངས་ལ་ཐ་དད་མེད། །ཆོས་ཀྱི་དབྱིངས་ལས་ཡང་དག་བྱུང། །ནམ་མཁའ་ལྟ་བུར་ཡེ་ཤེས་ཟབ། །ཐབས་ལ་མཁས་ཤིང་ལེགས་སྦྱངས་པ། །བཅོམ་ལྡན་
[053-450b6] ཁྱོད་ལ་བདག་ཕྱག་འཚལ། །དེ་ནས་བཅོམ་ལྡན་འདས་ལ་རིགས་ཀྱི་བུ་རྒྱལ་བའི་བློ་གྲོས་ཀྱིས་ཆོས་ཀྱི་དབྱིངས་དང་ཐ་མི་དད་པ་ཚིགས་སུ་བཅད་པ་དེ་དག་གིས་མངོན་པར་བསྟོད་ནས་
[053-450b7] བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས། བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ། ཕྱོགས་གཅིག་ཏུ་འདུག་གོ་།ཚེ་དང་ལྡན་པ་ཤཱ་རིའི་བུ་


[053-451a0] [451A] 
[053-451a1] ༄༅། །འཇམ་དཔལ་གཞོན་ནུར་གྱུར་པའི་རྫུ་འཕྲུལ་རྣམ་པར་འཕྲུལ་བའི་ཆོས་འཕྲུལ་དང། ཆོས་སྟོན་པ་རྣམ་པར་འཕྲུལ་བའི་ཆོ་འཕྲུལ་ལས་གང་ཁོ་བོས་ཕྱོགས་
[053-451a2] ཙམ་ཞིག་མངོན་སུམ་དུ་གྱུར་པ་ནི་དེ་ལྟ་བུ་དེ་དག་ཡིན་ནོ། །དེ་བཞིན་དུ་བཅོམ་ལྡན་འདས་ཀྱི་སྤྱན་སྔ་ན་འཇམ་དཔལ་གཞོན་ནུར་གྱུར་པའི་རྫུ་འཕྲུལ་རྣམ་པར་རྩེ་བའི་ཆོ་འཕྲུལ་དང་
[053-451a3] ཆོས་བསྟན་པ་རྣམ་པར་འཕྲུལ་བའི་ཆོ་འཕྲུལ་ཇི་ལྟར་མངོན་སུམ་དུ་གྱུར་པ་དག་ཕན་ཚུན་དུ་བརྗོད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་
[053-451a4] སྩལ་པ། ཀུན་དགའ་བོ། ཆོས་ཀྱི་རྣམ་གྲངས་འདི་གཟུང་ཞིག་ཆོངས་ཤིག་ལྷོགས་ཤིག་ཀུན་ཆུབ་པར་གྱིས་ཤིག་གཞན་དག་ལ་ཡང་རྒྱ་ཆེར་ཡང་དག་པར་ཤོད་ཅིག་
[053-451a5] གསོལ་པ། བཅོམ་ལྡན་འདས། བདག་གིས་ཆོས་ཀྱི་རྣམ་གྲངས་འདི་བཟུང་ན། བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི་
[053-451a6] བཅོམ་ལྡན་འདས་ཀྱིས་བཀའ་སྩལ་པ། དེ་བས་ན། ཀུན་དགའ་བོ། ཆོས་ཀྱི་རྣམ་གྲངས་འདི་འཇམ་དཔལ་གཞོན་ནུར་གྱུར་པའི་བྱིན་གྱི་རླབས་རྣམ་པར་འཕྲུལ་པ་དང་
[053-451a7] བདུད་དང་ཕས་ཀྱི་རྒོལ་བ་ཐམས་ཅད་ཆོས་དང་མཐུན་པས་འཇོམས་ཤིང་ཚར་གཅོད་པ་དང། དཀོན་མཆོག་འབྱུང་གནས་བསྟན་པ་དང་དཀོན་མཆོག་གི་ཟ་མ་ཏོག་


[053-451b0] [451B] 
[053-451b1] བཅོམ་ལྡན་འདས་ཀྱིས་བཀའ་སྩལ་པ་ནས། འཇམ་དཔལ་གཞོན་ནུར་གྱུར་པ་དང། བྱང་ཆུབ་སེམས་དཔའ་རྒྱལ་བའི་བློ་གྲོས་དང། ཚེ་དང་ལྡན་པ་ཀུན་
[053-451b2] དགའ་བོ་དང། བྱང་ཆུབ་སེམས་དཔའ་དེ་དག་དང། ཉན་ཐོས་ཆེན་པོ་དེ་དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་
[053-451b3] འདས་ཀྱིས་གསུངས་པ་ལ་མངོན་པར་བསྟོད་དོ། །དཀོན་མཆོག་གི་ཟ་མ་ཏོག་ཅེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།ཞུས་ཆེན་གྱི་ལོ་ཙཱ་བ་བནྡེ་རཏྣ་རཀྵི་ཏས་
[053-451b4] ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།། །།རྒྱ་གར་སྐད་དུ། ཨཱརྱ་རཏྣ་ཀོཊི་ནཱ་མ་མཧཱ་ཡཱ་ན་སཱུ་ཏྲ། བོད་སྐད་དུ་འཕགས་པ་རིན་པོ་ཆེའི་
[053-451b5] མཐའ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་
[053-451b6] པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་དགེ་སློང་ལྔ་བརྒྱ་ཐམ་པའི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ། དེ་ནས་འཇམ་དཔལ་གཞོན་ནུར་གྱུར་པ་མཚན་
[053-451b7] མོ་སྲོད་ལ་བཅོམ་ལྡན་འདས་ཀྱི་བཞུགས་ཁང་ག་ལ་བ་དེར་སོང་སྟེ་ཕྱིན་ནས་བཞུགས་ཁང་གི་སྒོ་དྲུང་ན་འགྲེང་སྟེ་བཅོམ་ལྡན་འདས་ལ་སྡོད་དོ། །དེའི་ཚེ་བཅོམ་ལྡན་འདས་རིན་པོ་


[053-452a0] [452A] 
[053-452a1] ༄༅། །ཆེའི་མཐའ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་སོ། །དེ་ནས་བཅོམ་ལྡན་འདས་དྲན་པ་དང་མཁྱེན་བཞིན་དུ་ཏིང་ངེ་འཛིན་དེ་ལས་བཞེངས་ནས་
[053-452a2] འཇམ་དཔལ་གཞོན་ནུར་གྱུར་པ་སྒོ་ན་འདུག་པ་གཟིགས་སོ། །གཟིགས་ནས་ཀྱང་འཇམ་དཔལ་ཁྱོད་ནང་དུ་ཤོག་ཅེས་དེ་སྐད་ཅེས་བཀའ་སྩལ་ཏོ་།བཅོམ་ལྡན་འདས། ལེགས་སོ། །ལེགས་
[053-452a3] སོ་ཞེས་གསོལ་ཏོ། །འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ཀྱི་ལྟར་མཉན་ནས་བཅོམ་ལྡན་འདས་ག་ལ་བ་དར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་
[053-452a4] བོས་ཕྱག་བཙལ་ཏེ་ཕྱོགས་གཅིག་ཏུ་འགྲེང་ངོ། །འཇམ་དཔལ་གཞོན་ནུར་གྱུར་པ་ཕྱོགས་གཅིག་ཏུ་འགྲེང་བ་དང། བཅོམ་ལྡན་འདས་ཀྱིས་སྟན་ལ་འདུག་ཅེས་གནང་བ་མཛད་དོ། །
[053-452a5] བཅོམ་ལྡན་འདས་ཀྱིས་གནང་བས་དེ་ནས་འཇམ་དཔལ་གཞོན་ནུར་གྱུར་པ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འདུག་གོ་ཕྱོགས་
[053-452a6] གཅིག་ཏུ་འདུག་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ད་གདོད་ཏིང་ངེ་འཛིན་གང་གིས་བཞུགས་བཞུགས་
[053-452a7] པ་ལས་བཞེངས་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ་།འཇམ་དཔལ། རིན་པོ་ཆེའི་


[053-452b0] [452B] 
[053-452b1] །ཏིང་ངེ་འཛིན་དེས་ང་ད་གདོད་གནས་གནས་པ་ལས་ལངས་སོ། །གསོལ་པ། བཅོམ་ལྡན་འདས། ཅིའི་སླད་དུ་དེ་ལ་རིན་པོ་ཆེའི་མཐའ་ཞེས་བགྱི་
[053-452b2] ལགས། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། འདི་ལྟ་སྟེ་དཔེར་ན། ནོར་བུ་རིན་པོ་ཆེ་ཤིན་ཏུ་དག་ཅིང་ཤིན་ཏུ་བྱི་དོར་བྱས་པ་ས་ཕྱོགས་མཉམ་པ་ལ་བཞག་ན་དེ་གང་
[053-452b3] དང་གང་ཁོ་ནར་བཞག་པ་དེ་དང་དེར་རིན་པོ་ཆེ་བྱེ་བ་གནས་པར་འགྱུར་རོ། །འཇམ་དཔལ། དེ་བཞིན་དུ་ང་ཏིང་ངེ་འཛིན་དེ་ལ་གནས་ནས་ཤར་ཕྱོགས་སུ་བལྟས་ཏེ། ཤར་ཕྱོགས་སུ་བལྟས་
[053-452b4] ན་ངས་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་དག་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་སྟོན་ཅིང་བཞུགས་པ་དག་མཐོང་ངོ། །དེ་
[053-452b5] བཞིན་དུ་ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་དང། འོག་དང། སྟེང་ནས་ཕྱོགས་བཅུའི་བར་དུ་བལྟས་ན་ངས་འཇིག་རྟེན་གྱི་ཁམས་དཔག་ཏུ་མེད་པ་དག་ན་དེ་བཞིན་གཤེགས་པ་
[053-452b6] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་སྟོན་ཅིང་བཞུགས་པ་དག་མཐོང་ངོ། །འཇམ་དཔལ། ངས་ཏིང་ངེ་འཛིན་འདི་ལ་གནས་ནས་གང་ཡང་དག་པའི་མཐའ་མ་ཡིན་པའི་ཆོས་དེ་གང་
[053-452b7] ཡང་ཡང་དག་པར་རྗེས་སུ་མ་མཐོང་ངོ། །འཇམ་དཔལ། ཡང་དག་པའི་མཐའི་ཕྱག་རྒྱ་འདི་ངས་ཕྱག་རྒྱར་བཞག་སྟེ། དད་པ་ཅན་གྱི་རིགས་ཀྱི་བུ་རྣམས་དང། རིགས་ཀྱི་བུ་མོ་རྣམས་ཀྱིས་ཕྱག་


[053-453a0] [453A] 
[053-453a1] ༄༅། །རྒྱ་འདི་ལ་སྤྱད་ན་སྤོབས་པ་མི་ཆོད་པ་འཛིན་པར་འགྱུར་རོ། །གསོལ་པ། བཅོམ་ལྡན་འདས། བདག་སྤོབས་ལགས་སོ། །བདེ་བར་གཤེགས་པ། སྤོབས་ལགས་
[053-453a2] སོ༑ ༑བཀའ་སྩལ་པ། འཇམ་དཔལ་ཁྱོད་སྤོབས་པར་གྱིས་ཤིག་གསོལ་པ་བཅོམ་ལྡན་འདས། དཔེར་བགྱི་ན། ནོར་བུ་རིན་པོ་ཆེ་དེ་ཉིད་ངོས་གང་དང་གང་ཁོ་ནས་ཕབ་སྟེ་བཞག་པའི་
[053-453a3] རིན་པོ་ཆེའི་ངོས་དེ་དང་དེ་ཁོ་ན་འབབ་ཅིང་གནས་པར་འགྱུར་ལགས་སོ། །བཅོམ་ལྡན་འདས། དེ་བཞིན་དུ་ཆོས་ཐམས་ཅད་ནི་ཡང་དག་པའི་མཐའ་ཁོ་ནས་གནས་ལགས་སོ། །བཀའ་
[053-453a4] སྩལ་པ། འཇམ་དཔལ་ཁྱོད་ཀྱིས་ཡང་དག་པའི་མཐའ་ཤེས་སམ། གསོལ་པ། བཅོམ་ལྡན་འདས། འཚལ་ལགས་སོ། །བཀའ་སྩལ་པ། འཇམ་དཔལ། འོ་ན་ཡང་དག་པའི་མཐའ་
[053-453a5] གང་ན་འདུག་གསོལ་པ། བཅོམ་ལྡན་འདས། ཡང་དག་པའི་མཐའ་ནི་བདག་གི་མཐའ་གང་ན་མཆིས་པ་དེ་ན་མཆིས་ལགས་སོ། །ཡང་དག་པའི་མཐའ་ནི་སོ་སོའི་སྐྱེ་བོའི་ཆོས་
[053-453a6] རྣམས་གང་ན་མ་མཆིས་པ་དེ་ན་མཆིས་ལགས་སོ། །ཡང་དག་པའི་མཐའ་ནི་ལས་སམ། རྣམ་པར་སྨིན་པའང་མ་ལགས་ལ་ཆོས་ཐམས་ཅད་ཀྱི་མཐའ་ཡང་དེ་ཁོ་ན་ལགས་སོ། །བཅོམ་
[053-453a7] ལྡན་འདས། གང་དག་དེ་ལྟར་མོས་པ་དེ་དག་ནི་གང་ལས་ཀྱང་རྣམ་པར་གྲོལ་བ་མཆིས་ལགས་སོ། །གང་དག་གང་ལས་ཀྱང་གྲོལ་བ་མ་མཆིས་པ་དེ་དག་ནི་ལོག་པ་ལས་རྣམ་པར་


[053-453b0] [453B] 
[053-453b1] །གང་དག་ལོག་པ་ལས་རྣམ་པར་གྲོལ་བ་དེ་དག་ནི་ཡང་དག་པར་རྣམ་པར་གྲོལ་བ་ལགས་སོ། །གང་དག་ཡང་དག་པར་རྣམ་པར་གྲོལ་པ་དེ་དག་ནི་སྤྱོད་ཡུལ་མ་ལགས་
[053-453b2] པ་ལ་ཞུགས་པ་ལགས་སོ། །གང་དག་སྤྱོད་ཡུལ་མ་ལགས་པ་ལ་ཞུགས་པ་དེ་དག་ནི་ཡང་དག་པར་ཞུགས་པ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། སྤྱོད་ཡུལ་མ་
[053-453b3] ལགས་པ་ཞེས་བགྱི་བ་ནི་སྤྱོད་ཡུལ་དེས་བགྱིས་ལགས་པ་སྟེ། དེའི་སླད་དུ་སྤྱོད་ཡུལ་མ་ལགས་པ་ཞེས་འདོགས་ལགས་སོ། །བཀའ་སྩལ་པ་འཇམ་དཔལ། སྤྱོད་ཡུལ་མ་ཡིན་པ་ཞེས་
[053-453b4] བྱ་བ་དེ་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས་སྤྱོད་ཡུལ་མ་ལགས་པ་ཞེས་བགྱི་བ་དེ་ནི་ཡང་དག་པའི་མཐའི་ཚིག་བླ་དྭགས་ལགས་སོ། །བཀའ་སྩལ་པ། འཇམ་
[053-453b5] དཔལ། ལམ་སྒོམ་པ་ཞེས་བྱ་བ་དེ་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས། ལམ་བསྒོམ་པ་ཞེས་བགྱི་བ་དེ་ནི་ལམ་སྒོམ་པ་མ་མཆིས་པའི་ཚིག་བླ་དྭགས་ལགས་
[053-453b6] སོ༑ ༑བཀའ་སྩལ་པ། འཇམ་དཔལ་ཁྱོད་ལས་དང་པོ་པའི་རིགས་ཀྱི་བུ་རྣམས་དང། རིགས་ཀྱི་བུ་མོ་རྣམས་ལ་ཆོས་ཇི་ལྟར་སྟོན། གསོལ་པ་བཅོམ་ལྡན་འདས། བདག་ནི་ལས་
[053-453b7] དང་པོ་པོའི་རིགས་ཀྱི་བུ་རྣམས་དང། རིགས་ཀྱི་བུ་མོ་རྣམས་ལ་འཇིག་ཚོགས་དོར་དུ་མ་མཆིས་པར་ཆོས་སྟོན་ལགས་སོ། །བདག་ནི་འདོད་ཆགས་དང། ཞེ་ལྡང་དང། གཏི་མུག་


[053-454a0] [454A] 
[053-454a1] ༄༅། །རྣམས་སྤང་དུ་མ་མཆིས་པར་ཆོས་སྟོན་པ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཆོས་འདི་རྣམས་ཀྱི་རང་བཞིན་གང་ལགས་པ་དེ་ནི་
[053-454a2] སྤང་བར་རྡོ་མི་ཐོགས་པའི་སླད་དུ་ལགས་སོ། །བཅོམ་ལྡན་འདས་འཇིག་ཚོགས་སམ། འཇིག་ཚོགས་ཀུན་འབྱུང་བ་སྤོང་བར་འཚལ་བ་དེ་ནི་ཡང་དག་པའི་མཐའ་སྤོང་བར་བས་ཏེ་
[053-454a3] བཅོམ་ལྡན་འདས། བདག་ནི་ལས་དང་པོ་པའི་རིགས་ཀྱི་བུ་རྣམས་དང་རིགས་ཀྱི་བུ་མོ་རྣམས་ལ་མངོན་པར་ཞེན་པ་མ་མཆིས་པའི་ཚུལ་གྱི་སངས་རྒྱས་ཀྱི་ཆོས་རྣམས་གཟུང་
[053-454a4] བར་མི་བགྱི་བའམ། མངོན་སུམ་དུ་མི་བགྱི་བ་དང། སོ་སོའི་སྐྱེ་བོའི་ཆོས་རྣམས་ལྷག་པར་མི་དམིགས་པའང། སྤང་བར་མི་བགྱི་བ་དེ་ལྟ་བུར་ཆོས་སྟོན་ལགས་ན། གདུལ་བ་
[053-454a5] ལས་དང་པོ་པ་རྣམས་ལ་བཅོམ་ལྡན་འདས་ཇི་ལྟར་ཆོས་སྟོན་པར་མཛད་ལགས། བཀའ་སྩལ་པ། འཇམ་དཔལ། ང་ནི་གཟུགས་རྣམ་པར་འཇིག་པ་མེད་པ་དང། སྐྱེ་བ་མེད་
[053-454a6] བར་ཆོས་སྟོན་ཏོ། །ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་རྣམ་པར་འཇིག་པ་མེད་པ་དན།་སྐྱེ་བ་མེད་པར་ཆོས་སྟོན་ཏོ། །འདོད་ཆགས་དང་
[053-454a7] ཞེ་སྡང་དང། གཏི་མུག་རྣམས་རྣམ་པར་འཇིག་པ་མེད་པ་དང། སྐྱེ་བ་མེད་པ་དང། བསམ་གྱིས་མི་ཁྱབ་པའི་ཆོས་རྣམས་ཀྱང་ཐོབ་པ་མེད་པར་ཆོས་སྟོན་ཏོ། །ངས་ནི་འདི་ལྟར་


[053-454b0] [454B] 
[053-454b1] ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །འཇམ་དཔལ། སངས་རྒྱས་ཉིད་ཅེས་བྱ་བ་དེ་
[053-454b2] ནི་ཆོས་ཀྱི་དབྱིངས་ཀྱི་ཚིག་བླ་དྭགས་ལགས་སོ། །སྟོབས་རྣམས་དང། མི་འཇིགས་པ་རྣམས་དང། མ་འདྲེས་པ་ལ་ཐུག་པའི་སངས་རྒྱས་ཀྱི་ཆོས་གང་དག་ཡིན་པ་དེ་དག་ཀྱང་ཆོས་
[053-454b3] ཀྱི་དབྱིངས་ཁོ་ན་ཡིན་པར་ཁོང་དུ་ཆུད་པར་བྱའོ། །ངས་ནི་ཆོས་ཀྱི་དབྱིངས་ལ་འདི་ལྟ་སྟེ། སོ་སོའི་སྐྱེ་བོའི་ཆོས་རྣམས་སམ་དགྲ་བཅོམ་པའི་ཆོས་རྣམས་སམ། རང་སངས་རྒྱས་ཀྱི་ཆོས་
[053-454b4] རྣམས་སམ། སངས་རྒྱས་ཀྱིས་ཆོས་རྣམས་ཀྱང་རུང་སྟེ། དེ་དག་ཐ་དད་པར་ཡང་དག་པར་རྗེས་སུ་མ་མཐོང་ངོ། །དེ་ཅིའི་ཕྱིར་ཞེ་ན། འཇམ་དཔལ། དབྱིངས་དེ་ལ་ནི་བྱེ་བྲག་མེད་དེ་
[053-454b5] འདི་ལྟ་སྟེ། ཆོས་ཀྱི་དབྱིངས་སོ། །ཆོས་ཀྱི་དབྱིངས་ནི་མ་འདྲེས་པའི་དབྱིངས་སོ། །འཇམ་དཔལ། འདི་ལྟ་སྟེ། དཔེར་ན། ཆུ་ཀླུང་མིང་ཐ་དད་པ་དང། ཁ་དོག་ཐ་དད་པ་དང། རོ་ཐ་དད་པ་
[053-454b6] རྒྱ་མཚོའི་ནང་དུ་བབ་པ་རྣམས་ལ་ནི་འདི་ལྟ་སྟེ། འདི་ནི་གངྒཱའོ་ཞེའམ། སི་ཏའོ་ཞེའམ། ཡ་མུ་ནའོ་ཞེས་བྱེ་བྲག་ཏུ་དབྱེ་བའམ་ཐ་དད་དུ་བྱར་མི་ནུས་སོ། །འཇམ་དཔལ། དེ་བཞིན་དུ་
[053-454b7] མིང་ཐ་དད་པའི་ཆོས་རྣམས་ཀྱང་ཆོས་ཀྱི་དབྱིངས་ལ་འདི་ནི་སོ་སོའི་སྐྱེ་བོའི་ཆོས་རྣམས་སོ་ཞེའམ། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་དང། སངས་རྒྱས་ཀྱི་


[053-455a0] [455A] 
[053-455a1] ༄༅། །ཆོས་རྣམས་སོ་ཞེས་ཐ་དད་པར་གདགས་པར་མི་ནུས་སོ་།འཇམ་དཔལ། འདི་ལྟ་སྟེ། དཔེར་ན། འབྲུའི་ཕུང་པོ་སྣ་ཚོགས་ལ་ནི་འདི་ནི་འབྲུ་ཆེ་གེ་མོ་ཞིག་གི་
[053-455a2] ཕུང་པོའོ། །འདི་ནི་ཆེ་གེ་མོ་ཞིག་གོ་ཞེས་གདགས་སུ་ཡོད་པ་བཞིན་དུ་ཆོས་ཀྱི་དབྱིངས་ལ་ནི་འདི་དག་སོ་སོའི་སྐྱེ་བོའི་ཆོས་རྣམས་སོ་ཞེའམ། ཉན་ཐོས་དང། རང་སངས་རྒྱས་དང་
[053-455a3] བྱང་ཆུབ་སེམས་དཔའ་དང། སངས་རྒྱས་ཀྱི་ཆོས་རྣམས་སོ་ཞེས་ཐ་དད་པར་གདགས་པར་མི་ནུས་སོ། །འཇམ་དཔལ། འདི་ལྟ་སྟེ། དཔེར་ན་འབྲུའི་ཕུང་པོ་སྣ་ཚོགས་ལ་ནི་འབྲུ་
[053-455a4] ཆེ་གེ་མོ་ཞིག་གི་ཕུང་པོའོ། །འདི་ནི་ཆེ་གེ་མོ་ཞིག་གོ་ཞེས་གདགས་སུ་ཡོད་པ་བཞིན་དུ་ཆོས་ཀྱི་དབྱིངས་ལ་ནི་འདི་དག་ནི་སོ་སོའི་སྐྱེ་བོའི་ཆོས་རྣམས་སོ། །འདི་དག་ནི་དགྲ་བཅོམ་པའི་
[053-455a5] ཆོས་རྣམས་སོ། །འདི་དག་ནི་རང་སངས་རྒྱས་ཀྱི་ཆོས་རྣམས་སོ་།འདི་དག་ནི་བྱང་ཆུབ་སེམས་དཔའི་ཆོས་རྣམས་སོ། །འདི་དག་ནི་སངས་རྒྱས་ཀྱི་ཆོས་རྣམས་སོ་ཞེས་ཐ་དད་
[053-455a6] པར་གདགས་པར་མི་ནུས་སོ། །འདི་ནི་ཆོས་ཀྱི་དབྱིངས་ཏེ། དེ་ནི་འདི་ན་འདུག་གོ་ཞེའམ། ག་གེ་མོ་ཞིག་ན་འདུག་གོ་ཞེས་དེ་ལྟར་བསྟན་པའམ་གདགས་པར་མི་ནུས་སོ། །དེ་ཅིའི་
[053-455a7] ཕྱིར་ཞེ་ན། འདི་ལྟར་ཆོས་ཀྱི་དབྱིངས་ནི་བལྟར་མི་མཐོང་ཞིང་བསྟན་དུ་མེད་དེ། གདགས་པར་བྱ་བ་མ་ཡིན་ཞིང་གདགས་པ་ལས་ཡང་དག་པར་འདས་པའི་ཕྱིར་རོ། །འགྲོ་བ་འདི་དེ་


[053-455b0] [455B] 
[053-455b1] མཚམས་མེད་པ་བྱེད་པ་དེ་ལྟར་མོས་ཏེ། མཚམས་མེད་པའང་དེ་ལྟ་བུའི་དབྱིངས་ཡིན་པར་ཤེས་ན། དེ་ཀུན་ནས་ཉོན་མོངས་
[053-455b2] པ་ཅན་དུ་མི་འགྱུར་རོ། །དེ་ཅིའི་ཕྱིར་ཞེ་ན། འཇམ་དཔལ། མཚམས་མེད་པ་ནི་ཆོས་ཀྱི་དབྱིངས་དང་མཚུངས་པར་མཉམ་པའི་ཕྱིར་ཏེ་འདི་ལྟར་མཚམས་མེད་པའི་དབྱིངས་དང་
[053-455b3] ཆོས་ཀྱི་དབྱིངས་འདི་ནི་གཉིས་སུ་མེད་ཅིང་གཉིས་སུ་དབྱེར་མེད་དོ་།འདི་ལ་ནི་འོང་བ་བའམ། འགྲོ་བའམ། ཀུན་ནས་ལྡང་པ་མི་དམིགས་སོ། །བཅོམ་ལྡན་འདས་ཀྱིས་དེ་སྐད་ཅེས་
[053-455b4] བཀའ་སྩལ་པ་དང། འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་དབྱིངས་ངན་སོང་དུ་མཆི་
[053-455b5] བའམ། མཐོ་རིས་སུ་མཆི་བའམ། མྱ་ངན་ལས་འདས་པར་མཆི་བར་མ་མཐོང་ལགས་སོ། །བཀའ་སྩལ་པ། འཇམ་དཔལ། གལ་ཏེ་ལ་ལ་ཞིག་ཁྱོད་ལ་འདི་སྐད་དུ་འདྲི་སྟེ། ཁྱོད་ཀྱི་
[053-455b6] སྟོན་པ་འགྲོ་བ་དྲུག་དང་ལྡན་པའི་འཁོར་བ་ཇི་ལྟར་འདོགས་ཞེས་དེ་སྐད་དྲིས་ན་འཇམ་དཔལ་ཁྱོད་ཀྱིས་ཇི་སྐད་ལན་གདབ། གསོལ་པ་བཅོམ་ལྡན་འདས། དེ་སྐད་དུ་སྨྲས་ན་
[053-455b7] བདག་གིས་འདི་སྐད་དུ་ལན་གདབ་པར་བགྱི་སྟེ། དཔེར་ན། མི་གཉིད་ཀྱིས་ལོག་པའི་རྨི་ལམ་དུ་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། ཡི་དྭགས་ཀྱི་ཡུལ་ལམ། ལྷ་


[053-456a0] [456A] 
[053-456a1] ༄༅། །མ་ཡིན་གྱི་རིས་སམ། ལྷ་རྣམས་སམ། མི་རྣམས་མཐོང་ན་བཅོམ་ལྡན་འདས། ཇི་ལྟར་གཡར་ལམ་རྨི་བའི་མིས་སྣ་ཚོགས་མཐོང་ཡང་གཡར་ལམ་
[053-456a2] སྣ་ཚོགས་མ་མཆིས་པ་དེ་བཞིན་དུ་བདག་གིས་འགྲོ་བ་ཐ་དད་པ་བསྟན་ཀྱང་ཆོས་ཀྱི་དབྱིངས་ཀྱི་ངོ་བོ་ཉིད་ཐ་དད་པ་གདགས་པར་རྔོ་མི་ཐོགས་ཏེ། དེ་ལྟ་ལགས་པས། བཅོམ་ལྡན་འདས་
[053-456a3] བདག་གིས་ནི་དེ་སྐད་འདྲི་བ་ལ་དེ་སྐད་ཅེས་ལན་གདབ་པར་བགྱི་ལགས་སོ། །བཅོམ་ལྡན་འདས། དེ་བཞིན་དུ་སངས་རྒྱས་རྣམས་དང། བྱང་ཆུབ་སེམས་དཔའ་རྣམས་དང། རང་
[053-456a4] སངས་རྒྱས་རྣམས་དང། ཉན་ཐོས་ཀྱི་ཡོངས་སུ་མྱ་ངན་ལས་འདས་པའང་ཐ་དད་པར་གདགས་པར་རྔོ་མི་ཐོགས་ལགས་སོ། །བཅོམ་ལྡན་འདས། དེ་དག་གིས་གནས་པ་དག་
[053-456a5] ཀྱང་ཐ་དད་པར་གདགས་པར་རྔོ་མི་ཐོགས་ལགས་སོ། །དེ་ཅིའི་སླད་དུ་ཞེ་ན། འདི་ལྟར་ཆོས་ཀྱི་དབྱིངས་ལས་ཐ་མི་དད་པའི་སླད་དུ་ལགས་སོ། །བཅོམ་ལྡན་འདས། དཔེར་བགྱི་ན་
[053-456a6] རྒྱ་མཚོ་ཆེན་པོའི་རིན་པོ་ཆེ་སྣ་ཚོགས་དུང་དང། མན་ཤེལ་དང། བྱུ་རུ་ལ་སོགས་པ་ཐ་མ་དང། འབྲིང་དང། མཆོག་རྣམས་ལ་འདི་ནི་རིན་པོ་ཆེ་ཆེ་གེ་མོ་ཞིག་གོ། འདི་ནི་རིན་པོ་ཆེ་
[053-456a7] ཆེ་གེ་མོ་ཞིག་གོ་ཞེས་ཐ་དད་པར་གདགས་སུ་མཆིས་ལགས་ཀྱི། ཆོས་ཀྱི་དབྱིངས་ལ་ནི་དེ་ལྟར་ཐ་དད་པར་གདགས་པའི་རྡོ་མི་ཐོགས་ལ་གདགས་པ་དེ་ལའང་ཐ་དད་པར་དབྱེར་


[053-456b0] [456B] 
[053-456b1] །དེ་ལ་ནི་འཆི་འཕོ་བ་དང། སྐྱེ་བ་ཐ་དད་པར་གདགས་པའི་རྡོ་མི་ཐོགས་ལགས་སོ། །དེ་ཅིའི་སླད་དུ་ཞེ་ན་ཆོས་ཀྱི་དབྱིངས་ལ་ནི་འཆི་འྥོའམ། སྐྱེ་བའམ། ཀུན་
[053-456b2] ནས་ཉོན་མོངས་པའམ། རྣམ་པར་བྱང་བ་མ་མཆིས་པའི་སླད་དུ་ལགས་སོ། །ཆོས་ཀྱི་དབྱིངས་ནི་ཀུན་ནས་ཉོན་མོངས་པ་ཅན་མ་ལགས་ཆོས་ཀྱི་དབྱིངས་ནི་འདྲེས་པ་མ་ལགས་ཏེ་
[053-456b3] ཆོས་ཀྱི་དབྱིངས་ལ་ནི་གང་དག་སྤང་བར་བགྱི་བའམ། བསྐྱེད་པར་བགྱི་བའི་ཆོས་དེ་དག་མ་མཆིས་ལགས་སོ། །དེ་ནས་བཅོམ་ལྡན་འདས་ཀྱིས་མཁྱེན་བཞིན་དུ་འཇམ་དཔལ་གཞོན་
[053-456b4] ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་ཁྱོད་ཀྱིས་ཆོས་ཀྱི་དབྱིངས་ཤེས་སམ། གསོལ་པ། གལ་ཏེ་དམིགས་ན་བདག་གིས་འཚལ་ལགས་སོ། །བཀའ་སྩལ་པ་
[053-456b5] འཇམ་དཔལ། འཇིག་རྟེན་གང་ལ་སྤྱོད་ཤེས་སམ། གསོལ་པ། བཅོམ་ལྡན་འདས། འཇིག་རྟེན་ནི་སྒྱུ་མ་སྤྲུལ་པའི་མི་གང་ཁོ་ན་ལ་སྤྱོད་པ་དེ་ལ་སྤྱོད་ལགས་སོ། །བཅོམ་ལྡན་འདས་
[053-456b6] འཇིག་རྟེན་ཞེས་བགྱི་བ་དེ་ནི་མིང་ཙམ་དུ་བས་ཏེ། བདག་གིས་ནི་གང་བསྟན་པར་བགྱི་བའི་འཇིག་རྟེན་གྱི་དངོས་པོ་དང། འཇིག་རྟེན་གང་ལ་སྤྱོད་པའང་ཡང་དག་པར་རྗེས་སུ་མ་མཐོང་
[053-456b7] ལགས་ཏེ། བདག་གིས་ནི་འཇིག་རྟེན་གྱི་ཆོས་ཀྱི་དབྱིངས་ལས་ཐ་དད་པར་ཡང་དག་པར་རྗེས་སུ་མ་མཐོང་ལགས་སོ། །དེ་ཅིའི་སླད་དུ་ཞེ་ན། མ་མཆིས་པའི་སླད་དུ་ལགས་སོ། །བཅོམ་


[053-457a0] [457A] 
[053-457a1] ༄༅། །ལྡན་འདས་ཀྱིས་འཇིག་རྟེན་གང་ལ་སྤྱོད་ཅེས་བཀའ་སྩལ་པ་དེའང། གཟུགས་ཀྱི་ངོ་བོ་ཉིད་གང་ལགས་པ་དེ་ལ་ནི་འཆི་འཕོ་དང། སྐྱེ་བའང་མ་མཆིས། དེ་
[053-457a2] ལ་ནི་འཇིག་པའམ། རབ་ཏུ་འཇིག་པའང་མ་མཆིས་ན་གང་ལ་སྤྱོད་པར་འགྱུར་ལགས། དེ་བཞིན་དུ་ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་རྣམས་ཀྱི་ངོ་བོ་
[053-457a3] ཉིད་གང་ལགས་པ་དེ་ནི་གཏན་མ་མཆིས་པའི་སླད་དུ་སྐྱེ་བའམ་འགག་པ་མ་མཆིས་ལ། མཚན་ཉིད་གཅིག་ལས་མི་འདའ་སྟེ། འདི་ལྟ་སྟེ། མཚན་ཉིད་གཅིག་པ་ལགས་སོ། །
[053-457a4] བཀའ་སྩལ་པ། འཇམ་དཔལ། འདི་ཇི་སྙམ་དུ་སེམས། ང་ད་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་བ་འདི་ལ་ཁྱོད་འདི་
[053-457a5] སྙམ་དུ་འདི་ཡོངས་སུ་མྱ་ངན་ལས་འདས་པར་འགྱུར་བའམ། མི་སྣང་བར་འགྱུར་རོ་སྙམ་དུ་སེམས་སམ། གསོལ་པ། བཅོམ་ལྡན་འདས། དེ་ནི་མ་ལགས་སོ། །དེ་ཅིའི་སླད་
[053-457a6] དུ་ཞེ་ན། ཆོས་ཀྱི་དབྱིངས་ནི་ཡང་དག་པར་གྲུབ་པ་མ་ལགས་པའི་སླད་དུ་ལགས་སོ། །བཅོམ་ལྡན་འདས། གལ་ཏེ་ཆོས་ཀྱི་དབྱིངས་ཡང་དག་པར་གྲུབ་པ་ཞིག་ལགས་ན་ནི་དེའི་སླད་
[053-457a7] དུ་དེ་མི་འདའ་བར་ཡང་འགྱུར་བ་ཞིག་ན། དེ་ལ་ནི་ཡང་དག་པར་གྲུབ་པ་མི་དམིགས་པ་སྟེ། དེ་མི་འདའ་བའམ། ཡོངས་སུ་མྱ་ངན་ལས་འདའ་བར་ལྟ་ག་ལ་འགྱུར་ལགས། དེ་


[053-457b0] [457B] 
[053-457b1] དེའི་སླད་དུ་བཅོམ་ལྡན་འདས་ནི་སྐྱེས་པའང་མ་ལགས། ཡོངས་སུ་མྱ་ངན་ལས་འདའ་བར་མི་འགྱུར་ལགས་སོ། །བཅོམ་ལྡན་
[053-457b2] འདས་ཀྱིས་བཀའ་སྩལ་པ། འཇམ་དཔལ། འོ་ན་ཁྱོད་འདས་པའི་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་པོ་དེ་དག་ཡོངས་སུ་མྱ་ངན་འདས་སོ་ཞེས་དེ་ལ་ཁྱོད་ཇི་ལྟར་མོས་
[053-457b3] གསོལ་པ། གལ་ཏེ་དེ་དག་གི་སྐྱེ་བ་ཡང་དག་པར་རྗེས་སུ་མཐོང་ན་ནི་བདག་མོས་ལགས་སོ། །བཀའ་སྩལ་པ། ཁྱོད་སོ་སོའི་སྐྱེ་བོ་ཤི་བ་རྣམས་ཉིད་མཚམས་སྦྱོར་བར་འདོད་དམ་
[053-457b4] གསོལ་པ། བཅོམ་ལྡན་འདས། སོ་སོའི་སྐྱེ་བོ་ཉིད་ཀྱང་བདག་གིས་ཡང་དག་པར་རྗེས་སུ་མ་མཐོང་མ་དམིགས་ན་དེའི་ཉིང་མཚམས་སྦྱོར་བ་ལྟ་ག་ལ་དམིགས་ལགས། བཀའ་
[053-457b5] སྩལ་པ། འཇམ་དཔལ། དེ་བཞིན་གཤེགས་པ་ཆོས་གནས་པར་བཞེད་ཀྱི་ཁྱོད་སྤོབས་པར་གྱིས་ཤིག་གསོལ་པ། ཅི་ཞིག་ལས་བརྩམས་ཏེ་སྤོབས་པར་བགྱིས་ལགས་
[053-457b6] བཀའ་སྩལ་པ། ཆོས་ཀྱི་དབྱིངས་ལས་རྩོམས་ཤིག་གསོལ་པ། བཅོམ་ལྡན་འདས། གང་ཆོས་ཀྱི་དབྱིངས་མ་ལགས་པའི་ཆོས་དེ་བདག་གིས་ཡང་དག་པར་རྗེས་སུ་མ་མཐོང་ལགས་
[053-457b7] སོ༑ ༑བཀའ་སྩལ་པ། འཇམ་དཔལ། མངོན་པའི་ང་རྒྱལ་ཅན་རྣམས་སྐྲག་པར་འགྱུར་རོ། །གསོལ་པ། བཅོམ་ལྡན་འདས། གལ་ཏེ་ཡང་དག་པའི་མཐའ་སྐྲག་པར་འགྱུར་ན་ནི་དེའི་


[053-458a0] [458A] 
[053-458a1] ༄༅། །སླད་དུ་མངོན་པའི་ང་རྒྱལ་ཅན་ཡང་སྐྲག་པར་འགྱུར་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཡང་དག་པའི་མཐའ་ཡང་གཞན་ལ། མངོན་པའི་ང་
[053-458a2] རྒྱལ་ཅན་ཡང་གཞན་པ་ནི་མ་ལགས་ཀྱི། མངོན་པའི་ང་རྒྱལ་ཅན་རྣམས་ཀྱི་མཐའ་གང་ལགས་པའི་མཐའ་དེ་ཉིད་ཡང་དག་པའི་མཐའ་ལགས་ལ། ཡང་དག་པའི་མཐའ་གང་
[053-458a3] ལགས་པ་དེའང་ཆོས་ཐམས་ཅད་ཀྱི་མཐའ་ལགས་ཏེ། དེའི་སླད་དུ་མི་སྐྲག་ལགས་སོ། །ཆོས་ཐམས་ཅད་ཡང་དག་པར་མ་བསྒྲུབས་པ་ཞེས་བགྱི་བ་འདི་ནི་རྡོ་རྗེའི་གཞི་ལགས་སོ། །
[053-458a4] བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། ཅིའི་ཕྱིར་ན་འདི་རྡོ་རྗེའི་གཞི་ཞེས་བྱ། གསོལ་པ། བཅོམ་ལྡན་འདས། ཆོས་ཐམས་ཅད་ནི་མི་ཕྱེད་པ་ལགས་ཏེ། དེའི་སླད་
[053-458a5] དུ་འདི་རྡོ་རྗེའི་གཞི་ལགས་སོ། །དེ་བཞིན་གཤེགས་པ་བསམ་གྱིས་མི་ཁྱབ་པའི་སླད་དུ་ཆོས་ཐམས་ཅད་བསམ་གྱིས་མི་ཁྱབ་པ་འདི་ནི་རྡོ་རྗེའི་གཞི་ལགས་ཏེ། ཅིའི་སླད་དུ་རྡོ་རྗེའི་
[053-458a6] གཞི་ཞེས་བགྱི་ཞེ་ན། ཆོས་ཐམས་ཅད་སེམས་མ་མཆིས་པའི་སླད་དུ་ལགས་སོ། །ཆོས་ཐམས་ཅད་བྱང་ཆུབ་ཅེས་བགྱི་བ་འདི་ནི་རྡོ་རྗེའི་གཞི་ལགས་ཏེ། དེ་ཅིའི་སླད་དུ་ཞེ་ན། ཆོས་ཐམས་
[053-458a7] ཅད་བརྗོད་པ་མ་མཆིས་པའི་སླད་དུ་སྟེ། འདི་ན་མིང་གང་དང་གང་གིས་ཆོས་གང་དང་གང་བརྗོད་པའི་ཆོས་དེ་དང་དེ་ཆོས་དེ་དང་དེ་ལ་མ་མཆིས་ལགས་སོ། །གང་མ་མཆིས་པ་དེ་ནི་སྟོང་པ་


[053-458b0] [458B] 
[053-458b1] །གང་སྟོང་པ་དེ་ནི་མེད་པ་ལགས་སོ། །གང་མེད་པ་དེ་ནི་བརྗོད་པའི་རྔོ་མི་ཐོགས་པ་ལགས་སོ། །བརྗོད་དུ་མ་མཆིས་པ་དེ་ནི་བྱང་ཆུབ་ལགས་ཏེ། དེའི་སླད་དུ། འདི་ནི་རྡོ་
[053-458b2] རྗེའི་གཞི་ལགས་སོ། །ཆོས་ཐམས་ཅད་ནི་དེ་བཞིན་གཤེགས་པའི་ཡུལ་ལགས་ཏེ། འདི་ནི་རྡོ་རྗེའི་གཞི་ལགས་སོ། །བཀའ་སྩལ་པ། ཅིའི་ཕྱིར་རྡོ་རྗེའི་གཞི་ཞེས་བྱ། གསོལ་པ་
[053-458b3] བཅོམ་ལྡན་འདས། ཆོས་ཐམས་ཅད་ནི་རང་གི་ཡུལ་ལས་དབེན་པ་ལགས་སོ། །དེའི་སླད་དུ། འདི་རྡོ་རྗེའི་གཞི་ལགས་སོ། །བཀའ་སྩལ་པ་འཇམ་དཔལ། དགེ་སློང་ཀུན་དགའ་བོ་
[053-458b4] དེའང་ཆོས་ཀྱི་རྣམ་གྲངས་འདི་ཀུན་འཛིན་པར་འགྱུར་ན། འདིར་འོངས་པའི་མཚན་མ་ངས་བྱའམ། གསོལ་པ། བཅོམ་ལྡན་འདས། འདི་ནི་ཆོས་བརྗོད་པའམ། བསྟན་པ་མཆིས་
[053-458b5] ལགས་སམ། བདག་གིས་ནི་ཡི་གེ་གཅིག་ཀྱང་བསྟན་པར་ཡང་དག་པར་རྗེས་སུ་མ་མཐོང་ལགས་ན། མང་པོ་ལྟ་ག་ལ་མཐོང་ལགས། བཀའ་སྩལ་པ། འཇམ་དཔལ། ལེགས་
[053-458b6] སོ༑ ༑ལེགས་སོ། །འཇམ་དཔལ་ཁྱོད་འདི་སྐད་དུ་འཆད་པ་ནི་ཁྱོད་ཀྱི་ཚིག་འདི་ལེགས་པར་སྨྲས་པ་ཡིན་ཏེ། འཇམ་དཔལ་ཁྱོད་ལེགས་སོ། །འཇམ་དཔལ། ངས་ནི་ཕྱོགས་
[053-458b7] བཅུའི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་དག་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཆོས་ཉིད་འདི་ཁོ་ན་སྟོན་ཅིང་བཞུགས་


[053-459a0] [459A] 
[053-459a1] ༄༅། །པ་དག་མཐོང་ངོ། །དེ་ནས་ཚེ་དང་ལྡན་པ་ཤཱ་རིའི་བུ་རང་གི་གནས་ཁང་ནས་བྱུང་ནས། འཇམ་དཔལ་གཞོན་ནུར་གྱུར་པའི་གནས་ཁང་ག་ལ་བ་དེར་སོང་
[053-459a2] སྟེ་ཕྱིན་ནས་འཇམ་དཔལ་གཞོན་ནུར་གྱུར་པ་མ་མཐོང་སྟེ། བཅོམ་ལྡན་འདས་ཀྱི་བཞུགས་ཁང་ག་ལ་བ་དེར་སོང་ནས། བཞུགས་ཁང་གི་ཕྱི་སྒོ་ན་འགྲེང་བ་དང། གསུང་བའི་གསུང་
[053-459a3] ཐོས་སོ། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། དགེ་སློང་ཤཱ་རིའི་བུ་འདི་གནས་ཁང་གི་ཕྱི་སྒོ་ན་འགྲེང་
[053-459a4] སྟེ༑ ཆོས་ཉན་པར་འདོད་ན། འཇམ་དཔལ། ཤཱ་རིའི་བུ་ཆོས་ཉན་པར་ནང་དུ་འོང་བར་གྱིས་ཤིག་གསོལ་པ། མཐའ་འདི་ནི་ཡང་དག་པའི་མཐའ་ལགས་ན། གང་གི་སླད་རོལ་
[053-459a5] དང༑ ནང་དང་གཉིས་ཀ་མ་མཆིས་པར་གདའ་ལགས་སམ། བཀའ་སྩལ་པ། འཇམ་དཔལ། དེ་ནི་མ་ཡིན་ནོ། །གསོལ་པ། བཅོམ་ལྡན་འདས། དེ་ལྟ་ལགས་པས་ཡང་དག་
[053-459a6] པའི་མཐའ་ནི་མཐའ་མ་མཆིས་པ་ལགས་ཏེ། དེ་ལྟ་བུའི་མཐའ་གང་ལགས་པ་དེ་ལ་ནི་ཚུར་མཆི་བའམ། ཕར་མཆི་བ་མ་མཆིས་ཏེ། བཅོམ་ལྡན་འདས། དེ་ལྟ་བུའི་མཐའ་ཅན་
[053-459a7] གྱི་བཙུན་པ་ཤཱ་རིའི་བུ་དེ་ནི་ཚུར་མཆི་བའམ། ནང་དུ་མཆི་བའི་མི་རིགས་ལགས་སོ། །བཀའ་སྩལ་པ། འཇམ་དཔལ། གལ་ཏེ་ང་གནས་ཁང་གི་ནང་ན་ཉན་ཐོས་དག་དང་ལྷན་ཅིག་


[053-459b0] [459B] 
[053-459b1] ཁྱོད་ནི་ཕྱི་རོལ་ན་འདུག་སྟེ་ནང་དུ་འོང་དུའང་མི་དབང་ན་ཅི་ཁྱོད་སྡུག་བསྔལ་བར་མི་འགྱུར་རམ། གསོལ་པ། བཅོམ་ལྡན་འདས། དེ་ནི་མ་ལགས་ཏེ་
[053-459b2] དེ་ཅིའི་སླད་དུ་ཞེ་ན། ཆོས་ཐམས་ཅད་ནི་ཆོས་ཀྱི་དབྱིངས་སུ་ཡང་དག་པར་འདུ་བའི་སླད་དུ་སྟེ། འདི་ནི་དེ་བཞིན་གཤེགས་པ་ཞེས་བརྗོད་པ་གང་ལགས་པ་འྡིའང་ཆོས་ཀྱི་དབྱིངས་
[053-459b3] ལགས་ཏེ། མཚན་ཉིད་གཅིག་པའི་སླད་དུ་དེ་བཞིན་གཤེགས་པའང་གཞན་ལ་ཆོས་ཀྱི་དབྱིངས་ཀྱང་གཞན་མ་ལགས་སོ། །ཆོས་སམ་ཆོས་བསྟན་པ་ཞེས་བགྱི་བའམ། ཆོས་ཉན་
[053-459b4] པ་ཞེས་བགྱི་བའི་ཆོས་འདི་དག་ཀྱང་གཉིས་སུ་མ་མཆིས་པའི་སླད་དུ་ཐ་དད་པ་མ་མཆིས་ཏེ། དེའི་སླད་དུའང་ཆོས་ཀྱི་དབྱིངས་ལས་ཐ་དད་པ་མ་ལགས་སོ། །འཇམ་དཔལ། ཞེས་
[053-459b5] བགྱི་བའི་ཡི་གེ་གང་ལགས་པ་འདི་དག་ཀྱང་ཆོས་ཀྱི་དབྱིངས་སུ་གཏོགས་ཏེ། བཅོམ་ལྡན་འདས། རྣམ་གྲངས་དེས་ན་བདག་ཅུང་ཟད་ཀྱང་གདུང་བ་མ་མཆིས་ལགས་སོ། །བཅོམ་
[053-459b6] ལྡན་འདས། བསྐལ་པ་གངྒཱའི་ཀླུང་གི་བྱེ་མ་སྙེད་དུ་ཆོས་སྟོན་དུ་ལགས་ཀྱང་བདག་དེར་མྖིའང་མི་མཆི། དེར་མཆིར་དགའ་བའམ་ཡོངས་སུ་གདུང་བའང་མི་སྐྱེད་ལགས་སོ། །དེ་
[053-459b7] ཅིའི་སླད་དུ་ཞེ་ན། བཅོམ་ལྡན་འདས། གཉིས་ཤིག་མཆིས་ན་ནི་དགའ་བའམ། ཡོངས་སུ་གདུང་བ་བསྐྱེད་པར་འགྱུར་ན་ཆོས་ཀྱི་དབྱིངས་དེ་ནི་གཉིས་སུ་མ་མཆིས་ཏེ། དེའི་


[053-460a0] [460A] 
[053-460a1] ༄༅། །སླད་དུ་བདག་དགའ་བའམ། ཡོངས་སུ་གདུང་བར་མི་འགྱུར་ལགས་སོ། །བཅོམ་ལྡན་འདས། ཆོས་སྟོན་པ་མཛད་པའི་ཆོས་བསྟན་པ་དེས་ཀྱང་ཆོས་
[053-460a2] གང་ཡང་གསོག་པའམ། འབྲི་བའམ། འཕེལ་བའམ། འགྲིབ་པར་མི་བགྱིད་དེ། འདི་ལྟར་ཆོས་བསྟན་པ་དེ་ནི་ཆོས་གང་ཡང་དམིགས་པས་ཉེ་བར་གནས་པ་མ་ལགས་ཏེ་
[053-460a3] བཅོམ་ལྡན་འདས། དེའི་སླད་དུའང་བདག་དགའ་བར་མི་འགྱུར་ཞིང་ཡོངས་སུ་གདུང་བར་མི་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་
[053-460a4] བཀའ་སྩལ་པ། ཤཱ་རིའི་བུ་ཁྱོད་ཀྱིས་འཇམ་དཔལ་གཞོན་ནུར་གྱུར་པའི་སྤོབས་པ་ཐོས་སམ། གསོལ་པ། བཅོམ་ལྡན་འདས། ཐོས་ལགས་ཏེ་བཅོམ་ལྡན་འདས། བདག་
[053-460a5] ནི་བཅོམ་ལྡན་འདས་དང། འཇམ་དཔལ་གཞོན་ནུར་གྱུར་པའི་སྤོབས་པ་ཐོས་ཀྱང་ཅི་མ་རུང་སྙམ་སྟེ། དེའི་སླད་དུ་བདག་འདི་ན་མཆིས་ལགས་སོ། །དེ་ནས་བཅོམ་ལྡན་འདས་
[053-460a6] ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཚེ་དང་ལྡན་པ་ཤཱ་རིའི་བུ་ནང་ན་མཆི་བར་མཛད་དུ་གསོལ། དེ་ནས་བཅོམ་ལྡན་འདས་
[053-460a7] ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་དུ། ཤཱ་རིའི་བུ་ཁྱོད་གནས་ཁང་གི་ནང་དུ་ཤོག་ཅེས་བཀའ་སྩལ་ཏོ། །དེ་ནས་ཚེ་དང་ལྡན་པ་ཤཱ་རིའི་བུ་གནས་ཁང་དུ་འོངས་ནས། བཅོམ་


[053-460b0] [460B] 
[053-460b1] གོ་ཕྱོགས་གཅིག་ཏུ་འདུག་པ་དང། ཚེ་དང་ལྡན་པ་ཤཱ་རིའི་བུ་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་སྨྲས་
[053-460b2] སོ༑ ༑བཙུན་པ་ཤཱ་རིའི་བུ་ཁྱོད་དོན་གྱི་དབང་གང་མཐོང་བས་འདིར་འོངས། སྨྲས་པ། འཇམ་དཔལ། ཁོ་བོ་ནི་ཆོས་ཉན་པར་འདོད་པའི་ཕྱིར་འདིར་འོངས་ཏེ། འདི་ལྟར་གང་ན་བཅོམ་
[053-460b3] ལྡན་འདས་དང། སྐྱེས་བུ་དམ་པ་ཁྱོད་ལྟ་བུ་གནས་པ་དེ་ན་བསྟན་པ་ཟབ་མོ་ཡང་དག་ཕུལ་དུ་བྱུང་བ་ཡོད་དེ། དེའི་ཕྱིར་ཁོ་བོ་འོངས་སོ། །སྨྲས་པ། བཙུན་པ་ཤཱ་རིའི་བུ། དེ་ནི་དེ་
[053-460b4] བཞིན་ཏེ་བསྟན་པ་འདི་ནི་ཟབ་བོ། །སྨྲས་པ། བཅོམ་ལྡན་འདས་ཉིད་དང་ཐབས་གཅིག་ཏུ་བརྩམས་པའི་ཆོས་བསྟན་པ་དེ་ཇི་ཙམ་དུ་ཟབ་སྨྲས་པ། དེ་ནི་བཙུན་པ་ཤཱ་རིའི་བུས་རྟོགས་
[053-460b5] པར་མི་འགྱུར་ཏེ། དགྲ་བཅོམ་པ་ཟག་པ་ཟད་པ་ནི་ཆོས་བསྟན་པ་འདིའི་སྣོད་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་ཆོས་བསྟན་པ་འདི་ནི་སོ་སོའི་སྐྱེ་བོའི་ཆོས་ལ་ཞུགས་པ་མ་
[053-460b6] ཡིན༑ དགྲ་བཅོམ་པ་ཉིད་ཀྱི་ཆོས་ལ་ཞུགས་པ་མ་ཡིན། རང་སངས་རྒྱས་ཀྱི་ཆོས་ལ་ཞུགས་པ་མ་ཡིན། དེ་བཞིན་གཤེགས་པའི་ཆོས་ལ་ཞུགས་པ་མ་ཡིན་པའི་ཕྱིར་རོ། །འདི་ནི་ཆོས་
[053-460b7] གང་དམིགས་པའི་ཕྱིར་ཡང་ཞུགས་པ་མ་ཡིན་ནོ། །འདི་ནི་གང་དུ་ཞུགས་པའམ་ལྡོག་པའང་མེད་དེ། ཆོས་ཐམས་ཅད་ཤིན་ཏུ་དབེན་པའི་ཕྱིར་རོ། །སྨྲས་པ། འཇམ་དཔལ་ཁྱོད་ཀྱིས་


[053-461a0] [461A] 
[053-461a1] ༄༅། །ཅི་ལས་བསམས་ཏེ། དགྲ་བཅོམ་པ་ཟག་པ་ཟད་པ་ཆོས་བསྟན་པ་འདིའི་སྣོད་མ་ཡིན་ཞེས་དེ་སྐད་སྨྲ། སྨྲས་པ། བཙུན་པ་ཤཱ་རིའི་བུ། དགྲ་བཅོམ་པ་
[053-461a2] ཉིད་ནི་འདོད་ཆགས་དང། ཞེ་སྡང་དང། གཏི་མུག་ཟད་པ་ཡིན་ན་དེ་གང་གི་སྣོད་ཡིན་ཞིང་དེ་གང་ཇི་ལྟ་བུ་ཞིག་གི་སྣོད་དུ་འགྱུར་སྙམ་སྟེ། དེ་ལས་བསམས་ནས་དགྲ་བཅོམ་པ་
[053-461a3] ཟག་པ་ཟད་པ་ཆོས་བསྟན་པ་འདིའི་སྣོད་མ་ཡིན་ནོ་ཞེས་ཁོ་བོ་དེ་སྐད་སྨྲའོ། །སྨྲས་པ། འཇམ་དཔལ། ཁོ་བོ་ནི་ཆོས་བསྟན་པ་འདིའི་དོན་དུ་གཙུག་ལག་ཁང་ནས་གཙུག་ལག་
[053-461a4] ཁང་དང། གནས་ཁང་ནས་གནས་ཁང་དང། ཕུག་ནས་ཕུག་ཏུ་ཁྱོད་འཚོལ་ཏེ། བདག་གིས་ཁྱོད་ལས་ཟབ་པ་ཟབ་པ་ཡང་དག་པའི་སྤོབས་པ་འདི་ལྟ་བུ་འདི་དག་ཐོས་ཀྱང་ཅི་མ་
[053-461a5] རུང་སྙམ་སྟེ། འཇམ་དཔལ། ཁོ་བོ་ནི་བཅོམ་ལྡན་འདས་དང། ཁྱོད་ཀྱི་ཆོས་བསྟན་པ་ལ་ཆོག་མི་ཤེས་སོ། །སྨྲས་པ། བཙུན་པ་ཤཱ་རིའི་བུ། ཁྱོད་ཆོས་བསྟན་པས་ཆོག་མི་ཤེས་སམ་
[053-461a6] སྨྲས་པ། ཁོ་བོ་ཆོག་མི་ཤེས་སོ། །སྨྲས་པ། བཙུན་པ་ཤཱ་རིའི་བུ་ཅི། ཆོས་ཀྱི་དབྱིངས་ཆོས་འཚོལ་བར་བྱེད་དམ། སྨྲས་པ། འཇམ་དཔལ། མི་བྱེད་དོ། །སྨྲས་པ། ཆོས་ཀྱི་དབྱིངས་
[053-461a7] ཀྱང་གཞན་ལ། ཚེ་དང་ལྡན་པ་ཤཱ་རིའི་བུ། གཞན་པ་ནི་མ་ཡིན་ན་ཅིའི་ཕྱིར། ཚེ་དང་ལྡན་པ་ཤཱ་རིའི་བུ། ཆོས་མཉན་པ་ལ་ཆོག་མི་ཤེས། དེ་ཅིའི་ཕྱིར་ཞེ་ན། བཙུན་པ་ཤཱ་རིའི་བུ་


[053-461b0] [461B] 
[053-461b1] །གལ་ཏེ་དེ་འཚོལ་བར་བྱེད་ན་ནི་དེའི་ཕྱིར་ད་ཆོག་ཤེས་པར་འགྱུར་བ་ཞིག་ན་གང་གི་ཕྱིར་ཚོལ་བར་མི་བྱེད་པ་དེའི་ཕྱིར་ཆོག་མི་
[053-461b2] ཤེས་སོ། །སྨྲས་པ། འཇམ་དཔལ། དེ་བཞིན་གཤེགས་པ་མ་གཏོགས་པར་ཁོ་བོ་ལྟ་བུ་ཆོས་ཉན་པ་དེ་ལྟ་བུ་ཁྱོད་ཀྱིས་ག་ལ་རྙེད་སྨྲས་པ། བཙུན་པ་ཤཱ་རིའི་བུ་ཁྱོད་ཤཱ་རིའི་བུ་ཡོངས་སུ་
[053-461b3] མྱ་ངན་ལས་མི་འདའ་བའི་ཆོས་ཅན་ཡིན་པར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་པ། ཆོས་ཐམས་ཅད་ཡོངས་སུ་མ་གྲུབ་པས་ན་ཁོ་བོའང་ཡོངས་སུ་མྱ་ངན་
[053-461b4] ལས་མི་འདའ་བའི་ཆོས་ཅན་ཡིན་ནོ་སྙམ་དུ་དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་ཤི་འཕོ་མེད་པ་དང། སྐྱེ་བ་མེད་པའི་ཆོས་ཅན་ཡིན་པར་མོས་སམ། སྨྲས་པ། མོས་སོ། །
[053-461b5] སྨྲས་པ། ཇི་ལྟར་མོས། སྨྲས་པ། ཆོས་ཀྱི་དབྱིངས་སུ་གཏོགས་པའི་ཕྱིར་ཏེ། ཆོས་ཀྱི་དབྱིངས་ལ་འཆི་འྥོའམ་སྐྱེ་བ་མེད་པ་དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་དགྲ་
[053-461b6] བཅོམ་པ་ཟག་པ་ཟད་པ་མི་ཤེས་པ་དང་ལྡན་པར་མོས་སམ། སྨྲས་པ་མོས་སོ། །སྨྲས་པ། ཇི་ལྟར་མོས། སྨྲས་པ། ཤེས་པ་དང། མི་ཤེས་པ་མཉམ་པ་ཉིད་ཀྱི་ཕྱིར་དགྲ་བཅོམ་པ་
[053-461b7] ཟག་པ་ཟད་པ་མི་ཤེས་པ་དང་ལྡན་ཏེ་འདི་ལྟར་མི་ཤེས་པ་དང་ཤེས་པ་ནི་མི་ཟད་པའི་ཆོས་ཅན་ཡིན་པའི་ཕྱིར་དབེན་པ་སྟེ། དེ་བས་ན་མི་ཤེས་པ་དང། ཤེས་པར་རྣམ་པར་མི་རྟོག་


[053-462a0] [462A] 
[053-462a1] ༄༅། །པའི་ཕྱིར་དགྲ་བཅོམ་པ་ཟག་པ་ཟད་པ་མི་ཤེས་པ་དང་ལྡན་པར་མོས་སོ། སྨྲས་པ། བཙུན་པ་ཤཱ་རིའི་བུ་ཁྱོད་དགྲ་བཅོམ་པ་ཟག་པ་ཟད་པ། ཤེས་པ་དང་
[053-462a2] བྲལ་བར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་པ། འདི་ལྟར་ཆོས་ཐམས་ཅད་ནི་ངོ་བོ་ཉིད་དང་བྲལ་བ་སྟེ། དེ་བས་ན་དགྲ་བཅོམ་པ་ཟག་པ་ཟད་པ་ཤེས་
[053-462a3] པ་དང་བྲལ་བར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་དགྲ་བཅོམ་པ་ཟག་པ་ཟད་པ་རྣམ་པར་མ་གྲོལ་བའི་ཆོས་ཅན་དུ་མོས་སམ། སྨྲས་པ། མོས་སོ། སྨྲས་པ། ཇི་ལྟར་
[053-462a4] མོས༑ སྨྲས་པ། ཉོན་མོངས་པ་མེད་པའི་ཕྱིར་ཏེ། འདི་ལྟར་ཉོན་མོངས་པ་མེད་ན་གང་དག་ལས་རྣམ་པར་གྲོལ་བར་འགྱུར་ཏེ། དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་
[053-462a5] ཁྱོད་སྔོན་གྱི་དེ་བཞིན་གཤེགས་པ་རྣམས་མ་བྱུང་ཞིང་ཡོངས་སུ་མྱ་ངན་ལས་མ་འདས་པར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་པ། འཇམ་དཔལ། བསམ་
[053-462a6] གྱིས་མི་ཁྱབ་པའི་དབྱིངས་ལ་ནི་སྐྱེ་བ་མེད་དེ། གང་མི་སྐྱེ་བ་དེ་ལ་མི་སྣང་བར་འགྱུར་བའམ། ཡོངས་སུ་མྱ་ངན་ལས་འདའ་བར་འགྱུར་བ་ག་ལ་ཡོད་དེ་དེ་ལྟར་མོས་སོ། །སྨྲས་པ། བཙུན་
[053-462a7] པ་ཤཱ་རིའི་བུ་ཁྱོད་སངས་རྒྱས་ཐམས་ཅད་གཅིག་ཡིན་པར་མོས་སམ་སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་པ། འཇམ་དཔལ་ཆོས་ཀྱི་དབྱིངས་ལ་ནི་ཐ་དད་པ་མེད་


[053-462b0] [462B] 
[053-462b1] །སྨྲས་པ། བཙུན་པ་ཤཱ་རིའི་བུ་ཁྱོད་སངས་རྒྱས་ཀྱི་ཞིང་ཐམས་ཅད་སངས་རྒྱས་ཀྱི་ཞིང་གཅིག་ཡིན་པར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་
[053-462b2] པ༑ འཇམ་དཔལ། སངས་རྒྱས་ཀྱི་ཞིང་ཐམས་ཅད་ནི་མི་ཟད་པ་ཉིད་ཀྱི་ཞིང་ཡིན་ཏེ་དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་ཆོས་ཐམས་ཅད་ཡོངས་སུ་ཤེས་པར་བྱ་བ་མ་ཡིན་པ་
[053-462b3] དང༑ སྤང་བར་བྱ་བ་མ་ཡིན་པ་དང། མངོན་སུམ་དུ་བྱ་བ་མ་ཡིན་པ་དང། བསྒོམ་པར་བྱ་བ་མ་ཡིན་པར་མོས་སམ། སྨྲས་པ། མོས་སོ་སྨྲས་པ། ཇི་ལྟར་མོས། སྨྲས་པ། འཇམ་
[053-462b4] དཔལ། ངོ་བོ་ཉིད་ཀྱིས་ངོ་བོ་ཉིད་ཡོངས་སུ་མི་ཤེས་པ་དང། རང་བཞིན་གྱིས་རང་བཞིན་སྤོང་བ་དང། མངོན་སུམ་དུ་མི་བྱེད་པ་དང། སྒོམ་པར་མི་བྱེད་པ་དང། སྐྱེད་པར་མི་བྱེད་པ་དང་
[053-462b5] འགག་པར་མི་བྱེད་པ་དང། ལེན་པར་མི་བྱེད་པ་དང། འདོར་བར་མི་བྱེད་པ་དང། མཐའ་དེ་ནི་མི་གནས་པ་ཉིད་དེ། དེ་ལྟར་མོས་སོ་།སྨྲས་པ། བཙུན་པ་ཤཱ་རིའི་བུ་ཁྱོད་ཆོས་ཀྱི་དབྱིངས་
[053-462b6] ནི་ཕུང་པོར་མི་འདུག་པའི་དབྱིངས་ཡིན་པ་དང། ཆོས་གང་ཡང་སྐྱེ་བའམ། འགག་པ་མེད་པ་དང། ཆོས་གང་ཡང་ཕུང་པོར་འདུག་པ་མེད་པར་མོས་སམ། སྨྲས་པ། མོས་སོ། །སྨྲས་པ། ཇི་
[053-462b7] ལྟར་མོས། སྨྲས་པ། འཇམ་དཔལ། ཆོས་གང་ཡང་སྐྱེ་བའམ། འགག་པའམ། ཕུང་པོར་འདུག་པ་དེ་མི་དམིགས་ཏེ་དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་ཤེས་རབ་


[053-463a0] [463A] 
[053-463a1] ༄༅། །གང་ཡིན་པ་དེ་ཆོས་ཀྱི་དབྱིངས་ཡིན་ལ། ཆོས་ཀྱི་དབྱིངས་གང་ཡིན་པ་དེ་ཤེས་རབ་ཡིན་ཏེ། ཆོས་ཀྱི་དབྱིངས་ཞེས་བྱ་བའི་མིང་ཡང་ཐོབ་པ་དང། དེའི་ཕྱིར་
[053-463a2] ཡང་དགྲ་བཅོམ་པ་ཞེས་བྱ་བར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས། སྨྲས་པ། འཇམ་དཔལ། རྟོགས་པར་འགྱུར་བའི་ཤེས་རབ་ཀྱིས་དགྲ་བཅོམ་པ་ཉིད་དུ་
[053-463a3] འགྱུར་བ་དེ་བཞིན་དུ་ཆོས་ཀྱི་དབྱིངས་ཡོངས་སུ་ཤེས་པར་ཟད་ཀྱི་ཆོས་ཀྱི་དབྱིངས་ཡོངས་སུ་ཤེས་པ་ནི་འདོད་ཆགས་ཀྱི་བདག་ཉིད་དམ། ཞེ་སྡང་གི་བདག་ཉིད་དམ། གཏི་མུག་
[053-463a4] གི་བདག་ཉིད་ཀྱང་མ་ཡིན་ལ། ཆོས་ཀྱི་དབྱིངས་ལས་ཀྱང་དགྲ་བཅོམ་པ་གུད་ན་མེད་དེ་དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་ཆོས་ཐམས་ཅད་སངས་རྒྱས་ཀྱི་ཁྱུ་མཆོག་
[053-463a5] དང་མཉམ་པར་མོས་སམ། སྨྲས་པ། མོས་སོ། །སྨྲས་པ། ཇི་ལྟར་མོས་སྨྲས་པ། འཇམ་དཔལ། འདི་ལྟར་བཅོམ་ལྡན་འདས་ཀྱིས་ནི་ཆོས་ཐམས་ཅད་རང་བཞིན་གྱིས་དབེན་
[053-463a6] པར་མངོན་པར་རྫོགས་པར་སངས་རྒྱས་ཏེ། དེ་ལྟར་མོས་སོ། །སྨྲས་པ། བཙུན་པ་ཤཱ་རིའི་བུ་ཁྱོད་ཀྱི་ཡུལ་ཇི་ཙམ་པ་དེ་ཙམ་དུ་ཁྱོད་ཀྱིས་ལན་བཏབ་པ་ལེགས་སོ། །ལེགས་སོ། །དེ་ཙམ་ཞིག་
[053-463a7] ཁྱོད་ལ་དྲིས་ཀྱི། ད་ནི་རང་གི་གནས་སུ་སོང་ཞིག། ཤཱ་རིའི་བུས་སྨྲས་པ། འཇམ་དཔལ། འདི་ལྟར་འདི་ཉིད་ནི་བདག་གི་ཇི་སྲིད་འཚོའི་བར་གྱི་གནས་ཡིན་ནོ། །དེ་ནས་བཅོམ་


[053-463b0] [463B] 
[053-463b1] པ། ཤཱ་རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཆོས་ཀྱི་རྣམ་གྲངས་འདི་འཛིན་པའམ། འཆང་བའམ། ཀློག་
[053-463b2] པའམ། ཀུན་ཆུབ་པར་བྱེད་པ་དེས་ནི་སྤོབས་པ་མྱུར་དུ་ཐོབ་པར་འགྱུར་རོ། །གསོལ་པ། བཅོམ་ལྡན་འདས། དེ་ནི་དེ་ལྟར་ལགས་ཏེ། ཇི་སྐད་བཀའ་སྩལ་པ་བཞིན་དུ་རིགས་ཀྱི་བུའམ་
[053-463b3] རིགས་ཀྱི་བུ་མོ་གང་དག་གི་སླད་དུ་ཆོས་ཀྱི་ཕྱག་རྒྱ་འདི་བཞག་པ་དེ་དག་ནི་སྔོན་གྱི་རྒྱལ་བ་རྣམས་ལ་བགྱི་བ་བགྱིས་པ་ལགས་ཏེ། དེ་དག་དེ་ལྟར་རིག་པར་བྱའོ། །དེ་ནས་བཅོམ་ལྡན་
[053-463b4] འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ་།བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། དེ་སྐད་ཅེས་གསོལ་པ་
[053-463b5] དང༑ བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་འཇམ་དཔལ་གཞོན་ནུར་གྱུར་པས་
[053-463b6] ཞུས་ནས་ངས་ལན་བཏབ་པ་ཞེས་བྱ་བར་གཟུང་ཞིག་ཆོས་ཀྱི་དབྱིངས་ཞེས་བྱ་བར་ཡང་གཟུང་ཞིག་ཡང་དག་པའི་མཐའ་ཞེས་བྱ་བ་དང། རིན་པོ་ཆེའི་མཐའ་ཞེས་བྱ་བར་ཡང་གཟུང་
[053-463b7] ཞིག༑ ཤཱ་རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་དག་ཆོས་ཀྱི་རྣམ་གྲངས་འདི་འཛིན་པ་དང། འཆང་བ་དང། ཀློག་པ་དང་ཀུན་ཆུབ་པར་བྱད་པ་དང། སྒོམ་པ་དང། སྦྱོར་བ་


[053-464a0] [464A] 
[053-464a1] ༄༅། །ལ་བརྩོན་པར་གནས་པ་དེ་དག་ནི་རིན་པོ་ཆེ་དང་འདྲ་བ་ཡིན་ཏེ། མི་སྐྱེ་བའི་ཆོས་རྣམས་ལའང་བཟོང་པ་མྱུར་དུ་ཐོབ་པར་འགྱུར་རོ། །གཞན་དག་ལའང་
[053-464a2] དགེ་བའི་རྩ་བ་རྣམས་ཡང་དག་པར་བསྐྱེད་པར་འགྱུར་རོ། །ཆོས་ཉུང་དུ་ཀུན་ཆུབ་པར་བྱས་པས་ཀྱང་ཆོས་མང་པོ་སྟོན་པར་འགྱུར་རོ། །སྤོབས་པ་མི་ཆོད་པར་ཡང་འགྱུར་རོ། །བཅོམ་ལྡན་
[053-464a3] འདས་ཀྱིས་དེ་སྐད་ཅེས་བཀའ་སྩལ་ནས། འཇམ་དཔལ་གཞོན་ནུར་གྱུར་པ་དང། ཚེ་དང་ལྡན་པ་ཤཱ་རིའི་བུ་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་
[053-464a4] ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་།འཕགས་པ་རིན་པོ་ཆེའི་མཐའ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་
[053-464a5] གྱི་མཁན་པོ་པྲ་ཛྙཱ་བརྨ་དང། ཞུས་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེ་ལ་སོགས་པས་བསྒྱུར་ཅིང་ཞུས་ཏེ་གཏན་ལ་ཕབ་པ།། །།
