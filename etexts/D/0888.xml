<list>
<item><p>1a1</p><section>'dul ba</section><text>@#// 'dul ba ga bzhugs so//</text></item>
<item><p>1b1</p><section>'dul ba</section><text>'dul ba gzhi/ bam po lnga bcu lnga pa/ thun mong ma yin pa gang zhe na/ dge slong dag sngon byung ba bA rA Na sI'i grong khyer du rgyal po tshangs sbyin zhes bya</text></item>
<item><p>1b2</p><section>'dul ba</section><text>ba rgyal srid byed du 'jug ste 'byor pa dang zhes rgyas par bya ste/ de'i tshe smad 'tshong ma bzang mo zhes bya ba dang / skyes bu g.yon can pad ma'i rtsa lag ces bya ba zhig gnas so//</text></item>
<item><p>1b3</p><section>'dul ba</section><text>des de la dga' mgur spyad pa'i phyir gos dang / rgyan rnams bskur ba dang / des gos dang rgyan rnams bgos nas song ba las/ skyes pa gzhan zhig kyang dong tshe lnga brgya</text></item>
<item><p>1b4</p><section>'dul ba</section><text>thogs te 'ongs nas/ bzang mo dga' mgur spyad kyis tshur shog ces smras so// des bsams pa/ gal te song na ni dong tshe lnga brgya yang mi 'thob la/ khyim du</text></item>
<item><p>1b5</p><section>'dul ba</section><text>'ongs pa bor te gzhan du 'gro ba 'di ni gsol ka mi yang bar yang 'gyur ro snyam nas/ des bu mo mngag gzhug ma la smras pa/ song la pad ma'i rtsa lag la jo bo re zhig</text></item>
<item><p>2a1</p><section>'dul ba</section><text>bdag gis sta gon ma bgyis kyis slad kyis mchi'o zhes zer ro zhes smros shig/ de de'i gan du song nas smras so// skyes pa de yang bya ba mang po zhig pas dga' mgur spyad nas srod nyid la phyir song ngo // des</text></item>
<item><p>2a2</p><section>'dul ba</section><text>bsams pa/ thun mong du yod pas bdag gis de'i sems kyang bsrung nus so snyam nas/ des yang bu mo de la smras pa/ song la pad ma'i rtsa lag la jo bo sta gon bgyis lags na/ skyed mos tshal gang du mchi shig ces mchi'o</text></item>
<item><p>2a3</p><section>'dul ba</section><text>zhes smros shig/ des de'i drung du song nas smras pa dang / des smras pa/ khyod kyi jo mo skad cig gis ni sta gon byas/ skad cig gis ni sta gon ma byas/ bu mo de yang de dang rigs mi 'phrod pa zhig pas des smras pa/ rje'i sras des</text></item>
<item><p>2a4</p><section>'dul ba</section><text>sta gon ma bgyis te/ 'on kyang khyod kyi gos dang rgyan rnams kyis skyes pa gzhan dang lhan cig dga' mgur spyad do// de 'dod chags kyi kun nas dkris pa gang yin pa de dang ni bral/ gnod sems kyis kun nas dkris pa ni skyes par gyur te/</text></item>
<item><p>2a5</p><section>'dul ba</section><text>de mi bzod pa skyes nas smras pa/ bu mo bzang mo'i drung du song la/ pad ma'i rtsa lag na re skyed mos tshal ga ge mo zhig tu shog shig ces zer ro zhes smros shig/ des song nas bzang mo la smras pa dang / de nas de skyed mos tshal der song ba dang /</text></item>
<item><p>2a6</p><section>'dul ba</section><text>skyes bu g.yon can pad ma'i rtsa lag gis smras pa/ khyod kho bo'i gos dang rgyan gyis gzhan dang lhan cig dga' mgur yongs su spyad pa ji ga rigs sam des smras pa/ rje'i sras 'di ni bdag gis nongs lags te/ 'on kyang bud med ni</text></item>
<item><p>2b1</p><section>'dul ba</section><text>rtag par skyon can lags kyis bzod pa mdzod cig/ de nas des mi bzod pa skyes nas/ ral gri shubs nas phyung ste srog dang phral lo// de nas bu mo des jo mo bsad do jo mo bsad do zhes ku co'i sgra chen po bton pa de skye bo'i tshogs chen pos thos nas</text></item>
<item><p>2b2</p><section>'dul ba</section><text>brgyugs so// de tsam na skyed mos tshal de na rang sangs rgyas legs smon zhes bya ba bsam gtan byed do// de nas skyes bu g.yon can pad ma'i rtsa lag de skrag pas ral gri khrag can rang sangs rgyas legs smon gyi mdun du bor nas skye bo'i tshogs chen</text></item>
<item><p>2b3</p><section>'dul ba</section><text>po de nyid kyi nang du zhugs so// skye bo'i tshogs chen pos ral gri khrag can mthong nas rab tu byung ba 'dis ni bzang mo'i srog dang phral lo zhes de nas rang sangs rgyas de kun nas bskor nas mi bzod pa bskyed de smras pa/ kye rab tu byung ba drang srong gi rgyal mtshan</text></item>
<item><p>2b4</p><section>'dul ba</section><text>bsrel nas 'di 'dra ba'i las byed dam/ des smras pa ci zhig byas/ de rnams kyis smras pa/ khyod kyis bzang mo dang lhan cig dga' mgur spyad nas de srog dang phral lo// des smras pa/ rnas mi bzod pa de nga ni las 'di mi byed do// des</text></item>
<item><p>2b5</p><section>'dul ba</section><text>rnas mi bzod pa'i tshig smras kyang / skye bo'i tshogs chen po des lag pa phying ka log tu dam du bcings nas rgyal po la phul te/ lha rab tu byung ba 'dis bzang mo dang lhan cig dga' mgur spyad nas des srog dang phral lags so// rgyal po dag ni mi</text></item>
<item><p>2b6</p><section>'dul ba</section><text>rtog pa yin pas des smras pa/ gal te de lta na rab tu byung ba 'di ngas spangs kyis deng la sod cig/ de nas de'i mgul par me tog ka ra bI ra'i phreng bas btags nas gshed ma gos sngon po gyon pa mtshon thogs pa rnams kyis yongs su bskor nas lam</text></item>
<item><p>2b7</p><section>'dul ba</section><text>po che dang / tshong dus dang / bzhi mdo dang / sum mdo rnams su bsgrags te/ grong khyer nas skyed mos tshal logs su khrid do// de nas skyes bu g.yon can pad ma'i rtsa lag gi blo skyes pa rab tu byung ba dka' thub can skyon med pa nyes pa mi byed pa</text></item>
<item><p>3a1</p><section>'dul ba</section><text>'di la yang dag pa ma yin pas skur ba btab pas da 'di gsad pa la thug na/ bdag gis 'di yal bar dor ba ni bdag gi cha ma yin no snyam du bsams nas slar log ste/ rgyal po'i drung du song nas rkang pa gnyis la gtugs te smras</text></item>
<item><p>3a2</p><section>'dul ba</section><text>pa/ lha rab tu byung ba 'dis ni las 'di ma bgyis te/ sdig pa'i las 'di ni bdag gis bgyis kyis rab tu byung ba 'di gtang bar gsol/ dge slong dag ji snyam du sems/ de'i tshe de'i dus kyi skyes bu g.yon can pad ma'i rtsa lag gang yin pa</text></item>
<item><p>3a3</p><section>'dul ba</section><text>de ni nga nyid yin te/ ngas rang sangs rgyas la yang dag par ma yin pas skur pa btab pa gang yin pa de'i las kyi rnam par smin pas nga lo mang po dang zhes bya ba nas/ sems can dmyal ba rnams su btsos so zhes bya ba'i bar gong ma bzhin du'o//</text></item>
<item><p>3a4</p><section>'dul ba</section><text>las kyi lhag ma de kho nas da ltar nga mngon par rdzogs par byang chub pa na yang bram ze'i bu mo rtswa mis yang dag pa ma yin pas skur pa btab ste/ 'di ni thun mong ma yin pa'o// btsun pa bcom ldan 'das kyis phrin las ci zhig mdzad na/ phrin las de'i</text></item>
<item><p>3a5</p><section>'dul ba</section><text>rnam par smin pas yul dgra mthar dge slong gnyis kyis lnga brgyar ma tshang ba'i dge slong rnams dang thabs cig nas rul gsol la/ tshe dang ldan pa shA ri'i bu dang / maud gal gyi bu gnyis ni lha'i zhal zas la longs spyod lags/ bcom ldan 'das kyis</text></item>
<item><p>3a6</p><section>'dul ba</section><text>bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin du'o// dge slong dag sngon byung ba skye</text></item>
<item><p>3a7</p><section>'dul ba</section><text>dgu rnams kyi tshe lo brgyad khri thub pa na 'jig rten du ston pa rnam par gzigs zhes bya ba zhig byung nas zhes bya ba nas/ sangs rgyas bcom ldan 'das zhes bya ba'i bar gong ma bzhin du'o// de 'khor drug khri dang ljongs rgyu zhing gshegs pa na/ rgyal po'i pho brang</text></item>
<item><p>3b1</p><section>'dul ba</section><text>ba shes ldan du byon to// bshes ldan de'i bram ze zhig bram ze'i khye'u lnga brgya la bram ze rnams kyi gsang tshig klog tu 'jug go// des yang dag par rdzogs pa'i sangs rgyas rnam par gzigs 'khor lnga brgya dang mthong nas/ des bram ze'i khye'u rnams la</text></item>
<item><p>3b2</p><section>'dul ba</section><text>smras pa/ shes ldan dag dge sbyong mgo reg 'di dag lha'i zhal zas la longs spyad pa'i 'os ma yin gyi/ nas rul pa za ba'i 'os yin no// de rnams kyis kyang rjes su yi rang ba byas te/ mkhan po de mad de/ dge sbyong mgo reg 'di dag ni lha'i zhal zas</text></item>
<item><p>3b3</p><section>'dul ba</section><text>la longs spyad pa'i 'os ma lags kyi nas rul pa 'tshal ba'i 'os lags so// de na yang bram ze'i khye'u dkar po can gnyis shig gis smras pa/ mkhan pos ni ma legs pa zhig gsungs te/ bdag nyid chen po 'di dag ni lha'i zhal zas la longs spyod pa'i 'os</text></item>
<item><p>3b4</p><section>'dul ba</section><text>lags so// dge slong dag ji snyam du sems/ de'i tshe de'i dus kyi bram ze lnga brgya can gang yin pa de ni nga nyid yin te/ ngas yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la ngag gi las rtsub mo phyung ba gang yin pa</text></item>
<item><p>3b5</p><section>'dul ba</section><text>de'i las kyi rnam par smin pas nga lo mang po dang / lo brgya phrag mang po dang / lo stong phrag mang po dang / lo brgya stong phrag mang por nas rul pa zos so// las kyi lhag ma de kho nas de ltar mngon par rdzogs par byang chub pa na yang dgra mthar dge slong</text></item>
<item><p>3b6</p><section>'dul ba</section><text>gnyis kyis lnga brgyar ma tshang ba'i dge slong rnams dang thabs cig nas rul pa la longs spyad do// bram ze'i khye'u gnyis po gang yin pa de ni dge slong shA ri'i bu dang / maud gal gyi bu 'di dag nyid yin no// btsun pa bcom ldan 'das kyis phrin las ci zhig</text></item>
<item><p>3b7</p><section>'dul ba</section><text>mdzad na phrin las de'i rnam par smin pas lo drug tu dka' ba spyad par gyur lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa dag ni zhes bya ba nas/</text></item>
<item><p>4a1</p><section>'dul ba</section><text>'bras bu dag tu 'gyur ba nyid ces bya ba'i bar gong ma bzhin du'o// dge slong dag sngon byung ba ljongs kyi grong rdal bai b+hi Ting gi zhes bya ba 'byor pa dang rgyas pa/ bde ba dang / lo legs pa/ skye bo dang / mi mang pos rab tu gang ba</text></item>
<item><p>4a2</p><section>'dul ba</section><text>zhig yod de/ dge slong dag ljongs kyi grong rdal bai b+hi Ting gi na rdza mkhan dga' skyong zhes bya ba sangs rgyas la mngon par dad pa/ chos dang dge 'dun la mngon par dad pa/ sangs rgyas la skyabs su song ba/ chos dang dge 'dun la skyabs su song ba/</text></item>
<item><p>4a3</p><section>'dul ba</section><text>sangs rgyas la gcig tu byed pa/ chos dang dge 'dun la gcig tu byed pa/ sangs rgyas la yid gnyis dang the tshom med pa/ chos dang dge 'dun la yid gnyis dang the tshom med pa/ sdug bsngal dang kun 'byung dang / 'gog pa dang / lam la</text></item>
<item><p>4a4</p><section>'dul ba</section><text>yid gnyis dang the tshom med pa/ bden pa mthong ba/ 'bras bu thob pa/ lo ma dang / gtun spangs pa zhig byung ste/ de gang na chus brkos pa'am/ byi brun ma gtogs pa rang gi lag gis sa mi rko zhing rkor mi 'jug go// de nas rang gis sa</text></item>
<item><p>4a5</p><section>'dul ba</section><text>blangs nas srog chags med pa'i chus sprus te snod rnams byas nas mtha' gcig tu bzhag ste/ 'di skad ces 'phags pa'am/ bzhin dag 'dir til lam/ 'bras sam/ sran mud ga tshal tshol dag mtha' gcig tu zhog la/ khyed cag</text></item>
<item><p>4a6</p><section>'dul ba</section><text>las gang zhig snod gang dgos pa de de long la deng shig ces smras nas/ de nas pha ma long ba gnyis gso zhing dus dus su yang dag par rdzogs pa'i sangs rgyas 'od srung la bsod snyoms 'bul lo// bram ze'i khye'u bla ma'i grogs po dang / snying du sdug pa dang /</text></item>
<item><p>4a7</p><section>'dul ba</section><text>ne'u zla yang yin no// dge slong dag ljongs kyi grong khyer bai b+hi Ting gi na bram ze shing sA la chen po lta bu n+ya gro d+ha zhes bya ba phyug cing nor mang la longs spyod che ba zhig byung ste/ bai b+hi Ting gi rgyas pa/ 'du thang dang bcas rtswa shing dang 'bab chur bcas pa/ rgyal</text></item>
<item><p>4b1</p><section>'dul ba</section><text>po kr-i kIs bram ze'i sbyin par byin pa la yongs su longs spyod do// bram ze shing sA la chen po lta bu n+ya gro d+ha'i slob ma bram ze'i khye'u bla ma zhes bya ba pha dang ma'i rigs dang ldan pa/ mo phyogs nas dag pa/ mes po'i phyogs dang / phyi mo'i phyogs zung</text></item>
<item><p>4b2</p><section>'dul ba</section><text>bdun rgyud kyi bar gyis bzung ste/ rigs la gtam gyis ma phog pa/ klog tu 'jug pa/ gsang tshig 'dzin pa/ rig byed gsum po sgra nges par sbyar ba dang / shes gsal dang bcas pa'i yi ge rab tu 'byed pa dang bcas pa dang / lnga pa de</text></item>
<item><p>4b3</p><section>'dul ba</section><text>lta bu byung ba can rnams kyis pha rol tu phyin cing lung ston par byed pa/ gzugs bzang ba/ blta na sdug pa/ mdzes pa zhig yod de/ bram ze shing sA la chen po lta bu n+ya gro d+ha'i bram ze'i khye'u lnga brgya tsam la bram ze rnams kyi gsang tshig klog tu 'jug go//</text></item>
<item><p>4b4</p><section>'dul ba</section><text>rdza mkhan dga' skyong gi grogs po dang / snying du sdug pa dang ne'u zla yang yin no// de nas rdza mkhan dga' skyong yang dag par rdzogs pa'i sangs rgyas 'od srung gang na ba der song ste phyin pa dang / yang dag par rdzogs pa'i sangs rgyas 'od srung gi zhabs gnyis</text></item>
<item><p>4b5</p><section>'dul ba</section><text>la mgo bos phyag byas te phyogs gcig tu 'dug go// phyogs gcig tu 'dug pa dang / yang dag par rdzogs pa'i sangs rgyas 'od srung gis rdza mkhan dga' skyong la chos dang ldan pa'i gtam gyis yang dag par ston par mdzad/ yang dag par 'dzin du</text></item>
<item><p>4b6</p><section>'dul ba</section><text>'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag</text></item>
<item><p>4b7</p><section>'dul ba</section><text>par rab tu dga' bar mdzad nas cang mi gsung ngo // de nas rdza mkhan dga' skyong yang dag par rdzogs pa'i sangs rgyas 'od srung gis gsungs pa la mngon par dga' ste rjes su yi rangs nas/ bcom ldan 'das kyi zhabs gnyis la mgo bos phyag byas te stan</text></item>
<item><p>5a1</p><section>'dul ba</section><text>las langs nas song ngo // de'i tshe bram ze'i khye'u bla ma rta rgod ma dang ldan pa'i shing rta thams cad nas dkar ba'i nang du zhugs te/ gser gyi ril ba dang / dbyug pa thogs nas bram ze'i khye'u'i tshogs kyis yongs su bskor cing / bram ze'i</text></item>
<item><p>5a2</p><section>'dul ba</section><text>khye'u'i tshogs kyis mdun du bdar nas/ bai b+hi Ting gi phyi rol du bram ze rnams klog tu 'jug par 'dod nas/ bai b+hi Ting gi nas byung ba dang bram ze'i khye'u bla mas rdza mkhan dga' skyong thag ring po kho na nas mthong ngo // mthong nas kyang 'di skad ces smras so//</text></item>
<item><p>5a3</p><section>'dul ba</section><text>des pa dga' skyong khyod da gzod ga las 'ongs/ des pa bla ma kho bo ni 'o ni nas yang dag par rdzogs pa'i sangs rgyas 'od srung la bsnyen bkur byed du 'gros des pa bla ma tshur shog/ bdag cag yang dag par rdzogs pa'i sangs rgyas 'od srung la bsnyen bkur byed du</text></item>
<item><p>5a4</p><section>'dul ba</section><text>'dong ngo // des pa dga' skyong yang dag par rdzogs pa'i sangs rgyas 'od srung la bsnyen bkur byed pa thong shig/ dge sbyong mgo reg de la byang chub ga la yod/ byang chub ni mchog tu dka' ba yin no// des pa bla ma dge sbyong mgo reg de la byang chub</text></item>
<item><p>5a5</p><section>'dul ba</section><text>ga la yod/ byang chub ni mchog tu dka' ba'o zhes de skad ma smra zhig/ 'on kyang bcom ldan 'das de nyid sangs rgyas yin te/ 'dis chos thams cad sangs rgyas so// des pa bla ma tshur bdag cag yang dag par rdzogs pa'i sangs rgyas 'od srung la bsnyen</text></item>
<item><p>5a6</p><section>'dul ba</section><text>bkur byed du 'dong / bram ze'i khye'u bla mas lan gnyis lan gsum du yang rdza mkhan dga' skyong la 'di skad ces smras so// des pa dga' skyong thong shig/ sangs rgyas 'od srung zhes bya ba nas/ byang chub ni mchog tu dka' ba'o zhes bya ba'i bar gong ma</text></item>
<item><p>5a7</p><section>'dul ba</section><text>bzhin du'o// rdza mkhan dga' skyong gis kyang lan gnyis lan gsum du bram ze'i khye'u bla ma la 'di skad ces smras so// des pa bla ma khyod de skad ma smra bar zhes bya ba nas/ bsnyen bkur byed du zhes bya ba'i bar du'o// de nas rdza mkhan dga' skyong gis</text></item>
<item><p>5b1</p><section>'dul ba</section><text>bram ze'i khye'u bla ma'i shing rta la 'dzegs nas bram ze'i khye'u bla ma'i co to nas bzung ste/ 'di skad ces smras so// des pa bla ma tshur yang dag par rdzogs pa'i sangs rgyas 'od srung la bsnyen bkur byed du 'dong / de nas bram ze'i khye'u bla ma 'di snyam du sems</text></item>
<item><p>5b2</p><section>'dul ba</section><text>te/ e ma'o sangs rgyas ni mchog ma yin pa ma yin zhing chos bstan pa yang mchog ma yin pa ma yin pas da ltar rdza mkhan dga' skyong yun ring po nas gtum po ma yin/ gzu lums can ma yin/ brlang po ma yin bsri ba med pa ma yin pa des bdag gi skra</text></item>
<item><p>5b3</p><section>'dul ba</section><text>rnams bzung bar gyur to snyam du rig nas/ rdza mkhan dga' skyong la 'di skad ces smras so// des pa dga' skyong de tsam bya ba la thug gam/ des pa de tsam bya ba la thug ces so// des pa dga' skyong de lta na thong shig dang yang dag par rdzogs pa'i sangs</text></item>
<item><p>5b4</p><section>'dul ba</section><text>rgyas 'od srung la bsnyen bkur byed du 'dong ngo // de nas rdza mkhan dga' skyong dang bram ze'i khye'u bla ma shing rta gcig gi nang du zhugs nas yang dag par rdzogs pa'i sangs rgyas 'od srung gang na ba der dong ste/ de gnyis kyis ji tsam bzhon pa'i sa'i bar du bzhon pas</text></item>
<item><p>5b5</p><section>'dul ba</section><text>song nas bzhon pa las babs te/ rkang pa kho nas kun dga' ra ba'i nang du zhugs te/ yang dag par rdzogs pa'i sangs rgyas 'od srung gang na ba der phyin pa dang / de nas rdza mkhan dga' skyong gis yang dag par rdzogs pa'i sangs rgyas 'od srung gi zhabs gnyis</text></item>
<item><p>5b6</p><section>'dul ba</section><text>la mgo bos phyag byas te phyogs gcig tu 'dug go// bram ze'i khye'u bla mas ni bcom ldan 'das dang lhan cig mngon du yang dag par dga' bar 'gyur ba dang / yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go//</text></item>
<item><p>5b7</p><section>'dul ba</section><text>de nas rdza mkhan dga' skyong gis thal mo sbyar ba btud de yang dag par rdzogs pa'i sangs rgyas 'od srung gang na ba de logs su 'di skad ces gsol to// btsun pa bram ze'i khye'u bla ma 'di sangs rgyas la mngon par ma dad cing chos dang dge 'dun la mngon par ma dad</text></item>
<item><p>6a1</p><section>'dul ba</section><text>lags na/ bcom ldan 'das kyis ji ltar bram ze'i khye'u bla ma 'di sangs rgyas la mngon par dad cing chos dang dge 'dun la mngon par dad par 'gyur ba'i chos de lta bu legs par bshad du gsol/ de nas yang dag par rdzogs pa'i sangs rgyas</text></item>
<item><p>6a2</p><section>'dul ba</section><text>'od srung gis bram ze'i khye'u bla ma la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos</text></item>
<item><p>6a3</p><section>'dul ba</section><text>dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas bram ze'i khye'u bla mas rdza mkhan dga' skyong la 'di skad ces smras</text></item>
<item><p>6a4</p><section>'dul ba</section><text>so// des pa dga' skyong khyod chos 'dul ba 'di lta bu thos na ci'i phyir dad pa yang dag pa kho nas khyim nas khyim med par rab tu mi 'byung / des pa bla ma kho bo 'di ltar pha ma long ba gnyis gso ba dang / yang dag par rdzogs pa'i sangs rgyas 'od srung</text></item>
<item><p>6a5</p><section>'dul ba</section><text>la dus dus su bsod snyoms 'bul ba khyod kyis mi shes sam/ des pa bla ma khyod rab tu byung shig/ kho bo ni re zhig rab tu mi 'byung ngo // de nas yang dag par rdzogs pa'i sangs rgyas 'od srung la rdza mkhan dga' skyong gis 'di skad ces gsol to//</text></item>
<item><p>6a6</p><section>'dul ba</section><text>btsun pa bram ze'i khye'u bla ma 'di legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/ bcom ldan 'das kyis thugs brtse ba nye bar bzung ste/ rab tu 'byung ba dang bsnyen par rdzogs par mdzad</text></item>
<item><p>6a7</p><section>'dul ba</section><text>du gsol/ bram ze'i khye'u bla mas legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob par gyur to// de nas yang dag par rdzogs pa'i sangs rgyas 'od srung gis bram ze'i khye'u bla ma rab tu phyung zhing bsnyen par</text></item>
<item><p>6b1</p><section>'dul ba</section><text>rdzogs par mdzad nas/ bai b+hi Ting gir ji tsam bzhed kyi bar du bzhugs nas bA rA Na sI gang na ba der rgyu zhing gshegs te rim gyis rgyu zhing gshegs pa dang bA rA Na sIr byon to// rgyal po kr-i kIs yang dag par rdzogs pa'i sangs rgyas 'od srung yul ka shi nas</text></item>
<item><p>6b2</p><section>'dul ba</section><text>ljongs rgyu zhing gshegs pa dang bA rA Na sIr gshegs te/ bA rA Na sI'i drang srong smra ba kyi nags na bzhugs so zhes thos so// thos nas kyang yang dag par rdzogs pa'i sangs rgyas 'od srung gang na ba der song ste/ phyin pa dang yang dag par rdzogs pa'i</text></item>
<item><p>6b3</p><section>'dul ba</section><text>sangs rgyas 'od srung gi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par ston par mdzad/</text></item>
<item><p>6b4</p><section>'dul ba</section><text>yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs</text></item>
<item><p>6b5</p><section>'dul ba</section><text>bstod/ yang dag par rab tu dga' bar mdzad nas cang mi gsung ngo // de nas rgyal po kr-i kI stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ yang dag par rdzogs pa'i sangs rgyas 'od srung gang na ba de</text></item>
<item><p>6b6</p><section>'dul ba</section><text>logs su thal mo sbyar ba btud nas yang dag par rdzogs pa'i sangs rgyas 'od srung la 'di skad ces gsol to// bcom ldan 'das dge slong gi dge 'dun dang thabs cig la sang bdag gis gdugs tshod sbyor zhing mchis na gnang bar mdzad du gsol/ yang</text></item>
<item><p>6b7</p><section>'dul ba</section><text>dag par rdzogs pa'i sangs rgyas 'od srung gis rgyal po kr-i kI la cang mi gsung bas gnang ngo // de nas rgyal po kr-i kIs yang dag par rdzogs pa'i sangs rgyas 'od srung cang mi gsung bas gnang bar rig nas/ yang dag par rdzogs pa'i sangs rgyas 'od</text></item>
<item><p>7a1</p><section>'dul ba</section><text>srung gi zhabs gnyis la mgo bos phyag byas te stan las langs nas song ngo // de nas rgyal po kr-i kIs de nyid kyi nub mo nas gtsang zhing bsod pa'i bza' ba dang / bca' ba rnams sta gon byas nas nang par sngar langs te gdan bshams/</text></item>
<item><p>7a2</p><section>'dul ba</section><text>nor bu'i chu snod bzhag nas yang dag par rdzogs pa'i sangs rgyas 'od srung la dus tshod gsol pa/ btsun pa gdugs tshod bshams lags shing mchis na bcom ldan 'das da de'i dus la bab par dgongs su gsol/ de nas yang dag par rdzogs pa'i sangs</text></item>
<item><p>7a3</p><section>'dul ba</section><text>rgyas 'od srung snga dro na bza' sham thabs mnabs lhung bzed dang chos gos bsnams te/ dge slong gi tshogs kyis yongs su bskor cing / dge slong gi dge 'dun gyis mdun du bdar te/ rgyal po kr-i kI'i bkad sa gang na ba der gshegs te byon nas dge slong gi</text></item>
<item><p>7a4</p><section>'dul ba</section><text>dge 'dun gyi gung la gdan bshams pa nyid la bzhugs so// de nas rgyal po kr-i kIs sangs rgyas la sogs pa dge slong gi dge 'dun bde bar bzhugs zin par rig nas gtsang zhing bsod pa'i bza' ba dang / bca' ba rnams kyis rang gi lag nas stobs shing</text></item>
<item><p>7a5</p><section>'dul ba</section><text>tshim par byed de/ gtsang zhing bsod pa'i bza' ba dang bca' ba rnams kyis rang gi lag nas bstabs shing tshim par byas te/ yang dag par rdzogs pa'i sangs rgyas 'od srung gis gsol zin nas phyag bcabs te/ lhung bzed gyu bar rig nas stan ches dma'</text></item>
<item><p>7a6</p><section>'dul ba</section><text>ba zhig blangs te/ yang dag par rdzogs pa'i sangs rgyas 'od srung gi spyan sngar gsol ba btab pa bcom ldan 'das dge slong gi dge 'dun dang thabs cig la bdag gis dgung zla gsum du na bza' chos gos dang / bsod snyoms dang / gzims cha dang /</text></item>
<item><p>7a7</p><section>'dul ba</section><text>snyun dpyad kyi rkyen sman gyi yo byad rnams 'bul zhing / bdag gis bcom ldan 'das kyi slad du gtsug lag khang lnga brgya tsam brtsig cing khri dang khri'u dang / stan nang tshangs can dang / sngas nang tshangs can dang / gor bu lnga brgya tsam dbul zhing 'bras sbubs su</text></item>
<item><p>7b1</p><section>'dul ba</section><text>smin pa de lta bu 'dis bcom ldan 'das dge slong gi dge 'dun la bsnyen bkur bgyid lags na gnang bar mdzad du gsol/ rgyal po chen po ji tsam sems mngon par dad par byas pa de tsam gyis byas zin gyis chog go// lan gnyis lan gsum du yang dag par</text></item>
<item><p>7b2</p><section>'dul ba</section><text>rdzogs pa'i sangs rgyas 'od srung la rgyal po kr-i kIs 'di skad ces gsol to// bcom ldan 'das dge slong gi dge 'dun dang thabs cig la zhes bya ba nas/ bdag la gnang bar mdzad du gsol zhes bya ba'i bar gong ma bzhin du'o// lan gnyis</text></item>
<item><p>7b3</p><section>'dul ba</section><text>lan gsum du yang yang dag par rdzogs pa'i sangs rgyas 'od srung gis rgyal po kr-i kI la 'di skad ces bka' stsal to// rgyal po chen po ji tsam sems mngon par dad par byas pa de tsam gyis byas zin gyis chog go// de nas yang dag par rdzogs pa'i sangs</text></item>
<item><p>7b4</p><section>'dul ba</section><text>rgyas 'od srung la rgyal po kr-i kIs 'di skad ces gsol to// btsun pa bcom ldan 'das la bsnyen bkur bgyid pa/ dper na da ltar gyi bdag 'dra ba gzhan 'ga' lta mchis lags sam/ rgyal po chen po khyod nyid kyi yul na bai b+hi Ting gi zhes bya ba'i grong yod</text></item>
<item><p>7b5</p><section>'dul ba</section><text>de/ de na rdza mkhan dga' skyong zhes bya ba sangs rgyas la mngon par dad pa zhes bya ba nas gnas so zhes bya ba'i bar gong ma bzhin du'o// des pha ma long ba gnyis gso zhing dus dus su nga la yang bsod snyoms kyis stobs par byed de/ rgyal po chen po dus</text></item>
<item><p>7b6</p><section>'dul ba</section><text>gcig cig na nga bai b+hi Ting gi'i ljongs kyi grong rdal na nye bar bsten cing bzhugs nas snga dro sham thabs mnabs te lhung bzed dang chos gos bsnams nas/ bai b+hi Ting gi ljongs kyi grong rdal du bsod snyoms la zhugs te/ ngas bai b+hi Ting gir bsod snyoms spyod cing rdza</text></item>
<item><p>7b7</p><section>'dul ba</section><text>mkhan dga' skyong gi khyim gang na ba der gshegs pa dang / de'i tshe rdza mkhan dga' skyong dgos pa zhig la phyi logs su song nas/ ngas rdza mkhan dga' skyong gi sgo 'phar la rim gyis dal bu dal bus brdungs pa las rdza mkhan dga' skyong gi pha dang mas sgo 'phar la</text></item>
<item><p>8a1</p><section>'dul ba</section><text>brdungs pa'i sgra thos so// thos nas kyang 'di skad ces smras so// 'phags pa 'di su zhig bzhin 'di su zhig rdza mkhan dga' skyong gi sgo 'phar la rdung / de gnyis la ngas 'di skad ces smras te/ nga ni yang dag par rdzogs</text></item>
<item><p>8a2</p><section>'dul ba</section><text>pa'i sangs rgyas 'od srung yin te bsod snyoms bzhed do// de gnyis kyis 'di skad ces smras so// 'phags pa nang du spyon cig/ bzhin nang du spyon cig/ khyod la rim gro bgyid pa ni slad rol du mchis kyis phru ba na zan dron dang rdze'u na sran</text></item>
<item><p>8a3</p><section>'dul ba</section><text>tshod mchis kyis nyid kyis bzhes te longs spyad du gsol/ rgyal po chen po ngas byang gi sgra mi snyan gyi dus byin gyis brlabs nas phru ba na zan dron dang / rje'u na sran tshod yod pa de nyid kyis blangs nas longs spyad do// de nas phyi zhig na rdza mkhan dga'</text></item>
<item><p>8a4</p><section>'dul ba</section><text>skyong 'ongs nas phru ba na zan dron dang rdze'u na sran tshod yod pa zos par mthong nas pha ma la 'di skad ces smras so// yab yum phru ba na zan dron dang rdze'u'i sran tshod su zhig gis 'tshal lags/ de gnyis kyis 'di skad ces smras so// dga' skyong khyod 'di nas phyir</text></item>
<item><p>8a5</p><section>'dul ba</section><text>byung ba na bdag cag gis sgo 'phar la rdung ba'i sgra zhig thos so// thos nas 'di skad ces smras so// 'phags pa 'di su zhig bzhin 'di su zhig sgo 'phar la rdung / des 'di skad ces gsungs so// nga ni yang dag par rdzogs pa'i sangs rgyas</text></item>
<item><p>8a6</p><section>'dul ba</section><text>'od srung yin te bsod snyoms bzhed do// de la bdag cag gis 'di skad ces gsol to// 'phags pa nang du spyon cig/ bzhin nang du spyon cig/ khyod la rim gro bgyid pa ni slad rol du mchis kyis phru ba na zan dron dang / rdze'u na sran tshod</text></item>
<item><p>8a7</p><section>'dul ba</section><text>mchis kyis nyid kyis bzhes la longs spyad du gsol/ des de dag longs spyad par gyur to// de nas rdza mkhan dga' skyong 'di snyam du sems te/ yang dag par rdzogs pa'i sangs rgyas 'od srung gis bdag gi khyim du shin tu bag phab cing 'dris par gyur pa</text></item>
<item><p>8b1</p><section>'dul ba</section><text>ni bdag gis rnyed pa legs par rnyed do snyam nas dga' ba dang rab tu dga' bas skyil mo krung bcas te zhag bdun 'das par byas so// zla ba phyed kyi bar du yang de'i lhan cig ldan pa'i dga' ba lus mi 'dor zhing de rtag tu lus la bar chad med par 'dug go// 'di ltar</text></item>
<item><p>8b2</p><section>'dul ba</section><text>sangs rgyas rnams kyi sangs rgyas kyi mthu dang / lha rnams kyi lha'i mthus zhag bdun gyi bar du pha dang ma gnyis kyi phru ba'i zan dron dang rje'u'i sran tshod kyang de bzhin du 'dug go rgyal po chen po dus gcig na nga bai b+hi Ting gi ljongs kyi grong rdal du nye bar brten te dbyar gnas par</text></item>
<item><p>8b3</p><section>'dul ba</section><text>dam bzhes pa dang / nga'i gtsug lag khang du char 'bebs pa'i lhas thog mar char phab par gyur to// de'i tshe rdza mkhan dga' skyong gi las byed pa'i khang pa rtswa sar pas g.yogs so// nga'i zhabs 'bring byed pa dge slong rnams la bka' stsal pa/ dge slong</text></item>
<item><p>8b4</p><section>'dul ba</section><text>dag khyed cag deng la rdza mkhan dga' skyong gi las byed pa'i khang pa'i g.yogs mas nga'i gtsug lag khang g.yogs shig/ btsun pa bka' bzhin 'tshal zhes dge slong de rnams kyis nga las mnyan nas/ rdza mkhan dga' skyong gi las byed pa'i khang pa'i g.yogs ma</text></item>
<item><p>8b5</p><section>'dul ba</section><text>'chu bar byed pa na/ de'i tshe rdza mkhan dga' skyong dgos pa 'ga' zhig la phyi rol tu song ngo // rdza mkhan dga' skyong gi pha dang ma gnyis kyis las byed pa'i khang pa'i g.yogs ma 'chu ba'i sgra thos so// thos nas kyang 'di skad ces smras so// 'phags pa 'di su</text></item>
<item><p>8b6</p><section>'dul ba</section><text>zhig bzhin 'di su zhig las byed pa'i khang pa'i g.yogs ma 'chu/ de rnams kyis 'di skad ces smras so// kho bo cag ni yang dag par rdzogs pa'i sangs rgyas 'od srung gi zhabs 'bring ba'i dge slong dag yin te/ yang dag par rdzogs pa'i sangs rgyas</text></item>
<item><p>8b7</p><section>'dul ba</section><text>'od srung gi gtsug lag khang du char 'bebs pa'i lhas thog mar char phab pas kho bo cag gis 'di bshus te de g.yogs so// de gnyis kyis 'di skad ces smras so// khyed la rim gro bgyid pa ni slad rol du mchis kyis/ 'phags pa dag snoms shig/</text></item>
<item><p>9a1</p><section>'dul ba</section><text>bzhin dag snoms shig/ de nas dge slong de rnams kyis las byed pa'i khang pa bshus nas nga'i gtsug lag khang g.yogs so// de nas phyi zhig na rdza mkhan dga' skyong 'ongs nas rdza mkhan dga' skyong gis las byed pa'i khang pa'i</text></item>
<item><p>9a2</p><section>'dul ba</section><text>g.yogs ma bshus pa mthong ngo // mthong nas kyang pha dang ma la 'di skad ces smras so// yab yum las byed pa'i khang pa 'di su zhig gis bshus de gnyis kyis 'di skad ces smras so// 'di nas khyod phyi logs su song ba na bdag cag gis las byed pa'i</text></item>
<item><p>9a3</p><section>'dul ba</section><text>khang pa'i g.yogs ma 'chu ba'i sgra thos so// thos nas kyang 'di skad ces smras so// 'phags pa 'di su zhig bzhin 'di su zhig las byed pa'i khang pa 'chu/ de rnams kyis 'di skad ces smras so// kho bo cag ni yang dag par rdzogs pa'i sangs</text></item>
<item><p>9a4</p><section>'dul ba</section><text>rgyas 'od srung gi zhabs 'bring ba dge slong dag yin te/ yang dag par rdzogs pa'i sangs rgyas 'od srung gi gtsug lag khang du char 'bebs pa'i lhas thog mar char phab pas kho bo cag gis 'di bshus la de g.yogs so// de rnams la bdag cag gis 'di skad ces</text></item>
<item><p>9a5</p><section>'dul ba</section><text>smras so// khyed cag la rim gro bgyid pa ni slad rol du mchis kyis 'phags pa dag snoms shig/ bzhin dag snoms shig/ de rnams kyis las byed pa'i khang pa de bshus so// de nas rdza mkhan dga' skyong 'di snyam du sems te/ yang dag par</text></item>
<item><p>9a6</p><section>'dul ba</section><text>rdzogs pa'i sangs rgyas 'od srung gis bdag gi khyim du shin tu bag phab cing 'dris par gyur pa ni bdag gis rnyed pa legs par rnyed do zhes bya ba nas zhag bdun du zhes bya ba'i bar gong ma bzhin du'o// 'di ltar sangs rgyas rnams kyi sangs rgyas kyi mthu dang lha rnams kyi</text></item>
<item><p>9a7</p><section>'dul ba</section><text>lha'i mthus rdza mkhan dga' skyong gi pha ma'i dbyar gyi gnas der las byed pa'i khang par char pa thigs pa gcig kyang ma bab bo// rgyal po chen po khyod ni yang dag par rdzogs pa'i sangs rgyas 'od srung zla ba gsum du na bza' chos gos dang / bsod snyoms dang /</text></item>
<item><p>9b1</p><section>'dul ba</section><text>gzims cha dang / snyun dpyad kyi rkyen sman gyi yo byad rnams 'bul na ma gnang ngo // zhes khyod kyi sems gzhan du 'gyur gyi/ dga' skyong ni las byed pa'i khang pa'i g.yogs ma bshus kyang sems gzhan du ma gyur to// btsun pa rdza mkhan dga' skyong</text></item>
<item><p>9b2</p><section>'dul ba</section><text>gis ni thob pa legs par thob lags te/ bcom ldan 'das kyis de'i sdum par shin tu bag phab cing 'dris par gyur lags so// de nas yang dag par rdzogs pa'i sangs rgyas 'od srung gis rgyal po kr-i kI'i sbyin pa de la rjes su yi rang ba 'dis rjes su yi rang bar</text></item>
<item><p>9b3</p><section>'dul ba</section><text>mdzad de/ sbyin sreg mchod sbyin rnams kyi mchog/ bde sbyor mchog ni nyi ma'i lha// mi yi mchog ni rgyal po ste// rgya mtsho chu bo rnams kyi mchog/ zla ba rgyu skar rnams kyi gtso// nyi ma snang byed rnams kyi gtso// steng dang 'og dang thad kar yang //</text></item>
<item><p>9b4</p><section>'dul ba</section><text>'gro ba'i 'gro ba ji snyed pa// lha dang bcas pa'i 'jig rten na// smra ba'i mchog ni rdzogs sangs rgyas// de nas yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par bstan/ yang dag par</text></item>
<item><p>9b5</p><section>'dul ba</section><text>'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so// de nas bcom ldan 'das gshegs nas ring po ma lon par rgyal po kr-i kIs mi zhig la smras pa/ kwa'i nang rje khyod</text></item>
<item><p>9b6</p><section>'dul ba</section><text>song la sbubs su smin pa'i 'bras kyis shing rta lnga brgya tsam khong la/ rdza mkhan dga' skyong gang na ba der song ste phyin pa dang / de la 'di skad ces des pa dga' skyong rgyal po kr-i kIs khyod la sbubs su smin pa'i 'bras kyis bkang ba'i shing rta lnga brgya tsam po 'di</text></item>
<item><p>9b7</p><section>'dul ba</section><text>dag bskur gyis 'dis khyod kyi pha ma long ba gnyis gso ba dang / yang dag par rdzogs pa'i sangs rgyas 'od srung la dus dus su bsod snyoms dbul ba dang / bdag nyid kyang legs par bde bas tshim par byos shig/ lha bka' bzhin 'tshal zhes mi des rgyal</text></item>
<item><p>10a1</p><section>'dul ba</section><text>po kr-i kI las mnyan nas sbubs su smin pa'i 'bras kyis shing rta lnga brgya tsam bkang ste/ rdza mkhan dga' skyong gang na ba der song nas phyin pa dang / rdza mkhan dga' skyong la 'di skad ces smras so// des pa dga' skyong rgyal po kr-i kIs khyod</text></item>
<item><p>10a2</p><section>'dul ba</section><text>la sbubs su smin pa'i 'bras kyis bkang ba'i shing rta lnga brgya tsam po 'di dag bskur gyis/ 'dis khyod kyi pha ma long ba gnyis gso ba dang / yang dag par rdzogs pa'i sangs rgyas 'od srung la bsod snyoms dbul ba dang / bdag nyid kyang legs</text></item>
<item><p>10a3</p><section>'dul ba</section><text>par bde bas tshim par byos shig ces gsung ngo // kye nang rje rgyal po kr-i kI ni dgos pa mang zhing bya ba mang ba yin la/ bdag ni dgos pa nyung zhing bya ba nyung ba yin no zhes smras nas ma blangs so// dge slong dag ji snyam du sems/ de'i tshe de'i</text></item>
<item><p>10a4</p><section>'dul ba</section><text>dus kyi bram ze'i khye'u bla ma gang yin pa de ni nga nyid yin te/ ngas gang zag la skur gyi byang chub la ma yin pa gang yin pa de'i las kyi rnam par smin pas byang chub kyi snying por dka' ba lo drug spyad do// gal te ngas byang chub la bskur bar gyur na/ ngas slar yang</text></item>
<item><p>10a5</p><section>'dul ba</section><text>bskal pa grangs med pa gsum du byang chub kyi ched du bdag nyid shin tu dub par 'gyur ro// btsun pa bcom ldan 'das kyis phrin las ci zhig mdzad na/ phrin las de'i rnam par smin pas mngon par rdzogs par byang chub pa na yang bcom ldan 'das la 'khru ba'i snyun</text></item>
<item><p>10a6</p><section>'dul ba</section><text>gyis thebs lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las 'di dag byas shing bsags pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin no//</text></item>
<item><p>10a7</p><section>'dul ba</section><text>dge slong dag sngon byung ba ri 'or zhig na sman pa zhig yod pa las de na khyim bdag cig gi bu nad kyis thebs nas/ des sman pa de bkug ste dris nas des de la sman byin pas sos par gyur na/ khyim bdag des de la rngan pa ma byin no// khyim bdag gi bu de lan gsum</text></item>
<item><p>10b1</p><section>'dul ba</section><text>gyi bar du nad kyis thebs te/ sman pa des lan gsum gyi bar du sos par byas kyang des de la rngan pa ma byin nas de nas sman pa de kun nas dkris pa drag pos mi bzod par gyur nas bsams pa/ khyim bdag gi bu 'di bdag gis lan gsum gyi bar du dpyad byas kyang 'dis</text></item>
<item><p>10b2</p><section>'dul ba</section><text>cung zad kyang lan du phan ma btags kyis/ da ni brgya la nad kyis thebs par gyur dang / de la sman ma yin pa gang zhig gis de'i nang grol rnams dum bu dum bur 'dzag par 'gyur ba de lta bu sbyin no snyam pa las ji tsam na khyim bdag de'i bu ma bde ste slar na bar gyur pa dang /</text></item>
<item><p>10b3</p><section>'dul ba</section><text>sman pa des mi bzod pa skyes pas/ de la sman ma yin pa byin nas des nang grol rnams dum bu dum bur zags so// dge slong dag ji snyam du sems/ de'i tshe de'i dus kyi sman pa gang yin pa de ni nga nyid yin te/ ngas ngan sems kyis khyim bdag gi bu la sman ma yin</text></item>
<item><p>10b4</p><section>'dul ba</section><text>pa byin pas des nang grol rnams dum bu dum bur zags pa gang yin pa de'i las de'i rnam par smin pas lo mang po zhes bya ba nas/ sems can dmyal ba rnams su btsos so zhes bya ba'i bar gong ma bzhin du'o// las de'i lhag ma de kho nas da ltar mngon par rdzogs</text></item>
<item><p>10b5</p><section>'dul ba</section><text>par byang chub pa na yang 'khru ba'i snyun gyis thebs so// btsun pa bcom ldan 'das kyis phrin las ci zhig mdzad na/ phrin las de'i rnam par smin pas shAkya rnams bkum pa na/ bcom ldan 'das kyi dbu snyun rab tu drag pos thebs par gyur lags/ bcom</text></item>
<item><p>10b6</p><section>'dul ba</section><text>ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su 'di dag byas shing bsags pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin du'o// dge slong dag sngon byung ba</text></item>
<item><p>10b7</p><section>'dul ba</section><text>chu bo gnyen ldan gyi 'gram na nya pa lnga brgya rten cing gnas te/ de rnams kyis nya shin tu che ba gnyis shig ji ltar gnyen ldan gyi nang du zhugs te nyal ba zin pa dang / de dag 'di snyam du sems te/ gal te 'di gnyis bsad na sha lom par mi 'gyur zhing rul bar</text></item>
<item><p>11a1</p><section>'dul ba</section><text>'gyur ro snyam nas de rnams kyis de gnyis phur pa la btags nas bzhag go// gang gi tshe lan 'ga' zhig nyo bar 'ongs pa de'i tshe bcad cing bcad cing sbyin par byed do// de gnyis kyi lus la gcod pa na sdug bsngal gyi tshor bas nyen pas rang gi</text></item>
<item><p>11a2</p><section>'dul ba</section><text>ris mthun pa'i skad 'byin pas 'bo sgra 'don par byed do// de na nya pa'i khye'u gcig cig de gnyis kyi sha gcod pa na yang dang yang du 'bo sgra 'don pa la dga' bar gyur to// dge slong dag ji snyam du sems/ de'i tshe de'i dus kyi nya pa'i khye'u gang yin pa de ni nga</text></item>
<item><p>11a3</p><section>'dul ba</section><text>yin te/ ngas nya gsod par byed pa la dga' ba bskyed pa gang yin pa de'i las kyi rnam par smin pas nga lo mang po zhes bya ba nas/ klad pa na bar gyur to zhes bya ba'i bar gong ma bzhin du'o// las kyi lhag ma de kho nas da ltar mngon par rdzogs par byang chub pa</text></item>
<item><p>11a4</p><section>'dul ba</section><text>na yang shAkya rnams bsad pa na klad nad rab tu drag pos thebs par gyur to// btsun pa bcom ldan 'das kyis phrin las ci zhig mdzad na/ phrin las de'i rnam par smin pas mngon par rdzogs par byang chub pa na yang bcom ldan 'das kyi sku rgyab bser ma'i snyun</text></item>
<item><p>11a5</p><section>'dul ba</section><text>gyis thebs par gyur lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las 'di dag byas shing bsags pas zhes bya ba nas/ 'bras bu dag tu 'gyur ba nyid ces bya ba'i</text></item>
<item><p>11a6</p><section>'dul ba</section><text>bar gong ma bzhin du'o// dge slong dag sngon byung ba gyad gcig gis yul ljongs kyi gyad thams cad brdabs nas rgyal po'i pho brang du phyin pa dang / rgyal po'i pho brang de na rgyal po'i gyad stobs dang pha rol gnon pa thub rlag pa zhig yod de/ de de dang lhan</text></item>
<item><p>11a7</p><section>'dul ba</section><text>cig rgyal mtshan gyi phyir stobs 'gyed pa la zhugs so// gyad de dag gi kun tu spyod pa ni lag pa nas bzung ba kho nas gyad kyis gyad shes pa yin pas/ de nas rgyal po'i gyad des yul ljongs kyi gyad 'di ni bdag pas stobs che'o zhes bya bar shes nas des smras</text></item>
<item><p>11b1</p><section>'dul ba</section><text>pa/ ne'u zla bdag gi 'di ni rigs kyi rgyud kyis 'ongs pa yin gyis/ khyod bdag nyid 'gyel bar byos shig dang / bdag la ni grags par zad la ru mtshon ni khyod kyi yin par 'gyur ro// des khas blangs pa dang / des de mnan to// des ru</text></item>
<item><p>11b2</p><section>'dul ba</section><text>mtshon blang bar brtsams pa dang / des smras pa/ ne'u zla sgyu'am mthus rgyal ba don du gnyer ba yin pa las khyod ngas sgyus bslus na/ ci'i phyir ru mtshon sbyin bdag nyid chen po de nga rgyal bcom pa zhig pas lan gsum gyi bar du gyad de dang lhan cig 'gyed</text></item>
<item><p>11b3</p><section>'dul ba</section><text>par zhugs pa na yang de la bslu bar brtsams pa na ne'u zla khyod la ru mtshon gyis ci zhig bya bdag gi sring mo phyugs chung ma khyim thab la ma song ba zhig yod pa de khyod la sbyin gyis bdag nyid 'gyel bar byos shig/ bslus pa de de'i chung mas thos nas des smras pa/ rje'i</text></item>
<item><p>11b4</p><section>'dul ba</section><text>sras snga ma'i gleng gzhi dag dgongs sam/ de nas de'i chung mas nga rgyal bskyed nas kun nas dkris pa drag pos de bteg ste/ brdabs pas de sgal tshigs chag nas shi'o// dge slong dag ji snyam du sems/ de'i tshe de'i dus kyi yul ljongs kyi gyad gang yin pa</text></item>
<item><p>11b5</p><section>'dul ba</section><text>de ni nga nyid yin te/ ngas ngan sems bskyed nas kun nas dkris pa drag pos rgyal po'i gyad sgal tshigs bcag pa gang yin pa de'i las kyi rnam par smin pas nga lo mang po dang / lo brgya phrag mang po dang / lo stong phrag mang po dang / lo brgya stong phrag mang po rnams</text></item>
<item><p>11b6</p><section>'dul ba</section><text>su sems can dmyal ba rnams su btsos so// las kyi lhag ma de kho nas da ltar mngon par rdzogs par byang chub pa na yang nga'i sgal tshigs rlung nad kyis thebs par gyur to// dge slong dag de lta bas na las gcig tu gnag pa rnams dang zhes bya ba nas brtsal bar bya ste/</text></item>
<item><p>11b7</p><section>'dul ba</section><text>dge slong dag khyed kyis de lta bu la bslab par bya'o zhes bya ba'i bar gong ma bzhin no// // 'dul ba gzhi/ bam po lnga bcu drug pa/ thams cad zil gnon thams cad gzigs// thub pa 'jig rten kun la sman// sred pa thams cad</text></item>
<item><p>12a1</p><section>'dul ba</section><text>zad pa brnyes// sbyor ba kun gyi mthar phyin mdzad// thams cad mkhyen cing thams cad rig/ thub chen thams cad mngon par mkhyen// 'khon dang 'jigs pa kun las 'das// chos kun gyi ni pha rol gshegs// bsam pa kun</text></item>
<item><p>12a2</p><section>'dul ba</section><text>la mkhas pa po// sred pa thams cad rab tu bcom// sems can kun la phan dgongs pa// mdud pa thams cad rab tu grol// bag la nyal kun bcad nas ni// 'ching ba thams cad yang dag bcad// sems can kun gyi mchog rab ste//</text></item>
<item><p>12a3</p><section>'dul ba</section><text>thub pa chos rnams ston par mdzad// sems can chen po shes rab che// brtson 'grus chen po grags pa che// chos chen 'od ni chen po pa// chos chen don gyi pha rol gshegs// klu chen seng ge chen po pa// dge slong chen po drang srong che// shes</text></item>
<item><p>12a4</p><section>'dul ba</section><text>rab chen po'i ral gri mtshon// nyon mongs chen po rab tu bcom// stobs dang brtson 'grus rab tu che// brtan pa chen po pha rol gnon// byang chub chen po brnyes pa gang // dgra chen rnams las rnam par rgyal// nad chen po yi dpyad mdzad pas//</text></item>
<item><p>12a5</p><section>'dul ba</section><text>bcom ldan sman pa chen po lags// 'dod chags chen po zil gnon la// sman chen po ni stsol ba po// 'khor ba chen po'i btson ra na// 'ching ba chen pos bcings rnams la// thugs rje chen po dang ldan pas// 'ching ba kun las grol</text></item>
<item><p>12a6</p><section>'dul ba</section><text>bar mdzad// skyes bu chen po lha chen po// tshogs rnams kyi ni tshogs chen ldan// sbyin pa'i mchog ni sbyin chen po// zhi ba chen po'i go 'phang reg/ sems can mchog ste drang srong mchog/ de bzhin rnam par 'dren mchog brnyes// nyan</text></item>
<item><p>12a7</p><section>'dul ba</section><text>thos mchog ni phun sum tshogs// chos kyi mchog ni rab ston pa// shin tu mnyam par bzhag pa'i mchog/ yon gnas rnams kyi mchog tu 'os// rnam par grol ba rnams kyi mchog/ mtshan ni mchog rab kun dang ldan// bcom ldan srid las</text></item>
<item><p>12b1</p><section>'dul ba</section><text>rab tu grol// srid pa'i dga' ba las 'phags pa// srid pa'i 'dod chags kun nas bcad// srid pa'i sred pa rab tu bcom// chos chen po ni bsgoms pas na// 'jigs dang 'jigs su rung ba spangs// klu yi rgyal po rnams kyi gnas//</text></item>
<item><p>12b2</p><section>'dul ba</section><text>ma dros pa yi mtsho chen du// thams cad bya ba byas pa yi// nyan thos rnams kyi mdun byas te// lnga brgya rnams dang thabs cig tu// rdzu 'phrul gyis ni mkha' las gshegs// chu bo de yi 'gram dag tu// smra ba'i mchog ni bzhugs nas ni//</text></item>
<item><p>12b3</p><section>'dul ba</section><text>rjes su brtse ba thugs rje can// lus can kun la phan mdzad pas// mtsho la gzigs nas dge slong la// 'di skad ces ni bka' stsal to// ngas ni sdig pa gang byas dang // nga yi tshig 'di mnyan par gyis// ngas ni sngon gyi tshe rabs su// g.yon</text></item>
<item><p>12b4</p><section>'dul ba</section><text>can pad ma'i rtsa lag gyur// rang sangs rgyas ni legs smon te// skyon med la ni skur btab nas// skye bo'i tshogs chen lhags nas su// thub pa chos kyi yon tan dga'// bcing ba dam pos de bcings nas// grong khyer nas ni phyung ba dang // dge</text></item>
<item><p>12b5</p><section>'dul ba</section><text>sbyong bcing bas dam bcings pas// sdug bsngal gyur de nga yis mthong // de la snying rje bskyed nas kyang // nga nyid kyis ni thar bar byas// las kyi rnam par smin pa des// dmyal ba rnams su yun 'phangs// slar yang mir ni 'ongs pa na// ngas</text></item>
<item><p>12b6</p><section>'dul ba</section><text>ni skur pa thob par gyur// de nas las kyi lhag mas kyang // nga yi yang srid tha ma la// mu stegs rnams kyis mdzes ma'i phyir// yang dag ma yin skur pa btab// nga sngon bram zer gyur pa na// gsang tshig 'dzin cing mang thos pa// bram ze lnga brgya</text></item>
<item><p>12b7</p><section>'dul ba</section><text>rnams la ni// tshal na gsang tshig brjod pa'i tshe// mngon shes lnga ldan rdzu 'phrul che// byin can drang srong der 'ongs pa// bkur sti byed pa ngas mthong nas// skyon med la ni skur pa btab// drang srong 'di ni 'dod spyod ces// ngas ni bram ze'i khye'u la</text></item>
<item><p>13a1</p><section>'dul ba</section><text>smras// bram ze'i khye'u rnams nga yi tshig/ thos nas rjes su yi rang zhing // de nas bram ze'i khye'u rnams kyis// khyim dang khyim du slong ba na// drang srong 'di ni 'dod spyod ces// skye bo mang po dag la smras// las kyi rnam par smin</text></item>
<item><p>13a2</p><section>'dul ba</section><text>pa des// dge slong lnga brgya dag dang yang // mdzes ma kho na'i rgyu las ni// skur pa dag ni thob par gyur// sangs rgyas thams cad zil non gyis// nyan thos gyur pa gnas 'jog bu// de tshe dge sbyong de la ni// ngas ni mi bden skur pa btab// sdig</text></item>
<item><p>13a3</p><section>'dul ba</section><text>pa'i las de byas pas na// mi bzad ngan 'gror song nas ni// sems can dmyal ba rnams su skyes// sdug bsngal tshor ba nyams su myong // de nas las kyi lhag mas ni// nga la bram ze rtsa mis 'dir// skye bo'i tshogs ni 'dus pa na// yang dag ma</text></item>
<item><p>13a4</p><section>'dul ba</section><text>yin skur pa btab// nor gyi phyir ni skyon med par// ngas ni g.yas khyim nu bo ni// ri yi gseb tu bcug nas su// ngas ni rdo ba dag gis bsnun// las kyi rnam par smin pa des// dmyal ba dag tu yun 'phangs// rab tu tsha dang thig nag gi//</text></item>
<item><p>13a5</p><section>'dul ba</section><text>sdug bsngal tshor ba myong bar gyur// de nas las kyi lhag mas ni// lha sbyin gyis ni rdo 'phangs te// nga yi zhabs kyi mthe bo ni// rdo ba'i dum bus rma yang phyung // rgya mtsho yi ni gru bo ches// rgya mtsho la ni 'gro ba na// gru na 'dug pa'i tshong pa ni// mdung</text></item>
<item><p>13a6</p><section>'dul ba</section><text>thung rnon pos bsad par gyur// las kyi rnam par smin pa des// dmyal ba rnams su yun 'phangs// de yi las kyi lhag mas nga'i// zhabs la tshal pas zug par gyur// sngon ni nya pa'i grong khyer gyi// nya pa'i bur ni gyur pa na// nya rnams gsod</text></item>
<item><p>13a7</p><section>'dul ba</section><text>par byed pa dang // yid dga' ba ni skyes par gyur// las kyi rnam par smin pa des// nga ni dmyal bar yun 'phangs// rab tu tsha dang thig nag dang // sdug bsngal mang po myong bar gyur// de nas las kyi lhag mas ni// gang gi tshe na 'phags</text></item>
<item><p>13b1</p><section>'dul ba</section><text>skyes pos// shAkya rnams ni gsod pa na// klad pa mi bzad nad kyis thebs// rnam par gzigs kyi gsung rab kyi// nyan thos yongs su smad byas te// khyed ni nas dag za bar 'os// khyed la 'bras ni mi rigs zhes// ngag gis nyes par</text></item>
<item><p>13b2</p><section>'dul ba</section><text>spyad pa dang // las kyi rnam par smin pa des// dmyal ba thig nag rnams su ni// sdug bsngal mang po nyams su myong // de nas las kyi lhag mas ni// dgra mthar dbyar ni gnas bcas te// bram ze yis ni spyan drangs tshe// zla ba gsum du nas</text></item>
<item><p>13b3</p><section>'dul ba</section><text>dag zos// nga ni sman par gyur pa na// tshong dpon bu pho 'khrur 'jug tshe// nad kyis sdug bsngal gyur pa la// sman ma yin pa ngas byin no// las kyi rnam par smin pa des// sdug bsngal mang po nyams su myong // de nas las kyi lhag mas ni//</text></item>
<item><p>13b4</p><section>'dul ba</section><text>de 'dra'i 'khru ba'i nad kyis thebs// sngon gyi tshe rabs gzhan rnams su// nga ni mthu can gyad gyur tshe// stobs dag 'gyed par byed pa na// ngas ni gyad kyi bu zhig bsad// las kyi rnam par smin pa des// sdug bsngal mang po nyams su myong // de nas</text></item>
<item><p>13b5</p><section>'dul ba</section><text>las kyi lhag mas ni// 'di na nga yi rgyab bsnyung ngo // sngon ni ngan spong bur gyur pa// dga' skyong la ni smras pa ni// mgo reg ngas mthong ci zhig bya// 'di la byang chub yod ma yin// ngag gis nyes par spyod pa dang // las kyi rnam par smin pa des//</text></item>
<item><p>13b6</p><section>'dul ba</section><text>'dir yang mir ni 'ongs pa na// khyim med par ni rab byung nas// byang chub mchog ni 'dod pa'i phyir// lteng rgyas 'gram du lo drug tu// mchog tu dka' ba spyad pa ngas// sdug bsngal mang po nyams su myong // sems can kun gyi rab mchog gis//</text></item>
<item><p>13b7</p><section>'dul ba</section><text>chos kyi dam pa thugs chud nas// sdig pa'i las ni gang mdzad pa// tshogs kyi mchog la bka' stsal to// thams cad zil gnon stobs brnyes kyis// dge slong dge 'dun gung bzhugs nas// ma dros pa yi mtsho chen du// nyid kyi phrin las</text></item>
<item><p>14a1</p><section>'dul ba</section><text>lung bstan to// de bzhin gshegs pa'i le'u'o// // sdom ni/ gnas 'jog sbrang rtsi can dang ni// rgyu can kauN+Di n+ya nye ba 'khor// 'od byed dang ni nam gru ste// phyi ma bde bar gshegs pa yin// ma dros pa'i tshigs</text></item>
<item><p>14a2</p><section>'dul ba</section><text>su bcad pa'o// de nas bcom ldan 'das dgra bcom pa lnga brgya dang thabs cig tu mtsho chen po ma dros par phrin las kyi rgyu ba lung bstan nas ma dros pa nas mi snang bar mdzad de/ mnyan yod kyi 'dzin gyi ma'i sngon gyi kun dga' ra ba'i khang na</text></item>
<item><p>14a3</p><section>'dul ba</section><text>bzhugs so// 'dzin gyi ma sa gas/ bcom ldan 'das mtsho chen po ma dros pa nas mi snang bar mdzad de/ mnyan yod du gshegs nas mnyan yod kyi bdag gi khang kho na na bzhugs so zhes thos so// thos nas kyang mnyan yod nas</text></item>
<item><p>14a4</p><section>'dul ba</section><text>byung nas bcom ldan 'das gang na ba der song ste zhes bya ba nas rab tu dga' bar mdzad nas cang mi gsung ngo zhes bya ba'i bar gong ma bzhin no// de nas 'dzin gyi ma sa ga stan las langs te/ bcom ldan 'das gang na ba de logs su thal mo sbyar ba</text></item>
<item><p>14a5</p><section>'dul ba</section><text>btud nas bcom ldan 'das la 'di skad ces gsol to// bcom ldan 'das mtsho chen po ma dros par rang rang gi las kyi rgyu ba lung bstan pa'i dgra bcom pa lnga brgya gang dag lags pa dang thabs cig tu sang bdag gi sdum par gdugs tshod sbyor zhing mchis na/ bcom</text></item>
<item><p>14a6</p><section>'dul ba</section><text>ldan 'das kyis gnang bar mdzad du gsol/ 'dzin gyi ma sa gas gnang bar rig nas zhes bya ba nas/ bcom ldan 'das gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du ste/ stan ches dma' ba zhig</text></item>
<item><p>14a7</p><section>'dul ba</section><text>blangs nas chos mnyan pa'i phyir bcom ldan 'das kyi spyan sngar 'dug go// de nas bcom ldan 'das kyis 'dzin gyi ma sa ga la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang</text></item>
<item><p>14b1</p><section>'dul ba</section><text>dag par rab tu dga' bar mdzad nas gdan las bzhengs te gshegs nas gtsug lag khang du byon pa dang dge slong gi dge 'dun gyi gung la gdan bshams pa nyid la bzhugs so// bzhugs nas bcom ldan 'das kyis dge slong rnams la bka' stsal pa/ dge slong</text></item>
<item><p>14b2</p><section>'dul ba</section><text>dag 'dzin gyi ma sa ga la ma rdzogs pa yod de/ des dge slong gi dge 'dun spyan drangs te gdugs tshod gsol na/ 'on kyang dge 'dun gyi ched du yon ma phul lo// de nas bcom ldan 'das ko sa la'i ljongs rgyu zhing gshegs pa na/ grong khyer</text></item>
<item><p>14b3</p><section>'dul ba</section><text>thigs pa can du byon nas/ grong khyer thigs pa can gyi byang phyogs kyi grong shing sha pa'i tshal na bzhugs so// grong khyer thigs pa can gyi bram ze dang khyim bdag rnams kyis bcom ldan 'das ko sa la nas zhes bya ba nas shing sha pa'i tshal na bzhugs so zhes</text></item>
<item><p>14b4</p><section>'dul ba</section><text>thos so bya ba'i bar gong ma bzhin du'o// thos nas kyang tshogs nas tshogs dang khyu nas khyur phrad cing 'dus te grong khyer thigs pa can nas byung nas/ bcom ldan 'das gang na ba der dong ste lhags pa dang / bcom ldan 'das kyi zhabs gnyis la mgo bos phyag</text></item>
<item><p>14b5</p><section>'dul ba</section><text>byas te zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o// de nas grong khyer thigs pa can gyi bram ze dang khyim bdag rnams stan las langs te/ bcom ldan 'das gang na ba de logs su thal mo sbyar ba</text></item>
<item><p>14b6</p><section>'dul ba</section><text>btud nas bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag cag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis grong khyer thigs pa can gyi bram ze</text></item>
<item><p>14b7</p><section>'dul ba</section><text>dang khyim bdag rnams la cang mi gsung bas gnang ngo // de nas grong khyer thigs pa can gyi bram ze dang khyim bdag rnams kyis bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas te bcom ldan</text></item>
<item><p>15a1</p><section>'dul ba</section><text>'das kyi spyan snga nas dong ngo // de nas rus gong sbrel ba bsgreng ba lta bu rang gi skras yog pa lto ri rab tsam/ kha khab kyi mig tsam 'bar rab tu 'bar/ kun tu rab tu 'bar te/ me lce gcig tu gyur pa lnga brgya bcom ldan 'das</text></item>
<item><p>15a2</p><section>'dul ba</section><text>ga la ba der dong ste lhags pa dang / bcom ldan 'das la kun nas yongs su bskor te 'dug nas 'di skad ces gsol to// bcom ldan 'das grong khyer thigs pa can gyi bram ze dang khyim bdag 'di dag ni bdag cag gi nye dur gyur pa lags na/ kye ma bcom</text></item>
<item><p>15a3</p><section>'dul ba</section><text>ldan 'das kyis thugs brtse ba nye bar bzung ste/ bdag cag kho na'i ming nas yon bsngo ba mdzad du gsol/ bcom ldan 'das kyis bka' stsal pa/ ngas dam zhig bcas te/ gal te khyed cag cha byad 'di nyid kyis yon sngo ba byed pa'i tshe 'ong na ni khyed</text></item>
<item><p>15a4</p><section>'dul ba</section><text>cag gi ming nas yon bsngo bar bya'o// de rnams kyis gsol pa/ bcom ldan 'das g.yar tsha lags na ji ltar mchi lags/ de nas bcom ldan 'das kyis de'i tshe tshigs su bcad pas bka' stsal pa/ ngo tsha med la ngo tsha byed// ngo tsha ba la ngo mi tsha//</text></item>
<item><p>15a5</p><section>'dul ba</section><text>'jigs pa med la 'jigs par lta// 'jigs pa la ni mi 'jigs lta// log pa'i lta ba blangs pas na// sems can rnams ni ngan 'gror 'gro// ngo tsha ba la ngo tsha dang // ngo tsha med la ngo mi tsha// mi 'jigs pa la mi 'jigs lta// 'jigs pa la</text></item>
<item><p>15a6</p><section>'dul ba</section><text>ni 'jigs lta ba'i// yang dag lta ba blangs pa yis// sems can rnams ni bde 'gror 'gro// de rnams kyis gsol pa/ bcom ldan 'das gal te de lta na mchi lags so// de nas grong khyer thigs pa can gyi bram ze dang khyim bdag rnams kyis de nyid kyi</text></item>
<item><p>15a7</p><section>'dul ba</section><text>nub mo nas gtsang zhing bsod pa'i bza' ba dang bca' ba dag sta gon byas nas zhes bya ba nas/ stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o// lnga brgya po de dag 'ongs pa dang / de</text></item>
<item><p>15b1</p><section>'dul ba</section><text>nas grong khyer thigs pa can gyi bram ze dang / khyim bdag rnams kyis rnams mthong nas 'bros par brtsams pa dang / bcom ldan 'das kyis bka' stsal pa/ shes ldan dag ci'i phyir 'bros/ de rnams kyis gsol pa/ bcom ldan 'das yi</text></item>
<item><p>15b2</p><section>'dul ba</section><text>dgas 'o ni dag mchis lags so// bcom ldan 'das kyis bka' stsal pa/ tshur shog 'di dag ni khyed cag gi nye du yin no// gal te khyed cag gis gnang na ngas 'di rnams kyi ming gis yon bsngo'o// de rnams kyis gsol pa/ bcom ldan 'das rung</text></item>
<item><p>15b3</p><section>'dul ba</section><text>lags so// de nas bcom ldan 'das kyis yan lag lnga dang ldan pa'i gsung dbyangs kyis de rnams kyi ming nas yon bsngo ba mdzad de/ sbyin pa 'di yi bsod nams gang // de ni rjes 'gro zhing // 'di dag 'jig rten ni// mi bzad</text></item>
<item><p>15b4</p><section>'dul ba</section><text>pa nas myur ldang shog/ 'di yis gos dang skom dang zas// gnas mal rnam pa sna tshogs pa// dus kun tu ni mi zad par// de rnams la ni grub par shog/ de nas bcom ldan 'das kyis grong khyer thigs pa can gyi bram ze dang / khyim bdag rnams</text></item>
<item><p>15b5</p><section>'dul ba</section><text>la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so// de nas grong khyer thigs pa can gyi bram ze dang / khyim</text></item>
<item><p>15b6</p><section>'dul ba</section><text>bdag rnams rtog khang du lhags shing tshogs nas 'di lta bu'i skabs kyi gtam dag gleng bar byed de/ kye dge sbyong gau ta ma ni 'dod zhen che zhing de'i nyan thos rnams kyang 'dod zhen che ba yin no// kha cig gis smras pa/ shes ldan dag dge sbyong gau ta ma ni 'dod zhen chung</text></item>
<item><p>15b7</p><section>'dul ba</section><text>zhing de'i nyan thos rnams kyang 'dod zhen chung ste/ mu stegs can rnams ni de lta ma yin no// de'i tshe bram ze smra 'dod kyi seng ge zhes bya ba 'khor de nyid du 'dus shing 'dug par gyur to// de nas bram ze smra 'dod kyi seng ges grong khyer thigs pa can gyi bram ze dang /</text></item>
<item><p>16a1</p><section>'dul ba</section><text>khyim bdag rnams la 'di skad ces smras so// dge sbyong gau ta ma 'dod zhen che'am 'dod zhen chung ba dang / de'i nyan thos rnams 'dod zhen che'am/ 'dod zhen chung ba ngas khyed cag yid ches par bya'o// de nas bram ze smra 'dod kyi seng ges</text></item>
<item><p>16a2</p><section>'dul ba</section><text>bcom ldan 'das gang na ba der song ste phyin pa dang / bcom ldan 'das la 'di skad ces gsol to// shes ldan gau ta ma dge slong gi dge 'dun dang thabs cig la bdag gis bca' ba bu ram zhig 'bul zhing mchis na gnang bar mdzad du gsol/ bcom ldan</text></item>
<item><p>16a3</p><section>'dul ba</section><text>'das kyis bram ze smra 'dod kyi seng ge la cang mi gsung bas gnang ngo // de nas bram ze smra 'dod kyi seng ges bcom ldan 'das cang mi gsung bas gnang bar rig nas/ bcom ldan 'das kyi spyan snga nas song ngo // de nas bcom ldan 'das kyis dge slong rnams la bka' stsal</text></item>
<item><p>16a4</p><section>'dul ba</section><text>pa/ dge slong dag bram ze smra 'dod kyi seng ge klan ka tshol bas sangs rgyas la sogs pa dge slong gi dge 'dun rnams bca' ba bu ram la spyan drangs kyis/ khyed cag las gang gis ji tsam yog pa des de tsam zhig blang bar bya'o// bram ze smra 'dod kyi bu seng ge la</text></item>
<item><p>16a5</p><section>'dul ba</section><text>bu ram 'tshong ba'i khang pa lnga brgya yod pa nas des bu ram gyi khang pa re re nas bu ram gyi snod blangs te/ bu ram gyi snod lnga brgya khyer nas bcom ldan 'das gang na ba der song ste phyin pa dang / bcom ldan 'das la 'di skad ces gsol to// shes ldan gau ta ma bu ram</text></item>
<item><p>16a6</p><section>'dul ba</section><text>bsdogs lags na/ nyan thos kyi dge 'dun dang thabs cig tu bzhugs te/ longs spyad du gsol/ de nas bcom ldan 'das phyag dang lhung bzed bcabs nas dge slong gi dge 'dun gyi gung la gdan bshams pa nyid la bzhugs so// de nas bram ze smra 'dod</text></item>
<item><p>16a7</p><section>'dul ba</section><text>kyi seng ges bu ram gyi snod cig blangs te brim par brtsams pa dang / bcom ldan 'das kyis ji ltar dge slong gi dge 'dun gyi bar du brims kyang lhag pas thams cad de kho na bzhin du 'dug pa de ltar byin gyis brlabs so// de nas bram ze smra 'dod kyi seng ge mngon par</text></item>
<item><p>16b1</p><section>'dul ba</section><text>dad par gyur to// de nas de dad pa skyes nas phyogs mtha' dag tu sgra bsgrags pa/ shes ldan dag dge sbyong gau ta ma ni 'dod zhen chung zhing de'i nyan thos rnams kyang 'dod zhen chung ba yin no// de nas des mu stegs can rnams bu ram la longs spyod du gzhug pa'i</text></item>
<item><p>16b2</p><section>'dul ba</section><text>phyir mgron du bos pa dang / de rnams kyis bu ram bag med par blangs nas kha cig gis ni longs spyod do// kha cig gis ni snod bkang nas bor zhing khyer te dong ngo // de nas bram ze smra 'dod kyi seng ges smras pa/ skyes bu blun po khyed cag kho na 'dod zhen che</text></item>
<item><p>16b3</p><section>'dul ba</section><text>ba yin la dge sbyong gau ta ma ni 'dod zhen chung zhing de'i nyan thos rnams kyang 'dod zhen chung ba yin no zhes smras nas/ bcom ldan 'das la lhag par yang mngon par dad par gyur te/ bcom ldan 'das gang na ba der song ste phyin pa dang / bcom ldan 'das dang lhan cig</text></item>
<item><p>16b4</p><section>'dul ba</section><text>mngon du zhes bya ba'i bar gong ma bzhin du ste/ bcom ldan 'das la 'di skad ces gsol to// btsun pa legs par gsungs pa'i chos 'dul ba la bdag ces bya ba nas tshangs par spyad par bgyi'o zhes bya ba'i bar gong ma bzhin du'o// de nas bcom ldan 'das</text></item>
<item><p>16b5</p><section>'dul ba</section><text>kyis dge slong tshur shog ces bya ba nas dge slong tshur shog tshangs par spyad pa spyod cig ces gsungs pa zhes bya ba nas/ sangs rgyas dgongs pas lus gzugs bkab par gyur ces bya ba'i bar gong ma bzhin du'o// de nas bcom ldan 'das kyis dge slong rnams la</text></item>
<item><p>16b6</p><section>'dul ba</section><text>bka' stsal pa/ de lta bas na rjes su gnang ste/ dus sam dus ma yin pa'am/ na ba'am mi na bas/ bu ram la longs spyad par bya ste/ 'di la 'gyod par ni mi bya'o// tshe dang ldan pa smra 'dod kyi seng ge ro myags pa'i dri mi zhim pas sems rtse gcig pa</text></item>
<item><p>16b7</p><section>'dul ba</section><text>nyid ma thob nas bcom ldan 'das kyis dgongs pa/ dge slong smra 'dod kyi seng ge ni/ srid pa tha ma yin na ci'i phyir bden pa ma mthong snyam du dgongs na/ lus rul pa'i dri mi zhim pa las gyur par gzigs so// de nas bcom ldan 'das kyis tshe dang ldan pa kun</text></item>
<item><p>17a1</p><section>'dul ba</section><text>dga' bo la bka' stsal pa/ kun dga' bo song la dge slong smra 'dod kyi seng ge'i gtsug lag khang dri dang me tog gi phreng ba dang / bdug pa dang / phye ma rnams kyis gtor la gnas mal la yang bdug pas bdug cing me tog dri zhim pos brgyan pa'i</text></item>
<item><p>17a2</p><section>'dul ba</section><text>me tog gi gdugs bres shig/ btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to// ji tsam na de bsod snyoms la song ba de'i bar du de'i gtsug lag khang du song nas bcom ldan 'das kyis bka' stsal ba bzhin</text></item>
<item><p>17a3</p><section>'dul ba</section><text>thams cad byas so// de nas tshe dang ldan pa smra 'dod kyi seng ge bsod snyoms la brgyus nas gtsug lag khang du 'ongs pa dang lha'i 'byor pa mthong nas/ de nas dga' ba'i yid kyis bsod snyoms la longs spyad de zas kyi bya ba byas nas gtsug lag khang gi phyi rol</text></item>
<item><p>17a4</p><section>'dul ba</section><text>du rkang pa gnyis bkrus te gtsug lag khang du zhugs nas/ skyil mo krung bcas te lus drang por bsrang nas dran pa mngon du phyogs par der bzhag ste 'dug pa dang / dri zhim po mnam nas de'i sems mnyam par bzhag par skyes so// de nas des nyon mongs pa</text></item>
<item><p>17a5</p><section>'dul ba</section><text>thams cad spangs te/ dgra bcom pa nyid mngon sum du byas nas zhes bya ba nas/ mngon du smra bar gyur to zhes bya ba'i bar gong ma bzhin du'o// de nas bcom ldan 'das kyis dge slong rnams la bka' stsal pa/ dge slong dag nga'i dge slong dang nga'i nyan thos</text></item>
<item><p>17a6</p><section>'dul ba</section><text>sdug pas rnam par grol ba rnams kyi mchog ni 'di lta ste/ dge slong smra 'dod kyi seng ge 'di yin no// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa dge slong gzhan rnams ni mi sdug pas rnam</text></item>
<item><p>17a7</p><section>'dul ba</section><text>par grol na/ tshe dang ldan pa smra 'dod kyi seng ge sdug pas rnam par grol ba la gzigs/ bcom ldan 'das kyis bka' stsal pa/ dge slong dag 'di ni tshe rabs lnga brgya btud mar sum bcu rtsa gsum gyi lha rnams nas shi 'phos shing de nyid du skyes te/ da ltar</text></item>
<item><p>17b1</p><section>'dul ba</section><text>gyi srid pa tha ma mi rnams su skyes pa na lus rul ba'i dri mnam pas sems rtse gcig pa ma grub pa'o// dri zhim po'i dri mnam pa dang / sems mnyam pa thob nas sdug pas rnam par grol bar gyur to// gal te 'di la thabs 'di ma byas par gyur na/ dro bar gyur pa</text></item>
<item><p>17b2</p><section>'dul ba</section><text>yang 'dis bskyed par mi 'gyur ro// de lta bas na rjes su gnang ste/ gzhan gang zhig sdug pa 'di lta bus rnam par grol bar 'gyur ba des rim pa de lta bu bya ste/ 'di la 'gyod par ni mi bya'o// de nas bcom ldan 'das yul spong byed nas ljongs rgyu zhing</text></item>
<item><p>17b3</p><section>'dul ba</section><text>gshegs te yangs pa can du byon nas/ yangs pa can gyi spre'u rdzing gi 'gram na khang pa brtsegs pa'i gnas na bzhugs so// yangs pa can gyi bram ze dang khyim bdag rnams kyis bcom ldan 'das yul spong byed nas ljongs rgyu zhing gshegs te yangs pa can du</text></item>
<item><p>17b4</p><section>'dul ba</section><text>byon nas yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes thos so// thos nas kyang gcig tu 'dus nas smras pa/ shes ldan dag bcom ldan 'das yul spong byed nas ljongs rgyu zhing gshegs te yangs pa can du byon nas</text></item>
<item><p>17b5</p><section>'dul ba</section><text>yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes grag gis/ gal te bdag cag re re nas bcom ldan 'das spyan drangs te gdugs tshod gsol na ni/ bcom ldan 'das slar gshegs dang / gzhan gyi skabs mi rnyed par</text></item>
<item><p>17b6</p><section>'dul ba</section><text>'gyur bas de la khrims shig bcas te/ ci nas kyang tshogs shing 'dus pa kho nas bcom ldan 'das gdugs tshod gsol gyi mi gcig pus ni ma yin no zhes de rnams kyis khrims su bca' ba dag byas nas bzhag go// de'i tshe yangs pa can gyi bsod nams</text></item>
<item><p>17b7</p><section>'dul ba</section><text>chen po dang ldan pa bzhi zhig gnas te/ nor can dang / nor can gyi chung ma dang / nor can gyi bu dang / nor can gyi mna' ma'o// de dag gi khyim du ni lha dang mi rnams kyi g.yang babs par gyur to// de rnams kyis khrims su bcas pa de ma thos par khyim bdag</text></item>
<item><p>18a1</p><section>'dul ba</section><text>nor can gyis bcom ldan 'das yul spong byed nas ljongs rgyu zhing gshegs te yangs pa can du byon nas/ yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes thos so// thos nas kyang yangs pa can nas byung nas</text></item>
<item><p>18a2</p><section>'dul ba</section><text>bcom ldan 'das gang na ba der song ste zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o// de nas khyim bdag nor can stan las langs te/ bla gos phrag pa gcig tu gzar nas bcom ldan 'das gang na</text></item>
<item><p>18a3</p><section>'dul ba</section><text>ba de logs su thal mo sbyar ba btud de/ bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das</text></item>
<item><p>18a4</p><section>'dul ba</section><text>kyis cang mi gsung bas khyim bdag nor can la gnang ngo // de nas khyim bdag nor can gyis bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo //</text></item>
<item><p>18a5</p><section>'dul ba</section><text>de nas yangs pa can gyi bram ze dang khyim bdag rnams yangs pa can nas byung nas bcom ldan 'das gang na ba der song ste zhes bya ba nas bcom ldan 'das dge slong gi dge 'dun rnams dang thabs cig tu sang bdag cag gi sdum par gdugs tshod sbyor zhing mchis na gnang bar</text></item>
<item><p>18a6</p><section>'dul ba</section><text>mdzad du gsol zhes bya ba'i bar gong ma bzhin du'o// bcom ldan 'das kyis bka' stsal pa/ gnas 'jog gi bu dag nga sngar khyim bdag nor can gyis spyan drangs zin to// de rnams kyis smras pa/ shes ldan dag khyim bdag nor can gyis ni tshogs kyi</text></item>
<item><p>18a7</p><section>'dul ba</section><text>khrims bcas pa las 'das par byas so// kha cig dag gis smras pa/ ci ste de 'das par byed/ gdon mi za bar des khrims bcas pa ma thos so// 'on kyang bdag cag pas de ni skyes bu dam pa yin pas gdugs tshod gsol du chug bdag cag gis ni</text></item>
<item><p>18b1</p><section>'dul ba</section><text>gnangs gdugs tshod gsol lo// de nas tshe dang ldan pa kun dga' bo nang par sngar langs te/ lhung bzed dang chos gos thogs nas/ khyim bdag nor can gyi khyim gang na ba der song ste phyin nas shar sgo nas zhugs pa dang / ji tsam na gdan ma bshams shing</text></item>
<item><p>18b2</p><section>'dul ba</section><text>zhal zas rnams sta gon ma byas pa mthong nas/ de nas khyim bdag nor can la 'di skad ces smras so// khyim bdag khyod kyis sangs rgyas la sogs pa dge slong gi dge 'dun rnams spyan drangs nas snying las chung ngus gnas sam/ des smras pa/ 'phags pa</text></item>
<item><p>18b3</p><section>'dul ba</section><text>kun dga' bo ci ste de skad gsung / khyim bdag gdan ma bshams shing zhal zas rnams sta gon ma byas pa mthong ngo // 'phags pa khyod chab sgo gang nas zhugs khyim bdag shar nas so// 'phags pa lho nas zhugs shig/ des zhugs pa las ji</text></item>
<item><p>18b4</p><section>'dul ba</section><text>tsam na lha'i gdan bshams shing lha'i zhal zas rnams sta gon byas pa yang mthong ngo // mthong nas kyang shin tu ngo mtshar skyes par gyur to// de nas khyim bdag nor can gyi spyan 'dren gyis bcom ldan 'das la dus tshod gsol pa/ btsun pa gdugs tshod</text></item>
<item><p>18b5</p><section>'dul ba</section><text>bshams lags shing mchis na/ bcom ldan 'das da de'i dus la bab par mkhyen par mdzad du gsol zhes bya ba nas bcom ldan 'das kyis gsol zin nas phyag bcabs te lhung bzed gyu bar rig nas/ stan ches dma' ba zhig blangs te chos mnyan pa'i</text></item>
<item><p>18b6</p><section>'dul ba</section><text>phyir bcom ldan 'das kyi spyan sngar 'dug go zhes bya ba'i bar gong ma bzhin du'o// de nas nor can gyi chung ma stan las langs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to// bcom ldan 'das</text></item>
<item><p>18b7</p><section>'dul ba</section><text>dge slong gi dge 'dun rnams dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis cang mi gsung bas nor can gyi chung ma la gnang ngo // gnang nas kyang khyim bdag nor can la chos bshad pa mdzad</text></item>
<item><p>19a1</p><section>'dul ba</section><text>nas gdan las bzhengs te gshegs so// nor can gyi chung mas kyang zhal zas rnams sta gon byas so// de nas tshe dang ldan pa kun dga' bo nang par sngar langs te lhung bzed dang chos gos thogs nas khyim bdag nor can gyi khyim gang na ba der</text></item>
<item><p>19a2</p><section>'dul ba</section><text>song ste phyin nas lho sgo nas zhugs na gdan ma bshams shing zhal zas rnams kyang sta gon ma byas par mthong ngo // mthong nas kyang nor can gyi chung ma la 'di skad ces smras so// khyim bdag gi chung ma sangs rgyas la sogs pa dge slong gi dge 'dun spyan drangs nas ci</text></item>
<item><p>19a3</p><section>'dul ba</section><text>snying las chung ngus gnas sam des smras pa/ 'phags pa ci ste de skad gsung gdan ma bshams shing zhal zas rnams kyang sta gon ma byas pa mthong ngo // 'phags pa khyod chab sgo gang nas zhugs lho nas so// 'phags pa shar nas zhugs shig/ ji tsam</text></item>
<item><p>19a4</p><section>'dul ba</section><text>na gdan bzang po bshams shing zhal zas bsod pa sta gon byas pa yang mthong ngo // mthong nas kyang shin tu ngo mtshar skyes par gyur to// de nas nor can gyi chung ma'i spyan 'dren gyis bcom ldan 'das la dus tshod gsol pa/ btsun pa bcom ldan 'das</text></item>
<item><p>19a5</p><section>'dul ba</section><text>gdugs tshod bshams lags shing mchis na/ bcom ldan 'das da de'i dus la bab par mkhyen par mdzad du gsol zhes bya ba nas phyag bcabs te lhung bzed gyu bar rig nas/ stan ches dma' ba zhig blangs te chos mnyan pa'i phyir bcom ldan 'das kyi</text></item>
<item><p>19a6</p><section>'dul ba</section><text>spyan sngar 'dug go zhes bya ba'i bar gong ma bzhin du'o// de nas nor can gyi bu stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to//</text></item>
<item><p>19a7</p><section>'dul ba</section><text>bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis cang mi gsung bas nor can gyi bu la gnang ngo // de nas bcom ldan 'das kyis nor can gyi chung</text></item>
<item><p>19b1</p><section>'dul ba</section><text>ma la chos bshad pa mdzad nas gshegs so// nor can gyi bus kyang gtsang zhing bsod pa'i bza' ba dang bca' ba dag sta gon byas so// de nas tshe dang ldan pa kun dga' bo nang par sngar langs te lhung bzed dang chos gos thogs te nor can gyi khyim gang na</text></item>
<item><p>19b2</p><section>'dul ba</section><text>ba der song ste phyin nas lho sgo nas zhugs na gdan ma bshams shing zhal zas sta gon ma byas pa mthong ngo // mthong nas kyang nor can gyi bu la 'di skad ces smras so// khyim bdag gi bu sangs rgyas la sogs pa dge slong gi dge 'dun spyan drangs nas ci snying</text></item>
<item><p>19b3</p><section>'dul ba</section><text>las chung ngus gnas sam/ des smras pa/ 'phags pa ji ste de skad gsung / gdan ma bshams shing zhal zas sta gon ma byas pa mthong ngo // 'phags pa khyod chab sgo gang nas zhugs lho nas so// 'phags pa nub nas zhugs shig/ ji tsam na gdan</text></item>
<item><p>19b4</p><section>'dul ba</section><text>bzang po bshams shing zhal zas bsod pa sta gon byas pa yang mthong ngo // mthong nas kyang shin tu ngo mtshar skyes par gyur to// de nas nor can gyi bu'i spyan 'dren gyis bcom ldan 'das la dus tshod gsol pa/ btsun pa gdugs tshod bshams lags shing</text></item>
<item><p>19b5</p><section>'dul ba</section><text>mchis na bcom ldan 'das da de'i dus la bab par mkhyen par mdzad du gsol zhes bya ba nas phyag bcabs te lhung bzed gyu bar rig nas/ stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin</text></item>
<item><p>19b6</p><section>'dul ba</section><text>du'o// de nas nor can gyi mna' ma stan las langs te bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs</text></item>
<item><p>19b7</p><section>'dul ba</section><text>tshod sbyor zhing mchis na gnang bar mdzad du gsol/ bcom ldan 'das kyis cang mi gsung bas nor can gyi mna' ma la gnang ngo // de nas bcom ldan 'das kyis nor can gyi bu la chos bshad pa mdzad nas gshegs so// de nas yangs pa can gyi bram ze dang</text></item>
<item><p>20a1</p><section>'dul ba</section><text>khyim bdag rnams bcom ldan 'das gang na ba der song ste lhags pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang / bcom ldan 'das kyis yangs pa can gyi bram</text></item>
<item><p>20a2</p><section>'dul ba</section><text>ze dang khyim bdag rnams la chos dang ldan pa'i gtam gyis zhes bya ba nas cang mi gsung ngo zhes bya ba'i bar gong ma bzhin du'o// de nas yangs pa can gyi bram ze dang khyim bdag rnams stan las langs te bla gos phrag pa gcig tu gzar nas/ bcom ldan 'das gang na</text></item>
<item><p>20a3</p><section>'dul ba</section><text>ba de logs su thal mo sbyar ba btud de bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag cag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis</text></item>
<item><p>20a4</p><section>'dul ba</section><text>bka' stsal pa/ gnas 'jog gi bu dag nga sngar nor can gyi mna' mas spyan drangs zin to// de nas yangs pa can gyi bram ze dang khyim bdag rnams rngam nas smras pa/ shes ldan dag nor can gcig pu la nor yod kyi bdag cag la med dam ci na/ des sangs</text></item>
<item><p>20a5</p><section>'dul ba</section><text>rgyas la sogs pa dge slong gi dge 'dun nyi ma re re gdugs tshod sbyor zhing bdag cag kho nas skabs ma thob par gyur to// de la ji ltar bsgrub par bya/ gzhan dag gis smras pa/ gang gi tshe sangs rgyas la sogs pa dge slong gi dge 'dun gdugs tshod gsol zin nas</text></item>
<item><p>20a6</p><section>'dul ba</section><text>gshegs par gyur pa de'i tshe de'i khyim rdo ba re re nas bkogs te gzhig go// de nas tshe dang ldan pa kun dga' bo nang par sngar langs te lhung bzed dang chos gos thogs nas khyim bdag nor can gyi khyim gang na ba der song ste phyin nas nub sgo nas zhugs na gdan ma</text></item>
<item><p>20a7</p><section>'dul ba</section><text>bshams shing zhal zas kyang sta gon ma byas pa mthong ngo // mthong nas kyang nor can gyi mna' ma la 'di skad ces smras so// nor can gyi mna' ma sangs rgyas la sogs pa dge slong gi dge 'dun rnams spyan drangs nas ci snying las chung ngus gnas sam/ des smras</text></item>
<item><p>20b1</p><section>'dul ba</section><text>pa/ 'phags pa ci ste de skad gsung / gdan ma bshams shing zhal zas rnams kyang sta gon ma byas pa mthong ngo // 'phags pa chab sgo gang nas zhugs nub nas so// 'phags pa byang nas zhugs shig/ des byang nas zhugs na ji tsam na lha'i gdan</text></item>
<item><p>20b2</p><section>'dul ba</section><text>bshams shing lha'i zhal zas sta gon byas pa mthong ngo // mthong nas kyang shin tu ngo mtshar skyes par gyur to// de nas nor can gyi mna' ma'i spyan 'dren gyis bcom ldan 'das la dus tshod gsol pa/ btsun pa gdugs tshod bshams lags shing mchis na bcom</text></item>
<item><p>20b3</p><section>'dul ba</section><text>ldan 'das da de'i dus la bab par mkhyen par mdzad du gsol zhes bya ba nas dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o// de nas yangs pa can gyi bram ze dang khyim bdag thams cad 'dus nas khyim</text></item>
<item><p>20b4</p><section>'dul ba</section><text>bdag nor can gyi sgo na 'dug go// de nas bcom ldan 'das kyis khyim bdag nor can la 'di skad ces bka' stsal to// khyim bdag yangs pa can gyi tshogs rngam nas sgo na 'dug ste de dag gis khyed cag la gnod pa byas par 'gyur du 'ong gis song la bzod par gsol</text></item>
<item><p>20b5</p><section>'dul ba</section><text>cig/ de phyir byung nas bzod par gsol bar brtsams pa dang de rnams kyis smras pa/ khyim bdag ci khyod gcig pu la nor yod dam/ gang gi phyir khyod kyis nyin re zhing sangs rgyas la sogs pa dge slong gi dge 'dun gdugs tshod gsol te kho bo cag gis skabs mi rnyed</text></item>
<item><p>20b6</p><section>'dul ba</section><text>par byed/ des smras pa/ shes ldan dag bdag gis tshogs kyi khrims su bcas pa ma thos kyis/ de bas na tshogs kyis bzod par bya ba'i rigs so// gzhan dag gis smras pa/ shes ldan dag skyes bu 'di ni dam pa yin pas 'di la bzod par bya'o zhes de rnams</text></item>
<item><p>20b7</p><section>'dul ba</section><text>bzod par gyur pa dang / des smras pa/ gal te de lta na nang du zhugs shig de rnams khyim du zhugs pa dang / gdan bzang po bshams shing zhal zas bsod pa sta gon byas pa yang mthong ngo // mthong nas kyang shin tu ngo mtshar skyes par gyur nas smras pa/ khyim bdag</text></item>
<item><p>21a1</p><section>'dul ba</section><text>khyod 'ba' zhig sangs rgyas la sogs pa dge slong gi dge 'dun gdugs tshod gsol bar 'os kyi/ kho bo cag ni ma yin no// des de rnams la rin po che dag byin pa dang de rnams kyis ma blangs so// de nas bcom ldan 'das kyis bka' stsal pa dang /</text></item>
<item><p>21a2</p><section>'dul ba</section><text>rin po che 'di dag ni rnyed par dka' ba yin gyis long shig/ de rnams kyis blangs pa las gang gis ci 'dra ba blangs pa de'i kha dog de 'dra ba kho nar snang bar gyur to// de nas nor can gyi mna' mas sangs rgyas la sogs pa dge slong gi dge 'dun bde bar bzhugs par rig</text></item>
<item><p>21a3</p><section>'dul ba</section><text>nas/ gtsang zhing bsod pa'i bza' ba dang bca' ba dag gis zhes bya ba nas phyag bcabs te/ lhung bzed gyu bar rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o// de nas bcom</text></item>
<item><p>21a4</p><section>'dul ba</section><text>ldan 'das kyis nor can dang / nor can gyi chung ma dang / nor can gyi bu dang / nor can gyi mna' ma rnams kyi bsam pa dang / bag la nyal dang / khams dang / rang bzhin mkhyen nas gang thos na nor can dang / nor can gyi chung ma dang / nor can gyi bu dang / nor</text></item>
<item><p>21a5</p><section>'dul ba</section><text>can gyi mna' ma rnams kyis 'jig tshogs la lta ba ri'i rtse mo nyi shu mtho ba ye shes kyi rdo rjes bcom ste/ rgyun du zhugs pa'i 'bras bu mngon sum du byas pa de lta bur 'phags pa'i bden pa rnams so sor rtogs par byed pa'i chos bshad pa mdzad de/ de rnams kyis bden</text></item>
<item><p>21a6</p><section>'dul ba</section><text>pa mthong nas lan gsum du ched du brjod pas ched du brjod pa zhes bya ba nas/ bdag cag ni mngon par 'phags so zhes bya ba'i bar gong ma bzhin du'o// bdag cag bcom ldan 'das dang / chos dang dge slong gi dge 'dun la skyabs su mchi lags kyis/</text></item>
<item><p>21a7</p><section>'dul ba</section><text>bcom ldan 'das kyis bdag cag dge bsnyen du gzung du gsol/ ji srid 'tsho ba'i bar du srog dang yang bsdos te skyabs su mchi bar mngon par dad lags so// de nas bcom ldan 'das kyis nor can dang / nor can gyi chung ma dang / nor can gyi bu dang / nor</text></item>
<item><p>21b1</p><section>'dul ba</section><text>can gyi mna' ma rnams la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so// // 'dul ba</text></item>
<item><p>21b2</p><section>'dul ba</section><text>gzhi/ bam po lnga bcu bdun pa/ dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa btsun pa nor can dang / nor can gyi mchis 'brang dang / nor can gyi bu dang / nor can gyi mna' ma rnams kyis las ci zhig</text></item>
<item><p>21b3</p><section>'dul ba</section><text>bgyis na las de'i rnam par smin pas phyug cing nor mang la longs spyod che ba'i rigs su skyes shing lha dang mi rnams kyi dpal nyams su myong bar gyur lags/ bcom ldan 'das kyis bka' stsal pa/ dge slong dag 'di rnams kho nas las rnams byas shing bsags</text></item>
<item><p>21b4</p><section>'dul ba</section><text>pa tshogs rnyed pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin no// dge slong dag sngon byung ba bA rA Na sI na me tog phreng rgyud mkhan zhig yod pa des rigs mnyam pa las chung ma blangs te/ de de dang lhan cig rtse bar byed dga' bar</text></item>
<item><p>21b5</p><section>'dul ba</section><text>byed dga' mgur spyod par byed do// de dang lhan cig rtse bar byed/ dga' bar byed/ dga' mgur spyod par byed pa las khye'u zhig btsas so// des de yang rigs mnyam pa las chung ma blangs so// de dus phyi zhig na bkren zhing shin tu bkren par gyur te/</text></item>
<item><p>21b6</p><section>'dul ba</section><text>de dang / bu dang / chung ma dang / mna' mas brtson pa chen pos 'bad pas ras yug gcig cig grub nas/ de nas me tog phreng rgyud mkhan yang de bgos nas/ rgyal po la me tog 'bul me tog phreng rgyud mkhan gyi chung ma yang de nyid bgos nas btsun mo la 'bul/</text></item>
<item><p>21b7</p><section>'dul ba</section><text>me tog phreng rgyud mkhan gyi bu yang de nyid bgos nas gzhon nu rnams la 'bul/ me tog phreng rgyud mkhan gyi mna' ma yang de nyid bgos nas rgyal po'i mna' ma rnams la me tog phreng 'bul bar byed do// sangs rgyas rnams 'byung ba med pa na 'jig rten du rang sangs rgyas</text></item>
<item><p>22a1</p><section>'dul ba</section><text>dman pa dang / ngan pa la snying brtse ba dang / gnas mal bas mtha' la brten pa/ 'jig rten gyi yon gnas gcig pu dag 'byung bar 'gyur bas ji tsam na rang sangs rgyas shig ljongs rgyu zhing 'gro ba na nyi ma nub ka'i dus su bA rA Na sIr phyin nas</text></item>
<item><p>22a2</p><section>'dul ba</section><text>me tog phreng rgyud mkhan de'i khyim grong khyer gyi sgo na 'dug pa de'i ldum rar nub mo gnas btab ste me'i khams la snyoms par zhugs so// de nas me tog phreng rgyud mkhan des me'i phung po 'bar ba lta bur mthong nas de dad pa skyes te chung ma la smras pa dang de yang dad par</text></item>
<item><p>22a3</p><section>'dul ba</section><text>gyur to// des bu la smras pa dang de yang dad par gyur to// des mna' ma la smras pa dang de yang dad par gyur to// de nas de rnams kyis gros bya bar brtsams pa/ bdag cag sang zan ma zos kyang bla 'dus la rab tu byung ba zhi ba'i bdag nyid can 'di bshos</text></item>
<item><p>22a4</p><section>'dul ba</section><text>gsol lo// de nas nam nangs nas de rnams kyis de la bsod snyoms phul lo// me tog phreng rgyud mkhan gyis smras pa/ bzang mo kho bo'i ras kyi bgo skal gang yin pa de ni rab tu byung ba 'di la 'bul lo// des smras pa/ rje'i sras bdag gi yang dbul</text></item>
<item><p>22a5</p><section>'dul ba</section><text>lo// bus smras pa/ bdag gi yang dbul lo// mna' mas smras pa/ bdag gi yang dbul lo// de nas de rnams 'dus nas de la ras bskon to// bdag nyid chen po de dag ni lus kyis chos ston gyi tshig gis ma yin pas de nas bdag nyid chen po de</text></item>
<item><p>22a6</p><section>'dul ba</section><text>de rnams la snying brtse ba'i phyir nam mkha' la 'phags nas 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo rnams ni rdzu 'phrul la myur du sems gtod pa yin pas shing rtsa ba nas bcad</text></item>
<item><p>22a7</p><section>'dul ba</section><text>pa bzhin du rkang pa gnyis la gtugs te smon lam gdab par brtsams pa/ bdag cag gis yon gnas dam pa 'di lta bu la bya ba byas pa'i dge ba'i rtsa ba 'dis bdag cag phyug cing nor mang la longs spyod che ba'i rigs su skye zhing bdag cag gi khyim du lha dang</text></item>
<item><p>22b1</p><section>'dul ba</section><text>mi'i g.yang 'bab par gyur cig/ 'di lta bu'i chos rnams kyang thob nas 'di bas khyad par du 'phags pa'i ston pa mnyes par byed kyi/ mi mnyes par byed par ma gyur cig ces byas so// de nas rang sangs rgyas kyis de rnams la snying brtse bar rdzu 'phrul byas nas</text></item>
<item><p>22b2</p><section>'dul ba</section><text>rgyal po'i khab kyi steng nas phar chas te song ba dang / de'i grib ma rgyal po'i steng du bab pa las de gdong bstod de blta bar brtsams pa dang / bdag nyid chen po de mthong nas des bsams pa/ bdag nyid chen po 'dis yang su zhig gi bkren pa'i rtsa ba phyung</text></item>
<item><p>22b3</p><section>'dul ba</section><text>bar 'gyur snyam mo// me tog phreng rgyud mkhan de rgyal po la me tog 'bul ba'i dus gang yin pa de las theg gi tsam zhig yol lo// rgyal po yang me tog la sdod cing 'dug go// de nas me tog phreng rgyud mkhan de rgyal po'i zho shas 'tsho ba rnams kyis bkug pa</text></item>
<item><p>22b4</p><section>'dul ba</section><text>dang rgyal pos de la smras pa/ ci'i phyir khyod kyis me tog de ring dus las yol des ji ltar gyur pa rgyas par smras pa dang / de nas rgyal pos ji snyed gyon pa byin no// de bzhin du me tog phreng rgyud mkhan gyi chung ma la ni btsun mo rnams kyis ji snyed gyon pa byin no//</text></item>
<item><p>22b5</p><section>'dul ba</section><text>me tog phreng rgyud mkhan gyi bu la ni gzhon nu rnams kyis so// me tog phreng rgyud mkhan gyi mna' ma la ni rgyal po'i mna' ma rnams kyis te/ de mthong ba'i chos de nyid la nor gyi me tog mngon par grub par gyur te dbul ba med par gyur to// dge slong dag ji</text></item>
<item><p>22b6</p><section>'dul ba</section><text>snyam du sems/ de'i tshe de'i dus kyi me tog phreng rgyud mkhan gang yin pa de ni nor can 'di nyid yin no// me tog phreng rgyud mkhan gyi chung ma ni nor can gyi chung ma yin no// me tog phreng rgyud mkhan gyi bu ni nor can gyi bu yin no// me tog phreng rgyud mkhan gyi mna'</text></item>
<item><p>22b7</p><section>'dul ba</section><text>ma ni nor can gyi mna' ma yin te/ 'di dag gis rang sangs rgyas la bya ba byas shing smon lam btab pa gang yin pa de'i las kyi rnam par smin pas phyug cing nor mang la longs spyod che ba'i rigs su skyes nas/ khyim du lha dang mi'i g.yang babs par gyur to// nga'i</text></item>
<item><p>23a1</p><section>'dul ba</section><text>spyan snga nas kyang bden pa mthong bar byas te/ nga rang sangs rgyas bye ba brgya stong bas khyad par du 'phags pa'i ston pa 'di dag gis mnyes par byas kyi mi mnyes par ma yin no// dge slong dag de lta bas na las gcig tu gnag pa rnams kyi ni zhes</text></item>
<item><p>23a2</p><section>'dul ba</section><text>bya ba nas brtsal bar bya ste/ dge slong dag khyed kyis de lta bu la bslab par bya'o zhes bya ba'i bar gong ma bzhin du'o// de nas yangs pa can gyi bram ze dang khyim bdag rnams lhag par yang mngon par dad par gyur nas stan las langs te/ bcom ldan 'das</text></item>
<item><p>23a3</p><section>'dul ba</section><text>gang na ba de logs su thal mo sbyar ba btud nas bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig la bdag cag gis dgung zla gsum du na bza' chos gos dang bsod snyoms dang / gzims cha dang / snyun</text></item>
<item><p>23a4</p><section>'dul ba</section><text>dpyad kyi rkyen sman dang / yo byad rnams 'bul zhing mchis na gnang bar mdzad du gsol/ bcom ldan 'das kyis cang mi gsung bas yangs pa can gyi bram ze dang khyim bdag rnams la gnang ngo // de nas yangs pa can gyi bram ze dang khyim bdag rnams bcom ldan</text></item>
<item><p>23a5</p><section>'dul ba</section><text>'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas nas stan las langs te dong ngo // de nas yangs pa can gyi bram ze dang khyim bdag rnams kyis de nyid kyi nub mo nas gtsang zhing bsod pa'i bza' ba dang</text></item>
<item><p>23a6</p><section>'dul ba</section><text>bca' ba dag sta gon byas te zhes bya ba nas/ phyag bcabs te lhung bzed gyu bar rig nas stan ches dma' ba zhig blangs te/ chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o// de nas bcom ldan 'das kyis yangs</text></item>
<item><p>23a7</p><section>'dul ba</section><text>pa can gyi bram ze dang khyim bdag rnams la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so// de bzhin du nyi</text></item>
<item><p>23b1</p><section>'dul ba</section><text>ma gnyis sam gsum gyi bar du 'das so// yangs pa can gyi bram ze dang khyim bdag rnams kyi 'khor rgya chen po mu ge dang bcas pa'i dus byung nas de rnams kyi nye du dag zas kyi phyir nyi ma re re zhing 'ong bas de dag gis gtses par gyur nas dge slong rnams la smras pa/</text></item>
<item><p>23b2</p><section>'dul ba</section><text>'phags pa dag mu ge dang bcas pa'i dus byung bas bdag cag gi nye du dag skur mchis te de rnams la bdag cag gdugs gcig bzhin du stsol bas khyed cag dang de rnams la khyad par rngo mi thog na/ kye 'phags pa dag bdag cag gis yo byad rnams dbul gyis zhal ta kho</text></item>
<item><p>23b3</p><section>'dul ba</section><text>na mdzod cig/ dge slong rnams kyis smras pa/ bcom ldan 'das la zhus te bya'o zhes dge slong rnams kyis skabs de bcom ldan 'das la gsol pa dang / bcom ldan 'das kyis bka' stsal pa/ de lta bas na rjes su gnang ste dge slong rnams kyis zhal ta bya'o//</text></item>
<item><p>23b4</p><section>'dul ba</section><text>bcom ldan 'das kyis dge slong rnams kyis zas kyi zhal ta bya'o zhes gsungs pas de rnams kyis zhal ta bya bar brtsams te ji tsam na steng g.yogs med par thug pa 'tshed pa'i zhal ta byas pa las lhas char phab pas de ma rung bar gyur pa'i skabs de bcom ldan 'das la gsol pa</text></item>
<item><p>23b5</p><section>'dul ba</section><text>dang / bcom ldan 'das kyis bka' stsal pa/ steng g.yogs med par btso bar mi bya'o// sgo khang dang khyams su 'tshed par byed pa dang / bcom ldan 'das kyis bka' stsal pa/ sgo khang dang khyams su btso bar mi bya'o// dge slong dag de lta bas na rung ba'i</text></item>
<item><p>23b6</p><section>'dul ba</section><text>gnas kyi gzhir mi rung ba ni bcu po 'di dag ste/ 'di rnams su zas kyi zhal ta mi bya'o// bcu gang zhe na/ steng g.yogs med pa dang / sgo khang dang / khyams dang / bsro gang dang / khrus khang dang / rgyal po'i gnas dang / mchod rten gyi gnas dang / mu</text></item>
<item><p>23b7</p><section>'dul ba</section><text>stegs can gyi gnas dang / khyim bdag gi gnas dang / dge slong ma'i dbyar khang ngo // gzhi bcu po 'di dag ni rung ba ma yin pa'i gnas kyi gzhi yin te/ de rnams su dge slong gis zas kyi zhal ta mi bya'o// zhal ta byed na 'gal tshabs can du 'gyur ro//</text></item>
<item><p>24a1</p><section>'dul ba</section><text>sdom ni/ nad bu can dang zas dag dang // g.yar tshus lhag pa dag dang yang // tshal gyi 'bras bu chu skyes dang // pad ma'i rtsa dang lug dag go// gleng gzhi ni mnyan yod na'o// mnyan yod na dge slong nad bu can zhig yod pa des sman pa la</text></item>
<item><p>24a2</p><section>'dul ba</section><text>dris pa/ bzhin dag kho bo la sman ston cig/ des nad kyi gzhi dris nas smras pa/ 'phags pa thug pa gsol cig dang sos par 'gyur ro// des smras pa/ bzhin bcom ldan 'das kyis ma gnang ngo // sman pas smras pa/ 'phags pa</text></item>
<item><p>24a3</p><section>'dul ba</section><text>khyod kyi ston pa thugs rje can yin pas 'di nyid kyis rkyen byas nas gnang bar 'gyur ba'i gnas de yod do// des skabs de dge slong rnams la'o// dge slong rnams kyis ni bcom ldan 'das la gsol pa dang / bcom ldan 'das kyis bka' stsal pa/ gal te</text></item>
<item><p>24a4</p><section>'dul ba</section><text>sman pas thug pa 'thung shig ces zer na sman pas bsgo ba bzhin thug pa btung bar bya ste de la 'gyod pa mi bya'o// bcom ldan 'das kyis sman pas bsgo ba bzhin thug pa btung bar bya'o zhes bka' stsal pa dang / de'i nad g.yog gis thug pa grang mo zhig khyer te byin no//</text></item>
<item><p>24a5</p><section>'dul ba</section><text>de nas sman pas 'ongs nas dris pa 'phags pa khyod bde'am/ des smras pa/ bzhin mi bde'o// ci khyod kyis thug pa ma gsol tam/ 'thungs so// ci 'dra ba zhig/ grang mo'o// 'phags pa ma legs pa zhig bgyis so// sang ni dron mo</text></item>
<item><p>24a6</p><section>'dul ba</section><text>gsol cig/ de nas nad g.yog gis blangs nas grang mo kho na rnyed nas des de la bsros te byin no// de nas sman pa 'ongs te de bzhin du dris pa dang des smras pa/ mi bde'o// ci thug pa ma gsol tam/ 'thungs so// ci 'dra ba zhig/ grang mo zhig bsros nas so//</text></item>
<item><p>24a7</p><section>'dul ba</section><text>'phags pa ma legs pa zhig bgyis so// de grangs te bsros pa lags kyis sang ni rang bzhin gyis dron por mdzod la gsol cig/ de nas de'i nad g.yog gis 'bras dang snod sta gon byas nas gtsug lag khang gi phyi rol gyi shing drung zhig tu btso bar brtsams pa las de nas</text></item>
<item><p>24b1</p><section>'dul ba</section><text>khwa'i rtug pas de ma rung bar byas pas dge slong de phongs par gyur pa'i skabs de dge slong rnams la'o// dge slong rnams kyis ni bcom ldan 'das la gsol pa dang / bcom ldan 'das kyis bka' stsal pa/ dge slong dag de lta bas na rung ba'i gnas bsko bar</text></item>
<item><p>24b2</p><section>'dul ba</section><text>bya'o/ bcom ldan 'das kyis rung ba'i gnas bsko bar bya'o zhes bka' stsal pa dang / dge slong rnams kyis ci 'dra ba dang ji tsam pa ma shes nas/ bcom ldan 'das kyis bka' stsal pa/ rung ba'i gnas lnga ste/ rtsom pa'i mtha' can dang / sems gtod</text></item>
<item><p>24b3</p><section>'dul ba</section><text>pa'i mtha' can dang / ba nyal ba lta bu dang / stong pa'i gnas dang / bskos pa'o// de la rtsom pa'i mtha' can ni 'di lta ste/ dge slong lag gi blas gnas rtsom pa na der thog mar gzhi 'di ni dge 'dun gyi rung ba'i gnas su 'gyur ro zhes sems bskyed cing tshig</text></item>
<item><p>24b4</p><section>'dul ba</section><text>tu smras pa ste/ 'di ni rung ba'i gnas rtsom pa'i mtha' can zhes bya'o// sems gtod pa'i mtha' can gang zhe na/ 'di lta ste/ dge slong lag gi blas der thog mar gzhi rdo ba 'dren pa na nye 'khor gyi dge slong rnams la smras pa/ tshe dang ldan pa dag gzhi 'di ni dge</text></item>
<item><p>24b5</p><section>'dul ba</section><text>'dun gyi rung ba'i gnas su 'gyur bar nges par zung shig nges par zung shig ces bya ste/ 'di ni sems gtod pa'i mtha' can zhes bya'o// ba nyal ba lta bu gang zhe na/ gang la sgo tha dad par gses pa ste/ 'di ni ba nyal ba lta bu zhes bya'o// gnas stong pa gang zhe na/</text></item>
<item><p>24b6</p><section>'dul ba</section><text>spangs pa'i gnas te 'di ni gnas stong pa zhes bya'o// bskos pa gang zhe na/ gsol ba dang gnyis kyi las kyis bskos pa'o// dge slong rnams kyis ji ltar bsko ba ma shes nas/ bcom ldan 'das kyis bka' stsal pa/ gnas gang zhig thams cad zin par</text></item>
<item><p>24b7</p><section>'dul ba</section><text>byas pa nang mtshams dang phyi rol nye 'khor 'dom gang dang bcas pa la dge 'dun gyis 'dod na de bsko bar bya'o// bsko ba yang 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams</text></item>
<item><p>25a1</p><section>'dul ba</section><text>cad 'dug cing mthun par gyur pa dang / dge slong gcig gis gsol ba byas te las bya'o// dge 'dun btsun pa rnams gsan du gsol/ gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun</text></item>
<item><p>25a2</p><section>'dul ba</section><text>gyi rung ba'i gnas su bsko na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis gnas thams cad lags pa nang mtshams phyi rol nye 'khor 'dom gang dang bcas pa 'di dge 'dun gyi rung ba'i gnas su</text></item>
<item><p>25a3</p><section>'dul ba</section><text>bsko'o// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun gyi rung ba'i gnas su bsko bar bzhed de/ de'i</text></item>
<item><p>25a4</p><section>'dul ba</section><text>slad du dge 'dun gyis gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun gyi rung ba'i gnas su bsko na/ tshe dang ldan pa rnams las gang dag gnas thams cad lags pa nang mtshams dang phyi rol nye 'khor 'dom gang</text></item>
<item><p>25a5</p><section>'dul ba</section><text>dang bcas pa 'di dge 'dun gyi rung ba'i gnas su bsko bar bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis bzod cing gnang nas dge 'dun gyis gnas thams cad bgyis lags pa nang mtshams dang phyi rol</text></item>
<item><p>25a6</p><section>'dul ba</section><text>nye 'khor 'dom gang dang bcas pa 'di dge 'dun gyi rung ba'i gnas su bskos lags te/ 'di ltar cang mi gsung bas de de bzhin du 'dzin to// gang du dge 'dun gyi rung ba'i gnas su bskos pa der gnyis skabs dbye ste/ mtshams kyi nang du btsos pa dang /</text></item>
<item><p>25a7</p><section>'dul ba</section><text>mtshams kyi nang du zhag lon pa'o// sangs rgyas bcom ldan 'das yangs pa can gyi spre'u rdzing gi 'gram na khang pa brtsegs pa'i gnas na bzhugs so// yangs pa can na sde dpon seng ge zhes bya ba zhig gnas te/ de'i nye 'khor na gnas pa rnams kyis de'i ched</text></item>
<item><p>25b1</p><section>'dul ba</section><text>du sha khyer te 'ongs nas de yang za bar byed do// gang gi tshe des bcom ldan 'das las bden pa mthong ba de'i tshe mi za bas khyer te 'ongs nas yang dge slong rnams la sbyin par byed do// dge slong rnams kyis kyang de dag zos pa dang mu stegs can rnams smod par byed/</text></item>
<item><p>25b2</p><section>'dul ba</section><text>gzhogs 'phyas byed/ kha zer bar byed de/ shes ldan dag sde dpon seng ge'i ched du byas te sha khyer te 'ongs na ni des de dag ma zos la/ shAkya'i sras kyi dge sbyong rnams la byin pa dang / shAkya'i sras kyi dge sbyong rnams kyi ched du byas pa'i sha ni zos so zhes</text></item>
<item><p>25b3</p><section>'dul ba</section><text>pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ ngas gnas gsum gyis rung ba ma yin pa'i sha bza' bar mi bya'o zhes gsungs pa gsum gang zhe na/ bdag gi ched du byas par mngon du mthong ba rung ba</text></item>
<item><p>25b4</p><section>'dul ba</section><text>ma yin pa'i sha bza' bar mi bya'o zhes gsungs pa dang / yid ches pa las khyod kyi ched du byas pa yin no zhes thos pa rung ba ma yin pa'i sha bza' bar mi bya'o zhes gsungs pa dang / rang nyid kyi blo la rnam par rtog pa skyes pa tshul las 'di ni bdag gi ched du byas pa</text></item>
<item><p>25b5</p><section>'dul ba</section><text>yin no snyam du rung ba ma yin pa'i sha bza' bar mi bya'o zhes gsungs pa yin no// dge slong dag ngas gnas gsum gyis rung ba'i sha bza' bar bya'o zhes gsungs pa gsum gang zhe na/ 'dis bdag gi ched du byas par mngon sum du ma mthong ba rung ba'i sha bza'</text></item>
<item><p>25b6</p><section>'dul ba</section><text>bar bya'o zhes gsungs pa dang / yid ches pa las 'dis khyod kyi ched du byas pa ma yin no zhes thos pa rung ba'i sha bza' bar bya'o zhes gsungs pa dang / bdag nyid kyi blo la rnam par rtog pa skyes pa tshul las 'di ni bdag gi ched du byas pa yin no snyam pa ma skyes pa</text></item>
<item><p>25b7</p><section>'dul ba</section><text>rung ba'i sha bza' bar bya'o zhes gsungs pa yin no// gleng gzhi ni mnyan yod na'o// mu ge dang bcas pa'i dus byung nas dge slong dag ltogs par gyur pas de rnams glos phab ste 'dug pa dang bram ze dang khyim bdag rnams kyis smras pa/ 'phags pa dag</text></item>
<item><p>26a1</p><section>'dul ba</section><text>gcig tu brtson par bya ba'i phyir bstan pa la ci'i slad du glos phab ste bzhugs shing dge ba'i phyogs la brtson par mi mdzad/ de rnams kyis smras pa/ mu ge dang bcas pa'i dus byung bas bsod snyoms lto 'grangs par mi rnyed pas kho bo cag ltogs te nyam</text></item>
<item><p>26a2</p><section>'dul ba</section><text>chung bas des na glos phab ste 'dug go// de rnams kyis smras pa/ ci ste zhal tshus mi gsol/ bcom ldan 'das kyis ma gnang ngo // khyod kyi ston pa ni thugs rje can yin pas gnang bar 'gyur ba gang yin pa'i gnas de yod do zhes bya ba'i skabs de dge slong</text></item>
<item><p>26a3</p><section>'dul ba</section><text>rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de'i phyir rjes su gnang ste/ mu ge'i sdug bsngal dgon pa 'di lta bur dge slong rnams kyis g.yar tshus bza' bar bya ste/ 'di la 'gyod par mi bya'o// gleng</text></item>
<item><p>26a4</p><section>'dul ba</section><text>gzhi ni mnyan yod na'o// mu ge dang bcas pa'i dus byung nas dge slong rnams la bram ze dang khyim bdag dad pa can rnams kyis smras pa/ 'phags pa dag 'di nyid du zas kyi bya ba mdzod cig/ de rnams kyis zas kyi bya ba byas nas bsod snyoms sngar rnyed pa khyer nas</text></item>
<item><p>26a5</p><section>'dul ba</section><text>gtsug lag khang du song ste/ de rnams kyis mu ge'i skyon gyis de yang bza' bar 'dod na 'on kyang 'gyod pas ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de'i phyir rjes su gnang ste/</text></item>
<item><p>26a6</p><section>'dul ba</section><text>mu ge'i sdug bsngal dgon pa 'di lta bur 'dod na sngar blangs zin to snyam du soms la sngar rnyed pa yang bza' bar bya ste/ 'di la 'gyod par mi bya'o// gleng gzhi ni mnyan yod na'o// mu ge dang bcas pa'i dus byung nas bram ze dang khyim bdag dad pa can rnams kyis</text></item>
<item><p>26a7</p><section>'dul ba</section><text>dge slong rnams khyim gyi nang du zas la mgron du bos nas de rnams kyis zos pa dang bca' ba las lhag ma zhig lus so// bram ze dang khyim bdag rnams kyis smras pa/ 'phags pa dag khyed kyi ched du sta gon bgyis pa lags kyis snoms te bzhud la phyis gsol cig/</text></item>
<item><p>26b1</p><section>'dul ba</section><text>de rnams kyis khyer te dong ngo // dong nas de yang za bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de'i phyir rjes su gnang ste/ mu ge'i sdug bsngal dgon pa 'di lta</text></item>
<item><p>26b2</p><section>'dul ba</section><text>bur 'di dag ni byin pa yin no snyam du bsams nas bza' bar bya ste/ 'di la 'gyod par mi bya'o// gleng gzhi ni mnyan yod na'o// mu ge dang bcas pa'i dus byung ba na bram ze dang khyim bdag dad pa can rnams kyis dge slong rnams zas la mgron du bos te/ de rnams</text></item>
<item><p>26b3</p><section>'dul ba</section><text>kyis zos nas bca' ba la sogs pa cung zad cig lhag ste/ dge slong rnams dong ba dang bram ze dang khyim bdag rnams kyis smras pa/ 'di ni bdag cag gis 'phags pa dag kho na la yongs su btang ba lags te/ 'tshal te mchis la khyod kho na la dbul lo zhes de rnams</text></item>
<item><p>26b4</p><section>'dul ba</section><text>kyis khyer te 'ongs pa dang / dge slong rnams de la za bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de'i phyir rjes su gnang ste/ mu ge'i dgon pa sdug bsngal 'di</text></item>
<item><p>26b5</p><section>'dul ba</section><text>lta bur sngar yongs su btang ba'o snyam du bsams nas bza' bar bya ste/ 'di la 'gyod par mi bya'o// gleng gzhi ni mnyan yod na'o// bram ze dang khyim bdag dad pa can rnams kyis nub phyogs kyi tshal na yod pa'i 'bras bu rnams grub nas de rnams kyis bsams</text></item>
<item><p>26b6</p><section>'dul ba</section><text>pa/ 'di dag ni rnyed dka' ba yin pas 'phags pa rnams la 'bul lo zhes de dag gis dge slong rnams zas zos nas spang ba byas pa rnams la de dag byin pa dang / dge slong rnams kyis spang ba byas zin no zhes 'gyod pas ma zos pa dang / bram ze dang khyim bdag dad</text></item>
<item><p>26b7</p><section>'dul ba</section><text>pa can rnams kyis smras pa/ 'phags pa dag gang gi tshe bcom ldan 'das 'jig rten du ma byung ba de'i tshe mu stegs can rnams la yon gnas bgyid pa las/ da ni bcom ldan 'das 'jig rten du byung nas khyed rnams kyang da ni yon gnas su gyur pa lags na/ gal te</text></item>
<item><p>27a1</p><section>'dul ba</section><text>khyed kyis ma bzhes na ci bdag cag gi dge ba'i shul rgyags dang bral te/ 'jig rten 'di nas 'jig rten pha rol du mchi bar bgyi'am/ de lta bas na thugs brtse bas bzhes shig pa'i skabs de dge slong rnams kyis bcom ldan 'das la gsol pa dang /</text></item>
<item><p>27a2</p><section>'dul ba</section><text>bcom ldan 'das kyis bka' stsal pa/ de'i phyir rjes su gnang ste/ rnyed par dka' ba yin no snyam nas bza' bar bya ste/ 'di la 'gyod par mi bya'o// de la tshal na yod pa'i 'bras bu ni 'di dag yin te/ rgun 'brum dang / bal po se'u dang / 'bra go dang / sta rga dang / yon</text></item>
<item><p>27a3</p><section>'dul ba</section><text>tshe dang / shing tog u ra ma na dang / shing tog u ru ma yi ka dang / shing tog ni ko tsa dang / shing tog ba b+hu dang / shing tog sin tsi ka'o// gleng gzhi ni mnyan yod na'o// bram ze dang khyim bdag dad pa can rnams kyis dge slong rnams zas zos zin pa dang / chu nas skyes</text></item>
<item><p>27a4</p><section>'dul ba</section><text>pa dag phul ba dang / dge slong rnams 'dod kyang spang ba byas zin to zhes 'gyod pas ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ rnyed par dka' ba yin no snyam du bsams nas bza' bar bya ste/ de la</text></item>
<item><p>27a5</p><section>'dul ba</section><text>'gyod par mi bya'o// de la chu nas skyes pa ni 'di dag yin te/ ut+pa la'i rtsa ba dang / pad ma'i rtsa ba dang / ku mu da'i sa bon dang / pad ma'i sa bon no// gleng gzhi ni mnyan yod na'o// tshe dang ldan pa shA ri'i bu khams ma snyoms pas khrag dang bad kan 'khrugs par gyur to//</text></item>
<item><p>27a6</p><section>'dul ba</section><text>de'i rim gro byed pa tshe dang ldan pa maud gal gyi bu chen pos bsams pa/ bdag rang gi blos ni tshe dang ldan pa shA ri'i bu la lan mang du rim gro byas kyi lan 'ga' yang sman pa la ma dris kyis/ ma la bdag gis dri'o snyam nas des sman pa la dris pa/ bzhin tshe dang ldan pa shA</text></item>
<item><p>27a7</p><section>'dul ba</section><text>ri'i bu khrag dang bad kan 'khrugs par gyur na de'i sman ston cig/ des smras pa 'phags pa pad ma'i rtsa ba'i 'o ma stsol cig dang sos par 'gyur ro// tshe dang ldan pa maud gal gyi bu chen pos bsams pa/ gal te bdag gis tshe dang ldan pa shA ri'i bu la pad ma'i rtsa ba phal pa'i</text></item>
<item><p>27b1</p><section>'dul ba</section><text>'o mas rim gro bya ba ni bdag gi cha ma yin no snyam du bsams nas ji ltar sems mnyam par bzhag pas mnyan yod nas mi snang bar gyur te/ dal gyis 'bab ces bya ba'i 'gram du phyin par 'gyur ba de lta bu'i ting nge 'dzin la snyoms par zhugs pa dang / klu'i rgyal po rab brtan gyi</text></item>
<item><p>27b2</p><section>'dul ba</section><text>gnas dang nye bar gyur pa dang / de nas klu'i rgyal po rab brtan gyis mthong nas smras pa/ 'phags pa dgos pa ci zhig gi phyir byon/ des smras pa/ tshe dang ldan pa shA ri'i bu khrag dang bad kan 'khrugs nas de la sman pas pad ma'i rtsa ba'i 'o ma bstan to// klu'i rgyal po rab</text></item>
<item><p>27b3</p><section>'dul ba</section><text>brtan gyis smras pa/ 'phags pa gal te de ltar na re zhig gzhes shig/ de dal gyis 'bab kyi nang du zhugs nas mi'i tshad tsam gyi pad ma'i rtsa ba dag bton cing pad ma'i rtsa ba'i 'o ma pad ma'i 'dab ma'i skyo rar gzar nas tshe dang ldan pa maud gal gyi bu chen po'i lhung bzed bkang ngo //</text></item>
<item><p>27b4</p><section>'dul ba</section><text>tshe dang ldan pa maud gal gyi bu chen pos pad ma'i rtsa ba gshegs pa la lta bar brtsams pa dang de nas klu'i rgyal po rab brtan gyis smras pa/ 'phags pa ci gzigs pad ma'i rtsa ba dag gsol bar bzhed dam/ de cang mi smra bar 'dug pa dang smras pa/ 'phags pa bzhud cig</text></item>
<item><p>27b5</p><section>'dul ba</section><text>dang bskur ro// de nas tshe dang ldan pa maud gal gyi bu chen pos pad ma'i rtsa ba'i 'o mas lhung bzed bkang ba khyer nas dal gyis 'bab kyi 'gram nas mi snang bar byas te mnyan yod kyi rgyal bu rgyal byed kyi tshal mgon med zas sbyin gyi kun dga' ra bar phyin to// de nas tshe dang ldan pa</text></item>
<item><p>27b6</p><section>'dul ba</section><text>shA ri'i bus sman pas bstan pa bzhin pad ma'i rtsa ba'i 'o ma 'thungs pas sos par gyur to// klu'i rgyal po rab brtan gyis kyang glang po che nag po'i cha byad 'chang la pad ma'i rtsa ba khur cig bkur nas mnyan yod kyi rgyal bu rgyal byed kyi tshal du song la gtsug lag khang gi khyams</text></item>
<item><p>27b7</p><section>'dul ba</section><text>kyi mdun du zhog la shog shig/ de rlung gi shugs ltar mgyogs pa'i mthus mnyan yod kyi rgyal bu rgyal byed kyi tshal gyi gtsug lag khang du 'ongs nas pad ma'i rtsa ba rnams khyams kyi mdun du bzhag nas slar log pa las lam gyi phyed na tshal gyi bal glang mo zhig yod pa dang lhan</text></item>
<item><p>28a1</p><section>'dul ba</section><text>cig 'dus par gyur to// dus gzhan zhig na bal glang mo de las bal glang phrug gu cig 'brangs te 'brangs pa'i mod la seng ge'i sgra 'byin to// de nas bal glang mo de skrag pas gcin rtug shor nas bal glang phrug gu bor te bros so// de nas rgyal po'i khab na gnas</text></item>
<item><p>28a2</p><section>'dul ba</section><text>pa'i shing mkhan zhig shing gi ched du tshal du song ba las bal glang phrug gu de mthong nas khyim du blangs te bsnun gsos bskyed de/ nor gyis bskyangs pas ming nor skyong nor skyong zhes bya bar grags so// kha cig ni rgyal po gsal rgyal gyis rgyal po gzugs can snying po la nor skyong skyes</text></item>
<item><p>28a3</p><section>'dul ba</section><text>su bskur ba las/ de mnyan yod kyi yul na gnas pa'i skye bos nor gyis bskyangs pas na nor skyong zhes 'don to// pad ma'i rtsa ba kha cig ni tshe dang ldan pa maud gal gyi bu chen pos zos/ kha cig ni tshe dang ldan pa shA ri'i bus/ kha cig ni dge 'dun la brims pa las 'on kyang lhag</text></item>
<item><p>28a4</p><section>'dul ba</section><text>par gyur to// de nas dge slong rnams kyis spang ba byas nas kyang za bar 'dod na bdag cag gis spang ba byas so zhes ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag mi rnams kyis lha'i pad ma'i</text></item>
<item><p>28a5</p><section>'dul ba</section><text>rtsa ba rnyed par dka' bas de'i phyir rjes su gnang ngo // pad ma'i rtsa ba rnyed par dka' ba yin no snyam du bsams nas bza' bar bya ste/ de la 'gyod par mi bya'o// gleng gzhi ni mnyan yod na'o// de'i tshe grong khyer bzang byed na bsod nams chen por shes par bya ba drug gnas te/ khyim</text></item>
<item><p>28a6</p><section>'dul ba</section><text>bdag lug ces bya ba dang / lug gi chung ma dang / lug gi bu dang / lug gi mna' ma dang / lug gi bran pho dang / lug gi bran mo'o// khyim bdag lug bsod nams che bar ji ltar shes zhe na/ gal te bang mdzod stong pa rnams la bltas na mthong ma thag kho nar dgang bar</text></item>
<item><p>28a7</p><section>'dul ba</section><text>'gyur te/ de ltar na khyim bdag lug bsod nams che bar shes so// lug gi chung ma ji lta bu zhe na/ des gcig gi don du snod du btsos pa ni brgya stong gi bza' ba 'byung ste/ lug gi chung ma ni de lta bu yin no// lug gi bu ji lta bu zhe na/ de'i rked pa la lnga brgya pa'i snod</text></item>
<item><p>28b1</p><section>'dul ba</section><text>btags te 'dug la/ des gang gi tshe brgya'am stong yongs su btang ba de'i tshe de bzhin du gang bar 'dug ste/ yongs su zad par mi 'gyur te/ lug gi bu ni de lta bu yin no// lug gi mna' ma ji lta bu zhe na/ des gcig gi don du dri sbyar na brgya stong khyed par 'gyur te/ lug gi</text></item>
<item><p>28b2</p><section>'dul ba</section><text>mna' ma ni de lta bu yin no// lug gi bran pho ji lta bu zhe na/ des gang gi tshe zhing la rol gcig rmos pa de'i tshe zhing la rol bdun rmos par 'gyur te/ lug gi bran pho ni de lta bu yin no// lug gi bran mo ni ji ltar bsod nams che bar shes zhe na/ de gang gi tshe 'bras gtun gang</text></item>
<item><p>28b3</p><section>'dul ba</section><text>tsam drus pa de'i tshe bdun tsam du skyes par 'gyur te/ de ltar na lug gi bran mo bsod nams che ba yin no// de nas bcom ldan 'das kyis khyim bdag lug gdul ba'i dus mkhyen nas/ tshe dang ldan pa kun dga' bo la bka' stsal pa/ kun dga' bo song la dge slong rnams la</text></item>
<item><p>28b4</p><section>'dul ba</section><text>dge slong dag de bzhin gshegs pa ni ljongs rgyu zhing grong khyer bzang byed du gshegs kyis/ khyed cag las gang zhig de bzhin gshegs pa dang thabs cig tu ljongs rgyu zhing grong khyer bzang byed du 'dong bar spro ba de ni chos gos rnams long shig ces sgo zhig/ btsun pa bka' bzhin</text></item>
<item><p>28b5</p><section>'dul ba</section><text>'tshal zhes nas tshe dang ldan pa kun dga' bos/ bcom ldan 'das kyi ltar mnyan nas dge slong rnams la smras pa/ tshe dang ldan pa dag bcom ldan 'das ljongs rgyu zhing grong khyer bzang byed du gshegs kyis/ khyed cag las gang zhig de bzhin gshegs pa dang thabs cig tu</text></item>
<item><p>28b6</p><section>'dul ba</section><text>ljongs rgyu zhing grong khyer bzang byed du 'dong bar spro ba de ni chos gos rnams long shig/ tshe dang ldan pa bka' bzhin 'tshal zhes dge slong de rnams kyis tshe dang ldan pa kun dga' bo las mnyan to// de nas bcom ldan 'das dul ba/ 'khor dul ba/ zhi ba/ 'khor zhi ba/</text></item>
<item><p>28b7</p><section>'dul ba</section><text>dgra bcom pa/ 'khor dgra bcom pa dang ljongs rgyu zhing grong khyer bzang byed du gshegs so// gang gi tshe bcom ldan 'das kyis mnyan yod du cho 'phrul chen po bstan pa de'i tshe mu stegs can rnams mtha' 'khob tu dong ba las de nas kha cig grong khyer bzang byed du dong nas</text></item>
<item><p>29a1</p><section>'dul ba</section><text>gnas pa de rnams kyis dge sbyong gau ta ma 'ong ngo zhes thos so// thos nas kyang rod rod por gyur nas bdag cag sngon ni dge sbyong gau ta mas yul dbus nas spyugs so// de gal te 'dir 'ongs na/ gdon mi za bar bdag cag 'di nas kyang spyugs par 'gyur gyis de la thabs</text></item>
<item><p>29a2</p><section>'dul ba</section><text>shig bsham par bya'o snyam mo// de rnams rigs kyi khyim dag tu dong nas smras pa/ chos thob par gyur cig/ chos thob par gyur cig/ 'phags pa dag de ci lags/ shes ldan dag bltas zin gyis 'gro'o// ci'i slad du re zhig khyed cag gi 'byor pa phun sum tshogs pa ni</text></item>
<item><p>29a3</p><section>'dul ba</section><text>kho bo cag gis mthong gis ji srid rgud pa ma mthong ba de'i bar du 'dong ngo // 'phags pa dag bdag cag la rgud pa ci zhig 'byung bar 'gyur lags/ shes ldan dag dge sbyong gau ta ma spu gri'i ser ba 'bebs shing du ma zhig bu med pa dang / khyim thab med par byed cing 'ong ngo // 'phags</text></item>
<item><p>29a4</p><section>'dul ba</section><text>pa dag gal te de lta na gang gi dus kho nar gzhes par bgyi ba de kho na'i dus su bdag cag spang bar bgyi'am/ bzhugs shig ma bzhud cig/ de rnams kyis smras pa/ bdag cag ci ste 'dug khyed cag kho bo cag gi nyan du mi btub bo// 'phags pa dag gsung shig mnyan</text></item>
<item><p>29a5</p><section>'dul ba</section><text>par bgyi'o// de rnams kyis smras pa/ shes ldan dag grong khyer bzang byed kyi nye 'khor gyi skye bo'i tshogs thams cad gnas nas phyung la grong khyer bzang byed kyi nang du tshud cig rtswa sngon po rnams rngos shig/ 'dug gnas rnams ni shig cig/ me tog dang 'bras bu'i shing rnams ni</text></item>
<item><p>29a6</p><section>'dul ba</section><text>tshod cig/ chu rnams ni dug lugs shig/ de rnams kyis smras pa/ 'phags pa dag bzhugs shig dang thams cad bgyi'o// de nas de rnams kyis grong khyer bzang byed kyi nye 'khor gyi skye bo'i tshogs thams cad gnas nas bton nas grong khyer bzang byed kyi nang du btsud de/</text></item>
<item><p>29a7</p><section>'dul ba</section><text>rtswa sngon po rnams ni brngas/ 'dug gnas rnams ni bshig/ me tog dang 'bras bu'i shing ni bcad/ chu rnams ni dug blugs so// de nas lha rnams kyi dbang po brgya byin gyis bsams pa/ bcom ldan 'das la bkur sti ma yin pa byed pa yal bar dor ba ni bdag gi cha ma</text></item>
<item><p>29b1</p><section>'dul ba</section><text>yin te/ 'di ltar bcom ldan 'das kyis bskal pa grangs med pa gsum du dka' ba brgya stong du mas pha rol tu phyin pa drug yongs su rdzogs par mdzad pas bla na med pa'i ye shes brnyes pa'i bcom ldan 'das de 'jig rten thams cad med pa'i yul stong rgyu zhing gshegs par bya 'am/</text></item>
<item><p>29b2</p><section>'dul ba</section><text>ma la bdag gis bcom ldan 'das nyan thos kyi dge 'dun dang thabs cig tu bde ba la reg par bya ba'i phyir 'bad par bya'o snyam nas des rlung gtong ba'i lha'i bu la bsgo ba/ song la chu dug can rnams skoms shig/ char 'bebs pa'i lha'i bu la bsgo ba/ 'di rnams kyis bskams</text></item>
<item><p>29b3</p><section>'dul ba</section><text>pa dang / khyod kyis chu yan lag brgyad dang ldan pas khong shig/ rgyal chen bzhi'i ris kyi lha rnams la yang bsgo ba/ khyed kyis grong khyer bzang byed kyi nye 'khor du gnas thob shig/ de nas rlung gtong ba'i lha'i bus ni chu dug can rnams bskams so// char 'bebs pa'i lha'i bus</text></item>
<item><p>29b4</p><section>'dul ba</section><text>ni der yang chu yan lag brgyad dang ldan pas bkang ngo // rgyal chen bzhi'i ris kyi lha rnams kyis kyang grong khyer bzang byed kyi nye 'khor du gnas btab nas ljongs rnams 'byor cing rgyas par gyur to// mu stegs can rnams kyis grong khyer na gnas pa'i skye bo'i tshogs rnams</text></item>
<item><p>29b5</p><section>'dul ba</section><text>bsogs nas de rnams kyis rtog chen dag mngags te ljongs rnams ci 'dra ltos shig/ de rnams dong ba las ljongs rnams lhag par yang 'byor cing rgyas par gyur pa mthong nas slar 'ongs te smras pa/ shes ldan dag ljongs rnams 'di lta bur 'byor cing rgyas pa ni sngon lan 'ga'</text></item>
<item><p>29b6</p><section>'dul ba</section><text>yang bdag cag gis ma mthong ngo // mu stegs can rnams kyis smras pa/ shes ldan dag khyed kyis mthong ngam/ re zhig gang zhig sems med pa'i dngos po rnams kyang sgyur bar byed pa des/ khyed cag sgyur bar mi byed pa de lta srid re skan/ khyed cag rnam pa thams</text></item>
<item><p>29b7</p><section>'dul ba</section><text>cad du bltas zin te/ blta ba'i tha ma byas nas 'gro'o// de rnams kyis smras pa/ 'phags pa dag bzhugs shig/ khyed cag la dge sbyong gau ta mas ci zhig bgyir mchis/ de yang rab tu byung ba lags la/ khyed kyang rab tu byung ba slong zhing 'tsho ba lags na/</text></item>
<item><p>30a1</p><section>'dul ba</section><text>ci des khyed cag gi slong ba bkag par 'gyur snyam mam/ mu stegs can rnams kyis smras pa/ dam zhig bcas te gal te khyed cag sus kyang dge sbyong gau ta ma la blta bar 'gro bar mi bya zhing gang zhig 'gro ba de la chad par kAr ShA pa Na drug bcus gcad par</text></item>
<item><p>30a2</p><section>'dul ba</section><text>khrims 'cha' na 'dug go// de rnams kyis kyang khas blangs nas khrims su bcas so// de nas bcom ldan 'das ljongs rgyu zhing gshegs te rim gyis grong khyer bzang byed du gshegs nas bzang byed kyi lho phyogs kyi gnas shig na bzhugs so// de'i tshe ser skya'i gzhi'i bram</text></item>
<item><p>30a3</p><section>'dul ba</section><text>ze'i bu mo grong khyer bzang byed du bag mar btang ba de ra ba'i kha na 'dug pas bcom ldan 'das mun khung na bzhugs pa mthong nas des bsams pa/ bcom ldan 'das shAkya'i rigs dga' bar mdzad pa/ shAkya'i rigs kyi rgyal po spangs nas rab tu byung ba de ni 'di yin te/ gal te 'di</text></item>
<item><p>30a4</p><section>'dul ba</section><text>la them skas shig yod par gyur na bdag mar me thogs la 'babs pa zhig/ de nas bcom ldan 'das kyis de'i bsam pa thugs su chud nas them skas zhig sprul to// de nas de snying dga' ba dang mgu ba dang / rab tu dga' bas mar me thogs te them skas las babs nas bcom ldan</text></item>
<item><p>30a5</p><section>'dul ba</section><text>'das gang na ba der song ste phyin pa dang / bcom ldan 'das kyi spyan sngar mar me bzhag nas zhabs gnyis la mgo bos phyag byas te chos mnyan pa'i phyir 'dug go// de nas bcom ldan 'das kyis de'i bsam pa dang / bag la nyal dang / khams dang / rang bzhin mkhyen nas</text></item>
<item><p>30a6</p><section>'dul ba</section><text>de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad do zhes bya ba nas/ skyabs su mchi bar mngon par dad lags so zhes bya ba'i bar gong ma bzhin du'o// de nas bcom ldan 'das kyis bu mo de la 'di skad ces bka' stsal to// bu mo khyod</text></item>
<item><p>30a7</p><section>'dul ba</section><text>tshur khyim bdag lug gang na ba der song la phyin pa dang de la nga na re nad med par gyur cig ces smros la 'di skad ces kyang smros shig/ khyim bdag khyod kyi ched kho nar nga 'dir 'ongs na khyod sgo bcad nas 'dug pas glo bur ba la ji ltar khyod byed pa de lta bur bya ba de ci ga rigs sam/ gal te</text></item>
<item><p>30b1</p><section>'dul ba</section><text>tshogs kyis khrims su bca' ba byas so zhes smras pa dang / khyod kyi bu'i rked pa la lnga brgya pa'i snod btags te 'dug pa des gal te brgya'am stong 'ged par btang na yang gang ba nyid du 'dug cing yongs su zad par mi 'gyur na khyod kAr ShA pa Na drug bcu byin nas 'ong mi nus sam zhes smros</text></item>
<item><p>30b2</p><section>'dul ba</section><text>shig/ btsun pa bka' bzhin 'tshal zhes bu mo des bcom ldan 'das kyi ltar mnyan nas chas pa dang / bcom ldan 'das kyis ji ltar sus kyang mi tshor ba de ltar byin gyis brlabs nas khyim bdag lug gi gan du song ste phyin pa dang smras pa/ khyim bdag bcom ldan 'das khyod</text></item>
<item><p>30b3</p><section>'dul ba</section><text>la nad med par gyur cig ces gsung ngo // des smras pa/ bu mo sangs rgyas bcom ldan 'das la phyag 'tshal lo// khyim bdag/ bcom ldan 'das kyis bka' stsal pa/ khyod kho na'i ched du nga 'dir gshegs na khyod sgo bcad nas 'dug pa glo bur ba la ji ltar khyod byed pa de</text></item>
<item><p>30b4</p><section>'dul ba</section><text>lta bur bya ba cig rigs sam/ des smras pa/ bu mo tshogs kyis khrims su bca' ba sus kyang dge sbyong gau ta ma la blta bar bya ba'i phyir 'gro bar mi bya'o// gang zhig 'gro na de tshogs kyis kAr ShA pa Na drug bcu'i chad pas gcad do zhes dam bcas so// khyim bdag/ bcom</text></item>
<item><p>30b5</p><section>'dul ba</section><text>ldan 'das kyis bka' stsal pa/ khyod kyi bu'i rked pa la lnga brgya pa'i snod btags te 'dug pa des gal te brgya'am stong 'ged par btang na yang gang ba kho nar 'gyur zhing yongs su zad par mi 'gyur na kAr ShA pa Na drug bcu byin nas khyod 'ong bar mi nus sam zhes gsung ngo // des</text></item>
<item><p>30b6</p><section>'dul ba</section><text>bsams pa/ 'di ni sus kyang mi shes na bcom ldan 'das de ni thams cad mkhyen pa yin pas 'gro'o snyam nas/ des kAr ShA pa Na drug bcu sgor bzhag nas bram ze'i bu mos bstan pa'i them skas las babs te/ bcom ldan 'das gang na ba der song ste phyin pa dang / bcom</text></item>
<item><p>30b7</p><section>'dul ba</section><text>ldan 'das kyi zhabs gnyis la mgo bos phyag byas te/ bcom ldan 'das kyi spyan sngar chos mnyan pa'i phyir 'dug go// de nas bcom ldan 'das kyis khyim bdag lug gi bsam pa dang / bag la nyal dang / khams dang / rang bzhin mkhyen nas 'phags pa'i</text></item>
<item><p>31a1</p><section>'dul ba</section><text>bden pa bzhi so sor rtogs par 'gyur ba de lta bu'i chos bshad pa mdzad de/ khyim bdag lug gis de thos nas zhes bya ba nas rgyun du zhugs pa'i 'bras bu mngon sum du byas so zhes bya ba'i bar gong ma bzhin no// des bden pa mthong nas gsol pa/ bcom ldan</text></item>
<item><p>31a2</p><section>'dul ba</section><text>'das bzang byed na gnas pa'i skye bo'i tshogs 'di dag gis kyang cig 'di lta bu'i chos rnam pa sna tshogs 'thob par 'gyur lags sam/ bcom ldan 'das kyis bka' stsal pa/ khyim bdag khyod las brten nas phal cher kun gyis 'thob pa kho nar 'gyur ro// de nas khyim bdag</text></item>
<item><p>31a3</p><section>'dul ba</section><text>lug gis bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ste/ de khyim du phyin nas grong khyer gyi nang du kAr ShA pa Na'i phung po bcer te tshigs su bcad pas smras pa/ gang zhig rgyal ba 'dod chags skyon bcom rtsod med pa// mtshungs pa med</text></item>
<item><p>31a4</p><section>'dul ba</section><text>pa gser gyi mdog can lta 'dod pa// de ni 'jigs med snying gis shin tu nges byos la// myur du dengs shig de yi nor ni kho bos gzhal// skye bo'i tshogs kyis smras pa/ khyim bdag dge sbyong gau ta ma mthong na dge bar 'gyur ram/ des smras pa/ dge bar 'gyur ro// de rnams</text></item>
<item><p>31a5</p><section>'dul ba</section><text>kyis smras pa/ gal te de lta bas na tshogs kho nas khrims su bcas pa tshogs kho nas bshig tu zad mod/ 'di la 'gal ba ci zhig yod/ de rnams kyis khrims su bcas pa bshig nas 'byung bar brtsams so// de nas phan tshun sdos pas 'byung bar ma nus pa dang gnod sbyin lag</text></item>
<item><p>31a6</p><section>'dul ba</section><text>na rdo rjes 'dul ba'i skye bo la snying brtse ba'i phyir rdo rje 'phangs pas ra ba dral nas srog chags brgya stong phrag du ma kha cig ni ya mtshan skyes/ kha cig ni sngon gyi dge ba'i rtsa bas yang dag par bskul nas byung ngo // de nas skye bo'i tshogs chen po 'dus pas bcom ldan 'das kyi nye 'khor</text></item>
<item><p>31a7</p><section>'dul ba</section><text>dpag tshad gcig tshun chad 'khor bar 'dug go// de nas bcom ldan 'das kyis 'khor de rnams zil gyis mnan te dge slong gi dge 'dun gyi gung la gdan bshams pa nyid la bzhugs nas sems can du ma dag gi rgyud la dge ba'i rtsa ba skyed par byed pa'i chos bshad pa mdzad de/ de</text></item>
<item><p>31b1</p><section>'dul ba</section><text>thos nas kha cig gis ni rgyun du zhugs pa'i 'bras bu mngon du byas so zhes bya ba nas/ kha cig ni skyabs su 'gro ba dang bslab pa'i gzhi rnams blangs so zhes bya ba'i bar gong ma bzhin du'o// // 'dul ba gzhi/ bam po lnga bcu brgyad pa/ bcom ldan 'das kyis yun ring</text></item>
<item><p>31b2</p><section>'dul ba</section><text>po zhig tu chos bshad pas gdugs tshod kyi dus las yol bar gyur to// khyim bdag lug gis gsol pa/ bcom ldan 'das zhal zas kyi mdzad pa mdzad du gsol/ bcom ldan 'das kyis bka' stsal pa/ khyim bdag zas kyi dus las yol bar gyur to// des gsol</text></item>
<item><p>31b3</p><section>'dul ba</section><text>pa/ bcom ldan 'das dus ma lags par rung ba ci lags/ bcom ldan 'das kyis bka' stsal pa/ mar dang / bu ram dang / hwags dang / sha kha ra dang / btung ba dag go// de nas khyim bdag lug gis g.yos mkhan dag bkug ste smras pa/ shes ldan dag dus</text></item>
<item><p>31b4</p><section>'dul ba</section><text>ma yin pa'i bca' ba rnams myur du sta gon gyis shig/ de rnams kyis dus ma yin pa'i bca' ba rnams sta gon byas so// de nas khyim bdag lug gis sangs rgyas la sogs pa dge slong gi dge 'dun la dus ma yin pa'i bca' ba dang / dus ma yin pa'i btung ba rnams kyis</text></item>
<item><p>31b5</p><section>'dul ba</section><text>tshim par byas so// de nas bcom ldan 'das kyis khyim bdag lug 'khor dang bcas pa yang bden pa rnams la so sor bkod/ ri 'or na gnas pa'i skye bo'i tshogs de yang skal ba ji lta ba bzhin du btul te gshegs pa na khyim bdag lug gis gsol pa/ bcom ldan 'das</text></item>
<item><p>31b6</p><section>'dul ba</section><text>shul gyi snyun rgyags kyi zong kAr ShA pa Na dag bzhes shig/ bcom ldan 'das kyis bka' stsal pa/ blang bar bya'o// bcom ldan 'das kyis kAr ShA pa Na blang bar bya'o zhes bka' stsal pa dang / dge slong rnams kyis su zhig gis blang bar bya ba ma shes nas bcom ldan 'das</text></item>
<item><p>31b7</p><section>'dul ba</section><text>kyis bka' stsal pa/ rung ba byed pas so// rung ba byed pa med nas bcom ldan 'das kyis bka' stsal pa/ dge tshul gyis so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge tshul gyi bslab pa'i gzhi bcu</text></item>
<item><p>32a1</p><section>'dul ba</section><text>par gser dngul len par gsungs la/ bcom ldan 'das kyis dge tshul gyis blang bar bya'o zhes gsungs pa de ji lta bu lags/ bcom ldan 'das kyis bka' stsal pa/ nye ba 'khor ngas 'chang bar byed pa las dgongs te gsungs kyis mi blang ba ni ma yin te/</text></item>
<item><p>32a2</p><section>'dul ba</section><text>de bas na dge tshul gyis blang bar bya'i blangs nas bdag gir ni mi bya'o// khyim bdag lug gis gsol pa/ bcom ldan 'das bu ram dag bzhes shig/ bcom ldan 'das kyis bka' stsal pa/ blang bar bya'o// dge slong rnams kyis su zhig gis ji ltar blang bar bya ba ma shes</text></item>
<item><p>32a3</p><section>'dul ba</section><text>nas/ bcom ldan 'das kyis bka' stsal pa/ khyim pa'am dge tshul med na/ dge slong gis zhag bdun par byin gyis brlabs nas rang nyid kyis bkur bar bya'o// dge slong dag gis ji ltar byin gyis brlab par bya ba ma shes nas/ bcom ldan 'das kyis bka' stsal pa/</text></item>
<item><p>32a4</p><section>'dul ba</section><text>lag pa gnyis bkrus nas byin len byas te lag pa g.yon pa'i steng du bzhag la lag pa g.yas pas bkab nas dge slong gi mdun du 'dug nas tshe dang ldan pa dgongs su gsol/ bdag ming 'di zhes bgyi ba'i sman 'di bdag dang tshangs pa mtshungs par spyod pa rnams kyi phyir</text></item>
<item><p>32a5</p><section>'dul ba</section><text>zhag bdun par byin gyis brlab bo zhes de skad lan gnyis lan gsum du brjod par bya'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis bu ram zhag bdun par byin gyis brlab par bya'o zhes gang gsungs pa su zhig gis 'tshal</text></item>
<item><p>32a6</p><section>'dul ba</section><text>bar bgyi lags/ nye ba 'khor gang zag lnga rnams kyis te/ lam du zhugs pa dang smyung ba byas pa dang / nad pa dang / dge skos dang / lag gi blas so// dge slong ljongs rgyur chas pa rnams kyis 'bras dang phye dag gi nang du bu ram bcug pa las lam gyis ngal nas</text></item>
<item><p>32a7</p><section>'dul ba</section><text>bza' bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag zas de zas kyi bya ba byed mi nus pas 'bras dag gi nang du bcug pa gang yin pa de sprugs nas bza' bar bya'o//</text></item>
<item><p>32b1</p><section>'dul ba</section><text>phye rnams kyi gang yin pa de ni chus bkrus nas bza' bar bya'o// kha cig zhu bar gyur pa de bkrur ma rung ste zas dang bcas pa nyid du gyur nas/ bcom ldan 'das kyis bka' stsal pa/ smyug ma'i tshal pas bzhar la chus bkru bar bya'o// 'on kyang zas med par bya ma nus nas/</text></item>
<item><p>32b2</p><section>'dul ba</section><text>bcom ldan 'das kyis bka' stsal pa/ legs par bsal te/ chu'i nang du mnyes la btung bar byas nas de tshags kyis btsags la btung bar bya ste/ de la 'gyod par mi bya'o// dge slong rnams the tshom skyes nas the tshom thams cad gcod pa/ sangs rgyas bcom ldan</text></item>
<item><p>32b3</p><section>'dul ba</section><text>'das la zhus pa/ btsun pa/ khyim bdag lug dang / lug gi mchis 'brang dang / lug gi bu dang / lug gi mna' ma dang / lug gi bran pho dang / lug gi bran mos las ci zhig bgyis na/ des na de drug bsod nams chen por gyur cing / bcom ldan 'das kyi spyan</text></item>
<item><p>32b4</p><section>'dul ba</section><text>sngar bden pa mthong nas 'di dag gis bcom ldan 'das mnyes par bgyis kyi ma mnyes par ni ma lags/ bcom ldan 'das kyis bka' stsal pa/ dge slong dag 'di dag nyid kyis las rnams byas shing bsags pa tshogs rnyed pa zhes bya ba nas 'bras bu dag tu 'gyur</text></item>
<item><p>32b5</p><section>'dul ba</section><text>ba nyid ces bya ba'i bar gong ma bzhin du'o// dge slong dag sngon byung ba bA rA Na sI'i grong khyer du rgyal po tshangs pas byin zhes bya ba rgyal srid byed du 'jug go// de'i tshe bA rA Na sI'i grong khyer du ltas mkhan rnams kyis lo bcu gnyis su char mi 'bab pas thur mas 'tsho ba'i mu ge</text></item>
<item><p>32b6</p><section>'dul ba</section><text>chen po 'byung bar 'gyur ro zhes lung bstan to// mu ge rnam pa gsum ni za ma tog dang / rus gong dkar po dang / thur mas 'tsho ba'o// de la za ma tog ces bya ba ni za ma tog de'i nang du mi rnams kyis 'bru dag blugs te/ ma 'ongs pa'i sems can rnams kyi ched du bzhag</text></item>
<item><p>32b7</p><section>'dul ba</section><text>nas bdag cag shi nas 'bru 'dis mi de dag gi bya ba byed par 'gyur ro snyam pa ste/ 'di ni za ma tog dang 'brel bas za ma tog ces bya'o// rus gong dkar po gang zhe na/ dus de na mi rnams kyi rus pa dag bsdus nas re zhig btsos te/ ji tsam na rus pa de dkar por gyur pa</text></item>
<item><p>33a1</p><section>'dul ba</section><text>dang / de nas de'i khu ba 'thung ba ste/ 'di ni rus gong dkar po dang 'brel bas rus gong dkar po zhes bya'o// thur mas 'tsho ba gang zhe na/ dus de na mi rnams kyis g.yul gyi ser ga nas 'bru'i 'brum bu dag thur mas brus nas chu mang po'i snod du btsos nas</text></item>
<item><p>33a2</p><section>'dul ba</section><text>'thung ba ste/ 'di ni thur ma dang 'brel bas thur mas 'tsho ba zhes bya'o// de nas rgyal po tshangs pas byin gyis bA rA Na sIr dril sgrogs su bcug pa/ bA rA Na sI na gnas pa'i shes ldan grong khyer pa dag nyon cig/ ltas mkhan rnams kyis lo bcu gnyis su char mi 'bab pas</text></item>
<item><p>33a3</p><section>'dul ba</section><text>za ma tog dang / rus gong dkar po dang / thur mas 'tsho ba'i mu ge 'byung bar lung bstan gyis/ khyed las gang dag lo bcu gnyis kyi bza' ba yod pa de rnams ni 'khod cig/ gang dag la med pa de dag ni gar dga' bar deng la mu ge med cing lo legs par gyur nas slar</text></item>
<item><p>33a4</p><section>'dul ba</section><text>gshegs shig/ de'i tshe na bA rA Na sI na khyim bdag phyug cing nor mang ba/ longs spyod che ba/ 'khor yangs shing rgya che ba zhig yod de/ des mngan bkug ste smras pa/ kye nang rje kho bo 'khor dang bcas pa'i lo bcu gnyis kyi bza' ba yod dam/ des smras pa/ dpon po</text></item>
<item><p>33a5</p><section>'dul ba</section><text>mchis so// de de nyid na gnas pa las mu ge de brgyud ma kho nar byung bas de'i bang mdzod rnams yongs su zad pas 'khor gyi skye bo thams cad shi bar gyur te bdag nyid dang drug cig lus so// de nas khyim bdag des bang mdzod rnams phyags pa las/ 'bras bre'u chung gang</text></item>
<item><p>33a6</p><section>'dul ba</section><text>zhig byung nas/ de'i chung mas snod du blugs te btsos so// sangs rgyas rnams 'byung ba med pa na rang sangs rgyas zhes bya ba nas/ 'jig rten gyi yon gnas gcig pu dag 'jig rten du 'byung bar 'gyur ba zhes bya ba'i bar gong ma bzhin du'o// ji tsam na rang sangs</text></item>
<item><p>33a7</p><section>'dul ba</section><text>rgyas zhig ljongs rgyu zhing song ba dang bA rA Na sIr phyin nas snga dro sham thabs bgos lhung bzed dang chos gos thogs te bA rA Na sIr bsod snyoms la zhugs pa na khyim bdag des kyang bza' ba bsdogs pa dang / rang sangs rgyas de yang rim bzhin du bsod snyoms la brgyus nas</text></item>
<item><p>33b1</p><section>'dul ba</section><text>de'i khyim du phyin to// khyim bdag des de lus mdzes shing sems dang ba mthong ngo // mthong nas kyang bsams pa/ 'di bdag gis zos kyang gdon mi za bar srog dang 'bral bar 'gyur gyis/ ma la bdag gi skal ba rab tu byung ba 'di la sbyin no snyam nas des chung ma la smras pa/</text></item>
<item><p>33b2</p><section>'dul ba</section><text>bzang mo kho bo'i skal ba ni rab tu byung ba 'di la dbul lo// des bsams pa/ bdag gi khyim thab mi za na bdag gis ci ste bza' snyam nas/ des smras pa/ rje'i sras bdag gi skal ba yang 'di la dbul lo// de bzhin du bu dang / mna' ma dang / bran pho dang / bran</text></item>
<item><p>33b3</p><section>'dul ba</section><text>mos kyang dpyad nas rang rang gi skal ba yongs su btang ste/ de nas de thams cad 'dus nas rang sangs rgyas la bsod snyoms phul lo// bdag nyid chen po de dag ni lus kyis chos ston gyi tshig gis ni ma yin pas des ngang pa'i rgyal po 'dab ma brkyang ba ltar steng gi nam mkha'</text></item>
<item><p>33b4</p><section>'dul ba</section><text>la mngon par 'phags nas 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo dag ni rdzu 'phrul la myur du sems gtod pa yin pas shing rtsa ba nas bcad de 'gyel ba bzhin du rkang pa gnyis la</text></item>
<item><p>33b5</p><section>'dul ba</section><text>gtugs nas smon lam ci 'dod pa gdab par rtsom ste/ khyim bdag gis smon lam btab pa/ bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gis gal te bang ba dang mdzod stong pa dag la bltas na mthong ba de'i mod</text></item>
<item><p>33b6</p><section>'dul ba</section><text>la gang bar gyur cig/ 'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig/ chung mas smon lam btab pa/ bdag gis yon gnas dam pa 'di lta bu la bya ba byas pa'i dge</text></item>
<item><p>33b7</p><section>'dul ba</section><text>ba'i rtsa ba gang yin pa 'dis bdag gis gal te gcig cig gi don du snod du btsos pa de brgya'am stong gis zos kyang ji srid bdag gis sbyor ba ma btang ba'i bar du yongs su zad par mi 'gyur zhing / 'di lta bu'i chos rnams kyang thob nas 'di bas khyad par du 'phags pa'i</text></item>
<item><p>34a1</p><section>'dul ba</section><text>ston pa rnams mnyes par bgyid cing mi mnyes par mi bgyid par gyur cig/ bus smon lam btab pa/ bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gi rked pa la lnga brgya pa'i snod btags te 'dug pa gal te brgya</text></item>
<item><p>34a2</p><section>'dul ba</section><text>'am stong 'ged par btang yang gang ba nyid du 'dug ste yongs su zad par mi 'gyur zhing / 'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig/ mna' mas smon lam btab pa/ bdag gis</text></item>
<item><p>34a3</p><section>'dul ba</section><text>yon gnas dam pa 'di lta bu la bya ba byas pa'i dge ba'i rtsa ba gang yin pa 'dis/ bdag gis gal te gcig gi phyir dri rnams sbyar na des brgya'am stong byugs kyang ji srid sbyor ba ma btang gi bar du zad par mi 'gyur zhing / 'di lta bu'i chos rnams kyang thob nas 'di bas khyad par du</text></item>
<item><p>34a4</p><section>'dul ba</section><text>'phags pa'i ston pa rnams mnyes par bgyid cing mi mnyes par mi bgyid par gyur cig/ bran phos smon lam btab pa/ bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gis gal te zhing rol gcig rmos na rol bdun rmos</text></item>
<item><p>34a5</p><section>'dul ba</section><text>par 'gyur zhing / 'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig/ bran mos smon lam btab pa/ bdag gis yon gnas dam pa 'di lta bu la bya ba byas pa'i dge ba'i rtsa</text></item>
<item><p>34a6</p><section>'dul ba</section><text>ba gang yin pa 'dis bdag gis gal te snod gang tsam drus pa gang yin pa des snod bdun tsam du 'phel bar 'gyur zhing / 'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig/</text></item>
<item><p>34a7</p><section>'dul ba</section><text>de rnams kyis de lta bu'i smon lam btab nas rang sangs rgyas bdag nyid chen po de de rnams la snying brtse ba'i phyir rdzu 'phrul gyis chas pa dang ji tsam na rgyal po tshangs byin steng gi khang gzhir song ste 'dug pa las/ rdzu 'phrul gyis song ba'i grib ma rgyal po tshangs byin</text></item>
<item><p>34b1</p><section>'dul ba</section><text>gyi steng du babs nas/ des gyen du blta bar brtsams pa las rang sangs rgyas de mthong nas de 'di snyam du bdag nyid chen po 'di'i rdzu 'phrul gyi gshol chen pos yang su zhig gi bkren pa'i drungs phyung bar gyur snyam mo// de nas khyim bdag de re ba chen pos mdzod dang bang mdzod rnams la</text></item>
<item><p>34b2</p><section>'dul ba</section><text>bltas pa dang / ji tsam na gang bar mthong ngo // des chung ma la smras pa/ re zhig kho bo'i smon lam ni rdzogs par gyur gyis da khyed cag gi blta'o// de nas bran mos 'bras snod gang tsam drus na bdun tsam du 'phel bar gyur to// chung mas gcig gi don du snod du btsos pa la de</text></item>
<item><p>34b3</p><section>'dul ba</section><text>dag thams cad kyis zos kyang de kho na bzhin du 'dug/ nye 'khor gyi srog chags stong phrag du mas zos kyang de kho na bzhin du 'dug go// de nas khyim bdag des bA rA Na sIr dril sgrogs su bcug pa/ shes ldan dag khyed cag las su zhig ci don du gnyer ba de shog shig/ bA rA Na sIr</text></item>
<item><p>34b4</p><section>'dul ba</section><text>sgra gsal ba dang sgra chen por byung ba rgyal pos thos nas des smras pa/ shes ldan dag sgra gsal ba dang / sgra chen po 'di ci zhig yin/ blon po rnams kyis smras pa/ lha khyim bdag che ge mo zhig ces bya bas mdzod dang bang ba rnams phye ba lags so// rgyal pos smras pa/ gang</text></item>
<item><p>34b5</p><section>'dul ba</section><text>gi tshe 'jig rten thams cad shi zin pa de'i tshe khyim bdag des mdzod dang bang ba rnams phye'am/ shes ldan dag khyim bdag de khug shig/ de rnams kyis bkug pa dang / de nas rgyal pos smras pa/ khyim bdag gang gi tshe 'jig rten thams cad shi zin pa de'i tshe khyod kyis mdzod</text></item>
<item><p>34b6</p><section>'dul ba</section><text>dang bang ba rnams phye'am/ lha su'i mdzod dang bang ba rnams phye/ 'on kyang de ring kho nar sa bon stsal ba'i 'bras bu de nyid du grub lags so// rgyal pos smras pa/ de ji lta bu zhig/ des skabs de rgyas par smras pa dang rgyal pos smras pa/ khyim bdag khyod kyis bdag nyid</text></item>
<item><p>34b7</p><section>'dul ba</section><text>chen po de la bsod snyoms phul lam/ lha bdag gis phul lo// de yang lhag par dad par gyur nas/ tshigs su bcad pas smras pa/ kye ma'o yon tan las byung ba'i// skyon kun rnam par spangs pa'i zhing // de la sa bon btab pa yi// 'bras bu de nyid thob par</text></item>
<item><p>35a1</p><section>'dul ba</section><text>gyur// dge slong dag ji snyam du sems/ khyim bdag dang / khyim bdag gi chung ma dang / khyim bdag gi bu dang / khyim bdag gi mna' ma dang / khyim bdag gi bran pho dang / khyim bdag gi bran mo gang yin pa de ni khyim bdag lug dang / lug gi chung</text></item>
<item><p>35a2</p><section>'dul ba</section><text>ma dang / lug gi bu dang / lug gi mna' ma dang / lug gi bran pho dang / lug gi bran mo 'di dag nyid yin no// 'di dag gis rang sangs rgyas la bya ba byas shing smon lam btab pa gang yin pa de'i las kyi rnam par smin pas drug char yang bsod nams chen por gyur cing nga'i spyan sngar</text></item>
<item><p>35a3</p><section>'dul ba</section><text>bden pa mthong zhing / rang sangs rgyas bye ba brgya stong pas ches khyad par 'phags pa'i ston pa nga mnyes par byas kyi/ mi mnyes par ni ma yin no// dge slong dag de lta bas na/ las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams</text></item>
<item><p>35a4</p><section>'dul ba</section><text>kyi ni gcig tu dkar ba yin pas zhes bya ba nas brtsal bar bya ste/ dge slong dag khyed kyis de lta bu la bslab par bya'o zhes bya ba'i bar gong ma bzhin du'o// // sdom ni/ ke na'i bu yis btung ba blangs// ka shi'i tshong rdal nas thug dang // sdig can du ni bca' ba dang // 'gyod dang sbyar ba'i zas</text></item>
<item><p>35a5</p><section>'dul ba</section><text>dag go// bcom ldan 'das yul a du ma'i gnas na bzhugs so// de'i tshe drang srong ke na'i bu gnas ni yul a du ma na 'dug go// nyin par ni rdzing bu dal gyis 'bab kyi 'gram na gnas so// bcom ldan 'das kyis dgongs pa/ ngas gang du 'jig rten skyong ba bzhi rnams</text></item>
<item><p>35a6</p><section>'dul ba</section><text>la chos bshad na der ngas tshegs chung ngus drang srong ke na'i bu thul bar 'gyur snyam pa dang / de nas bcom ldan 'das 'di snyam du dgongs te/ ma la ngas rdzing bu dal gyis 'bab kyi 'gram du bshad na der thul bar 'gyur ro snyam mo// de nas bcom ldan 'das kyis 'jig rten pa'i</text></item>
<item><p>35a7</p><section>'dul ba</section><text>thugs bskyed de chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe brgya byin dang tshangs pa la sogs te lha rnams kyis bcom ldan 'das kyi dgongs pa sems kyis shes par 'gyur bas rgyal po chen po rnam thos kyi bus bsams pa/</text></item>
<item><p>35b1</p><section>'dul ba</section><text>bcom ldan 'das kyis ci zhig gi phyir 'jig rten pa'i thugs bskyed pa mdzad pa bltas na/ bdag cag 'jig rten skyong ba bzhi rnams kho na la chos bshad par bzhed do snyam du rig nas/ gnod sbyin gyi sde dpon chen po lngas rtsen la bsgo ba lngas rtsen song la rdzing bu dal gyi 'bab kyi 'gram du bcom</text></item>
<item><p>35b2</p><section>'dul ba</section><text>ldan 'das kyi gdan shoms te/ 'dus pa chen po 'dus pa na sus kyang de'i mdangs 'phrogs par mi 'gyur bar drang srong ke na'i bu'i srung ma gcig kyang skos shig/ des rdzing bu dal gyis 'bab kyi 'gram du drang srong ke na'i bu'i srung ma bzhag nas gnas shom par rtsom pa na de na skye bo'i tshogs</text></item>
<item><p>35b3</p><section>'dul ba</section><text>chen po'i ca co'i sgra byung ba dang / de nas drang srong ke na'i bu ca co'i sgras langs nas srung ma de la dris pa/ ca co'i sgra 'di ci zhig des smras pa/ gdan shom par byed pa'i'o// ci kho bo'i phyir ram/ khyod kyi phyir ni ma yin mod kyi 'on kyang sangs rgyas bcom ldan 'das kyi phyir yin no// khyod</text></item>
<item><p>35b4</p><section>'dul ba</section><text>'di na ci zhig la sdod/ khyod kho na srung ngo // ci'i phyir 'byung po mang po 'du bar 'gyur bas so// des smras pa/ dge sbyong gau ta ma de su zhig gis srung bar byed par 'gyur/ des smras pa/ bcom ldan 'das de la su zhig srung / bcom ldan 'das de nyid ni 'jig rten lha dang</text></item>
<item><p>35b5</p><section>'dul ba</section><text>bcas pa'i srung ma mdzad do zhes byas pa dang drang srong ke na'i bus thos nas cang mi smra'o// de nas bcom ldan 'das snga dro sham thabs mnabs lhung bzed dang chos gos bsnams nas a du mar bsod snyoms la zhugs te/ a du mar bsod snyoms spyad nas zas kyi bya ba mdzad</text></item>
<item><p>35b6</p><section>'dul ba</section><text>de/ zas phyi ma'i bsod snyoms spangs nas ji ltar thugs mnyam par bzhag na dge slong gi dge 'dun dang thabs cig tu a du ma nas mi snang bar gyur te/ rdzing bu dal gyis 'bab kyi 'gram du byon par 'gyur ba de lta bu'i ting nge 'dzin la snyoms par zhugs so// de nas</text></item>
<item><p>35b7</p><section>'dul ba</section><text>bcom ldan 'das dge slong gi dge 'dun gyi gung la gdan bshams pa nyid la bzhugs so// de nas rgyal po chen po yul 'khor skyong dri za du ma'i 'khor dang / dri za brgya phrag du ma'i 'khor dang / dri za stong phrag du ma'i 'khor dang / dri za brgya stong phrag du ma'i 'khor dang / lha'i nor</text></item>
<item><p>36a1</p><section>'dul ba</section><text>bus thu ba bkang ste/ bcom ldan 'das gang na ba der song nas phyin pa dang / bcom ldan 'das la lha'i nor bu rnams kyis gtor nas bcom ldan 'das kyi zhabs gnyis la mgo bos phyag byas te/ bcom ldan 'das dang dge slong gi dge 'dun la mdun gyis bltas nas shar</text></item>
<item><p>36a2</p><section>'dul ba</section><text>phyogs su brten te 'dug go// rgyal po chen po 'phags skyes po yang grul bum du ma'i 'khor dang / grul bum brgya phrag du ma'i 'khor dang / grul bum stong phrag du ma'i 'khor dang / grul bum brgya stong phrag du ma'i 'khor dang / lha'i mu tig gis thu ba bkang ste/ bcom ldan 'das</text></item>
<item><p>36a3</p><section>'dul ba</section><text>gang na ba der song nas phyin pa dang / bcom ldan 'das la lha'i mu tig gis gtor nas/ bcom ldan 'das kyi zhabs gnyis la mgo bos phyag byas te/ bcom ldan 'das dang dge slong gi dge 'dun la mdun gyis bltas nas lho phyogs su brten te 'dug go// rgyal po chen po</text></item>
<item><p>36a4</p><section>'dul ba</section><text>mig mi bzang yang klu du ma'i 'khor dang / klu brgya phrag du ma'i 'khor dang / klu stong phrag du ma'i 'khor dang / klu brgya stong phrag du ma'i 'khor dang / lha'i me tog ut+pa la dang / pad ma dang / ku mu da dang / pad ma dkar po dang / man dA ra ba rnams kyis thu ba bkang nas bcom ldan</text></item>
<item><p>36a5</p><section>'dul ba</section><text>'das gang na ba der song ste phyin pa dang / bcom ldan 'das la lha'i me tog ut+pa la dang / pad ma dang / ku mu da dang / pad ma dkar po dang / man dA ra ba rnams kyis gtor nas/ bcom ldan 'das kyi zhabs gnyis la mgo bos phyag byas te/ bcom ldan 'das dang dge</text></item>
<item><p>36a6</p><section>'dul ba</section><text>slong gi dge 'dun la mdun gyis bltas nas nub phyogs su brten te 'dug go// rgyal po chen po rnam thos kyi bu yang gnod sbyin du ma'i 'khor dang / gnod sbyin brgya phrag du ma'i 'khor dang / gnod sbyin stong phrag du ma'i 'khor dang / gnod sbyin brgya stong phrag du ma'i 'khor</text></item>
<item><p>36a7</p><section>'dul ba</section><text>dang / lha'i dbyig dang / gser gyis thu ba bkang ste/ bcom ldan 'das gang na ba der song nas phyin pa dang / bcom ldan 'das la lha'i dbyig dang / gser gyis gtor nas bcom ldan 'das kyi zhabs gnyis la mgo bos phyag byas te/ bcom ldan 'das dang dge slong</text></item>
<item><p>36b1</p><section>'dul ba</section><text>gi dge 'dun la mdun gyis bltas nas byang phyogs su brten te 'dug go// de la dbus pa'i rigs ni gnyis te/ yul 'khor skyong dang / 'phags skyes po'o// mtha' 'khob pa'i rigs ni gnyis te/ mig mi bzang dang / rnam thos kyi bu'o// de nas bcom ldan 'das</text></item>
<item><p>36b2</p><section>'dul ba</section><text>'di snyam du dgongs te/ gal te ngas dbus pa'i tshig gis chos bshad na gnyis kho nas shes par 'gyur gyi gnyis kyis ni mi shes la/ gal te mtha' 'khob pa'i tshig gis bshad na gnyis kho nas shes par 'gyur gyi gnyis kyis ni mi shes pas ma la ngas gnyis la ni dbus pa'i tshig</text></item>
<item><p>36b3</p><section>'dul ba</section><text>gis chos bshad do// gnyis la ni mtha' 'khob pa'i tshig gis chos bshad do snyam du dgongs nas rgyal po chen po yul 'khor skyong la bka' stsal pa/ rgyal po chen po 'di ltar lus zhig pa dang / tshor ba bsil bar gyur pa dang / 'du shes 'gags pa dang / 'du byed rnams</text></item>
<item><p>36b4</p><section>'dul ba</section><text>nye bar zhi ba dang / rnam par shes pa nub par gyur pa de nyid sdug bsngal gyi mtha' yin no// chos kyi rnam grangs 'di bka' stsal pa na rgyal po chen po yul 'khor skyong dang / de dang skal ba mnyam pa'i dri za brgya stong phrag du ma chos rnams la chos kyi mig rdul med cing dri ma dang</text></item>
<item><p>36b5</p><section>'dul ba</section><text>bral ba skyes so// de nas bcom ldan 'das kyis rgyal po chen po 'phags skyes po la bka' stsal pa/ rgyal po chen po de la khyod kyis mthong ba la mthong ba tsam dang / thos pa dang / rtogs pa dang / rnam par shes pa la rnam par shes pa tsam du gyis shig/ chos kyi</text></item>
<item><p>36b6</p><section>'dul ba</section><text>rnam grangs 'di bka' stsal pa na rgyal po chen po 'phags skyes po dang / de dang skal ba mnyam pa'i grul bum brgya stong phrag du ma chos rnams la chos kyi mig rdul med cing dri ma dang bral ba skyes so// de nas bcom ldan 'das kyis rgyal po chen po mig mi bzang la bka' stsal pa/</text></item>
<item><p>36b7</p><section>'dul ba</section><text>de ltar na rgyal po chen po e ne me ne/ dab be/ da Dab phe 'di nyid sdug bsngal gyi mtha' yin no// chos kyi rnam grangs 'di bka' stsal pa na rgyal po chen po mig mi bzang dang / de dang skal ba mnyam pa'i klu brgya stong phrag du ma chos rnams la chos kyi mig rdul med cing dri ma dang</text></item>
<item><p>37a1</p><section>'dul ba</section><text>bral ba skyes so// de nas bcom ldan 'das kyis rgyal po chen po rnam thos kyi bu la bka' stsal pa/ de ltar na rgyal po chen po mA ShA/ tu ShA/ sang shA mA/ sarba tra bi rA DI 'di nyid sdug bsngal gyi mtha' yin no// chos kyi rnam grangs 'di bka' stsal pa na/ rgyal po chen</text></item>
<item><p>37a2</p><section>'dul ba</section><text>po rnam thos kyi bu dang de dang skal ba mnyam pa'i gnod sbyin brgya stong phrag du ma chos rnams la chos kyi mig rdul med cing dri ma dang bral ba skyes so// bcom ldan 'das kyis dgongs pa/ da ni bdag yongs su mya ngan las 'da' ba'i dus la khad kyis nye na/ su la bstan pa gtad nas</text></item>
<item><p>37a3</p><section>'dul ba</section><text>yongs su mya ngan 'da'/ gal te lha rnams la ni lha rnams bag med pa la dga' ba mang bas yun ring du gnas par mi 'gyur ro// 'on te mi rnams la ni mi ni tshe thung ba yin pas de bzhin du yun ring du gnas par mi 'gyur gyi/ ma la ngas lha dang / mi rnams dang / dge slong 'od</text></item>
<item><p>37a4</p><section>'dul ba</section><text>srung la gtad nas yongs su mya ngan las 'da'o snyam du dgongs nas rgyal po chen po yul 'khor skyong la bka' stsal pa/ rgyal po chen po khyod kyis nga yongs su mya ngan las 'das pa'i bstan pa shar phyogs nas bsrung ba byos shig/ rgyal po chen po 'phags skyes po la bka'</text></item>
<item><p>37a5</p><section>'dul ba</section><text>stsal pa/ rgyal po chen po khyod kyis kyang lho phyogs nas bsrung ba byos shig/ rgyal po chen po mig mi bzang la bka' stsal pa/ rgyal po chen po khyod kyis kyang nub phyogs nas bsrung ba byos shig/ rgyal po chen po rnam thos kyi bu la bka' stsal pa/ rgyal po chen po khyod kyis</text></item>
<item><p>37a6</p><section>'dul ba</section><text>kyang byang phyogs nas bsrung ba byos shig/ de nas rgyal po chen po bzhi rab tu dga' ba'i yid kyis bcom ldan 'das la 'di skad ces gsol to// bcom ldan 'das kyis bka' ji skad stsal pa de bzhin du bgyi'o// bcom ldan 'das bdag cag gis bsrung bar bgyi lags</text></item>
<item><p>37a7</p><section>'dul ba</section><text>so zhes gsol nas/ bcom ldan 'das las bden pa mthong nas zhabs gnyis la mgo bos phyag byas te/ bcom ldan 'das kyi spyan snga nas dong ba dang / bcom ldan 'das kyis tshe dang ldan pa 'od srung chen po la bstan pa mtha' dag gi bya ba rnams gtad nas tshe dang</text></item>
<item><p>37b1</p><section>'dul ba</section><text>ldan pa kun dga' bo la yang bka' stsal pa/ kun dga' bo khyod kyis kyang bstan pa'i don gyi bya ba la brtson par gyis shig/ dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa rgyal po chen po bzhi rnams</text></item>
<item><p>37b2</p><section>'dul ba</section><text>kyis las ci zhig bgyis na/ las de'i rnam par smin pas rgyal po chen po bzhir gyur cing / bcom ldan 'das kyi spyan sngar bden pa mthong bar bgyis lags/ bcom ldan 'das kyis bka' stsal pa/ dge slong dag 'di dag nyid kyis sngon gyi tshe rabs gzhan rnams su las</text></item>
<item><p>37b3</p><section>'dul ba</section><text>rnams byas shing bsags pa tshogs rnyed pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin du'o// dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na ston pa zhes bya ba nas/ lha dang mi rnams kyi ston</text></item>
<item><p>37b4</p><section>'dul ba</section><text>pa sangs rgyas bcom ldan 'das 'od srung zhes bya ba 'jig rten du byung ngo // zhes bya ba'i bar gong ma bzhin du'o// de'i tshe rgya mtsho chen po na klu gnyis shig gnas te dbugs 'byin dang / dbugs cher 'byin no// shing shal ma brtsegs pa na yang nam mkha' lding gnyis</text></item>
<item><p>37b5</p><section>'dul ba</section><text>shig yod pa 'gro ba'i dbang phyug dang / gtsug gi dbang phyug go// gang gi tshe dbugs 'byin dang dbugs cher 'byin gnyis la de gnyis gnod pa byed pa de'i tshe de gnyis sa'i 'og tu 'gro bar byed do// ji tsam dus gzhan zhig na dbugs 'byin dang / dbugs</text></item>
<item><p>37b6</p><section>'dul ba</section><text>cher 'byin gnyis yang dag par rdzogs pa'i sangs rgyas 'od srung gi spyan sngar skyabs su song zhing bslab pa'i gzhi rnams blangs pa dang / de gnyis la nam mkha' lding gis gnod pa bya bar brtsams pa las/ ri rab la rlung dang chu'i shugs bzhin du rdugs nas slar logs pa dang /</text></item>
<item><p>37b7</p><section>'dul ba</section><text>de gnyis kyis smras pa/ shes ldan dag sngon ni kho bo cag gis khyed cag gnod pa byas na sa'i 'og tu 'gro na/ da gang gis na kho bo cag khyed dang phrad nas ri rab la rlung dang chu bzhin du rdugs nas phyir ldog pa 'di la rgyu ci zhig yod/ dbugs 'byin dang dbugs cher 'byin</text></item>
<item><p>38a1</p><section>'dul ba</section><text>gyis smras pa/ bdag cag gis yang dag par rdzogs pa'i sangs rgyas 'od srung gi spyan sngar skyabs su 'gro ba dang bslab pa'i gzhi rnams blangs so// de gnyis kyis smras pa/ gal te de lta na bdag cag gis kyang blang ngo zhes de gnyis de dag dang lhan cig 'grogs te</text></item>
<item><p>38a2</p><section>'dul ba</section><text>yang dag par rdzogs pa'i sangs rgyas 'od srung gi spyan sngar dong nas de dag phyin pa dang / yang dag par rdzogs pa'i sangs rgyas 'od srung gi spyan snga nas 'jig rten skyong ba bzhi po dag gis chos thos nas dong ba de dag de gnyis kyis mthong nas/ nam mkha' lding de gnyis kyis klu dbugs</text></item>
<item><p>38a3</p><section>'dul ba</section><text>'byin dang / dbugs cher 'byin gnyis la dris pa/ 'gro ba pha bi dag su dag yin/ de gnyis kyis rgyas par smras pa dang / nam mkha' lding gnyis kyis smras pa/ gal te de ltar bdag cag gis kyang yang dag par rdzogs pa'i sangs rgyas 'od srung gi spyan sngar skyabs su 'gro</text></item>
<item><p>38a4</p><section>'dul ba</section><text>ba dang bslab pa'i gzhi rnams blangs la smon lam gdab bo zhes de gnyis kyis yang dag par rdzogs pa'i sangs rgyas 'od srung las skyabs su 'gro ba dang bslab pa'i gzhi rnams blangs so// dbugs 'byin dang dbugs cher 'byin gnyis ni sngar blangs so// de nas lhan cig 'dus</text></item>
<item><p>38a5</p><section>'dul ba</section><text>nas yang dag par rdzogs pa'i sangs rgyas 'od srung gi zhabs gnyis la gtugs nas smon lam btab pa/ ji ltar 'jig rten skyong ba bzhi po 'di dag gis yang dag par rdzogs pa'i sangs rgyas 'od srung gi spyan sngar chos mnyan nas bden pa mthong ste rang gi gnas su mchis pa de</text></item>
<item><p>38a6</p><section>'dul ba</section><text>bzhin du bdag cag kyang dge ba'i rtsa ba 'dis 'jig rten skyong ba bzhir gyur cing / bcom ldan 'das yang dag par rdzogs pa'i sangs rgyas 'od srung gis bram ze'i khye'u bla ma zhes bgyi ba gang lags pa de la bram ze'i khye'u khyod skye dgu rnams kyi tshe lo brgya thub pa na de bzhin gshegs</text></item>
<item><p>38a7</p><section>'dul ba</section><text>pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa'i bcom ldan 'das des kyang de bzhin du rdzing bu dal gyis 'bab kyi 'gram du bdag cag la chos bshad de bdag cag gis chos de thos nas bden pa mthong ste/ 'di bzhin</text></item>
<item><p>38b1</p><section>'dul ba</section><text>du rang gi gnas su mchi bar gyur cig ces byas so// dge slong dag ji snyam du sems/ klu dang nam mkha' lding bzhi po gang dag yin pa de dag ni 'jig rten skyong ba bzhi po 'di dag nyid yin te/ de'i tshe de'i dus na dbugs 'byin gang yin pa de ni yul 'khor skyong 'di nyid yin</text></item>
<item><p>38b2</p><section>'dul ba</section><text>no// dbugs cher 'byin gang yin pa de ni 'phags skyes po yin no// 'gro ba'i dbang phyug ni mig mi bzang yin no// gtsug gi dbang phyug ni rnam thos kyi bu yin te/ de'i tshe de'i dus na 'di dag gis yang dag par rdzogs pa'i sangs rgyas 'od srung gi spyan sngar skyabs su 'gro ba dang</text></item>
<item><p>38b3</p><section>'dul ba</section><text>bslab pa'i gzhi rnams blangs shing smon lam btab pa gang yin pa de'i las kyi rnam par smin pas 'jig rten skyong ba bzhir gyur cing nga'i spyan sngar bden pa mthong bar byas nas rang gi gnas su song ngo // chos bshad pa de drang srong ke na'i bus thos nas mchog tu dga' ba skyes te/ bcom</text></item>
<item><p>38b4</p><section>'dul ba</section><text>ldan 'das la mngon par dad par gyur to// de nas bcom ldan 'das kyis de'i bsam pa dang / bag la nyal dang / khams dang / rang bzhin mkhyen nas gang thos nas mod la drang srong ke na'i bus 'phags pa'i bden pa rnams mngon par rtogs nas phyir mi 'ong ba'i 'bras</text></item>
<item><p>38b5</p><section>'dul ba</section><text>bu mngon sum du byas pa de lta bu'i chos bshad pa mdzad do// de nas de rtogs pa'i dad pa dang ldan par gyur nas/ btung ba brgyad po tso tsa'i btung ba dang / chu shing gi 'bras bu'i btung ba dang / rgya shug gi btung ba dang / a shwat+tha'i btung ba dang / u dum bA ra'i</text></item>
<item><p>38b6</p><section>'dul ba</section><text>btung ba dang / rtsub 'gyur gyi btung ba dang / 'bra go'i btung ba dang / rgun gyi btung ba khyer te bcom ldan 'das gang na ba der song ste phyin pa dang / bcom ldan 'das la 'di skad ces gsol to// btsun pa btung ba brgyad po 'di dag ni sngon gyi drang srong rnams kyis bstod</text></item>
<item><p>38b7</p><section>'dul ba</section><text>cing bsngags pa lags kyis/ bcom ldan 'das thugs brtse ba nye bar bzung ste bzhes su gsol/ bcom ldan 'das kyis drang srong ke na'i bu la thugs brtse bar dgongs nas btung ba brgyad po dag bzhes so// bzhes nas dge slong rnams la bka' stsal pa/</text></item>
<item><p>39a1</p><section>'dul ba</section><text>dge slong dag btung ba brgyad po 'di dag dus su byin len byas/ dus su mnyes/ dus su btsags/ dus su byin gyis brlabs na dus su longs spyad par bya zhing dus ma yin par yang longs spyad par bya la/ nam gyi thun dang po thal nas ni longs spyad par mi bya'o//</text></item>
<item><p>39a2</p><section>'dul ba</section><text>btung ba brgyad po 'di dag dus su byin len byas la dus ma yin par mnyes/ dus ma yin par btsags/ dus ma yin par byin gyis brlabs pa ni longs spyad par mi bya'o// btung ba brgyad po 'di dag dus su byin len byas/ dus su mnyes la/ dus ma yin par btsags dus ma</text></item>
<item><p>39a3</p><section>'dul ba</section><text>yin par byin gyis brlabs pa ni longs spyad par mi bya'o// btung ba brgyad po 'di dag dus ma yin par byin len byas/ dus ma yin par mnyes/ dus ma yin par btsags pa ni zas kyi 'og tu yang longs spyad par mi bya la/ nam gyi cha stod 'das na yang longs spyad par mi bya'o//</text></item>
<item><p>39a4</p><section>'dul ba</section><text>de nas drang srong ke na'i bu stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gis</text></item>
<item><p>39a5</p><section>'dul ba</section><text>gdugs chod sbyor zhing mchis na gnang bar mdzad du gsol/ bcom ldan 'das kyis drang srong ke na'i bu la cang mi gsung bas gnang ngo // de nas drang srong ke na'i bu bcom ldan 'das cang mi gsung bas gnang bar rig nas stan las langs te song ngo // bcom ldan 'das kyang rdzing</text></item>
<item><p>39a6</p><section>'dul ba</section><text>bu dal gyis 'bab kyi 'gram nas mi snang bar mdzad de dge slong gi dge 'dun dang thabs cig tu a du mar gshegs so// de nas drang srong ke na'i bu nam ma langs par langs nas nang mi rnams la smras pa/ 'phags pa dag bzhengs shig/ bzhin dag longs shig/</text></item>
<item><p>39a7</p><section>'dul ba</section><text>shing dag gshegs shig/ me bus shig/ zhal zas dag brim par gyis shig/ bkad sa dag byi dor gyis shig/ de'i tshe drang srong ke na'i bu'i sring mo'i bu drang srong ri bo zhes bya ba gnas de nyid du nub mo gnas btab pa las/ drang srong ri bos drang srong ke na'i bu nam ma</text></item>
<item><p>39b1</p><section>'dul ba</section><text>langs par langs nas nang mi rnams la smra ba thos so// thos nas kyang drang srong ke na'i bu la 'di skad ces smras so// drang srong ci khyod tshangs pa mtshungs par spyod pa rnams mgron du bos sam/ yul ma ga d+hA'i rgyal po bzo sbyangs gzugs can snying po'am/ pho brang 'khor na</text></item>
<item><p>39b2</p><section>'dul ba</section><text>gnas pa'i skye bo'i tshogs sam/ drang srong gi chos ji ltar 'dod pa yongs su rdzogs pa'am/ des smras pa/ ri bo kho bo ni tshangs pa mtshungs par spyod pa rnams mgron du bos pa yang ma yin/ yul ma ga d+hA'i rgyal po bzo sbyangs gzugs can snying po yang ma yin/ pho brang</text></item>
<item><p>39b3</p><section>'dul ba</section><text>'khor na gnas pa'i skye bo'i tshogs kyang ma yin/ drang srong gi chos ji ltar 'dod pa yongs su rdzogs pa yang ma yin mod kyi/ 'on kyang kho bos sangs rgyas la sogs pa dge slong gi dge 'dun gdugs tshod la spyan drangs so// des sangs rgyas zhes bya ba'i sgra sngon ma thos pa thos</text></item>
<item><p>39b4</p><section>'dul ba</section><text>nas ba spu thams cad zing zhes byed nas gus pa dang bcas pas dris pa/ drang srong sangs rgyas zhes bya ba de ci zhig yin/ ri bo dge sbyong gau tam shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas khyim nas khyim med par</text></item>
<item><p>39b5</p><section>'dul ba</section><text>rab tu byung nas de bla na med pa yang dag par rdzogs pa'i byang chub mngon par rdzogs par sangs rgyas pa zhig yod de/ ri bo sangs rgyas zhes bya ba ni de yin no// ri bos smras pa/ drang srong dge 'dun zhes bya ba 'di ci zhig yin/ drang srong ke na'i bus smras pa/ ri bo rgyal</text></item>
<item><p>39b6</p><section>'dul ba</section><text>rigs kyi rigs kyi bu rnams las kyang skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ba yang yod/ bram ze'i rigs dang / rje'u'i rigs dang / dmangs rigs kyi rigs kyi bu rnams las kyang zhes bya ba</text></item>
<item><p>39b7</p><section>'dul ba</section><text>nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rab tu byung ba de nyid kyi rjes su rab tu byung ba yod de zhes bya ba'i bar gong ma bzhin du ste/ ri bo 'di ni dge 'dun zhes bya'o// ri bo dge 'dun 'di dang sngar smos pa'i sangs</text></item>
<item><p>40a1</p><section>'dul ba</section><text>rgyas te sangs rgyas la sogs pa'i dge slong gi dge 'dun 'di kho bos gdugs tshod la spyan drangs so// de nas drang srong ri bos sangs rgyas la dmigs pa'i dran pas nang par sngar langs te 'khor lnga brgya dang bcom ldan 'das gang na ba der song ste phyin pa dang / bcom</text></item>
<item><p>40a2</p><section>'dul ba</section><text>ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas drang srong ri bos bcom ldan 'das la 'di skad ces gsol to// btsun pa legs par gsungs pa'i chos 'dul ba la bdag rab tu 'byung ba dang bsnyen par</text></item>
<item><p>40a3</p><section>'dul ba</section><text>rdzogs pa dge slong gi dngos po thob pa lta na/ bdag bcom ldan 'das kyi spyan sngar tshangs par spyad par bgyi'o// drang srong ri bo dang 'khor lnga brgyas legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po thob par gyur to// //</text></item>
<item><p>40a4</p><section>'dul ba</section><text>'dul ba gzhi/ bam po lnga bcu dgu pa/ de nas drang srong ke na'i bus de nyid kyi nub mo nas gtsang zhing bsod pa'i bza' ba dang bca' ba dag ces bya ba nas bstabs shing tshim par byas so zhes bya ba'i bar gong ma bzhin du'o// des sangs rgyas la sogs pa dge slong gi dge</text></item>
<item><p>40a5</p><section>'dul ba</section><text>'dun gdugs tshod gsol ba na ri bo rab tu byung ba mthong nas des smras pa/ ri bo khyod rab tu byung ngam/ rab tu byung ngo // legs par byas so// shin tu legs par byas so// kho bo yang sangs rgyas la sogs pa dge slong gi dge 'dun gdugs tshod gsol zin nas rab</text></item>
<item><p>40a6</p><section>'dul ba</section><text>tu 'byung ngo // de nas drang srong ke na'i bus sangs rgyas la sogs pa dge slong gi dge 'dun la rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so// bcom ldan 'das kyis gsol zin nas phyag bcabs te/ lhung</text></item>
<item><p>40a7</p><section>'dul ba</section><text>bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'dug go// de nas bcom ldan 'das kyis de la yon bsngo ba dang chos bshad pa mdzad nas gshegs so// de nas drang srong ke na'i bus rgyu lhag de dag thams cad</text></item>
<item><p>40b1</p><section>'dul ba</section><text>btang ba'i chos byas nas 'khor lnga brgya dang bcom ldan 'das gang na ba der dong ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas drang srong ke na'i bus bcom ldan 'das la 'di skad ces gsol to//</text></item>
<item><p>40b2</p><section>'dul ba</section><text>btsun pa legs par gsungs pa'i chos 'dul ba la bdag rab tu 'byung ba dang bsnyen par rdzogs pa dge slong gi dngos po thob pa lta na/ bcom ldan 'das kyi spyan sngar tshangs par spyad par bgyi'o// drang srong ke na'i bu 'khor lnga brgya dang legs par gsungs pa'i chos 'dul ba la rab tu</text></item>
<item><p>40b3</p><section>'dul ba</section><text>byung ba dang bsnyen par rdzogs pa dge slong gi dngos po thob par gyur to// de nas bcom ldan 'das rab tu byung zhing bsnyen par rdzogs pa'i dge slong stong po de dag dang / 'bab chu rab tu bzang po'i 'gram du a mra'i tshal gdugs lta bur dbyar gnas par zhal gyis bzhes so// de</text></item>
<item><p>40b4</p><section>'dul ba</section><text>nas bcom ldan 'das kyis tshe dang ldan pa bram ze ka pi na la dge slong lnga brgya gtad do// tshe dang ldan pa maud gal gyi bu chen po la nyis brgya lnga bcu gtad do// tshe dang ldan pa shA ri'i bu la nyis brgya lnga bcu gtad do// de nas tshe dang ldan pa bram ze ka pi nas gdams ngag phog pa gang</text></item>
<item><p>40b5</p><section>'dul ba</section><text>yin pa de dag ni nyon mongs pa thams cad spangs te/ dgra bcom pa'i 'bras bu mngon sum du byas so/ tshe dang ldan pa maud gal gyi bu chen po'i gang dag yin pa de dag ni lan gcig phyir 'ong ba'i 'bras bu'o// tshe dang ldan pa shA ri'i bu'i gang dag yin pa de dag ni rgyun du zhugs</text></item>
<item><p>40b6</p><section>'dul ba</section><text>pa'i 'bras bu'o// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis tshe dang ldan pa shA ri'i bu ni shes rab che ba rnams dang / tshe dang ldan pa maud gal gyi bu chen po ni mthu che ba dang / rdzu</text></item>
<item><p>40b7</p><section>'dul ba</section><text>'phrul che ba rnams kyi mchog tu bstan lags na/ 'on kyang tshe dang ldan pa bram ze ka pi nas gdams ngag phog pa gang dag lags pa de dag ni dgra bcom pa/ tshe dang ldan pa maud gal gyi bu chen po'i gang dag lags pa de dag ni lan gcig phyir 'ong ba'i 'bras bu/ tshe dang</text></item>
<item><p>41a1</p><section>'dul ba</section><text>ldan pa shA ri'i bu'i gang dag lags pa de dag ni rgyun du zhugs pa'i 'bras bu mngon sum du bgyis pa la gzigs/ bcom ldan 'das kyis bka' stsal pa/ dge slong dag da ltar du ma zad ji ltar 'das pa'i dus na yang ka pi na'i gdams ngag phog pa gang</text></item>
<item><p>41a2</p><section>'dul ba</section><text>dag yin pa de dag ni gzugs med pa'i khams la rab tu bkod/ maud gal gyi bu'i gang dag yin pa de dag ni gzugs kyi khams dang / shA ri'i bu'i gang dag yin pa de dag ni mngon par shes pa lnga la rab tu bkod pa de nyon cig/ dge slong dag sngon byung ba dgon pa'i gnas</text></item>
<item><p>41a3</p><section>'dul ba</section><text>zhig na drang srong gnyis shig gnas te so sor 'khor lnga brgya lnga brgya yod do// ji tsam dus gzhan zhig na de gnyis las gcig shi nas de'i bram ze'i khye'u rnams bla ma dang bral ba'i sdug bsngal ba dang / yid mi bde bas gdungs nas phan tshun 'phyan 'phyan nas drang srong</text></item>
<item><p>41a4</p><section>'dul ba</section><text>cig shos de'i drung du 'ongs pa dang / des de rnams mig mchi mas gang ba mthong nas dris pa/ bram ze'i khye'u dag khyed kyi mkhan po de gar song / gum mo// des bsams pa/ bdag 'das na bram ze'i khye'u rnams 'di 'dra ba'i gnas skabs su 'gyur gyis/ ma la</text></item>
<item><p>41a5</p><section>'dul ba</section><text>bdag gis 'di dag bsdu bar bya'o snyam nas des de rnams dbugs phyung ste bsdus so// ji tsam dus gzhan zhig na drang srong de yang nad kyis thebs par gyur nas/ de'i slob ma mchog gsum yod pa la des gcig la ni lnga brgya/ gnyis pa la ni nyis brgya lnga bcu/ gsum pa</text></item>
<item><p>41a6</p><section>'dul ba</section><text>la ni nyis brgya lnga bcu gtad do// de ni 'chi ba'i chos dang ldan par gyur to// de la lnga brgya gtad pa gang yin pa des ni ji ltar gzugs med pa'i khams la bkod pa de ltar gdams ngag phog go// nyis brgya lnga bcu gtad pa gang yin pa des ni ji ltar gzugs kyi khams la bkod</text></item>
<item><p>41a7</p><section>'dul ba</section><text>pa de ltar gdams ngag phog go// nyis brgya lnga bcu phog pa cig shos kyis ni ji ltar mngon par shes pa lnga la bkod pa de ltar gdams ngag phog go// dge slong dag ji snyam du sems/ de'i tshe de'i dus kyi drang srong bram ze'i khye'u lnga brgya gzugs med pa'i khams la 'god pa gang</text></item>
<item><p>41b1</p><section>'dul ba</section><text>yin pa de ni dge slong ka pi na 'di nyid yin no// nyis brgya lnga bcu gzugs kyi khams la rab tu 'god pa gang yin pa de ni dge slong maud gal gyi bu 'di nyid yin no// cig shos kyis nyis brgya lnga bcu mngon par shes pa lnga la rab tu dgod pa gang yin pa de ni dge slong shA ri'i bu 'di nyid yin</text></item>
<item><p>41b2</p><section>'dul ba</section><text>no// 'on kyang dge slong ka pi nas gdams ngag phog pa gang yin pa de ni dbang po rnon po yin no// maud gal gyi bu'i gang yin pa de dag ni dbang po 'bring po yin no// shA ri'i bu'i gang yin pa de dag ni dbang po rtul po yin no// gal te shA ri'i bus gdams ngag phog par ma gyur na de</text></item>
<item><p>41b3</p><section>'dul ba</section><text>dag gis dro bar gyur pa yang rtogs par mi 'gyur ro// ke na'i bu ni ral pa can// ji ltar sangs rgyas bsngags brjod pa// rab tu dang ba'i sems kyis ni// thams cad mthun par mnyan par gyis// ke na'i bu yi khyim du ni// dus gcig cig na ston pa po// dpa' chen nyan</text></item>
<item><p>41b4</p><section>'dul ba</section><text>thos thabs cig tu// gdugs tshod la ni spyan drangs so// ke na'i bu yi khyim du ni// zas kyi zhal ta byed pa dag/ bram ze ri bos mthong gyur te// mthong nas ke na'i bu la dris// bag ma len tam 'on te ci// rgyal po yul 'khor mgron bos sam// khyod kyi mchod</text></item>
<item><p>41b5</p><section>'dul ba</section><text>sbyin che dus sam// dris pa de ni bdag la smros// bdag ni bag ma mi len la// rgyal po'am yul 'khor mgron ma bos// bdag gis sangs rgyas sems dpa' mchog/ gdugs tshod la ni spyan drangs so// ri bos sangs rgyas sgra thos nas// yid skyo ba ni skyes</text></item>
<item><p>41b6</p><section>'dul ba</section><text>gyur te// sangs rgyas de ci ke na'i bu// dris pa de ni bdag la smros// shAkya'i rigs las skyes pa yi// ston pa gang zag zla med yod// de ni chos kun blo ldan pas// de bas sangs rgyas zhes bya'o// 'dus byas 'jig par 'gyur ba'i chos// 'das pa sangs rgyas kyis</text></item>
<item><p>41b7</p><section>'dul ba</section><text>gzigs la// de bzhin ma 'ongs pa gzigs shing // da ltar byung ba rnams kyang gzigs// mngon shes bya ba ji snyed pa// de kun rtogs pas thams cad rig/ thams cad mkhyen cing thams cad gzigs// de bas sangs rgyas zhes bya'o// mngon par shes bya mngon</text></item>
<item><p>42a1</p><section>'dul ba</section><text>shes byas// bsgom par bya ba rnams kyang bsgoms// spang bar bya ba spangs pas na// de bas sangs rgyas zhes bya'o// gang zhig bltams par gyur pa na// rgya mtsho ri bor bcas pa yi// sa 'di rab tu g.yos mdzad pa// de la thal sbyar phyag 'tshal lo//</text></item>
<item><p>42a2</p><section>'dul ba</section><text>gang gis bdud dang nag po yi// rtsa lag bzhon bcas bcom nas ni// de bzhin gshegs kyi stobs thob pa// de la thal sbyar phyag 'tshal lo// bA rA Na sI'i grong bzhud nas// gang gis rnam pa bcu gnyis pa'i// chos kyi 'khor lo de bskor ba// de la thal sbyar phyag</text></item>
<item><p>42a3</p><section>'dul ba</section><text>'tshal lo// gang gis 'dod chags bcing bas bcings// 'dod chags zhe sdang gis gdungs pa'i// sems can mang po grol mdzad pa'i// de la thal sbyar phyag 'tshal lo// sangs rgyas bcom ldan gang zhig na// rnam 'dren de ni ji srid na// shAkya'i sras po 'od mdzad</text></item>
<item><p>42a4</p><section>'dul ba</section><text>la// de ring nyid nas skyabs su 'gro// tshal sdug yid du 'ong ba de// gang na ba ni bram ze'i chos// dri za'i rgyal po lta bu yi// sangs rgyas bla med mthong bar gyur// na bza' ngur smrig 'od ldan de// gser mdog nyi ma'i 'od zer can// de bzhin gser ni btso ma yi//</text></item>
<item><p>42a5</p><section>'dul ba</section><text>gser las gzugs ni byas pa bzhin// sA la shing gi me tog dang // kar ni ka ra'i me tog 'dra// rin chen sna tshogs spras pa yi// rin chen mchod sdong ji bzhin no// n+ya gro d+ha lta bur ni// chu zheng gab par gyur pa dang // khor yug 'dom gang 'od kyis ni// kun</text></item>
<item><p>42a6</p><section>'dul ba</section><text>nas snang ba dag tu mdzad// rgyal srid rgyas dang nye dur bcas// 'dod pa kun dga' spangs nas ni// rab tu byung bar mngon byung ba'i// thub pa dben pa rnams la dgyes// spos ngad ldang ba'i seng ge ni// nags su 'jigs pa med pa ltar// seng ge lta bur</text></item>
<item><p>42a7</p><section>'dul ba</section><text>bsnyengs med gsung // bram ze sangs rgyas mthong bar 'gyur// zhal 'dzum 'jam pa'i gsung dang ni// tshangs pa'i gsung dang snyan pa'i gsung // rnga yi sgra yi gsung lta bu'i// sangs rgyas bram ze mthong bar 'gyur// zla ba dag pa nam mkha' la// rgyu skar rnams kyis</text></item>
<item><p>42b1</p><section>'dul ba</section><text>yongs bskor ba'i// zla ba'i dkyil 'khor lta bu yi// sangs rgyas bram ze mthong bar 'gyur// nyi ma'i 'od zer dang ldan pa// nam mkha'i ngos la mdzes lta yi// sangs rgyas mun pa bral gyur cing // mdzes pa bram ze mthong bar 'gyur// ji ltar khyu ba'i khyu mchog ni// nog</text></item>
<item><p>42b2</p><section>'dul ba</section><text>dang ldan pa mi g.yo gnas// skyes bu khyu mchog stobs bcu ldan// sangs rgyas bram ze mthong bar 'gyur// rgya mtsho dag ni gting zab pa'i// chu chen tshad gzung med lta yi// sangs rgyas bsam gtan pa yi mchog/ bsam gyis mi khyab bla med mthong // nag po'i phyogs</text></item>
<item><p>42b3</p><section>'dul ba</section><text>las nges byung ba'i// nyi ma mkha' la gsal ba dang // me yi phung po 'bar ba lta'i// gau tam sangs rgyas mthong bar 'gyur// ji ltar 'khor los sgyur rgyal po// zhabs 'bring bye bas yongs bskor ltar// de bzhin rdzogs pa'i sangs rgyas ni// dgra bcom rnams kyis mdun byas</text></item>
<item><p>42b4</p><section>'dul ba</section><text>mdzes// 'dod pa rnams la dbang sgyur dang // ji ltar tshangs chen dbang phyug ltar// stong gsum gyi ni 'jig rten khams// thub pa dbang ni sgyur bar mdzad// gang thos nye bar zhi 'gyur zhing // sdug bsngal mtsho chen las sgrol ba// sdug bsngal rnam pa du ma dang // sdug bsngal</text></item>
<item><p>42b5</p><section>'dul ba</section><text>kun 'byung gang yin dang // sdug bsngal nye bar zhi ba dang // lam ni yan lag bzhi tshan gnyis// sbrang rtsi ma bskol ro lta bu'i// bden pa dag ni rab tu 'chad// nor med rnams la nor sbyin zhing // nad pa rnams kyi dpyad kyang mdzad// gnod pa rnams kyi skyabs gyur pas//</text></item>
<item><p>42b6</p><section>'dul ba</section><text>skye dgu sdug bsngal grol bar mdzad// mun par gyur pa'i sems can dang // blun po lam gol rgyu ba dang // bde ba mya ngan 'das 'gro ba'i// lam ni drang po rab tu ston// 'dod chags zhe sdang kun 'bar zhing // gti mug rab 'bar skye dgu rnams// ji ltar sprin chen</text></item>
<item><p>42b7</p><section>'dul ba</section><text>char 'bebs ltar// thub pa chen pos zhi bar mdzad// gzugs dang kha dog stobs ldan pa// de dang 'dra ba yod ma yin// sku mkhregs stobs mchog ldan pa ni// ri bo bzhin du shin tu gnas// rnyed dang ma rnyed bde sdug dang // smad pa dang ni bstod pa dang // grags</text></item>
<item><p>43a1</p><section>'dul ba</section><text>pa dang ni ma grags pas// chu yis pad ma bzhin ma gos// srog gcod pa ni rnam spangs te// ma byin pa la dga' mi byed// bden pa gsung zhing tshangs par spyod// de ni phra ma spangs pa yin// tshig rtsub dag ni mi gsung zhing // dus su bab pa 'jam por gsung //</text></item>
<item><p>43a2</p><section>'dul ba</section><text>de ni 'dod la brnab sems med// skye bo rnams la de sems byams// yang dag lta ba phun sum tshogs// ting nge 'dzin stobs spyod yul ba// bsam gtan chen po mngon shes drug/ rdzu 'phrul gyis ni mkha' la gshegs// lha dang mi yi sgra dag ni// gang yin rnam pa sna</text></item>
<item><p>43a3</p><section>'dul ba</section><text>tshogs gsan// nyon mongs can nam dge yang rung // pha rol gyi ni sems kyang mkhyen// gang dang gang du sngon gnas pa// sngon gyi gnas la mkhas pa dang // sems can 'gro dang 'ong ba yi// 'chi 'pho dang ni skye ba mkhyen// zag pa zad cing mi ldan pas// nyer zhi shin</text></item>
<item><p>43a4</p><section>'dul ba</section><text>tu mya ngan 'das// dbang po zhi zhing thugs zhi ba// mtsho ni gang ba bzhin du gnas// pad ma'i rdzing na glang po che// dam pa drug bcu lon pa ltar// mthong na ngoms ni mi shes pas// bram ze dga' ba thob par 'gyur// ri bo bcom ldan 'di 'dra ste// de yi sku ni skyes chen gyi//</text></item>
<item><p>43a5</p><section>'dul ba</section><text>sum bcu rtsa gnyis mtshan mnga' zhing // gzi brjid me yi phung po bzhin// gang gis lo brgya tshang bar ni// skyob pa'i bsngags pa brjod byas kyang // de bzhin gshegs pa tshad med pas// des ni mthar phyin mi 'gyur ro// bram ze gang gis de mthong ba// de yi rnyed pa bla</text></item>
<item><p>43a6</p><section>'dul ba</section><text>na med// gang gis mthong bas skyabs song ba// de yi rnyed pa de bas 'phags// bram ze ri bos thub chen gyi// bsngags pa thos nas skyo bar gyur// dben pa'i sems kyi rtog pa yis// ka na'i bu la 'di skad smras// mir gyur pa la bdag gis ni// de 'dra'i bsngags</text></item>
<item><p>43a7</p><section>'dul ba</section><text>pa thos ma myong // ke na 'chad pa dang sbyar na// de ni 'jig rten kun gyi gtso// tshong pa nor dag don gnyer ltar// khyod kyis nga rgyal rgyal mtshan spongs// de la bkur sti gus byos dang // bram ze dga' ba thob par 'gyur// bram ze khye'u ni lnga brgya yis// slob</text></item>
<item><p>43b1</p><section>'dul ba</section><text>ma dag gis mdun bdar te// sangs rgyas bzhugs pa bzang po der// bram ze ri bo song bar gyur// lha rnams kyi ni dga' tshal ltar// me tog shing ni phun sum tshogs// rnam par dben zhing sgra med cing // bya yi tshogs kyis bsten gyur pa// mi min gdug pa mi rgyu ba//</text></item>
<item><p>43b2</p><section>'dul ba</section><text>shAkya'i sras kyis bsten pa yi// chos kyi rgyal po'i gnas su ni// de nas bram zes zhugs par gyur// ma dul 'dul ba kha lo sgyur// skyes bu dam pa mthong nas ni// ri bo yis ni tshig gsol pa// shes ldan cig snyun mi mnga'am// ka la ping ka'i sgra dbyangs can//</text></item>
<item><p>43b3</p><section>'dul ba</section><text>sangs rgyas snyan cing gsal ba'i bkas// ri bo la ni slar gsungs pa// nga la nad ni yod min te// nyes pa med cing sdig pa med// the tshom thams cad rnam par chad// rnam par grol zhing mi ldan pa// nga ni zag med tha ba med// 'jig rten na ni rdul med rgyu// gtsang zhing dag la</text></item>
<item><p>43b4</p><section>'dul ba</section><text>dri nga med// des na bram ze nga gtsang ste// khon dang 'jigs pa kun las rgal// ri bo khyod kyang 'ongs pa legs// stan 'di la ni legs par 'dug/ bram ze ci ga bde 'am khyod// lus ni ngal bar ma gyur mod// dpa' bo chen po khyod mthong bas// thub pa chen po da ltar</text></item>
<item><p>43b5</p><section>'dul ba</section><text>bde// rgyan rnams kyis ni brgyan pa ltar// yid ni rab tu dga' ba yis// de dang rjes su 'tsham pa'i gtam// rim pa bzhin du byas nas ni// de nas bram ze 'dzem pa dang // dman pa'i yid kyis 'dug par gyur// klog pa dang ni gsang tshig 'dzin// rig byed gsum</text></item>
<item><p>43b6</p><section>'dul ba</section><text>gyi rig mthar phyin// bram ze ri bo 'dug nas ni// thub pa'i mtshan la rtog par byed// 'jig rten gyi ni mgon po yi// sku la mtshan ni sum bcu mthong // ljags srab mdoms sba sbubs nub pa// gnyis la ri bo the tshom za// thub pa chen po'i mtshan rnams la// the</text></item>
<item><p>43b7</p><section>'dul ba</section><text>tshom yid gnyis gyur nas ni// rdzogs pa'i sangs rgyas nyi ma'i rigs// bden pa'i mchan la yongs zhus pa// thub pa chen po'i mtshan rnams ni// sum bcu rtsa gnyis thob pa gang // gau tam khyod kyis sku dag la// gnyis ni g.yar sngar ma bab bo// mi yi dam pa mdoms</text></item>
<item><p>44a1</p><section>'dul ba</section><text>kyi ni// sba ba sbubs su nub lags sam// ljags bzang zhes ni bgyi ba yang // ci ga thung ba ma lags grang // thub chen bdag gis ci nas kyang // ljags ring glo bar chud 'gyur ba// ljags srab myur du dzad de// bdag gi the tshom bsal du gsol// rnam</text></item>
<item><p>44a2</p><section>'dul ba</section><text>par 'dren rnams 'jig rten du// brgya lam na ni lan 'ga' 'byung // u dum bA ri'i me tog bzhin// thub pa chen po dkon pa lags// sos ka skam pa chab dang ni// bkres pa la ni g.yar zas dang // nad pa sman la ji lta bar// ston pa la ni bkur sti bgyid// ka la</text></item>
<item><p>44a3</p><section>'dul ba</section><text>ping ka'i sgra dbyangs can// sangs rgyas snyan cing gsal ba'i bkas// ri bo la ni slar gsungs pa// bram ze the tshom spang bar gyis// ljags kyis spyan dang snyan dag ni// rab tu khebs par ljags ring gis// zhal gyi dkyil 'khor khebs par mdzad// rdzu 'phrul bzhi la</text></item>
<item><p>44a4</p><section>'dul ba</section><text>mkhas pa yis// rdzu 'phrul gyis kyang bstan mdzad pas// thub pa'i mdoms sba sbubs nub pa// bram ze ri bos mthong bar gyur// thub pa chen pos mtshan rnams la// the tshom med cing zug rngu phyung // sems kyi rtog pa rab dga' nas// ri bo yis ni tshig gsol pa// sum</text></item>
<item><p>44a5</p><section>'dul ba</section><text>bcu gnyis dang dpe byad rnams// bdag gis gsang tshig las thos pa// de kun khyod kyi sku 'di la// yongs su rdzogs te ma tshang med// dge dang ldan pas spyod pa bzang // legs par 'khrungs pas blta na sdug/ nyan thos dge 'dun dbus na ni// gdugs bdal</text></item>
<item><p>44a6</p><section>'dul ba</section><text>ba ni lta bur mdzes// dam par bsngags pa khyod la ni// dge sbyong dngos pos ci zhig bgyi// mi yi khyu mchog khyod lta bu// dpung gi yan lag bzhi dag dang // rin chen bdun dang ldan pa yi// 'khor los sgyur ba'i rgyal por 'os// sa bdag rgyal po mdzad nas ni//</text></item>
<item><p>44a7</p><section>'dul ba</section><text>sa steng 'khor los sgyur bar mdzod// ri bo nga ni rgyal po ste// chos kyi rgyal chen bla na med// nga ni sa yi dkyil 'khor 'dir// chos kyi 'khor lo skor bar byed// nga yi rigs ni rgyal rigs te// nga ni dge ba'i rig las 'khrungs// bdud dpung bcas par</text></item>
<item><p>44b1</p><section>'dul ba</section><text>bcom nas ni// rdzogs pa'i byang chub dam pa thob// bram ze nga'i dran 'khor lo ste// nga yi shes rab blon po yin// brtson 'grus shugs mgyogs rta pho ni// btang na dang la 'byung ba yin// nga yi nor bu dam pa ni// ting 'dzin mun pa gsal byed yin// btang</text></item>
<item><p>44b2</p><section>'dul ba</section><text>snyoms glang chen dam pa ste// bskul na dang la rgyug pa yin// chags bcas bud med 'dod pa ltar// bram ze nga'i dga' 'dod pa yin// bram ze nga yi khyim bdag ni// shin tu sbyangs nor dam pa yin// nga yi byang chub yan lag bdun// 'jig rten kun 'das rin chen</text></item>
<item><p>44b3</p><section>'dul ba</section><text>des// long bar gyur cing gnyid log pa'i// skye dgu 'di dag sad par bya// phyogs rnams kun nas nga rgyal bas// nga la sdo ba'i dgra yod min// nyon mongs tshogs rnams 'joms pa yi// 'khor bzhi po dag nga yi sras// rdzu 'phrul kun dga' phun sum tshogs// lam</text></item>
<item><p>44b4</p><section>'dul ba</section><text>gyi bzhi mdor sprul pa byas// mdo sde skyes pa'i rabs dag bkram// skyes bu chen po rnams kyis sten// rnam thar gsum gyi sgo mo can// dran pa'i srung ma rnams kyis bsrungs// ngo tsha khrel yod kyis g.yogs pa'i// grong khyer sngon gyi sangs rgyas kyis// bsten</text></item>
<item><p>44b5</p><section>'dul ba</section><text>pa dag tu de bzhin gshegs// rgyal po nga ni bzhugs nas su// nga yi chos kyi g.yul sprad de// chos kyi rnga bo che brdungs nas// bdud rnams mtha' dag bcom byas te// nga ni byang chub phyir dbang bskur// tshad med pa dag rab bsgoms pa// nga yi rgyan du bdog pa</text></item>
<item><p>44b6</p><section>'dul ba</section><text>yin// tshangs pa'i gnas pa bzhi po yis// nyon mongs pa dag rab tu bzlog/ pha rol rab tu rgol bcom ste// rnam par bcom zhing rmeg med byas// srog chags rnams la 'jig rten 'dir// snang ba sbyin zhing yang dag spyad// nga ni bde bar gnas bcas nas//</text></item>
<item><p>44b7</p><section>'dul ba</section><text>ye shes kyi ni mtshon gyis bcad// rdzu 'phrul rkang pa gnas yin te// zhi gnas dag ni 'dzin stangs yin// tshul khrims shing rta sgra snyan la// nga yi lhag mthong kha lo sgyur// bzod dang des pa'i go bgos nas// lam bsgoms pas na g.yul ngor ni// gang gis</text></item>
<item><p>45a1</p><section>'dul ba</section><text>sgrib pa 'joms pa yi// dbang po lnga yi dong ba dang // gang gi nyon mongs thag 'jud pa'i// yang dag spong ba bzhi po yis// ngas ni dpa' bo g.yul sprad de// chos kyi rnga bo che brdungs nas// bdud dpung bcas par bcom byas te// nga ni byang chub dbang</text></item>
<item><p>45a2</p><section>'dul ba</section><text>bskur ro// rig pas ma rig bcom nas ni// phung po skye zhing 'jig pa can// g.yul gyi rtse mo rgal te nga // skye dgu byang chub phyir sangs rgyas// gang gi skye dgu gnod byed pa// 'jig rten chom rkun chen po gsum// 'dod chags zhe sdang gti mug rnams// de kun</text></item>
<item><p>45a3</p><section>'dul ba</section><text>nga yis bcom pas na// mngon shes kun gyi stobs byung bas// nga ni dgra bcom yon gnas 'os// zhing gshin pa la zhugs pa yi// sbyin sreg rnams kyang len pa yin// brtson 'grus dam pa brtsams nas ni// ngas ni zag pa rnams bcom mo// chu bo che las rgal</text></item>
<item><p>45a4</p><section>'dul ba</section><text>nas ni// bsgral ba'i phyir ni gnas pa yin// ji ltar seng ge mche ba'i stobs// nags su srog chags dang phrad nas// chung dang 'bring dang chen po'ang rung // de la mtshungs par snun pa ltar// mi yi seng ge rnam 'dren pa// rdzogs sangs de bzhin 'jig rten ni//</text></item>
<item><p>45a5</p><section>'dul ba</section><text>byis pa'am 'bring ngam chen po la// mnyam por chos ni ston par mdzad// gau tam khyod kyis 'di ru ni// nad pa bdag ni the tshom sol// zug rngu 'byin pa rnams dang ni// mig mkhan rnams kyi mchog khyod lags// khyod kyi the tshom bsal bar byas// bram ze khyod</text></item>
<item><p>45a6</p><section>'dul ba</section><text>ni 'dun par gyis// grags ldan rdzogs pa'i sangs rgyas rnams// mthong ba rnyed par dka' ba ste// gang zhig 'di na rnyed dka' ba// brgya lam na ni lan 'ga' 'byung // bram ze rdzogs pa'i sangs rgyas nga // chos kyi rgyal po bla med yin// de bzhin gshegs la</text></item>
<item><p>45a7</p><section>'dul ba</section><text>ris gsol ba// rdzogs sangs rgyas zhes bka' stsal te// ma 'dres 'khor lo skor mdzad na// gau tam ji skad gsung ba bzhin// khyod kyis 'khor lo bskor ba gang // rjes su mkhas par bskor bgyid pa// stong pa nyid 'khrungs nyan thos ni// sde dpon dag tu</text></item>
<item><p>45b1</p><section>'dul ba</section><text>su 'gyur lags// bram ze nga la nyan thos ni// shes rab mtshungs pa'i sras yod pa// nye rgyal zhes ni grags pa po// mang du thos pa shA ri'i bu// mdud pa kun las rnam grol ba// nyer zhi zag pa med yod de// ngas ni 'khor lo gang bskor ba// mkhas pa rjes su skor bar</text></item>
<item><p>45b2</p><section>'dul ba</section><text>byed// e ma'o sangs rgyas chos dang ni// e ma'o nyan thos phun sum tshogs// e ma'o rin chen dam pa gsum// 'jig rten byung ba ngo mtshar che// bzang po khyod kyi nyan thos su// bdag gis g.yar gyis blang bgyis la// kye ma'o chos kyi bcud 'tshal nas// shin tu mya</text></item>
<item><p>45b3</p><section>'dul ba</section><text>ngan 'das par bgyi// sems rtog rab tu dga' gyur nas// de nas bram ze skyo gyur te// dben pa 'dod pa'i sems kyis ni// 'khor la 'di skad ces smras so// nags na seng ge sgra 'byin ltar// bsam gtan chen po'i zug rngu 'byin// spyan dang ldan pas ci gsungs pa// 'di</text></item>
<item><p>45b4</p><section>'dul ba</section><text>ni shes ldan dag nyon cig/ gang dag 'dod pa rjes su song // gang dag mi 'dod de dag deng // shes rab mchog gi bstan pa la// de ring kho na rab 'byung ngo // tshangs spyod 'di la legs spyad cing // lam nyid shin tu goms byas na// bag yod pa la gnas pa yi// rab</text></item>
<item><p>45b5</p><section>'dul ba</section><text>byung 'bras bu bcas par 'gyur// gal te khyed cag rab 'byung zhing // bsnyen par rdzogs par 'dod na ni// bram ze ral pa 'di bregs te// bdag cag rab tu 'byung bar bya// sems rtog rab tu mgu gyur pas// sor mo bcu yi thal sbyar te// bla gos phrag pa gcig gzar</text></item>
<item><p>45b6</p><section>'dul ba</section><text>nas// bram ze ri bo des gsol pa// bram ze'i khye'u lnga brgya po// 'di dag thal sbyar 'khod pa ni// thub chen rab tu 'byung ba dang // bsnyen par rdzogs pa thob par 'tshal// de nas ston pa thugs rje can// drang srong chen po thugs brtse bas// dge slong tshur shog bka' stsal</text></item>
<item><p>45b7</p><section>'dul ba</section><text>pas// de dag bsnyen par rdzogs par gyur// shes rab chen po shA ri'i bu// rdzu 'phrul ldan pa maud gal dang // dga' yod gnas brtan ka pi na// spobs pa rtogs par khong du chud// chu bo bzang po'i 'gram du ni// yid du 'ong ba'i tshal khrod du// spobs pa byang ba'i gnas</text></item>
<item><p>46a1</p><section>'dul ba</section><text>brtan gyis// de dag la ni gdams ngag phog/ der ni de las chos kyi gtam// rjes su mthun pa de shes nas// ring po ma thogs rnam grol te// dam pa'i don la rab tu bkod// de dag mthong thob bde gyur pas// mthong ba'i chos la mya ngan 'das//</text></item>
<item><p>46a2</p><section>'dul ba</section><text>sangs rgyas 'jig rten 'dren pa la// rab tu mgu bas phyag byas so// dam pa'i chos dang tshogs gtso dang // rgyal bas bsngags pa'i bslab pa dang // ting nge 'dzin dang bged pa dang // bag yod pa la phyag byas so// de bas bdag la phan 'dod pa'am// bdag nyid chen</text></item>
<item><p>46a3</p><section>'dul ba</section><text>po mngon 'dod pas// sangs rgyas chos dang dge 'dun la// bkur sti byos la skyabs su deng // 'di ni de nyid gzigs pa yis// 'jig rten na ni skyabs su bsngags// gnod pa rnams kyis skrag pa la// bde ba kun ni rab sbyin mdzad// chos kyi rgyal po nyi ma'i gnyen//</text></item>
<item><p>46a4</p><section>'dul ba</section><text>sangs rgyas bstan pa chos kyi ni// bdag nyid chen por mchog gyur la// thar pa 'dod pas rtag tu bsten// ke na'i bu'i tshigs su bcad pa rdzogs so// // de nas bcom ldan 'das yul ka shi nas ljongs rgyu zhing gshegs te/ ka shi'i tshong rdal du byon to// ka shi'i</text></item>
<item><p>46a5</p><section>'dul ba</section><text>tshong rdal de na sngon 'dreg mkhan byed byed pa rab tu byung ba pha spad gnyis shig yod pa las/ bus smras pa/ pha bcom ldan 'das nyan thos kyi dge 'dun dang thabs cig tu yul ka shi'i ljongs rgyu zhing gshegs nas gtsug lag khang du byon pa bcom ldan 'das dang dge slong gi dge</text></item>
<item><p>46a6</p><section>'dul ba</section><text>'dun sku mnyel gyis/ ma la bdag cag gis bcom ldan 'das nyan thos kyi dge 'dun dang bcas pa nas thug la spyan drang na/ de la ci khyod thug pa sta gon byed dam/ 'on te dge slong gi dge 'dun spyan 'dren/ des smras pa/ khyod song la dge slong gi dge 'dun spyan drongs shig/</text></item>
<item><p>46a7</p><section>'dul ba</section><text>nga ni thug pa sta gon byed do// des dge slong gi dge 'dun spyan drangs so// de yang me long zhig thogs nas tshong dus su song ba las/ des de na tshong dpon zhig skra dang kha spu ring ba mthong nas/ des de la me long bstan pa dang / des smras pa/ 'phags pa 'di lta bu'i</text></item>
<item><p>46b1</p><section>'dul ba</section><text>mkhyen pa yang mnga' 'am/ des smras pa yod do// gal te mnga' na bregs shig/ des breg par brtsams pa dang khyim bdag gnyid log nas bregs zin pa dang sad do// des smras pa/ 'phags pa bregs lags sam/ khyim bdag bregs zin to// de mgu nas smras pa/ 'phags pa</text></item>
<item><p>46b2</p><section>'dul ba</section><text>bdag lhag par glo ba dga' bas khyod mchog ci bzhed pa don to// des smras pa/ kho bos sangs rgyas la sogs pa dge slong gi dge 'dun nas thug la spyan drangs kyis nas thug byin cig/ des smras pa/ 'phags pa nas thug lta khyod ci rung bza' ba dang bca' ba bsod pa dag 'bul gyis bzhud la</text></item>
<item><p>46b3</p><section>'dul ba</section><text>spyan drongs shig/ nad med par gyur cig ces smras nas de song ngo // de nas khyim bdag des gtsang zhing bsod pa zhes bya ba nas/ dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o// de nas bza' ba dang bca' ba bsod pa dag brims pa na/</text></item>
<item><p>46b4</p><section>'dul ba</section><text>dge slong rnams kyis bsams pa/ bdag cag ngan pa la mgron du bos na kha zas bsod pa 'di bdag cag gis ji ltar blang zhes de rnams kyis ma blangs pa'i skabs de/ dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ gal te ngan pa la mgron du bos la</text></item>
<item><p>46b5</p><section>'dul ba</section><text>kha zas bsod pa rnyed na longs spyad par bya ste/ de la 'gyod par mi bya'o// bcom ldan 'das kyis dgongs pa/ nyes pa gang byung ba de ni dge slong dag rigs dang mthun pa'i snod thogs pa las gyur gyis/ de lta bas na dge slong gis rang gi bzo bstan par mi bya/ rigs dang mthun pa'i snod kyang bsrel bar mi</text></item>
<item><p>46b6</p><section>'dul ba</section><text>bya'o// srel na 'gal tshabs can du 'gyur ro// sngon sman pa yin na gtsa' khab kyi snod srel ba dang / sngon yi ge pa yin na ram phyis srel ba dang / bzo mkhan rab tu byung na khab ral srel ba ni ma gtogs so// bcom ldan 'das gyad yul nas ljongs rgyu zhing gshegs te sdig can du byon nas sdig can</text></item>
<item><p>46b7</p><section>'dul ba</section><text>na srin bu pad pa'i tshal stug po na bzhugs so// sdig can na tshe dang ldan pa kun dga' bo'i zhang po gyad sna chen po la gtogs pa 'od ldan zhes bya ba zhig gnas pa de shin tu ma dad pa zhig ste/ bcom ldan 'das sdig can gyi gyad yul nas ljongs rgyu zhing gshegs te/ sdig can du byon nas sdig can na</text></item>
<item><p>47a1</p><section>'dul ba</section><text>srin bu pad pa'i tshal stug po na bzhugs so// zhes thos so// thos nas kyang gros bya bar brtsams pa/ shes ldan dag bcom ldan 'das gyad yul nas ljongs rgyu zhing gshegs pa na sdig can du byon nas/ sdig can na srin bu pad pa'i tshal stug po na bzhugs so// zhes thos</text></item>
<item><p>47a2</p><section>'dul ba</section><text>kyis/ gal te bdag cag re res sangs rgyas la sogs pa dge slong gi dge 'dun gdugs tshod gsol na gzhan gyis skabs mi rnyed par 'gyur bas ye khrims zhig bca' bar bya ste/ bdag cag sus kyang gcig pus sangs rgyas la sogs pa dge slong gi dge 'dun gdugs tshod gsol bar mi bya</text></item>
<item><p>47a3</p><section>'dul ba</section><text>zhing bdag cag 'dus pa kho nas gdugs tshod gsol bar bya'o// bdag cag las gang zhig gcig pu kho nas gdugs tshod gsol na/ de la tshogs kyis kAr ShA pa Na drug bcu'i chad pa gcad do// de nas sdig can gyi gyad thams cad 'dus nas/ bcom ldan 'das gang na ba der dong ste lhags pa</text></item>
<item><p>47a4</p><section>'dul ba</section><text>dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang / bcom ldan 'das kyis chos dang ldan pa'i gtam gyis sdig can gyi gyad rnams la zhes bya ba nas/ yang dag par rab tu dga' bar mdzad nas cang mi gsung ngo zhes bya</text></item>
<item><p>47a5</p><section>'dul ba</section><text>ba'i bar gong ma bzhin du'o// de nas sdig can gyi gyad rnams stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang</text></item>
<item><p>47a6</p><section>'dul ba</section><text>bdag cag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis sdig can gyi gyad rnams la cang mi gsung bas gnang ngo // de nas sdig can gyi gyad rnams kyis/ bcom ldan 'das cang mi gsung bas gnang bar rig nas/ bcom ldan 'das</text></item>
<item><p>47a7</p><section>'dul ba</section><text>kyis gsungs pa la mngon par dga' ste/ rjes su yi rangs nas/ bcom ldan 'das kyi zhabs gnyis la mgo bos phyag byas te stan las langs te song ngo // gyad sna chen po la gtogs pa 'od ldan ni de nyid na 'dug pa dang / de la tshe dang ldan pa kun dga' bos smras pa/ 'od ldan ci khyod</text></item>
<item><p>47b1</p><section>'dul ba</section><text>dad par gyur tam/ des smras pa/ bdag dad par ni ma gyur mod kyi 'on kyang tshogs kyi khrims su bcas pa zhes bya ba nas/ kAr ShA pa Na drug bcu'i chad pas gcad do zhes bya ba'i bar gong ma bzhin du'o// khyod chad pas 'jigs nas bcom ldan 'das la blta ba'i phyir 'ongs pa lta zhig//</text></item>
<item><p>47b2</p><section>'dul ba</section><text>btsun pa de lta lags so// de nas tshe dang ldan pa kun dga' bos gyad sna chen po la gtogs pa 'od ldan khrid de bcom ldan 'das gang na ba der song nas phyin pa dang / bcom ldan 'das la 'di skad ces gsol to// btsun pa/ gyad sna chen po la gtogs pa 'od ldan 'di ni sangs rgyas la</text></item>
<item><p>47b3</p><section>'dul ba</section><text>mngon par ma dad/ chos la ma lags/ dge 'dun lam lags na/ bcom ldan 'das kyis ji ltar 'di sangs rgyas la mngon par dad cing chos dang dge 'dun la mngon par dad par 'gyur ba de ltar chos legs par bshad du gsol/ bcom ldan 'das kyis tshe dang ldan pa kun dga' bo la cang mi</text></item>
<item><p>47b4</p><section>'dul ba</section><text>gsung bas gnang ngo // de nas bcom ldan 'das kyis gyad sna chen po la gtogs pa 'od ldan gang thos pas gyad sna chen po la gtogs pa 'od ldan sangs rgyas la mngon par dad/ chos dang dge 'dun la mngon par dad par 'gyur ba de lta bu'i chos bshad pa mdzad do// de nas gyad sna chen po la</text></item>
<item><p>47b5</p><section>'dul ba</section><text>gtogs pa 'od ldan stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing</text></item>
<item><p>47b6</p><section>'dul ba</section><text>mchis na gnang bar mdzad du gsol/ 'od ldan nga sngar sdig can gyi gyad rnams kyis spyan drangs zin to// bcom ldan 'das gnang bar mdzod cig dang / ji ltar sdig can gyi gyad rnams btub pa de ltar bdag bgyid do// 'od ldan gal te sdig can gyi gyad rnams btub na de bzhin du ngas</text></item>
<item><p>47b7</p><section>'dul ba</section><text>khyod la gnang ngo // de nas gyad sna chen po la gtogs pa 'od ldan gyis bcom ldan 'das kyi zhabs gnyis la mgo bos phyag byas nas stan las langs te chas nas sdig can gyi gyad rnams gang na ba der song ste phyin pa dang / sdig can gyi gyad rnams la 'di skad ces smras so// shes ldan dag</text></item>
<item><p>48a1</p><section>'dul ba</section><text>re zhig sdod cig bdag gis thog mar bcom ldan 'das dang dge slong gi dge 'dun gdugs tshod gsol nas/ de'i 'og tu khyed cag gis kyang bcom ldan 'das dang / dge slong gi dge 'dun gdugs tshod gsol na dka' bar mi 'gyur ro// de rnams kyis smras pa/ kho bo cag</text></item>
<item><p>48a2</p><section>'dul ba</section><text>gis sngar sangs rgyas la sogs pa dge slong gi dge 'dun spyan drangs zin pas kho bo cag mi nyan to// des smras pa/ ji ste mi btub na bca' ba dang btung ba re re zhing brim mo// de na ma dad pa gang yin pa de dag gis smras pa/ mi gnang ngo // dad pa can gang yin pa de dag gis smras pa/ shes</text></item>
<item><p>48a3</p><section>'dul ba</section><text>ldan dag 'di dad pa med pa zhig las/ 'dis dge 'dun mnga' ba'i yon dag 'bul bar 'gyur bas gnang ngo zhes de rnams kyis de la gnang ngo // de nas des g.yos mkhan dag bkug ste bsgo ba/ shes ldan dag kho bos yo byad thams cad sbyar gyis bca' ba gcig pu gang kho nas</text></item>
<item><p>48a4</p><section>'dul ba</section><text>'grangs par 'gyur ba de lta bur sta gon gyis shig/ des dri zhim po sna tshogs kyi rdzas la sogs pa dang ldan pa'i yo byad rnams phog pa dang / de rnams kyis dri zhim po sna tshogs kyis yongs su rgyas pa re res re re 'grangs par 'gyur ba'i bca' ba gang yin pa dag byas so// de nas sdig can gyi</text></item>
<item><p>48a5</p><section>'dul ba</section><text>gyad rnams kyis de nyid kyi nub mo nas gtsang zhing bsod pa'i zhes bya ba nas/ dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o// de nas gyad sna chen po la gtogs pa 'od ldan gyis bca' ba dang btung ba brim par brtsams pa dang / dge</text></item>
<item><p>48a6</p><section>'dul ba</section><text>slong rnams 'gyod pas longs ma spyad do// bcom ldan 'das kyis bka' stsal pa/ yon bdag la blta bar bya'o// dge slong rnams kyis sdig can gyi gyad rnams la bltas pa dang de rnams kyis smras pa/ 'phags pa dag gyad sna chen po la gtogs pa 'od ldan gyis bdag cag bslus</text></item>
<item><p>48a7</p><section>'dul ba</section><text>lags kyis bzhes shig/ de nas gyad sna chen po la gtogs pa 'od ldan gyis bca' ba brims pa dang de kho nas dge slong rnams 'grangs te/ bcom ldan 'das kyis yon bsngo ba mdzad de gshegs pas sdig can gyi gyad rnams kyi zas de dag longs ma spyad par gyur to// nyi ma gzhan zhig</text></item>
<item><p>48b1</p><section>'dul ba</section><text>la dge slong rnams bsod snyoms la zhugs pa dang bram ze dang khyim bdag rnams kyis smras pa/ sangs rgyas tshur spyon/ chos tshur spyon/ dge 'dun tshur spyon 'di dag snoms shig/ dge slong rnams 'gyod pas ma blangs so// bcom ldan 'das kyis bka' stsal pa/ ci kho bo la</text></item>
<item><p>48b2</p><section>'dul ba</section><text>sbyin nam/ 'on te bcom ldan 'das rkang gnyis rnams kyi mchog gang yin pa de la dbul zhes dri bar bya'o// gal te bcom ldan 'das rkang gnyis rnams kyi mchog gang yin pa de la'o zhes smra na bdag gir mi bya'o// 'on te bdag cag gi sangs rgyas ni khyod nyid lags so zhes smra na blang</text></item>
<item><p>48b3</p><section>'dul ba</section><text>bar bya ste/ 'di la 'gyod par mi bya'o// de bzhin du chos 'dod chags dang bral ba rnams kyi mchog gang yin pa de la'am zhes brjod par bya zhing / dge 'dun tshogs rnams kyi mchog gang yin pa de la'am zhes rgyas par sbyar bar bya'o// gleng gzhi ni mnyan yod na'o// khyim bdag cig</text></item>
<item><p>48b4</p><section>'dul ba</section><text>gis sangs rgyas la sogs pa dge slong gi dge 'dun bsro khang la spyan drangs so// de'i tshe tshe dang ldan pas ri zhes bya ba gzhon nu thor bu lang tsho la bab pa rab tu byung nas ring po ma lon pa/ bsnyen par rdzogs nas ring po ma lon pa/ chos 'dul ba 'dir 'ongs nas ring po ma lon pa/ des</text></item>
<item><p>48b5</p><section>'dul ba</section><text>bsams pa/ bcom ldan 'das kyis gang gis nyung ngu byin pa dang gang gis mang du byin pa dang / gang gis bzang po byin pa dang / gang gis yid dga' bas las byas pa dang / gang gis rab tu dang ba'i sems kyis rjes su yi rang ba de dag thams cad ni bsod nams kyi skal ba can du 'gyur</text></item>
<item><p>48b6</p><section>'dul ba</section><text>ro zhes gsungs kyis/ ma la bdag gis kyang las shig bya'o snyam nas des shing gshag par brtsams pa las ji tsam na shing rul pa zhig gi ser ka nas sbrul gdug pa zhig byung nas rkang pa g.yas pa'i mthe bo la zin pa dang / de dug gi shugs kyis brgya la nas sa la 'gyel te dbu bar</text></item>
<item><p>48b7</p><section>'dul ba</section><text>skyug cing bzhin yang gyur/ mig kyang gyur te/ de de ltar sdug bsngal ba bram ze dang khyim bdag rnams kyis mthong nas smras pa/ shes ldan dag 'di khyim bdag su zhig gi bu yin/ gzhan dag gis smras pa/ che ge mo zhig gi'o// de dag gis smras pa/ dge sbyong shAkya'i sras mgon</text></item>
<item><p>49a1</p><section>'dul ba</section><text>med pa rnams kyi nang du rab tu byung gi gal te rab tu ma byung bar gyur na nye du rnams kyis 'di la dpyad byas pa zhig ces bya ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ sman pa la dris la dpyad byos shig/ dge slong</text></item>
<item><p>49a2</p><section>'dul ba</section><text>dag gis sman pa la dris pa dang / des smras pa/ 'phags pa sbyar ba'i zas gsol cig pa'i skabs de dge slong dag gis bcom ldan 'das la gsol pa dang / bcom ldan 'das kyis bka' stsal pa/ sman pas bstan na sbyin par bya'o// dge slong dag gis zas sbyar ba ji lta bu yin pa ma</text></item>
<item><p>49a3</p><section>'dul ba</section><text>shes nas/ de rnams kyis sman pa la dris pa dang / des smras pa/ 'phags pa dag khyed nyid kyi ston pa bcom ldan 'das ni thams cad mkhyen pa thams cad gzigs pa kho na nyid yin te/ de nyid mkhyen to zhes pa dge slong rnams kyis bcom ldan 'das la gsol pa dang / bcom ldan</text></item>
<item><p>49a4</p><section>'dul ba</section><text>'das kyis bka' stsal pa/ dge slong dag zas sbyar ba ni lci ba dang / gcin dang / thal ba dang sa'o// de la lci ba ni byung nas ring po ma lon pa'i be'u rnams kyi'o// gcin yang de dag kho na'o// thal ba ni shing lnga po kan tsa na'i dang / ka pi d+ha ka'i dang / a shwat+tha'i dang / u dum bA ra'i dang /</text></item>
<item><p>49a5</p><section>'dul ba</section><text>n+ya gro d+ha'i'o// sa ni sa las sor bzhi'i 'og nas phyung ba'o// 'di ni sbyar ba'i zas yin no// de nas dge slong rnams kyis tshe dang ldan pas ril zas sbyar ba byin na/ 'on kyang sos par ma gyur pa'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>49a6</p><section>'dul ba</section><text>kyis bka' stsal pa/ kun dga' bo khyod kyis nga las rma bya chen mo'i rig sngags bzung nas kun chub par byas te/ dge slong sa ri la bsrung ba dang / yongs su bskyab pa dang / yongs su gzung ba dang / dug gzhil ba dang / chad pa spang ba dang / dug gsad pa dang / mtshams</text></item>
<item><p>49a7</p><section>'dul ba</section><text>gcad pa dang / sa bcing bar nus sam/ bcom ldan 'das kyis bka' stsal du gsol mnyan te bgyi'o// // 'dul ba gzhi/ bam po drug bcu pa/ de nas bcom ldan 'das kyis de'i tshe rma bya chen mo'i rig sngags 'di bka' stsal to// sangs rgyas la phyag 'tshal</text></item>
<item><p>49b1</p><section>'dul ba</section><text>lo/ chos la phyag 'tshal lo// dge 'dun la phyag 'tshal lo// 'di lta ste/ a ma le/ bi ma le/ nir ma le/ mang+ga l+ye/ hi ra N+ye/ hi ra N+ye/ gar+b+he/ b+ha dre/ su b+ha dre/ sa man+ta/ b+ha dre/ shrI b+ha dre/ sarba ar+tha sA d+ha ni/ pa ra mAr tha sA d+ha ni/ sarba a nar tha pra sha ma ni/ sarba mang ga la sA d+ha ni/ mA na</text></item>
<item><p>49b2</p><section>'dul ba</section><text>si/ mA na si/ ma hA mA na si/ a ts+yu te/ ad b+hu te/ ad d+yan b+hu te/ mug te/ mo tsa ni/ mok+Sha ni/ a ra dze/ bi ra dze/ a ma re/ a mr-i te/ a ma ra Ni/ brah+me/ bra h+mA swa re/ sU ra Ni/ sU ra Na ma nor the/ mug te/ dzI ban te/ sa ri'i gnod pa dang / 'jigs pa dang / nad thams cad las</text></item>
<item><p>49b3</p><section>'dul ba</section><text>srungs shig swA hA/ btsun pa bka' bzhin 'tshal zhes tshe dang ldan pa kun dga' bos bcom ldan 'das kyi spyan snga nas rma bya chen mo'i rig sngags blangs nas/ dge slong sa ri la bde legs su 'gyur ba byas pas dug med nas sngon gyi ji lta ba bzhin du gyur to// dge slong rnams the tshom</text></item>
<item><p>49b4</p><section>'dul ba</section><text>skyes nas the tshom thams cad gcod pa sangs rgyas bcom ldan 'das la zhus pa/ bcom ldan 'das ji tsam du bcom ldan 'das kyis rma bya chen mo'i rig sngags sman pa dang / gces spras bgyid pa ngo mtshar che lags so// dge slong dag da ltar 'ba' zhig tu ma yin te/ ji ltar 'das</text></item>
<item><p>49b5</p><section>'dul ba</section><text>pa'i dus na yang nga log par ltung ba'i lus mi khom par gyur pa na rig sngags kyi rgyal mo rma bya chen mos phan pa dang gces spras byas pa de nyon cig/ dge slong dag sngon byung ba ri'i rgyal po gangs ri'i lho phyogs kyi ngos la rma bya'i rgyal po gser du snang ba zhes bya ba zhig gnas te/ de nang par</text></item>
<item><p>49b6</p><section>'dul ba</section><text>rma bya chen mo'i rig sngags 'dis bde legs su 'gyur ba byas te nyin mo bde legs su gnas/ nub kar bde legs su 'gyur ba byas te mtshan mo bde legs su gnas so// de dus gzhan zhig na 'dod pa'i 'dod chags la lhag par chags/ 'dod pa rnams la zhe na/ 'chums/ brgyal</text></item>
<item><p>49b7</p><section>'dul ba</section><text>myos/ rab tu rmongs/ rab tu brgyal te/ bag med pas nags kyi rma bya chen mo rab tu mang po rnams dang lhan cig tu kun dga'i ra ba nas kun dga'i ra ba dang / skyed mos tshal nas skyed mos tshal dang / ri'i ngos nas ri'i ngos su rgyu ba las ji tsam na ri'i ser ga zhig tu zhugs pa dang / de</text></item>
<item><p>50a1</p><section>'dul ba</section><text>der yun ring du phyir rgol ba/ dgrar gyur pa/ 'tshe bar gyur pa/ glags lta ba rnams kyis rma bya'i rnyis bzung ste/ de mi mdza' ba'i nang du son pa dang / rab tu rmongs pa las dran pa rnyed nas rma bya chen mo'i rig sngags 'di kho na yid la byas so// 'di lta ste/ a ma le/</text></item>
<item><p>50a2</p><section>'dul ba</section><text>bi ma le/ nir ma le/ mang ga l+ye/ hi ra N+ye/ hi ra N+ye/ gar+b+he/ b+ha dre/ su b+ha dre/ sa man+ta b+ha dre/ shrI b+ha dre/ sarba ar+tha sA d+ha ni/ pa ra mAr tha sA d+ha ni/ sarba a nar tha pra sha ma Ni/ sarba mang ga la sA d+ha ni/ mA na si mA na si/ ma hA mA na si/ a ts+yu te/ ad b+hu te/ ad d+yan b+hu te/ mug te</text></item>
<item><p>50a3</p><section>'dul ba</section><text>mo tsa ni/ mo k+Sha Ni/ a ra dze/ bi ra dze/ a ma re/ a mr-i te/ a mar Ni/ bra h+me/ brah+mA swa re/ sU ra Ne/ sU ra Na ma no ra the/ mug te/ dzI ban ti/ bdag gnod pa thams cad las srungs shig swA hA/ des rma bya'i rnyi chad nas bros so// dge slong dag ji snyam du sems/ de'i tshe de'i dus kyi rma</text></item>
<item><p>50a4</p><section>'dul ba</section><text>bya'i rgyal po gser du snang ba zhes bya ba gang yin pa de ni nga yin te/ de na yang nga la rma bya chen mo'i rig sngags kyis phan pa dang gces spras byas so// da ltar na yang nga'i rma bya chen mo'i rig sngags kyis phan pa dang gces spras byas so// btsun pa bcom ldan 'das kyi rig sngags kyis</text></item>
<item><p>50a5</p><section>'dul ba</section><text>dge slong sa ri la ji tsam pa bde legs su byas par gyur pa la gzigs/ dge slong dag da ltar 'ba' zhig ma yin gyi ji ltar 'das pa'i de yang nyon cig/ dge slong dag sngon byung ba bA rA Na sI'i grong khyer na sbrul sngags mkhan zhig yod do// rgyal rigs kyi khye'u zhig sbrul gyis zin nas</text></item>
<item><p>50a6</p><section>'dul ba</section><text>de shi ba dang / sbrul sngags mkhan gyis rig sngags kyis de sos par byas so// dge slong dag ji snyam du sems/ de'i tshe de'i dus kyi sbrul sngags mkhan gang yin pa de ni nga nyid yin no// de'i tshe de'i dus kyi khye'u gang yin pa de ni dge slong sa ri yin no// sman gyi gzhi rdzogs</text></item>
<item><p>50a7</p><section>'dul ba</section><text>so// // gos kyi gzhi'i bsdus pa'i sdom ni// 'tsho byed dang ni gso ras dang // de bzhin kha tshar ring po dang // dbyar ral bar ni rig bya dang // shi ba'i dus dang nye dga' dang // tha ma dag ni nad pa yin// bsdus pa'i sdom ni/ 'tsho byed dang ni gsum 'dral dang //</text></item>
<item><p>50b1</p><section>'dul ba</section><text>dbyar gyi ras chen gding ba dang // g.yan pa bde gshegs mon dar dang // bal dang sha na zar ma'i ras// sdom la/ dum bu sa skyong seng ge dang / de bzhin yangs par song ba dang // sems 'phrog drang srong sa 'tsho dang // a mra skyong dang 'jigs med dang // tshong dpon chung ma</text></item>
<item><p>50b2</p><section>'dul ba</section><text>rigs skyes dang // sman pa yi ni lung dang ni// rdo 'jog dang ni bzang byed dang // u dum bA ra gzhal ba dang // bskyed dang rgyal rigs skyed mos tshal// bcom brlag gyad dang bud med sbrul// ya mu na dang dur khrod dang // yangs pa mig dang srin gyi med// rgyal po'i khab</text></item>
<item><p>50b3</p><section>'dul ba</section><text>bdun bzhi lnga dang // 'tsho byed sde tshan bsdus pa yin// lus 'phags na rgyal po 'phags skyes po zhes bya ba 'byor pa dang / rgyas pa dang / bde ba dang / lo legs pa/ skye bo dang mi mang pos gang ba na rgyal srid byed du 'jug go// de'i blon po dum bu la sogs pa lnga brgya yod pa</text></item>
<item><p>50b4</p><section>'dul ba</section><text>las blon po'i mchog dum bus chos dang mthun par rgyal srid byed du 'jug ste/ tha snyad du bya ba yang rigs pas lta bar byed do// des na skye bo'i tshogs thams cad de'i ngor bltas shing 'dug go// des rigs mnyam pa las chung ma blangs te/ de de dang lhan cig rtse bar byed/ dga'</text></item>
<item><p>50b5</p><section>'dul ba</section><text>bar byed/ dga' mgur spyod par byed de de rtse bar byed/ dga' bar byed/ dga' mgur spyod par byed pa las khye'u zhig btsas te/ de'i btsas ston nyi ma bdun gsum nyi shu gcig tu zhes bya ba nas sa skyong zhes bya bar btags so zhes bya ba'i bar gong ma bzhin du'o// de yang</text></item>
<item><p>50b6</p><section>'dul ba</section><text>rtse bar byed/ dga' bar byed/ dga' mgur spyod par byed pa las khye'u zhig btsas te gong ma bzhin du rgyas par sbyar te/ de ni seng ge zhes bya bar btags so// sa skyong dang seng ge rim gyis gzhon nur gyur na yang blon po'i mchog tu dum bu ni thog ma nyid nas dpa' zhing pha rol</text></item>
<item><p>50b7</p><section>'dul ba</section><text>gnon pa gnas lnga la byang ba yin te/ des na blon po rnams kyi mchog tu gyur to// gang gi tshe bu'i mthu skyes pa de'i tshe/ lhag par yang blon po thams cad zil gyis mnan te 'dug go// de nas blon po de rnams zil gyis non pas mi bzod pa skyes nas phan tshun du gros byas te rgyal</text></item>
<item><p>51a1</p><section>'dul ba</section><text>po'i drung du dong ngo // de nas skabs la bab par rig nas rgyal po la smras pa/ lha rgyal po su lags/ des smras pa/ shes ldan dag gis brtag tu ci yod rgyal po lha nga yin mod/ gzhan su zhig yin/ de rnams kyis smras pa/ lha rgyal po ni dum bu lags kyis</text></item>
<item><p>51a2</p><section>'dul ba</section><text>lha ma lags so// gal te de 'tshal bar gyur na lha rgyal srid las phyung nas rang nyid cod pan bcings te/ rgyal srid kyi dbang phyug la dbang bgyid par 'gyur ro// rgyal pos bsams pa/ des 'di dag thams cad zil gyis mnan pas des na dbyen byed do snyam mo// re zhig dus gzhan</text></item>
<item><p>51a3</p><section>'dul ba</section><text>zhig na rgyal po blon po'i tshogs kyis yongs su bskor te 'dug pa dang / blon po'i mchog dum bu rgol ba dang phyir rgol ba brgyad stong gis yongs su bskor nas rgyal po'i pho brang du zhugs te/ rgyal po'i pho brang de gang bar byas nas 'dug go// gang gi tshe rgyal srid kyi bya ba byas nas phyir</text></item>
<item><p>51a4</p><section>'dul ba</section><text>byung ba de'i tshe yang rgyal po'i pho brang de stong par 'dug go// rgyal pos smras pa/ shes ldan dag skye bo'i tshogs thams cad phyir byung bar gyur tam/ blon po rnams kyis glags rnyed nas de rnams kyis smras pa/ lha gang gi slad du snyan du gsol pa spyan sngar bab lags mod/ gal</text></item>
<item><p>51a5</p><section>'dul ba</section><text>te dum bu 'tshal bar gyur na lha rgyal srid las phyung nas rang nyid cod pan bcings te rgyal srid kyi dbang phyug la dbang bgyid par 'gyur ro// rgyal po rnams khwa ltar khum 'phrig za ba yin pas des bsams pa/ 'di rnams kyis ji skad smras pa de bzhin du gdon mi za'o snyam nas de de la</text></item>
<item><p>51a6</p><section>'dul ba</section><text>klan ka tshol bar gyur to// 'jig rten na mdza' ba dang / mi mdza' ba dang / bar ma yod pas ji tsam na gzhan dag gis dum bu la smras pa/ khyod la rgyal po klan ka tshol zhing 'dug gis thabs legs par soms shig/ de rtog pa skyes shing de dpyod pa la zhugs pa gang du 'gro/</text></item>
<item><p>51a7</p><section>'dul ba</section><text>gal te mnyan yod du song na ni mnyan yod de yang rgyal po'i mnga' ris yin pas nyen 'di nyid yod do// de bzhin du bA rA Na sI dang / rgyal po'i khab dang / tsam pa yang gcig gi dbang du gyur pas nyen 'di nyid yod do// yangs pa can ni tshogs kyi dbang yin te/ bcu dga' ba gang</text></item>
<item><p>51b1</p><section>'dul ba</section><text>yin pa de la ni nyi shu mi dga' bar 'gyur ba yin pas ye yangs pa can du 'gro'o snyam nas des yangs pa can gyi lits+tsha bI rnams la bdag ni khyed cag gi dpung gi phag na 'dug par 'dod do zhes pho nya btang ngo // de rnams kyis gus pa'i tshul gyis lan spring ba/ yangs pa can 'dir</text></item>
<item><p>51b2</p><section>'dul ba</section><text>byon pa legs kyis spyon cig/ de nas blon po'i mchog dum bus nye du rnams bos te smras pa/ shes ldan dag bdag ni yangs pa can du chas kyis khyed cag las gang dag 'dir dga' ba de dag ni 'dug shig/ gang dag mi 'dod pa de dag ni sta gon gyis shig dang 'dong ngo //</text></item>
<item><p>51b3</p><section>'dul ba</section><text>ba lang rdzi dang phyugs rdzi rnams la bsgo ba/ khyed cag gis ba lang dang ma he yangs pa can gang na ba der skyongs shig/ zho shas 'tsho ba rnams la bsgo ba yangs pa can du 'dong gis go gyon cig/ de nas skye bo'i tshogs de ltar sta gon byed du bcug nas/ rgyal po'i drung du song ste</text></item>
<item><p>51b4</p><section>'dul ba</section><text>rkang pa gnyis la gtugs te smras pa/ lha bgyi ba cung zhig mchis te/ skyed mos tshal du mchi na gzigs su gsol// rgyal pos smras pa/ de bzhin byas song shig/ des skyed mos tshal byi dor byas nas nor gces pas shing rta bkang ste/ steng bza' ba dang bca' bas g.yogs</text></item>
<item><p>51b5</p><section>'dul ba</section><text>nas song ngo // blon po rnams kyis dum bu bros so zhes thos nas/ de rnams rings pa rings par rgyal po'i drung du song nas smras pa/ lha dum bu ni bros so// rgyal pos smras pa/ deng la slar khug shig/ de rnams kyis dpung gi tshogs yan lag bzhi pa go bskon nas bsnyags</text></item>
<item><p>51b6</p><section>'dul ba</section><text>te smras pa/ dum bu lhas bka' stsal gyis slar log shig/ des smras pa/ shes ldan dag khyed cag gis yun ring mo zhig nas kye ma'o dum bu shi'am bros par gyur kyang ci ma rung snyam du bsams pa de tshegs chung dus grub kyis deng shig/ kho bo ni bros pa yin no// de rnams kyis</text></item>
<item><p>51b7</p><section>'dul ba</section><text>rgyal po'i sems bsrung ba'i phyir mda' dang mda' dag 'dres par byas nas log ste rgyal po la smras pa/ lha blon po'i mchog dum bu ni bros so// rgyal pos ma legs so snyam du bsams nas cang mi smra bar 'dug go// dum bu yang rim gyis yangs pa can du phyin to// de'i tshe yangs</text></item>
<item><p>52a1</p><section>'dul ba</section><text>pa can na ris gsum du gnas te/ ris dang po na ni khang pa rtseg ma bdun stong ba gam gser las byas pa'o// ris bar ma na ni khang pa rtseg ma khri bzhi stong ba gam dngul las byas pa'o// ris tha ma na ni khang pa rtseg ma nyi khri chig stong ba gam zangs las byas pa ste/ de</text></item>
<item><p>52a2</p><section>'dul ba</section><text>rnams na mi dam pa dang / bar ma dang / phal pa rnams ci rigs par gnas so// yangs pa can gyi tshogs kyis khrims su bcas te bzhag pa ni ris dang por bu mo btsas pa gang yin pa de ni ris dang po nyid du gtong bar byed kyi bar mar ma yin/ tha mar ma yin no// bar ma'i gang</text></item>
<item><p>52a3</p><section>'dul ba</section><text>yin pa de ni ris dang po dang bar ma la gtong bar byed do// tha ma'i gang yin pa de ni ris gsum char du gtong bar byed do// bud med rnams ni yangs pa can ma gtogs par gzhan du mi gtong zhing mi 'byin to// bud med rin po che ni su la yang mi gtong bar tshogs spyi'i yongs su longs</text></item>
<item><p>52a4</p><section>'dul ba</section><text>spyad pa kho nar byed do// dum bu ni skyes bu dam pa yin no zhes te ris dang por khang pa byin nas/ de na gnas par brtsams pa las gang gi tshe tshogs 'dus pa de'i tshe de bos kyang 'dur ma btub nas/ de la yangs pa can gyi lits+tsha bI rnams kyis smras pa/ dum bu khyod ci'i phyir mi 'du/</text></item>
<item><p>52a5</p><section>'dul ba</section><text>des smras pa/ 'du ba kho na las bdag la nyes dmigs byung bas bdag mi 'du'o// yangs pa can pa rnams kyis smras pa/ dum bu 'dus shig/ 'dir nyes dmigs ci zhig 'byung des 'du bar brtsams nas blo gros ma byin no// de rnams kyis smras pa/ dum bu blo gros byin</text></item>
<item><p>52a6</p><section>'dul ba</section><text>cig/ des smras pa/ gang gi phyir blo gros kho nas bdag la nyes dmigs byung bas na blo gros ni mi sbyin no// de rnams kyis smras pa/ blo gros byin cig 'dir nyes dmigs ci zhig 'byung / de tshogs dang lhan cig 'dus nas blo gros kyang byin no// sngon yangs pa can gyi lits+tsha bi+A</text></item>
<item><p>52a7</p><section>'dul ba</section><text>rnams gang su la yang rung yi ge spring bar byed na rtsub po dang bcas par yi ge spring bar byed do// gang gi tshe dum bus blo gros byin pa de'i tshe 'jam po dang bcas par yi ge spring bar byed do// gang dag la 'jam po dang bcas par yi ge 'ongs par gyur pa de rnams phan tshun du gros byas pa/</text></item>
<item><p>52b1</p><section>'dul ba</section><text>shes ldan dag gang gis na yangs pa can gyi tshogs sngon rtsub pa dang bcas par spring bar byed pa las/ de 'jam po dang bcas par gyur pa la rgyu ci zhig yod/ gzhan dag gis smras pa/ khyad par yod de lus 'phags kyi rgyal po'i blon po'i mchog dum bu der 'ongs nas/</text></item>
<item><p>52b2</p><section>'dul ba</section><text>de dag de'i blo gros bzhin byed de/ des na da ltar 'jam po dang bcas par spring bar byed do// dum bus sa skyong dang seng ge khyim phub nas seng ge rtse bar byed/ dga' bar byed/ dga' mgur spyod par byed pa las bu mo zhig btsas te/ de'i btsas ston rgya cher byas nas gos</text></item>
<item><p>52b3</p><section>'dul ba</section><text>can zhes bya bar btags so// de ltas mkhan rnams kyis mthong nas khye'u zhig btsa' bar 'gyur te/ des pha srog dang phral nas rang nyid cod pan bcings te rgyal srid byed par 'gyur ro zhes lung bstan to// de yang rtse bar byed/ dga' bar byed/ dga' mgur spyod par</text></item>
<item><p>52b4</p><section>'dul ba</section><text>byed pa las bu mo zhig btsas te/ de'i btsas ston yang rgya cher byas nas nye gos can zhes bya bar btags so// de yang ltas mkhan rnams kyis mthong nas bu mtshan rdzogs pa zhig btsa' bar 'gyur ro zhes lung bstan to// sa skyong gdug pa rtsal che ba zhig pas yangs pa can gyi lits+tsha</text></item>
<item><p>52b5</p><section>'dul ba</section><text>bI rnams kyi skyed mos tshal rnams ma rung bar byas pa dang / skyed mos tshal srung ba rnams kyis smras pa/ yangs pa can gyi lits+tsha bI rnams ni gdug pa rtsal po che yin gyis de dag gi skyed mos tshal rnams ma rung bar ma bya shig ces des slar bzlog kyang ma btub nas skyed mos tshal srung ba rnams</text></item>
<item><p>52b6</p><section>'dul ba</section><text>kyis dum bu la smras pa/ khyod kyi bus yangs pa can gyi lits+tsha bI rnams kyi skyed mos tshal rnams ma rung bar byas te/ lits+tsha bI 'di dag rnams gdug pa rtsal po che yin pas 'di la gnod pa byas su 'ong gis 'di slar zlog cig/ des de bkug nas smras pa/ bu yangs pa can gyi lits+tsha</text></item>
<item><p>52b7</p><section>'dul ba</section><text>bI rnams ni gdug pa rtsal po che yin gyis 'di dag gi skyed mos tshal ma rung bar ma bya zhig/ de dag gis gnod par byas sa re/ des smras pa/ yab 'di dag la ni skyed mos tshal mchis na bdag cag la ni ma mchis so// des smras pa/ bu skyed mos tshal gyi don du tshogs la</text></item>
<item><p>53a1</p><section>'dul ba</section><text>gsol ba gdab bo// des tshogs la gsol ba btab pa/ shes ldan dag bdag gi bu gnyis la skyed mos tshal ma mchis kyis bdag la skyed mos tshal zhig thugs dpag mdzad pa'i rigs so// de rnams kyis de dag la skyed mos tshal rnying pa zhig byin pa las/ de na</text></item>
<item><p>53a2</p><section>'dul ba</section><text>shing sA la chen po zhig yod de/ de la gcig gis bcom ldan 'das kyi sku'i gzugs brnyan byed du bcug go// cig shos kyis ni zhal sros byas so// de bzhin du gnas brtan rnams kyis kyang mdo sde'i nang du sangs rgyas bcom ldan 'das yangs pa can na sa skyong dang seng ge'i shing sA</text></item>
<item><p>53a3</p><section>'dul ba</section><text>la'i tshal na bzhugs so zhes brjod do// sa skyong gis bya ba ma yin pa stong phrag dag byas pas lits+tsha bI rnams smod par byed/ gzhogs 'phyas byed/ kha zer bar byed do// de nas dum bus bkug ste bsgo ba/ bu khyod tshogs 'khrug par ma byed par ri 'or che ge mo zhig tu song la der</text></item>
<item><p>53a4</p><section>'dul ba</section><text>rang gi zhing las kyi mtha' rnams la zhal ta byed cing 'dug shig/ de der song nas rang gi zhing las kyi mtha' rnams la zhal ta byed par brtsams so// ji tsam dus gzhan zhig na yangs pa can gyi sde dpon shi nas de rnams kyis blon po'i mchog dum bu sde dpon du bcug pa las</text></item>
<item><p>53a5</p><section>'dul ba</section><text>des kyang dus thung ngu zhig tu chos dang mthun pas sde dpon byas nas shi'o// yangs pa can gyi tshogs 'dus nas su zhig sde dpon du gzhug ces byas pa dang / de nas kha cig gis smras pa/ blon po'i mchog dum bus tshogs yongs su bskyangs pas na de nyid kyi bu gzhag go// kha cig</text></item>
<item><p>53a6</p><section>'dul ba</section><text>gis smras pa/ de'i bu sa skyong ni gdug pa rtsal po che zhig ste/ gal te de sde dpon du bcug na gdon mi za bar tshogs phye bar 'gyur ro// de'i nu bo seng ge gang yin pa de ni des pa 'grogs na bde ba tshogs kyi sems mgu bar byed nus pa zhig pas/ gal te tshogs 'dod na de sde</text></item>
<item><p>53a7</p><section>'dul ba</section><text>dpon du gzhug go// thams cad dga' bas de rnams 'dus nas seng ge'i gan du song ste/ seng ge khyod la sde dpon sbyin no// des smras pa/ sa skyong ni bdag gi phu bo yin pas de sde dpon du chug shig/ de rnams kyis smras pa/ seng ge sde dpon khyod kyi rigs brgyud kyis rim</text></item>
<item><p>53b1</p><section>'dul ba</section><text>pas 'ongs pa yin nam ci tshogs gang la 'drang ba des sde dpon bya bar zad mod/ gal te khyod mi 'dod na kho bo cag gis gzhan zhig sde dpon du gzhug go// des bsams pa/ gal te bdag gi khyim nas sde dpon gzhan du shor na de ni ma 'os pas ye bkur ro snyam nas des khas</text></item>
<item><p>53b2</p><section>'dul ba</section><text>blangs pa dang / de rnams kyis bkur sti chen pos sde dpon du bcug go// yangs pa can pa rnams sngon gang la yi ge spring ba de la dum bu la sogs pa tshogs kyis bka' stsal pa zhes 'dri bar byed pa las/ gang gi tshe seng ge sde dpon du gyur pa de'i tshe seng ge la sogs pa tshogs</text></item>
<item><p>53b3</p><section>'dul ba</section><text>kyis bka' stsal pa zhes 'dri bar byed do// ji tsam dus gzhan zhig na ri 'or na sa skyong rang gi zhing blas kyi mtha' rnams la zhal ta byed pa'i ri 'or ba gang yin pa der spring ba 'ongs pa dang / sa skyong gis phye ste bklags nas des smras pa/ shes ldan dag sngon ni yangs pa can gyi</text></item>
<item><p>53b4</p><section>'dul ba</section><text>tshogs dum bu la sogs pa'i tshogs kyis bka' stsal pa zhes 'dri na/ da ni seng ge la sogs pa tshogs kyis bka' stsal pa zhes 'dri na/ ci kho bo'i pha shi'am/ de rnams kyis smras pa shi'o// de mi bzod pa skyes nas yangs pa can du song ste smras pa/ phu bo nga 'dug</text></item>
<item><p>53b5</p><section>'dul ba</section><text>bzhin du khyod kyis sde dpon bya ba ci ga rigs sam/ seng ges ji ltar gyur pa de la smras pa dang / de yangs pa can gyi lits+tsha bI rnams la mi bzod pa skyes nas bsams pa/ bdag la yangs pa can pa rnams kyis bkur sti ma yin pa byas kyis rgyal po'i khab tu 'gro'o snyam nas/ des</text></item>
<item><p>53b6</p><section>'dul ba</section><text>rgyal po gzugs can snying po la bdag lha'i btsan phag na mchis par 'tshal lo zhes pho nya btang ngo // des de la spring pa 'ong ba legs kyis shog shig ces spring ngo // de rgyal po'i khab tu 'ongs pa dang / de nas rgyal po gzugs can snying pos blon po'i mchog tu bcug go// ji tsam</text></item>
<item><p>53b7</p><section>'dul ba</section><text>dus gzhan zhig na rgyal po gzugs can snying po'i btsun mo dam pa shi nas de 'gram pa la lag pa gtad de sems khong du chud cing 'dug pa de sa skyong gis mthong nas smras pa/ lha ci'i slad du zhal la phyag gtad de thugs mi dgyes shing bzhugs/ des smras pa/ nga'i btsun mo dam</text></item>
<item><p>54a1</p><section>'dul ba</section><text>pa shi na ci'i phyir sems khong du chud cing mi 'dug/ lha thugs ngan ma mdzad cig/ bdag gi nu bo la bu mo gzugs dang lang tsho phun sum tshogs pa lha kho na la 'os pa gnyis mchis na/ de la gcig la ni pha 'gums pa'i bu zhig btsa' bar 'gyur/ cig shos la</text></item>
<item><p>54a2</p><section>'dul ba</section><text>ni mtshan phun sum tshogs pa zhig btsa' bar 'gyur ro zhes lung bstan na lha'i ched du de gang khrid de mchi/ bu mtshan phun sum tshogs pa btsa' bar 'gyur ba zhes lung bstan pa gang yin pa de'o// de nas sa skyong gis seng ge la spring ba rgyal po gzugs can snying po'i btsun mo dam pa shi nas</text></item>
<item><p>54a3</p><section>'dul ba</section><text>khyod kyi nye gos can tshur bkri zhig dang btsun mo dam par 'gyur ro// des de la yi ge lan spring ba/ gar bskor kyang khyod kho na la bdag 'dri bar zad de/ khyod kyis byas pa gang yin pa de ni tshad ma'i mchog yin pas khyod nyid shes so// ji ltar tshogs kyis khrims su bcas pa yangs</text></item>
<item><p>54a4</p><section>'dul ba</section><text>pa can las gzhan du bu mo mi gtong ngo zhes bcas mod kyi/ 'on kyang khyod nyid 'ongs te skyed mos tshal du sdod cig dang / kho bos de skyed mos tshal du phyung ba dang khyod kyis khrid de song shig/ de nas sa skyong gis rgyal po la mchi phyag byas nas shing rtar zhugs te yangs pa can du song</text></item>
<item><p>54a5</p><section>'dul ba</section><text>ba las rim gyis phyin nas skyed mos tshal du bsdad do// de'i tshe yangs pa can gyi sgo srung zhig shi nas mi ma yin pa rnams su skyes pa des yangs pa can pa rnams la bstan pa/ bdag ni mi ma yin pa rnams su skyes kyis bdag gi gnod sbyin gyi gnas byos la mgul pa la dril dpyangs</text></item>
<item><p>54a6</p><section>'dul ba</section><text>shig dang gal te yangs pa can rnams la phyir rgol ba 'ga' zhig 'ongs na bdag gis ji tsam du zin pa'am/ 'bros par gyur pa de srid du dril gyi sgra bsgrags par bya'o// de rnams kyis gnod sbyin gyi gzugs brnyan byas nas mgul pa la dril btags te/ gar dang / glu</text></item>
<item><p>54a7</p><section>'dul ba</section><text>dang / rol mo'i sgra dang / gtor ma dang / me tog phreng gi yo byad kyis sgo khang du bzhag go// sa skyong gis seng ge la spring ba/ kho bo skyed mos tshal na sdod kyis byung shig/ des yangs pa can gyi tshogs la brtags nas khyim du song ste nye gos can la smras pa/ khyod rgyal</text></item>
<item><p>54b1</p><section>'dul ba</section><text>po gzugs can snying po la byin gyis rgyan rnams thogs la skyed mos tshal du byung shig/ des rgyan rnams thogs par brtsams pa dang / gos can gyis mthong nas des smras pa/ ci zhig gi phyir rgyan thogs/ kho mo bag mar btang ngo // su zhig la/ rgyal po gzugs can snying po</text></item>
<item><p>54b2</p><section>'dul ba</section><text>la'o// des smras pa/ kho mo phu mo yin na khyod ci ste bag mar gtang / gal te de lta na khyod rgyan thogs shig/ de yang smra ba las dril gyi sgra byung ngo // yangs pa can gyi tshogs rod rod por gyur te/ bdag cag gi mi mdza' ba zhig yangs pa can du zhugs so// seng ge sngangs pas</text></item>
<item><p>54b3</p><section>'dul ba</section><text>nye gos can yin no snyam nas gos can khrid de myur ba myur bar phyir byung ba dang / sa skyong yang sngangs pas gos can shing rtar bcug ste song ngo // yangs pa can gyi tshogs kyis phyi bzhin bsnyags nas/ de dang de rnams su lhan cig 'thab par brtsams pa dang / de gnas lnga rnams la byang</text></item>
<item><p>54b4</p><section>'dul ba</section><text>ba yin pas des lits+tsha bI lnga brgya'i gnad du bsnun nas des smras pa/ shes ldan dag ngas khyed cag las lnga brgya gnad du bsnun zin gyis lhag ma rnams srog bskyab kyis slar deng shig/ de rnams kyis smras pa/ nged cag las sems can gcig kyang bsad pa med do// go phud cig</text></item>
<item><p>54b5</p><section>'dul ba</section><text>de rnams kyis go phud pa dang lnga brgya sa la 'gyel nas srog dang bral bar gyur to// de nas de rnams kyis mi 'di ni srin po yin no snyam nas skrag ste bros so// yangs pa can du lhags nas gros bya bar brtsams pa/ shes ldan dag bdag cag gi dgra 'di la gzugs can snying po'i bu</text></item>
<item><p>54b6</p><section>'dul ba</section><text>rnams lan glon du gzhug gis glegs bu la yi ger bris te sgrom bur bcug nas rgya skyegs la rgyas btab nas gzhag go zhes de rnams kyis de bzhin du byas nas bzhag go// sa skyong yang rim gyis rgyal po'i khab tu phyin nas smras pa/ nye gos can bobs shig/ des smras pa/ khu</text></item>
<item><p>54b7</p><section>'dul ba</section><text>gu bdag ni nye gos can ma lags te/ bdag ni gos can lags so// khyod kyis ci'i phyir bdag la ma smras/ de cang mi smra bar 'dug go// de nas de sdug bsngal zhing yid mi bde bas rgyal po'i drung du song ba rgyal pos mthong nas smras pa/ sa skyong 'ongs sam 'ongs pa legs so//</text></item>
<item><p>55a1</p><section>'dul ba</section><text>lha bdag mchis lags so// nye gos can khrid de 'ongs sam/ lha khrid de mchis kyang mchis la khrid de ma mchis kyang ma mchis so// ci zhig zer/ nye gos can lags snyam nas gos can khrid de mchis so// bltas khrid de shog shig/ de nang du khrid pa dang rgyal</text></item>
<item><p>55a2</p><section>'dul ba</section><text>pos lhag par gzugs dang lang tsho phun sum tshogs pa mthong nas bud med kyi yul gyis phrogs pas mthong ma thag kho nar rgyal po chags par gyur nas smras pa/ shes ldan dag bu pha gsod pa gang yin pa de ni rgyal srid kyi phyir yin pas gal te nga la bu yod par gyur na de btsas ma thag</text></item>
<item><p>55a3</p><section>'dul ba</section><text>tu ngas cod pan gyis bcing bar bya'o// de nas de dpal gyi 'byor pa chen pos bag mar blangs te/ yul lus 'phags nas 'ongs pas na lus 'phags ma zhes bya bar grags so// de de dang lhan cig rtse bar byed/ dga' bar byed/ dga' mgur spyod par byed do// re zhig dus gzhan</text></item>
<item><p>55a4</p><section>'dul ba</section><text>zhig na rgyal po gzugs can snying po kyi phyir byung ba na bsti gnas shig na drang srong mngon par shes pa lnga dang ldan pa zhig gnas so// ji tsam na mda'i long la btags pas skrag pa zhig drang srong de'i bsti gnas su zhugs shing byung ba rgyal po'i mdas gnad du bsnun to// de</text></item>
<item><p>55a5</p><section>'dul ba</section><text>nas drang srong de khros nas smras pa/ 'thab krol can gyi rgyal po bdag gi bsti gnas gcan gzan gdug pas kyang gzem par bya bar skyabs su 'ongs pa khyod kyis gsod dam zhes drang srong de rgyal po la de skad du kha zer ba dang / dpung gi tshogs 'ongs nas smras pa/ lha 'di su la g.yar mchi</text></item>
<item><p>55a6</p><section>'dul ba</section><text>rgyal pos smras pa/ nga la yin na/ shes ldan dag rgyal po la kha tshas zer ba gang yin pa de la chad pa ci yod/ lha de'i chad pa dgum pa lags so// gal te de lta na ngas drang srong 'di yongs su spangs so// de gsad par brtsams te de gsod pa na smon lam log par btab pa/ rgyal po</text></item>
<item><p>55a7</p><section>'dul ba</section><text>'thab krol can 'dis bdag nyes pa med cing gnod pa mi byed pa gsad par bkris/ gang du skyes pa der 'di srog dang bral bar byed par gyur cig/ yang bsams pa/ rgyal po 'di dag ni shin tu sbas pa/ shin tu bsrungs pa/ shin tu btsas pa yin pas gal te gzhan du skye ba blangs</text></item>
<item><p>55b1</p><section>'dul ba</section><text>na lan 'ga' yang skabs rnyed par mi 'gyur gyis/ rnam pa thams cad du bdag 'di'i btsun mo dam pa'i mngal du skye bar gyur cig ces byas so// de smon lam log par btab pas gos can gyi mngal du skyes so// gang gi tshe nyi ma kho na la nying mtshams sbyor ba blangs pa de nyid kyi nyi ma la</text></item>
<item><p>55b2</p><section>'dul ba</section><text>khrag gi char bab bo// gos can 'dod pa skyes pa/ e ma'o bdag gis lha'i rgyab kyi sha bcad cing bcad cing zos kyang ci ma rung snyam mo// de ltar gyur pa rgyal po la smras pa dang / rgyal pos ltas mkhan rnams bkug nas smras pa las/ de rnams kyis smras pa/ lha 'di ni btsun mo'i</text></item>
<item><p>55b3</p><section>'dul ba</section><text>rum du sems can zhig zhugs pa gang lags pa de'i mthu lags so// rgyal po sems khong du chud cing 'dug nas/ 'di'i 'dod pa ci zhig gis sel bar 'gyur snyam mo// mkhas pa'i rang bzhin can gzhan dag gis smras pa/ lha ras kyi bar stsang shas bltams par bgyis te</text></item>
<item><p>55b4</p><section>'dul ba</section><text>gsol la nyid btsun mo la stobs mdzod cig/ de nas rgyal pos ras kyi bar shas gang bar byas pa bgos nas bdag nyid gos can la bstabs pa dang / des rgyab kyi sha yin no snyam nas zos so// de nas de'i 'dod pa gang yin pa de dang bral bar gyur to// yang de'i 'dod pa skyes pa/</text></item>
<item><p>55b5</p><section>'dul ba</section><text>kye ma'o bdag gis lha'i khrag kho na 'thungs kyang ci ma rung snyam pa de yang rgyal po la smras pa dang / de nas rgyal pos yan lag lnga'i rtswa gtar nas khrag blud pas de 'dod pa de dang bral bar gyur to// ji tsam na zla ba dgu tshang ba dang / khye'u gzugs bzang ba/ mdzes pa blta na sdug pa zhig</text></item>
<item><p>55b6</p><section>'dul ba</section><text>btsas so// btsas te gang gi nyi ma la btsas pa de nyid kyi nyi ma la yang khrag gi char bab bo// rgyal pos yang ltas mkhan rnams bkug nas rmas pa dang / de rnams kyis smras pa/ lha bstan bcos las ji ltar gda' ba ltar na gdon mi 'tshal bar khye'u 'dis lha sku tshe dang phral nas rang nyid cod</text></item>
<item><p>55b7</p><section>'dul ba</section><text>pan bcings te rgyal srid bgyid par 'gyur ro// rgyal pos bsams pa/ rnam pa thams cad du rgyal srid kyi ched du 'dis srog dang bral bar byed kyis 'di la bdag nyid kyis rgyal srid byin na ci'i phyir bdag srog dang bral bar byed snyam mo de'i tshe yangs pa can na lits+tsha bI ming chen zhes bya ba</text></item>
<item><p>56a1</p><section>'dul ba</section><text>zhig gnas te/ de'i skyed mos tshal na a mra'i tshal yod pa las der glo bur du chu shing gi sdong po zhig skyes pa kun dga'i ra ba srung bas mthong ngo // de ma thag kho nar me tog chags pa dang / de ngo mtshar skyes nas ming chen la smras pa dang / des ltas mkhan rnams bkug</text></item>
<item><p>56a2</p><section>'dul ba</section><text>nas dris pa dang de rnams kyis smras pa/ lha de srung du gsol cig dang dgung bdun gyi nyin par gas par 'gyur te/ de'i nang nas bu mo zhig 'byung bar 'gyur ro// khyim bdag ming chen gyis thos nas lhag par yang ngo mtshar skyes par gyur te/ skyed mos tshal der kun nas srung ma'i mi</text></item>
<item><p>56a3</p><section>'dul ba</section><text>rnams bkod nas nyi ma bgrang ba la zhugs so// ji tsam na zhag bdun lon pa dang skyed mos tshal de rdo ba dang / gseg ma dang / gyo mo rnams bsal nas tsan dan gyi chus chag chag btab/ shin tu dri zhim po'i pog por dag bshams/ dar gyi chun 'phyang mang po bres/ me tog sil</text></item>
<item><p>56a4</p><section>'dul ba</section><text>mas bkram/ glu dang rol mo'i sgra rnam pa du ma dag dang / mdza' bo dang / gnyen bshes kyi skye bos yongs su bskor nas dpal gyi 'byor pa chen pos chung ma dang lhan cig byung nas skyed mos tshal de na de rtse bar byed/ dga' bar byed dga' mgur spyod par byed pa las chu shing gi sdong po gas</text></item>
<item><p>56a5</p><section>'dul ba</section><text>nas bu mo gzugs bzang ba/ mdzes pa blta na sdug pa yan lag thams cad dang ldan pa zhig byung ngo // de nas ming chen gyis chung ma dam pa la gtad pa dang / des smras pa/ lha 'di'i ming gdags su gsol/ ming chen gyis smras pa/ bu mo 'di ni a mra'i tshal nas rnyed pa</text></item>
<item><p>56a6</p><section>'dul ba</section><text>yin pas 'di'i ming a mra skyong ma zhes bya'o// ji tsam na khyim bdag ming chen skyed mos tshal nas rang gi khyim du song ste bu mo a mra skyong ma bskyed bsrings te zhes bya ba nas chen mor gyur to// zhes bya ba'i bar gong ma bzhin du'o// de slong ba'i phyir yul krung krung pa rnams dang / shAkya</text></item>
<item><p>56a7</p><section>'dul ba</section><text>rnams dang / gzhan yang yul sna tshogs na gnas pa'i rgyal po'i bu dang / blon po'i bu dang / tshong pa dang / tshong dpon dang / ded dpon du ma dag 'ongs pa dang / khyim bdag ming chen gyis bsams pa gang kho na la ma byin pa de dag kho na sdang bar 'gyur na 'on kyang tshogs kyis khrims</text></item>
<item><p>56b1</p><section>'dul ba</section><text>su bcas pas re zhig tshogs la brtag go snyam nas/ des yangs pa can gyi tshogs bsdus te/ shes ldan bram ze dang khyim bdag rnams nyon cig/ bdag gis skyed mos tshal nas bu mo zhig rnyed pa de bdag gis bsnun bsnyod de bskyed nas/ de bdag gis rang gi rigs rgyud dang 'tsham par</text></item>
<item><p>56b2</p><section>'dul ba</section><text>'ga' zhig la chung mar byin na tshogs kyis ltos shig/ de rnams kyis smras pa/ khyim bdag sngon tshogs kho nas khrims su bcas pa/ bud med rin po che ni mi gtang ste tshogs kyis spyad do// zhes bcas pa yin gyis re zhig bu mo de ci 'dra ba zhig bltas khrid de shog shig/ des de tshogs</text></item>
<item><p>56b3</p><section>'dul ba</section><text>kyi nang du khrid de 'ongs pa dang / gzugs dang lang tsho phun sum tshogs pa mthong nas tshogs thams cad ngo mtshar du gyur pa'i mig bgrad de kun tu brtags par brtsams nas smras pa/ khyim bdag 'di ni bud med rin po che yin pas tshogs kyis spyad kyis su la yang mi sbyin no// de nas khyim bdag</text></item>
<item><p>56b4</p><section>'dul ba</section><text>ming chen yid mi bde zhing rang gi khyim du song nas de 'gram pa la lag pa gtad nas sems khong du chud cing 'dug pa a mra skyong mas mthong nas dris pa/ yab ci'i slad du thugs mi dgyes/ bu mo khyod bud med rin po che yin no zhes tshogs kyis spyad par gyur te/ bdag gi yid la re ba ma rdzogs</text></item>
<item><p>56b5</p><section>'dul ba</section><text>so// yab ci khyod gzhan gyi dbang du gyur tam/ bu mo sngon tshogs kyis khrims su bcas pa bud med rin po che ni tshogs kyis spyad do zhes bcas la/ khyod kyang bud med rin po che yin pas de'i phyir bdag la dbang med do// des smras pa/ dam zhig bca' ste gal te bdag la tshogs</text></item>
<item><p>56b6</p><section>'dul ba</section><text>kyi dam pa lnga zhig stsal na/ bdag tshogs kyis spyad par bgyi ste/ ris dang po'i khang pa stsal ba dang / skyes pa gcig nang du zhugs pa na cig shos nang du mi 'jug pa dang / nang du 'jug pa gang yin pa de yang kAr ShA pa Na lnga brgya 'tshal te mchi ba dang / gang gi tshe khyim nyul ba de'i tshe bdag</text></item>
<item><p>56b7</p><section>'dul ba</section><text>gi khyim zhag bdun na byul ba dang / bdag gi khyim du mchi ba rnams kyi phyir 'byung ba dang / nang du 'jug pa la mi brtag pa'o// ming chen gyis a mra skyong ma'i spring ba bzlas pa dang / tshogs kyis smras pa/ de bzhin du byas te/ ris dang po'i khang pa zhes gang smras pa la ris dang po'i khang</text></item>
<item><p>57a1</p><section>'dul ba</section><text>pa ni bud med rin po che 'di kho na la 'os so// gcig nang du zhugs pa na cig shos nang du mi 'jug par bya'o zhes gang smra ba de yang bden te sha kho na rnams las ni 'di lta ste/ bud med kyi sha kho na tha chad yin pas gal te gcig nang du zhugs pa na cig shos kyang nang du zhugs na</text></item>
<item><p>57a2</p><section>'dul ba</section><text>gdon ma zos par gcig la gcig gsod par 'gyur ro// nang du 'jug pa des kAr ShA pa Na lnga brgya thogs te nang du 'jug par bya'o zhes gang smras pa de yang bden te/ gdon mi za bar de'i gos dang rgyan du dgos so// zhag bdun lon pa na khang pa byul bar bya'o zhes gang smras pa de yang</text></item>
<item><p>57a3</p><section>'dul ba</section><text>bden te/ sngar ram phyis byas kyang rung de la 'gal ba ci zhig yod/ skyes pa rnams kyi phyir 'byung ba dang nang du 'jug pa la mi brtag go zhes gang smras pa de yang bden te/ 'di smad 'tshong ma yin pas gal te mi rnams kyi phyir 'byung ba dang nang du 'jug pa brtags na su zhig de'i khyim du</text></item>
<item><p>57a4</p><section>'dul ba</section><text>'jug/ de nas tshogs kyis de la mchog lnga byin nas tshogs kyis spyad par gyur to// yangs pa can gyi lits+tsha bI rnams kyis dga' mgur spyad pa'i phyir de'i khyim du 'jug par brtsams pa las/ de na kha cig ni yul la chags ches pa'i phyir mthong ma thag kho nar 'dod chags dang bral</text></item>
<item><p>57a5</p><section>'dul ba</section><text>bar gyur to// kha cig gis ni reg pa kho nas te/ de la 'gas kyang skyes pa'i bya ba ma byas so// des bsams pa/ 'di dag ni skyes pa ma yin gyis thabs shig bshams par bya'o snyam nas/ des yul sna tshogs na gnas pa'i ri mo mkhan rnams bkug nas smras pa/ shes ldan dag</text></item>
<item><p>57a6</p><section>'dul ba</section><text>gang na rgyal po'am blon po'am phyug po'am/ tshong dpon nam/ tshong pa'am/ ded dpon ci 'dra ba zhig mthong ba de 'dra ba dag rtsig pa la bris shig/ de rnams kyis ji ltar mthong ba bzhin bris pa dang / de nas a mra skyong ma rgyan sna tshogs kyis brgyan nas ri mo'i las rnams la so sor brtags</text></item>
<item><p>57a7</p><section>'dul ba</section><text>te dris pa/ shes ldan dag 'di gang zhig 'di ni rgyal po rab snang ngo // gzhan 'di gang zhig/ ko sa la'i rgyal po gsal rgyal lo// gzhan 'di gang zhig bad sa la'i rgyal po 'char byed do// gzhan 'di gang zhig/ ma ga d+hA'i rgyal po bzo sbyangs gzugs can snying po'o// des de</text></item>
<item><p>57b1</p><section>'dul ba</section><text>bzhin du dris pa dang de rnams kyis kyang thams cad smras so// de nas des thams cad la brtags pa dang gzugs can snying po la mig chags nas des bsams pa/ skyes bu 'di ltar chu zheng gab pas ni bdag dang lhan cig dga' mgur spyad par nus so snyam mo// ji tsam dus gzhan zhig</text></item>
<item><p>57b2</p><section>'dul ba</section><text>na ma ga d+hA'i rgyal po bzo sbyangs gzugs can snying po steng gi khang gzhir song nas blon po'i tshogs kyis yongs su bskor te 'dug nas tshul ma yin pa'i gtam smras pa/ shes ldan dag sus smad 'tshong ma ji lta bu mthong / sa skyong gis smras pa/ lha re zhig gzhan lta zhog/ yangs pa</text></item>
<item><p>57b3</p><section>'dul ba</section><text>can na smad 'tshong ma a mra skyong ma zhes bgyi ba shin tu gzugs dang lang tsho phun sum tshogs pa sgyu rtsal drug bcu rtsa bzhi 'tshal ba lha kho nas spyad du rung ba zhig mchis so// des smras pa/ sa skyong gal te de lta na yangs pa can du 'dong / de dang lhan cig dga' mgur spyad do// des smras</text></item>
<item><p>57b4</p><section>'dul ba</section><text>pa/ yangs pa can gyi lits+tsha bI rnams ni yun ring po nas gnod pa bgyid pa slar rgol ba dgra bo lags pas khyod la gnod pa bgyid du mchi'o// rgyal pos smras pa/ shes ldan dag mi rnams ni skyes bu'i dpa' snying can yin pas 'dong ngo // des smras pa/ lha gal te don ma mchis</text></item>
<item><p>57b5</p><section>'dul ba</section><text>pa la gtsigs che bar mdzad na gshegs mod/ de shing rtar zhugs nas sa skyong dang lhan cig yangs pa can du chas te/ rim gyis yangs pa can du phyin nas sa skyong ni skyed mos tshal na sdod do// rgyal po ni a mra skyong ma'i khyim du zhugs pa dang / ji tsam na dril gyi sgra byung ngo // yangs</text></item>
<item><p>57b6</p><section>'dul ba</section><text>pa can gyi lits+tsha bI rnams rod rod por gyur nas shes ldan dag bdag cag gi mi mdza' ba zhig nang du zhugs pas dril 'khrol lo zhes sgra gsal ba dang / sgra chen po byung ba dang / rgyal po gzugs can snying pos a mra skyong ma la dris pa/ bzang mo 'di ci zhig yin/ lha sdum pa nyul bar bgyid do//</text></item>
<item><p>57b7</p><section>'dul ba</section><text>ci zhig gi phyir/ lha'i slad du'o// ji ltar bya/ ci 'bros sam/ lha mi dgyes pa ma mdzad cig/ lha dgung bdun lon pa dang bdag gi sdum pa nyul bar bgyid pas re zhig dgung bdun du rol pas dgyes par mdzod/ dgyes dgur mdzod la dgung bdun lags dang dus mkhyen par bgyi'o//</text></item>
<item><p>58a1</p><section>'dul ba</section><text>de de dang lhan cig rtse bar byed/ dga' bar byed/ dga' mgur spyod par byed pa las ji tsam na a mra skyong ma sems can dang ldan par gyur nas des rgyal po gzugs can snying po la smras pa/ lha bdag la sems can zhugs lags so// des de la seng ras shig dang sor gdub</text></item>
<item><p>58a2</p><section>'dul ba</section><text>rgya byin nas smras pa/ gal te bu mo zhig yin na khyod nyid kyi yin no// 'on te khye'u yin na seng ras 'di skon la sor gdub kyi rgya mgul tu thogs te nga'i drung du bkri shig/ de byung ste shing rtar zhugs te sa skyong dang lhan cig chas pa dang dril bu 'khrol bar 'dug go// de rnams kyis smras pa/</text></item>
<item><p>58a3</p><section>'dul ba</section><text>shes ldan dag dgra bo byung gis rjes bzhin du btsal lo zhes lits+tsha bI skyin gor gyi mda' rtsibs can lnga brgyas rgyal po gzugs can snying po'i phyi bzhin bsnyags pa dang sa skyong gis mthong nas des smras pa/ lha yangs pa can gyi lits+tsha bI rnams mchi na/ lha ci 'di dag dang lhan cig 'thab mo bgyi'am/</text></item>
<item><p>58a4</p><section>'dul ba</section><text>'on te shing rta bda'/ des smras pa/ nga ni dub pas shing rta ded kyis khyod kho nas 'di dag dang lhan cig 'thab mo khyes shig/ des de rnams dang lhan cig 'thab mo 'gyed par brtsams pa las yangs pa can rnams kyis ngo shes nas de rnams kyis smras pa/ shes ldan dag mi'i srin po de nyid 'di</text></item>
<item><p>58a5</p><section>'dul ba</section><text>yin gyis slar ldog go// de rnams slar log nas yangs pa can du 'ongs te 'dus nas yang khrims su bcas pa/ shes ldan dag bdag cag gi dgra 'di la yang gzugs can snying po'i bu rnams sha glon du gzhug go zhes bcas so// ji tsam na zla ba dgu 'das pa dang a mra skyong ma la khye'u</text></item>
<item><p>58a6</p><section>'dul ba</section><text>gzugs bzang la mdzes pa blta na sdug pa zhig btsas so// btsas nas zhes bya ba nas bsrings bskyed de chen por gyur to zhes bya ba'i bar du'o// de yangs pa can pa'i lits+tsha bI'i khye'u rnams dang lhan cig rtse bar byed pa las/ de rnams kyis mi dga' ba'i tshig gis smras pa/ bran mo'i</text></item>
<item><p>58a7</p><section>'dul ba</section><text>bu khyod brgya stong phrag du ma zhig las ni skyes na pha su yin/ de ngus nas ma'i drung du song ba dang des smras pa/ bu ci'i phyir du ngu / des thams cad rgyas par smras pa dang / des smras pa/ bu gal te yang 'dri ba dang nga'i pha lta bu ni khyed cag gcig la yang med do zhes smros shig/ gal te</text></item>
<item><p>58b1</p><section>'dul ba</section><text>su yin zhes smra dang / rgyal po gzugs can snying po yin no zhes smros shig/ ji tsam na de de rnams dang lhan cig yang rtse bar byed pa las de rnams kyis de la de bzhin du smras pa dang / des smras pa/ nga'i pha lta bu ni khyed cag gcig la yang med do// su yin/ rgyal po gzugs can snying</text></item>
<item><p>58b2</p><section>'dul ba</section><text>po yin no// de rnams kyis shes ldan dag bdag cag gi dgra gang yin pa de ni 'di'i pha yin no zhes lhag par yang brdegs so// des ngus nas ji ltar gyur pa rnams ma la smras pa dang / des bsams pa/ yangs pa can gyi lits+tsha bI rnams ni gdug pa rtsal po che yin te/ gal te</text></item>
<item><p>58b3</p><section>'dul ba</section><text>'di bsad par 'gyur ba'i gnas de yod do snyam mo// de de lta bu sems shing 'dug pa dang tshong pa rab tu mang po zong thogs nas rgyal po'i khab tu 'dong ba de dag des mthong nas smras pa/ sor gdub kyi rgya 'dis snod rgyas thob la deng shig dang sho gam mi gcod par 'gyur ro// khye'u 'di yang</text></item>
<item><p>58b4</p><section>'dul ba</section><text>rgyal po'i pho brang du khrid la sor gdub kyi rgya 'di 'di'i mgul du thogs te rgyal po'i khab kyi sgor zhog cig/ de rnams kyis kyang de bzhin du bya'o zhes khas blangs so// bu la yang mu tig gi do shal cig byin nas smras pa/ bu rgyal po dgos pa'i ched du 'dus dang mu tig gi do shal rkang</text></item>
<item><p>58b5</p><section>'dul ba</section><text>pa'i steng du zhog la 'dzegs te pang du 'dug shig/ gal te 'ga' zhig khye'u 'di 'jigs mi shes pa zhig go zhes smra dang de la yang bu phas 'jigs pa 'ga' yod dam zhes smros shig/ de tshong pa rnams dang lhan cig tu rim gyis rgyal po'i khab tu phyin nas/ de rnams kyis khrus</text></item>
<item><p>58b6</p><section>'dul ba</section><text>byas te sor gdub kyi rgya btags nas rgyal po'i pho brang gi sgor bzhag pa dang / de rgyal po gang na ba der song ste phyin nas mu tig gi do shal rkang pa la bzhag nas 'dzegs te pang du 'dug go// rgyal pos smras pa/ shes ldan dag khye'u 'di ni 'jigs mi shes pa zhig go// des</text></item>
<item><p>58b7</p><section>'dul ba</section><text>smras pa/ yab bu phas 'jigs pa 'ga' mchis lags sam/ de nas rgyal pos 'jigs pa med pa'i sgra kun tu smras pas rgyal bu gzhon nu 'jigs med rgyal bu gzhon nu 'jigs med ces bya bar grags so// // 'dul ba gzhi/ bam po drug</text></item>
<item><p>59a1</p><section>'dul ba</section><text>bcu gcig pa/ rgyal po gzugs can snying po gzhan gyi bud med la lhag par chags pas glang po che la zhon nas grong khyer gyi srang rnams su song nas mig phan tshun du lta zhing 'khyam par byed do// de'i tshe rgyal po'i khab na tshong dpon phyug pa nor mang ba longs spyod che ba</text></item>
<item><p>59a2</p><section>'dul ba</section><text>zhig yod pa des rigs mnyam pa las chung ma blangs nas zhes bya ba nas dga' mgur spyod par byed do zhes bya ba'i bar gong ma bzhin du'o// de dus gzhan zhig na chung ma la smras pa/ bzang mo zong thogs nas yul gzhan du 'gro'o// des smras pa/ rje'i sras de bzhin du mdzod cig/</text></item>
<item><p>59a3</p><section>'dul ba</section><text>de zong thogs te yul gyi mthar song ngo // de yang kha zas zhim po dang gos kyis nyon mongs pas gdungs par gyur pa las/ rgyal po gzugs can snying po glang po che la zhon nas de'i khyim drung nas song ba dang / des kyang skar khung du 'dug nas rgyal po la me tog gi phreng ba bor ro// de nas rgyal</text></item>
<item><p>59a4</p><section>'dul ba</section><text>pos mthong nas smras pa/ mar shog/ des smras pa/ lha g.yar tsha lags kyis khyod nyid nang du gshegs shig/ de nas rgyal po nang du zhugs nas de de dang lhan cig dga' mgur spyod par byed pa las/ de yang de'i tshe rung zhing zla mtshan dang ldan pas sems can chags par gyur nas des</text></item>
<item><p>59a5</p><section>'dul ba</section><text>rgyal po la smras pa/ lha bdag ni sems can dang ldan par gyur to// de nas rgyal pos de la yang sor gdub kyi rgya dang seng ras khra bo byin nas smras pa/ gal te re zhig khye'ur gyur na seng ras 'di skon la sor gdub kyi rgya yang mgul du thogs te nga'i drung du bkri shig/ 'on te bu mo yin</text></item>
<item><p>59a6</p><section>'dul ba</section><text>na ni khyod nyid kyi yin no zhes smras nas rgyal po song ngo // ji tsam na ded dpon de don rnams grub ste rgyal po'i khab dang nye ba zhig tu phyin nas/ des chung ma la bzang mo dga' ba skyed cig/ kho bo don grub nas bde bar 'ongs te/ zhag 'di tsam kho na na phyin par 'ong ngo // spring ba des thos</text></item>
<item><p>59a7</p><section>'dul ba</section><text>nas bdag gis ni bya ba ma yin pa 'di lta bu byas la/ de yang 'ong na de la ji ltar bsgrub par bya snyam du phongs par gyur nas/ des de ltar gyur pa rnams rgyal po la rig par byas pa dang / de nas rgyal pos slar spring ba/ bag ma tsha bar 'dug shig ci nas kyang myur du mi 'ong ba de ltar</text></item>
<item><p>59b1</p><section>'dul ba</section><text>ngas bya'o// rgyal pos de la pho nya btang ba/ ded dpon nga la rin po che che ge mo dang che ge mo dag cig dgos kyis de med par khyod 'dir ma 'ongs shig/ de rin po che de rnams kyi phyir lam ring por song ngo // de yang zla ba dgu 'das nas btsas pa dang khye'u gzugs bzang ba mdzes pa/ blta</text></item>
<item><p>59b2</p><section>'dul ba</section><text>na sdug pa zhig btsas so// ma bslabs kyang bud med la shes nyen yod pas des mar dang sbrang rtsis de 'grangs par bsnyod nas sor gdub kyi rgya mgul du btags te seng ras kyis bkris nas sgrom bu'i nang du bcug ste bu mo mngag gzhug ma la bsgo ba/ song la sgrom bu 'di khyer te</text></item>
<item><p>59b3</p><section>'dul ba</section><text>rgyal po'i pho brang gi sgor khyod kyi dkyil 'khor byos la me mar bus te phyogs gcig tu ji srid 'ga' zhig gis blangs kyi bar du sdod cig/ des de bzhin byas pa dang ji tsam na rgyal po steng gi khang gzhir song nas rgyal po gzhon nu 'jigs med dang lhan cig 'dug pa las/</text></item>
<item><p>59b4</p><section>'dul ba</section><text>des rgyal po'i pho brang gi sgo na mar me mthong ngo // de nas zho shas 'tsho ba rnams la bsgo ba/ shes ldan dag rgyal po'i pho brang gi sgo na mar me 'bar ba'o ni ci yin ltos shig/ de dag gis bltas nas smras pa/ lha sgrom bu zhig mchis so// des smras pa/ long shig/ rgyal bu</text></item>
<item><p>59b5</p><section>'dul ba</section><text>gzhon nu 'jigs med kyis smras pa/ lha sgrom bu de na ci mchis pa de bdag la stsal bar ci gnang / rgyal pos de bzhin bya'o zhes khas blangs so// ji tsam na sgrom bu blangs nas rgyal po la phul ba dang / rgyal pos smras pa/ kha phye shig/ kha phye ba las khye'u zhig byung ngo // rgyal</text></item>
<item><p>59b6</p><section>'dul ba</section><text>pos smras pa/ 'di ci gson nam/ 'on te shi ba zhig/ de rnams kyis smras pa/ lha gson lags so// de nas rgyal pos sor gdub kyi rgya dang seng ras ngo shes nas rgyal bu gzhon nu 'jigs med la byin pa dang / des de bsnun bsnyod bskyed de rgyal pos gson nam zhes tshig</text></item>
<item><p>59b7</p><section>'dul ba</section><text>tu byung ba dang / rgyal bu gzhon nu 'jigs med kyis gsos pas/ 'tsho byed gzhon nus gsol zhes bya bar grags so// ji tsam dus gzhan zhig na 'tsho byed gzhon nus gsos chen por gyur to// de 'jigs med dang lhan cig bre mo gtam zer zhing 'khod pa/ 'jigs med</text></item>
<item><p>60a1</p><section>'dul ba</section><text>gzhon nu ma skyes dgra ni ma btsas pa kho na nas rgyal po nyid du lung bstan gyis bdag cag gis bzo cung zad bslabs te/ des na bdag cag gi phyi dus kyis 'tsho bar 'gyur ro// de gnyis kyis de ltar gros byas pa las/ shing rta mkhan gos dkar po gon pa mi gos dkar po</text></item>
<item><p>60a2</p><section>'dul ba</section><text>gon pa rnams kyis yongs su bskor nas rgyal po'i pho brang du zhugs pa dang / de rgyal bu 'jigs med gzhon nus mthong nas/ des rgyal po'i mi gzhan dag la dris pa/ 'di su zhig yin/ de rnams kyis smras pa/ shing rta mkhan lags so// 'dis ci 'thob/ 'tsho ba'o// des bsams</text></item>
<item><p>60a3</p><section>'dul ba</section><text>pa/ bdag gis kyang lha la brtags nas shing rta mkhan bslab bo snyam nas/ de rgyal po'i drung du song nas smras pa/ lha bdag kyang shing rta mkhan bslab bo// rgyal pos smras pa/ bu khyod ci 'dis 'tsho bar 'gyur ram/ yab rgyal po'i bus ni bzo thams cad la bslab par bgyi ba lags</text></item>
<item><p>60a4</p><section>'dul ba</section><text>so/ bu gal te de lta na khyod shing rta mkhan slobs shig/ des bslab par brtsams so// 'tsho byed kyis kyang sman pa gos dkar po gon pa mi gos dkar po gon pa rnams kyis yongs su bskor nas rgyal po'i pho brang du zhugs pa mthong nas/ des gzhan dag la dris pa/ 'di su zhig</text></item>
<item><p>60a5</p><section>'dul ba</section><text>yin/ de dag gis smras pa/ sman pa lags so// 'di ci zhig byed/ dpyad bgyid do// ci thob/ gal te nad pa zhig sos na rngan pa thob bo// 'on te gum na mi 'tshol mi 'dri'o// des bsams pa/ sman dpyad bslab bo snyam nas/ de pha'i gan du song ste smras pa/ lha gnang bar</text></item>
<item><p>60a6</p><section>'dul ba</section><text>mdzod cig/ sman dpyad bslab lags so// bu khyod rgyal po'i sras yin no// khyod la sman dpyad kyis ci bya/ lha rgyal po'i bus ni bzo thams cad la bslab par bgyi ba lags so// bu gal te de lta na slobs shig/ des sman dpyad bslab par brtsams pa dang / des sman dpyad</text></item>
<item><p>60a7</p><section>'dul ba</section><text>ni lobs na des klad pa'i thod pa dbye ba'i dpyad ma shes nas/ des rdo 'jog na sman pa'i rgyal po rgyun shes kyi bu zhes bya ba yod de/ des klad pa'i thod pa 'byed pa'i dpyad shes so zhes thos nas/ de rgyal po'i drung du song ste smras pa/ lha rdo 'jog tu mchi'o// ci zhig gi phyir de na</text></item>
<item><p>60b1</p><section>'dul ba</section><text>sman pa'i rgyal po rgyun shes kyi bu zhes bgyi ba mchis te/ de klad pa'i thod pa 'byed pa'i dpyad 'tshal bas de slob tu mchi'o// bu khyod 'dis mtsho'am/ lha yang na ni dpyad mi bslab/ yang na ni legs par bslab par bgyi'o// bu gal te de lta na song shig/ des rgyal po pad ma'i</text></item>
<item><p>60b2</p><section>'dul ba</section><text>snying po la spring ba/ bdag gi bu 'di sman dpyad slob tu rgyun shes kyi bu'i drung du 'ong gis/ 'di'i dgos pa thams cad khyod kyis sbyor cig/ de rim gyis rdo 'jog tu phyin pa dang / pad ma'i snying pos kyang spring yig bklags te rgyun shes kyi bu la gtad nas rgyal po'i bu 'di khyod kyi drung du</text></item>
<item><p>60b3</p><section>'dul ba</section><text>ched du 'ongs kyis 'di la sman dpyad slobs shig/ rgyun shes kyi bus de la ston par byed pa na/ des nyung zad bstan pa dang 'tsho byed kyis khyad par dang bcas pa lobs so// rgyun shes kyi bu'i kun tu spyod pa ni gang gi tshe nad pa la ltar 'gro ba'i tshe bram ze'i khye'u zhig khrid de 'gro ba</text></item>
<item><p>60b4</p><section>'dul ba</section><text>yin pas de dus gzhan zhig na 'tsho byed khrid de song nas des nad pa'i sman bstan pa 'di dang 'di dag ni byin cig ces smras nas byung ngo // 'tsho byed kyis bsams pa/ 'di ni mkhan pos nyes te/ gal te 'dis sman 'di zos na 'di deng nyid 'chi bar 'gyur te/ mkhan pos bstan pa</text></item>
<item><p>60b5</p><section>'dul ba</section><text>ni legs pa ma yin gyis thabs shig bya'o snyam nas de rgyun shes kyi bu dang lhan cig tu byung nas slar nang du zhugs te smras pa/ mkhan po 'di skad ces gsung ngo // kho bos sman bstan pa gang yin pa de ma sbyin par 'di dang 'di dag byin cig ces zer ro// des de bzhin du byas pas sos</text></item>
<item><p>60b6</p><section>'dul ba</section><text>par gyur to// ji tsam nyi ma gzhan zhig la rgyun shes kyi bu yang de'i drung du song nas dris pa/ na ba ji lta sos par gyur to// sang yang de nyid byin cig/ ci snga ma lags sam/ 'on te slad kyis bstan pa lags/ ci bdag gis sngar bstan tam/ 'on te phyis bstan/ de</text></item>
<item><p>60b7</p><section>'dul ba</section><text>dag gis smras pa/ 'di dag ni khyod kyis mngon sum du bstan to// 'di ni 'tsho byed la phrin du spring ba yin no// des bsams pa/ bdag gis nyes kyis 'tsho byed ni shes rab can yin no snyam bsams nas smras pa/ 'tsho byed kyis bstan pa gang yin pa de byin cig/ rgyun</text></item>
<item><p>61a1</p><section>'dul ba</section><text>shes kyi bu 'tsho byed la dga' ba skyes pas de gang du 'gro bar der 'tsho byed 'khrid do// bram ze'i khye'u gzhan rnams kyis smras pa/ mkhan po khyod rgyal po'i bu'o snyam nas 'di la ni spro bas ston par mdzad kyi/ bdag cag la ni mi mdzad do// des smras pa/ 'tsho byed</text></item>
<item><p>61a2</p><section>'dul ba</section><text>ni shes rab can yin pas ngas bstan pa gang yin pa de rang gis rnam par 'byed nus kyi khyed kyis ni de lta ma yin no// de rnams kyis smras pa/ mkhan pos ji ltar mkhyen/ gal te de lta na ngas khyed cag gi mngon sum du bya'o// des bram ze'i khye'u rnams la khyod kyis ni rdzas che ge</text></item>
<item><p>61a3</p><section>'dul ba</section><text>mo zhig gi rin dris shig/ khyod kyis kyang che ge mo zhig gi'o zhes thams cad tshong dus su btang ngo // 'tsho byed kyang khyod kyis kyang che ge mo zhig gi'o zhes bsgo'o// bram ze'i khye'u rnams kyis ji skad bstan pa kho na bzhin byas so// 'tsho byed kyis kyang ji skad bstan pa bzhin</text></item>
<item><p>61a4</p><section>'dul ba</section><text>byas nas bsams pa/ gal te mkhan po rdzas gzhan gyi rin 'dri bar byed na bdag gis ji skad brjod par byas/ thams cad du rdzas thams cad kyi rin dri'o snyam mo// de dag thams cad mkhan po'i drung du song nas ji skad bstan pa de bzhin smras so// rgyun shes kyi bus ma bstan</text></item>
<item><p>61a5</p><section>'dul ba</section><text>pa'i rdzas kyi rin dri bar brtsams te/ bram ze'i khye'u rdzas che ge mo zhig gi rin ji tsam/ des smras pa/ ma 'tshal to// gzhan dag la dris pa dang / smras pa/ ma 'tshal lags so// 'tsho byed la dris pa dang des rdzas thams cad kyi rin smras so// rgyun shes kyi bus smras pa/</text></item>
<item><p>61a6</p><section>'dul ba</section><text>bram ze'i khye'u dag khyed kyis thos sam/ thos lags so// ngas 'tsho byed ni shes rab can yin te/ cung zad bstan na yang de la rang gis rnam par 'byed nus so zhes smras pa ni don de yin no// gzhan yang mngon sum du bya'o zhes de rnams la smras pa/ thang shing can gyi ri la deng</text></item>
<item><p>61a7</p><section>'dul ba</section><text>la sman ma yin pa dag khyer te shog shig/ de dag dong nas de dag las gang zhig gis gang sman ma yin par shes pa de de dag gis blangs so// 'tsho byed kyis bsams pa/ sman ma yin pa ni cung zad kyang med do snyam nas/ des 'dam bu mda' rgyu'i rtsa ba dang / rdo ba'i dum bu zhig</text></item>
<item><p>61b1</p><section>'dul ba</section><text>blangs so// ji tsam na 'tsho byed kyis lam gyi phyed na phyugs rdzi mo zhig zho'i bum pa dang phrum tshud khyer nas rgyun shes kyi bu'i drung du song ba las de shin tu mig na ba des mthong nas des dris pa gang du 'gro/ des smras pa/ des de la gnas de nyid kyi drung na yod pa'i sman zhig bstan pa las</text></item>
<item><p>61b2</p><section>'dul ba</section><text>des byas pa dang mod la sos par gyur to// de dga' ba skyes nas smras pa/ zho'i bum pa dang phrum tshud 'di khyod snoms shig/ des phrum tshud blangs te/ zho'i bum pa ni de nyid la byin nas de phrum tshud khyer te song ba las/ ji tsam na bram ze'i khye'u rnams kyis lam gyi dbus na glang po</text></item>
<item><p>61b3</p><section>'dul ba</section><text>che'i rjes zhig mthong nas/ de rnams kyis de la brtag par brtsams pa dang 'tsho byed kyang 'ongs nas des smras pa/ 'di ci yin/ glang po che'i rjes so// 'di ni glang po che'i rjes ma yin gyi/ 'di ni bal glang mo'i rjes yin te/ de yang mig g.yas pa zhar ba de ring kho nar glang po che'i phrug</text></item>
<item><p>61b4</p><section>'dul ba</section><text>gu 'byung bar 'gyur ba zhig yin la/ de la zhon pa ni bud med yin la/ de yang mig g.yas pa zhar ba sbrum pa de ring nyid du bu pho btsa' bar 'gyur ba zhig yin no// ji tsam na rgyun shes kyi bu'i drung du 'ongs nas gang gis gang khyer te 'ongs pa des de bstan to// rgyun shes kyi bus smras pa/</text></item>
<item><p>61b5</p><section>'dul ba</section><text>bram ze'i khye'u dag 'di thams cad ni sman yin te/ re zhig 'di ni che ge mo zhig gis nad che ge mo zhig yin la de bzhin du gzhan yang gzhan dag kyang yin no// 'tsho byed la dris pa khyod kyis ci khyer te 'ongs/ des smras pa/ mkhan po thams cad sman lags te/ sman ma</text></item>
<item><p>61b6</p><section>'dul ba</section><text>lags pa ni ci yang ma mchis so// 'on kyang bdag gis 'dam bu mda' rgyu'i rtsa ba dang / rdo'i dum bu dang / phrum tshud cig 'tshal te mchis so// 'di dag ci dgos sdig pas zin pa las 'dam bu mda' rgyu'i rtsa ba'i dud pas bdug go// phrum tshud kyis ni glan par bgyi'o// rdo'i</text></item>
<item><p>61b7</p><section>'dul ba</section><text>dum bus ni ston ka'i dus na zho'i bum pa 'chag par 'gyur ro// rgyun shes kyi bus 'dzum phyung ba dang / bram ze'i khye'u rnams kyis bsams pa/ mkhan po ni 'di la khros so snyam nas de rnams kyis smras pa/ mkhan po 'di gcig pur bas snyam mam/ bdag cag mchi ba na lam gyi dbus</text></item>
<item><p>62a1</p><section>'dul ba</section><text>su glang po che'i rjes shig mthong ba na 'di'i mchid nas 'di ni bal glang mo'i rjes yin te/ de yang mig g.yas pa zhar ba sbrum pa de ring kho nar glang po che phrug gu 'byung bar 'gyur ba zhig yin la/ de la zhon pa ni bud med yin la de yang mig g.yas pa zhar ba sbrum pa de ring nyid</text></item>
<item><p>62a2</p><section>'dul ba</section><text>du bu pho btsa' bar 'gyur ro zhes mchi'o// rgyun shes kyi bus dris pa/ 'tsho byed bden nam/ mkhan po mad do// de glang po che'i rjes sam/ bal glang mo'i rjes yin pa ji ltar shes/ des smras pa/ mkhan po bdag ni rgyal po'i rigs las chen por gyur pa lags na ci ste ma 'tshal/</text></item>
<item><p>62a3</p><section>'dul ba</section><text>glang po che'i rjes ni zlum mo// bal glang mo'i rjes ni chur ring ngo // mig g.yas pa zhar bar ji ltar shes/ g.yon phyogs su ran 'tshal zhing mchis pa las so// sbrum par ji ltar shes/ rkang pa gnyis gnon cing mchi ba las so// deng kho nar 'brang bar 'gyur bar ji ltar shes/ gcin</text></item>
<item><p>62a4</p><section>'dul ba</section><text>be'u snabs dang bcas par 'byung bas so// glang po che'i phrug gu phor 'brang bar 'gyur bar ji ltar shes/ rkang pa g.yas pa lhag par gnon cing mchi bas so// de la bud med zhon par ji ltar shes/ babs nas rkang pa'i bar du gcis pa las so// de yang mig g.yas pa zhar bar ji</text></item>
<item><p>62a5</p><section>'dul ba</section><text>ltar shes/ g.yon phyogs su me tog thu zhing mchi bas so// de yang sbrum par ji ltar shes/ de'i rkang pa'i rting pa phal cher gnon cing mchis pas so// deng kho nar btsa' bar 'gyur bar ji ltar shes/ gcin ljan ljin dang bcas te 'byung ba las so// de lta lags kyis kyang</text></item>
<item><p>62a6</p><section>'dul ba</section><text>gal te mkhan po thugs mi ches na 'gron pa gnas pa'i phyogs der bram ze'i khye'u 'ga' zhig mngag tu gsol/ des bram ze'i khye'u zhig btang ba dang / 'tsho byed kyis ji skad smras pa de thams cad de bzhin du gyur to// rgyun shes kyi bus bram ze'i khye'u rnams la smras pa/ bram ze'i</text></item>
<item><p>62a7</p><section>'dul ba</section><text>khye'u dag khyed kyis thos sam/ 'tsho byed ni de 'dra bar shes rab can no// 'tsho byed kyis klad pa'i thod pa 'byed pa'i dpyad ma gtogs pa thams cad bslabs so// ji tsam na mi zhig klad nad kyis thebs nas rgyun shes kyi bu'i drung du song ste smras pa/ rgyun shes kyi bu bdag la dpyad</text></item>
<item><p>62b1</p><section>'dul ba</section><text>mdzod cig/ des smras pa/ kye nang rje re zhig de ring dong rkos la lci ba dag sta gon gyis shig dang sang bdag gis khyod kyi dpyad bya'o// 'tsho byed kyis thos nas de de'i phyi bzhin song ste/ kye nang rje bdag gis cung zad bslabs pa gang yin pa de thams cad ni sems can la phan pa'i</text></item>
<item><p>62b2</p><section>'dul ba</section><text>phyir yin na/ bdag gis klad pa'i thod pa dbye ba ma bslabs kyis/ khyod kyis bdag dben par zhog zhig dang / khyed kyi las ji ltar byed pa blta'o// des smras pa/ de bzhin du bgyi'o// des de phyogs dben pa zhig tu bzhag go// de nas rgyun shes kyi bu 'ongs nas mi de dong du</text></item>
<item><p>62b3</p><section>'dul ba</section><text>bcug ste thod pa dbye ba'i dpyad kyis thod pa phye nas de skam pas srog chags de blang bar brtsams pa dang 'tsho byed kyis smras pa/ mkhan po gzu lums su ma blangs shig/ rigs kyi bu 'di deng nyid 'gum par 'gyur ro// des smras pa/ 'tsho byed 'ongs sam/ smras pa/ mkhan</text></item>
<item><p>62b4</p><section>'dul ba</section><text>po bdag mchis so// kho bos srog chags 'di ji ltar blang bar bya/ mkhan po skam pa tsha bar mdzod de rgyab tu reg nas rkang lag 'khums par gyur pa dang de nas 'or cig/ des de bzhin du byas nas sos par gyur to// rgyun shes kyi bus smras pa/ 'tsho byed kho bo shin tu mgu bar gyur</text></item>
<item><p>62b5</p><section>'dul ba</section><text>gyis khyod khrus byos la shog shig dang klad pa'i thod pa 'byed pa'i dpyad sbyin no// des khrus byas nas/ 'ongs pa dang des de la klad pa'i thod pa dbye ba'i dpyad byin nas smras pa/ 'tsho byed bdag cag ni 'dis 'tsho ba yin gyis/ yul 'dir khyod kyis ma bya zhig/ mkhan po de</text></item>
<item><p>62b6</p><section>'dul ba</section><text>bzhin bgyi'o zhes 'tsho byed kyis rgyun shes kyi bu la phyag byas nas rgyal po pad ma'i snying po'i drung du song ste phyag byas nas/ bdag gis sman dpyad bslabs lags kyis mchi'o// de'i tshe rgyal po pad ma'i snying po dang mi mthun pa mtha' 'khob pa skya bseng zhes bya ba dag cig yod de/ des</text></item>
<item><p>62b7</p><section>'dul ba</section><text>smras pa/ 'tsho byed bdag dang mi mthun pa mtha' 'khob pa skya bseng zhes bya ba dag cig yod kyis 'di ltar khyod ni shes rab can nus pa yin pas re zhig de phob la phyis song shig dang / de lta na bdag cag gis 'jig rten gyi tshul byas par 'gyur ro// des de la khas blangs pa dang de</text></item>
<item><p>63a1</p><section>'dul ba</section><text>nas des dpung gi tshogs yan lag bzhi pa bsdus te btang ba las des mtha' 'khob pa skya bseng de rnams phab nas gte'u bzung dpya blangs te slar bde bar 'ongs nas khyer te 'ongs pa de bzhin du rgyal po la phul ba dang / de shin tu dga' nas de nyid la rjes su yi rangs</text></item>
<item><p>63a2</p><section>'dul ba</section><text>nas des kyang rgyun shes kyi bu la byin no// de nas 'tsho byed rim gyis grong khyer bzang byed du phyin nas de nyid du dbyar gnas te/ de nas des 'byung po thams cad kyi skad ces bya ba'i bstan bcos bslabs nas grong khyer bzang byed nas chas pa dang mi zhig shing khur khyer nas grong khyer</text></item>
<item><p>63a3</p><section>'dul ba</section><text>du 'jug pa/ rus pa dang pags pa'i lhag ma lus pa/ lus kun nas 'dzag pa 'tsho byed kyis mthong nas/ de la smras pa/ kye nang rje ci zhig gis gnas skabs 'di lta bur gyur/ des smras pa/ bdag gis kyang mi shes na 'on kyang bdag gis shing khur 'di khyer</text></item>
<item><p>63a4</p><section>'dul ba</section><text>nas bdag kyang 'di 'dra ba'i gnas skabs su gyur to// de shing brtag pa la byang ba yin pas smras pa/ kye nang rje ci shing khur 'di 'tshong ngam/ 'tshong ngo // rin ji tsam/ kAr ShA pa Na lnga brgya'o// des de nyos nas de nas bltas na 'byung po thams cad dad par byed pa zhes bya</text></item>
<item><p>63a5</p><section>'dul ba</section><text>ba'i nor bu mthong nas de'i mthu ni 'di 'dra ste/ gang gi tshe nad pa'i mdun du bzhag pa de'i tshe mar mes khyim na yod pa'i rdzas bzhin du nad ji lta ba bzhin du snang ngo // de rim gyis yul u dum bA rar phyin pa dang / de na mi bres 'jal ba zhig yod pa des bre bos gzhal nas bre mgo</text></item>
<item><p>63a6</p><section>'dul ba</section><text>la snun pa 'tsho byed kyis mthong nas smras pa/ kye nang rje ci'i phyir de ltar byed/ bdag gi klad pa lhag par g.ya'o// tshur shog blta'o zhes des de bsnyal nas klad pa bltas te/ de nas 'tsho byed kyis 'byung po thams cad dad par byed pa'i nor bu de'i klad pa'i steng du gzhag pa dang /</text></item>
<item><p>63a7</p><section>'dul ba</section><text>ji tsam na srin gyi med cig snang ngo // de nas des smras pa/ kye nang rje khyod kyi klad pa la srin gyi med yod do// des rkang pa gnyis la gtugs te smras pa/ bdag la dpyad mdzod cig/ des khas blangs so// 'tsho byed kyis bsams pa/ mkhan pos ji skad bstan pa de bzhin du</text></item>
<item><p>63b1</p><section>'dul ba</section><text>'di'i dpyad bya'o snyam nas/ des de la smras pa/ kye nang rje re zhig de ring dong rkos la lci ba dag sta gon byos shig dang sang dpyad bya'o// des rkang pa gnyis la gtugs nas song ngo // 'tsho byed kyis de'i phyi de nyin 'ongs nas de dong du bcug ste klad pa'i thod pa 'byed pa'i dpyad kyis</text></item>
<item><p>63b2</p><section>'dul ba</section><text>klad pa'i thod pa phye nas skam pa tsha bas srin gyi med kyi rgyab la reg pa byas te des rkang lag 'khums pa dang / de nas des skam pas blangs te bor bas sos par gyur to// des de la kAr ShA pa Na lnga brgya byin pa dang des kyang rgyun shes kyi bu la bskur ro// de nas 'tsho byed yul ro hi ta ka</text></item>
<item><p>63b3</p><section>'dul ba</section><text>zhes bya bar phyin pa dang / yul ro hi ta ka na khyim bdag cig la skyed mos tshal me tog dang / 'bras bu dang / chu phun sum tshogs pa zhig yod de/ de de la lhag par chags pa las shi nas de nyid du mi ma yin rnams su skyes so// de'i bu ni khyim gyi dpon por gyur nas des skyed</text></item>
<item><p>63b4</p><section>'dul ba</section><text>mos tshal der srung ma'i mi bzhag pa dang / de mi ma yin pa des bsad do// gnyis pa bzhag pa dang / de yang bsad nas khyim bdag gi bu des skyed mos tshal de bor ro// ji tsam na mi dmu chus gang ba sman pa thams cad kyis spangs pa zhig skyed mos tshal der song nas nub</text></item>
<item><p>63b5</p><section>'dul ba</section><text>mo 'brang btab ste 'dug nas/ kye ma'o bdag ni mi ma yin pas bsad kyang ci ma rung snyam mo// de nyid du 'tsho byed kyang nub mo 'brang btab ste 'dug go// ji tsam na mi ma yin pa des dmu chu can de bsdigs par brtsams pa dang / dmu chu'i nad de byung nas smras pa/ 'di</text></item>
<item><p>63b6</p><section>'dul ba</section><text>bdag gis sngar bzung na ci'i phyir 'di bsdigs/ khyod la ra spu'i dud pas bdug pa 'ga' yang med pa lta/ des ni khyod dpag tshad bcu gnyis su 'bros par 'gyur ro// des kyang smras pa/ khyod la yang la phug gi sa bon mar phyung ba'i dar ba dang btags te sbyin pa 'ga' yang</text></item>
<item><p>63b7</p><section>'dul ba</section><text>med pa lta/ des ni khyod dum bu dum bur 'dzag par 'gyur ro// thams cad 'tsho byed kyis thos nas de nang par sngar langs te khyim bdag de'i drung du song nas des smras pa/ khyim bdag skyed mos tshal me tog dang / 'bras bu dang / chu phun sum tshogs pa ci'i phyir dor/ khyim</text></item>
<item><p>64a1</p><section>'dul ba</section><text>bdag gis de la ji ltar gyur pa rnams smras pa dang / des smras pa/ khyim bdag ra spu'i dud pas bdugs shig dang / mi ma yin pa dpag tshad bcu gnyis su 'bros par 'gyur ro// khyim bdag gis ra spu'i dud pas bdugs pa dang mi ma yin pa de dpag</text></item>
<item><p>64a2</p><section>'dul ba</section><text>tshad bcu gnyis su bros par gyur to// khyim bdag des kyang 'tsho byed la kAr ShA pa Na lnga brgya byin pa dang / des de yang rgyun shes kyi bu la bskur ro// de nas 'tsho byed kyis dmu chu can la dris pa/ nang rje khyod ci'i phyir mi ma yin pas gnas btab pa'i skyed mos tshal du 'dug/ des</text></item>
<item><p>64a3</p><section>'dul ba</section><text>de la ji ltar gyur pa dag smras pa dang / 'tsho byed kyis smras pa/ la phug gi sa bon mar phyung ba'i dar ba dang btags pa 'thung shig dang sos par 'gyur ro// des 'thungs nas sos par gyur te/ mi des kyang 'tsho byed la kAr ShA pa Na lnga brgya byin pa dang / des kyang rgyun shes kyi bu la</text></item>
<item><p>64a4</p><section>'dul ba</section><text>bskur ro// de nas 'tsho byed rim gyis bcom brlag tu phyin nas bcom brlag gi phyi rol na shing zhig gi drung du ngal so zhing 'dug go// ji tsam na gyad kyis gyad gcig brdabs pas de'i nang grol rnams 'khrugs nas de shi'o zhes phyi rol tu phyung ngo // shing de la yang bya rgod mo phrug gu</text></item>
<item><p>64a5</p><section>'dul ba</section><text>dang bcas pa zhig 'dug pa las de la phrug gu de rnams kyis smras pa/ ma sha byin cig/ des smras pa/ bu sha ga la yod/ de rnams kyis smras pa/ ma gyad kyis gyad 'di brdabs te shi nas phyung ba yin no// bu 'dir sman pa'i rgyal po 'tsho byed 'ongs nas des 'di sos par byed</text></item>
<item><p>64a6</p><section>'dul ba</section><text>pa'i gnas de yod do// ma 'di ci zhig gis sos par 'gyur/ gal te de'i nang grol rnams phye mas reg par byas na'o// de thams cad 'tsho byed kyis thos so// de nas de langs te ro'i drung du song nas dris pa shes ldan dag 'di ci zhig/ de rnams kyis smras pa/ gyad kyis gyad</text></item>
<item><p>64a7</p><section>'dul ba</section><text>brdabs pas shi ba yin no// 'tsho byed kyis smras pa/ zhog zhig dang blta'o// de rnams kyis bzhag pa dang de nas 'tsho byed kyis 'byung po thams cad dang bar byed pa'i nor bu klad par bzhag nas brtags na/ ji tsam na nang grol rnams 'khrugs par byas pa mthong nas des smyug</text></item>
<item><p>64b1</p><section>'dul ba</section><text>ma'i sbubs su phye ma blugs te khas bus pa dang phye mas nang grol rnams la reg nas sos par gyur to// des kyang 'tsho byed la kAr ShA pa Na lnga brgya byin pa dang / des kyang de rgyun shes kyi bu la bskur ro// bcom brlag na khyim bdag cig yod pa de'i chung ma gzugs dang lang tsho phun</text></item>
<item><p>64b2</p><section>'dul ba</section><text>sum tshogs pa yin pas de de la lhag par chags shing 'dug pa las shi nas de nyid kyi mo mtshan gyi srin bur skyes par gyur te/ de gang dang lhan cig dga' mgur spyod pa de shi bar byed do// de nas de dang 'ga' yang lhan cig dga' mgur spyod par mi byed do// des sman pa 'tsho</text></item>
<item><p>64b3</p><section>'dul ba</section><text>byed der 'ongs so zhes thos nas de de'i drung du song ste smras pa/ 'tsho byed bdag la bro nad mchis kyis dpyad mdzod cig/ 'tsho byed kyis de mthong zhing smra ba'i tshig thos nas chags pas smras pa/ dam zhig bca' ste/ gal te bdag dang lhan cig dga' mgur spyad pa lta na dpyad</text></item>
<item><p>64b4</p><section>'dul ba</section><text>bya'o// des smras pa/ g.yar tsha lags so// des smras pa/ khyod kyis dpyad gzhan ni med do// bdag las phangs pa gzhan med pas des khas blangs so// de nas des sgren mor phyung ste bzo bcos byas nas mo mtshan gyi sgor sha'i dum bu zhig bzhag pa las/ de nas</text></item>
<item><p>64b5</p><section>'dul ba</section><text>srin bu de de la chags pa dang des de blangs nas bor te sos par gyur to/ de 'dod pa'i 'dod chags la lhag par zhen pas brda zhig byas pa dang des rna ba gnyis bkag ste smras pa/ khyod kho bo'i sring mo dang 'dra ste khyod kyi dpyad de yin pas kho bos de ltar byas par zad do// des</text></item>
<item><p>64b6</p><section>'dul ba</section><text>kyang de la kAr ShA pa Na lnga brgya byin pa dang / des de yang rgyun shes kyi bu la bskur ro// de nas 'tsho byed rim gyis chu bo ya mu na'i 'gram du phyin pa dang / des de na mi ro zhig yod pa de'i bting ba'i phyogs na rgyus pa'i breng yod pa nya rnams kyis drangs pa las de'i mig 'byed pa</text></item>
<item><p>64b7</p><section>'dul ba</section><text>dang 'dzums pa mthong nas/ 'tsho byed kyis de thams cad brtags te/ ji ltar rgyus pa dang long mo la sogs pa'i tshigs kyi 'brel thabs ni de kho na ltar 'dug go snyam nas/ de rim gyis yangs pa can du phyin pa dang / ji tsam na gyad kyis gyad gcig thal mos bsnun pas</text></item>
<item><p>65a1</p><section>'dul ba</section><text>mig gi 'bras bu 'phags pa dang / 'tsho byed de'i drung du song nas/ des rting ba'i rgyus pa'i breng nas drangs pa dang slar tshud par gyur to// des de la kAr ShA pa Na lnga brgya byin pa dang / des 'jigs med kyi ma la byin no// yangs pa can na mi zhig yod pa de'i rna bar srin gyi</text></item>
<item><p>65a2</p><section>'dul ba</section><text>med zhugs te/ der de las phrug gu bdun brgya byung bas de rna ba'i nad kyis nyen par gyur nas 'tsho byed kyi drung du song ste smras pa/ dpyad mdzod cig/ 'tsho byed kyis bsams pa/ sngar ni bdag gis mkhan pos bstan pas las byas kyis da ni rang gi blos las bya'o snyam nas/ des mi</text></item>
<item><p>65a3</p><section>'dul ba</section><text>de la bsgo ba/ kye nang rje song la lo ma'i spyil bo byos te ras sngon pos g.yogs la de'i 'og tu rnga zhig zhog ste sa yang dron por gyis shig/ des ji skad bstan pa bzhin du thams cad byas so// de nas 'tsho byed kyis mi de sa la bsnyal nas sa de chus chag chag btab nas de nas rnga brdungs pa dang srin</text></item>
<item><p>65a4</p><section>'dul ba</section><text>gyi med kyis dbyar gyi dus la bab bo snyam nas phyir byung ngo // de nas 'tsho byed kyis rna ba'i drung du sha'i dum bu cig bzhag pa dang / de yang slar zhugs te phrug gu rnams khrid de byung nas phrug gu rnams dang lhan cig sha'i dum bu la chags pa dang / de nas 'tsho byed kyis de'i mod la sha'i</text></item>
<item><p>65a5</p><section>'dul ba</section><text>dum bu bor ba dang mi de sos par gyur to// des kAr ShA pa Na lnga brgya byin pa dang des 'jigs med kyi ma la byin no// de rim gyis rgyal po'i khab tu phyin pa dang / rgyal po gzugs can snying pos 'tsho byed ji ltar 'ongs pa thos nas/ des gzhon nu ma skyes dgra la bsgo ba/ bu khyod kyi phu</text></item>
<item><p>65a6</p><section>'dul ba</section><text>bo 'ongs kyis bsur song shig/ de bsur song ba dang 'tsho byed kyis gzhon nu ma skyes dgra ji ltar bsur 'ong ba thos nas des bsams pa/ gal te bdag gis des bsu ba rang gir byas pa ni nam rgyal por gyur pa de'i tshe bdag la gnod pa byed par 'gyur ro snyam nas/ de slar log ste</text></item>
<item><p>65a7</p><section>'dul ba</section><text>sgo gzhan zhig nas zhugs so// dus gzhan zhig na 'tsho byed skye bo'i tshogs chen pos yongs su bskor te sems g.yeng zhing song ba dang / ji tsam na bram ze zhig mig nad kyis thebs nas 'tsho byed kyi drung du song ste bdag la sman ston cig/ tshig pa zos nas smras pa/ thal bas thob cig/</text></item>
<item><p>65b1</p><section>'dul ba</section><text>de drang po zhig pas thal bas btab pa dang sos par gyur to// mig nad kyis thebs pa gzhan zhig yod pa de yang 'tsho byed kyi drung du song ba de bram ze des mthong nas dris pa/ kye nang rje gang du 'gro// des ji ltar gyur pa smras pa dang des smras pa/ khyod la 'tsho byed ci dgos/ des</text></item>
<item><p>65b2</p><section>'dul ba</section><text>kho bo la gang bstan pa de byos shig/ de yid ches par gyur nas des thal bas btab pa dang long bar gyur to// dus gzhan zhig na rgyal po gzugs can snying po'i spyi bor phol mig byung ngo // des blon po rnams la bsgo ba/ shes ldan dag sman pa rnams khug shig/ blon po</text></item>
<item><p>65b3</p><section>'dul ba</section><text>rnams kyis sman pa rnams bkug pa dang / rgyal pos smras pa/ shes ldan dag nga'i spyi bor phol mig byung gis dpyad byos shig/ de rnams kyis smras pa/ lha sman pa chen po 'tsho byed mchis na bdag cag gis bgyi ba ci 'tshal/ rgyal pos smras pa/ shes ldan dag 'tsho</text></item>
<item><p>65b4</p><section>'dul ba</section><text>byed khug shig/ de rnams kyis bkug pa dang / rgyal pos smras pa/ 'tsho byed dpyad byos shig/ 'tsho byed kyis smras pa/ lha dam zhig bca' ste/ gal te lha la bdag nyid kyis khrus bgyid du gnang na bgyi'o// de bzhin gyis shig/ de nas 'tsho byed kyis skyu ru ras</text></item>
<item><p>65b5</p><section>'dul ba</section><text>bskus shing smin par 'gyur ba'i rdzas dag btab nas smin par 'gyur ba'i rdzas rnams dang bsres pa'i chu bum pa lnga brgya blugs pa dang / gang gi tshe smin pa de'i tshe na ma tshor bar spu gris reg par byas pa dang rdol to// de nas 'tsho bar 'gyur ba'i rdzas dag btab ste 'tsho bar 'gyur</text></item>
<item><p>65b6</p><section>'dul ba</section><text>ba'i rdzas rnams dang bsres pa'i chu bum pa lnga brgya blugs pa dang / rma de sos shing pags pa dang 'dra ba dang skra yang mnyam par gyur to// rgyal pos khrus byas ma thag tu smras pa/ 'tsho byed dpyad byos shig/ des smras pa/ lha re zhig bshos gsol cig/ rgyal pos</text></item>
<item><p>65b7</p><section>'dul ba</section><text>zan zos nas 'tsho byed dpyad byos shig lha bgyis lags so// de yid ma ches nas lag pas byugs na phyogs gang na rma yod par ma shes so// me long blangs te bltas na 'on kyang ma mthong ngo // btsun mo la dris na des kyang phyogs gang na rma yod par ma shes so//</text></item>
<item><p>66a1</p><section>'dul ba</section><text>rgyal po mchog tu ngo mtshar skyes nas blon po rnams la smras pa/ shes ldan dag 'tsho byed sman pa'i rgyal por dbang skur cig/ mi long ba des smras pa/ lha ci sras la byams pas sam/ 'on te sman mkhas pas dbang bskur bar mdzad/ rgyal pos smras pa/</text></item>
<item><p>66a2</p><section>'dul ba</section><text>sman mkhas pas so// des smras pa/ gal te de lta lags na 'dis bdag ni sos par ma bgyis so// 'tsho byed kyis smras pa/ kye nang rje bdag gis khyod mthong yang ma mthong na sos par lta ga la byas/ des smras pa/ de ni mad na 'on kyang khyod kyis gang la bstan pa des</text></item>
<item><p>66a3</p><section>'dul ba</section><text>bdag la bstan to// ci zhig bstan/ che ge mo zhig go// 'tsho byed kyis smras pa/ de'i khams kyang gzhan la khyod kyi khams kyang gzhan yin gyis/ da 'di dang 'di dag byos shig dang sos par 'gyur ro// des byas nas sos par gyur pa dang smras pa/ lha 'di</text></item>
<item><p>66a4</p><section>'dul ba</section><text>sman pa'i rgyal por dbang bskur bar mdzad du gsol/ de glang po che la bskyon nas dpal gyi 'byor pa chen pos sman pa'i rgyal por dbang bskur to// rgyal po'i khab na khyim bdag cig yod pa skran nad kyis thebs nas/ sman pa thams cad kyis spangs pa dang / des bsams pa/</text></item>
<item><p>66a5</p><section>'dul ba</section><text>'tsho byed kyi drung du 'gro'o// gal te dpyad cig byas na ni de lta na legs/ gal te ma byas na bdag nyid 'chi bar bya'o snyam nas/ de 'tsho byed kyi drung du song nas 'tsho byed bdag gi dpyad mdzod cig/ des smras pa/ kye nang rje khyod kyi sman 'di ni rnyed par dka'o// des</text></item>
<item><p>66a6</p><section>'dul ba</section><text>bsams pa/ 'tsho byed kyis kyang bdag spangs na 'di la ci byar yod/ dus la bab kyis bdag ni 'chi'o snyam nas de dur khrod du song ngo // de na ro sreg pa'i me 'bar bar ne'u le gdug pa zhig dang srog chags go d+hA tsan dan zhes bya ba 'thabs te lhung ba dang de bkres pas</text></item>
<item><p>66a7</p><section>'dul ba</section><text>nyen pas de gnyis ka zos te/ lhas dur khrod du char phab pa'i 'od pa'i chu de la 'thungs nas dur khrod dang ha cang yang mi ring ba zhig na gnag lhas yod pa der song ste/ ko dra'i chan dang mar phyung ba'i zho 'thungs pas skran rdol te yar slon mar 'khrus nas sngon ji lta ba bzhin du</text></item>
<item><p>66b1</p><section>'dul ba</section><text>gyur to// dus gzhan zhig na lus 'phags mo'i mdoms kyi phyogs su phol mig byung ngo // des rgyal po la smras pa dang rgyal pos 'tsho byed la bsgo ba/ ma yar mo'i dpyad byos shig/ des khas blangs so// de nas zan byas te ma ma la byin nas khyod kyis 'di'i steng du</text></item>
<item><p>66b2</p><section>'dul ba</section><text>'dug tu chug cig/ des de 'dug tu bcug pa'i zan 'tsho byed kyis mthong nas bsams pa/ phyogs che ge mo zhig na'o snyam mo// de nas smin par 'gyur ba'i rdzas dag btab ste/ smin par shes nas zan gyi nang du gtsags bu sbas te ma ma la bsgo ba/ khyod kyis de 'di la</text></item>
<item><p>66b3</p><section>'dul ba</section><text>'dug tu chug la btsun mo 'dug nas slar slong shig/ des de bzhin byas pa las gtsags bus reg ma thag tu phol mig rdol bar gyur to// de nas 'tsho bar 'gyur ba'i rdzas dang bsres pa bska ba'i chus bkrus te 'tsho bar 'gyur ba'i rdzas rnams btab pas sos par gyur</text></item>
<item><p>66b4</p><section>'dul ba</section><text>to// 'tsho byed rgyal po'i drung du song ba dang rgyal pos smras pa/ 'tsho byed khyod kyis ma yar mo'i dpyad byas sam/ lha bgyis so// khyod kyis sgren mor phud de ma bltas grang / lham bltas so// ji ltar byas/ des ji ltar gyur pa rnams smras pa dang rgyal po mchog tu ngo</text></item>
<item><p>66b5</p><section>'dul ba</section><text>mtshar skyes nas/ des blon po rnams la smras pa/ 'tsho byed la lan gnyis su sman pa'i rgyal por dbang skur cig/ mi skran can la 'tsho byed kyis sman rnyed par dka'o zhes smras pa gang yin pa des smras pa/ lha ci sras la sdug pas sam/ 'on te sman mkhas pas</text></item>
<item><p>66b6</p><section>'dul ba</section><text>dbang bskur bar mdzad/ rgyal pos smras pa/ sman mkhas pas so// gal te de lta lags na 'dis bdag ni sos par ma bgyis so// 'tsho byed kyis smras pa/ kye nang rje ngas khyod la dpyad ni ma byas kyi/ 'on kyang ngas khyod kyi sman ni rnyed par dka'o zhes smras so//</text></item>
<item><p>66b7</p><section>'dul ba</section><text>des smras pa/ bdag gi sman ji lta bu dag yin/ 'tsho byed kyis smras pa/ gal te zla ba mar gyi ngo tshes bcu bzhi la mi ser skya zhig shi nas de dur khrod du sreg pa na ne'u le gdug pa dang srog chags go d+hA tsan dan 'thabs nas mer lhung ba dang de gnyis khyod kyis zos la/</text></item>
<item><p>67a1</p><section>'dul ba</section><text>dbang phyug chen po'i lhas dur khrod du char phab pa'i 'od pa'i chu de la 'thungs la/ ko dra'i chan zos shing mar phyung ba'i zho 'thungs na de lta na khyod sos par 'gyur te/ bdag gis de las bsams nas sman rnyed par dka'o zhes smras pa yin no// des smras pa/ shin</text></item>
<item><p>67a2</p><section>'dul ba</section><text>tu legs par shes te/ de bzhin du bdag gis zos so// de nas dga' bar gyur nas smras pa/ lha 'dis sman pa'i rgyal po'i rngo thog gi dbang bskur bas dbang bskur du gsol/ lan gnyis su yang sman pa'i rgyal por dbang bskur to// gang gi tshe mi dge ba'i grogs po lhas</text></item>
<item><p>67a3</p><section>'dul ba</section><text>byin gyis ma skyes dgra bslus nas pha chos kyi rgyal po chos dang ldan pa srog dang phral ba de'i tshe de la skran gyi nad kyis thebs par gyur to// des sman pa rnams la smras pa/ nga la dpyad gyis shig/ de rnams kyis smras pa/ lha lha'i gcen sman pa'i rgyal po bla na med pa 'tsho byed 'di na mchis</text></item>
<item><p>67a4</p><section>'dul ba</section><text>bzhin du bdag cag gis dpyad bgyid rngo ga la thog/ des blon po rnams la smras pa/ shes ldan dag 'tsho byed khug shig/ de rnams kyis bkug pa dang / 'tsho byed nga la skran nad byung gis dpyad byos shig/ lha bgyi'o// des bsams pa/ rgyu gnyis kyis skran rdol bar 'gyur te/</text></item>
<item><p>67a5</p><section>'dul ba</section><text>lhag par dga' ba'am/ lhag par khros pas yin na sems can sdig pa byed pa 'di lhag par dga' bar ga la 'gyur gyis/ rnam pa thams cad du khros par bya'o snyam du bsams nas smras pa/ lha dam zhig bca' ste/ gal te gzhon nu 'char byed bzang po'i sha gsol blta na</text></item>
<item><p>67a6</p><section>'dul ba</section><text>dpyad bgyi'o// rgyal pos thos nas khros te smras pa/ legs so ngas ni pha srog dang phral/ khyod kyis kyang 'char byed bzang po srog dang phrol/ nga yang rang nyid nad kyis shi nas khyod ni rgyal por 'gyur mod des smras pa/ lha dpyad ni 'di lags te/ gzhan gyis sos par rngo mi</text></item>
<item><p>67a7</p><section>'dul ba</section><text>thog lags so// bdag dang 'dra ba'i phangs pa med pas des khas blangs so// de nas 'tsho byed kyis gzhon nu 'char byed bzang po rgyan thams cad kyis brgyan nas rgyal po la phul te/ lha gzhon nu 'char byed bzang po la legs par gzigs pa de ltar mdzad du gsol// phyis</text></item>
<item><p>67b1</p><section>'dul ba</section><text>gzigs par mi 'gyur ro// de nas des bstan nas khyim du khrid nas bzhag go// de nas 'tsho byed sha'i don du bsil ba'i tshal gyi dur khrod du song ba las bsil ba'i tshal gyi dur khrod ni shi ba'i ros stong pa ma yin pas de nas ro'i sha blangs te yo byad kyi khyad par dag dang g.yos byas nas</text></item>
<item><p>67b2</p><section>'dul ba</section><text>rgyal po'i dro la bab pa'i dus su bstabs so// de nas rgyal po ma skyes dgras sha khu'i phor ba blangs nas za bar gzas pa dang 'tsho byed kyis phrogs nas klad du bsnun te sdig pa byed pa khyod kyis pha chos dang ldan pa chos kyi rgyal po srog dang phral la bu'i sha yang za bar byed dam/ des</text></item>
<item><p>67b3</p><section>'dul ba</section><text>rngams nas smras pa/ gal te de lta na ci'i phyir gsad ces mi bzod pa skyes pas de'i skran rdol nas yar slon mar 'khrus te/ kha nas khrag dang bcas par byung ba de mthong nas brgyal te sa la 'gyel to// de nas chu gtor nas dbugs slar byung ba dang khrus byas te 'phrod pa'i</text></item>
<item><p>67b4</p><section>'dul ba</section><text>zas byin pas sngon gyi ji lta ba bzhin gyur to// de nas 'tsho byed kyis gzhon nu 'char byed bzang po rgyan thams cad kyis brgyan nas khrid de rgyal po'i drung du song nas rkang pa gnyis la gtugs te smras pa/ lha gzhon nu 'char byed bzang po 'di lags te/ bdag srog chags</text></item>
<item><p>67b5</p><section>'dul ba</section><text>grog sbur yang srog dang 'bral bar bgyid mi phod na gzhon nu lta smos kyang ci 'tshal/ 'on kyang thabs 'dis lha 'tsho bar 'gyur bas bdag gis thabs bshams par bgyis par bas so// rgyal po mchog tu ngo mtshar skyes nas des blon po rnams la bsgo ba/ 'tsho byed sman pa'i</text></item>
<item><p>67b6</p><section>'dul ba</section><text>rgyal por dbang skur cig/ blon po rnams kyis glang po che la bskyon nas dpal gyi 'byor pa chen pos lan gsum du yang sman pa'i rgyal por dbang bskur bas dbang bskur to// de nas 'tsho byed dregs pa skyes nas bdag dang mnyam pa'i sman pa 'ga' yang yod pa ma yin te/ bdag</text></item>
<item><p>67b7</p><section>'dul ba</section><text>ni lus kyi dpyad byed pa rnams kyi mchog yin la/ bcom ldan 'das ni sems kyi dpyad mdzad pa rnams kyi mchog yin no snyam mo// des dus gzhan zhig na bcom ldan 'das kyi spyan sngar song ba las de dregs pa'i snyems pas bden pa rnams ma mthong ngo // bcom ldan</text></item>
<item><p>68a1</p><section>'dul ba</section><text>'das kyis dgongs pa/ sman pa'i rgyal po 'tsho byed kyis dge ba'i rtsa ba bskyed na ci'i phyir bden pa rnams ma mthong bar gyur snyam na/ dregs pa'i snyems pa las gyur par gzigs nas de'i dregs pa spang bar bya'o snyam nas/ de nas bcom ldan 'das kyis sman pa'i</text></item>
<item><p>68a2</p><section>'dul ba</section><text>rgyal po 'tsho byed la bka' stsal pa/ 'tsho byed khyod kyis ri'i rgyal po gangs can mthong ngam/ btsun pa ma mthong lags so// de bzhin gshegs pa'i na bza' chos gos kyi mtha' nas zung shig/ des bzung ba dang de nas bcom ldan 'das kyis sman pa'i rgyal po 'tsho byed khrid nas</text></item>
<item><p>68a3</p><section>'dul ba</section><text>ri'i rgyal po gangs can gang na ba der gshegs pa dang de na sman rnam pa sna tshogs sgron ma bzhin 'bar ro// bcom ldan 'das kyis sman pa'i rgyal po 'tsho byed la 'di skad ces bka' stsal to// 'tsho byed sman ji tsam 'dod pa long shig/ bcom ldan 'das 'jigs lags so// de nas</text></item>
<item><p>68a4</p><section>'dul ba</section><text>bcom ldan 'das kyis gnod sbyin lag na rdo rje la bka' stsal pa/ lag na rdo rje song la 'tsho byed la bsrung ba byos shig/ de dang song nas sman rnam pa sna tshogs dag blangs nas/ bcom ldan 'das kyis bka' stsal pa/ 'tsho byed sman 'di'i ming ci yin/ des gsol pa/ bcom ldan</text></item>
<item><p>68a5</p><section>'dul ba</section><text>'das che ge mo lags te/ cho ga 'dis nad che ge mo zhig zhi bar 'gyur ro// 'di ni che ge mo zhig lags te nad che ge mo zhig rab tu zhi bar 'gyur ro// gzhan rnams kyi ni ming yang mi shes so// ma shes pa gang yin pa de dag bcom ldan 'das kyis bka' stsal pa/ 'tsho byed 'di</text></item>
<item><p>68a6</p><section>'dul ba</section><text>ni che ge mo ste cho ga che ge mos nad che ge mo zhig rab tu zhi bar 'gyur ro// 'di yang che ge mo zhig ces bya'o// 'tsho byed kyis gsol pa/ bcom ldan 'das kyis sman dpyad kyang mkhyen pa lta/ de nas bcom ldan 'das kyis sman pa'i rgyal po 'tsho byed la bka' stsal pa/ 'tsho</text></item>
<item><p>68a7</p><section>'dul ba</section><text>byed sman pa zug rngu 'byin pa yan lag bzhi dang ldan pa ni rgyal po la 'os pa/ rgyal po la mkho ba/ rgyal po'i yan lag gi grangs su 'gro'o// // 'dul ba gzhi/ bam po drug bcu gnyis pa/ bzhi gang dag ce na/ 'di la sman pa zug rngu 'byin pa nad la mkhas pa</text></item>
<item><p>68b1</p><section>'dul ba</section><text>yin/ nad kun nas slong ba la mkhas pa yin/ nad byung ba spong ba la mkhas pa yin/ spangs pa phyis mi 'byung ba la mkhas pa yin te/ nad la mkhas pa ji lta bu zhe na/ 'di la sman pa zug rngu 'byin pa nad shes shing nad 'di ni 'di lta bu dang 'di lta bu yin no zhes de ltar nad la</text></item>
<item><p>68b2</p><section>'dul ba</section><text>mkhas pa yin no// nad kun nas slong ba la mkhas pa ji lta bu zhe na/ 'di la sman pa zug rngu 'byin pa nad shes shing nad 'di ni rlung gis kun nas bslang ba'am/ mkhris pas kun nas bslang ba'am/ bad kan gyis kun nas bslang ba'am/ bdag las gyur pa'am/ gzhan las</text></item>
<item><p>68b3</p><section>'dul ba</section><text>gyur pa'am/ 'dus pa las gyur pa'o zhes de ltar nad kun nas slong ba la mkhas pa yin no// nad byung ba spong ba la mkhas pa ji lta bu zhe na/ 'di la sman pa zug rngu 'byin pa nad shes shing nad 'di ni mig sman nam/ sku mnye'am/ skyug sman nam/ bkru sman nam/ snar blugs</text></item>
<item><p>68b4</p><section>'dul ba</section><text>pa'am/ du bas bdug pa'am/ nan rtsi'i las kyis spang bar 'gyur ro zhes de ltar nad byung ba spong ba la mkhas pa yin no// nad spangs pa phyis mi 'byung ba la mkhas pa ji lta bu zhe na/ 'di la sman pa zug rngu 'byin pa nad shes shing nad 'di ni 'phrod pa'i cho ga 'di lta bu dang 'di lta bu</text></item>
<item><p>68b5</p><section>'dul ba</section><text>dag byas te spangs na phyis mi 'byung ngo zhes de ltar nad spangs pa phyis mi 'byung ba la mkhas pa yin te/ de ltar na sman pa zug rngu 'byin pa yan lag bzhi dang ldan pa rgyal po la 'os pa yin/ rgyal po la mkho ba yin/ rgyal po'i yan lag gi grangs su 'gro ba yin no// de bzhin</text></item>
<item><p>68b6</p><section>'dul ba</section><text>du de bzhin gshegs pa dgra bcom pa yang dag par rdzogs pa'i sangs rgyas yan lag bzhi dang ldan pa yang sman pa zug rngu 'byin pa bla na med pa zhes bya'o// 'tsho byed bzhi gang dag ce na/ 'di la de bzhin gshegs pa dgra bcom pa yang dag par rdzogs pa'i sangs rgyas ni</text></item>
<item><p>68b7</p><section>'dul ba</section><text>'di ni sdug bsngal 'phags pa'i bden pa'o zhes yang dag pa ji lta ba bzhin du rab tu mkhyen to// 'di ni sdug bsngal kun 'byung ba'o// 'di ni sdug bsngal 'gog pa'o// 'di ni sdug bsngal 'gog par 'gro ba'i lam 'phags pa'i bden pa'o zhes yang dag pa ji lta ba</text></item>
<item><p>69a1</p><section>'dul ba</section><text>bzhin du rab tu mkhyen to// 'tsho byed sman pa zug rngu 'byin pas ni skye ba'i rtsa ba can gyi sdug bsngal rnams spang ba'i sman mi shes so// rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug</text></item>
<item><p>69a2</p><section>'dul ba</section><text>pa'i rtsa ba can gyi sdug bsngal rnams spang ba'i sman mi shes so// 'tsho byed de bzhin gshegs pas ni skye ba'i rtsa ba can gyi sdug bsngal rnams spang ba'i sman mkhyen to// rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi</text></item>
<item><p>69a3</p><section>'dul ba</section><text>bde ba dang / 'khrug pa'i rtsa ba can gyi sdug bsngal rnams spang ba'i sman mkhyen to// de lta bas na de bzhin gshegs pa dgra bcom pa yang dag par rdzogs pa'i sangs rgyas ni sman pa zug rngu 'byin pa bla na med pa zhes bya'o// chos kyi rnam grangs 'di bshad pa na 'tsho byed gzhon</text></item>
<item><p>69a4</p><section>'dul ba</section><text>nus bskyed chos rnams la chos kyi mig rdul med cing dri ma dang bral ba skyes so// de nas 'tsho byed gzhon nus bskyed kyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi</text></item>
<item><p>69a5</p><section>'dul ba</section><text>dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs nas bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol</text></item>
<item><p>69a6</p><section>'dul ba</section><text>to// btsun pa bdag ni 'phags so// mngon par 'phags so// bcom ldan 'das dang / chos dang / dge slong gi dge 'dun la skyabs su mchi na/ bdag dge bsnyen du gzung du gsol/ deng slan chad ji srid 'tsho ba'i bar du srog dang bsdos te skyabs su mchi bar</text></item>
<item><p>69a7</p><section>'dul ba</section><text>mngon par dad lags so// de nas sman pa'i rgyal po 'tsho byed kyis bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo // ri'i rgyal po gangs can kha bas yog ste rtag tu lhags pa che bas bcom ldan 'das grang nad kyi snyun</text></item>
<item><p>69b1</p><section>'dul ba</section><text>gyis thebs pa dang sman pa'i rgyal po 'tsho byed kyis bsams pa/ dper na 'khor los sgyur ba'i rgyal po la bya ba bzhin bdag nyid kho nas bcom ldan 'das la rim gro bya'o snyam mo// de nas 'tsho byed kyis me tog ut+pa la sum bcu rtsa gnyis dang bkru sman gyi rdzas dang sbyar</text></item>
<item><p>69b2</p><section>'dul ba</section><text>nas/ bcom ldan 'das la phul te/ bcom ldan 'das 'di rnams shangs kyis bsnam du gsol/ bcom ldan 'das kyis bsnams pa las thang sum bcu rtsa gnyis kho na 'khrus par gyur to// de nas bcom ldan 'das la zhus pa/ bcom ldan 'das ci ga legs</text></item>
<item><p>69b3</p><section>'dul ba</section><text>par 'khrus lags sam/ bcom ldan 'das kyis bka' stsal pa/ 'tsho byed skyon gang dag g.yos la ma 'khrus pa de dag kyang yod/ 'khrus la ma g.yos pa yang yod/ 'khrus la g.yos pa yang yod/ ma 'khrus la ma g.yos pa yang yod do// 'tsho byed kyis</text></item>
<item><p>69b4</p><section>'dul ba</section><text>gsol pa/ bcom ldan 'das gal te de lta na bu ram dang a ru ra gsol la khu ba'i rim pa yang mdzod cig/ bcom ldan 'das kyis de bzhin du mdzad nas snyun gdangs par gyur to// 'tsho byed kyi kun tu spyod pa ni rgyal po'am/ blon po gang su'i dpyad byas kyang rung ste/ des</text></item>
<item><p>69b5</p><section>'dul ba</section><text>de la grong ngam/ grong mchog sbyin par byed pa yin no// ji tsam dus gzhan zhig na 'tsho byed kyis lus 'phags kyi rgyal po la dpyad byas pa las des de la brgya stong ri ba'i gos be'u ras yug po che zhig byin pa dang / des de blangs nas bcom ldan 'das gang na der song ste phyin</text></item>
<item><p>69b6</p><section>'dul ba</section><text>pa dang bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas 'tsho byed gzhon nus bskyed kyis bcom ldan 'das la 'di skad ces gsol to// btsun pa bdag gi kun tu spyod pa ni rgyal po'am/ blon po gang su'i</text></item>
<item><p>69b7</p><section>'dul ba</section><text>dpyad bgyis kyang rung ste/ des bdag la grong ngam/ grong mchog stsol ba lags pas bdag gis lus 'phags kyi rgyal po la dpyad bgyis pa dang des bdag la brgya stong ri ba'i ras zhig stsal ba 'di bcom ldan 'das la bdag 'bul zhing mchis na/ bcom ldan 'das kyis</text></item>
<item><p>70a1</p><section>'dul ba</section><text>thugs brtse ba nye bar bzung ste 'di bzhes su gsol/ bcom ldan 'das kyis 'tsho byed gzhon nus bskyed las brgya stong ri ba'i gos be'u ras yug po che bzhes so// de'i tshe tshe dang ldan pa kun dga' bo bcom ldan 'das kyi snam logs na bsil yab thogs te</text></item>
<item><p>70a2</p><section>'dul ba</section><text>bcom ldan 'das la g.yob cing 'dug go// de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo brgya stong ri ba'i gos be'u ras yug po che long la nga'i ched du gris dros shig/ de nas tshe dang ldan pa kun dga' bos blangs te sa phyogs gsal la</text></item>
<item><p>70a3</p><section>'dul ba</section><text>yangs par song nas gzhal bar brtsams pa las chos gos mang du ldang bar mthong ngo // de nas des bcom ldan 'das kyi na bza' chos gos gsum dang bdag nyid kyi bla gos mthang gos dang bcas pa dang / tshe dang ldan pa sgra can zin gyi ral chung dpung chad cig byas so// bcom</text></item>
<item><p>70a4</p><section>'dul ba</section><text>ldan 'das kyis dbyar gyi gnas der ras lnga brgya brnyes shing dge slong gi dge 'dun gyis kyang du ma zhig rnyed na dge slong rnams kyis ji ltar bsgrub par bya ba ma shes pa'i skabs de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ de'i</text></item>
<item><p>70a5</p><section>'dul ba</section><text>phyir rjes su gnang ste/ dge slong rnams kyis khyim pa'i gos gris dras te kha dog ngan par byas pa bcang bar bya'o// rgyal po gzugs can snying po'i kun tu spyod pa ni dge slong ngam dge slong ma mthong na glang po che las babs nas rkang pa la phyag byed pa yin no// de dus gzhan</text></item>
<item><p>70a6</p><section>'dul ba</section><text>zhig na glang po che la zhon nas bcom ldan 'das kyi zhabs gnyis la mgo bos phyag byas te/ phyogs gcig tu song ba las/ ji tsam na lam gyi dbus nas 'tsho ba pa zhig mthong nas de de la gus pa bskyed de glang po che la babs nas rkang pa gnyis la gtugs so// de na ma dad</text></item>
<item><p>70a7</p><section>'dul ba</section><text>pa gang yin pa de dag gis bsams pa/ lha ni dge slong 'ba' zhig la mngon par dad pa ma yin no// dad pa can gang yin pa de dag gis bsams pa ni gdon mi za bar lhas dge slong yin snyam ste/ de gus pas glang po che las babs nas rkang pa gnyis la gtugs so</text></item>
<item><p>70b1</p><section>'dul ba</section><text>snyam nas de rnams yid gnyis su gyur te rgyal po la smras pa/ lha su la phyag bgyis/ bcom ldan 'das kyi nyan thos la'o// lha de ni bcom ldan 'das kyi nyan thos ma lags te/ 'tsho ba pa lags so// de nas rgyal po gzugs can snying pos 'di snyam du sems te/ bdag</text></item>
<item><p>70b2</p><section>'dul ba</section><text>gi don 'di kho na gsol lo snyam nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas ma ga d+hA'i rgyal po bzo sbyangs gzugs can snying pos</text></item>
<item><p>70b3</p><section>'dul ba</section><text>bcom ldan 'das la 'di skad ces gsol to// btsun pa bdag gi kun tu spyod pa ni dge slong ngam dge slong ma mthong na glang po che la babs nas de'i rkang pa la phyag bgyid pa lags pas/ de ring bdag gus pa skyes nas glang po che las babs te dge slong lags snyam nas 'tsho ba</text></item>
<item><p>70b4</p><section>'dul ba</section><text>pa'i rkang pa la gtugs lags kyis/ kye ma'o bcom ldan 'das kyis thugs brtse ba nye bar bzung ste/ 'phags pa rnams kyi chos gos rnams la mtshan ma cung zad cig gdab tu gsol/ bcom ldan 'das kyis rgyal po gzugs can snying po la cang mi gsung bas gnang ngo // de</text></item>
<item><p>70b5</p><section>'dul ba</section><text>nas rgyal po gzugs can snying pos bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te song ngo // de na bcom ldan 'das kyis dge slong rnams la bka' stsal pa/ dge slong dag 'tsho ba pa gang gis bden pa mthong ba</text></item>
<item><p>70b6</p><section>'dul ba</section><text>las phyag bdag gir byas pa ni nyams te ma rung ngo // de'i tshe tshe dang ldan pa kun dga' bo bcom ldan 'das kyi snam logs na bsil yab thogs te/ bcom ldan 'das la g.yob cing 'dug go// de nas bcom ldan 'das kyis tshe dang ldan pa kun dga' bo la bka' stsal pa/ kun</text></item>
<item><p>70b7</p><section>'dul ba</section><text>dga' bo khyod kyis lus 'phags kyi ri bo mthong ngam/ btsun pa ma mthong lags so// de bzhin gshegs pa'i na bza' chos gos kyi mtha' nas zung shig/ des bzung ba dang / de nas bcom ldan 'das kyis rgyal po'i khab nas mi snang bar mdzad pas de nyid nas rdzu 'phrul gyis</text></item>
<item><p>71a1</p><section>'dul ba</section><text>steng gi nam mkha' las gshegs nas lus 'phags kyi ri bo la bzhugs so// de'i tshe ma ga d+hA'i mi rnams kyi zhing mnyam zhing nye 'khor mnyam pa rnang gi khyad par sna tshogs dag rnang sgal gyis 'brel cing mdzes pa dag gzigs nas tshe dang ldan pa kun dga'</text></item>
<item><p>71a2</p><section>'dul ba</section><text>bo la bka' stsal pa/ kun dga' bo khyod kyis zhing mnyam zhing nye 'khor mnyam la rnang gi khyad par sna tshogs pa dag rnang sgal gyis 'brel bar mdzes pa de dag mthong ngam/ btsun pa mthong lags so// kun dga' bo de lta bas na dge slong rnams kyis 'di lta bur chos gos</text></item>
<item><p>71a3</p><section>'dul ba</section><text>dag dras te drub par bya'o// gnas brtan kun dga' bos dge slong rnams la smras pa/ khyed kyis 'di lta bur chos gos rnams dros la drubs shig/ dge slong rnams kyis chos gos dag dras te drub par brtsams pa na snam bu rnams kha phyogs gcig tu bstan pas mi mdzes nas tshe</text></item>
<item><p>71a4</p><section>'dul ba</section><text>dang ldan pa kun dga' bos bsams pa/ bcom ldan 'das kyis bka' ma stsal mod kyi/ 'di kho nas rkyen byas nas gnang bar 'gyur ba'i gnas de yod do snyam nas des snam bu rnams kha phyogs gnyis kar bstan na 'on kyang mtha' skor med pas mdzes par ma gyur nas mtha'</text></item>
<item><p>71a5</p><section>'dul ba</section><text>skor byas so// de nas byas shing zin pa dang bcom ldan 'das la phul lo// bcom ldan 'das kyis bka' stsal pa/ kun dga' bo legs so legs so// ngas gang gi phyir bka' stsal pa/ de khyod kyis shes te/ de lta bas na dge slong rnams kyis 'di lta bur chos gos</text></item>
<item><p>71a6</p><section>'dul ba</section><text>rnams dras la drub par bya'o// dge slong rnams kyis chos gos dras shing drubs pa re re bcangs nas lhag ma ni ma dras so// de nas bcom ldan 'das yul ma ga d+hA'i ljongs rgyu zhing gshegs te/ 'brog gnas su byon nas 'brog gnas na 'brog gnas kyi tshal na bzhugs so//</text></item>
<item><p>71a7</p><section>'dul ba</section><text>'brog gnas 'bab chu dang nye bar grang zhing rlung ldang bar gyur nas/ bcom ldan 'das kyis thun dang po la mthang gos gsol to// thun par pa la bla gos gsol to// thun tha ma la tshe dang ldan pa kun dga' bo la bka' stsal pa/ kun dga' bo nga la snam sbyar gyis g.yogs shig/</text></item>
<item><p>71b1</p><section>'dul ba</section><text>de nas tshe dang ldan pa kun dga' bos lag pa gnyis bkrus nas snam sbyar gyis bcom ldan 'das kyi steng du g.yogs te/ bcom ldan 'das kyis na bza' chos gos gsum gyis mtshan mo de 'das par mdzad do// de nas nam nangs nas dgongs pa 'jig rten na shin tu skyid pa</text></item>
<item><p>71b2</p><section>'dul ba</section><text>bde ba 'dod pa gang yin pa su yang rung de rnams kyi mchog ni nga yin te/ nga yang chos gos gsum gyis 'tsho bar spyad na nga'i nyan thos rnams lta smos kyang ci dgos snyam du dgongs nas dge slong rnams la bka' stsal pa/ dge slong dag de lta bas na dge slong rnams kyis dras pa'i</text></item>
<item><p>71b3</p><section>'dul ba</section><text>chos gos gsum bcang bar bya'o// bcom ldan 'das kyis dras pa'i chos gos gsum bcang bar bya'o zhes bka' stsal na/ dge slong zhig la chos gos gsum pa med nas des phying ba zhig rnyed nas des de dra bar brtsams so// bcom ldan 'das kyang phyogs der gshegs nas</text></item>
<item><p>71b4</p><section>'dul ba</section><text>smras pa/ dge slong 'di ci yin/ btsun pa bcom ldan 'das kyis dge slong rnams kyis dras pa'i chos gos gsum bcang bar bya'o zhes bka' stsal na/ bdag la chos gos gsum pa ma mchis nas btsal ba las/ bdag gis phying ba 'di rnyed de dras nas chos gos bgyi'o//</text></item>
<item><p>71b5</p><section>'dul ba</section><text>dge slong 'di ni dra ba'i 'os ma yin no// 'on kyang lhan thabs kyis glan pa'i 'os yin pas lhan thabs kyis glan nas bcang bar bya'o zhes bka' stsal nas gshegs te/ dge slong gi dge 'dun bsdus nas dge slong gi dge 'dun gyi gung la gdan bshams pa nyid la bzhugs</text></item>
<item><p>71b6</p><section>'dul ba</section><text>so// bzhugs nas bcom ldan 'das kyis dge slong rnams la bka' stsal pa/ dge slong dag dge slong che ge mo zhes bya ba la chos gos med nas phying ba la 'dra bar byed kyis/ dge slong dag de lta bas na mi dra ba ni lnga ste/ phying pa thams cad dang / snam bu thams</text></item>
<item><p>71b7</p><section>'dul ba</section><text>cad dang / be'u ras thams cad dang / seng ras thams cad dang / klam thams cad de/ lhan thabs kyis glan nas bcang bar bya'o// gleng gzhi ni mnyan yod na'o// ko sa la'i rgyal po gsal rgyal gyi blon po'i mchog 'dzin ces bya ba des rigs</text></item>
<item><p>72a1</p><section>'dul ba</section><text>mnyam pa las chung ma blangs te de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed dga' bar byed dga' mgur spyod par byed pa las khye'u zhig btsas so zhes bya ba nas de bzhin du khye'u bdun btsas te/ de la drug gi</text></item>
<item><p>72a2</p><section>'dul ba</section><text>ming ni ci dga' bar btags so// tha gang yin pa de'i ming ni sa ga zhes bya bar btags so// ji tsam na 'dzin gyi chung ma shi nas/ des bu drug gi khyim phub pa dang de rnams rang rang gi chung ma rnams dang lhan cig byi dor lhur len cing khyim gyi 'tsho nam mi sems</text></item>
<item><p>72a3</p><section>'dul ba</section><text>par 'dug go// khyim bdag 'dzin 'gram pa la lag pa gtad nas sems khong du chud cing 'dug go// de'i grogs bshes bram ze zhig yod pa de 'ongs nas des de sems khong du chud pa mthong nas smras pa/ khyim bdag ci'i phyir sems khong du chud/ bdag gi</text></item>
<item><p>72a4</p><section>'dul ba</section><text>bu 'di dag rang rang gi chung ma dang lhan cig byi dor lhur len cing khyim gyi 'tsho nam mi sems par 'dug pas khyim zhig par 'gyur ro// des smras pa/ ci'i phyir sa ga la khyim mi dbub gal te na yang lhag par phung krol byed kyang sus shes/ gal te na 'di lhag par legs par</text></item>
<item><p>72a5</p><section>'dul ba</section><text>byed kyang sus shes/ gal te khyod dad na bu mo zhig btsal lo// de bzhin du gyis shig/ de tshol zhing rim gyis yul tsam par phyin to// tsam pa na khyim bdag stobs kyi bshes gnyen zhes bya ba yod de/ de'i bu mo sa ga ma zhes bya ba gzugs bzang ba/ dar la bab pa/</text></item>
<item><p>72a6</p><section>'dul ba</section><text>tshul dang dul ba dang ldan pa/ mkhas pa/ g.yer ba zhig yod pa de bu mo yid 'phrog ma gang 'dod pa rnams dang lhan cig tu skyed mos tshal gyi gzhir chas pa dang bram ze de yang phyogs der phyin te/ des bu mo rnams mthong nas des bsams pa/ 'di rnams kho na la re zhig</text></item>
<item><p>72a7</p><section>'dul ba</section><text>brtag par bya'o snyam nas de brtag pa lhur len cing dal bus 'dab cing de rnams kyi phyi bzhin du song ngo // bud med ni phal cher yang ba'i rang bzhin can yin pas de rnams las kha cig ni bang rgyug/ kha cig ni mchong bar byed/ kha cig ni 'gre/ kha cig ni dgod/ kha cig</text></item>
<item><p>72b1</p><section>'dul ba</section><text>ni lus sgyur bar byed/ kha cig ni glu len par byed/ 'di dag dang gzhan yang spyod tshul ngan pa dag byed do// dul ba phun sum tshogs pa de ni gom pa dal gyis de dag dang lhan cig 'gro'o// ji tsam na skyed mos tshal du phyin pa dang bu mo de rnams ni rdzing gi 'gram du gos</text></item>
<item><p>72b2</p><section>'dul ba</section><text>rnams bzhag nas mod la zhugs te rtse bar brtsams so// de ni ji tsam ji tsam chur nub pa de tsam de tsam du gos dag rje zhing 'jug la/ ji tsam ji tsam ldang ba de tsam de tsam du gos dag 'bebs shing ldang ste/ de lta bur spyod lam zhi ba yin no// de nas khrus kyi brtson pa</text></item>
<item><p>72b3</p><section>'dul ba</section><text>byas nas gnas gcig tu 'dug pa dang / bu mo de rnams ni thog mar rang zas zos nas de'i 'og tu 'khor gyi skye bo la sbyin par rtsom mo// de ni 'khor gyi skye bo la sngar byin nas de'i 'og tu rang za bar rtsom mo// de nas zos shing 'thungs nas skyed mos tshal gyi bde ba nyams</text></item>
<item><p>72b4</p><section>'dul ba</section><text>su myong bar byas nas dong ngo // ji tsam na lam kar chu rgal bar byed pa na bu mo de rnams ni mchil lham phud nas rgal lo// de ni mchil lham dang bcas pas dong ngo // yang dong ste/ de dag kun dga'i ra bar zhugs pa dang des ni gdugs thogs te a mra'i tshal nas</text></item>
<item><p>72b5</p><section>'dul ba</section><text>byung ngo // gzhan dag gis gdugs rnams bor ro// de nas rlung dang char pa bab nas de'i tshe bu mo rnams lha khang du zhugs nas 'dug go// de ni bla gab med pa na'o// bram ze de yang de'i rjes bzhin du song ba las des de'i mtshan nyid dang spyod tshul de lta bu mthong nas/ de</text></item>
<item><p>72b6</p><section>'dul ba</section><text>nas ngo mtshar skyes te bu mo de la dri bar brtsams pa/ bu mo khyod su'i stobs kyi bshes gnyen gyi bu mo'o// bu mo khyod la cung zad cig dris ma khro zhig/ des 'dzum pa sngon du btang nas smras pa/ khu gu 'di la khror ci mchis dris shig/ bu mo 'di dag thams</text></item>
<item><p>72b7</p><section>'dul ba</section><text>cad ni rgyug pa dang / mchong ba dang / 'gre ba dang / lus sgyur bar byed pa dang / glu len par byed cing 'di dag dang gzhan yang spyod tshul ngan pa byed cing 'gro na/ khyod ni tshul dang dul ba phun sum tshogs pas dal bus rgyu zhing de rnams dang lhan cig skyed mos tshal du</text></item>
<item><p>73a1</p><section>'dul ba</section><text>'gro bar byed do// des smras pa bu mo thams cad ni pha dang mas btsong ba'i rdzas yin na/ gal te bdag gis mchongs sam 'gres nas rkang pa'am lag pa chag par gyur na/ bdag la su zhig slong bar 'gyur te/ nges par bdag ji srid 'tsho ba'i bar du pha</text></item>
<item><p>73a2</p><section>'dul ba</section><text>dang ma kho na'i gson mar 'gyur ro// bu mo legs te/ de ni khong du chud do// gzhan yang 'di dri ste/ bu mo 'di dag ni gos rnams mtha' gcig tu bzhag nas gos gcig kyang med par mod la zhugs nas rtse bar rtsom la/ khyod ni ji tsam ji tsam du chur nub pa de tsam de</text></item>
<item><p>73a3</p><section>'dul ba</section><text>de tsam de tsam du gos rdze bar byed do// khu gu bud med ni ngo tsha shes pa dang khrel yod pa dang ldan par bya dgos pas gal te bdag gi gos phud pa 'ga' zhig gis mthong na/ mi rigs par 'gyur ro// bu mo khyod la de na su zhig lta/ khu gu re zhig khyod kho nas kyang bdag mthong</text></item>
<item><p>73a4</p><section>'dul ba</section><text>bar 'gyur ro// bu mo legs te/ de yang khong du chud do// gzhan yang 'di dri ste/ bu mo 'di dag ni rang sngar zos nas de'i 'og tu 'khor gyi skye bo la zan sbyin par byed la/ khyod ni 'khor gyi skye bo la sngar zan byin nas de'i 'og tu rang za bar byed do// khu gu bdag cag ni</text></item>
<item><p>73a5</p><section>'dul ba</section><text>bsod nams kyi 'bras bus 'tsho bas bdag cag la rtag tu dus ston mchis la/ 'di dag ni tshegs 'byung ba'i 'bras bus 'tsho ba lags/ brgya lam na lan 'ga' rgya chen por 'thob pa'i phyir ro// bu mo legs te de yang khong du chud do// gzhan yang 'di dri ste/ 'jig</text></item>
<item><p>73a6</p><section>'dul ba</section><text>rten thams cad ni skam la mchil lham gyon la khyod ni chu la gyon pa de ci/ khu gu 'jig rten blun mod/ chu kho na la mchil lham bgo 'tshal te/ ci'i slad du zhe na/ thang la ni sdong dum dang / tsher ma dang / rdo ba dang / zug rdo dang / nya phyis kyi dum bu dang / srin kog gi</text></item>
<item><p>73a7</p><section>'dul ba</section><text>dum bu rnams mngon la/ chu la ni de dag mi mngon pas des na chu kho na la mchil lham bgo bar bgyi'i thang la ni ma lags so// bu mo legs te de yang khong du chud do// gzhan yang 'di dri ste/ bu mo de dag ni nyi ma la gdugs thogs na/ khyod ni kun dga'i ra ba'i shing gi</text></item>
<item><p>73b1</p><section>'dul ba</section><text>grib ma la thogs par byed na/ 'di la rigs pa ci zhig yod/ khu gu 'jig rten blun mod kun dga' ra ba kho nar gdugs bcang 'tshal te/ de ci'i slad du zhe na/ kun dga' ra ba ni rtag tu spre'u dang bya rnams kyis gang bas bya rnams ni gcin rtug 'thor zhing rus pa'i</text></item>
<item><p>73b2</p><section>'dul ba</section><text>dum bu dag 'thor ro// spre'u rnams kyang bshang ba dang gci ba byed cing 'bras bu'i za 'phro dag 'thor bar byed la/ rang bzhin gyis rgod bag can yin pas phan tshun yal ga gzhan du 'gro bar byed pa na shing dum dag lhung bar byed do// bla gab ma mchis pa la ni de dag</text></item>
<item><p>73b3</p><section>'dul ba</section><text>ma mchis so// brgya la mchis na yang de res 'ga' zhig 'bab par bas te/ des na kun dga' ra ba kho nar gdugs bcang bar bgyi'i/ bla gab ma mchis par ni ma lags so// bu mo legs te de yang khong du chud do// gzhan yang 'di dri ste bu mo 'di dag ni rlung</text></item>
<item><p>73b4</p><section>'dul ba</section><text>dang char pa byung na lha khang du 'jug na khyod ni bla gab med par 'dug go// khu gu bla gab ma mchis pa kho nar gnas par bgyi'i/ lha khang du 'jug par ni ma lags so// bu mo 'di la rigs pa ci yod/ khu gu lha khang stong pa 'di dag ni rtag tu dwa dang / nal phrug dang /</text></item>
<item><p>73b5</p><section>'dul ba</section><text>g.yon can rnams kyis mi stong lags te/ gal te bdag zhugs pa'i yan lag dang nying lag dag la 'ga' zhig gis reg na/ de lta na bdag gi pha ma dag la mi snyan par mi 'gyur ram/ nyis na bla gab med par srog dang phral ba ni bla'i/ lha khang stong par ni mi 'jug</text></item>
<item><p>73b6</p><section>'dul ba</section><text>go// de nas bram ze de de'i spyod tshul gyis rangs shing yid bde ba skyes nas khyim bdag stobs kyi bshes gnyen gyi khyim du zhugs te bu mo thob par 'dod pa'i spro ba dang bcas pas bde legs su gyur cig/ bde legs su gyur cig ces smras pa dang / khyim 'khor gyi skye</text></item>
<item><p>73b7</p><section>'dul ba</section><text>bos smras pa/ bram ze re zhig bslang ba'i dus ni ma yin na/ ci zhig slong / bu mo slong ngo // su zhig gi ched du/ mnyan yod na blon po'i mchog 'dzin ces bya ba de'i bu sa ga zhes bya ba'i 'o// de rnams kyis smras pa/ de dang bdag cag ni rigs mnyam</text></item>
<item><p>74a1</p><section>'dul ba</section><text>pa yin na/ 'on kyang yul ha cang yang thag ring ches so// des smras pa/ ring po kho na la bu mo sbyin par bya'o// ci'i phyir zhe na/ nye na re zhig gal te bde bar gyur pa thos na dga' ba skyed par zad/ nye na sdug bsngal bar gyur na sbyin pa dang mchod pa dang /</text></item>
<item><p>74a2</p><section>'dul ba</section><text>bkur sti bya bas dub par 'gyur zhing nor 'ged par yang 'gyur ro// de rnams kyis smras pa/ gal te de lta na sbyin no// de nas bram ze de bde legs su gyur cig ces smras nas song ste rim gyis mnyan yod du phyin nas lam gyis dub pa bsal te blon po'i mchog 'dzin</text></item>
<item><p>74a3</p><section>'dul ba</section><text>gyi drung du song nas/ de nas bu mo'i za ba dang / gnas pa'i spyod tshul dang / gzugs bzang zhing dar la bab pa dang / mdzes pa dang mkhas pa dag ji lta ba bzhin du bsnyad nas smras pa/ bdag gi nyon mongs pa chen pos yul dang tshong rdal sna tshogs su brgyus pas sdug bsngal</text></item>
<item><p>74a4</p><section>'dul ba</section><text>gyis de rnyed kyis da ni song la long shig/ de nas blon po'i mchog 'dzin gyis nyi ma dang tshes grangs dang / yud tsam dang rgyu skar dag bstun nas tsam par 'ongs te/ dpal gyi 'byor pa chen pos sa ga'i chung ma blangs so// de mi yul du 'gro ba'i tshe mas bslabs pa/</text></item>
<item><p>74a5</p><section>'dul ba</section><text>bu mo khyod kyis nyi ma dang zla ba gnyis la rtag tu phyag bya/ me la bsnyen bkur bya/ me long dri ma phyi bar bya/ gos dkar po bgo bar bya/ blang bar bya'i sbyin par mi bya/ tshig bsrung bar bya/ langs nas su la yang stan bstab par mi bya/ zhim po bza' bar bya/ bde bar</text></item>
<item><p>74a6</p><section>'dul ba</section><text>nyal bar bya/ them skas gzugs par bya'o// de nas 'dzin gyis thos nas des bsams pa/ bu mo 'di lta ba log par 'dzin du bcug ste/ bdag gis 'di lta ba log pa dang phral la yang dag pa'i lta ba 'dzin du gzhug go snyam du bsams nas de blangs te chas</text></item>
<item><p>74a7</p><section>'dul ba</section><text>so// de nas de'i ma sdug pas snying dkrugs shing mig mchi mas gang bas mgul nas 'khyud nas ngu bzhin gyi nga ros smras pa/ bu mo khyod mthong ba'i tha ma ni 'di yin no// des de la shes par bya ba'i phyir smras pa/ yum re zhig khyod 'dir 'khrungs sam/ 'on te nye du'i</text></item>
<item><p>74b1</p><section>'dul ba</section><text>khyim du bu mo nye du'i khyim du'o// khyod kyis khang pa de yin nam/ 'on te 'di yin 'di yin no// bdag kyang 'dir skyes la der bdag gnas par bsal 'du ba mchis na gdon mi za bar mthar 'bral bar 'gyur na/ bshums su ci mchis cang ma gsung shig/ de nas ri</text></item>
<item><p>74b2</p><section>'dul ba</section><text>dgas 'dzin ni thang la song ngo // sa ga ma ni khyim thab dang / rang gi khyim nas thob pa'i 'khor gyi skye bo dang lhan cig tu grur dong ba las de na rta rgod ma rte'u smad byung nas ring po ma lon pa zhig grur gzhug par byas pa dang / rte'u thang la mi dga'o snyam nas bsgrims kyang 'jug tu ma</text></item>
<item><p>74b3</p><section>'dul ba</section><text>btub pa dang ku co byung bas sa ga mas thos nas des smras pa/ ci'i phyir ku co 'di byung de rnams kyis ji ltar gyur pa rnams smras pa dang / sa ga mas smras pa rte'u sngar chug cig dang rang nyid 'jug par 'gyur ro// de rnams kyis de bzhin byas pa dang zhugs so// de nas</text></item>
<item><p>74b4</p><section>'dul ba</section><text>'dzin gyis de rnams la dris pa/ ci'i phyir khyed cag ring zhig lon nas 'ongs/ rta rgod ma grur mchong du ma btub lags so// 'o na ji ltar mchongs/ tsam pa mos thabs bshams pa zhig bstan te/ rte'u sngar bcug pas so// tsam pa mo ni mkhas pa yin no// ji tsam na</text></item>
<item><p>74b5</p><section>'dul ba</section><text>'gron pa rnams lam kar nub mo 'brang btab ste gnas pa las 'dzin gyi mal bya skyibs shig tu bcas pa sa ga mas mthong nas dris pa/ 'di su'i mal/ 'dzin gyi'o// spos shig/ ci'i phyir gal te gnyid kyis log pa la bya skyibs steng du rdib na gdon mi</text></item>
<item><p>74b6</p><section>'dul ba</section><text>za bar non pas 'chi bar 'gyur te/ bdag la gang zhig blangs na gyos po khyim du ma phyin par lam kar shi ba 'di lta bu'i bu mo bag mar blangs zhes ji srid 'tsho ba'i bar du mi snyan pa 'byung bar 'gyur ro// mal de yang spos pa las gad pa zhig pa dang / skye bo'i tshogs chen pos</text></item>
<item><p>74b7</p><section>'dul ba</section><text>khyim bdag non to zhes kun brgyugs pa dang khyim bdag gis smras pa/ shes ldan dag bdag 'di na 'dug gis ma skrag par mal rtogs shig/ mal spos so// sus/ sa ga mas so// tsam pa mo ni mkhas pa yin no// yang skyed mos tshal rnying pa zhig tu nub mo 'brang</text></item>
<item><p>75a1</p><section>'dul ba</section><text>btab ste 'khod pa las 'dzin gyi mal lha khang stong pa zhig tu bcas pa dang sa ga mas mthong nas dris pa/ 'di su'i mal/ dpon po'i'o// spos shig/ ci'i phyir gal te lha khang rdib ste/ des non na shi bar 'gyur te/ bdag la zhes bya ba nas mi snyan</text></item>
<item><p>75a2</p><section>'dul ba</section><text>pa 'byung bar 'gyur ro zhes bya ba'i bar gong ma bzhin du'o// mal de yang spos pa las lha khang zhig pa dang skye bo'i tshogs chen pos brgyugs pa dang zhes bya ba nas tsam pa mo ni mkhas pa yin no zhes bya ba'i bar gong ma bzhin du'o// ji tsam na rim gyis mnyan yod du phyin nas lam</text></item>
<item><p>75a3</p><section>'dul ba</section><text>gyis dub pa bsal te mdza' bshes dang / nye du dang gnyen gyi skye bo spras nas sa ga ma rang gi rigs dang 'tsham pa'i khyim gyi las dag byed do// 'dzin gyi mna' ma drug gis re mo re mos khyim mi'i zan sbyor ba las sa ga ma la yang de bzhin du bsgo ste/ khyod kyis res</text></item>
<item><p>75a4</p><section>'dul ba</section><text>kyang zhag bdun pa la sbyor cig/ de'i res la bab tu nye ba dang / gyos po dang / sgyug mo dang / khyim bdag rnams kyi dri'i lhag ma gang yin pa de dag ril bur byas nas nyi ma re re zhing skems so// nyi ma re re zhing nod pa'i phye gang yin pa de las kyang bre kha phri ste bzhag la/</text></item>
<item><p>75a5</p><section>'dul ba</section><text>lhag ma mar dang bsres pas de dang tshad mnyam par gyur to// sang lta bu res bab pa na chang btung la rag par bya ba dang / khyim thab dang rang gi me tog gi phreng ba rnying pa gang yin pa de dag bsil bar bzhag nas/ ji tsam na nam nangs pa dang / las byed pa rnams la skyur rtsi</text></item>
<item><p>75a6</p><section>'dul ba</section><text>dang / dri dang / me tog dang / zas dang / chang dag byin no// de rnams shin tu mgu nas bdag cag ring zhig lon nas khyim bdag gi chung ma rnying pas bzhin bltas so zhes de rnams kyis de'i nyin par las nyis 'gyur du byas so// ji tsam na 'dzin gyis phyi dro'i</text></item>
<item><p>75a7</p><section>'dul ba</section><text>dus su las kyi mtha' la bltas pa na las mang du zin pa mthong nas des dris pa/ ci khyed cag gis gla mi gzhan dag cig bkug gam/ sus kyang ma bkug go// gang gis na las nyis 'gyur du byas pa 'di la rgyu ci zhig yod/ de rnams kyis smras pa/ dpon po</text></item>
<item><p>75b1</p><section>'dul ba</section><text>zas ci 'dra ba de 'dra ba'i las bgyid do// de ji lta bu yin/ de rnams kyis ji ltar gyur pa rgya cher smras pa dang / 'dzin gyi bu rnams kyis rang rang gi chung ma la smras pa las de rnams kyis smras pa/ sa ga mas ji ltar bgyis pa bzhin du gal te bdag cag</text></item>
<item><p>75b2</p><section>'dul ba</section><text>gis kyang khyim nas brkus la gla mi rnams dga' bar bgyis pa dang / bdag la yang jo bo dang khyed gla mi rnams dga' bar 'gyur ro// de nas 'dzin gyis sa ga ma la dris pa/ bu mo khyod kyis kha zas rnams ji ltar bshams/ des rgyas par smras pa dang ri</text></item>
<item><p>75b3</p><section>'dul ba</section><text>dgas 'dzin mgu nas des de kho na khyim gyi bya ba rnams byed du bcug ste/ nang mi thams cad la smras pa/ khyed cag las gang zhig sa ga mas byin pas mgu ba ni des gnas par bgyis la de dang rjes su mthun par yang gyis shig/ ji tsam na de khyim gyi dpon mor gyur nas</text></item>
<item><p>75b4</p><section>'dul ba</section><text>spyod tshul dang / gnas pa dang / des pas nang mi thams cad dga' bar gyur to// ji tsam dus gzhan zhig na sa ga ma'i khyim steng nas ngang pa rnams kyis byang gi sgra mi snyan gyi gling nas ma rmos ma btab pa'i 'bras sA lu dag khyer nas dong ba las rgyal po'i khab na 'dug pa'i</text></item>
<item><p>75b5</p><section>'dul ba</section><text>ngang pa des de dag mthong nas skad phyung ba dang de rnams kyis kyang skye gnas mthun pa'i gcugs pas mnags ma thub ste skad phyung ba dang rgyal po'i khab kyi khang thog tu 'bras kyi snye ma rnams lhung bar gyur to// de nas rgyal pos blon po rnams la re re byin pa dang 'dzin</text></item>
<item><p>75b6</p><section>'dul ba</section><text>gyis rang gi skal ba sa ga ma la byin no// des za ma tog gi nang du bcug ste zhing pa rnams la bsgo ba dang / de rnams kyang shin tu mgu ste/ de rnams kyis zhing chung ngu zhig legs par bstan nas dus shes par byas te btab pa las lhas dus bzhin du char phab pas sa bon</text></item>
<item><p>75b7</p><section>'dul ba</section><text>dang mthun par phun sum tshogs par skyes so// phyi de lo la ni rab tu mang por skyes par gyur to// yang phyi de lo la ni de bas kyang mang por gyur te/ de bzhin du ji tsam na bang ba thams cad ngang pas khyer te 'ongs pa'i 'bras sA lus gang bar gyur to// ji tsam na ko</text></item>
<item><p>76a1</p><section>'dul ba</section><text>sa la'i rgyal po gsal rgyal nad kyis thebs nas des sman pa rnams bkug ste dris pa dang / de rnams kyis smras pa/ lha gal te ngang pas 'tshal te mchis pa'i sA lu brnyes na de la/ 'jams bsgral nas gsol cig dang / sos par 'gyur lags so//</text></item>
<item><p>76a2</p><section>'dul ba</section><text>rgyal pos blon po rnams bkug nas smras pa/ shes ldan dag khyed la ngang pas khyer te 'ongs pa'i sA lu'i snye ma byin pa de dag khyed kyis cir byas/ de nas kha cig gis smras pa/ lha bdag cag gis ni lha khang du phul lo// gzhan dag gis smras pa/ bdag cag gis me'i</text></item>
<item><p>76a3</p><section>'dul ba</section><text>nang du stsal to// gzhan dag gis smras pa/ bdag gis sgo khang du btags so// 'dzin gyis smras pa/ lha bdag gis sa ga ma la stsal na re zhig des cir bgyis rma bar 'tshal lo// des sa ga ma la dris pa dang / des smras pa/ jo bo ci ngang pas 'tshal te mchis</text></item>
<item><p>76a4</p><section>'dul ba</section><text>pa'i sA lu 'tshal ba zhig mchis sam/ rgyal po snyun gyis thebs pa la sman pa rnams kyis ngang pas khyer te 'ongs pa'i sA lu bstan to// de nas sa ga mas gser snod kyi nang du ngang pas khyer te 'ongs pa'i 'bras kyis bkang nas rgyal po la bskur ba las rgyal pos zos nas sos</text></item>
<item><p>76a5</p><section>'dul ba</section><text>par gyur to// dus gzhan zhig na rgyal po la ljongs kyi mi rnams kyis rta rgod ma smad gnyis shig phul ba las de la ma ni gang yin/ rte'u ni gang yin pa 'gas kyang ma shes nas rgyal pos blon po rnams la bsgo ba/ shes ldan dag legs par rtogs la nga la gsol cig/</text></item>
<item><p>76a6</p><section>'dul ba</section><text>blon po rnams kyis nyin thog thag tu dpyad na dub ste gtan la ma phebs so// 'dzin phyi dro khyim du song ba dang sa ga mas rkang pa gnyis la gtugs nas smras pa/ jo bo ji ste de ring ring zhig lon nas gshegs/ des ji ltar gyur pa rnams rgyas par smras pa dang sa ga</text></item>
<item><p>76a7</p><section>'dul ba</section><text>mas smras pa/ jo bo 'di la dpyad du ci zhig mchis/ de gnyis chas mnyam par stsal dang bu gang lags pa de ni myur du 'tshal nas ma'i skal ba la 'tshal lo// ma gang lags pa de ni mi 'tshal bar mgo ste ga ge mchis te/ rtags ni de lags so// 'dzin gyis blon po</text></item>
<item><p>76b1</p><section>'dul ba</section><text>rnams la smras nas de rnams kyis kyang ji skad bstan pa bzhin brtags nas de nas nam nangs pa dang rgyal po la smras pa/ lha 'di ni ma lags so// 'di ni bu lags so// rgyal pos smras pa/ khyed cag gis ji ltar shes/ lha 'di lta bu dang 'di lta bu lags so// khar rtsang ci</text></item>
<item><p>76b2</p><section>'dul ba</section><text>ste ma shes/ lha bdag cag gis 'tshal bar rngo ga la thog/ sa ga mas de skad bstan lags mod/ rgyal pos smras pa/ tsam pa mo ni mkhas pa yin no// mi zhig chu 'gram du lham bzhag nas khrus byed pa dang / mi gzhan zhig 'ongs nas des lham des mgo la dkris nas de nyid</text></item>
<item><p>76b3</p><section>'dul ba</section><text>na khrus bya bar brtsams so// mi de khrus byas nas langs nas lham de ma mthong ngo // mi des smras pa/ kye nang rje ci tshol lham mo// khyod kyi lham ga la yod/ gal te khyod la lham yod par gyur na/ ji ltar ngas mgo la dkris nas zhugs pa de bzhin du khyod kyis kyang lham</text></item>
<item><p>76b4</p><section>'dul ba</section><text>gyis mgo la dkris nas zhugs par 'gyur ro// des smras pa/ 'o ni nyid kho bo'i lham yin no// de gnyis khyod kyi nga'i zhes rtsod par gyur nas/ de gnyis rgyal po'i drung du song ngo // rgyal pos blon po rnams la bsgo ba/ shes ldan dag legs par rtogs la gang gi</text></item>
<item><p>76b5</p><section>'dul ba</section><text>yin pa de la byin cig/ de rnams kyis brtag par brtsams nas gcig la dris pa dang / des smras pa/ bdag gi lags so// cig shos la yang dris pa dang / des smras pa/ bdag gi lags so// zhes khyod kyi dang nga'i zhes pa la nyi ma 'das te blon po rnams dub</text></item>
<item><p>76b6</p><section>'dul ba</section><text>nas dgongs ka gtan la ma phebs pa bzhin du khyim du dong ngo // sa ga mas 'dzin gyi zhes bya ba nas dris te zhes bya ba'i bar gong ma bzhin du ste/ des ji ltar gyur pa rnams smras pa dang / sa ga mas smras pa/ jo bo 'di la dpyad du ci zhig mchis/ de gnyis la</text></item>
<item><p>76b7</p><section>'dul ba</section><text>gcig kyang phyed khyer cig/ cig shos kyang phyed khyer cig ces gsung shig dang / gang gi lags pa de'i mchid nas ni ci'i phyir bdag gi lham dral zhes mchi'o// gang ma lags pa de'i glo ba ni re zhig bdag gis phyed thob na yang der zad 'dir bdag la ci zhig 'ged</text></item>
<item><p>77a1</p><section>'dul ba</section><text>snyam ste de ltar brtag par bgyi'o// 'dzin song nas blon po rnams la smras nas zhes bya ba nas rgyal pos smras pa/ tsam pa mo ni mkhas pa yin no zhes bya ba'i bar gong ma bzhin du'o// rgyal po la tshong pa gru pas tsan+dan gyi sdong dum zhig skyes</text></item>
<item><p>77a2</p><section>'dul ba</section><text>su phul ba dang / de'i mgo gang yin mjug gang yin pa ma shes nas rgyal pos blon po rnams la bsgo ba ji lta bu yin rtogs shig/ de rnams kyis nyin thog thag dpyad na ma shes nas dgongs ka khyim du dong ngo // sa ga mas zhes bya ba nas 'dzin gyis dris pa zhes bya</text></item>
<item><p>77a3</p><section>'dul ba</section><text>ba'i bar gong ma bzhin du'o// des ji ltar gyur pa rnams rgya cher smras pa dang / sa ga mas smras pa/ jo bo 'di la dpyad du ci mchis chab tu 'or cig dang rtsa ba gang yin pa de ni 'bying bar 'gyur ro// thor to gang lags pa ni steng du 'byung bar 'gyur ro// de la brtag pa ni</text></item>
<item><p>77a4</p><section>'dul ba</section><text>de lags so// 'dzin gyis blon po rnams la smras nas zhes bya ba nas rgyal pos smras pa/ tsam pa mo ni mkhas pa yin no zhes bya ba'i bar gong ma bzhin du'o// ri 'or na khyim bdag cig yod pa des de dang rigs mnyam pa las chung ma blangs pa las de la bu pho</text></item>
<item><p>77a5</p><section>'dul ba</section><text>yang med/ bu mo yang med/ de bu mngon par 'dod pas chun ma zhig blangs pa dang / de la chung ma chen mo shos rang bzhin gyis phrag dog can zhig pas de'i mngal ma rung bar bya ba'i sbyor ba zhig byas pa las de'i mngal shin tu rnam par dag pas sems can dang ldan par</text></item>
<item><p>77a6</p><section>'dul ba</section><text>gyur nas ji tsam na zla ba dgu 'das pa dang / khye'u zhig btsas so// des bsams pa/ sha khon rnams la ni 'di lta ste/ chen chun 'di tha chad yin pas gdon mi za bar ma yar mos thabs gang yang rung ba zhig gis gsod par 'gyur na/ bdag gi khyim thab</text></item>
<item><p>77a7</p><section>'dul ba</section><text>bam/ bdag gis ci byar yod/ bdag gis nam du ni srung ye de kho na la sbyin par bya'o snyam nas de dang khyim thab lhan cig gros byas te rung nas chen ma shos la smras pa/ che zhe bdag gi bu 'di khyod la byin gyis gsos shig/ des bsams pa khyim ni gang la bu yod</text></item>
<item><p>77b1</p><section>'dul ba</section><text>pa de kho na'i yin par zad pas khyim gyi bdag mor gyur pas gso'o snyam nas/ des de gsos pa las de'i pha yang shi bar gyur to// de gnyis khyim gyi phyir rtsod par gyur nas gcig gis smras pa/ 'di kho mo'i bu yin no// cig shos kyis smras pa/ 'di ni kho mo'i bu</text></item>
<item><p>77b2</p><section>'dul ba</section><text>yin no// rgyal po'i drung du song ba dang / rgyal pos blon po rnams la bsgo ba shes ldan dag deng la gang yin pa rtogs shig/ de rnams kyis dpyad pa las nyi ma 'das kyang gtan la ma phebs nas/ dgongs ka khyim du dong ba dang / sa ga mas 'dzin la dris te zhes</text></item>
<item><p>77b3</p><section>'dul ba</section><text>bya ba nas 'di la dpyad du ci mchis zhes bya ba'i bar gong ma bzhin du ste/ de gnyis la kho bo cag gis gang gi bu yin pa mi shes kyis/ khyed cag gnyis las gang stobs che ba de khyer la song shig ces gsung shig dang / lag pa gnyis nas bzung nas 'dren par bgyid de/</text></item>
<item><p>77b4</p><section>'dul ba</section><text>de sdug bsngal gyis ngu bar gyur pa dang de'i ma gang lags pa de ni brtse ba mchis pas 'di gson na nam zhig na mthong bar 'gyur grang snyam nas gtong bar bgyid do// cig shos ni brtse ba ma mchis pas gang gi tshe mi gtong ba de'i tshe de la lcag gis gzhus shig dang ji ltar</text></item>
<item><p>77b5</p><section>'dul ba</section><text>gyur pa smra bar 'gyur te/ 'di la brtag pa ni 'di lags so// 'dzin gyis blon po rnams la smras pa dang zhes bya ba nas rgyal pos smras pa/ tsam pa mo ni mkhas pa yin no zhes bya ba'i bar gong ma bzhin du'o// dus gzhan zhig na 'dzin nad kyis thebs</text></item>
<item><p>77b6</p><section>'dul ba</section><text>nas de la sman pas nyi ma gcig sman byin pa las theg gi bar gyur to// phyi de nyin par sman ma yin pa byin pas nad la bab par gyur to// sa ga mas bsams pa/ jo bo ji'i slad du nyin gcig ni theg gi bar gyur la/ nyin gcig ni na bar gyur snyam nas des sman gang dag gis</text></item>
<item><p>77b7</p><section>'dul ba</section><text>theg gi bar gyur pa'i rtags de dag bzung nas/ de nas des sman pa rnams sgo nas slar bzlog nas rang nyid kyis dpyad pa las sos par gyur to// 'dzin gyis bsams pa/ gang gis na bdag nyin gcig ni theg gi nyin gcig ni na ba las gang gi tshe sman pa mi 'ong ba de'i</text></item>
<item><p>78a1</p><section>'dul ba</section><text>theg gi ba 'di la rgyu ci zhig yod snyam ste/ des sa ga ma la dris pa zhes bya ba nas tsam pa mo ni mkhas pa yin no zhes bya ba'i bar gong ma bzhin du'o// ko sa la'i rgyal po gsal rgyal gyi glang po che'i bla dpal skyed ces bya ba de la dus gzhan zhig na rgyal po gshe bar gyur to//</text></item>
<item><p>78a2</p><section>'dul ba</section><text>zhes sa ga mas thos nas des 'dzin la smras pa/ jo bo blon po thams cad la mthar gyis bka' bab par 'gyur gyis/ dpal skyed la lha bzod pa mdzad du stsal ba'i rigs so// des smras pa/ bu mo bzod pa byed du gzhug go// de nas des rgyal po la smras pa/ lha dpal</text></item>
<item><p>78a3</p><section>'dul ba</section><text>skyed ni lha la glo ba nye ba lags na de la bzod pa mdzad du gsol/ rgyal pos smras pa/ bzod par bya'o// lha gal te bzod par mdzad na de'i dbang thang de dag stsal du gsol// de bzhin du sbyin no// dpal skyed kyis ji ltar sa ga mas bdag la rgyal po bzod pa byed du bcug</text></item>
<item><p>78a4</p><section>'dul ba</section><text>pa shes nas de de la lan glan pa'i bsam pas gnas so// dus gzhan zhig na 'dzin pho mtshan la nad byung ste/ de'i rim gro sa ga ma byed pa las de 'dzem par gyur to// des smras pa/ jo bo 'di la 'dzem du ci mchis/ ci pha'i rim gro bu mo mi bgyid dam/ 'on kyang de</text></item>
<item><p>78a5</p><section>'dul ba</section><text>'dzem par gyur to// des bsams pa 'di bdag gis rim gro byar ni mi btub pas de'i chung ma zhig blang ngo snyam pa nas de dpal skyed kyi khyim du song ba dang / des 'ongs pa legs so zhes bya ba'i tshig smras nas stan bstabs te 'dug go// dpal skyed la bu mo zhig yod pa de des de</text></item>
<item><p>78a6</p><section>'dul ba</section><text>la smras pa/ bu mo sa ga ma'i rkang pa gnyis la zung shig/ sa ga mas smras pa/ bdag gis 'di'i rkang pa la gzung bar 'gyur ba'i gnas gang lags pa de ni mchis so zhes smras nas yang smras pa/ bkra shis par gyur cig/ bkra shis par gyur cig/ dpal skyed kyis</text></item>
<item><p>78a7</p><section>'dul ba</section><text>smras pa/ ci zhig slong / bu mo slong ngo // su zhig gi ched du/ des smras pa/ gyos po'i ched du'o// de cang mi smra bar 'dug go// dpal skyed kyi chung mas smras pa/ dgog cig na de la ci ste sbyin/ sa ga mas smras pa/ mi rnams kyi lang tsho ni nor yin pas dpyad du ci yod</text></item>
<item><p>78b1</p><section>'dul ba</section><text>byin cig/ dpal skyed kyis smras pa/ bzang mo bdag cag la sa ga mas phan btags kyis byin cig/ gal te de lta na sbyin par bya'o// de nas 'dzin gyis dpal gyi 'byor pa chen pos bag mar blangs nas/ de de'i rim gro byed par gyur te sa ga ma ni de ltar mi byed do//</text></item>
<item><p>78b2</p><section>'dul ba</section><text>'dzin gyis smras pa/ bu mo bdag la tshig byin cig/ des smras pa/ jo bo cung zad nyams par ma gyur tam/ bu mo khyod la mas bslabs pa gang yin pa de cung zad blangs te mi gnas sam/ jo bo thams cad blangs lags te/ nyi ma dang zla ba gnyis la phyag byos shig</text></item>
<item><p>78b3</p><section>'dul ba</section><text>ces mchi ba gang lags pa ni mna' ma'i nyi ma dang zla ba lta bu ni gyos sgyug lags pas re zhig bdag gis phyag bgyis lags so// me la bkur sti bya'o zhes mchi ba gang lags pa ni bud med kyi khyim thab ni me lta bu lags te/ khyim thab la ha cang bsnyen par mi bgyi/ ha cang bsring</text></item>
<item><p>78b4</p><section>'dul ba</section><text>bar yang mi bgyi ste bdag ni khyim thab la me lta bur bsnyen bkur bgyid do// me long phyi bar bya'o zhes mchi ba gang lags pa ni sdum pa ni me long lta bu lags pas rtag tu zhal zhal bgyi zhing phyag dar bgyi ba lags te/ sdum pa de la bdag gdugs gcig bzhin du byi dor</text></item>
<item><p>78b5</p><section>'dul ba</section><text>bgyid lags so// gos dkar po bgo bar bya'o zhes mchi ba gang lags pa ni khyim gyi las bgyid pa na gos gzhan dag kho nas so// lha mchod pa dang khyim thab kyi drung du mchi ba na ni gos dkar po rnams bgo bar bgyi ba ste/ de yang bdag bgyid lags so// blang bar</text></item>
<item><p>78b6</p><section>'dul ba</section><text>bya'i sbyin par mi bya'o zhes mchi ba gang lags pa la ci zhig blang bar bgyi zhe na/ 'jig rten las tshig ngan pa smras pa'o// tshig ngan pa ni su la yang smra bar mi bgyi ba ste/ de yang bdag gis yang dag par blangs te gnas lags so// tshig bsrung bar bya'o zhes mchi ba gang</text></item>
<item><p>78b7</p><section>'dul ba</section><text>lags pa ni gsang ba'i tshig mi 'phel bar bgyi pa ste/ bdag la ngag bsdam pa mchis lags so// langs nas su la yang stan bstab par mi bya'o zhes mchi ba gang lags pa ni de 'di skad ces khyod rigs kyi mna' ma yin pas khyod gnas dben pa na 'dug par bya'o zhes</text></item>
<item><p>79a1</p><section>'dul ba</section><text>mchi ba lags te/ bdag dben pa kho na na mchis lags so// zhim po bza' bar bya'o zhes mchi ba gang lags pa ni shin tu bkres nas bza' bar bgyi ba ste/ bdag ni rtag tu khyim gyi skye bo zas 'tshal ba'i 'og tu 'tshal lo// bde bar nyal bar bya zhes mchi ba</text></item>
<item><p>79a2</p><section>'dul ba</section><text>gang lags pa ni mtshan mo khyim gyi dgos pa thams cad bgyis nas snod brtul te ci nas kyang ldang mi dgos par khyod nyal bar bya'o zhes bgyi ba lags te/ 'di ni legs par bzhag pa'o// 'di ni nyes par bzhag pa'o zhes bdag de kho na bzhin du bgyid do// them skas bca'</text></item>
<item><p>79a3</p><section>'dul ba</section><text>bar bya'o zhes mchi ba gang lags pa ni 'di skad ces khyod sngon dge ba bcu'i las kyi lam dang ldan pa des lha'i 'gro ba thob nas 'dir mi'i 'jig rten du skyes pa 'di ni las kyis yin pas 'dir yang khyod kyis sbyin pa dag byin/ bsod nams dag byas te sdig pa mi bya'o// 'di ni</text></item>
<item><p>79a4</p><section>'dul ba</section><text>dbyig gi ya gad mtho ris kyi them skas lta bu yin no zhes bgyi ba lags te de yang bdag rngo ci thog gis bgyid do// sa ga ma legs so legs so// khyod kyi ma mkhas pa yin na/ gang gi phyir mas ldem por smras pa rtogs pas na/ khyod ni lhag par yang mkhas pa</text></item>
<item><p>79a5</p><section>'dul ba</section><text>yin no// // 'dul ba gzhi/ bam po drug bcu gsum pa/ de nas 'dzin 'di snyam du sems te/ gal te bcom ldan 'das kyis gnang na sa ga ma la bdag gis ma zhes bod do snyam nas/ bcom ldan 'das gang na ba der song ste phyin pa dang /</text></item>
<item><p>79a6</p><section>'dul ba</section><text>bcom ldan 'das kyi zhabs gnyis la mgo bos phyag byas nas bcom ldan 'das la 'di skad ces gsol to// btsun pa mna' ma la ma zhes bod du rung lags sam/ bcom ldan 'das kyis bka' stsal pa/ gal te chos lnga dang ldan na ste/ lnga gang zhe na nad g.yog</text></item>
<item><p>79a7</p><section>'dul ba</section><text>byed pa dang / thab rir bab pa'i chung ma len pa dang / srog gi skyabs byed pa dang / nor srung ba dang / shes rab kyi bgo bsha' byed pa'o// // bar sdom la/ nad g.yog dang ni chung ma dang // srog dang nor ni sbyin pa dang // shes rab sgrub par byed pa dang // lnga po 'di</text></item>
<item><p>79b1</p><section>'dul ba</section><text>dag mar bshad do// de nas 'dzin ko sa la'i rgyal po gsal rgyal gang na ba der song ste phyin pa dang / rgyal po gsal rgyal la 'di skad ces smras so// lha bdag ni sa ga ma la ma zhes bod par 'tshal lo// rgyal pos smras pa/ sa ga mas nga la yang rim</text></item>
<item><p>79b2</p><section>'dul ba</section><text>gro byas pas/ phyi mo la dris la ngas kyang de la sring mo zhes bod do// des phyi mo la dris pa dang / des smras pa/ khyod kyis bos kyang rung ma bos kyang rung / de ni khyod kyi sring mo kho na yin no// ring du 'phur tshangs sbyin mngag gzhug ma'i bu mo dang 'dus pa las de las bu pho zhig</text></item>
<item><p>79b3</p><section>'dul ba</section><text>btsas te de'i ming stobs kyi bshes gnyen du btags pa las de rgyal po mes kyis nyes pa 'ga' zhig gi phyir spyugs pa las tsam par song nas gnas pa de'i bu mo ni 'di yin pas des na khyod kyi sring mor 'ong ngo // de nas rgyal pos glang po che la zhon nas dril sgrogs su bcug pa/ sa ga</text></item>
<item><p>79b4</p><section>'dul ba</section><text>ma 'di 'dzin gyi ni ma rgyal po gsal rgyal gyi ni sring mo yin no// des sngon gyi kun dga' ra bar gtsug lag khang brtsigs nas phyogs bzhi'i dge slong gi dge 'dun la phul ba dang / de bzhin du gnas brtan rnams kyis kyang mdo sde'i nang du sangs rgyas bcom ldan 'das mnyan</text></item>
<item><p>79b5</p><section>'dul ba</section><text>yod na 'dzin gyi ma sa ga ma'i sngon gyi kun dga' ra ba'i khang na bzhugs so zhes gdags pa byas so// dus gzhan zhig na sa ga ma las sgo nga sum bcu rtsa gnyis byung ngo // zhes 'dzin gyis thos nas lag pa 'gram pa la gtad nas sems khong du chud</text></item>
<item><p>79b6</p><section>'dul ba</section><text>cing 'dug ste/ yul gyi bzang mo la phung ba ci 'dra ba dag byung bar gyur snyam nas 'dzin gyis dor bar brtsams pa dang / sa ga mas smras pa/ jo bo ma dor bar bcom ldan 'das la zhus shig/ de nas bcom ldan 'das la gsol pa dang / bcom ldan 'das kyis</text></item>
<item><p>79b7</p><section>'dul ba</section><text>bka' stsal pa/ ma dor bar gzeb sum bcu rtsa gnyis gyis la shing bal gyis khong ste/ gzeb bu rnams kyi nang du sgo nga re re zhog la sa ga mas dus gsum du lag pas byugs shig ces sgo zhig dang / de nas nyi ma bdun pa lags nas gzhon nu sum bcu rtsa gnyis 'byung bar</text></item>
<item><p>80a1</p><section>'dul ba</section><text>'gyur ro// des de bzhin du byas pa las nyi ma bdun pa lags pa dang / gzhon nu sum bcu rtsa gnyis byung nas bsrings bskyed de nar son pa dang rtsal po che thub rlag pa sha stag tu gyur to// dus gzhan zhig na de rnams shing rtar zhugs te phyir byung nas slar 'jug</text></item>
<item><p>80a2</p><section>'dul ba</section><text>pa dang / mdun na 'don gyi bu shing rtar zhugs nas phyir 'byung ba dang ji tsam na phan tshun shing rta'i mda' gnyis thug pa dang / mdun na 'don gyi bus smras pa/ zur cig/ de rnams kyis smras pa/ khyod nyid zur cig/ mdun na 'don gyi bus mjal to zhes byas nas tshig</text></item>
<item><p>80a3</p><section>'dul ba</section><text>rtsub po smra bar brtsams pa dang / de nas sa ga ma'i bu rnams kyis shing rta'i mda' nas bzung ste 'phangs pas phyag dar gyi phung po'i steng du brdab bsnun to// de de nas gos kyis mgo bsgyur te pha'i drung du song nas mig mchi mas gang bas smras pa/ yab sa ga ma'i bu rnams</text></item>
<item><p>80a4</p><section>'dul ba</section><text>kyis bdag 'di 'dra ba'i gnas skabs su bgyis so// bu ci'i phyir/ des rgyas par smras pa dang / des smras pa/ bu gal te de lta na thabs shig bsham par byas la de rnams mthar gyis kha gdag gis mya ngan ma byed cig/ de de rnams la klan ka tshol ba lhur len cing gnas</text></item>
<item><p>80a5</p><section>'dul ba</section><text>so// dus gzhan zhig na ko sa la'i rgyal po gsal rgyal la ri 'or ba log par gyur nas/ rgyal pos de la dmag kha chen cig bkye ba las rdugs rab tu rdugs nas slar log go// de bzhin du lan bdun gyi bar du dmag kha chen po bkye ba las rdugs rab tu rdugs te slar log</text></item>
<item><p>80a6</p><section>'dul ba</section><text>nas rgyal po rang nyid dpung gi tshogs yan lag bzhi dang byung ba dang sa ga ma'i bu nang du 'jug pa de rnams kyis de mthong nas smras pa/ lha gang du gshegs ri 'or ba rnams 'bebs su'o// lha bzhugs shig bdag cag mchi'o// de bzhin du gyis shig/ des de rnams</text></item>
<item><p>80a7</p><section>'dul ba</section><text>la dpung gi tshogs yan lag bzhi pa gtad nas de rnams dong ste ri 'or ba rnams phab nas gte'u bzung dpya blangs te/ slar 'ongs pa dang mdun na 'don gyis smras pa/ lha 'di dag ni 'phags par rtsal po che dag cig ste/ re zhig lha'i dka' bas bsgrub pa gang lags pa</text></item>
<item><p>80b1</p><section>'dul ba</section><text>de ni 'di dag gis 'bring gis bsgrubs kyis lhas 'di la dgongs shig/ rgyal po rnams ni khu ma phrig can yin pas snying la bzhag ste slar mdun na 'don la dris pa de la ji ltar bsgrub par bya/ des smras pa/ lha de la ji ltar bsgrub par bgyi/ gal te de dag 'tshal bar</text></item>
<item><p>80b2</p><section>'dul ba</section><text>gyur na/ lha rgyal srid nas phyung nas rang nyid rgyal srid bgyid par 'gyur ro// rgyal po je mi dga' nas bsams pa/ de ltar 'gyur srid kyis ji ltar gsad par bya zhe na/ thabs bsham pa sems shing gsang 'phel du dogs pas su la yang mi 'dri bar de bdag nyid kyis</text></item>
<item><p>80b3</p><section>'dul ba</section><text>dpyad pa las blo skyes pa 'di kho nar mgron du bos la bstungs te gtang ngo snyam nas des sa ga ma la spring ba/ che zhe'i bu rnams sang 'dir zan zo shig/ des bsams pa/ sang ni bu rnams zhang po'i der za bar 'gyur gyis/ bdag gis kyang sangs rgyas la sogs pa dge</text></item>
<item><p>80b4</p><section>'dul ba</section><text>slong gi dge 'dun gdugs tshod gsol lo snyam du bsams nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas nas phyogs gcig tu 'dug go// phyogs gcig tu 'dug pa dang bcom ldan 'das kyis ri</text></item>
<item><p>80b5</p><section>'dul ba</section><text>dgas 'dzin gyi ma sa ga ma la chos dang ldan pa'i gtam gyis zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o// de nas 'dzin gyi ma sa ga ma stan las langs te/ bcom ldan 'das ga la ba de logs su</text></item>
<item><p>80b6</p><section>'dul ba</section><text>thal mo sbyar ba btud nas bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis cang mi gsung bas</text></item>
<item><p>80b7</p><section>'dul ba</section><text>'dzin gyi ma sa ga ma la gnang ngo zhes bya ba nas dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o// rgyal po'i pho nya de rnams kyis drung du 'ongs nas khye'u shog shig ces bos so// de nas rgyal pos dug ha la ha la dang</text></item>
<item><p>81a1</p><section>'dul ba</section><text>zas su sbyar bas rmongs par byas nas mgo rnams bcad de/ de nas gzeb bkang nas steng du phu bo shos kyi mgo bzhag ste rgya skyegs la rgyas btab nas sa ga ma la bskur ba dang sa ga mas bsams pa/ gdon mi za bar lhas sring mo'i bu rnams la bgo ba zhig bskur</text></item>
<item><p>81a2</p><section>'dul ba</section><text>ba yin gyis/ bdag gis kyang sangs rgyas la sogs pa dge slong gi dge 'dun la bgo bar dbul lo snyam nas/ de nas sangs rgyas la sogs pa dge slong gi dge 'dun rnams bde bar bzhugs par rig nas gtsang zhing bsod pa'i bza' ba dang bca' ba rnams kyis zhes bya ba</text></item>
<item><p>81a3</p><section>'dul ba</section><text>nas/ bcom ldan 'das kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o// gzeb kha dbye bar brtsams pa dang bcom ldan 'das kyis dgongs pa/ gal te sa ga mas bden pa ma mthong bar bu bsad pa mthong na</text></item>
<item><p>81a4</p><section>'dul ba</section><text>bden pa rnams kyi snod du mi 'gyur ba'i gnas gang yin pa de yod do snyam du dgongs nas sa ga ma la bka' stsal pa/ re zhig 'dug la chos nyon la phyis ci dga' ba gyis shig/ des bcom ldan 'das kyi zhabs gnyis la mgo bos phyag byas nas chos mnyan pa'i phyir spyan sngar 'dug</text></item>
<item><p>81a5</p><section>'dul ba</section><text>go// de nas bcom ldan 'das kyis de'i bsam pa dang / bag la nyal ba dang khams dang rang bzhin mkhyen nas zhes bya ba nas bden pa mthong bar mdzad do zhes bya ba'i bar gong ma bzhin du'o// de nas bden pa mthong nas gzeb kha phye ba dang bu'i mgo rnams mthong nas/ de nas</text></item>
<item><p>81a6</p><section>'dul ba</section><text>gsol pa/ bcom ldan 'das 'du byed thams cad ni 'di ltar mi rtag pa lags so// de nas bcom ldan 'das kyis dge slong rnams la bka' stsal pa/ dge slong dag ko sa la'i rgyal po gsal rgyal gyis sa ga ma'i bu rnams bstungs pa ni nyes so// gal te ma bstungs par</text></item>
<item><p>81a7</p><section>'dul ba</section><text>gyur na 'di rnams kho nas grogs byas pas de'i lag mthil du sa mtha' dag 'jog par 'gyur ba zhig/ de nas ko sa la'i rgyal po gsal rgyal lus rdul gyis yog cing bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas</text></item>
<item><p>81b1</p><section>'dul ba</section><text>nas phyogs gcig tu 'dug go// phyogs gcig tu 'dug pa dang bcom ldan 'das kyis ko sa la'i rgyal po gsal rgyal la 'di skad ces bka' stsal to// rgyal po chen po khyod lus rdul gyis yog cing gang nas 'dir 'ongs/ btsun pa rgyal po rgyal rigs spyi bo nas dbang</text></item>
<item><p>81b2</p><section>'dul ba</section><text>bskur ba yul gyi dbang phyug dang mthu dang / brtson 'grus thob pa/ sa'i dkyil 'khor chen po legs par phab ste gnas pa rnams kyis rgyal po'i bgyi ba dang / rgyal po'i sgrub pa tha dad pa gang dag lags pa de dag bdag gis bgyis te/ yongs su rdzogs nas</text></item>
<item><p>81b3</p><section>'dul ba</section><text>lus rdul gyis yog cing nga mchis pa lags so// rgyal po chen po de'i phyir khyod nyid la dri bar byas/ khyod kyis ji ltar bzod pa de lan thob cig/ rgyal po chen po dper na khyod la 'dir shar phyogs nas mi yid ches pa yid brtan du rung ba/ brtan pa/ 'jig rten la mi slu</text></item>
<item><p>81b4</p><section>'dul ba</section><text>ba zhig 'ongs nas/ de 'di skad ces lha bdag da gzod 'di nas shar phyogs su mchi mchi na/ de nas bdag gis ri brag chen po ma chag pa/ ser ka ma mchis pa/ phrag ma mchis pa/ shin tu mkhregs pa/ gcig tu sdug pa zhig sa'i bar dang nam mkha'i bar</text></item>
<item><p>81b5</p><section>'dul ba</section><text>gyi sems can thams cad dang / srog chags thams cad dang / 'byung po thams cad dang / rtswa dang / shing dang / yal ga dang / lo ma dang / 'dab ma ji snyed pa thams cad phye mar rlog cing mchi ba mthong gis lha khyod kyi bgyi ba'am/ bsgrub pa gang lags pa de mdzod</text></item>
<item><p>81b6</p><section>'dul ba</section><text>cig ces zer la de bzhin du lho phyogs dang / nub phyogs dang / byang phyogs nas mi zhig 'ongs te zhes bya ba nas bgyi ba'am bsgrub pa de mdzod cig ces zer te/ rgyal po chen po 'jigs pa chen po'i yang chen po mi bzad par byed pa mi bzad pa de lta bu nye bar gnas na mi</text></item>
<item><p>81b7</p><section>'dul ba</section><text>nyid thob pa ni rnyed par dka' na/ khyod kyis ci zhig bya/ btsun pa 'jigs pa chen po'i yang chen po mi bas par bgyid pa mi bzad pa de lta bu nye bar gnas na mi nyid thob pa rnyed par dka' ba lags pas don spyod pa dang / chos spyad pa dang / bsod nams spyad pa dang /</text></item>
<item><p>82a1</p><section>'dul ba</section><text>dge ba spyad pa dang / bzang po spyad pa dang / sangs rgyas rnams kyi bstan pa la brtson par bgyi ba ma lags par gzhan ci zhig bgyir mchis/ rgyal po chen po khyod ci'i phyir 'di skad ces btsun pa 'jigs pa chen po'i yang chen po de lta bu zhes bya ba nas sangs</text></item>
<item><p>82a2</p><section>'dul ba</section><text>rgyas rnams kyi bstan pa la brtson par bgyi zhes bya ba'i bar gong ma bzhin du'o// btsun pa rgyal po rgyal rigs spyi bo nas dbang bskur ba zhes bya ba'i bar gong ma bzhin du ste/ sa'i dkyil 'khor chen po legs par phab ste gnas pa de rnams kyis glang po che rnams dang glang po cher</text></item>
<item><p>82a3</p><section>'dul ba</section><text>'gyed pa dang / rta pa rnams dang rta par 'gyed pa dang / shing rta ba rnams dang shing rta par 'gyed pa dang / dpung bu chung rnams dang dpung bu chung du 'gyed pa dang / gsang tshig mkhan rnams dang gsang tshig mkhan du 'gyed pa dang / nor rnams kyis nor du rgyal ba tha dad pa gang dag lags pa de dag</text></item>
<item><p>82a4</p><section>'dul ba</section><text>thams cad de'i tshe 'gyed pa'i mthu ma mchis pa dang stobs ma mchis pa dang / pha rol gnon pa ma mchis pa lags pas de'i slad du bdag 'di skad ces btsun pa 'jigs pa chen po'i yang chen po de lta bu nye bar gnas na zhes bya ba nas sangs rgyas rnams kyi bstan pa la brtson</text></item>
<item><p>82a5</p><section>'dul ba</section><text>par bgyi ba ma lags par gzhan ci zhig bgyir mchis zhes bya ba'i bar gong ma bzhin du'o// rgyal po chen po de bzhin du srog chags 'di dag kyang rtag tu rgyun mi 'chad par rga ba dang / 'chi bas 'joms pa yin no// rgyal po chen po de ltar rga ba dang 'chi bas 'joms pa na</text></item>
<item><p>82a6</p><section>'dul ba</section><text>skyes pa gang dag gis don spyad pa dang zhes bya ba nas/ sangs rgyas rnams kyi bstan pa la brtson par bya ba ma yin par gzhan ci zhig byar yod ces bya ba'i bar gong ma bzhin du'o// de nas bcom ldan 'das kyis de'i tshe tshigs su bcad pas bka' stsal pa/ ji ltar che zhing rgya che</text></item>
<item><p>82a7</p><section>'dul ba</section><text>ba'i// ri bo nam mkha' las 'ong ba// kun nas yang dag 'ong ba yis// sa ni phye mar rlog pa na// de la glang po ches mi rdzi// dpung bu chung dang shing rta dang // rtas min gsang tshig mkhan dang ni// nor gyis 'gyed pas rgyal mi 'thob// de bzhin rga dang 'chi ba yis//</text></item>
<item><p>82b1</p><section>'dul ba</section><text>mi rnams 'joms par byed pa na// rgyal rigs bram ze rje'u rigs dang // dmangs rigs gdol pa g.yung po dang // tshul khrims 'chal dang tshul khrims ldan// khyim pa de bzhin brtul zhugs can// lang tsho nyid dang rgan po dang // de bzhin bar ma'i mi rnams la// cung zad</text></item>
<item><p>82b2</p><section>'dul ba</section><text>kyang ni 'dzem med par// thams cad mngon du 'joms par byed// de lta bas na mkhas pa'i mi// bdag gi don la blta ba yis// sangs rgyas chos dang dge 'dun ni// bla med dag la dad bya zhing // lus dang ngag dang yid dag gis// dam pa'i chos ni spyad byas na// 'di</text></item>
<item><p>82b3</p><section>'dul ba</section><text>na smad par mi 'gyur zhing // mtho ris song nas dga' bar 'gyur// de nas ko sa la'i rgyal po gsal rgyal bcom ldan 'das kyis bka' stsal pa la mngon par dga' ste rjes su yi rangs nas/ bcom ldan 'das kyi zhabs gnyis la mgo bos phyag byas te stan las langs nas</text></item>
<item><p>82b4</p><section>'dul ba</section><text>song ngo // dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa 'dzin gyi ma sa ga mas las ci zhig bgyis na/ las de'i rnam par smin pas sgo nga sum bcu rtsa gnyis byung ba de rnams las kyang bu pho sum bcu</text></item>
<item><p>82b5</p><section>'dul ba</section><text>rtsa gnyis byung ste rtsal po che thub rlag pa sha stag tu gyur lags/ bcom ldan 'das kyis bka' stsal pa/ smon lam gyi dbang gis so// gang du smon lam btab lags/ dge slong dag sngon byung ba bA rA Na sI'i grong khyer du khyim bdag cig gi bu shi nas de'i chung ma de rtag</text></item>
<item><p>82b6</p><section>'dul ba</section><text>tu bu mngon par 'dod par gyur to// gang gi tshe yang dag par rdzogs pa'i sangs rgyas 'od srung gis sangs rgyas kyi mdzad pa mtha' dag mdzad nas shing zad pa'i me bzhin du phung po lhag ma med pa'i mya ngan las 'das pa'i dbyings su yongs su mya ngan las 'das pa de'i tshe bA rA Na</text></item>
<item><p>82b7</p><section>'dul ba</section><text>sIr rgyal po kr-i kI zhes bya ba byung ste/ des yang dag par rdzogs pa'i sangs rgyas 'od srung gi mchod rten rin po che sna bzhi las brtsigs so// de nas bud med bu med pa bu mngon par 'dod pa gang yin pa de yang rgas par gyur nas mchod rten de la byi dor byas nas 'dug go//</text></item>
<item><p>83a1</p><section>'dul ba</section><text>des 'dun pa'i slong mo byas nas mchod rten de la mchod par byas te smon lam btab pa/ bdag gis yang dag par rdzogs pa'i sangs rgyas 'od srung gi mchod rten la bya ba byas pa gang yin pa'i dge ba'i rtsa ba des bdag bu mang por gyur cig ces byas te song nas grong</text></item>
<item><p>83a2</p><section>'dul ba</section><text>khyer du zhugs so// de na bud med cig bu nad kyi sdug bsngal gyi tshor bas nyen nas ngu ba dang des gzhan zhig la dris pa/ ci'i phyir 'di ngu bar gyur des ji ltar gyur pa rnams smras pa dang des bsams pa/ gal te bdag kyang bu byung bar gyur na/ bdag kyang sdug bsngal 'di lta bu</text></item>
<item><p>83a3</p><section>'dul ba</section><text>nyams su myong bar 'gyur ro snyam pa las/ ci tsam na sum bcu rtsa gnyis kyi dga' 'dun gyis mchod rten de la mchod pa byed pa na bud med de yang de dang ha cang mi ring ba zhig na 'dug go// de rnams kyis mchod pa byas nas smon lam btab pa/ dge ba'i rtsa ba 'dis bdag</text></item>
<item><p>83a4</p><section>'dul ba</section><text>cag tshan po che chen po'i stobs dang ldan par gyur cig ces byas so// des de rnams la dris pa bu dag khyed kyis smon lam ci zhig btab/ de rnams kyis smras pa/ yum 'di dang 'di dag go// des smras pa/ bu dag gal te de ltar na khyed cag gi mar bdag kho na gyur</text></item>
<item><p>83a5</p><section>'dul ba</section><text>cig/ yum de bzhin du gyur cig ces smras nas de rnams dong ngo // des bsams pa/ re zhig bud med de lan gcig btsa' na yang sdug bsngal gyi tshor bas nyen nas de ltar ngu na/ bdag la lan sum bcu rtsa gnyis btsa' na ji ltar bya zhes de de ltar rnam par rtog pa na/</text></item>
<item><p>83a6</p><section>'dul ba</section><text>mchod rten dang nye ba na bya gag mo zhig yod pa sgo nga 'byung bar de de thang cig tsam gyis sgo nga sum bcu rtsa gnyis byung la smre sngags kyang mi 'don to// des bsams pa/ 'byung ba'i thabs 'di ni rung ba yin no snyam du rig nas mchod rten de la dad pa drag pos smon lam gdab par brtsams</text></item>
<item><p>83a7</p><section>'dul ba</section><text>pa/ ji ltar bya gag mo 'di thang cig tsam gyis sgo nga sum bcu rtsa gnyis byung ba de bzhin du bdag gi bu sum bcu rtsa gnyis kyang cig car sgo ngar 'byung bar gyur cig ces byas so// dge slong dag ji snyam du sems/ de'i tshe de'i dus kyi bud med rgan mo gang yin pa de ni sa ga ma 'di nyid</text></item>
<item><p>83b1</p><section>'dul ba</section><text>yin no// sum bcu rtsa gnyis kyi dga' 'dun gang yin pa de ni sa ga ma'i bu 'di rnams kho na yin te/ 'dis de na smon lam btab pa gang yin pa de'i las kyi rnam par smin pas sgo nga sum bcu rtsa gnyis byung ngo // btsun pa/ sa ga ma'i bu rnams kyis las ci zhig bgyis na las</text></item>
<item><p>83b2</p><section>'dul ba</section><text>de'i rnam par smin pas nongs pa ma bgyis shing skyon ma mchis par rgyal po gsal rgyal gyis bkum nas de rnams kyi mgos gzeb bkang ste sa ga ma la bskur lags/ bcom ldan 'das kyis bka' stsal pa/ dge slong dag 'di dag kho nas las rnams byas shing bsags</text></item>
<item><p>83b3</p><section>'dul ba</section><text>pa dag ni zhes bya ba nas lus can rnams la 'bras bur 'gyur zhes bya ba'i bar gong ma bzhin du'o// dge slong dag sngon byung ba ri 'or zhig na chang 'tshong zhig gnas so// chom rkun pa rab tu mang po chang tshol zhing de'i drung du 'ongs nas dris pa/ chang yod dam/ chang 'tshong gi</text></item>
<item><p>83b4</p><section>'dul ba</section><text>chung mas smras pa/ yod do zhes de rnams la chang blud na 'dzar ba med nas des glang zhig bstan de 'di sod cig/ de rnams kyis smras pa/ mtshon cha med do// des gta' blangs nas mtshon cha byin pa dang / de rnams kyis de bsad par brtsams so// de gsod pa na sems</text></item>
<item><p>83b5</p><section>'dul ba</section><text>la bdag gsod pa gang yin pa 'di dag thams cad ni chang 'tshong gi chung ma 'di yin gyis/ bdag gang du 'di rnams kyi mgo bcad nas gzeb bkang ste 'di la bskur bar 'gyur ba der skye bar gyur cig ces bsams so// dge slong dag ji snyam du sems/ de'i tshe de'i</text></item>
<item><p>83b6</p><section>'dul ba</section><text>dus kyi glang gang yin pa de ni ko sa la'i rgyal po gsal rgyal 'di nyid yin no// chom rkun pa gang yin pa de rnams ni sa ga ma'i bu 'di dag nyid yin no// de'i tshe de'i dus kyi chang 'tshong gi chung ma gang yin pa de ni sa ga ma 'di nyid yin no zhes rgyas par bya'o// sangs rgyas</text></item>
<item><p>83b7</p><section>'dul ba</section><text>bcom ldan 'das rgyal po'i khab na 'od ma'i tshal bya ka lan da ka'i gnas na bzhugs so// de'i tshe drang srong mngon par shes pa lnga dang ldan pa'i bsti gnas shig yod de/ de de na 'chag pa las bsti gnas dang ha cang yang mi ring ba'i sa rdzab can gyi phyogs shig tu gcin khu</text></item>
<item><p>84a1</p><section>'dul ba</section><text>chu dang bcas pa zhig gcis so// glo bur du mo skom pas nyen pa zhig phyogs der 'ongs te/ de skom pas nyen pas de 'thungs nas mo'i dbang po la bsnams so// sems can rnams kyi las kyi rnam par smin pa ni bsam gyis mi khyab pas sems</text></item>
<item><p>84a2</p><section>'dul ba</section><text>can dang ldan par gyur to// ji tsam na dus gzhan zhig na phyogs de nyid du 'ongs nas khye'u zhig byung ba dang / des de bsnams na skal ba mi mthun pa'i sems can yin nas bor te song ngo // ji tsam na drang srong de bsti gnas de na 'chag pa las khye'u de mthong nas/ 'di</text></item>
<item><p>84a3</p><section>'dul ba</section><text>su'i bu yin zhes de bsam pa la zhugs pa las/ ji tsam na bdag gi yin par mthong nas des de bsti gnas su bzhag ste bsnun bsnyod bskyed nas de'i mgo kyi 'dra bas mgo mgo zhes bya bar grags so// dus gzhan zhig na drang srong shi</text></item>
<item><p>84a4</p><section>'dul ba</section><text>nas mgos klad pa'i thod pa rdob pa'i rig pa bslabs te/ des thod pa brdabs nas thams cad lung ston par byed do// gal te re zhig sgra drag por gyur na gyen du 'gro ba lhar skye bar 'gyur bar lung ston par byed do// 'on te 'bring du gyur na gyen du 'gro ba mir skye</text></item>
<item><p>84a5</p><section>'dul ba</section><text>bar 'gyur bar lung ston par byed de/ de ni bde 'gro'i rtags so// ngan 'gro'i rtags ni gal te re zhig sgra mi gsal bar gyur na 'og tu 'gro ba sems can dmyal bar skye bar 'gyur bar lung ston par byed do// 'on te sgra 'bring du gyur na 'og tu 'gro ba dud 'gror skye bar 'gyur</text></item>
<item><p>84a6</p><section>'dul ba</section><text>bar lung ston par byed do// 'on te sgra chung bar gyur na 'og tu 'gro ba su skye bar lung ston par byed do// de nas bcom ldan 'das kyis de'i 'dul ba'i dus mkhyen nas tshe dang ldan pa kun dga' bo la bka' stsal pa/ kun dga' bo song la rgyun du zhugs pa dang / lan</text></item>
<item><p>84a7</p><section>'dul ba</section><text>gcig phyir 'ong ba dang / phyir mi 'ong ba dang / dgra bcom pa'i mgo bzhi khyer cig/ btsun pa bka' bzhin 'tshal zhes tshe dang ldan pa kun dga' bos bcom ldan 'das las mnyan nas mgo bzhi khyer te drang srong de'i drung du song nas khyod kyis lung ston cig/ des rgyun du</text></item>
<item><p>84b1</p><section>'dul ba</section><text>zhugs pa'i thod pa la brdabs nas smras pa/ 'di ni lha rnams su skyes so// lan gcig phyir 'ong ba yang de bzhin no// phyir mi 'ong ba'i yang de bzhin no// dgra bcom pa'i thod pa la brdabs na ma shes rnam par ma shes nas ngo tsha bas de 'di snyam du sems te/ gang phyir</text></item>
<item><p>84b2</p><section>'dul ba</section><text>'di yi 'gro ba ma shes pa// bdag ci bstan pa de las nyams gyur tam// 'on te slob dpon rigs las ma skyes sam// 'on te rtags rnams de 'dra ma yin nam// tshe dang ldan pa kun dga' bos smras pa/ gang phyir 'di yi 'gro ba ma shes pa// khyod kyis rig pa kun legs</text></item>
<item><p>84b3</p><section>'dul ba</section><text>goms ma byas// re zhig rig pa mtha' dag rtogs byos la// khyod kyis phyi nas 'jig rten lung ston cig/ mgos smras pa/ khyod kyis rig pa thams cad la byang ba 'ga' mthong ngam mthong ba yod dam/ des smras pa/ de bzhin gshegs pa dgra bcom pa</text></item>
<item><p>84b4</p><section>'dul ba</section><text>yang dag par rdzogs pa'i sangs rgyas rig pa thams cad kyi pha rol tu phyin pa yod do// de nas mgo bcom ldan 'das gang na ba der song nas phyin pa dang bcom ldan 'das la 'di skad ces gsol to// dud 'gro dmyal ba lha mi skye bo'i 'gro 'tshal na//</text></item>
<item><p>84b5</p><section>'dul ba</section><text>rig pa'i skyon gyis sems can spyod pa drug pa ma 'tshal gyis// gtso bo srid pa gsum gyi mtsho chen pha rol byon pa po// pha rol smra kun las rgyal drug pa ma 'tshal de ci gsungs// bcom ldan 'das kyis bka' stsal pa/ mer bsregs pa yi lcags kyi me// lcags</text></item>
<item><p>84b6</p><section>'dul ba</section><text>kyi tho bas brdungs byas nas// rim gyis nye bar zhi ba yi// 'gro ba ji ltar mi mngon pa// de bzhin 'dod pa'i 'dam tshogs las// gal te yang dag rnam grol ba// mi g.yo go 'phang thob rnams kyi// 'gro ba gdags su yod ma yin// de skad ces bka' stsal</text></item>
<item><p>84b7</p><section>'dul ba</section><text>pa dang / bcom ldan 'das la ma gos 'di skad ces gsol to// btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob pa lta na/ bdag bcom ldan 'das kyi spyan sngar tshangs par spyod</text></item>
<item><p>85a1</p><section>'dul ba</section><text>pa spyad par bgyi'o// de nas bcom ldan 'das kyis rab tu phyung bsnyen par rdzogs par mdzad de/ de rab tu phyung zhing bsnyen par rdzogs par mdzad nas rgyal po'i khab tu ji tsam bzhed kyi bar du bzhugs nas mnyan yod gang na ba der rgyu zhing gshegs te/</text></item>
<item><p>85a2</p><section>'dul ba</section><text>rim gyis rgyu zhing gshegs pa dang mnyan yod du byon nas mnyan yod kyi 'dzin gyi ma'i sngon gyi kun dga' ra ba'i khang na bzhugs so// de nas bcom ldan 'das bla gab med pa na 'chag cing rgyu skar rnams gyur pa gzigs so// gzigs nas tshe dang ldan pa</text></item>
<item><p>85a3</p><section>'dul ba</section><text>mgo la bka' stsal pa/ mgo ji srid cig na lhas char 'bebs par 'gyur soms shig/ des bsams nas btsun pa 'jig rten 'di ma rung 'di rab tu ma rung lags te/ rgyu skar rnams ji ltar gnas pa dang sbyar na lo bcu gnyis su char mi 'bab</text></item>
<item><p>85a4</p><section>'dul ba</section><text>lags so// bcom ldan 'das kyis rgyu skar rnams mthun par byin gyis brlabs nas bka' stsal pa/ yang shes par gyis shig/ des gsol pa/ lo drug tu lags so// de bzhin du bcom ldan 'das kyis yang smras pa dang / gsol pa/ lo lngar lags so//</text></item>
<item><p>85a5</p><section>'dul ba</section><text>de bzhin du zhag bdun gyi bar du'o// de nas bcom ldan 'das kyis dge slong rnams la bka' stsal pa/ dge slong dag gnas mal rnams skyabs yod par spos shig/ de ring kho nar lhas phye ma'i tshogs lta bu'i char 'bebs par 'gyur te/ de la khrus byed pa gang</text></item>
<item><p>85a6</p><section>'dul ba</section><text>yin pa de rnams la 'bras dang phol mig 'byung bar mi 'gyur ro// mgo de ltar na rgyu skar rnams ni 'gyur ba g.yo ba mi brtan pa yin te/ srog kyang g.yo ba mi brtan pa yin no// bcom ldan 'das kyis de skad ces bka' stsal pa dang / mgo</text></item>
<item><p>85a7</p><section>'dul ba</section><text>mngon par dad par gyur to// de ltar mngon par dad par gyur pas dgra bcom pa mngon sum du byas so// de nas rnam par grol ba'i dga' ba rab tu myong nas tshigs su bcad pas smras pa/ rnams ni nags khrod rten// 'dab chags rnams ni mkha' la</text></item>
<item><p>85b1</p><section>'dul ba</section><text>rten// rnam par sgom pa chos la rten// dgra bcom mya ngan 'das la rten// 'dzin gyi ma sa ga mas/ bcom ldan 'das ko sa la'i ljongs rgyu zhing gshegs te mnyan yod du byon nas mnyan yod na bdag kho na'i kun dga' ra ba na bzhugs so zhes thos so// thos nas</text></item>
<item><p>85b2</p><section>'dul ba</section><text>kyang bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang / bcom ldan 'das kyis 'dzin gyi ma sa ga ma la chos dang ldan pa'i gtam gyis</text></item>
<item><p>85b3</p><section>'dul ba</section><text>yang dag par bstan ces bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o// de nas 'dzin gyi ma sa ga ma stan las langs te/ bcom ldan 'das gang na ba de logs su thal mo sbyar ba btud nas bcom ldan 'das la</text></item>
<item><p>85b4</p><section>'dul ba</section><text>'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis sa ga ma la cang mi gsung bas gnang ngo zhes bya ba nas nor bu'i chu snod</text></item>
<item><p>85b5</p><section>'dul ba</section><text>bzhag ste/ bcom ldan 'das la bu mo mngag gzhug ma dus tshod gsol ba dus tshod gsol du bcug go// ji tsam na bu mo mngag gzhug ma de sngon gyi kun dga' ra bar song nas sgo gseb nas bltas na dge slong rnams sgren mor khrus byed pa mthong ngo // mthong nas</text></item>
<item><p>85b6</p><section>'dul ba</section><text>kyang bsams pa/ gdon mi za bar 'phags pa rnams ni bzhud la/ 'tsho ba ba nal phrug 'di dag gis gtsug lag khang 'dir btab bo snyam nas/ de rings pa rings pas 'ongs te smras pa/ jo mo mkhyen par mdzod cig/ 'phags pa rnams ni bzhud la 'tsho ba pa nal</text></item>
<item><p>85b7</p><section>'dul ba</section><text>phrug rnams kyis gtsug lag khang 'dir btab lags so// sa ga mas bsams pa/ bcom ldan 'das kyis gnang nas/ gdugs tshod ma gsol bar bzhud par gyur pa gang yin pa de ni gnas ma yin zhing skabs med de/ gdon mi za bar 'dis dge slong sgren mo</text></item>
<item><p>86a1</p><section>'dul ba</section><text>rnams mthong ngo snyam nas/ des dus tshod gsol ba'i skyes pa gzhan zhig btang ste/ des btsun pa gdugs tshod lags shing mchis na/ bcom ldan 'das da de'i dus la bab par mkhyen par mdzad du gsol zhes bya ba nas/ bcom ldan 'das</text></item>
<item><p>86a2</p><section>'dul ba</section><text>kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du ste/ rgan pa'i mthar 'dug nas bcom ldan 'das la 'di skad ces gsol to// btsun pa bdag ni sbyin pa chen po brgyad bca' bar 'tshal te/ glo bur pa la stsal ba dang /</text></item>
<item><p>86a3</p><section>'dul ba</section><text>'chi bar chas pa la stsal ba dang / bro 'tshal ba la stsal ba dang / bro g.yog la stsal pa dang / stsang nas kyi 'jams nar ma dang / sman nar ma dang / dge slong rnams la dbyar gyi gos ras chen dang / dge slong ma rnams la khrus ras so// bcom ldan 'das kyis bka'</text></item>
<item><p>86a4</p><section>'dul ba</section><text>stsal pa/ sa ga ma khyod kyis yon tan ci zhig mthong na glo bur du 'ongs pa la sbyin pa sbyin/ btsun pa glo bur du mchis pa'i dge slong ni spyod yul mi mkhas pa dang / lam srang mi mkhas pa lags pas des bdag gi bsod snyoms la longs spyad na spyod yul la mkhas</text></item>
<item><p>86a5</p><section>'dul ba</section><text>pa dang / lam srang la mkhas par 'gyur lags so// sa ga ma de thugs su chud de legs so legs so// don gyi dbang ci zhig mthong na 'gro bar chas pa la sbyin pa sbyin/ btsun pa dge slong mchi bar chas pa bsod snyoms tshol du mchis na 'gron pa rnams dang bral</text></item>
<item><p>86a6</p><section>'dul ba</section><text>bar 'gyur zhing tshogs dang bral na phongs par 'gyur bas des bdag gi bsod snyoms la longs spyad na tshogs dang 'bral bar mi 'gyur lags so// sa ga ma de yang thugs su chud de legs so legs so// don gyi dbang ci zhig mthong na nad pa la sbyin pa sbyin/ btsun</text></item>
<item><p>86a7</p><section>'dul ba</section><text>pa dge slong bro 'tshal ba bsod snyoms tshol du mchis na nyon mongs pa'am 'gum par 'gyur bas des bdag gi bsod snyoms la longs spyod na bro nad las ldang ba dang bde ba la reg par gnas par 'gyur lags so// sa ga ma de yang thugs su chud de legs so legs</text></item>
<item><p>86b1</p><section>'dul ba</section><text>so// don gyi dbang ci zhig mthong na nad g.yog la sbyin pa sbyin/ btsun pa dge slong bro g.yog bgyid pa rang gi ched du bsod snyoms tshol du mchis na bro 'tshal ba'i bgyi ba nyams par 'gyur bas des bdag gi bsod snyoms la longs spyad na 'grub par 'gyur lags so// sa</text></item>
<item><p>86b2</p><section>'dul ba</section><text>ga ma de yang thugs su chud de legs so legs so// don gyi dbang ci zhig mthong na dge 'dun la nas thug nar ma sbyin/ btsun pa bcom ldan 'das kyi nyan thos rnams la drod chung ba yang mchis/ drod che ba yang mchis te/ de la re zhig drod chung ba gang lags pa de rnams</text></item>
<item><p>86b3</p><section>'dul ba</section><text>ni nas thug 'tshal na drod skye bar 'gyur la/ drod che ba gang lags pa de rnams ni nyam skye bar 'gyur lags so// sa ga ma de yang thugs su chud de legs so legs so// don gyi dbang ci zhig mthong na dge 'dun la sman nar ma sbyin/ btsun pa bcom ldan 'das kyi nyan</text></item>
<item><p>86b4</p><section>'dul ba</section><text>thos rnams las bro nad mang ba dang bro nad nyung ba mchis te/ de la bro nad mang po gang lags pa de rnams la ni re zhig 'tshal ches/ bro nad nyung ba gang lags pa de rnams kyis longs spyad na lhag par yang bde ba la reg par gnas par 'gyur lags so// sa ga ma de yang</text></item>
<item><p>86b5</p><section>'dul ba</section><text>thugs su chud de legs so legs so// don gyi dbang ci zhig mthong na/ dge slong rnams la dbyar gyi gos ras chen sbyin/ btsun pa de ring kho na bdag gis bu mo mngag gzhug bgyid pa dus tshod gsol bar btang ba las/ des dge slong rnams sgren mor khrus</text></item>
<item><p>86b6</p><section>'dul ba</section><text>byas pa mthong nas/ de slar mchis te bdag la 'phags pa rnams ni bzhud la 'tsho ba pa nal phrug rnams kyis gtsug lag khang du btab bo zhes mchi bas de rnams dbyar gyi gos ras chen gyis bkab par 'gyur lags so// sa ga ma de yang thugs su chud de legs</text></item>
<item><p>86b7</p><section>'dul ba</section><text>so legs so// don gyi dbang ci zhig mthong na dge slong ma rnams la khrus ras sbyin/ btsun pa dus 'di gcig na khyim pa mo rab tu mang po dag dge slong ma rab tu mang po rnams chu bo gnas ldan la sgren mor khrus bgyid pa las khyim pa mo de rnams kyis bgad cing</text></item>
<item><p>87a1</p><section>'dul ba</section><text>bgad nas mdzub ker gyis dge slong ma rnams kyi mdoms nye bar ston te/ de dag gis nye bar bstan pa rnams bag 'khums par gyur pas de rnams bdag gi khrus ras kyis bkab nas khrus bgyid par 'gyur lags so// sa ga ma legs so legs</text></item>
<item><p>87a2</p><section>'dul ba</section><text>so// khyod kyis bsod nams bya ba'i dngos po brgyad smras pa gang yin pa de dag ni rdzas las byung ba'i bsod nams bya ba'i dngos po bdun rnams la yang dag par snang zhing 'di dag ni rdzas las byung ba'i bsod nams bya ba'i dngos po bdun po gang dag la bsod nams</text></item>
<item><p>87a3</p><section>'dul ba</section><text>sam/ bsod nams kyi 'bras bu'am/ bsod nams kyi 'bras bu rnam par smin pa 'di tsam mo zhes tshad gzung bar mi nus kyi 'on kyang bsod nams mang ba'i phyir bsod nams kyi phung po chen po zhes bya ba'i grangs su 'gro ba rnams kyi nang du 'dus so// btsun pa</text></item>
<item><p>87a4</p><section>'dul ba</section><text>bdag gis 'di skad ces bcom ldan 'das kyis dge slong che ge mo de snga nas dge slong 'di yang kun tu sbyor ba gsum spangs nas rgyun du zhugs pa rnam par mi ltung ba'i chos can rdzogs pa'i byang chub tu nges par gzhol ba/ re ltar thogs na srid pa lan bdun par 'gyur te/</text></item>
<item><p>87a5</p><section>'dul ba</section><text>lha dang mi rnams kyi nang du lan bdun du nying mtshams sbyor zhing 'khor nas sdug bsngal gyi mthar byed par 'gyur ro zhes lung bstan pa thos te/ de mnyan yod du res 'ga' mchi zhing slar yang mchi bar 'gyur la/ des bdag gi glo bur du mchi ba'i zas zhes bya ba nas/ dbyar</text></item>
<item><p>87a6</p><section>'dul ba</section><text>gyi gos ras chen dang / dge slong mas khrus ras longs spyod par 'gyur lags so zhes bya ba'i bar de thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags so// bcom ldan 'das kyis dge slong che ge mo de dge slong</text></item>
<item><p>87a7</p><section>'dul ba</section><text>'di ni kun tu sbyor ba gsum spangs nas 'dod chags dang / zhe sdang dang / gti mug bsrabs pa'i phyir lan gcig phyir 'ong bar 'gyur te/ 'jig rten 'dir lan gcig 'ongs nas sdug bsngal gyi mthar byed par 'gyur ro zhes lung bstan pa de yang mnyan yod du res 'ga'</text></item>
<item><p>87b1</p><section>'dul ba</section><text>mchi zhing slar mchi la/ des bdag gi glo bur ba'i zas zhes bya ba nas dbyar gyi gos ras chen dang / dge slong mas khrus ras zhes bya ba'i bar gong ma bzhin te/ thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags</text></item>
<item><p>87b2</p><section>'dul ba</section><text>so// bcom ldan 'das kyis dge slong che ge mo de dge slong 'di ni tha ma'i cha dang mthun pa'i kun tu sbyor ba lnga spangs pas phyir mi 'ong bar 'gyur te/ 'jig rten 'dir phyir mi 'ong bar 'gyur ro zhes lung bstan pa de yang res 'ga' mnyan yod du mchi zhing slar mchi la/ des</text></item>
<item><p>87b3</p><section>'dul ba</section><text>bdag gi glo bur ba'i zas zhes bya ba nas dbyar gyi gos ras chen dang / dge slong mas khrus ras zhes bya ba'i bar gong ma bzhin du ste/ thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags so// bcom ldan</text></item>
<item><p>87b4</p><section>'dul ba</section><text>'das kyis dge slong che ge mo de dge slong 'di ni nyon mongs pa thams cad spangs te dgra bcom pa mngon sum du byas nas phung po lhag ma med pa'i mya ngan las 'das pa'i dbyings su 'jug par 'gyur ro zhes lung bstan pa de yang res 'ga' mnyan yod du mchi zhing slar yang</text></item>
<item><p>87b5</p><section>'dul ba</section><text>mchi la/ des bdag gi glo bur ba'i zas zhes bya ba nas dbyar gyi gos ras chen dang / dge slong mas khrus ras zhes bya ba'i bar gong ma bzhin du ste/ thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags</text></item>
<item><p>87b6</p><section>'dul ba</section><text>so// de nas bcom ldan 'das kyis 'dzin gyi ma sa ga ma la chos dang ldan pa'i gtam gyis yang dag par bstan yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so//</text></item>
<item><p>87b7</p><section>'dul ba</section><text>de nas bcom ldan 'das mnyan yod du ji tsam bzhed kyi bar du bzhugs nas yangs pa can gang na ba der rgyu zhing gshegs te/ rim gyis rgyu zhing gshegs pa na yangs pa can du byon nas yangs pa can gyi spre'u rdzing gi 'gram gyi khang pa brtsegs pa na bzhugs so// de nas</text></item>
<item><p>88a1</p><section>'dul ba</section><text>bcom ldan 'das snga dro na bza' sham thabs mnabs chos gos dang lhung bzed bsnams nas yangs pa can du bsod snyoms la zhugs so// de'i tshe dge slong rab tu mang po kun dga' ra ba'i sgo na gnas mal mi gtsang bas gos pa rnams 'khru ba dang / skems</text></item>
<item><p>88a2</p><section>'dul ba</section><text>pa dang / 'dings par byed do// bcom ldan 'das kyis dge slong rab tu mang po kun dga' ra ba'i sgo na gnas mal mi gtsang bas gos pa rnams 'khru ba dang / skems pa dang / 'dings par byed pa gzigs so// gzigs nas kyang yang 'di snyam du dgongs te/</text></item>
<item><p>88a3</p><section>'dul ba</section><text>bram ze dang khyim bdag dad pa can dag pags pa dang / sha dang / khrag zad zad du sbyin pa btang zhing bsod nams byas pa gang yin pa de la dge slong rnams bag med cing ma brtags par spyod par byed do snyam du dgongs nas yangs pa can du bsod snyoms spyad de/ zhal</text></item>
<item><p>88a4</p><section>'dul ba</section><text>zas kyi bya ba mdzad nas zas phyi ma'i bsod snyoms spangs shing lhung bzed dang na bza' chos gos mkhos su phab nas zhabs bsil te nang du yang dag 'jog la gtsug lag khang du zhugs so// de nas bcom ldan 'das dgongs ka nang du yang dag 'jog las bzhengs nas dge</text></item>
<item><p>88a5</p><section>'dul ba</section><text>slong gi dge 'dun gyi gung la gdan bshams pa nyid la bzhugs so// bzhugs nas bcom ldan 'das kyis dge slong rnams la bka' stsal pa/ dge slong dag 'dir nga snga dro sham thabs bgos lhung bzed dang chos gos thogs te yangs pa can du bsod snyoms la</text></item>
<item><p>88a6</p><section>'dul ba</section><text>zhugs pa las ngas dge slong rab tu mang po dag kun dga' ra ba'i sgo na gnas mal mi gtsang bas gos pa rnams 'khru ba dang / skems pa dang / 'dings par byed pa mthong ngo // mthong nas kyang 'di snyam du dgongs te/ bram ze dang khyim bdag dad pa can dag pags</text></item>
<item><p>88a7</p><section>'dul ba</section><text>pa dang / sha dang khrag zad zad du sbyin pa btang zhing bsod nams byas pa gang yin pa de la dge slong rnams bag med cing ma brtags par spyod par byed do// dge slong dag dad pas byin pa la bag yod pas spyod pa dang / dus su spyod pa dang / skabs skabs su spyod</text></item>
<item><p>88b1</p><section>'dul ba</section><text>pa dang / brtags te spyod pa dang / cung zad spyod pa ni legs so legs so// de nas bcom ldan 'das kyis dad pas byin pa la bag yod pas spyad par bya ba'i bsngags pa gsungs nas dge slong rnams la bka' stsal pa/ dge slong dag de lta bas na dge 'dun gyi gnas mal la gding</text></item>
<item><p>88b2</p><section>'dul ba</section><text>ba med par longs spyad par mi bya'o// gnas mal mi gtsang bas gos na de'i mod kho na la bkru bar bya ste/ gzhan du na 'gal tshabs can du 'gyur ro// de nas bcom ldan 'das snga dro na bza' sham thabs mnabs lhung bzed dang chos gos bsnams nas zhabs 'bring byed pa'i</text></item>
<item><p>88b3</p><section>'dul ba</section><text>dge slong tshe dang ldan pa kun dga' bo dang / yangs pa can du bsod snyoms la zhugs pa las/ bcom ldan 'das kyis mi rgyab nag por gyur pa zhig rgyang ring po kho na nas gzigs so// gzigs nas kyang tshe dang ldan pa kun dga' bo la bka' stsal pa/ kun dga' bo</text></item>
<item><p>88b4</p><section>'dul ba</section><text>khyod kyis mi rgyab nag po pha bi mthong ngam/ btsun pa mthong lags so// kun dga' bo mi pha bi ni yang dag par rdzogs pa'i sangs rgyas 'od srung gi gsung rab la rab tu byung bar gyur te/ de nas 'dis dge 'dun gyi gnas mal la ming tsam gyi gding ba dang / dri ma can gyi</text></item>
<item><p>88b5</p><section>'dul ba</section><text>gding ba dang / shur bu dang / rgya cang dang / lcug gu'i gding bas bting nas longs spyad pa de'i las kyi rnam par smin pas tshe rabs lnga brgyar rgyab nag por gyur to// da dung yang rgyab nag por gyur to zhes rig par mdzad nas yangs pa can du bsod snyoms mdzad do zhes bya ba</text></item>
<item><p>88b6</p><section>'dul ba</section><text>nas nang du yang dag 'jog las bzhengs nas zhes bya ba'i bar gong ma bzhin du'o// dge slong gi dge 'dun gyi gung la gdan bshams pa nyid la bzhugs so// bzhugs nas bcom ldan 'das kyis dge slong rnams la bka' stsal pa/ dge slong dag de ring nga snga dro sham</text></item>
<item><p>88b7</p><section>'dul ba</section><text>thabs bgos lhung bzed dang chos gos thogs te yangs pa can du bsod snyoms la zhugs pa las/ de na ngas mi rgyab nag por 'dug pa zhig mthong ste/ de ni yang dag par rdzogs pa'i sangs rgyas 'od srung gi gsung rab la dge slong du gyur pa las de na des dge 'dun gyi</text></item>
<item><p>89a1</p><section>'dul ba</section><text>gnas mal la ming tsam gyi gding ba dang zhes bya ba nas tshe rabs lnga brgya'i bar du rgyab nag por gyur to zhes bya ba'i bar gong ma bzhin du'o// dge slong dag de lta bas na dge slong rnams kyis deng phyin chad ming tsam gyi gding ba dang / dri ma can gyi gding bas dge</text></item>
<item><p>89a2</p><section>'dul ba</section><text>'dun gyi gnas mal la longs spyad par mi bya'o// longs spyad na 'gal tshabs can du 'gyur ro// 'on kyang gding ba gnyis kyis longs spyad par bya ste/ stug na ni rim gcig gis so// seng ba zhig na rim gnyis kyis so// dge slong rnams gding ba bkra zhing bkra ba kha</text></item>
<item><p>89a3</p><section>'dul ba</section><text>tshar ma bcad pa dag 'chang bar byed pa bram ze dang khyim bdag rnams kyis mthong nas smod par byed/ gzhogs 'phyas byed/ kha zer bar byed nas bcom ldan 'das kyis bka' stsal pa/ sngon po'am/ 'dam ka'am/ kha bsgyur ba'i gding ba gris dras pa bcang bar bya ste/</text></item>
<item><p>89a4</p><section>'dul ba</section><text>gzhan du na 'gal tshabs can du 'gyur ro// dge slong zhig g.yan pa'i nad kyis nyen pas de'i chos gos rnams rnag dang khrag gis reg nas dri mi zhim la sbrang ma rnams 'du zhing de bsod snyoms la zhugs pa de bram ze dang khyim bdag rnams kyis mthong nas smod par byed gzhogs</text></item>
<item><p>89a5</p><section>'dul ba</section><text>'phyas byed/ kha zer bar byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na rjes su gnang ste g.yan pa dgab pa bcang bar bya ste/ zhag lnga'am/ drug lon nas bkru bar bya'o// gzhan</text></item>
<item><p>89a6</p><section>'dul ba</section><text>du na 'gal tshabs can du 'gyur ro// dge slong mdze'i nad kyis nyen pa dag dge 'dun gyi gnas mal dang / khyams dang / rdzing dang / sgo khang dang / bang rim dang / 'chag sa rnams dang / shing drung gi gnas rnams na dri mi zhim pa dang / sbrang ma rnams 'khor bas</text></item>
<item><p>89a7</p><section>'dul ba</section><text>gnas shing longs spyad par byed pa de dag bram ze dang khyim bdag rnams kyis mthong nas smod par byed/ gzhogs 'phyas byed/ kha zer bar byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge</text></item>
<item><p>89b1</p><section>'dul ba</section><text>slong dag dge slong mdze nad kyis thebs pa rnams kyi phyir ngas kun tu spyod pa'i chos dag bca' bar bya ste/ dge slong mdze nad kyis thebs pas dge 'dun gyi gnas mal dang / gnas khang la longs spyad par mi bya/ khyams rnams dang / ji skad du bsgrags pa'i khyams la</text></item>
<item><p>89b2</p><section>'dul ba</section><text>sogs par gnas par mi bya/ dge 'dun gyi chab khung dang / snam phyi sar 'jug par mi bya ste/ dge 'dun gyis de la gnas dben pa byin nas rim gro bya'o// dge slong mdze nad kyis thebs pas kun tu spyod pa'i chos ji ltar bcas pa bzhin yang dag par blangs te</text></item>
<item><p>89b3</p><section>'dul ba</section><text>'jug par mi byed na 'gal tshabs can du 'gyur ro// // 'dul ba gzhi/ bam po drug bcu bzhi pa/ sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bde bar gshegs pa'i na bza' chos gos lhag par bcang du rung</text></item>
<item><p>89b4</p><section>'dul ba</section><text>lags sam/ nye ba 'khor mi rung ngo // btsun pa mon dar gyi chos gos la chos gos gsum du byin gyis brlabs nas chos gos lhag par byin gyis brlabs te bcang du rung lags sam/ nye ba 'khor ci dgar zad de/ de bzhin du 'dod pa bzhin du bal dang sha na'i ras la yang</text></item>
<item><p>89b5</p><section>'dul ba</section><text>rung ngo // // sdom la/ gso ma skra yi chos gos dang // gcer bu skra 'bal lo ma'i gos// mthang gos can dang g.yang gzhi dang // gso ras seng ras pa char sngo// gleng gzhi ni mnyan yod na'o// dge slong zhig bcom ldan 'das gang na ba der song ste phyin pa dang</text></item>
<item><p>89b6</p><section>'dul ba</section><text>bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas bcom ldan 'das la dge slong des 'di skad ces gsol to// btsun pa bdag gso ma'i chos gos 'chang bar 'tshal lo// bcom ldan 'das kyis</text></item>
<item><p>89b7</p><section>'dul ba</section><text>bka' stsal pa/ skyes bu gti mug 'di lta ste/ gso ma'i chos gos 'di ni mu stegs pa'i rtags yin no// de lta bas na dge slong gis gso ma'i chos gos bcang bar mi bya'o// bcangs na 'gal tshabs can du 'gyur ro// yang dge slong zhig 'ongs nas bcom ldan</text></item>
<item><p>90a1</p><section>'dul ba</section><text>'das la 'di skad ces gsol to// bcom ldan 'das bdag skra'i chos gos bcang bar 'tshal lo// bcom ldan 'das kyis bka' stsal pa/ skyes bu gti mug 'di ni mu stegs pa'i rtags so zhes bya ba nas 'gal tshabs can du 'gyur ro zhes bya ba'i bar</text></item>
<item><p>90a2</p><section>'dul ba</section><text>gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag gcer bu bgyid par 'tshal lo// bcom ldan 'das kyis bka' stsal pa/ skyes bu gti mug 'di lta ste/ gcer bu 'di ni mu stegs pa'i rtags</text></item>
<item><p>90a3</p><section>'dul ba</section><text>yin no// gzhan yang ngas chos gos gsum rjes su gnang na ci'i phyir khyod gcer bu byed/ de lta bas na dge slong gis gcer bu mi bya'o// byas na nyes pa sbom por 'gyur ro// de nas dge slong de gcer bu ma gnang ba dang bslab pa rnams spangs te nyams</text></item>
<item><p>90a4</p><section>'dul ba</section><text>par gyur to// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa dge slong 'di gcer bu ma gnang ba dang bslab pa rnams spangs te nyams par gyur pa la gzigs/ bcom ldan 'das kyis bka'</text></item>
<item><p>90a5</p><section>'dul ba</section><text>stsal pa/ dge slong dag da ltar 'ba' zhig tu ma zad de/ ji ltar 'das pa'i dus na yang 'di nyid ngo tsha med pa'i skyon gyis chung ma ma thob pa de nyon cig/ dge slong dag sngon byung ba ngang pa'i rgyal po yul 'khor skyong zhes bya ba byung ste/ de'i bu mo rang khyim thab tshol lo zhes</text></item>
<item><p>90a6</p><section>'dul ba</section><text>yul phyogs sna tshogs na gnas pa'i bya rnams kyis thos nas 'dus par gyur te so so nas bsams pa/ de'i khyim thab tu bdag 'gyur ro snyam mo// des rma bya zhig mthong nas des smras pa/ 'di ni bdag gi khyim thab tu 'gyur ro// de la gzhan dag gis 'dis khyod</text></item>
<item><p>90a7</p><section>'dul ba</section><text>khyim thab tu bdams so zhes smras pa dang / des mjug ma bsgrengs nas gar byed par brtsams pa de yul 'khor skyong gis mthong nas smras pa/ 'di ci zhig gi phyir gar byed/ gzhan dag gis smras pa/ khyod kyi bu mo'i khyim thab tu gyur pas so// des smras pa/ ngo tsha dang</text></item>
<item><p>90b1</p><section>'dul ba</section><text>khrel dang mi ldan pas 'di la bdag gi bu mo mi sbyin no zhes pa rma bya des thos nas yul 'khor skyong gi drung du song ste tshigs su bcad pas smras pa/ dbyangs snyan yid 'ong kha dog mdzes pa dang // 'dab ma 'dom gang tshad ldan mgrin pa ni// nor bu bai DUr+ya dang 'dra gyur na// ci slad khyod kyi</text></item>
<item><p>90b2</p><section>'dul ba</section><text>sras mo bdag mi stsal// yul 'khor skyong gis smras pa/ dbyangs snyan yid 'ong kha dog mdzes pa dang // 'dab ma 'dom gang tshad ldan mgrin pa ni// nor bu bai DUr+ya dang 'dra gyur kyang // 'dzem med skyon gyis khyod la mi sbyin no// dge slong dag ji snyam du sems/ de'i tshe de'i dus</text></item>
<item><p>90b3</p><section>'dul ba</section><text>kyi rma bya gang yin pa de ni dge slong 'di nyid de/ de na yang 'di ngo tsha med pa'i skyon gyis chung ma ma thob nas sdug bsngal zhing yid mi bde nas bya'i tshogs kyi nang nas byung ngo // da ltar yang 'dis gcer bu ma gnang nas sdug bsngal zhing yid mi bde bas dge slong gi tshogs kyi nang nas byung</text></item>
<item><p>90b4</p><section>'dul ba</section><text>ngo // yang dge slong zhig gis bcom ldan 'das la 'di skad ces gsol to// btsun pa bdag skra 'bal bar 'tshal lo// bcom ldan 'das kyis bka' stsal pa/ ngas 'dreg par rjes su gnang na ci'i phyir khyod skra 'bal/ skyes bu gti mug 'di lta ste/ skra 'bal ba 'di</text></item>
<item><p>90b5</p><section>'dul ba</section><text>ni mu stegs pa'i brtul zhugs yin no// de lta bas na dge slong gis skra 'bal bar mi bya'o// 'bal na 'gal tshabs can du 'gyur ro// yang dge slong zhig gis bcom ldan 'das la 'di skad ces gsol to// btsun pa bdag lo ma'i bgo ba 'chang bar 'tshal lo//</text></item>
<item><p>90b6</p><section>'dul ba</section><text>bcom ldan 'das kyis bka' stsal pa/ skyes bu gti mug 'di ni mu stegs pa'i brtul zhugs yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to// btsun</text></item>
<item><p>90b7</p><section>'dul ba</section><text>pa bdag bla gos mthang gos dang bcas pas 'tsho bar 'tshal lo// bcom ldan 'das kyis bka' stsal pa/ skyes bu gti mug ngas chos gos gsum rjes su gnang na ci'i phyir khyod bla gos mthang gos dang bcas pas 'tsho bar byed/ de lta bas na dge slong gis bla gos mthang</text></item>
<item><p>91a1</p><section>'dul ba</section><text>gos dang bcas pa'i chos gos kyis 'tsho bar mi bya'o// 'tsho bar byed na 'gal tshabs can du 'gyur ro// yang dge slong zhig gis bcom ldan 'das la 'di skad ces gsol to// btsun pa bdag g.yang gzhi 'chang bar 'tshal lo// bcom ldan 'das</text></item>
<item><p>91a2</p><section>'dul ba</section><text>kyis bka' stsal pa/ gti mug 'di ni mu stegs pa'i rgyal mtshan yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag gso ma'i seng ras kyi</text></item>
<item><p>91a3</p><section>'dul ba</section><text>chos gos 'chang bar 'tshal lo// bcom ldan 'das kyis bka' stsal pa/ 'di ni mu stegs kyi rgyal mtshan yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to//</text></item>
<item><p>91a4</p><section>'dul ba</section><text>btsun pa bdag pa char 'chang bar 'tshal lo// bcom ldan 'das kyis bka' stsal pa/ skyes bu gti mug 'di lta ste/ pa char 'di ni khyim pa'i chos yin te zhes bya ba nas 'gal tshabs can du 'gyur ro// zhes bya ba'i bar gong ma bzhin du'o// yang dge slong zhig</text></item>
<item><p>91a5</p><section>'dul ba</section><text>gis bcom ldan 'das la 'di skad ces gsol to// btsun pa bdag chos gos thams cad sngon por 'chang bar 'tshal lo// bcom ldan 'das kyis bka' stsal pa/ 'di ni khyim pa 'chang bar byed do// de lta bas na dge slong gis chos gos thams cad sngon por bcang</text></item>
<item><p>91a6</p><section>'dul ba</section><text>bar mi bya'o zhes bya ba nas 'gal tshabs can du 'gyur ro zhes bya ba'i bar gong ma bzhin du'o// de bzhin du thams cad ser ba'am/ thams cad dmar ba'am/ dkar ba ni rung ba ma yin pa nyid do// // sdom la/ kha tshar ring dang gdengs ka dang // ral ka gtsug</text></item>
<item><p>91a7</p><section>'dul ba</section><text>tor thod dang ni// ra bal gos dang rnga bal klam// mchin nad kun dga' mthang gos bcas// yang dge slong zhig gis bcom ldan 'das la 'di skad ces gsol to// btsun pa bdag kha tshar ring po'i chos gos 'chang bar 'tshal lo// bcom ldan 'das</text></item>
<item><p>91b1</p><section>'dul ba</section><text>kyis bka' stsal pa/ 'di ni mu stegs pa'i rtags yin no// zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag kha tshar gdengs ka lta bu'i</text></item>
<item><p>91b2</p><section>'dul ba</section><text>chos gos 'chang bar 'tshal lo// bcom ldan 'das kyis bka' stsal pa/ skyes bu gti mug 'di ni mu stegs pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di</text></item>
<item><p>91b3</p><section>'dul ba</section><text>skad ces gsol to// btsun pa bdag ral ka 'chang bar 'tshal lo// bcom ldan 'das kyis bka' stsal pa/ skyes bu gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong</text></item>
<item><p>91b4</p><section>'dul ba</section><text>zhig gis bcom ldan 'das la 'di skad ces gsol to// btsun pa bdag gtsug tor bgyid par 'tshal lo// bcom ldan 'das kyis bka' stsal pa/ skyes bu gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar</text></item>
<item><p>91b5</p><section>'dul ba</section><text>gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag thod 'ching bar 'tshal lo// bcom ldan 'das kyis bka' stsal pa/ skyes bu gti mug 'di ni khyim pa'i rtags yin no zhes bya ba nas 'gal tshabs can du</text></item>
<item><p>91b6</p><section>'dul ba</section><text>'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag ra bal gyi gos bcang bar 'tshal lo// bcom ldan 'das kyis bka' stsal pa/ skyes bu gti mug 'di ni khyim pa'i rtags yin</text></item>
<item><p>91b7</p><section>'dul ba</section><text>no// zhes bya ba nas 'gal tshabs can du 'gyur ro zhes bya ba'i bar gong ma bzhin du'o// yang dge slong zhig gis bcom ldan 'das la 'di skad ces gsol to// btsun pa bdag rnga bal gyi klam 'chang bar 'tshal lo// bcom ldan 'das kyis bka' stsal pa/ skyes bu</text></item>
<item><p>92a1</p><section>'dul ba</section><text>gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o// tshe dang ldan pa kun dga' mchin nad can dge slong med pa'i gnas sgo 'phar med pa zhig tu dbyar gnas par dam bcas te snam sbyar med par</text></item>
<item><p>92a2</p><section>'dul ba</section><text>de phyi rol du byung ba dang / de'i snam sbyar rkun pos khyer ro zhes bya ba'i bar du ste/ de'i phyir bcom ldan 'das kyis bka' stsal pa/ dge slong gis dge slong med pa'i gnas sgo 'phar med par dbyar gnas par dam mi bca' zhing snam sbyar med par gar du yang 'gro bar mi bya'o//</text></item>
<item><p>92a3</p><section>'dul ba</section><text>song na 'gal tshabs can du 'gyur ro// tshe dang ldan pa kun dga' bo mchin nad can na ba de'i nad g.yog tshe dang ldan pa kun dga' bo byed pa las char bab pa dang de snam sbyar gyon te 'gro ba'i spro ba med nas/ bcom ldan 'das kyis bka' stsal pa/ mthang gos dang bla gos su</text></item>
<item><p>92a4</p><section>'dul ba</section><text>bcas pas 'gro bar bya'o// gzhan yang snam sbyar gzhag tu rung ba ni lnga ste/ dge slong dang bcas pa'i gnas sgo 'phar dang bcas pa dang / char bab pa dang / char 'bab tu dogs pa dang / 'bab chu'i pha rol tu 'gro bar 'dod pa dang / sra brkyang bting ba'i gnas</text></item>
<item><p>92a5</p><section>'dul ba</section><text>dang / dge 'dun gyis gnang ba byin par gyur pa'o// // bar sdom gyi tshigs su bcad pa/ dbyar dang dge tshul nyid dag gi// byung ba gnyis po dag dang ni// rnyed pa chung dang 'gyod pa dang // dge 'dun rnyed dang de de'i yin// bcom ldan 'das kyis dge slong rnams</text></item>
<item><p>92a6</p><section>'dul ba</section><text>kyi chos gos kyi rnyed pa sbyin par bya'o zhes gsungs na/ dge slong rnams kyis dag gi dbye byas pa'i mod kho na la ljongs rgyur dang ba dang de rnams kyi rnyed pa sus kyang ma blangs nas/ bcom ldan 'das kyis bka' stsal pa/ de'i rnyed pa len du gzhug pa'i phyir dge slong la</text></item>
<item><p>92a7</p><section>'dul ba</section><text>bcol nas 'gro bar bya'o// ma bcol ba'i dge slong gzhan dag gis blangs pa dang / dge slong rnams phan tshun rtsod par gyur nas/ bcom ldan 'das kyis bka' stsal pa/ ma bcol ba'i dge slong gis rnyed pa blang bar mi bya'o// blangs na 'gal tshabs can du 'gyur</text></item>
<item><p>92b1</p><section>'dul ba</section><text>ro// bcol ba'i dge slong gzhan dag gis ma blangs nas/ bcom ldan 'das kyis bka' stsal pa/ de rnams kyis thams cad mnod par bya'o// dge tshul rnams dong nas sus kyang rnyed pa ma blangs so// bcom ldan 'das kyis bka' stsal pa/ de rnams kyi mkhan</text></item>
<item><p>92b2</p><section>'dul ba</section><text>po dang slob dpon dag gis blang bar bya'o// dge slong dag rnyed pa chung ngu dag 'gyed par byed pa na rnyed pa chung ngu yin no snyam nas/ dong ba rnams kyi ma byin pa dang / bcom ldan 'das kyis bka' stsal pa/ gang la bcol ba de rnams kyis blang bar bya'o// gzhan dag</text></item>
<item><p>92b3</p><section>'dul ba</section><text>gis ma bcol bar dong ba dang de rnams kyi sus kyang ma blangs la/ dge slong rnams kyis kyang 'gyod pas ma blangs pa dang / bcom ldan 'das kyis bka' stsal pa/ blang bar bya ste/ de la 'gyod par mi bya'o// rnyed pa chung ngu gzhan dag bgor mchog nas/ bcom</text></item>
<item><p>92b4</p><section>'dul ba</section><text>ldan 'das kyis bka' stsal pa/ gzhan dag dang bsres la gtsug lag khang na gnas pa rnams kyis bgo bar bya ste/ de la 'gyod par mi bya'o// bcol bas rnyed pa chung ngu ma blangs na ma sha ka lnga'i rin yan chad ni nges par bda' bar bya'o// ri 'or zhig na khyim bdag</text></item>
<item><p>92b5</p><section>'dul ba</section><text>cig yod pa des gtsug lag khang zhig brtsigs nas/ de na gal te dge slong brgya gnas na ras yug brgya 'bul lo// de bzhin du dge slong gcig gnas na yang ras yug brgya kho na 'bul lo zhes bya ba'i bar du'o// ji tsam dus gzhan zhig na gtsug lag khang de</text></item>
<item><p>92b6</p><section>'dul ba</section><text>nyid du rgan zhugs gnyis shig dbyar gnas pa las khyim bdag des ras yug brgya bskur ba de gnyis kyis blangs nas phan tshun dpyad nas gcig gis smras pa/ rnyed pa 'di ni dge 'dun gyir 'gyur ro// cig shos kyis smras pa/ bdag cag kho na yir 'gyur ro// gal</text></item>
<item><p>92b7</p><section>'dul ba</section><text>te de lta na long shig/ des smras pa/ phan tshun rtsod par mi 'gyur grang / ji tsam na gcig gis kyang ma blangs nas de gnyis kyis yang dpyad pa/ de la ji ltar bsgrub par bya/ gcig gis smras pa/ dge slong rnams bos la de rnams dang lhan cig bgo'o// cig</text></item>
<item><p>93a1</p><section>'dul ba</section><text>shos kyis smras pa/ de bzhin du bya na su 'gro// gang gzhon pa'o// gos rnams sus bsrung gang gzhon pas so// de ltar mi nus kyis gang gzhon pa ni 'gro'o// gang rgan pa des ni gos rnams bsrung ngo // de bzhin du bya'o zhes gzhon</text></item>
<item><p>93a2</p><section>'dul ba</section><text>pa shos dge slong rnams bod pa'i phyir mnyan yod du song ngo // drug sde rnams kyi kun tu spyod pa ni drug sde rnams kyis rgyal bu rgyal byed kyi tshal gyi sgo re mos re mos mi stong par byed pa yin pas nye dga' rgyal bu rgyal byed kyi tshal gyi sgo na 'dug pa des rgyang ring po kho na</text></item>
<item><p>93a3</p><section>'dul ba</section><text>nas mgo spra ba'i me tog ltar skye ba smin ma 'phyang ba zhig mthong nas bsams pa/ dge slong gnas brtan 'di 'ga' zhig 'ong gis de bsur 'gro'o snyam nas gnas brtan byon pa legs so byon pa legs so// slob dpon phyag 'tshal lo// des bsams pa/ 'di</text></item>
<item><p>93a4</p><section>'dul ba</section><text>ni slob dpon yang mi shes/ mkhan po yang mi shes te/ 'di ni rgan zhugs zhig yin no snyam du rig nas smras pa/ rgan zhugs khyod gang nas 'ongs/ ri 'or che ge mo zhig nas so// ci de na gtsug lag khang yod dam/ gtsug lag khang yod do// ci de gtsug lag</text></item>
<item><p>93a5</p><section>'dul ba</section><text>khang yin nam/ 'on te phongs pa yin/ des ji ltar gyur pa rgyas par smras pa dang / khyod don ci zhig la 'ongs/ dge slong rnams dang bgo ba'i phyir ro// gal te de lta na nga kho nas khyod la snying brtse ba'i phyir 'gro bar bya'o// slob dpon legs so// nye</text></item>
<item><p>93a6</p><section>'dul ba</section><text>bsams pa/ gal te 'di bdag gi thad nas gzhan du song na skye bo'i tshogs chen pos shes par 'gyur gyis/ legs par bdag gis bsrung bar bya'o snyam nas/ des de ngal sor bcug ste/ dus ma yin pa'i btung ba dag blud nas ci nas kyang bre mo gtam gyis</text></item>
<item><p>93a7</p><section>'dul ba</section><text>nam sros kyi bar du brongs nas mal bzang po bshams te rkang pa bkru ba dang / rkang pa bsku ba byin nas ji tsam gnyid log par gyur pa de srid du bsdad do// de nas nye dga' gsang 'phel bar mi 'gyur grang snyam pa'i 'tsher bas mtshan mo de 'das par byas so// de nas</text></item>
<item><p>93b1</p><section>'dul ba</section><text>de nang par sngar langs te/ rgan zhugs de khrid nas rings pa rings par song ste/ rim gyis ri 'or du phyin pa dang / de nas gtsug lag khang na gnas pa'i rgan zhugs cig shos des 'ongs pa legs so zhes kun dga' bar gyur pa'i tshig smras nas de gnyis ngal sos pa</text></item>
<item><p>93b2</p><section>'dul ba</section><text>dang khong gsum char yang gnas gcig tu 'tshogs nas/ nye smras pa/ rnyed pa bgos shig/ gnas brtan bgo'o// nye rgan zhugs gcig la smras pa/ rgan zhugs khyod kyis bgos shig/ gnas brtan bdag ni mi 'gyed de/ de ci'i phyir zhe na/</text></item>
<item><p>93b3</p><section>'dul ba</section><text>bdag la nyes pa byung na mi rung ngo // cig shos la yang smras pa/ rgan zhugs khyod kyis bgos shig/ des kyang de bzhin du smras pa dang / nye smras pa/ khyed ni nyes pa byung bas 'jigs kyi/ nye dga' ni spyi'u tshugs su sems can dmyal bar 'gro bar 'gyur</text></item>
<item><p>93b4</p><section>'dul ba</section><text>bar 'dod dam ci/ nye bsams pa/ rgan zhugs 'di gnyis bsdong gis dbyen bya'o snyam nas de nas de gnyis kyi rgyun du rung ba'i las byed pa'i g.yog po mthong nas gcig gi drung du song ste dris pa/ rgan zhugs khyod kyis 'dir ci dag byas/ gnas brtan</text></item>
<item><p>93b5</p><section>'dul ba</section><text>bdag gis gtsug lag khang du rtag par chag chag dang / phyag dar dang / ba'i lci ba 'jam pos byug pa byas so// rgan zhugs gal te chag chag dang phyag dar byas pa kho nas rnyed pa thob pa na lta nye gtsug lag khang thams cad chag chag dang phyag dar bya'o//</text></item>
<item><p>93b6</p><section>'dul ba</section><text>'on kyang 'dir rnyed pa byung ba gang yin pa de ni rgan zhugs cig shos de'i mthu yin te/ de gtsug lag khang du dus dus su chos 'don pa'i sbyin pa byed pas chos 'don pa don du gnyer ba'i lha spro ba dang ldan par gyur te/ des na rnyed pa rnyed par gyur gyis/ 'dis ci byin pa</text></item>
<item><p>93b7</p><section>'dul ba</section><text>de blang bar bya ste 'khang bar mi bya'o// des de gnad la phab pas skyengs nas cang mi smra bar 'dug go// de nas cig shos kyi drung du song nas smras pa/ rgan zhugs khyod kyis 'dir ci dag byas/ gnas brtan bdag gis 'dir dus dus su chos bsgrags pa'i sbyin</text></item>
<item><p>94a1</p><section>'dul ba</section><text>pa byas so// rgan zhugs gal te chos bsgrags pas rnyed pa thob na lta nye 'greng ba dang / 'gro ba dang / 'dug pa dang / nyal bas dus thams cad du chos bshad do// rnyed pa gang grub pa de thams cad ni rgan zhugs cig shos de'i mthus</text></item>
<item><p>94a2</p><section>'dul ba</section><text>yin te/ des gtsug lag khang 'dir chag chag dang / phyag dar dang / ba'i lci ba 'jam pos byug pa byas pas so// bcom ldan 'das kyis phyag dar byed pa la yon tan lnga yod de/ lnga gang zhe na/ bdag nyid kyi sems dang bar 'gyur ba dang / gzhan gyi sems</text></item>
<item><p>94a3</p><section>'dul ba</section><text>dang bar 'gyur ba dang / lha rnams yid dga' bar 'gyur ba dang / mdzes par 'gyur ba'i dge ba'i rtsa ba sogs par 'gyur ba dang / lus zhig nas bde 'gro mtho ris kyi 'jig rten gyi lha rnams su skye bar 'gyur ro zhes bka' stsal to// de lta bas na gtsug lag khang</text></item>
<item><p>94a4</p><section>'dul ba</section><text>phyag dar byas pas yon bdag mngon par dad par gyur la/ lha yid dga' bar gyur te/ des na der rnyed pa byung bar gyur to// de bas na de'i mthus 'dir rnyed pa byung bas des ci byin pa de blang bar bya ste 'khang bar mi bya'o// de yang gnad la phab pas skyengs nas cang</text></item>
<item><p>94a5</p><section>'dul ba</section><text>mi smra bar 'dug go// de gnyis spobs pa med par byas nas smras pa/ rgan zhugs dag bcom ldan 'das kyis gsol ba'i las mi 'khrugs pa gsungs pa'i thabs gzhan yod pas gsol ba byas la bgo'o// de gnyis kyis sngar sma phab pas smras pa gnas</text></item>
<item><p>94a6</p><section>'dul ba</section><text>brtan ci dgyes pa de bzhin du mdzod cig/ de nas nye cha gsum du byas te/ cha gnyis kyi bar du ni rang nyid 'dug go// de gnyis kyi bar du ni cha gcig bzhag nas gsol bar bya bar brtsams pa/ rgan zhugs khyed nyon cig/ khyed gnyis dang 'di gcig/</text></item>
<item><p>94a7</p><section>'dul ba</section><text>'di gnyis dang kho bo gcig ste/ de ltar na gsum gsum mo// 'di ni gsol ba'o// de nas cha gnyis ni bdag nyid kyis blangs so// cha gcig ni de gnyis la byin pa dang de gnyis kyis smras pa/ gnas brtan 'di kho na las bdag cag gnyis rtsod par 'gyur</text></item>
<item><p>94b1</p><section>'dul ba</section><text>gyis/ khyod kho nas bdag cag la bgos shig/ des bgo bar brtsams nas de nas ras yug gcig kha khyer du 'dug pa de yang blangs nas ras rnams bam por bcings te song ngo // de nas rim gyis mnyan yod du phyin pa dang de dge slong rnams kyis mthong nas smras</text></item>
<item><p>94b2</p><section>'dul ba</section><text>pa/ btsun pa nye dga' khyod kyis su zhig shi ba mthong / des ji ltar gyur pa rgyas par smras pa dang de rnams kyis smras pa/ khyod de ltar byed pa brtags pa yin nam/ mi mdza' ba rnams kyi mgrin pa rdog pas mnan nas so// skabs de dge slong rnams kyis bcom ldan</text></item>
<item><p>94b3</p><section>'dul ba</section><text>'das la gsol pa dang / bcom ldan 'das kyis dgongs pa/ nyes dmigs gang ci byung ba ni dge slong rnams gzhan gyi rnyed pa la thob rgyal byed pa las gyur gyis/ de lta bas na dge slong gis gzhan gyi rnyed pa la thob rgyal mi bya'o// thob rgyal byed na 'gal tshabs can du</text></item>
<item><p>94b4</p><section>'dul ba</section><text>'gyur ro// dge slong rnams the tshom skyes nas/ the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa nye rgan zhugs de gnyis chos kyi sgo nas bslus pa la gzigs/ bcom ldan 'das kyis bka' stsal pa/ dge slong dag</text></item>
<item><p>94b5</p><section>'dul ba</section><text>da ltar 'ba' zhig tu ma zad de/ 'das pa'i dus na ji ltar 'dis rgan zhugs gnyis bslus pa de nyid nyon cig/ dge slong dag sngon byung ba 'bab chu'i ngogs shig na sram gnyis shig gnas pa las de gnyis gang gi tshe chu'i nang du zhugs pa na nya skam la thon par 'gyur zhing gang</text></item>
<item><p>94b6</p><section>'dul ba</section><text>gi tshe skam la dong ba de'i tshe chu'i nang du dong nas cung zad kyang ma rnyed do// de nas de gnyis kyis gros byas pa/ bdag cag las gcig ni chu'i nang du 'gro'o// cig shos kyis ni skam la ste/ rnyed pa gang yin pa de ni spyir bya'o// de na gcig ni chur song ngo // cig shos</text></item>
<item><p>94b7</p><section>'dul ba</section><text>kyis ni skam la ste/ de la chur zhugs pa gang yin pas nya rnams bskrogs te skam la bton nas de rnams skam la gnas pas bsad do// chu la gnas pa ni chu la gnas pa nyid kyis so// ji tsam na nya'i phung po chen por gyur pa dang gcig gis smras pa/ khyod kyis bgos</text></item>
<item><p>95a1</p><section>'dul ba</section><text>shig/ cig shos kyis smras pa/ bdag mi bgod do// ci'i phyir bdag la nyes pa byung na mi rung ngo // des kyang smras pa/ gal te de lta na bdag la yang nyes pa 'di nyid yin no// de gnyis sems khong du chud cing 'dug pa las/ ji tsam na wa bzhin rgyas</text></item>
<item><p>95a2</p><section>'dul ba</section><text>zhes bya ba de gnyis kyi drung du 'ongs nas des smras pa tsha bo dag ci ste sems khong du chud cing 'dug/ zhang po bdag cag ni nya rnyed pas so// ci ste mi 'gyed/ zhang po nyes pas 'jigs so// khyod ni nyes pas 'jigs pa bzhin rgyas ni rkang pa spyi'u tshugs su sems can dmyal</text></item>
<item><p>95a3</p><section>'dul ba</section><text>bar 'gro bar 'gyur bar 'dod dam ci/ bzhin rgyas kyis bsams pa/ 'di gnyis bsdong gis dbye bar bya'o snyam nas/ de nas de gnyis kyi rtag tu g.yog byed pa rus sbal zhig mthong nas gcig gi drung du song ste dris pa/ tsha bo khyod kyis 'dir ci dag byas/ zhang po bdag</text></item>
<item><p>95a4</p><section>'dul ba</section><text>chur zhugs te/ bdag chur zhugs nas nya rnams bskrogs te skam la 'thon pa dang 'dis bsad do// tsha bo gal te chur zhugs pas cung zad thob na lta bzhin rgyas rtag tu chu'i nang du 'gro'o// skam la 'gro ba de ni sdong dum gyis 'jigs pa dang / tsher mas 'jigs pa</text></item>
<item><p>95a5</p><section>'dul ba</section><text>dang / gcan gzan gyis 'jigs pa dang / me'i 'jigs pa dang / ngam grog gi 'jigs pa yod do// gzhan yang gal te des ma bsad na/ khyod kyis bskrogs kyang ci phan/ mdor na 'dis nya rnyed pa gang yin pa de rnams ni de'i mthu yin pas 'dis ci byin pa de blang bar bya</text></item>
<item><p>95a6</p><section>'dul ba</section><text>ste 'khang bar mi bya'o// de des gnad la phab pas skyengs nas cang mi smra bar 'dug go// de nas cig shos kyi drung du song nas smras pa/ tsha bo khyod kyis 'dir ci dag byas/ zhang po bdag gis skam la song ste bdag gis skam la thon pa'i nya rnams bsad do// tsha bo gal</text></item>
<item><p>95a7</p><section>'dul ba</section><text>te skam la song bas cung zad thob na lta bzhin rgyas rtag tu skam la 'gro'o// chur 'gro ba de ni dba' glong gis 'jigs pa dang / rus sbal gyis 'jigs pa dang / chu srin byis pa gsod kyis 'jigs pa dang / chu srin ku ma bi ra'i 'jigs pa dang / chu'i 'jigs pa yod</text></item>
<item><p>95b1</p><section>'dul ba</section><text>do// gzhan yang gal te des ma bskrogs na khyod kyis ji ltar gsad/ mdor na 'dir nya rnyed pa gang yin pa de rnams ni de'i mthu yin pas des ci byin pa de blang bar bya ste 'khang bar mi bya'o// de des gnad la phab pas skyengs nas cang mi smra bar 'dug go// bzhin rgyas</text></item>
<item><p>95b2</p><section>'dul ba</section><text>kyis smras pa/ tsha bo dag 'di la tshigs su bcad pa'i dbyangs kyis mi g.yo bar bgo ba'i thabs yod do// de sngar sma phab pas smras pa/ zhang po ci dgyes pa bzhin du mdzod cig/ bzhin rgyas kyis cha gsum du bgos te/ nya'i mjug ma rnams gcig tu byas/</text></item>
<item><p>95b3</p><section>'dul ba</section><text>mgo bo rnams gcig tu byas/ bar gyi cha rnams gcig tu byas nas tshigs su bcad de smras pa/ thang la rgyu bas mjug ma ste/ gting du rgyu bas mgo bo'o// bar gyi lus ni gang yin pa// de ni chos la gnas pas bkur// bzhin rgyas kyis bsams pa/</text></item>
<item><p>95b4</p><section>'dul ba</section><text>'di gnyis bslus pas bdag rnyed pa dang ldan no snyam nas/ des nya chen po zhig gi rked pa khyer te ma'i drung du song ba dang / de nas de'i ma mgu nas tshigs su bcad pa'i dbyangs kyis dris pa/ bzhin rgyas khyod ni gang nas 'ongs// mgo yang med cing mjug med</text></item>
<item><p>95b5</p><section>'dul ba</section><text>pa'i// nya bo che zhig thogs nas ni// shin tu don grub ga las 'ongs// des smras pa/ gang phyir blun po rtsod gyur cing // chos dang chos min mi shes pa'i// rgyal po'i mdzod ni 'phel ba ltar// des ni chog shes 'tsho bar 'gyur// des kyang tshigs su bcad pas smras pa/</text></item>
<item><p>95b6</p><section>'dul ba</section><text>rgyas pa blta na sdug pa khyod// pha rol mnan pa shin tu legs// de gnyis kyang ni mgu gyur la// khyod kyang rnyed pa phun sum tshogs// dge slong dag ji snyam du sems de'i tshe de'i dus kyi wa bzhin rgyas gang yin pa de ni nye dga' 'di nyid yin no// sram gnyis po gang yin pa de ni</text></item>
<item><p>95b7</p><section>'dul ba</section><text>rgan zhugs 'di gnyis yin te/ de na yang de gnyis 'dis bslus la da ltar yang de gnyis bslus so// gleng gzhi ni mnyan yod na'o// ri 'or zhig na khyim bdag cig yod pa des gtsug lag khang zhig brtsigs nas der dge slong brgya dbyar gnas par dam bcas so//</text></item>
<item><p>96a1</p><section>'dul ba</section><text>khyim bdag de'i blo skyes pa/ ras yug brgya bsgrubs te dge slong gi dge 'dun gdugs tshod gsol nas/ dge slong re re la yang ras yug re re bskon no snyam mo// ji tsam na nye khyim bdag che ge mo zhig gis dge slong gi dge 'dun gdugs tshod gsol te/ re re</text></item>
<item><p>96a2</p><section>'dul ba</section><text>la yang ras yug re re bskon no zhes thos so// thos nas kyang bsams pa/ gal te de las ras yug gcig ma grub na bdag nye dga' ma yin no snyam nas de mgron du ma bos bzhin du song ngo // khyim bdag gis dge slong gi dge 'dun gdugs tshod gsol nas ras rnams</text></item>
<item><p>96a3</p><section>'dul ba</section><text>'brim pa na/ nye ras yug gcig blangs nas myur ba myur bar song ngo // ji tsam na dge slong gcig gi ras chad do// khyim bdag gis smras pa/ 'phags pa bdag gis ras brgya legs par bgrangs te 'tshal te mchis na 'phags pa 'ga' zhig gis ras yug gnyis</text></item>
<item><p>96a4</p><section>'dul ba</section><text>bsnams par ma gyur grang / dge slong rnams kyis smras pa/ khyim bdag de lta su zhig byed/ 'on kyang btsun pa nye dga' khyod kyis spyan drangs sam/ 'phags pa dag bdag gis spyan ma drangs so// des ras de khyer nas song ngo // de nas khyim bdag de smod par brtsams</text></item>
<item><p>96a5</p><section>'dul ba</section><text>pa'i skabs de dge slong rnams kyis bcom ldan 'das la gsol pa dang / bcom ldan 'das kyis dgongs pa/ nyes dmigs gang ci byung ba ni dge slong dag mgron du ma bos par gzhan gyi rnyed pa la thob rgyal byed pa las gyur gyis/ de lta bas na dge slong gis mgron du ma</text></item>
<item><p>96a6</p><section>'dul ba</section><text>bos par gzhan gyi rnyed pa la thob rgyal mi bya'o// thob rgyal byed na 'gal tshabs can du 'gyur ro// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa nye dga' g.yar ma drangs par gzhan gyi</text></item>
<item><p>96a7</p><section>'dul ba</section><text>rnyed pa la thob rgyal bgyid pa la gzigs/ bcom ldan 'das kyis bka' stsal pa/ dge slong dag da ltar 'ba' zhig tu ma zad de/ ji ltar 'das pa'i dus na yang nye mgron du ma bos par gzhan gyi rnyed pa la thob rgyal byas pa de nyon cig/ dge slong dag sngon</text></item>
<item><p>96b1</p><section>'dul ba</section><text>byung ba ri 'or zhig na bram ze 'khor la dbang sgyur ba zhig yod de/ des bram ze'i khye'u brgya zla ba gsum mgron du bos te zan byin nas de'i blo skyes pa/ bram ze'i khye'u re re la yang ras yug re re bskon no snyam mo// de dang ha cang yang mi ring ba zhig na bram ze rgan po zhig yod</text></item>
<item><p>96b2</p><section>'dul ba</section><text>pa des thos nas de rgan pa'i mthar 'dug ste/ thog mar zos nas ras yug gcig khyer nas song ngo // bram zes ras rnams 'brim par byed pa na/ ji tsam na bram ze'i khye'u gcig gi ras chad nas des dris pa/ shes ldan dag bdag gis ras yug brgya legs par bgrangs</text></item>
<item><p>96b3</p><section>'dul ba</section><text>te 'ongs na bram ze'i khye'u 'ga' zhig gis ras yug gnyis blangs par ma gyur grang / de rnams kyis smras pa/ de ltar su zhig bgyid/ 'on kyang khyod kyis bram ze rgan po mgron du bos sam/ bdag gis mgron du ma bos so// des ras yug de thog mar blangs nas song</text></item>
<item><p>96b4</p><section>'dul ba</section><text>ngo // bram ze des smad par brtsams so// dge slong dag ji snyam du sems/ de'i tshe de'i dus na bram ze rgan po gang yin pa de ni nye dga' 'di nyid yin te/ de na yang de mgron du ma bos so// da lta na yang ngo // gleng gzhi ni mnyan yod na'o// ri 'or zhig na khyim bdag</text></item>
<item><p>96b5</p><section>'dul ba</section><text>cig yod pa des gtsug lag khang zhig brtsigs nas der dge slong gcig dbyar gnas par dam bcas pa las de ldang ba phun sum tshogs pa zhig pas/ des nyi ma re re zhing gtsug lag khang byug pa dang phyag dar byed do// gtsug lag khang de ni sa phyogs dben zhing</text></item>
<item><p>96b6</p><section>'dul ba</section><text>bzang ba'i phyogs su brtsigs la/ shing sna tshogs kyis mdzes par byas pa/ ngang pa dang / khrung khrung dang / rma bya dang / ne tso dang / ri skegs dang / khu byug rnams skad 'byin pa/ me tog dang 'bras bu sna tshogs kyis mdzes par byas pa yin no// ji tsam</text></item>
<item><p>96b7</p><section>'dul ba</section><text>na ded dpon 'byor pa rgya chen po dang ldan pa zhig gtsug lag khang der dgongs btab pa las/ des gtsug lag khang de mdzes pa dang / nye ba'i tshal mdzes pa dag mthong nas mngon par dad par gyur te/ dge slong gi dge 'dun ma mthong yang de'i ched du rnyed pa phal mo che zhig</text></item>
<item><p>97a1</p><section>'dul ba</section><text>bskur nas de nang par sngar langs te song ngo // dge slong de 'dzem bag can zhig pas rnyed pa 'di ni dge 'dun gyi yin no zhes 'gyod pas ma blangs par bgo ba'i phyir dge slong rnams tshol bar byed pa'i skabs de dge slong rnams kyis bcom ldan 'das la gsol pa dang / bcom</text></item>
<item><p>97a2</p><section>'dul ba</section><text>ldan 'das kyis bka' stsal pa/ gal te dge slong gis ba'i lci ba'i khang par dbyar gnas par dam bcas par gyur kyang / der gal te bram ze dang khyim bdag rnams kyis dge 'dun gyi ched du rnyed pa nyung ngu'am phal mo cher phul na/ de na gnas pa gcig gam/ gnyis sam/</text></item>
<item><p>97a3</p><section>'dul ba</section><text>rab tu mang po gang yin pa de rnams kho na'i ste de la 'gyod par mi bya'o// // sdom la/ bye ba rnams la skal ba ni// sbyin dang drang srong rgyu ba las// dge 'dun gyi ni chos gos kyi// rnyed pa brgyad du bya ba'o// gleng gzhi ni mnyan yod na'o// sangs rgyas bcom ldan 'das</text></item>
<item><p>97a4</p><section>'dul ba</section><text>la tshe dang ldan pa nye ba 'khor gyis zhus pa/ btsun pa dbyar gyi nang logs su dge 'dun bye bar gyur na rnyed pa stsal bar bgyi'am mi stsal bar bgyi/ bcom ldan 'das kyis bka' stsal pa/ nye ba 'khor kha cig la ni sbyin no// kha cig la ni mi sbyin no// gang la stsal bar bgyi/</text></item>
<item><p>97a5</p><section>'dul ba</section><text>chos dang mthun pa'i phyogs la'o// btsun pa dbyar gyi nang logs su dge slong gis bslab pa phul te nyams par gyur na rnyed pa stsal bar bgyi'am/ mi stsal bar bgyi/ nye ba 'khor kha cig la ni sbyin no// kha cig la ni mi sbyin no// gang la stsal bar bgyi/</text></item>
<item><p>97a6</p><section>'dul ba</section><text>gang yun ring du gnas pa la'o// btsun pa dbyar gyi nang logs su dge slong gum par gyur na rnyed pa stsal bar bgyi'am/ rnyed pa stsal bar mi bgyi/ nye ba 'khor kha cig la ni sbyin no// kha cig la ni mi sbyin no// gang la stsal bar bgyi/ gang yun ring du gnas pa la'o//</text></item>
<item><p>97a7</p><section>'dul ba</section><text>ri 'or zhig na khyim bdag cig yod pa des yo byad thams cad dang ldan pa'i gtsug lag khang zhig brtsigs so// tshe dang ldan pa shA ri'i bu ljongs rgyu zhing song ba las gtsug lag khang der phyin pa dang khyim bdag des zas byin nas ras yug lnga brgya byin pa dang / des ras</text></item>
<item><p>97b1</p><section>'dul ba</section><text>yug lnga brgya po de rnams gtsug lag khang de nyid du phul nas song ngo // ji tsam na de'i lhan cig gnas pa drang srong len dang / drang srong byin gnyis ljongs rgyu zhing song ba las ri 'or de nyid du phyin nas khyim bdag des de gnyis kyang zan byin nas ras yug lnga brgya byin no// dge slong</text></item>
<item><p>97b2</p><section>'dul ba</section><text>rnams kyis smras pa/ tshe dang ldan pa dag khyed kyi mkhan pos khyim bdag de las ras yug lnga brgya thob pa de rnams bdag cag kho na la bgos kyis de ring gi rnyed pa 'di rnams bdag cag kho nas thob par 'gyur ro// de gnyis kyis smras pa/ mkhan po ni bsod nams</text></item>
<item><p>97b3</p><section>'dul ba</section><text>che ba shes rab dang ldan pa yin te/ des lan 'ga' khyed cag la byin par zad do// de rnams kyis slar lan glan par brtsams pa'i skabs de dge slong rnams kyis/ bcom ldan 'das la gsol pa dang / bcom ldan 'das kyis bka' stsal pa/ dge slong dag rnyed pa</text></item>
<item><p>97b4</p><section>'dul ba</section><text>brgyad po 'di dag ste/ brgyad gang zhe na/ mtshams kyis thob pa'i rnyed pa dang / khrims kyis thob pa'i rnyed pa dang / rten gyis thob pa dang / dge 'dun gyir brtags pa dang / dge slong gir brtags pa dang / dbyar gyi dang / mngon sum dang / so sor bstan pa'o//</text></item>
<item><p>97b5</p><section>'dul ba</section><text>mtshams kyis thob pa'i rnyed pa gang zhe na/ 'di lta ste/ gnas gnyis la gso sbyong gcig pa ste/ gtsug lag khang de gnyis kyi rnyed pa gang yin pa de ni gtsug lag khang de gnyis ka'i gnyug mar gnas pa'i dge slong rnams kyi yin no// de la gnyug mar gnas</text></item>
<item><p>97b6</p><section>'dul ba</section><text>pa'i dge slong rnams kyis brgya la gso sbyong tha dad par dbyar gnas par dam bcas na de la rnyed pa grub pa gang yin pa de ni gtsug lag khang de nyid du sbyin no// gso sbyong tha dad pa nyid kyis de'i gnyug mar gnas pa'i dge slong rnams kyis longs spyad par bya ste/ 'di ni</text></item>
<item><p>97b7</p><section>'dul ba</section><text>mtshams kyis thob pa'i rnyed pa zhes bya'o// khrims kyis thob pa'i rnyed pa gang zhe na/ 'di lta ste/ dge slong rnams kyis 'di lta bu'i khrims su bca' ba khyed kyi ni khyim che ge mo zhig go// kho bo cag gi ni khyim che ge mo zhig go// lam chen po dang / tshong dus dang /</text></item>
<item><p>98a1</p><section>'dul ba</section><text>bzhi mdo dang / sum mdo ni spyi'i yin no// zhes bya ba nas dbyar gnas par dam bcas pa las gal te bram ze dang khyim bdag de rnams kyis dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas dam bcas</text></item>
<item><p>98a2</p><section>'dul ba</section><text>pa rnams la rnyed pa phul la dam ma bcas pa rnams la chu drangs na/ rnyed pa gang dbang bar 'gyur zhe na dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas dam bcas pa rnams la chu drangs la/</text></item>
<item><p>98a3</p><section>'dul ba</section><text>dam ma bcas pa rnams la rnyed pa phul na rnyed pa gang dbang bar 'gyur zhe na/ dam bcas pa rnams kho na'o// // 'dul ba gzhi/ bam po drug bcu lnga pa/ dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas dam</text></item>
<item><p>98a4</p><section>'dul ba</section><text>bcas pa rnams la rnyed pa phul la/ dam ma bcas pa nyid la chu drangs na rnyed pa gang dbang bar 'gyur zhe na/ dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas rgan pa'i mthar rnyed pa phul</text></item>
<item><p>98a5</p><section>'dul ba</section><text>la/ dam bcas pa rnams la chu drangs na rnyed pa gang dbang bar 'gyur zhe na/ dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas dam bcas pa rnams la rnyed pa phul la/ rgan pa'i mthar</text></item>
<item><p>98a6</p><section>'dul ba</section><text>chu drangs na rnyed pa gang dbang bar 'gyur zhe na/ dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas rgan pa'i mthar rnyed pa phul la/ dam ma bcas pa rnams la chu drangs na rnyed pa gang dbang</text></item>
<item><p>98a7</p><section>'dul ba</section><text>bar 'gyur zhe na/ dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas rgan pa'i mthar 'dug la/ dam bcas pa rnams la rnyed pa phul la/ dam ma bcas pa rnams la chu drangs na rnyed pa</text></item>
<item><p>98b1</p><section>'dul ba</section><text>gang dbang bar 'gyur zhe na/ dam bcas pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas dam ma bcas pa rnams la rnyed pa phul la rgan pa'i mthar chu drangs na rnyed pa gang dbang bar 'gyur zhe na/ dam bcas</text></item>
<item><p>98b2</p><section>'dul ba</section><text>pa rnams kho na'o// dam bcas pa rnams kyi gnas su dam bcas pa dang / dam ma bcas pa'i dge slong rnams zan byin nas rgan pa'i mthar rnyed pa phul la/ rgan pa'i mthar chu drangs na rnyed pa gang dbang bar 'gyur zhe na/ dam bcas pa rnams kho na'o// ji ltar dam bcas</text></item>
<item><p>98b3</p><section>'dul ba</section><text>pa rnams kyi gnas su dam bcas pa dang / dam ma bcas pa'i dge slong rnams zan byin nas zhes bya ba rnam grangs dgu yin pa de bzhin du dam ma bcas pa rnams kyi gnas su dam bcas pa'i dge slong rnams zan byin nas zhes bya ba rnam grangs dgu'o// gal te bram ze dang</text></item>
<item><p>98b4</p><section>'dul ba</section><text>khyim bdag de rnams kyis lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas dam bcas pa rnams la rnyed pa phul la/ dam bcas pa rnams kho na la chu drangs na rnyed pa gang dbang bar</text></item>
<item><p>98b5</p><section>'dul ba</section><text>'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas dam bcas pa rnams la rnyed pa phul la/ dam ma bcas pa rnams la chu drangs na rnyed pa gang dbang</text></item>
<item><p>98b6</p><section>'dul ba</section><text>bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas dam ma bcas pa rnams la rnyed pa phul la/ dam bcas pa rnams la chu drangs na rnyed pa gang dbang</text></item>
<item><p>98b7</p><section>'dul ba</section><text>bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas dam ma bcas pa rnams la rnyed pa phul la/ dam bcas pa rnams kho na la chu drangs na rnyed pa gang dbang</text></item>
<item><p>99a1</p><section>'dul ba</section><text>bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas rgan pa'i mthar rnyed pa phul la/ dam bcas pa rnams la chu drangs na rnyed pa gang</text></item>
<item><p>99a2</p><section>'dul ba</section><text>dbang bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas dam bcas pa rnams la rnyed pa phul la/ rgan pa'i mthar chu drangs na rnyed pa gang dbang bar</text></item>
<item><p>99a3</p><section>'dul ba</section><text>'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas rgan pa'i mtha' logs su rnyed pa phul la/ dam ma bcas pa rnams la chu drangs na rnyed pa gang dbang</text></item>
<item><p>99a4</p><section>'dul ba</section><text>bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su dam bcas pa dang / dam ma bcas pa'i dge slong rnams zan byin nas/ dam ma bcas pa rnams la rnyed pa phul la/ rgan pa'i mthar chu drangs na rnyed pa gang</text></item>
<item><p>99a5</p><section>'dul ba</section><text>dbang bar 'gyur zhe na/ gnyi ga'o// lam po che dang / tshong dus dang / bzhi mdo dang / sum mdo rnams su khas dam bcas pa dang / dam ma bcas pa'i dge slong rnams zan byin nas rgan pa'i mthar rnyed pa phul la/ rgan pa'i mtha' nyid du chu drangs na rnyed pa gang</text></item>
<item><p>99a6</p><section>'dul ba</section><text>dbang bar 'gyur zhe na/ gnyi ga'o// ji ltar dam bcas pa rnams la rnam pa dgu yin pa de bzhin du dam ma bcas pa rnams la yang brjod par bya ste/ 'di ni khrims kyis thob pa'i rnyed pa zhes bya'o// rten gyis rnyed pa gang zhe na/ dge slong skyes pa'am/ bud med</text></item>
<item><p>99a7</p><section>'dul ba</section><text>dam/ ma ning gang la brten te dbyar gnas par dam bcas pa des rnyed pa byin pa gang yin pa de ni de kho na'i yin te/ 'di ni rten gyis thob pa'i rnyed pa zhes bya'o// dge 'dun gyir brtags pa'i rnyed pa gang zhe na/ rnyed pa gang zhig nges la dmigs kyis phye ba ste/ 'di ni</text></item>
<item><p>99b1</p><section>'dul ba</section><text>dge 'dun gyir brtags pa'i rnyed pa zhes bya'o// dge slong gir brtags pa'i rnyed pa gang zhe na/ rnyed pa gang zhig nges la dmigs kyis phye nas gnas khang pa'i'o// yang thog pa'i'o// khang pa brtsegs pa'i'o zhes brtags pa ni de na dge slong gnas pa gang yin pa de</text></item>
<item><p>99b2</p><section>'dul ba</section><text>kho na'i ste/ 'di ni dge slong gir brtags pa'i rnyed pa zhes bya'o// dbyar gyi rnyed pa gang zhe na/ rnyed pa gang zhig dbyar gnas pa'i dge slong gi dge 'dun la sbyin bdag rnams kyis bcas pa ste/ 'di ni dbyar gyi rnyed pa zhes bya'o// mngon sum gyi rnyed pa gang zhe na/ rnyed pa gang</text></item>
<item><p>99b3</p><section>'dul ba</section><text>zhig ma nges la dmigs kyis ma phye ba ste/ 'di ni mngon sum gyi rnyed pa zhes bya'o// so sor bstan pa'i rnyed pa gang zhe na/ rnyed pa gang zhig bltams pa dang / byang chub pa dang / chos kyi 'khor lo dang / yongs su mya ngan las 'das pa la phul ba ste/ gal te mchod rten</text></item>
<item><p>99b4</p><section>'dul ba</section><text>chen po bzhir khyer mi nus na mchod rten gcig kho na la dbul gyi gzhan la ni ma yin pa ste/ 'di ni so sor bstan pa'i rnyed pa zhes bya'o// // sdom la/ gnas nas phyung dang shi ba dang // bgo ba dang ni bsre ba dang // gnas nas phyung dang dge tshul dang // dbyung ba gsol dang</text></item>
<item><p>99b5</p><section>'dul ba</section><text>shi ba'o// gleng gzhi ni mnyan yod na'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa 'di ltar gnas gcig na gnas nas phyung ba rab tu mang po dang / rang bzhin du gnas pa rab tu mang po mchis pa la/ de rnams las gnas nas phyung</text></item>
<item><p>99b6</p><section>'dul ba</section><text>ba zhig gum pa de'i yo byad gang dbang bar 'gyur lags/ nye ba 'khor rang bzhin du gnas pa rnams so// btsun pa gnas nas phyung ba ni gnyis mchis la rang bzhin du gnas pa ni rab tu mang po lags na/ gnas nas phyung ba zhig gum na rnyed pa gang dbang bar 'gyur lags/ rang</text></item>
<item><p>99b7</p><section>'dul ba</section><text>bzhin du gnas pa rnams kho na'o// gnas nas phyung ba ni rab tu mang po zhig mchis la/ rang bzhin du gnas pa ni nyung ba las gnas nas phyung ba zhig gum lags na rnyed pa gang dbang bar 'gyur lags/ rang bzhin du gnas pa rnams kho na'o// btsun pa 'di ltar gnas</text></item>
<item><p>100a1</p><section>'dul ba</section><text>gcig na gnas nas phyung ba rab tu mang po dang rang bzhin du gnas pa rab tu mang po mchis pa la/ de rnams las rang bzhin du gnas pa zhig gum lags na rnyed pa gang dbang bar 'gyur lags/ rang bzhin du gnas pa rnams so// gnas nas phyung ba rab tu mang</text></item>
<item><p>100a2</p><section>'dul ba</section><text>po zhig mchis la rang bzhin du gnas pa gnyis mchis pa las/ rang bzhin du gnas pa zhig gum lags na gum pa de'i yo byad gang dbang bar 'gyur lags/ rang bzhin du gnas pa cig shos so// gnas nas phyung ba ni rab tu mang la rang bzhin du gnas pa ni gcig mchis pa</text></item>
<item><p>100a3</p><section>'dul ba</section><text>gum na rnyed pa gang dbang bar 'gyur lags/ gnas nas phyung ba rnams las thog mar sdig pa'i lta bar song ba spangs pa gang yin pa'o// dam bcas pa rnams kyi gnas su dam ma bcas pa'i dge tshul 'ongs nas shi na dam bcas pa rnams kyis dam ma bcas pa rnams</text></item>
<item><p>100a4</p><section>'dul ba</section><text>la khyed kyi dge tshul shi yis de'i chos gos dang lhung bzed long shig ces pho nya gtang bar bya'o// dam bcas pa rnams 'ged par byed na ma bgos pa nyes par bgos pa yin no// dam ma bcas pa rnams 'ged par byed na bgos pa legs par bgos pa yin no// bsres</text></item>
<item><p>100a5</p><section>'dul ba</section><text>nas 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo ba byed na legs par bsngos pa yin no// dam bcas pa rnams kyi gnas su dam ma bcas pa'i dge tshul 'ongs nas 'di skad ces tshe dang ldan pa dag bdag drang du</text></item>
<item><p>100a6</p><section>'dul ba</section><text>gsol/ dam bca' bar bgyi'o zhes smra ba las de yang ma phyung bar shi nas dam bcas pa rnams kyis dam ma bcas pa rnams la khyed kyi dge tshul shi yis de'i chos gos dang lhung bzed long shig ces pho nya gtang bar bya'o// dam bcas pa rnams 'ged par byed na ma bgos pa</text></item>
<item><p>100a7</p><section>'dul ba</section><text>nyes par bgos pa yin no// dam ma bcas pa rnams 'ged par byed na bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo bar byed na legs par bsngos pa yin no//</text></item>
<item><p>100b1</p><section>'dul ba</section><text>dam bcas pa rnams kyi gnas su dam ma bcas pa'i dge slong zhig 'ongs nas shi na dam bcas pa rnams kyis dam ma bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o// khas blangs pa rnams</text></item>
<item><p>100b2</p><section>'dul ba</section><text>'ged par byed na ma bgos pa nyes par bgos pa yin no// dam ma bcas pa rnams 'ged par byed na bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo bar byed</text></item>
<item><p>100b3</p><section>'dul ba</section><text>na legs par bsngos pa yin no// dam bcas pa rnams kyi gnas su dam ma bcas pa'i dge slong 'ongs nas 'di skad ces tshe dang ldan pa dag bdag drang du gsol/ dam bca' bar bgyi'o zhes zer ba las de yang ma byung ba nyid du shi na dam bcas pa rnams kyis dam ma</text></item>
<item><p>100b4</p><section>'dul ba</section><text>bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o// khas blangs pa rnams 'ged par byed na ma bgos pa nyes par bgos pa yin no// dam ma bcas pa rnams 'ged par byed na bgos</text></item>
<item><p>100b5</p><section>'dul ba</section><text>pa legs par bgos pa yin no// bsres nas 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo bar byed na legs par bsngos pa yin no// dam ma bcas pa rnams kyi gnas su dam bcas pa'i dge tshul 'ongs nas shi na</text></item>
<item><p>100b6</p><section>'dul ba</section><text>dam ma bcas pa rnams kyis dam bcas pa rnams la khyed kyi dge tshul shi yis de'i lhung bzed dang chos gos long shig ces pho nya gtang bar bya'o// dam ma bcas pa rnams 'ged par byed na ma bgos pa nyes par bgos pa yin no// dam bcas pa rnams 'ged par byed na</text></item>
<item><p>100b7</p><section>'dul ba</section><text>bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo bar byed na legs par bsngos pa yin no// dam ma bcas pa rnams kyi gnas su dam bcas pa'i dge tshul 'ongs</text></item>
<item><p>101a1</p><section>'dul ba</section><text>nas 'di skad ces tshe dang ldan pa dag bdag drang du gsol/ dam ma bcas par bgyi'o zhes zer ba las de yang ma phyung bar shi na dam ma bcas pa rnams kyis dam bcas pa rnams la khyed kyi dge tshul shi yis de'i lhung bzed dang chos gos long shig ces pho nya gtang bar bya'o//</text></item>
<item><p>101a2</p><section>'dul ba</section><text>dam ma bcas pa rnams 'ged par byed na ma bgos pa nyes par bgos pa yin no// dam bcas pa rnams 'ged par byed na bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la</text></item>
<item><p>101a3</p><section>'dul ba</section><text>sngo bar byed na legs par bsngos pa yin no// dam ma bcas pa rnams kyi gnas su dam bcas pa'i dge slong 'ongs nas shin dam ma bcas pa rnams kyis dam bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang</text></item>
<item><p>101a4</p><section>'dul ba</section><text>bar bya'o// dam ma bcas pa rnams 'ged par byed na ma bgos pa nyes par bgos pa yin no// dam bcas pa rnams 'ged par byed na bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong</text></item>
<item><p>101a5</p><section>'dul ba</section><text>gi dge 'dun la sngo bar byed na legs par bsngos pa yin no// dam ma bcas pa rnams kyi gnas su dam bcas pa'i dge slong 'ongs na 'di skad ces tshe dang ldan pa dag bdag drang du gsol/ dam ma bcas par bgyi'o zhes smra ba las de yang ma phyung bar shin dam ma bcas pa</text></item>
<item><p>101a6</p><section>'dul ba</section><text>rnams kyis dam bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o// dam ma bcas pa rnams 'ged par byed na ma bgos pa nyes par bgos pa yin no// dam bcas pa rnams 'ged par byed</text></item>
<item><p>101a7</p><section>'dul ba</section><text>na bgos pa legs par bgos pa yin no// bsres te 'ged par byed na ma bgos pa nyes par bgos pa yin no// phyogs bzhi'i dge slong gi dge 'dun la sngo bar byed na legs par bsngos pa yin no// // sdom ni/ nye dga' dang ni byin gyis brlabs// bar ma sbyin dang blang bya dang //</text></item>
<item><p>101b1</p><section>'dul ba</section><text>bdag shi sbyin pa med pa dang // spang ba dang ni mi gsum mo// gleng gzhi ni mnyan yod na'o// nye dga'i spyi bor phol mig cig byung nas de sman pa'i gan du song nas bzhin kho bo la sman ston cig/ des smras pa/ 'phags pa mar khu gsol cig dang sos par</text></item>
<item><p>101b2</p><section>'dul ba</section><text>'gyur ro// nye bsams pa/ gal te de ring kho na 'thungs na de ring nyid du sos par 'gyur na/ sang mar dang gos bslang bar ji ltar rung bar 'gyur gyis/ re zhig bslangs la phyi nas btung bar bya'o snyam du shes nas/ bsod nams chen po dang ldan pa des lhan</text></item>
<item><p>101b3</p><section>'dul ba</section><text>cig gnas pa dang nye gnas rnams kun tu mngags pa dang / de rnams kyis mar gyi bum pa dang rma g.yogs pa'i gos phal mo che bslangs so// phyi de nyin par sman pas dris pa/ 'phags pa khyod snyun gdangs sam/ khyod kyis mar gsol tam/ bzhin</text></item>
<item><p>101b4</p><section>'dul ba</section><text>ma 'thungs so// 'phags pa ma legs pa zhig bgyis kyis deng nyis 'gyur du gsol cig/ des lhan cig gnas pa dang nye gnas rnams la smras pa/ sman pas ji skad smras pa thos sam/ mkhan po thos lags so// kho bo'i nad 'di ni cher skyes par gyur te/</text></item>
<item><p>101b5</p><section>'dul ba</section><text>mar dang rma g.yogs pa'i gos mang du dgos kyis slongs shig/ de rnams kyis mar dang gos phal mo che bslangs so// de sang gi thabs la chags par gyur pas nyi ma de la yang ma 'thungs pas de'i nad rab tu skyes par gyur to// ji tsam na yang sman pa 'ongs nas dris</text></item>
<item><p>101b6</p><section>'dul ba</section><text>pa/ 'phags pa mar gsol tam/ bzhin ma 'thungs so// 'phags pa ma legs pa zhig bgyis so// des smras pa/ bzhin de ring ni sum 'gyur tu btung ngo // sman pas smras pa/ 'phags pa gal te mar gyi sgrom gyi nang du nub par</text></item>
<item><p>101b7</p><section>'dul ba</section><text>gyur kyang da ni khyod la srog ma mchis so// des smras pa/ gshin rje'i g.yog 'dra ba khyod kyi mgul pa rdog pas mnan la mar 'thungs dang sos par 'gyur ro// sman pa des mjal to zhes byas nas khros te song ngo // de nas nye mar khus lhung bzed bkang</text></item>
<item><p>102a1</p><section>'dul ba</section><text>ste 'thungs pa las ma zhu nas shi'o// de la gser mang du yod de/ cha gcig ni chos gos las so// cha gnyis pa ni nad kyi rkyen sman las so// cha gsum pa ni rdungs su byas pa dang ma byas pa las te/ gser srang sum khri byung ngo zhes blon po rnams kyis</text></item>
<item><p>102a2</p><section>'dul ba</section><text>thos nas rgyal po la smras pa/ lha 'phags pa nye dga' gum pa las de la gser mang du byung ste/ gser srang sum khri mchis kyis de la bka' stsal pa'i rigs so// rgyal pos smras pa/ gal te de lta na deng la de'i gnas khang rgyas thob shig/ dge slong rnams de khyer te</text></item>
<item><p>102a3</p><section>'dul ba</section><text>sreg tu dong ngo // de rnams kyang lhags nas gnas khang rgyas btab bo// dge slong rnams kyis de dur khrod du bsregs nas gtsug lag khang du 'ongs pa na gnas khang rgyal po'i rgyas btab pa mthong nas/ skabs de dge slong rnams kyis bcom ldan 'das la gsol pa dang /</text></item>
<item><p>102a4</p><section>'dul ba</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la nga'i tshig gis rgyal po gsal rgyal la nad med par gyur cig ces byos la/ 'di skad ces rgyal po chen po gang gi tshe khyod rgyal po'i bya ba byed pa de'i tshe khyod kyis dge slong nye dga'</text></item>
<item><p>102a5</p><section>'dul ba</section><text>la bltas sam/ 'on te gang gi tshe khyod bag ma gtong ba'am bag ma len pa de'i tshe nye dga' la lan 'ga' khyod kyis ji srid 'tsho ba'i chos gos dang bsod snyoms dang gnas mal dang / na ba'i rkyen rtsi dang / yo byad rnams kyis bstabs sam/ 'on te na ba la rim gro byas</text></item>
<item><p>102a6</p><section>'dul ba</section><text>sam zhes gyis shig gal te ma bgyis so zhes smra na/ de la rgyal po chen po khyim pa rnams kyi khyim gyi bya ba dang / rab tu byung ba rnams kyi tha dad pas sems las chung ngus gnas par gyis shig/ rnyed pa 'di ni tshangs pa mtshungs par spyod pa rnams dbang bar 'gyur bas</text></item>
<item><p>102a7</p><section>'dul ba</section><text>gtogs 'dod thong shig ces smros shig/ btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas ko sa la'i rgyal po gsal rgyal gang na ba der song ste phyin nas/ ji skad bka' stsal pa bzhin smras pa dang / rgyal pos smras pa/</text></item>
<item><p>102b1</p><section>'dul ba</section><text>btsun pa kun dga' bo bcom ldan 'das kyis bka' ji skad stsal pa de bzhin du bgyi ste/ bdag gtogs 'dod mi bgyid do// de nas tshe dang ldan pa kun dga' bos rgyal pos lan gsol pa/ bcom ldan 'das la gsol to// de nas bcom ldan 'das kyis dge slong rnams</text></item>
<item><p>102b2</p><section>'dul ba</section><text>la bka' stsal pa/ dge slong dag khyed kyis dge slong nye dga' shi ba'i yo byad bgos shig/ dge slong rnams kyis dge 'dun gyi dbus su phyung ste bsgyur nas bgos so// gnas bcas kyi dge slong rnams kyis nye dga' shi nas de la gser mang du byung ste/ gser srang sum khri</text></item>
<item><p>102b3</p><section>'dul ba</section><text>dge slong rnams kyis bgos so zhes thos nas de rnams myur bar mnyan yod du lhags nas smras pa/ bdag cag kyang btsun pa nye dga'i tshangs pa mtshungs par spyod pa yin pas bdag cag kyang de'i rnyed pa la dbang bar 'gyur ro// dge slong rnams kyis bsdus te de dag dang lhan</text></item>
<item><p>102b4</p><section>'dul ba</section><text>cig yang bgos so// yangs pa can pa dang / bA rA Na sI ba dang / rgyal po'i khab pa dang / tsam pa pa'i dge slong rnams kyis kyang yang dang yang bsdus nas bgos te/ de ltar grong khyer chen po drug na gnas pa'i dge slong rnams 'dus so// dge slong rnams sdud cing 'ged pa</text></item>
<item><p>102b5</p><section>'dul ba</section><text>na lung nod pa dang / klog pa dang / 'don pa dang / yid la byed pa bor ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ rnyed pa bgo ba'i rgyu ni lnga ste/ lnga gang zhe na/ gaN+DI dang / rgyud chags gsum</text></item>
<item><p>102b6</p><section>'dul ba</section><text>dang / mchod rten dang / tshul shing dang / lnga pa ni gsol ba'o// shi ba'i gaN+DI rdung ba na 'ongs pa gang yin pa de la rnyed pa sbyin te/ rgyud chags gsum 'don pa dang / mchod rten la phyag byed pa dang / tshul shing 'brim pa dang / gsol ba byed pa na yang de bzhin no//</text></item>
<item><p>102b7</p><section>'dul ba</section><text>dge slong dag de lta bas na shi ba'i yo byad thams cad gsol bar byas te bgos na mi 'khrug par 'gyur ro// 'di ltar yang bya ste/ gnas mal bshams la zhes bya ba nas dge 'dun thams cad tshogs shing mthun par gyur pa dang zhes bya ba'i bar gong ma bzhin no// shi</text></item>
<item><p>103a1</p><section>'dul ba</section><text>ba'i yo byad rgan pa'i mthar bzhag ste/ dge slong gcig gis rgan pa'i mthar 'dug la gsol ba bya'o// dge 'dun btsun pa rnams gsan du gsol/ gnas 'dir dge slong nye dga' gum ste/ gum pa de'i yo byad gda' ba dang mi gda' ba mchis pa</text></item>
<item><p>103a2</p><section>'dul ba</section><text>'di lags te/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis dge slong nye dga' gum pa'i yo byad kyi rdzas gda' ba dang mi gda' ba la gum pa'i yo byad du byin gyis brlab bo// 'di ni gsol ba'o// dge</text></item>
<item><p>103a3</p><section>'dul ba</section><text>slong dag 'di ni shi ba'i yo byad bgos zin pa ste/ 'di lta ste gsol ba'o// gsol ba byas nas dge slong 'ongs pa gang yin pa de la ni rnyed pa mi sbyin no// tshe dang ldan pa nye ba 'khor gyis sangs rgyas bcom ldan 'das la zhus pa/ btsun pa gang na dge 'dun mi mthun</text></item>
<item><p>103a4</p><section>'dul ba</section><text>pas gsol ba bgyid pa ma mchis pa der gum pa'i yo byad bgo bar bgyi'am/ bgo bar mi bgyi lags/ nye ba 'khor thog ma dang tha ma byas nas bgo bar bya'o// dge slong rnams kyis thog ma dang tha ma ma shes nas bcom ldan 'das kyis bka' stsal pa/ yo</text></item>
<item><p>103a5</p><section>'dul ba</section><text>byad gcig bsgyur te de las cung zhig dge 'dun gyi rgan pa dang / dge 'dun gyi gzhon pa la byin nas ci dga' bar bgo bar bya ste/ de la 'gyod par mi bya'o// gsol ba'am thog ma dang tha ma ma byas pa'i shi ba'i yo byad kyi rnyed pa ni sangs rgyas kyi slob ma thams cad dbang bar 'gyur</text></item>
<item><p>103a6</p><section>'dul ba</section><text>ro// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa nye dga' ma 'os pa'i chags pas gum par gyur pa la gzigs/ bcom ldan 'das kyis bka' stsal pa/ dge slong dag da ltar 'ba' zhig</text></item>
<item><p>103a7</p><section>'dul ba</section><text>tu ma zad de/ ji ltar 'das pa'i dus na yang ma 'os par chags pas shi ba de nyon cig/ dge slong dag sngon byung ba rngon pa zhig gis mda' dug can gyis glang po che'i gnad du bsnun pa dang / de nas de gnad la bab pa'i tshor bas nyen cing mda'i phyi rjes bzhin du song nas rngon pas</text></item>
<item><p>103b1</p><section>'dul ba</section><text>de srog dang phral lo// ji tsam na ma stes te chom rkun pa lnga brgya ri 'or zhig bcom nas phyogs der phyin pa dang / de rnams kyis glang po che de mthong ngo // mu ge dang bcas pa'i dus byung bas de rnams kyis smras pa/ shes ldan dag sha 'di rnyed kyis nyis brgya lnga bcus ni glang po che'i</text></item>
<item><p>103b2</p><section>'dul ba</section><text>sha bcad la btso'o// nyis brgya lnga bcus ni chu blang ngo // de na glang po che'i sha gcod cing 'tshed pa gang yin pa de rnams 'di snyam du sems te/ shes ldan dag bdag cag 'di 'dra ba'i las byas pas rkun rdzas rab tu mang po 'di grub kyis de dag la ci'i phyir sbyin/ sha las ci</text></item>
<item><p>103b3</p><section>'dul ba</section><text>yog pa zos la lhag ma dug gis gdab bo// de dag gis sha dug can zos pa dang 'chi bas rkun rdzas bdag gir 'gyur ro zhes de rnams kyis ci yog pa'i sha zos nas lhag ma dug gis btab bo// gang dag chu la dong pa de rnams kyis kyang de bzhin du dpyad nas chu ci yog pa 'thungs</text></item>
<item><p>103b4</p><section>'dul ba</section><text>nas lhag ma dug blugs te 'ongs nas gang dag gis ni sha zos pa de rnams kyis kyang chu 'thungs la/ gang dag chu 'thungs pa de dag gis kyang sha zos nas thams cad shi bar gyur to// ji tsam na wa zhig dus kyi zhags pas bcings nas phyogs der 'ongs nas des ro de dag thams</text></item>
<item><p>103b5</p><section>'dul ba</section><text>cad mthong ngo // de nas chags pas bskyed pa'i yid bde bas bsams pa/ bdag la rnyed pa phal mo che yod kyis rim bzhin du bya'o snyam nas/ des gzhu mchog khar bcug ste gzhu rgyud kyi rtod pa rgyus pa bca' bar brtsams te/ de nas rgyus pa chod pa dang mchog mas</text></item>
<item><p>103b6</p><section>'dul ba</section><text>rkan la zug nas shi bar gyur to// lhas tshigs su bcad pas smras pa/ bsags par yang ni bya ba ste// lhag par bsags par mi bya'o// sogs la chags pa'i wa long ba// gzhu yis bsad par gyur la ltos// dge slong dag ji snyam du sems/ de'i tshe de'i</text></item>
<item><p>103b7</p><section>'dul ba</section><text>dus kyi wa gang yin pa de ni nye dga' 'di nyid yin te/ de na yang 'di lhag par chags pas shi'o// da ltar yang 'di lhag par chags pas shi bar gyur to// gleng gzhi ni mnyan yod na'o// de'i tshe dge slong nad kyis thebs pa sdug bsngal ba nad tshabs che ba zhig yod pa de</text></item>
<item><p>104a1</p><section>'dul ba</section><text>dge slong gis rim gro byas na 'on kyang shi bar gyur nas de'i lhung bzed dang chos gos rgan pa'i mthar khyer ba dang / de nas chos gos gcig bshang gci dag gis 'bags shing sbrang ma rnams 'du bar gyur to// de nas gos 'ged pas rim gro byed pa de la smras pa/</text></item>
<item><p>104a2</p><section>'dul ba</section><text>tshe dang ldan pa khyod kyis rgyud ngan pa byas te chos gos ma bkrus kyis khrus shig/ des smras pa/ yo byad ni khyod 'ged na kho bo 'khru'am/ khyod nyid kyis khrus shig/ skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/</text></item>
<item><p>104a3</p><section>'dul ba</section><text>nad g.yog la yo byad drug byin la lhag ma dge slong gis bgo bar bya'o// gal te nad g.yog mang bar gyur na thams cad kyi spyir yo byad drug bgo bar bya'o// dge slong shes nyen dang bsod nams chen po dang ldan pa gzhan dag cig shi nas de rnams kyi yo byad dang / dge tshul gyi yo</text></item>
<item><p>104a4</p><section>'dul ba</section><text>byad dang 'tsho ba'i yo byad mang po rgan pa'i mthar spungs pa dang / bcom ldan 'das kyis nad g.yog gis yo byad drug bkur bar bya'o zhes bka' stsal to zhes des bdams shing bdams shing bzang po rnams blangs so// bcom ldan 'das kyis bka' stsal pa/ bzang po rnams</text></item>
<item><p>104a5</p><section>'dul ba</section><text>las sbyin par mi bya'o// dge slong rnams kyis ngan pa las byin nas bcom ldan 'das kyis bka' stsal pa/ ngan pa rnams las sbyin par mi bya ste/ 'on kyang bar ma rnams las sbyin par bya'o// nad pa ma tshor bar dge 'dun gyi gnas mal kho na la shi bar gyur nas bcom ldan</text></item>
<item><p>104a6</p><section>'dul ba</section><text>'das kyis bka' stsal pa/ nad g.yog gis nad pa'i rtags la mkhas par bya ste/ myur ba myur bar brtag par bya'o// de'i bya ba nyams par mi bya ste/ lus kyi gnas skabs shes nas gang zag gi gnas mal la bsnyal bar bya'o// gleng gzhi ni mnyan yod na'o// dge slong</text></item>
<item><p>104a7</p><section>'dul ba</section><text>nad pa zhig yod pa des lus kyi gnas skabs la brtags nas dge slong zhig la smras pa/ re zhig kho bo ji tsam 'tsho'i bar du rim gro gyis shig/ kho bo'i lhung bzed dang chos gos ni kho bo shi nas khyod ci bder gyis shig/ des de'i rim gro bya bar brtsams pa las ji tsam na dge</text></item>
<item><p>104b1</p><section>'dul ba</section><text>slong de shi'o// de nas gos 'ged pas de la smras pa/ dge slong de'i lhung bzed dang chos gos bgo dgos kyis phul cig/ des smras pa/ des kho bo la ci bder byed du bcug go zhes pa'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>104b2</p><section>'dul ba</section><text>kyis bka' stsal pa/ dge slong dag de gson pa'i tshe nyid na ma byin na shi nas sbyin pa lta smos kyang ci dgos/ bdag shi nas 'di'i yin no zhes bya ba'i sbyin pa 'di ni med pa yin pas blangs te bgos la dge slong de'i rang gi skal ba sbyin par bya'o// de'i tshe dge slong nad kyis thebs</text></item>
<item><p>104b3</p><section>'dul ba</section><text>pa sdug bsngal ba nad tshabs che ba zhig yod pa de shes pa chung bas de'i sman med nas des lus kyi gnas la brtags te rim gro byed pa la smras pa/ bdag la ci yang med kyis bdag gi ched du mchod pa gyis shig/ des khas blangs pa las de shi nas ngan song rnams su skyes so//</text></item>
<item><p>104b4</p><section>'dul ba</section><text>de nas bcom ldan 'das kyis dge slong rnams la bka' stsal pa/ dge slong dag dge slong shi ba gang yin pa des rim gro byed pa la ji skad smras/ de rnams kyis ji ltar gyur pa gsol pa dang / dge slong dag dge slong de log par ltung ngo // gal te tshangs pa mtshungs</text></item>
<item><p>104b5</p><section>'dul ba</section><text>par spyod pa rnams kyis de'i ched du dkon mchog gsum la mchod par byas par gyur dang dad pa skyes pas log par lhung bar mi 'gyur ba zhig/ de lta bas na dge slong gis tshangs pa mtshungs par spyod pa na ba yal bar mi bzhag ste/ nad g.yog sbyin par bya'o// des de la</text></item>
<item><p>104b6</p><section>'dul ba</section><text>dris te/ gal te de la sman med na yon bdag la bslang bar bya'o// gal te grub na de lta na legs/ ji ste ma grub na dge 'dun gyi las sbyin no// ji ste de yang ma grub na de bzhin gshegs pa'i mchod rten nam/ dri gtsang khang gi gdugs sam/ rgyal mtshan nam/</text></item>
<item><p>104b7</p><section>'dul ba</section><text>rgyan gang yin pa de dge 'dun gyis phog la sbyin par bya zhing rim gro byed pas bsgyur nas rim gro dang ston pa mchod par bya'o// sos par gyur na de la 'di ni sangs rgyas kyi yin te khyod kyi yo byad du spyad do zhes brjod par bya'o// gal te de la 'byor pa yod na des 'bad de</text></item>
<item><p>105a1</p><section>'dul ba</section><text>bsab par bya'o// gal te med na de ni spyad pa legs par spyad pa yin te/ pha'i la bu bzhin du rigs pa yin pas de la 'gyod par mi bya'o// gleng gzhi ni mnyan yod na'o// dge slong nad kyis thebs pa sdug bsngal ba nad tshabs che ba tshor bas nyen pa zhig</text></item>
<item><p>105a2</p><section>'dul ba</section><text>yod pa de la lhung bzed bzang po zhig yod de/ de de la lhag par chags nas rim gro byed pa la smras pa/ kho bo'i lhung bzed 'on cig/ des ma byin pa dang de de la ngan sems skyes shing lhung bzed la lhag par chags pas shi nas de lhung bzed de nyid du sbrul zhig tu skyes so//</text></item>
<item><p>105a3</p><section>'dul ba</section><text>dge slong rnams kyis de sreg tu khyer nas bsregs te gtsug lag khang du lhags nas dge slong gi dge 'dun 'dus so// gos 'ged pas shi ba'i yo byad rgan pa'i mthar spungs so// de nas bcom ldan 'das kyis tshe dang ldan pa kun dga' bo la bka' stsal pa/ kun dga'</text></item>
<item><p>105a4</p><section>'dul ba</section><text>bo song la dge slong rnams la dge slong sus kyang de'i lhung bzed gzhag pa'i snod ma dbye zhig/ de bzhin gshegs pa nyid kyis 'byed par 'gyur ro zhes sgo zhig/ tshe dang ldan pa kun dga' bos dge slong rnams la bsgo'o// de nas bcom ldan 'das nyid kyis phye ba dang sbrul</text></item>
<item><p>105a5</p><section>'dul ba</section><text>zhig mgo'i gdengs ka cher byas nas 'dug go// de nas bcom ldan 'das kyis se gol gyi sgras bslang nas bka' stsal pa/ mi gti mug can lhung bzed 'di spongs la song shig/ dge slong rnams kyis 'ged par 'gyur ro// de 'khrugs nas ci dga' ba'i spyod lam</text></item>
<item><p>105a6</p><section>'dul ba</section><text>gyis song ste nags stug po zhig tu zhugs nas/ des der khros pa'i me sbar bas nags de rab tu 'bar te de nyid du tshig nas dge slong rnams la ngan sems skyes pas dmyal ba rnams su skyes so// de nas bcom ldan 'das kyis dge slong rnams la bka' stsal pa/ dge</text></item>
<item><p>105a7</p><section>'dul ba</section><text>slong dag srid pa thams cad la skrag par gyis shig/ srid pa'i yo byad gang gi phyir sems can gcig gi lus de gnas gsum po nags stug por bros pa'i me dang / dmyal bar sems can dmyal ba'i dang / dur khrod du me phal pas sreg par 'gyur ba thams</text></item>
<item><p>105b1</p><section>'dul ba</section><text>cad las yid byung bar bya'o// de lta bas na dge slong gis yo byad la lhag par chags pa bskyed par mi bya zhing gang la skye ba de yongs su spang bar bya'o// ma spangs na 'gal tshabs can du 'gyur ro// gzhan yang gal te nad pa rang gi yo byad slong na rim gro byed pas myur ba myur bar</text></item>
<item><p>105b2</p><section>'dul ba</section><text>sbyin par bya'o// ma byin na 'gal tshabs can du 'gyur ro// gleng gzhi ni mnyan yod na'o// de'i tshe dge slong nad pa zhig gnas khang du shi nas mi ma yin pa rnams kyi nang du skyes so// gos 'ged pas lhung bzed dang chos gos bgo'o zhes dge slong de'i gnas khang du 'jug</text></item>
<item><p>105b3</p><section>'dul ba</section><text>par brtsams pa las/ de kun nas dkris pa drag pos dbyug pa blangs te langs nas des smras pa/ re zhig kho bo dur khrod du yang ma phyung bar lhung bzed dang chos gos 'ged par byed dam/ de sngangs nas bros pa'i skabs de dge slong rnams kyis bcom ldan 'das la gsol pa</text></item>
<item><p>105b4</p><section>'dul ba</section><text>dang / bcom ldan 'das kyis bka' stsal pa/ re zhig thog mar dge slong gi ro phyung nas phyi nas de'i lhung bzed dang chos gos bgo bar bya'o// gleng gzhi ni mnyan yod na'o// de'i tshe dge slong zhig shi nas dge slong rnams kyis de phyung ste/ dur khrod du de bzhin du bor nas gtsug</text></item>
<item><p>105b5</p><section>'dul ba</section><text>lag khang du lhags te/ gos 'ged pas chos gos dang lhung bzed bgo'o zhes de'i gnas khang du zhugs pa dang de mi ma yin pa rnams su skyes pas dbyug pa blangs te langs nas/ des smras pa/ re zhig kho bo'i rol mchod pa yang ma byas par chos gos dang lhung bzed 'ged</text></item>
<item><p>105b6</p><section>'dul ba</section><text>par byed dam zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong rnams kyis sngar de'i rol mchod pa byas la de'i 'og tu lhung bzed dang chos gos bgos dang nyes dmigs 'dir mi 'gyur ro//</text></item>
<item><p>105b7</p><section>'dul ba</section><text>gleng gzhi ni mnyan yod na'o// de'i tshe dge slong nad pa zhig gnas khang du shi nas de dge slong rnams kyis dur khrod du khyer te ro la mchod pa byas bsregs nas de nas gtsug lag khang du lhags pa dang / gos 'ged pas de'i gnas khang du zhugs pa las des dbyug pa blangs</text></item>
<item><p>106a1</p><section>'dul ba</section><text>te langs nas re zhig bdag gi ched du chos bsgrags pa ma byas par chos gos rnams 'ged par byed dam zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de'i ched du chos bsgrags pa</text></item>
<item><p>106a2</p><section>'dul ba</section><text>dang / de'i ched du yon bsngo ba byas nas chos gos rnams bgo bar bya'o// // sdom la/ nad pa dang ni tshong dpon dang // dngos po'i skyin pa lag gi bla// mtshams bzhi dag tu bya ba dang // pho nya brgyad du bya ba'o// gleng gzhi ni mnyan yod na'o// de'i tshe khyim bdag</text></item>
<item><p>106a3</p><section>'dul ba</section><text>cig gis sangs rgyas la sogs pa dge slong gi dge 'dun khyim du gdugs tshod la spyan drangs pa las dge slong gi dge 'dun ni lhags so// bcom ldan 'das ni rdzas kyis bsgrubs pa na bzhugs nas bsod snyoms kyi sku skal bzhes so// sangs rgyas bcom ldan 'das</text></item>
<item><p>106a4</p><section>'dul ba</section><text>rnams ni rgyu lngas rdzas kyis bsgrubs pa na bzhugs nas bsod snyoms kyi sku skal bzhes te lnga po gang gis zhe na/ nang du yang dag 'jog par bzhed pa dang / lha rnams la chos 'chad par bzhed pa dang / gnas mal la gzigs par bzhed pa dang / nad pa la gzigs</text></item>
<item><p>106a5</p><section>'dul ba</section><text>par bzhed pa dang / nyan thos rnams 'dul ba la bslab pa'i gzhi bca' bar bzhed pa ste/ skabs 'dir ni nad pa la gzigs pa dang / bslab pa'i gzhi bca' bar bzhed nas/ sangs rgyas bcom ldan 'das rdzas kyis bsgrubs pa na bzhugs nas bsod snyoms kyi sku</text></item>
<item><p>106a6</p><section>'dul ba</section><text>skal bzhes so// de nas bcom ldan 'das kyis dge slong gi dge 'dun dong nas ring po ma lon par mkhyen nas lde mig bsnams te kun dga' ra ba nas kun dga' ra ba dang / gtsug lag khang nas gtsug lag khang dang / spyil bo nas spyil bo dang / 'chag sa nas 'chag sa</text></item>
<item><p>106a7</p><section>'dul ba</section><text>rnams su 'chag cing gshegs pa na gtsug lag khang chen po gang na ba der byon pa dang / de na dge slong nad tshabs che ba shes pa chung ba rang gi gcin dang ngan skyugs kyi nang du nub pa zhig gis bcom ldan 'das mthong nas bcom ldan 'das bdag la mgon ma mchis so//</text></item>
<item><p>106b1</p><section>'dul ba</section><text>bde bar gshegs pa bdag la mgon ma mchis so// zhes skad ngan bton pa dang / bcom ldan 'das kyis bka' stsal pa/ dge slong nga khams gsum gyi mgon po'i rjes su khyod rab tu byung na ci'i phyir de skad du bcom ldan 'das bdag la mgon ma mchis so// bde bar</text></item>
<item><p>106b2</p><section>'dul ba</section><text>gshegs pa bdag la mgon ma mchis so zhes ngu skad 'don/ btsun pa bdag la tshangs pa mtshungs par spyod pa 'ga' yang rim gro bgyid pa'am lta ba ma mchis so// dge slong khyod kyis tshangs pa mtshungs par spyod pa 'ga' la rim gro dang lta ba byas pa yod dam/ btsun pa ma</text></item>
<item><p>106b3</p><section>'dul ba</section><text>mchis lags so// de bas na khyod gnas skabs 'di lta bur gyur to// bcom ldan 'das kyis kye ma'o lha rnams kyi dbang po brgya byin gyis mtsho chen po ma dros pa nas chu khyer te 'ong zhing ri spos kyi ngad ldang las sa khyer te 'ong bar gyur cig ces 'jig rten pa'i thugs bskyed pa mdzad</text></item>
<item><p>106b4</p><section>'dul ba</section><text>do// chos nyid kyis gang gi tshe bcom ldan 'das kyis 'jig rten pa'i thugs bskyed par mdzad pa de'i tshe brgya byin dang tshangs pa la sogs te lha rnams kyis kyang bcom ldan 'das kyi thugs sems kyis shes so// de nas lha rnams kyi dbang po brgya byin gyis mtsho chen po ma dros</text></item>
<item><p>106b5</p><section>'dul ba</section><text>pa nas yan lag brgyad dang ldan pa'i chus gser gyi ril ba bkang ste ri spos kyi ngad ldang las sa blangs nas myur ba myur bar bcom ldan 'das kyi spyan sngar 'ongs te 'dug nas 'di skad ces gsol to// bcom ldan 'das bzhugs shig dang de'i rim gro bdag gis bgyi'o//</text></item>
<item><p>106b6</p><section>'dul ba</section><text>bcom ldan 'das kyis bka' stsal pa/ kau shi ka 'di khyod kyi phyir rab tu byung ba ma yin gyi/ 'on kyang nga'i phyir yin no// gzhan yang khyod kyis 'di sngon ma mthong la lha rnams ni gtsang sbra la dga' ba yin pas 'dug cig/ ngas ni 'di'i rim gro bya'o// de nas bcom</text></item>
<item><p>106b7</p><section>'dul ba</section><text>ldan 'das kyis na bza' chos gos brdzes nas phyag 'khor lo dang / bkra shis dang / g.yung drung 'khyil pa can bsod nams brgya phrag du mas bsgrubs pa/ skrag pa rnams la dbugs 'byin par mdzad pas dge slong de bzung ste gcin dang ngan skyugs nas phyung nas</text></item>
<item><p>107a1</p><section>'dul ba</section><text>mtha' gcig tu bzhag ste/ smyug gi tshal pas bzhar nas sa dkar pos dril phyis byas te bkrus so// de nas skyil mo krung 'char bcug ste/ de'i chos gos rnams bkrus te/ phyogs de yang ba'i lci ba 'jam pos byug pa mdzad do// de nas phyag dang zhabs</text></item>
<item><p>107a2</p><section>'dul ba</section><text>bsil nas lha rnams kyi dbang po brgya byin la nad pa la rim gro bya ba sngon du 'gro ba'i chos bshad pas yang dag par bstan/ yang dag par 'dzin du bcug nas gtsug lag khang du zhugs so// tshe dang ldan pa kun dga' bos bsod snyoms kyi sku skal gyi bsod snyoms khyer te bcom ldan 'das kyi</text></item>
<item><p>107a3</p><section>'dul ba</section><text>spyan sngar song ngo // chos nyid kyis sangs rgyas bcom ldan 'das rnams ni bsod snyoms nod nas khyer te 'ong ba'i dge slong la so so yang dag par dga' bar mdzad pa 'dis so so yang dag par dga' bar mdzad de/ dge slong ci ga dge slong gi dge 'dun kha zas bsod pas legs par</text></item>
<item><p>107a4</p><section>'dul ba</section><text>tshim par byas sam zhes yang dag par rab tu dga' bar mdzad pa yin pas bcom ldan 'das kyis tshe dang ldan pa kun dga' bo la bka' stsal pa/ kun dga' bo ci ga dge slong gi dge 'dun kha zas bsod pas legs par tshim par byas sam/ btsun pa de bzhin du zhal zas</text></item>
<item><p>107a5</p><section>'dul ba</section><text>bsod pas dge slong gi dge 'dun legs par tshim par bgyis lags so// de nas bcom ldan 'das kyis bsod snyoms kyi phyed bzhes te tshe dang ldan pa kun dga' bo la bka' stsal pa/ kun dga' bo song la gtsug lag khang che ge mo zhig na dge slong nad tshabs che ba</text></item>
<item><p>107a6</p><section>'dul ba</section><text>zhig yod pa de la bsod snyoms phyed po 'di khyer la zos nas 'di skad ces tshe dang ldan pa khyod kyi rim gro ston pa nyid kyis mdzad de/ bsod snyoms phyed kyi bgo bsha' yang mdzad do zhes gyis shig/ btsun pa bka' bzhin 'tshal zhes tshe dang ldan pa kun dga' bos bcom ldan 'das</text></item>
<item><p>107a7</p><section>'dul ba</section><text>kyi ltar mnyan nas bsod snyoms kyi phyed khyer te/ de la bsod snyoms byin nas ji skad bka' stsal pa yang smras so// // 'dul ba gzhi/ bam po drug bcu drug pa/ de nas dge slong de 'di snyam du sems te/ bdag ni khams gsum gyi bla ma nyid kyis rim gro</text></item>
<item><p>107b1</p><section>'dul ba</section><text>mdzad de/ bsod snyoms kyi phyed kyang gnang gis bdag dad pas byin pa longs spyad nas le los dus 'das par byed pa ni bdag la rigs pa ma yin pas/ ma la bdag nam gyi cha stod dang cha smad la mi nyal bar sbyor ba la brtson par gnas par bya'o snyam nas/ des nam gyi cha</text></item>
<item><p>107b2</p><section>'dul ba</section><text>stod dang cha smad la mi nyal bar sbyor ba la brtson par gnas pa na 'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'du byed kyi rnam pa thams cad nyams pa dang / ltung ba dang / rnam par 'thor ba dang / rnam par 'jig pa'i chos nyid du zil gyis mnan nas nyon</text></item>
<item><p>107b3</p><section>'dul ba</section><text>mongs pa thams cad spangs te dgra bcom par gyur to// dgra bcom par gyur nas khams gsum gyi 'dod chags dang bral ba/ bong ba dang gser du mnyam pa/ nam mkha' dang lag mthil du mtshungs pa'i sems tsan dan dang ste'ur mnyam pa/ ma rig pa'i sgo nga'i sbubs</text></item>
<item><p>107b4</p><section>'dul ba</section><text>dral bar gyur cing rig pa dang / mngon par shes pa dang / so so yang dag par rig pa thob pa/ srid pa dang / 'dod pa'i rnyed pa dang bkur sti la rgyab kyis phyogs pa dang / dbang po dang nye ba'i dbang po dang bcas pa'i lha rnams kyis mchod par bya ba dang / rjed par bya ba</text></item>
<item><p>107b5</p><section>'dul ba</section><text>dang / mngon du smra bar bya bar gyur to// de nas bcom ldan 'das kyis dge slong rnams la bka' stsal pa/ dge slong dag nad pa 'di dag la ni tshangs pa mtshungs par spyod pa khyed cag kho na ma gtogs par ma med/ pha med/ rtsa lag gzhan med do// de lta bas na tshangs</text></item>
<item><p>107b6</p><section>'dul ba</section><text>pa mtshungs par spyod pa rnams kyis phan tshun du rim gro bya ste/ mkhan pos ni lhan cig gnas pa'i'o// lhan cig gnas pas ni mkhan po'i'o// slob dpon gyis ni nye gnas kyi'o// nye gnas kyis ni slob dpon gyi'o// mkhan po gcig pas ni mkhan po gcig</text></item>
<item><p>107b7</p><section>'dul ba</section><text>pa'i'o// slob dpon gcig pas ni slob dpon gcig pa'i'o// gtam 'dres pas ni gtam 'dres pa'i'o// phebs par smra bas ni phebs par smra ba'i'o// smos 'drin gyis ni smos 'drin gyi'o// 'khor dang bral ba shes pa chung ba gang yin pa de ni dge 'dun</text></item>
<item><p>108a1</p><section>'dul ba</section><text>gyis nad kyi gnas skabs la brtags nas rim gro ba gcig gam/ gnyis sam/ mang po sbyin te mthar na dge 'dun kun gyis kyang rim gro bya'o// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun</text></item>
<item><p>108a2</p><section>'dul ba</section><text>pa bcom ldan 'das nyid kyis dge slong de'i lus kyi rim gro mdzad nas des dgra bcom pa mngon sum du bgyis pa la gzigs/ bcom ldan 'das kyis bka' stsal pa/ dge slong dag da ltar 'ba' zhig tu ma zad de/ ji ltar 'das pa'i dus na yang ngas 'di'i rim gro byas nas des</text></item>
<item><p>108a3</p><section>'dul ba</section><text>mngon par shes pa lnga mngon sum du byas pa de nyon cig/ dge slong dag sngon byung ba bsti gnas me tog dang / 'bras bu dang / chu phun sum tshogs pa/ shing sna tshogs kyis mdzes par byas pa zhig na drang srong mngon par shes pa lnga dang ldan pa zhig gnas so// des slob ma'i</text></item>
<item><p>108a4</p><section>'dul ba</section><text>rim gro byas nas sos pa dang / de nas des mngon par shes pa lnga mngon sum du byas so// dge slong dag ji snyam du sems/ de'i tshe de'i dus kyi drang srong gang yin pa de ni nga nyid yin no// drang srong de'i slob ma gang yin pa de ni dge slong 'di nyid yin te/ de na yang ngas de'i rim</text></item>
<item><p>108a5</p><section>'dul ba</section><text>gro byas so// da ltar yang byas so// gzhan yang dge slong rnams kyis bcom ldan 'das la zhus pa/ btsun pa bcom ldan 'das lhag par yang nad pa rnams la byams par mdzad pa la gzigs/ bcom ldan 'das kyis bka' stsal pa/ dge slong dag da ltar 'ba' zhig tu ma</text></item>
<item><p>108a6</p><section>'dul ba</section><text>zad de/ ji ltar 'das pa'i dus na yang nga lhag par nad pa rnams la byams par byed pa de nyon cig/ dge slong dag sngon byung ba yul shi bi'i dbyangs kyi rgyal po'i pho brang na rgyal po shi bi zhes bya ba 'byor pa dang / rgyas pa dang bde ba dang lo legs pa skye bo dang mi mang pos rab tu gang ba na rgyal</text></item>
<item><p>108a7</p><section>'dul ba</section><text>srid byed du 'jug ste/ de slong ba pa rnams la mi gtong ba cung zad kyang med de/ nad pa rnams la ni khyad par du byed do// ji tsam na khyim bdag nad pa sman pa thams cad kyis spangs pa zhig rgyal po'i drung du song nas lha bdag la dpyad mdzod cig/ rgyal pos sman pa rnams</text></item>
<item><p>108b1</p><section>'dul ba</section><text>la bsgo ba/ shes ldan dag dpyad byos shig/ de rnams kyis smras pa/ lha 'di'i sman ni dkon lags so// rgyal pos smras pa/ dkon pa de dag ci 'dra ba zhig yin/ lha gang zhig btsas tshun chad sngon lan 'ga' yang su la yang khro ma myong ba de'i khrag las nas</text></item>
<item><p>108b2</p><section>'dul ba</section><text>thug bgyis te zla ba drug tu stsal na de lta na 'di sos par 'gyur lags kyi gzhan gyis ma lags so// rgyal pos smras pa/ de'i sman dkon pa ni bden no// de nas bdag nyid kyi spyod pa la brtag par brtsams na bdag nyid kyi spyod pa la brtag par dka' bar gyur nas des ma</text></item>
<item><p>108b3</p><section>'dul ba</section><text>ma la dri bar brtsams pa/ ma ma nga dus 'di srid kyi bar du sngon lan 'ga' yang khros pa yod dam gzhon nu khyod gang gi tshe bdag gi pang du byon pa de nas bdag kyang sngon su la yang lan 'ga' yang khro ma myong na/ khyod lta smos kyang ci 'tshal/ de nas ma'i drung du song nas smras</text></item>
<item><p>108b4</p><section>'dul ba</section><text>pa/ yum bdag dus 'di srid kyi bar du sngon su la yang 'ga' la khros pa mchis sam/ gzhon nu khyod gang gi tshe bdag gi rum du zhugs pa de nas bdag kyang su la yang khro ma myong na khyod lta smos kyang ci dgos/ des bsams pa/ sman rnyed do snyam du rig nas des sman pa</text></item>
<item><p>108b5</p><section>'dul ba</section><text>rnams la bsgo ba/ shes ldan dag ngas rang la brtags na nga sngon su la yang khro ma myong bas nga'i yan lag lnga'i rtsa gtor cig/ lha bdag cag ni mi phal pa zhig gi don du lha'i sku la mtshon mi 'debs so// byang chub sems dpa' rnams ni bzo'i gnas dang las kyi gnas</text></item>
<item><p>108b6</p><section>'dul ba</section><text>de dang de rnams la mkhas pa yin pas rgyal po rang nyid kyis rtsa gtar te/ khrag des zla ba drug tu nyi ma re re zhing de la nas thug blud pas sos par gyur to// dge slong dag ji snyam du sems/ de'i tshe de'i dus na rgyal po gang yin pa de ni nga nyid yin te/ de na yang nga nad pa</text></item>
<item><p>108b7</p><section>'dul ba</section><text>rnams la byams par byed na/ da lta lta zhig smos kyang ci dgos/ gzhan yang shi bi'i bu gzhogs phyed skams par gyur nas rgyal pos sman pa rnams la bsgo ba/ shes ldan dag gzhon nu'i dpyad gyis shig/ de rnams kyis smras pa/ lha bcud thams cad mar dang sgrol</text></item>
<item><p>109a1</p><section>'dul ba</section><text>cig/ lo bcu gnyis su bcud thams cad bsogs na 'di'i yang shang shang te'u'i sham rnyed do// sman pa rnams kyis bya ba rnams la bsgo ba/ shes ldan dag me long dang bya gag khyer te rgya mtsho'i 'gram du deng la der rnyi tshugs te bya gag gi mdun du me long</text></item>
<item><p>109a2</p><section>'dul ba</section><text>zhog cig dang / bya gag rang gi gzugs brnyan mthong nas 'di bya gag yin no snyam ste/ skad phyung ba dang / shang shang te'u yis bya gag gi skad thos nas ngo mtshar che bas bya gag gi drung du 'ong bar 'gyur te/ de bzung ba'i thabs ni 'di yin no// de rnams kyis de bzhin du byas</text></item>
<item><p>109a3</p><section>'dul ba</section><text>pa las ji tsam na las kyi zhags pas zin pa'i srog chags shang shang te'u thogs nas de rnams kyis de khyer te dong ngo // 'di ni chos nyid yin te/ 'jig rten gnas pa chags nas ring po ma lon pa'i tshe dud 'gro rnams kyang smra shes pas srog chags shang shang te'u yis smras pa/ bdag</text></item>
<item><p>109a4</p><section>'dul ba</section><text>gar bkri/ de rnams kyis ji ltar gyur pa smras pa dang / des smras pa/ thong shig/ thong shig/ sha'i mthu yod par byed pa zhes bya ba'i sman dang rin po che rnams smra'o// de rnams kyis smras pa/ re zhig khyod kyis sman de dag ci 'dra ba bltas ston cig/ des smras pa/</text></item>
<item><p>109a5</p><section>'dul ba</section><text>bdag gi khrus byas pa'i chu ni sha'i mthu yod pa yin gyis de khyer la dengs shig rin po che 'di dag yin no// de dag rgyal pos 'jigs pas rin po che rnams bor te shang shang te'u de nyid khyer te dong ba las rim gyis yul shi bi'i dbyangs kyi rgyal po'i pho brang du phyin nas de rnams kyis srog</text></item>
<item><p>109a6</p><section>'dul ba</section><text>chags shang shang te'u rgyal po la phul te/ des bstan pa'i sman gang yin pa de yang smras so// de nas rgyal pos shang shang te'u la dris pa dang smras pa/ lha bdag bkrus pa'i chab sha stobs can du bgyid pa lags so// rgyal pos chu snod bdun chu bzang pos bkang bar</text></item>
<item><p>109a7</p><section>'dul ba</section><text>bzhag go// ji tsam na de de dag tu ji srid legs par ngal sos pas de srid du khrus byas nas/ de nas lus kyi stobs shes pa dang mod la 'phur te khang pa'i steng du 'dug nas 'jigs pa dang bag tsha ba dang bral nas tshigs su bcad pas smras pa/ re zhig thog ma bdag blun te//</text></item>
<item><p>109b1</p><section>'dul ba</section><text>phyi nas bya ba 'di dag go// de nas rgyal po blun pa ste// blun po'i dkyil 'khor legs par rdzogs// zhes smras nas song ngo // de nas rgyal pos sman pa rnams bkug ste dris pa/ shes ldan dag shang shang te'u'i khrus byas pa'i chu de sha'i mthu yod par byed pa bden nam/ de</text></item>
<item><p>109b2</p><section>'dul ba</section><text>rnams kyis smras pa/ lha mad lags kyis mar dang sgrol cig/ de rnams kyis bcud thams cad mar dang btsos te rgyal po'i bu la blud par zhugs so// ji tsam na gangs ri'i sul zhig na rang sangs rgyas lnga brgya gnas pa las de na gcig gzhogs phyed skams par gyur te/ de la rang</text></item>
<item><p>109b3</p><section>'dul ba</section><text>sangs rgyas de rnams kyis smras pa/ tshe dang ldan pa ljongs su song la sman pa la smos te sman sten cig dang sos par 'gyur ro// des smras pa/ tshe dang ldan pa dag skye bo mang po la mi sdug pa/ skye bo mang po mi 'dod pa/ skye bo mang po mi dga' ba/ skye bo mang po'i yid du mi 'ong ba</text></item>
<item><p>109b4</p><section>'dul ba</section><text>sems can thams cad kyi thun mong gi chos 'di lta ste/ 'chi ba zhes bya ba gang yin pa de 'ong ste/ bdag nad dang bcas te khyer bar gyur na ci'i phyir grong khyer gyi mthar 'gro de rnams kyis smras pa/ tshe dang ldan pa de lta mod kyi 'on kyang ji tsam du skyes bu gang zag tshul khrims dang ldan</text></item>
<item><p>109b5</p><section>'dul ba</section><text>pa yun ring du 'tsho ba de tsam du bsod nams mang po sogs so// ji tsam du bsod nams mang po bsags pa de tsam du mtho ris su yun ring du dga' bar 'gyur ro zhes de de rnams kyis skul ma btab nas ljongs su babs te/ rim gyis yul shi bi'i dbyangs kyi rgyal po'i pho brang du</text></item>
<item><p>109b6</p><section>'dul ba</section><text>phyin to// de nas lam gyis dub pa ngal sos nas sman pa'i drung du song ste/ bzhin kho bo 'di 'dra ba'i nad kyis thebs kyis sman ston cig/ des smras pa/ 'phags pa khyod kyi snyun nad 'di ci 'dra ba kho na rgyal po'i sras kyi yang de kho na 'dra nas lo bcu gnyis kyis bcud</text></item>
<item><p>109b7</p><section>'dul ba</section><text>thams cad mar dang btsos pa mchis kyis bzhud la slongs shig dang / gal te skal ba'i khyad par can gyis bcud de thob na des na khyod 'tsho bar 'gyur ro// de rgyal po'i pho brang du song nas sgo kar bsdad de/ rgyal po de'i kun tu spyod pa ni slong ba po'i skye bo sbron du gzhug pa'i</text></item>
<item><p>110a1</p><section>'dul ba</section><text>phyir sgor rgyun du dril 'dogs te/ gang gi tshe slong ba po sgo na 'dug pa de'i tshe de dkrol bar byed do// ci tsam na rang sangs rgyas 'ongs nas dril te dkrol to// de nas rgyal po'i bus pha dang ma la smras pa/ yab yum slong ba po zhig mchis kyis ci zhig slong smros</text></item>
<item><p>110a2</p><section>'dul ba</section><text>shig/ de gnyis kyis smras pa/ bu bdag cag gis lo bcu gnyis su rdzas rnams bsogs te btsos nas byas pa'i bcud 'di re zhig 'thung shig dang / phyi nas slong ba po nang du bkug la ci slong ba smra'o// de ngo mtshar dang bkra shis dang bde legs su gyur pa dag byas nas</text></item>
<item><p>110a3</p><section>'dul ba</section><text>mar 'thung bar 'dod na slong ba po'i skye bo'i re bas lus kyi gnad du phog nas mar de ma 'thungs par smras pa/ yab yum re zhig slong ba po nang du ma bkug gi bar du mi 'tshal lo// rgyal pos sgo ba la bsgo ba/ slong ba po nang du thong shig/ de nang du zhugs pa dang rgyal po'i</text></item>
<item><p>110a4</p><section>'dul ba</section><text>bus lus mdzes pa dang / sems dad pa dang / spyod lam zhi bas zhugs pa mthong nas des smras pa/ 'phags pa ci zhig bzhed/ des rgyas par smras pa dang / des smras pa/ 'phags pa bcud ni khyod kho na la 'os kyi bdag la ma lags kyi dbul gyis bzhes shig/</text></item>
<item><p>110a5</p><section>'dul ba</section><text>des lhung bzed bzed pa dang / rgyal po'i bu bsam pa drag pos lhung bzed der bcud blugs so// bdag nyid chen po des kyang rgyal po'i bu la sems can thams cad la phan pa dang ldan pa'i sems bskyed pa dang / tshul khrims dang ldan pa'i smon lam ni 'grub par 'gyur la/ de</text></item>
<item><p>110a6</p><section>'dul ba</section><text>yang tshul khrims rnams rnam par dag pa'i phyir gnyis ka yang sos par gyur to// dge slong dag ji snyam du sems/ de'i tshe de'i dus kyi rgyal bu gzhon nu gang yin pa de ni nga nyid yin te/ de na yang nga nad pa rnams la byams par byed na da lta lta smos kyang ci dgos/ btsun pa rgyal</text></item>
<item><p>110a7</p><section>'dul ba</section><text>bu dang rang sangs rgyas des las ci zhig bgyis na/ des na gnyis ka mnyam du bros thebs la mnyam du sos par gyur lags/ bcom ldan 'das kyis bka' stsal pa/ dge slong dag 'di gnyis kho nas sngon gyi tshe rabs gzhan rnams su las tshogs rnyed pa/ rkyen yongs su bsgyur ba/</text></item>
<item><p>110b1</p><section>'dul ba</section><text>'od pa bzhin du nye bar gnas pa gdon mi za bar gnas pa 'byung bar 'gyur ba'i las dag byas shing bsags pas 'di gnyis nyid kyis las byas shing bsags pa gzhan su zhig gis so sor myong bar 'gyur/ dge slong dag las byas shing bsags pa dag ni phyi rol gyi sa'i khams la rnam</text></item>
<item><p>110b2</p><section>'dul ba</section><text>par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang / khams dang / skye mched rnams la rnam par smin par 'gyur te/ las rnams</text></item>
<item><p>110b3</p><section>'dul ba</section><text>bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba bA rA Na sI'i grong khyer du rgyal po tshangs byin zhes bya ba byung ste/ de la bu gnyis yod pa las nu bo shos gang yin pa de rgyal srid</text></item>
<item><p>110b4</p><section>'dul ba</section><text>la dga' bar gyur to// mdun na 'don la yang bu gnyis yod pa las nu bo shos gang yin pa de mdun na 'don 'dod par gyur te/ sems can rnams ni khams kyi sgo nas shed 'phrod pa yin pas de gnyis phan tshun du yid gcugs par gyur nas rgyal bus smras pa/ thabs ci zhig byas na</text></item>
<item><p>110b5</p><section>'dul ba</section><text>des na nga rgyal por 'gyur/ des smras pa/ khyod kyis gal te bdag mdun na 'don du gzhug na ni thabs mchis kyis snyan du gsol bar bgyi'o// des smras pa/ de ltar bya ste gzhug gis smros shig/ des smras pa/ bdag gis khyod kyi gcen zha bor bgyis dang khyod rgyal</text></item>
<item><p>110b6</p><section>'dul ba</section><text>por 'gyur ro// des rjes su yi rang ngo // de nas des rgyal bu phu bo shos de sman ma yin pa byin nas zha bor gyur to// dus gzhan zhig na rgyal po shi nas blon po rnams kyis de ni zha bor gyur to snyam nas nu bo shos rgyal por dbang bskur to// des kyang mdun na 'don gyi nu bo shos</text></item>
<item><p>110b7</p><section>'dul ba</section><text>gang yin pa de mdun na 'don du bcug go// ji tsam dus gzhan zhig na rgyal po mdun na 'don dang lhan cig tu bre mo gtam smra zhing 'dug pa las rgyal pos phu bo zha ba de mthong ngo // des de mthong nas 'gyod par gyur te/ bdag gis rgyal po'i srid kyi phyir phu bo zha bar byas</text></item>
<item><p>111a1</p><section>'dul ba</section><text>pa gang yin pa de ni ma legs pa zhig byas so// lha bdag kyang 'gyod par gyur gyis/ gal te lha dgyes na 'di phyir sngon gyi ji lta ba bzhin du bgyi'o// des smras pa/ gnang gis byos shig/ des de la sman byin nas sos par gyur to// de nas de gnyis</text></item>
<item><p>111a2</p><section>'dul ba</section><text>kyis rang sangs rgyas shig la bya ba byas nas smon lam gdab par brtsams pa/ gang yang bdag cag gis yon gnas dam pa 'di lta bu la bya ba byas pa'i las 'di'i rnam par smin pas phyug cing nor mang la longs spyod che ba'i rigs su skye zhing zha bor byas pa'i sdig pa'i las 'di'i</text></item>
<item><p>111a3</p><section>'dul ba</section><text>rnam par smin pa nyams su mi myong bar gyur cig byas so// dge slong dag ji snyam du sems/ de'i tshe de'i dus kyi rgyal po'i bu gang yin pa de ni nga nyid yin no// mdun na 'don gyi bu gang yin pa de ni rang sangs rgyas de nyid yin no// de gnyis kyis gros byas nas rgyal bu gzhon nu</text></item>
<item><p>111a4</p><section>'dul ba</section><text>la sman ma yin pa byin pa gang yin pa des na mnyam du zha bor gyur to// yang 'gyod par gyur pas de gnyis kyis gros byas te slar sman byin pa gang yin pa des na mnyam du sos par gyur to// dge slong dag de lta bas na las gcig tu gnag pa rnams kyi rnam par smin pa ni</text></item>
<item><p>111a5</p><section>'dul ba</section><text>gcig tu gnag pa yin la/ gcig tu dkar ba rnams kyi ni gcig tu dkar ba dang 'dren ma rnams kyi ni 'dren ma ste/ dge slong dag de lta bas na las gcig tu gnag pa rnams dang / 'dren ma rnams ni spangs la/ las gcig tu dkar ba rnams la brtsam par bya ste/ dge</text></item>
<item><p>111a6</p><section>'dul ba</section><text>slong dag khyed kyis de lta bu la bslab par bya'o// gleng gzhi ni mnyan yod na'o// de'i tshe mnyan yod na khyim bdag tshong dpon zhes bya ba phyug cing nor mang ba longs spyod che ba yongs su bzung ba yangs shing rgya che ba rnam thos kyi bu'i nor dang ldan pa/ rnam thos kyi bu la nor gyis</text></item>
<item><p>111a7</p><section>'dul ba</section><text>'gran pa zhig gnas so// des rigs mnyam pa las chung ma blangs nas de bu med cing bu mngon par 'dod pas zhi ba dang chu lha dang / lus ngan dang / brgya byin dang / tshangs pa la sogs pa la gsol ba 'debs shing lha'i bye brag gzhan yang 'di lta ste/ kun dga' ra ba'i lha dag</text></item>
<item><p>111b1</p><section>'dul ba</section><text>dang / tshal gyi lha dag dang / bzhi mdo'i lha dag dang / sum mdo'i lha dag dang / gtor ma len pa'i lha dag dang / lhan cig skyes pa dang / chos mthun pa'i lha dag dang / rtag tu rjes su 'brang ba'i lha dag la yang gsol ba 'debs so// 'jig rten na gang dag gsol ba 'debs</text></item>
<item><p>111b2</p><section>'dul ba</section><text>pa'i rgyu las bu pho dang bu mo dag skye'o zhes bya ba'i gtam de lta bu yod de/ de ni de lta ma yin te/ gal te de ltar gyur du zin na re re la yang 'di lta ste/ dper na 'khor los sgyur ba'i rgyal po bzhin du bu stong yod par 'gyur ro// 'on kyang gnas gsum po dag mngon sum du gyur pa</text></item>
<item><p>111b3</p><section>'dul ba</section><text>las bu pho dang bu mo dag skye bar 'gyur te/ gsum po de dag gang zhe na/ pha dang ma gnyis chags par gyur cing 'dus pa dang / ma dus la bab cing zla mtshan dang ldan pa dang / dri za nye bar gnas par gyur pa ste/ gnas gsum po de dag mngon sum du gyur pa las bu pho dang bu mo</text></item>
<item><p>111b4</p><section>'dul ba</section><text>dag skye bar 'gyur ro// des gang gi tshe lha rnams la gsol ba byas kyang bu pho dang bu mo med pa de'i tshe lha thams cad spangs te bcom ldan 'das la mngon par dad par gyur to// ji tsam na dge slong zhig gi drung du song ste/ 'phags pa legs par gsungs pa'i chos 'dul ba la</text></item>
<item><p>111b5</p><section>'dul ba</section><text>bdag rab tu 'byung bar 'tshal lo// bzhin de bzhin du gyis shig ces des de rim gyis skra bregs nas bslab pa'i gzhi rnams sbyin par brtsams pa las rims chen pos thebs nas rab tu 'byung ba'i bar chad du gyur pa'i skabs de bcom ldan 'das la dge slong rnams kyis</text></item>
<item><p>111b6</p><section>'dul ba</section><text>gsol pa dang / bcom ldan 'das kyis bka' stsal pa/ re zhig sos kyi bar du bslab pa'i gzhi rnams mi sbyin zhing de'i rim gro bya'o// bcom ldan 'das kyis de'i rim gro bya'o zhes bka' stsal na/ dge slong rnams kyis sus bya ba ma shes nas/ bcom ldan 'das kyis</text></item>
<item><p>111b7</p><section>'dul ba</section><text>bka' stsal pa/ dge slong rnams dang sman pas so// sman pa rnams kyis nyin par sman byas na mtshan mo nad la phan par gyur to// de rnams kyis smras pa/ 'phags pa 'di'i dpyad bdag gis gdugs la bgyis na mtshan mo bro la phan par gyur gyis/ gal te</text></item>
<item><p>112a1</p><section>'dul ba</section><text>'di khyim du bskyal na bdag cag gis nyin mtshan du 'di'i dpyad bgyi'o zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ khyim du skyol la der yang de'i rim gro byed pa sbyin par bya'o// de'i nad de yun ring</text></item>
<item><p>112a2</p><section>'dul ba</section><text>por gyur nas de'i skra ring po ring por skyes pas khyim bdag de khyim bdag mgo reg ces par grags so// de gang gi tshe rtsa ba dang / sdong bu dang / 'dab ma dang / me tog dang 'bras bu'i sman gyis bsnyen bkur byas pa las/ slar lan bar gyur pa de'i tshe des bdag ni 'chi'o zhes bya bar rang</text></item>
<item><p>112a3</p><section>'dul ba</section><text>gi cha chod nas/ de na des 'chi ka'i tshe rang gi nor thams cad glegs bu la bris te rgyal bu rgyal byed kyi tshal du bskur ro// de ni shi'o// blon po rnams kyis ko sa la'i rgyal po gsal rgyal la smras pa/ lha khyim bdag mgo reg bu ma mchis par gum ste/ de la dbyig dang / gser</text></item>
<item><p>112a4</p><section>'dul ba</section><text>dang / glang po che dang / rta dang / ba lang dang / ma he dang / go cha la sogs te phal mo che zhig mchis pa de thams cad glegs bu la bris nas rgyal bu rgyal byed kyi tshal du 'phags pa'i dge 'dun la phul lo// rgyal pos smras pa/ 'phags pa nye dga' dbang ba glegs bu la ma bris pa</text></item>
<item><p>112a5</p><section>'dul ba</section><text>yang ngas ma thob na glegs bu la bris pa lta smos kyang ci dgos/ 'on kyang bcom ldan 'das kyis gnang ba gang yin pa de long shig pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de la ci dag</text></item>
<item><p>112a6</p><section>'dul ba</section><text>yod// // bar sdom la/ gzhi dang gnas mal gos dang ni// lcags nag lcags dang lham mkhan dang // rdza mkhan 'dreg mkhan shing mkhan sogs// tshon rtsi mdung shing bar bur dang // rkang gnyis rnams dang rkang bzhi dang // zas dang btung ba sman dang ni// bran</text></item>
<item><p>112a7</p><section>'dul ba</section><text>dang gding ba dpang rgya dag/ ci rigs par ni bgo bar bya// dbyig rnams dang ni gser rnams dang // gzhan yang rdungs byas rdungs ma byas// dge 'dun 'dus nas bgo'o zhes// drang srong chen pos bka' stsal to// dge slong rnams kyis gsol pa dang / bcom ldan</text></item>
<item><p>112b1</p><section>'dul ba</section><text>'das kyis bka' stsal pa/ ci rigs par bgo bar bya ste/ de la zhing gi gzhi dang / khyim gyi gzhi dang / tshong khang gi gzhi dang / gnas mal dang / lcags nag gi mgar ba'i lag spyad dang / lcags mgar gyi lag spyad dang / rdza mkhan gyi lag spyad dang / shing</text></item>
<item><p>112b2</p><section>'dul ba</section><text>mkhan gyi lag spyad dang / smyug ma mkhan gyi lag spyad dang / bran pho dang / bran mo dang / las byed pa dang / zho shas 'tsho ba dang / kha zas dang / btung ba dang / 'bru rnams ni mi bgo bar phyogs bzhi'i dge slong gi dge 'dun gyi phyir spyir gzhag par bya'o// ras</text></item>
<item><p>112b3</p><section>'dul ba</section><text>yug dang / ras yug chen dang / ko sgro dang / mchil lham dang / 'bru mar gyi snod dang / ril ba dang / bya ma bum rnams ni dge 'dun tshogs pas bgo bar bya'o// mdung shing ring po gang yin pa de dag ni 'dzam bu lta bu'i sku'i gzugs brnyan gyi rgyal mtshan gyi shing bya'o//</text></item>
<item><p>112b4</p><section>'dul ba</section><text>thung ngu gang yin pa de dag ni khar gsil gyi yu bar byas la dge slong rnams la sbyin par bya'o// khye'u dang bu mo ni dge 'dun gyis mi bsgyur te ci rigs pa zhig blangs nas ci bde bar gtang bar bya'o// rkang bzhi pa rnams las glang po che dang / rta dang / rnga mo dang / bong bu dang / dre'u</text></item>
<item><p>112b5</p><section>'dul ba</section><text>rnams ni rgyal po la dbul bar bya'o// ba lang dang / ma he dang / ra dang / lug rnams ni phyogs bzhi'i dge slong gi dge 'dun gyi phyir spyir gzhag ste mi bgo'o// 'thab stan dang / go cha dang / gzhan yang rgyal po la 'os pa gang yin pa thams cad ni rgyal po la dbul bar bya'o//</text></item>
<item><p>112b6</p><section>'dul ba</section><text>mtshon cha rnams bzhag la de rnams gre'u dang / khab dang / khar gsil du brdungs te dge 'dun la brim par bya'o// tshon rnams las tshon rtsi chen po gang kus dang / mtshal dang / mthing shing la sogs pa gang yin pa de dag ni sku'i gzugs brnyan gyi phyir dri gtsang khang du gzhag</text></item>
<item><p>112b7</p><section>'dul ba</section><text>par bya'o// thod lo kor dang / btsag dang / rams ni dge 'dun gyis bgo bar bya'o// chang ni yongs blugs las dong du gzhug par bya ste/ tshwar gyur na longs spyad par bya'o// tshwar ma gyur na dor bar bya'o// dge slong dag nga ston pa yin par khas len pa rnams kyis chang mi sbyin</text></item>
<item><p>113a1</p><section>'dul ba</section><text>zhing tha na rtswa mchog gis kyang mi btung ngo // sman rnams ni nad khang rung bar gzhag par bya zhing de nas dge slong nad pa rnams kyis longs spyad par bya'o// rin po che rnams las mu tig ma gtogs par nor bu dang / bai DUr+ya dang / dung g.yas su 'khyil pa la sogs pa ni cha</text></item>
<item><p>113a2</p><section>'dul ba</section><text>gnyis su byas te/ gcig ni chos la'o// cig shos ni dge 'dun la'o// chos kyi gang yin pa des ni sangs rgyas kyi gsung bri bar bya'o// seng ge'i khri brgyan par bya'o// dge 'dun gyi gang yin pa de ni dge slong rnams kyis bgo bar bya'o// glegs bam rnams las sangs rgyas</text></item>
<item><p>113a3</p><section>'dul ba</section><text>kyi gsung rab kyi glegs bam rnams ni mi bgo bar phyogs bzhi'i dge slong gi dge 'dun gyi ched du spyir mdzod du gzhug par bya'o// phyi rol pa'i bstan bcos kyi glegs bam rnams ni btsongs la bgo bar bya'o// chags rgya ni myur du 'grub par nus pa gang yin pa de ni rdzas 'ged pa'i tshe</text></item>
<item><p>113a4</p><section>'dul ba</section><text>dge slong rnams kyis bgo bar bya'o// mi nus pa gang yin pa de ni phyogs bzhi'i dge slong gi dge 'dun gyi ched du spyir mdzod du gzhug par bya'o// gser dang / dbyig dang / gzhan yang rdungs su byas pa dang / rdungs su ma byas pa gang yin pa de ni cha gsum du byas te/ gcig</text></item>
<item><p>113a5</p><section>'dul ba</section><text>ni sangs rgyas la'o// gnyis pa ni chos la'o// gsum pa ni dge 'dun la'o// sangs rgyas kyi gang yin pa des ni dri gtsang khang dang dbu skra dang sen mo'i mchod rten gyi ral ba dang 'drums pa slar bcos par bya'o// chos kyi gang yin pa des ni sangs rgyas kyi gsung bri bar bya'o//</text></item>
<item><p>113a6</p><section>'dul ba</section><text>seng ge'i khri brgyan par bya'o// dge 'dun gyi gang yin pa de ni dge slong rnams kyis bgo bar bya'o// gleng gzhi ni mnyan yod na'o// gang gi tshe ko sa la'i rgyal po gsal rgyal gyis chu dus ston btsugs pa de'i tshe de na/ dge slong dang / dge slong ma dang / dge bsnyen</text></item>
<item><p>113a7</p><section>'dul ba</section><text>dang / dge bsnyen ma rnams mang du tshogs par gyur to// de'i tshe dge slong khrums stod dge slong mas bkur ba yin pas chu dus ston btsugs pa'i dge slong ma rab tu mang pos tshe dang ldan pa khrums stod la 'di skad ces smras so// 'phags pa chu dus ston</text></item>
<item><p>113b1</p><section>'dul ba</section><text>la spyan 'dren gyis gshegs so// des smras pa/ bdag gi chos gos dang lhung bzed phyir su la bcol/ dge slong ma bcu gnyis sde rnams kyis smras pa/ 'phags pa thugs las chung ngur mdzod cig dang / bdag cag gis gzhag par bgyi'o// des de rnams la gzhag</text></item>
<item><p>113b2</p><section>'dul ba</section><text>pa dang de rnams kyis skye dgu'i bdag mo chen mo la gtad do// skye dgu'i bdag mo chen mos kyang tshe dang ldan pa kun dga' bo la'o// tshe dang ldan pa kun dga' bos kyang gtsug lag khang zhig tu gzhag go// de nas tshe dang ldan pa khrums stod chu dus ston la 'ongs</text></item>
<item><p>113b3</p><section>'dul ba</section><text>pa dang / de na de dge slong ma rnams kyis mgron du bos pa yin pas gcig gis smras pa/ 'phags pa deng bdag gis zhal tshus bgyi'o// gzhan dang gzhan dag gis kyang g.yar tshus la bos so// gzhan dag gis smras pa/ 'phags pa bdag gi gdugs tshod gsol</text></item>
<item><p>113b4</p><section>'dul ba</section><text>cig/ de bzhin du gzhan dang gzhan dag gis kyang smras so// gzhan zhig gis smras pa/ 'phags pa bdag gi dus ma lags pa'i btung ba gsol cig/ de bzhin du gzhan dang gzhan dag gis kyang smras nas des de rnams kyi sems bsrung ba'i phyir g.yar tshus rnams</text></item>
<item><p>113b5</p><section>'dul ba</section><text>las cung zad cung zad blangs de bzhin du dro yang zos/ dus ma yin pa'i btung ba blud pa yang 'thungs pa dang de tseg tseg pa yor langs nas/ de yang lam gyis dub pa des mang por zos pa des ma zhu bar gyur te gsud de shi'o// de dge slong rnams kyis dur khrod du bsregs</text></item>
<item><p>113b6</p><section>'dul ba</section><text>nas chos bsgrags pa byas nas rim gyis gtsug lag khang du lhags so// gos 'ged pas nad g.yog la smras pa/ de'i lhung bzed dang chos gos 'on cig/ des smras pa/ des bcu gnyis sde rnams kyi lag tu bzhag go// de rnams la dris pa dang / smras pa</text></item>
<item><p>113b7</p><section>'dul ba</section><text>bdag cag gis skye dgu'i bdag mo chen mo'i lag tu bzhag go// de nas skye dgu'i bdag mo chen mos smras pa/ bdag gis 'phags pa kun dga' bo la gtad do// tshe dang ldan pa kun dga' bos smras pa/ bdag gis gtsug lag khang che ge mo zhig tu bzhag go zhes pa'i skabs</text></item>
<item><p>114a1</p><section>'dul ba</section><text>de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ shi ba'i yo byad kyi skyin par dge slong kun dga' bo byin gyis brlab par bya'o// byin gyis brlab pa yang 'di ltar bya ste/ gaN+DI brdungs la dge 'dun thams cad</text></item>
<item><p>114a2</p><section>'dul ba</section><text>tshogs shing mthun par gyur pa dang / dge slong gcig gis gsol bar bya'o// 'di ltar bya ste/ gnas mal bsham par byas la gaN+DI brdungs te dris pa'i tshig gis dge slong rnams la yang dag par bgo la/ dge 'dun thams cad tshogs shing mthun par gyur ba dang dge slong gcig</text></item>
<item><p>114a3</p><section>'dul ba</section><text>gis gsol ba byas te las bya'o// dge 'dun btsun pa rnams gsan du gsol/ gnas 'dir dge slong khrums stod gum na de'i lhung bzed dang chos gos/ gos dang gos kyi rin dang bcas pa kun dga' bo'i sug pa na mchis kyis gal te dge 'dun gyi dus la bab cing bzod na</text></item>
<item><p>114a4</p><section>'dul ba</section><text>dge 'dun gyis gnang bar mdzod cig dang / 'di ltar dge 'dun gyis dge slong khrums stod gum pa'i yo byad lhung bzed dang chos gos dang gos kyi rin du bcas pa'i dngos po'i skyin par dge slong kun dga' bo byin gyis brlab par bgyi'o// 'di ni gsol ba'o// sangs rgyas bcom</text></item>
<item><p>114a5</p><section>'dul ba</section><text>ldan 'das la tshe dang ldan pa nye ba 'khor gyis zhus pa/ btsun pa dge slong yang gzhan du gum/ lhung bzed dang chos gos kyang gzhan na mchis/ dngos po'i skyin pa yang gzhan na mchis na de'i chos gos dang lhung bzed gang dbang bar 'gyur lags/ nye ba 'khor dngos po'i skyin</text></item>
<item><p>114a6</p><section>'dul ba</section><text>pa'i dge slong ngam khyim gang na yod pa'o// gleng gzhi ni mnyan yod na'o// de'i tshe dge slong lag gi bla zhig shi'o// dge slong rnams de'i lhung bzed dang chos gos la 'gyod pas ma bgos pa'i skabs de bcom ldan 'das la dge slong rnams kyis gsol pa dang / bcom ldan 'das</text></item>
<item><p>114a7</p><section>'dul ba</section><text>kyis bka' stsal pa/ dge 'dun thams cad bsogs la ci 'dres sam ma 'dres par gyur pa de brtag par bya'o// gal te 'dres te dge 'dun gyi ni mchod rten gyir byas la/ mchod rten gyi ni dge 'dun gyir gyur na/ de lta bu chos dang mi mthun pa yin pas de'i lhung bzed dang</text></item>
<item><p>114b1</p><section>'dul ba</section><text>chos gos dang gos kyi rin dang bcas pa la cha gsum du byas te/ sangs rgyas dang chos dang dge 'dun no// dge 'dun gyi ni dge slong rnams kyis bgo bar bya'o// sangs rgyas kyi ni sangs rgyas la mchod pa dang / dri gtsang khang dang mchod rten gyi lag gi bla'i sar spyad par bya'o//</text></item>
<item><p>114b2</p><section>'dul ba</section><text>dam pa'i chos kyi ni sangs rgyas kyi gsung bri bar bya'o// seng ge'i khri brgyan par bya'o// gal te 'dres par ma gyur na thams cad dge slong rnams kho nas bgo bar bya ste/ de la 'gyod par mi bya'o// gleng gzhi ni mnyan yod na'o// de'i tshe dge slong rab tu mang po dag ljongs rgyu</text></item>
<item><p>114b3</p><section>'dul ba</section><text>zhing dong ba las rim gyis mnyan yod kyi grong khyer dang nye ba zhig tu phyin pa dang de rnams kyi nang nas dge slong cig shi'o// de rnams kyis bsams pa/ gtsug lag khang na 'dug pa'i tshangs pa mtshungs par spyod pa rnams kyang skal ba 'dod par 'gyur du 'ong gis// gtsug lag</text></item>
<item><p>114b4</p><section>'dul ba</section><text>khang gi phyi rol tu bgo bar bya'o snyam pa las/ mnyan yod de na gnas pa'i ba lang rdzi dang / phyugs rdzi dang / rtswa thun dang / shing thun dang / lam gyis 'tsho ba dang / lam gol bas 'tsho ba'i mi rnams kyis kun nas gang zhing de rnams gang dang gang du 'dug nas 'ged par byed</text></item>
<item><p>114b5</p><section>'dul ba</section><text>pa de dang der skye bo'i tshogs chen pos yongs su bskor bar gyur nas de rnams kyis bsams pa/ gtsug lag khang dang nye ba zhig tu bgo'o snyam nas/ de rnams kyis gtsug lag khang dang nye ba zhig tu bgo bar brtsams pa dang dge skos kyis mthong nas smras pa/ tshe dang ldan pa</text></item>
<item><p>114b6</p><section>'dul ba</section><text>dag ci zhig byed/ de rnams kyis ji ltar gyur pa bzhin smras pa dang / des smras pa/ bdag kyang mtshams su 'ongs pa yin na zhes des 'khangs kyang de rnams kyis ma byin pa'i skabs de bcom ldan 'das la dge slong rnams kyis gsol pa dang / bcom ldan 'das kyis</text></item>
<item><p>114b7</p><section>'dul ba</section><text>bka' stsal pa/ mtshams kyi nang la mtshams kyi nang du 'du shes te shi ba'i yo byad 'ged par byed na ma bgos pa nyes par bgos pa yin te/ slar yang mtshams na 'dug pa rnams dang lhan cig bgo bar bya ste/ gzhan du na 'gal tshabs can du 'gyur ro// de bzhin du</text></item>
<item><p>115a1</p><section>'dul ba</section><text>mtshams kyi nang la yid gnyis kyis 'ged par byed na ma bgos pa nyes par bgos pa yin te/ slar yang mtshams na 'dug pa rnams dang lhan cig bgo bar bya ste/ gzhan du na 'gal tshabs can du 'gyur ro// mtshams kyi phyi rol la mtshams kyi nang gi 'du shes</text></item>
<item><p>115a2</p><section>'dul ba</section><text>kyis 'ged par byed na ma bgos pa nyes par bgos pa yin te/ slar yang mtshams na 'dug pa rnams dang lhan cig bgo bar bya ste/ gzhan du na 'gal tshabs can du 'gyur ro// mtshams kyi phyi rol la yid gnyis kyis 'ged par byed na ma bgos pa nyes par bgos pa yin te/ slar yang mtshams na</text></item>
<item><p>115a3</p><section>'dul ba</section><text>'dug pa rnams dang lhan cig bgo bar bya ste/ gzhan du na 'gal tshabs can du 'gyur ro// gleng gzhi ni mnyan yod na'o// de'i tshe dge slong gis dge slong la dge slong gi lag nas chos gos dag bskur ba na dge slong des gang gis bskur ba de la yid gcugs pas spyad pa'i skabs de</text></item>
<item><p>115a4</p><section>'dul ba</section><text>bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ dge slong dag dge slong des yid gcugs par bya ba ma yin pa la yid gcugs par bskyed de/ 'di ltar gang gis bskur ba de la yid gcugs pas spyad do// 'on kyang dge slong</text></item>
<item><p>115a5</p><section>'dul ba</section><text>gis dge slong la dge slong gi lag nas chos gos dag bskur ba na gang la bskur ba de la yid gcugs pas spyad na legs par spyad pa yin no// gang gis bskur ba de la yid gcugs pas spyad na nyes par spyad pa yin no// dge slong gis dge slong la chos gos dag skur bar byed na</text></item>
<item><p>115a6</p><section>'dul ba</section><text>gang la bskur ba de ni shi la gang gis bskur ba de la yid gcugs pas spyad na nyes par spyad pa yin no// gang la bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no// dge slong gis dge slong la chos gos dag skur bar byed pa</text></item>
<item><p>115a7</p><section>'dul ba</section><text>na gang gis bskur ba de ni shi la gang gis bskur ba de'i shi ba'i yo byad du rung bar byin gyis rlob par byed na nyes par byin gyis brlabs pa yin no// dge slong gis dge slong la chos gos dag skur bar byed pa na/ gang la bskur ba des slar bzlog la/ gang gis bskur ba de la yid</text></item>
<item><p>115b1</p><section>'dul ba</section><text>gcugs pas spyad na legs par spyad pa yin no// gang la bskur ba de la yid gcugs pas spyad na nyes par spyad pa yin no// dge slong gis dge slong la chos gos dag skur ba na gang la bskur ba de ni shi la gang la bskur ba de'i shi ba'i yo byad du rung bar byin gyis rlob par byed na</text></item>
<item><p>115b2</p><section>'dul ba</section><text>legs par byin gyis brlabs pa yin no// gang gis bskur ba de'i shi ba'i yo byad du byin gyis rlob par byed na nyes par byin gyis brlabs pa yin no// dge slong gis dge slong la chos gos dag skur bar byed pa na gang la bskur ba des slar bzlog la gang gis bskur ba de yang shi nas gang</text></item>
<item><p>115b3</p><section>'dul ba</section><text>la bskur ba de la yid gcugs pas spyad na nyes par spyad pa yin no// gang la bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no// dge slong gis dge slong la chos gos dag skur bar byed pa na gang la bskur ba des slar bzlog nas</text></item>
<item><p>115b4</p><section>'dul ba</section><text>de shi la/ gang gis skur bar byed pa de yang shi na/ de shi ba'i yo byad du rung bar byin gyis rlob par byed na nyes par byin gyis brlabs pa yin no// gang gis bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no// gos kyi gzhi rdzogs</text></item>
<item><p>115b5</p><section>'dul ba</section><text>so// // sra brkyang gi gzhi'i sdom ni/ gnas bcas pa dang kha cig dang // rdol ba dang ni blings pa dang // dus dang gang zag ma mo'i gzhi// nyi shu dag tu byas pa dang // dgos pa dag ni bcu gnyis te// gnas bcas dbyar gnas dam bcas pa// ston pa lta bar</text></item>
<item><p>115b6</p><section>'dul ba</section><text>'dod pa na// 'dam rdzab kyis ni ngal gyur pa// de la der ni chos gos gnang // sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra bar dbyar bzhugs par zhal gyis bzhes so// de'i tshe dge slong rab tu mang po dag gnas bcas su</text></item>
<item><p>115b7</p><section>'dul ba</section><text>dbyar gnas par dam bcas te dbyar gyi zla ba gsum po dag 'das nas chos gos byas pa dang ldan chos gos zin pa dang ldan nas lhung bzed dang chos gos thogs te/ rtswa stug po dang rdzab chen por tsha bas ngal bar gyur cing rdul gyis lus yog bzhin mnyan yod gang na ba der rgyu zhing song</text></item>
<item><p>116a1</p><section>'dul ba</section><text>ste/ rim gyis rgyu zhing song ba dang mnyan yod du phyin to// de nas dge slong rab tu mang po dag gis chos gos dang lhung bzed mkhos su phab nas rkang pa bkrus te/ bcom ldan 'das gang na ba der dong nas lhags pa dang / bcom ldan 'das kyi zhabs gnyis la</text></item>
<item><p>116a2</p><section>'dul ba</section><text>mgo bos phyag 'tshal te phyogs gcig tu 'dug go// chos nyid kyis sangs rgyas bcom ldan 'das rnams ni glo bur du lhags pa'i dge slong rnams la so so yang dag par dga' bar mdzad pa 'dis so so yang dag par dga' bar mdzad de/ dge slong dag khyed da gzod gnas</text></item>
<item><p>116a3</p><section>'dul ba</section><text>'ongs/ gnas gang du dbyar gnas gnas/ btsun pa bdag cag ni gnas bcas nas da gzod mchis lags te/ bdag cag gnas bcas na dbyar mchis lags so// dge slong dag khyed cag gnas bcas su ci ga bde ba la reg par dbyar gnas sam/ bsod snyoms</text></item>
<item><p>116a4</p><section>'dul ba</section><text>kyis brel bar ma gyur mod/ btsun pa mad par gsol te/ bdag cag gnas bcas su bde ba la reg par dbyar gnas shing bdag cag bsod snyoms kyis kyang brel ba ma mchis lags so// 'on kyang bdag cag lhung bzed dang chos gos thogs te/ rtswa stug po dang rdzab chen</text></item>
<item><p>116a5</p><section>'dul ba</section><text>por tsha bas ngal bar gyur cing rdul gyis lus yog pas ljongs rgyu zhing mchis te/ rim gyis rgyu zhing mchi ba na tshegs chen pos 'dir mchis pa lags so// // 'dul ba gzhi/ bam po drug bcu bdun pa/ bcom ldan 'das kyis dgongs pa/ kye ma nga'i nyan thos rnams</text></item>
<item><p>116a6</p><section>'dul ba</section><text>lhung bzed dang chos gos thogs te rtswa stug po dang rdzab chen por tsha bas ngal bar gyur cing / lus rdul gyis yog pas ljongs rgyu zhing 'gro ba ni nyon mongs kyis/ ma la ngas dge slong rnams reg par gnas par bya ba'i phyir dang / sbyin pa po rnams kyi sbyin pa'i chos longs spyad par bya</text></item>
<item><p>116a7</p><section>'dul ba</section><text>ba'i phyir dge slong rnams la sra brkyang gnang bar bya'o// 'di ltar sra brkyang bting na phan yon lnga yod de zhag bcu las thal na ma yin pa dang / zla ba las thal na ma yin pa dang / nub mo bral na ma yin pa dang / bla gos mthang gos dang bcas pa'i chos gos kyis ljongs rgyur 'gro</text></item>
<item><p>116b1</p><section>'dul ba</section><text>ba dang / chos gos rung ba ma yin pa ji tsam 'dod pa 'chang ba na ma yin pa'o// gzhan yang phan yon lnga yod de/ tshogs shing zan ma yin pa dang / yang yang zan ma yin pa dang / khyim rnams su mgron du ma bos par 'gro na ma yin pa dang / ji tsam 'dod pa'i chos gos btsal</text></item>
<item><p>116b2</p><section>'dul ba</section><text>ba dang / ston zla 'bring po nas dpyid zla ra ba'i bar gyi nang der sra brkyang bting ba rnams kyi rnyed pa yin no snyam du dgongs nas/ dge slong rnams la bka' stsal pa/ dge slong dag de lta bas na ngas rjes su gnang ste/ dge slong rnams bde ba la reg par gnas par bya ba'i phyir dang / sbyin</text></item>
<item><p>116b3</p><section>'dul ba</section><text>pa po rnams kyi sbyin pa'i chos longs spyad par bya ba'i phyir dbyar gnas pa'i dge slong rnams kyis sra brkyang gding bar bya'o// 'di ltar sra brkyang la phan yon lnga yod de/ zhag bcu thal na ma yin pa dang zhes bya ba nas sra brkyang bting ba rnams kyi rnyed pa yin no zhes bya ba'i bar gong ma</text></item>
<item><p>116b4</p><section>'dul ba</section><text>bzhin du'o// bcom ldan 'das kyis sra brkyang gding bar bya'o zhes bka' stsal na/ dge slong rnams kyis sra brkyang ji ltar gding ba ma shes nas/ bcom ldan 'das kyis bka' stsal pa/ dbyar gnas pa'i dge 'dun gyi chos gos kyi rnyed pa yod pa gang yin pa de las gding bar</text></item>
<item><p>116b5</p><section>'dul ba</section><text>bya'o// gding ba ni 'di ltar bya ste/ re zhig thog mar mthun pa'i go bar bya ste/ chos gos 'di ni dbyar gnas pa'i dge 'dun gyi chos gos kyi rnyed pa byung ba lags te/ gal te dge 'dun bzhed na chos gos 'dis dge 'dun gyi sra brkyang gding bar bgyi'o// de nas phyi de nyin</text></item>
<item><p>116b6</p><section>'dul ba</section><text>gnas mal bshams nas gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong gcig gis gsol ba byas te las bya'o// dge 'dun btsun pa rnams gsan du gsol/ chos</text></item>
<item><p>116b7</p><section>'dul ba</section><text>gos 'di ni dbyar gnas pa'i dge 'dun gyi chos gos kyi rnyed pa byung ba lags te/ dge 'dun gyi chos gos 'dis sra brkyang bgyis nas sra brkyang gding par bzhed na/ des na sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/</text></item>
<item><p>117a1</p><section>'dul ba</section><text>gsar pa rnams dang lta smos kyang ci 'tshal bar gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis chos gos 'di sra brkyang du mdzad de/ chos gos 'dis dge 'dun gyi sra brkyang 'dings so// des na</text></item>
<item><p>117a2</p><section>'dul ba</section><text>sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/ gsar pa rnams dang lta smos kyang ci 'tshal/ 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ chos gos 'di ni dbyar gnas</text></item>
<item><p>117a3</p><section>'dul ba</section><text>pa'i dge 'dun gyi rnyed pa byung ba lags la/ dge 'dun yang sra brkyang bgyi bar bzhed de/ dge 'dun gyis chos gos 'di sra brkyang du mdzad pas chos gos 'dis dge 'dun gyi sra brkyang 'dings so// des na sra brkyang bting ba'i gnas nas chas pa la chos gos rnying pa rnams</text></item>
<item><p>117a4</p><section>'dul ba</section><text>dang 'bral ba yang mi 'byung na/ gsar pa rnams dang lta smos kyang ci 'tshal/ tshe dang ldan pa rnams las gang dag chos gos 'di sra brkyang du bgyi zhing chos gos 'dis dge 'dun gyi sra brkyang bting ste/ des na sra brkyang bting ba'i gnas nas chas pa las chos gos rnying pa</text></item>
<item><p>117a5</p><section>'dul ba</section><text>rnams dang 'bral ba yang mi 'byung na/ gsar pa rnams dang lta smos kyang ci 'tshal bar bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis chos gos 'di sra brkyang du mdzad nas chos gos 'dis dge 'dun gyi sra brkyang</text></item>
<item><p>117a6</p><section>'dul ba</section><text>'dings te/ des na sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/ gsar pa rnams dang lta smos kyang ci 'tshal bar dge 'dun gyis bzod cing gnang nas 'di ltar cang mi gsung bas de de bzhin du 'dzin to// de'i 'og tu sra brkyang</text></item>
<item><p>117a7</p><section>'dul ba</section><text>'dings pa'i dge slong bsko bar bya ste/ chos lnga dang ldan pa'i dge slong ni sra brkyang 'dings par ma bskos pa ni bsko bar mi bya zhing bskos ba ni dbyung bar bya'o// lnga gang zhe na/ dbyar gyi ma yin pa dang / dbyar ral ba dang / dbyar phyi mar gnas par dam bcas pa dang / dbyar tha</text></item>
<item><p>117b1</p><section>'dul ba</section><text>dad par gnas pa dang / bslab pa byin pa'o// gzhan yang chos lnga dang ldan na bsko bar mi bya ste/ spo ba pa dang / gzhi nas spo ba pa dang / mgu bar bya ba spyod pa dang / gzhi nas mgu bar bya ba spyod pa dang / gnas nas phyung ba'o// gzhan yang chos lnga dang ldan na bsko bar mi bya</text></item>
<item><p>117b2</p><section>'dul ba</section><text>ste/ 'dun pas 'gro ba dang / zhe sdang gis 'gro ba dang / gti mug gis 'gro ba dang / 'jigs pas 'gro ba dang / sra brkyang bting ba dang ma bting ba mi shes pa'o// yang chos lnga dang ldan pa'i dge slong ni sra brkyang 'dings par ma bskos pa ni bsko bar bya zhing bskos pa ni dbyung</text></item>
<item><p>117b3</p><section>'dul ba</section><text>bar mi bya'o// lnga gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / sra brkyang bting ba dang ma bting ba shes pa'o// bsko ba ni 'di ltar bya ste/ gnas mal bshams te zhes bya ba nas/ dge</text></item>
<item><p>117b4</p><section>'dul ba</section><text>'dun thams cad tshogs shing mthun par gyur pa dang zhes bya ba'i bar gong ma bzhin du ste/ re zhig thog mar spro bar bya ste/ ming 'di zhes bya ba khyod dge 'dun gyi sra brkyang 'dings par spro'am/ gal te spro na des spro'o zhes brjod par bya'o// de'i 'og tu dge slong gcig gis gsol</text></item>
<item><p>117b5</p><section>'dul ba</section><text>bar byas te las bya'o// dge 'dun btsun pa rnams gsan du gsol/ sra brkyang 'dings pa'i dge slong ming 'di zhes bgyi ba 'di dge 'dun gyi sra brkyang 'dings par spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar</text></item>
<item><p>117b6</p><section>'dul ba</section><text>dge 'dun gyis dge slong ming 'di zhes bgyi ba sra brkyang 'dings par bskos te/ sra brkyang 'dings pa ming 'di zhes bgyi ba dge 'dun gyi sra brkyang 'dings par 'gyur ro// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ sra brkyang</text></item>
<item><p>117b7</p><section>'dul ba</section><text>'dings pa ming 'di zhes bgyi ba 'di dge 'dun gyi sra brkyang 'dings par spro na/ de'i slad du dge 'dun gyis ming 'di zhes bgyi ba sra brkyang 'dings par bskos te/ sra brkyang 'dings pa ming 'di zhes bgyi bas dge 'dun gyi sra brkyang 'dings par 'gyur na/ tshe dang ldan pa rnams</text></item>
<item><p>118a1</p><section>'dul ba</section><text>las gang dag ming 'di zhes bgyi ba sra brkyang 'dings par bsko bar bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis bzod cing gnang nas dge 'dun gyis sra brkyang 'dings pa ming 'di zhes bgyi ba dge 'dun gyi sra</text></item>
<item><p>118a2</p><section>'dul ba</section><text>brkyang 'dings par bskos te/ 'di ltar cang mi gsung bas de de bzhin du 'dzin to// de nas gsol bas sra brkyang 'dings pa'i dge slong la sra brkyang sbyin par bya'o// dge 'dun btsun pa rnams gsan du gsol/ dge 'dun gyis chos gos 'di ni sra brkyang du mdzad lags la/</text></item>
<item><p>118a3</p><section>'dul ba</section><text>dge slong ming 'di zhes bgyi ba 'di yang sra brkyang 'dings par bskos lags te/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis dge slong ming 'di zhes bgyi ba la chos gos 'di sra brkyang gi slad du stsal to// 'di</text></item>
<item><p>118a4</p><section>'dul ba</section><text>ni gsol ba'o// ngas dge slong sra brkyang 'dings pa'i kun tu spyod pa'i chos dag bca' bar bya ste/ dge slong sra brkyang 'dings pas sra brkyang la thams cad du thog mar 'gro bar bya ste/ bkru'o// brkyang ngo // dra'o// drub bo// / kha bsgyur ro// chung ngu na khab kyis srubs</text></item>
<item><p>118a5</p><section>'dul ba</section><text>gnyis sam/ gsum yang btsem par bya'o// lan gnyis sam gsum du sems bskyed par bya'o// de nas ston zla 'bring po zla ba yar gyi ngo'i tshes bco lnga la go bar bya ste/ tshe dang ldan pa dag sang kho bo sra brkyang 'dings kyis khyed cag so so'i chos gos sngags phyung shig/ de</text></item>
<item><p>118a6</p><section>'dul ba</section><text>nas sra brkyang 'dings pa'i dge slong gis sra brkyang dri dang me tog gis gtor zhing dri zhim po'i bdug pas bdugs nas gnas mal bshams te gaN+DI brdungs nas dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang</text></item>
<item><p>118a7</p><section>'dul ba</section><text>rgan pa'i mthar gzhag par bya'o// de nas rgan pa'i mthar 'dug nas sra brkyang blangs te/ dge 'dun btsun pa rnams gsan du gsol/ dge 'dun gyis chos gos 'di ni sra brkyang du mdzad la/ bdag dge slong ming 'di zhes bgyi ba yang sra brkyang 'dings par bskos te/ sra brkyang</text></item>
<item><p>118b1</p><section>'dul ba</section><text>'dings pa bdag ming 'di zhes bgyi bas chos gos 'dis dge 'dun gyi sra brkyang 'dings par 'gyur ro// gding ngo // bting ngo // de skad lan gnyis lan gsum du brjod par bya'o// de nas bting nas dge 'dun gyi gnas brtan gyi mdun du 'dug ste 'di skad ces gnas brtan</text></item>
<item><p>118b2</p><section>'dul ba</section><text>dgongs su gsol/ chos gos 'di ni dge 'dun gyis sra brkyang du mdzad la/ bdag ming 'di zhes bgyi ba yang sra brkyang 'dings par bskos pa lags te/ bdag gis chos gos 'dis dge 'dun gyi sra brkyang bting lags so zhes brjod par bya'o// des legs par</text></item>
<item><p>118b3</p><section>'dul ba</section><text>bting ngo // shin tu bting ste/ 'di la rnyed pa dang phan yon yod pa gang yin pa de ni bdag cag gi yin no zhes brjod par bya zhing de bzhin du lan gnyis lan gsum du dge 'dun gsar bu'i bar du thams cad kyis legs par bting ngo // shin tu bting ste/ 'di la rnyed</text></item>
<item><p>118b4</p><section>'dul ba</section><text>pa dang phan yon yod pa gang yin pa de ni bdag cag gi yin no zhes brjod par bya'o// sra brkyang 'dings pa'i dge slong gis sra brkyang thogs te chab khung sar ma yin/ snams phyi sar ma yin te/ tshang bang du 'jug par mi bya'o// mtshams kyi phyi rol tu 'gro bar mi bya'o//</text></item>
<item><p>118b5</p><section>'dul ba</section><text>gal te song na der gnas par mi bya'o// sra brkyang 'dings pa'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro// de nas sra brkyang 'dings pa'i dge slong gis dpyid zla ra ba yar gyi ngo'i tshes</text></item>
<item><p>118b6</p><section>'dul ba</section><text>bco lnga la yang go bar bya ste/ tshe dang ldan pa dag sang kho bo sra brkyang 'byin gyis khyed cag so so'i chos gos rnams byin gyis rlobs shig/ de la rnyed pa byung ba gang yin pa de ni dge 'dun gyis bgo bar bya'o// sangs rgyas bcom ldan 'das la tshe dang ldan pa nye ba 'khor</text></item>
<item><p>118b7</p><section>'dul ba</section><text>gyis zhus pa/ btsun pa du zhig gi sra brkyang ma bting lags/ nye ba 'khor lnga'i ste/ dbyar gyi ma yin pa dang / dbyar ral ba dang / dbyar phyi mar gnas par dam bcas pa dang / dbyar tha dad par gnas par dam bcas pa dang / sra brkyang de 'dings pa na mngon sum</text></item>
<item><p>119a1</p><section>'dul ba</section><text>du ma gyur pa'i'o// gzhan yang 'di lnga'i ma bting ba yin te/ spo ba pa dang / spo ba spyad zin pa dang / mgu bar bya ba spyod pa dang / mgu bar bya ba spyad zin pa dang / bslab pa byin pa'i'o// btsun pa du zhig gi rnyed pa mchis la phan yon ma mchis</text></item>
<item><p>119a2</p><section>'dul ba</section><text>lags/ nye ba 'khor lnga'i ste/ dbyar gyi ma yin pa dang / dbyar ral ba dang / dbyar phyi mar gnas par dam bcas pa dang / dbyar tha dad par gnas par dam bcas pa dang / sra brkyang de 'dings pa na mngon sum du ma gyur pa'i'o// gzhan yang lnga po 'di dag gi ste/</text></item>
<item><p>119a3</p><section>'dul ba</section><text>spo ba pa dang / spo ba spyad zin pa dang / mgu bar bya ba spyod pa dang / mgu bar bya ba spyad zin pa dang / bslab pa byin pa'i'o// btsun pa du zhig gi rnyed pa yang ma mchis la phan yon yang ma mchis lags/ nye ba 'khor lnga'i ste/ ma mthong bas gnas nas phyung ba dang / phyir</text></item>
<item><p>119a4</p><section>'dul ba</section><text>mi byed pas gnas nas phyung ba dang / sdig pa'i lta bar song ba ma bor bas gnas nas phyung ba dang / dbyar tha dad par gnas pa dang / dge 'dun bye na chos ma yin pa'i phyogs pa'i'o// dge slong rab tu mang po dag ljongs rgyu zhing dong ba na chom rkun pa rnams kyis bcom</text></item>
<item><p>119a5</p><section>'dul ba</section><text>nas de dag rim gyis mnyan yod du phyin pa dang / dge slong rnams kyis mthong nas tshe dang ldan pa dag 'ongs pa legs so// 'ongs pa legs so// ji ga bde bar spyad dam/ tshe dang ldan pa dag bde bar spyad pa ni ci 'dra ba zhig/ bdag cag ni chom rkun pa rnams kyis</text></item>
<item><p>119a6</p><section>'dul ba</section><text>bcom mo// tshe dang ldan pa dag bdag cag la rnyed pa mang du byung ste/ gal te sra brkyang phyung na khyed la chos gos kyi bgo bsha' bya ba zhig ces pa'i skabs de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ de lta bas na ngas rjes</text></item>
<item><p>119a7</p><section>'dul ba</section><text>su gnang ste/ chom rkun pa dag gis bcom pa'i dge slong rnams kyi phyir sra brkyang dbyung bar bya'o// dbyung ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par</text></item>
<item><p>119b1</p><section>'dul ba</section><text>gyur pa dang / dge slong gcig gis gsol ba byas te las bya'o// dge 'dun btsun pa rnams gsan du gsol/ gnas 'dir dge 'dun mthun pas 'di srid du sra brkyang bting ba las/ dge slong rab tu mang po chom rkun pa dag gis bcom nas lhags na/ gal te dge 'dun</text></item>
<item><p>119b2</p><section>'dul ba</section><text>gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis dge slong chom rkun gyis bcom pa rnams kyi slad du sra brkyang 'byin par mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/</text></item>
<item><p>119b3</p><section>'dul ba</section><text>gnas 'dir dge 'dun mthun pas 'di srid du sra brkyang bting ba las/ dge slong rab tu mang po chom rkun pa dag gis bcom nas lhags te/ dge 'dun gyis dge slong chom rkun pa dag gis bcom pa rnams kyi slad du sra brkyang 'byin par mdzad na/ tshe dang ldan pa dag las</text></item>
<item><p>119b4</p><section>'dul ba</section><text>gang dag dge slong chom rkun pa dag gis bcom pa rnams kyi phyir sra brkyang 'byin par bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis bzod cing gnang nas dge 'dun gyis dge slong chom rkun pa dag gis bcom pa</text></item>
<item><p>119b5</p><section>'dul ba</section><text>rnams kyi slad du sra brkyang 'byin par mdzad de/ gang gi slad du mi gsung pas de de bzhin du 'dzin to// de nas rnyed pa byung ba gang yin pa de bgo bar bya ste/ bgos nas gang 'dod pa des rang gi skal ba las chom rkun pa dag gis bcom pa'i dge slong rnams la bgo bsha'</text></item>
<item><p>119b6</p><section>'dul ba</section><text>bya'o// // sdom la/ rdol ba dang ni sril zos dang // mtha' skor lhan rlo lhan dang // gso ma'i seng ras zegs pa dang // rnyings dang spangs dang dengs pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa chos gos</text></item>
<item><p>119b7</p><section>'dul ba</section><text>rdol bas sra brkyang gding du rung lags sam/ nye ba 'khor mi rung ngo // btsun pa chos gos srog chags kyis 'tshal ba dang / chos gos chag btab pa dang / chos gos lhan pa rlo bos btab pa dang / chos gos lhan can dang / gso ma'i seng ras kyi chos</text></item>
<item><p>120a1</p><section>'dul ba</section><text>gos dang / chos gos zegs pa dang / chos gos rnyings pa dang / chos gos spangs pa dang / chos gos dengs pas sra brkyang gding du rung lags sam/ nye ba 'khor mi rung ngo // // sdom la/ blings dang dus ma yin pa dang // gang zag gi ni chos gos</text></item>
<item><p>120a2</p><section>'dul ba</section><text>gsum// mi rung ba dang ma dras dang // khru lngar ma chog mi bya dang // blo mthun min dang mi gding dang // mtshams kyi phyi rol mi skye'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa blings pa'i chos gos kyis sra brkyang gding du</text></item>
<item><p>120a3</p><section>'dul ba</section><text>rung lags sam/ nye ba 'khor mi rung ngo // btsun pa dus ma lags pa'i chos gos dang / gang zag gi snam sbyar dang / bla gos dang mthang gos dang / mi rung ba'i chos gos dang / ma dras pa dang / khru lngar ma mchis pa dang / blo mthun par ma bgyis pa'i chos gos</text></item>
<item><p>120a4</p><section>'dul ba</section><text>dang / sra brkyang 'dings pa ma bskos pa dang / mtshams kyi slad rol tu blo mthun par bgyis pa'i chos gos kyi sra brkyang dang / mtshams kyi slad rol tu bskos pa'i sra brkyang 'dings pas sra brkyang gding du rung lags sam/ nye ba 'khor mi rung ngo // // sdom la/ dus</text></item>
<item><p>120a5</p><section>'dul ba</section><text>kyi nang ni zla ba gsum// gsar pa dang ni brtags pa nyid// phongs pa dang ni gso ma'i ras// gang zag gi ni chos gos gsum// btsun pa dus kyi chos gos kyis dge 'dun gyi sra brkyang gding du rung lags sam/ nye ba 'khor rung ngo // btsun pa dgung zla gsum 'das nas dge</text></item>
<item><p>120a6</p><section>'dul ba</section><text>'dun gyi chos gos kyi rnyed pa gang lags pa des sra brkyang gding du rung lags sam/ nye ba 'khor rung ngo // chos gos sar pa rung ngo // sar pa brtags pa rung ngo // phongs pa'i chos gos rung ngo // gso ma'i seng ras snam sbyar mi rung ngo // btsun pa gang zag gi snam sbyar gyis sra brkyang</text></item>
<item><p>120a7</p><section>'dul ba</section><text>gding du rung lags sam/ nye ba 'khor gal te dge 'dun la phul bar gyur na rung ngo // bla gos dang mthang gos kyang de bzhin no// // sdom la/ gang zag gi dang khyim pa'i dang // khru lnga pa dang khru lnga'i lhag/ blo mthun byas pa'i gding ba dang // mtshams kyi nang nyid skye ba'o// btsun pa gang</text></item>
<item><p>120b1</p><section>'dul ba</section><text>zag gi chos gos kyis sra brkyang gding du rung lags sam/ mi rung ngo // gal te dge 'dun la phul bar gyur na'o// khyim pa'i gos kyis mi rung ngo // gal te dge 'dun la phul bar gyur na rung ngo // khru lnga pas rung ngo // khru lnga las lhag pa rung ngo // blo mthun par byas pa'i sra</text></item>
<item><p>120b2</p><section>'dul ba</section><text>brkyang gi chos gos dang / sra brkyang 'dings pas rung ngo // mtshams kyi nang du blo mthun par byas pa'i sra brkyang gi chos gos kyis rung ngo // mtshams kyi nang du sra brkyang 'dings pa bskos pas rung ngo // ma mo brgyad kyi gzhis sra brkyang phyung bar gyur te/ brgyad gang zhe na/ song</text></item>
<item><p>120b3</p><section>'dul ba</section><text>ba dang / rdzogs pa dang / nges pa dang / nyams pa dang / thos pa dang / mtshams 'das pa dang / re thag chad pa dang / brgyad pa ni sra brkyang phyung ba nyid de/ song ba'i mtha' can gyis sra brkyang phyung ba dang / rdzogs pa'i mtha' can dang / nges pa'i mtha' can dang /</text></item>
<item><p>120b4</p><section>'dul ba</section><text>nyams pa'i mtha' can dang / thos pa'i mtha' can dang / mtshams 'das pa dang / re thag chad pa dang / brgyad pa ni sra brkyang phyung zin pa nyid yin no// song ba'i mtha' can gyi sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma byas</text></item>
<item><p>120b5</p><section>'dul ba</section><text>chos gos ma zin par chos gos dang lhung bzed blangs te/ phyir mi 'ong bar mtshams kyi phyi rol du song ba de'i ni song ba'i mtha' can gyi sra brkyang phyung ba yin no// rdzogs pa'i mtha' can gyi sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma</text></item>
<item><p>120b6</p><section>'dul ba</section><text>byas chos gos ma zin par mtshams kyi phyi rol du song nas phyir 'ong zhing chos gos bya'o snyam pa las de 'di snyam du sems te/ bdag slar mi 'ong ste 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no// nges pa'i mtha' can gyi sra brkyang phyung</text></item>
<item><p>120b7</p><section>'dul ba</section><text>ba gang zhe na/ 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/ slar mi 'ong zhing chos gos kyang mi bya'o snyam pa de'i ni nges pa'i</text></item>
<item><p>121a1</p><section>'dul ba</section><text>mtha' can gyi sra brkyang phyung ba yin no// nyams pa'i mtha' can gyi sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du</text></item>
<item><p>121a2</p><section>'dul ba</section><text>sems te slar yang mi 'ong la chos gos kyang mi bya'o snyam nas/ des de rtsom zhing brtsams pa dang / nyams pa de'i ni nyams pa'i mtha' can gyi sra brkyang phyung ba yin no// thos pa'i mtha' can gyi sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma</text></item>
<item><p>121a3</p><section>'dul ba</section><text>byas chos gos ma zin par mtshams kyi phyi rol du song nas slar 'ongs te chos gos bya'o snyam pa las/ dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so// thos nas kyang legs par phyung ngo // shin tu phyung ngo zhes rjes su yi rang ba byas</text></item>
<item><p>121a4</p><section>'dul ba</section><text>pa de'i ni thos pa'i mtha' can gyi sra brkyang phyung ba yin no// mtshams 'das pa pa'i sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma byas chos gos ma zin par phyir 'ong ngam mi 'ong snyam pa las/ mtshams kyi phyi rol tu song ba</text></item>
<item><p>121a5</p><section>'dul ba</section><text>de'i ni mtshams 'das pa pa'i sra brkyang phyung ba yin no// re thag chad pa pa'i sra brkyang phyung ba gang zhe na/ 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las/ de'i chos</text></item>
<item><p>121a6</p><section>'dul ba</section><text>gos re ba gang yin pa de thams cad du chad pa de'i ni re thag chad pa pa'i sra brkyang phyung ba yin no// brgyad pa sra brkyang phyung ba nyid gang zhe na/ 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song ba las de yang slar 'ongs shing sra</text></item>
<item><p>121a7</p><section>'dul ba</section><text>brkyang phyung ba nyams su myong ba de'i ni brgyad pa sra brkyang phyung ba nyid yin no// // sdom la/ ma byas pa ni nyi shu dang // brtsams pa dag ni nyi shu dang // re ba yod pa nyi shu dang // re ba med pa nyi shu yin// 'di lta ste/ dge slong sra brkyang bting ba'i gnas nas chos gos ma byas chos gos ma zin</text></item>
<item><p>121b1</p><section>'dul ba</section><text>par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/ slar mi 'ong mod kyi 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no// 'di lta ste/ dge slong sra brkyang bting ba'i gnas nas chos gos ma byas</text></item>
<item><p>121b2</p><section>'dul ba</section><text>chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/ slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos</text></item>
<item><p>121b3</p><section>'dul ba</section><text>ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las des de rtsom zhing de'i brtsams pa nyams pa de'i ni nyams pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos</text></item>
<item><p>121b4</p><section>'dul ba</section><text>ma zin par mtshams kyi phyi rol du song nas slar 'ong zhing chos gos bya'o snyam pa las dge 'dun mthun pas sra brkyang phyung la/ des dge 'dun mthun pas sra brkyang phyung ngo zhes thos so// thos nas kyang legs par phyung ngo // shin tu phyung ngo zhes rjes su yi rang ba byas pa de'i ni thos</text></item>
<item><p>121b5</p><section>'dul ba</section><text>pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las/ de der song nas 'di snyam du sems te/ slar mi 'ong zhing 'on kyang</text></item>
<item><p>121b6</p><section>'dul ba</section><text>chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de der song nas de 'di snyam</text></item>
<item><p>121b7</p><section>'dul ba</section><text>du sems te/ slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam</text></item>
<item><p>122a1</p><section>'dul ba</section><text>pa las/ de der song nas rtsom zhing de'i brtsams pa nyams pa de'i ni nyams pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos</text></item>
<item><p>122a2</p><section>'dul ba</section><text>gos bya'o snyam pa las/ dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so// thos nas kyang legs par phyung ngo // shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no// 'di lta ste dge slong</text></item>
<item><p>122a3</p><section>'dul ba</section><text>sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las de 'di snyam du sems te/ slar mi 'ong zhing 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba</text></item>
<item><p>122a4</p><section>'dul ba</section><text>yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/ de der song nas 'di snyam du sems te/ slar mi 'ong zhing chos gos kyang mi bya'o</text></item>
<item><p>122a5</p><section>'dul ba</section><text>snyam pa de'i ni nges pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las des de rtsom zhing de'i brtsams pa</text></item>
<item><p>122a6</p><section>'dul ba</section><text>nyams pa de'i ni nyams pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/ dge 'dun mthun pas</text></item>
<item><p>122a7</p><section>'dul ba</section><text>sra brkyang phyung la des dge 'dun mthun pas sra brkyang phyung ngo zhes thos so// thos nas kyang legs par phyung ngo // shin tu phyung ngo zhes rjes su yi rang bar byas pa de'i ni thos pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos</text></item>
<item><p>122b1</p><section>'dul ba</section><text>gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/ de der song nas 'di snyam du sems te/ slar mi 'ong ste 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no// 'di</text></item>
<item><p>122b2</p><section>'dul ba</section><text>lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/ de der song nas 'di snyam du sems te/ slar mi 'ong zhing chos gos kyang mi bya'o snyam pa de'i ni nges pa'i mtha' can</text></item>
<item><p>122b3</p><section>'dul ba</section><text>gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol tu song nas slar 'ong zhing chos gos bya'o zhes sems la bzhag pa las/ de der song nas rtsom zhing de'i brtsams pa nyams pa de'i ni nyams pa'i</text></item>
<item><p>122b4</p><section>'dul ba</section><text>mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/ dge 'dun mthun pas sra brkyang phyung la des dge</text></item>
<item><p>122b5</p><section>'dul ba</section><text>'dun mthun pas sra brkyang phyung ngo // zhes thos so// thos nas kyang legs par phyung ngo // shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no// 'di lta ste/ dge slong sra brkyang bting ba'i gnas nas chos gos ma byas chos</text></item>
<item><p>122b6</p><section>'dul ba</section><text>gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/ de 'di snyam du sems te/ slar mi 'ong ste 'on kyang chos gos ni bya'o// snyam pa de'i ni rdzogs pa'i mtha' can gyi sra brkyang phyung ba yin no// 'di lta ste/ dge</text></item>
<item><p>122b7</p><section>'dul ba</section><text>slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/ de 'di snyam du sems te/ slar mi 'ong zhing chos gos kyang mi bya'o snyam pa de'i ni nges pa'i</text></item>
<item><p>123a1</p><section>'dul ba</section><text>mtha' can gyi sra brkyang phyung ba yin no// 'di lta ste/ dge slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/ des de rtsom zhing de'i</text></item>
<item><p>123a2</p><section>'dul ba</section><text>brtsams pa nyams pa de'i ni nyams pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/ dge</text></item>
<item><p>123a3</p><section>'dul ba</section><text>'dun mthun pas sra brkyang phyung la des dge 'dun mthun pas sra brkyang phyung ngo // zhes thos so// thos nas kyang legs par phyung ngo // shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas</text></item>
<item><p>123a4</p><section>'dul ba</section><text>nas chos gos ma byas chos gos ma zin par mtshams kyi phyi rol du song nas zhes bya ba thams cad brjod par bya'o// 'on kyang snga ma'i nyi shu la ni chos gos ma byas chos gos ma zin par zhes bya'o// 'dir ni chos gos ma zin pa zhes bya ba bor te/ chos gos brtsams pa zhes bya ba</text></item>
<item><p>123a5</p><section>'dul ba</section><text>bcug ste rnam pa 'dis nyi shu pa gzhan bya'o// 'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa'i re ba yod pa las de 'di snyam du sems te slar mi 'ong ste 'on kyang chos gos ni</text></item>
<item><p>123a6</p><section>'dul ba</section><text>bya'o snyam pa de'i ni rdzogs pa'i mtha' can gyi sra brkyang phyung ba yin te/ re ba yod pa zhes bya ba'i khyad par 'dis snga ma bzhin du nyi shu pa gzhan bya'o// 'di lta ste dge slong sra brkyang bting ba'i gnas nas chos gos ma byas chos gos ma zin par slar 'ong zhing chos gos bya'o snyam pa'i re</text></item>
<item><p>123a7</p><section>'dul ba</section><text>ba med par mtshams kyi phyi rol du song ba las de 'di snyam du sems te/ slar mi 'ong zhing 'on kyang chos gos ni bya'o// snyam pa de'i ni rdzogs pa'i mtha' can gyi sra brkyang phyung ba yin te/ re ba med pa zhes bya ba'i khyad par 'dis snga ma bzhin du nyi shu pa gzhan bya'o// // sdom la/</text></item>
<item><p>123b1</p><section>'dul ba</section><text>bya ba dag ni bcu gnyis dang // btsal ba dang ni de bzhin gzhan// yul la lngar ni bya ba ste// gnas la yang ni lnga yin no// 'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol du song nas slar 'ong zhing chos</text></item>
<item><p>123b2</p><section>'dul ba</section><text>gos bya'o snyam pa las de 'di snyam du sems te/ slar mi 'ong ste 'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol</text></item>
<item><p>123b3</p><section>'dul ba</section><text>du song nas slar 'ong zhing chos gos bya'o snyam pa las de 'di snyam du sems te/ slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par bya ba</text></item>
<item><p>123b4</p><section>'dul ba</section><text>zhig la mtshams kyi phyi rol du song nas slar 'ong zhing chos gos bya'o snyam pa las/ des de rtsom zhing de brtsams pa las nyams pa de'i ni nyams pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par</text></item>
<item><p>123b5</p><section>'dul ba</section><text>bya ba zhig la mtshams kyi phyi rol du song nas slar 'ong zhing chos gos bya'o snyam pa las dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so// thos nas kyang legs par phyung ngo // shin tu phyung ngo zhes rjes su yi rang ba byas pa de'i ni</text></item>
<item><p>123b6</p><section>'dul ba</section><text>thos pa'i mtha' can gyi sra brkyang phyung ba yin no// 'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol du song nas slar 'ong zhing chos gos bya'o snyam pa las/ de der song nas 'di snyam du sems te/ slar mi 'ong ste</text></item>
<item><p>123b7</p><section>'dul ba</section><text>'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no// der song nas zhes bya ba'i khyad par 'dis rdzogs pa'i mtha' can gsungs pa ji lta ba bzhin du nges pa'i mtha' can dang / nyams pa'i mtha' can dang / thos pa'i mtha' can yang de bzhin</text></item>
<item><p>124a1</p><section>'dul ba</section><text>no// 'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig gi ched la mtshams kyi phyi rol du song nas ci slar 'ong ngam 'on te slar mi 'ong zhes sems la the tshom za ba las/ de 'di snyam du sems te slar mi 'ong ste 'on</text></item>
<item><p>124a2</p><section>'dul ba</section><text>kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no// sems la the tshom za bas rdzogs pa'i mtha' can gsungs pa ji lta bar nges pa'i mtha' can dang / nyams pa'i mtha' can dang / thos pa'i mtha' can yang de bzhin no// 'di lta ste dge slong sra brkyang</text></item>
<item><p>124a3</p><section>'dul ba</section><text>bting ba'i gnas nas chos gos ma byas chos gos ma zin par btsal ba zhig la mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/ slar mi 'ong ste 'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no//</text></item>
<item><p>124a4</p><section>'dul ba</section><text>btsal ba zhes bya ba'i khyad par 'dis snga ma bzhin du bcu gnyis pa gzhan no// 'di lta ste dge slong sra brkyang bting ba'i gnas nas chos gos ma byas chos gos ma zin par slar mi 'ong bar yul ltar mtshams kyi phyi rol du song ba de'i ni song ba'i mtha' can gyi sra brkyang phyung ba yin no// 'di</text></item>
<item><p>124a5</p><section>'dul ba</section><text>lta ste dge slong sra brkyang bting ba'i gnas nas chos gos ma byas chos gos ma zin par yul ltar mtshams kyi phyi rol du song nas ci slar 'ong ngam 'on te slar mi 'ong zhes sems la the tshom za ba las de 'di snyam du sems te slar mi 'ong ste 'on kyang chos gos ni bya'o// snyam pa de'i ni</text></item>
<item><p>124a6</p><section>'dul ba</section><text>rdzogs pa'i mtha' can gyi sra brkyang phyung ba yin te/ nges pa'i mtha' can dang / nyams pa'i mtha' can dang / thos pa'i mtha' can yang de bzhin no// yul lta ba'i lnga ji lta bar gnas lta ba'i lnga yang de bzhin no// sra brkyang gi gzhi rdzogs so// // 'dul ba gzhi/ bam</text></item>
<item><p>124a7</p><section>'dul ba</section><text>po drug bcu brgyad pa/ kau shAm+bI'i gzhi'i sdom ni/ kau shAm+bIr ni 'thab krol gyi// dge slong rtsod pa sna tshogs dang // khre'u dang rtsod par byed pa dang // ring po len gyi spyod pa dang // ngan spong lan tshwa khang pa dang // srung dang tshal stug glang chen dang // ma 'gags pas ni nges byas dang // mnyan</text></item>
<item><p>124b1</p><section>'dul ba</section><text>yod du ni zhi bar byas// sangs rgyas bcom ldan 'das kau shAm+bI'i dbyangs ldan gyi kun dga' ra ba na bzhugs so// de'i tshe kau shAm+bI'i dge slong gdug pa rnam par gnon pa/ mdo sde 'dzin pa/ 'dul ba 'dzin pa/ ma mo 'dzin pa zhig yod de/ de'i grogs byed pa'i dge slong mang po yang gdug pa rnam par</text></item>
<item><p>124b2</p><section>'dul ba</section><text>gnon pa/ mdo sde 'dzin pa/ 'dul ba 'dzin pa/ ma mo 'dzin pa yin no// yangs pa can na yangs pa can gyi dge slong gdug pa rnam par gnon pa/ mdo sde 'dzin pa/ 'dul ba 'dzin pa/ ma mo 'dzin pa zhig yod de/ de'i grogs byed pa'i dge slong mang po yang gdug pa rnam par gnon pa/</text></item>
<item><p>124b3</p><section>'dul ba</section><text>mdo sde 'dzin pa/ 'dul ba 'dzin pa/ ma mo 'dzin pa yin no// de nas yangs pa can gyi dge slong dus gzhan zhig na ljongs rgyu zhing song ba dang kau shAm+bIr phyin te/ de lam gyis dub pa ngal bsos nas kau shAm+bI'i dge slong gi drung du song ste phyin pa dang / phan tshun so so yang dag par dga'</text></item>
<item><p>124b4</p><section>'dul ba</section><text>bar byas nas mdo sde dang / 'dul ba dang / chos mngon pa rnams gtan la dbab par brtsams te/ de nas gcig gis smras pa/ mdo sde 'di ni 'di skad du gdon par bya ste/ mdo sde 'di'i don ni 'di yin no// cig shos kyis smras pa/ mdo sde 'di ni de skad du gdon par mi bya ste/</text></item>
<item><p>124b5</p><section>'dul ba</section><text>mdo sde 'di'i don ni 'di ma yin no// kho bo'i ni rigs so// khyod kyi ni mi rigs so// kho bo'i ni 'brel ba yin no// khyod kyi ni 'brel ba ma yin no zhes de gnyis phan tshun du ma mthun par gyur nas kau shAm+bI'i dge slong gis yangs pa can gyi dge slong la klan ka btsal ba lhur len cing 'dug</text></item>
<item><p>124b6</p><section>'dul ba</section><text>go// dge 'dun gyis kyang 'di lta bu'i khrims su bca' ba byas te/ gang gis khrus kyi bum pa chu 'gribs pa dang / nyung ba dang / chu med par mthong ba des chus bkang ste gnas ji lta ba bzhin du gzhag par bya ba'am/ dge skos la khrus kyi bum pa stong par 'dug go zhes</text></item>
<item><p>124b7</p><section>'dul ba</section><text>bsgo bar bya'o// gal te bdag nyid kyis ma bkang ngam dge skos la ma bsgos par gyur na de ni ma gus pa yin te/ ma gus pa'i phyir de bdag cag gis ltung byed kyi ltung ba 'chags su gzhug go zhes byas so// ji tsam na khyim bdag cig gis sangs rgyas la sogs pa</text></item>
<item><p>125a1</p><section>'dul ba</section><text>dge slong gi dge 'dun khyim du gdugs tshod la spyan drangs so// de na dge slong kha cig ni zas la dong ngo // kha cig ni 'gro bar chas so// yangs pa can gyi dge slong khrus kyi bum pa blangs nas snam phyi sar zhugs pa dang / de'i lhan cig gnas pas ltar 'ongs</text></item>
<item><p>125a2</p><section>'dul ba</section><text>nas sgra phyung ba/ mkhan po dge slong kha cig ni zas la dong lags so// kha cig ni 'dong bar chas kyis tshur spyon bzhud do// de de dang lhan cig khrus kyi bum pa gnas gcig tu bzhag ste chas so// kau shAm+bI'i dge slong de yang phyogs de nyid du phyin pa dang / de nas yangs pa can gyi dge slong</text></item>
<item><p>125a3</p><section>'dul ba</section><text>des khrus kyi bum pa blangs te gtsug lag khang du 'jug par bsams pa dang lhan cig gnas pas smras pa/ mkhan po gar bzhud/ des smras pa/ bu kho bo la kau shAm+bI'i dge slong 'di klan ka tshol bas khrus kyi bum pa 'gengs su 'gro'o// ci 'di thams cad kyi thams cad du stong ngam/ thams</text></item>
<item><p>125a4</p><section>'dul ba</section><text>cad kyi thams cad du stong pa ma yin mod kyi/ 'on kyang chu 'dis chu'i bya ba byed mi nus so// mkhan po thams cad kyi thams cad du stong par ma gyur pas 'tshal te/ bdag cag ni mkhan po'i phyogs dang / dpung dang / grogs bgyid pa lags kyis tshur spyon bzhud do// des de nyid du</text></item>
<item><p>125a5</p><section>'dul ba</section><text>bzhag nas de dang lhan cig tu dong ngo // kau shAm+bI'i dge slong gis mthong nas khrus kyi bum pa de la mnams so// de nas mi bzod pa skyes te mjal to zhes byas nas khrus kyi bum pa bkang ste chu'i bya ba byas nas song ngo // de nas zan zos nas dge slong gi dge 'dun gtsug lag khang du lhags pa</text></item>
<item><p>125a6</p><section>'dul ba</section><text>dang / dge slong rnams la bsgrags pa/ tshe dang ldan pa dag yangs pa can gyi dge slong des dge 'dun gyi nang khrims dral to// de nas rgan rims ji lta ba bzhin du gdud pa byas nas rim gyis de'i drung du son pa dang / smras pa/ tshe dang ldan pa skabs phye shig/ ltung ba rigs lnga la skabs</text></item>
<item><p>125a7</p><section>'dul ba</section><text>phye'o// khyod la de ring ltung ba byung gis ltung ba yang slar chos bzhin du gyis shig/ ltung ba ma mthong ngo // dge 'dun gyis khrims su bca' ba gang gis khrus kyi bum pa chu 'gribs pa dang / chu nyung ba dang / chu med pa mthong na bdag nyid kyis chus bkang ste/ gnas ji lta ba bzhin du gzhag</text></item>
<item><p>125b1</p><section>'dul ba</section><text>par bya ba'am/ dge skos la tshe dang ldan pa khrus kyi bum pa stong par 'dug go zhes bsgo bar bya'o// bdag nyid kyis kyang ma bkang la dge skos la yang ma bsgo na de ni ma gus pa yin te/ ma gus pa'i phyir de bdag cag gis ltung byed kyi ltung ba 'chags su gzhug go zhes bcas pa ma</text></item>
<item><p>125b2</p><section>'dul ba</section><text>yin nam/ des smras pa/ de ha cang stong pa ma yin no// stong par ma gyur kyang rung ste/ chu des chu'i bya ba byed mi nus so// des cang mi smra bar 'dug go// kau shAm+bI'i dge slong ni kau shAm+bI na gnyug ma pa dang 'khor mang po yin pas des de la nan gyis gnas nas dbyung ba'i las byas pa dang /</text></item>
<item><p>125b3</p><section>'dul ba</section><text>yangs pa can gyi dge slong rnams 'khrugs par gyur nas/ de na kau shAm+bI'i dge slong rnams dang 'thab krol dang / mtshang 'dru ba dang / rtsod pa dang / 'gyed pa byung bar gyur te/ 'di lta ste ltung ba byung ngo zhe'am/ ltung ba ma byung ngo zhe'am/ gnas nas phyung ba yin no zhe'am/ gnas nas phyung ba ma yin no</text></item>
<item><p>125b4</p><section>'dul ba</section><text>zhes/ gang yang ltung ba byung ba dang / ltung ba med pa dang / gnas nas dbyung ba dang / gnas nas dbyung ba ma yin pa la gnas nas phyung ba gang yin pa de ni chos ma yin pa las 'khrugs pa gzhag par 'os pas phyung ngo zhes pa'i skabs de dge slong rnams kyis bcom ldan 'das la gsol pa</text></item>
<item><p>125b5</p><section>'dul ba</section><text>dang / de nas bcom ldan 'das kyis gnas nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams pho nyas bkug ste 'di skad ces bka' stsal to// dge slong dag khyed 'thab krol</text></item>
<item><p>125b6</p><section>'dul ba</section><text>dang mtshang 'dru ba dang / rtsod pa dang / 'gyed pa byung nas/ 'di lta ste ltung ba byung ngo zhe'am zhes bya ba nas 'khrugs pa gzhag par 'os pas zhes bya ba'i bar gong ma bzhin du ste bden nam/ btsun pa mad lags so// dge slong dag 'thab krol ma byed cig/ mtshang ma 'dru zhig/</text></item>
<item><p>125b7</p><section>'dul ba</section><text>ma rtsod cig/ ma 'gyed cig/ gzhan yang ngas gnas nas phyung ba'i dge slong gi kun du spyod pa'i chos bca' bar bya ste/ dge slong gnas nas phyung bas 'di snyam du sems bskyed par bya'o// gnas nas 'byin pa'i dge slong 'di ni gdug pa rnam par gnon pa/ mdo sde</text></item>
<item><p>126a1</p><section>'dul ba</section><text>'dzin pa/ 'dul ba 'dzin pa/ ma mo 'dzin pa yin la/ de'i grogs byed pa'i dge slong mang po yang gdug pa pha rol gnon pa/ mdo sde 'dzin pa/ 'dul ba 'dzin pa/ ma mo 'dzin pa yin te/ gal te bdag gis ltung ba chos bzhin du slar ma byas na des na dge 'dun 'thab krol</text></item>
<item><p>126a2</p><section>'dul ba</section><text>dang / mtshang 'dru ba dang / rtsod pa dang / 'gyed pa byung bas gnas par 'gyur gyis/ ma la bdag gis ltung ba phyir chos bzhin bya'o// gnas nas phyung ba'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur</text></item>
<item><p>126a3</p><section>'dul ba</section><text>ro// de nas bcom ldan 'das kyis gnas nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams gzengs bstod nas gnas nas 'byin pa'i dge slong dang / gnas nas 'byin</text></item>
<item><p>126a4</p><section>'dul ba</section><text>pa'i rjes su phyogs pa'i dge slong rnams dang / gnas nas 'byin pa'i rjes su phyogs pa'i yang rjes su phyogs pa'i dge slong rnams pho nyas bkug ste 'di skad ces bka' stsal to// dge slong dag khyed 'thab krol dang / mtshang 'dru ba dang / rtsod pa dang / 'gyed pa byung nas/</text></item>
<item><p>126a5</p><section>'dul ba</section><text>'di lta ste ltung ba byung ngo zhe'am zhes bya ba nas 'khrugs pa gzhag par 'os pas zhes bya ba'i bar gong ma bzhin du ste bden nam btsun pa mad lags so// dge slong dag 'thab krol ma byed cig/ mtshang ma 'dru zhig/ ma rtsod cig/ ma 'gyed cig/ gzhan yang ngas gnas</text></item>
<item><p>126a6</p><section>'dul ba</section><text>nas 'byin pa'i dge slong gi kun du spyod pa'i chos bca' bar bya ste/ dge slong gnas nas 'byin pa 'di snyam du sems bskyed par bya'o// gnas nas phyung ba'i dge slong 'di ni gdug pa rnam par gnon pa/ mdo sde 'dzin pa/ 'dul ba 'dzin pa/ ma mo 'dzin pa yin la 'di'i</text></item>
<item><p>126a7</p><section>'dul ba</section><text>grogs byed pa'i dge slong mang po yang gdug pa rnam par gnon pa/ mdo sde 'dzin pa/ 'dul ba 'dzin pa/ ma mo 'dzin pa yin te/ gal te bdag gis de la mi 'dod pa glengs sam/ dran par byas na des na dge 'dun 'thab krol dang / rtsod pa dang / mtshang 'dru ba</text></item>
<item><p>126b1</p><section>'dul ba</section><text>dang / 'gyed pa byung bas gnas par 'gyur gyis/ ma la bdag gis 'di la mi 'dod pa gleng bar mi bya dran par mi bya'o// gnas nas 'byin pa'i dge slong gis kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro//</text></item>
<item><p>126b2</p><section>'dul ba</section><text>bcom ldan 'das kyis de skad ces bka' stsal na/ 'on kyang dge slong de rnams 'thab krol dang / mtshang 'dru ba dang / rtsod pa dang / 'gyed pa byung bas gnas shing / da dung gso sbyong la yang gso sbyong ma yin par byed pa'i skabs de/ dge slong rnams kyis</text></item>
<item><p>126b3</p><section>'dul ba</section><text>bcom ldan 'das la gsol ba dang / de nas bcom ldan 'das kyis gnas nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams pho nyas bkug ste 'di skad ces</text></item>
<item><p>126b4</p><section>'dul ba</section><text>bka' stsal to// dge slong dag khyed la ngas de skad ces bka' stsal kyang 'thab krol dang / mtshang 'dru ba dang / rtsod pa dang / 'gyed pa byung bas gnas shing / da dung gso sbyong la yang gso sbyong ma yin par byed pa bden nam/ btsun pa mad lags so// dge slong</text></item>
<item><p>126b5</p><section>'dul ba</section><text>dag 'thab krol ma byed cig/ mtshang ma 'dru zhig/ ma rtsod cig/ ma 'gyed cig/ dge slong dag khyed cag 'thab krol dang / mtshang 'dru ba dang / rtsod pa dang / 'gyed pa 'byung zhing gnas nas las su bya ba gang dag yin pa gso sbyong dang / dgag dbye dang /</text></item>
<item><p>126b6</p><section>'dul ba</section><text>gsol ba dang / gsol ba dang gnyis dang / gsol ba dang bzhi'i las byas pa rnams ma byas pa dang 'khrugs par 'gyur zhing / dge slong dag khyed dang dge slong de rnams su de rnams dang khyed du tha dad du gnas par 'gyur ro// de ci'i phyir zhe na/ dge slong dag gnyis</text></item>
<item><p>126b7</p><section>'dul ba</section><text>po 'di dag ni tha dad par gnas pa yin te/ gang zhig bdag nyid kyis bdag nyid tha dad pa'i gnas su bzhag pa dang / gang zhig dge 'dun gyis chos kyis bzhag pa'o// bdag nyid kyis bdag nyid tha dad pa'i gnas su bzhag pa gang zhe na/ 'di lta ste dge slong dge</text></item>
<item><p>127a1</p><section>'dul ba</section><text>slong rnams 'thab krol dang / mtshang 'dru ba dang / rtsod pa dang / 'gyed pa byung zhing phyogs dang phyogs gzhan du gnas pa na ched du bsams te chos kyi phyogs nas chos ma yin pa'i phyogs su 'gro ba ste/ de lta bu ni bdag nyid kyis bdag nyid tha dad pa'i gnas</text></item>
<item><p>127a2</p><section>'dul ba</section><text>su bzhag pa yin no// dge 'dun gyis chos kyis bzhag pa gang zhe na/ 'di lta ste dge 'dun gyis ma mthong bas gnas nas phyung ba dang / phyir mi byed pa dang / sdig pa can gyi lta bar song ba mi 'dor ba gnas nas phyung ba ste/ 'di ni dge 'dun gyis chos kyis yin</text></item>
<item><p>127a3</p><section>'dul ba</section><text>no// dge slong dag gnyis po 'di dag ni mthun par gnas pa yin te/ gnyis gang zhe na/ gang zhig bdag nyid kyis bdag nyid mthun pa'i gnas su bzhag pa dang / gang zhig dge 'dun gyis chos kyis bzhag pa'o// bdag nyid kyis bdag nyid mthun pa'i gnas</text></item>
<item><p>127a4</p><section>'dul ba</section><text>su bzhag pa gang zhe na/ 'di lta ste/ dge slong dge slong rnams 'thab krol dang / mtshang 'dru ba dang / rtsod pa dang / 'gyed pa byung zhing phyogs dang phyogs gzhan du gnas pa na ched du bsams te/ chos ma yin pa'i phyogs nas chos kyi phyogs su 'gro ba ste/ 'di</text></item>
<item><p>127a5</p><section>'dul ba</section><text>ni bdag nyid kyis bdag nyid mthun pa'i gnas su bzhag pa yin no// dge 'dun gyis chos kyis bzhag pa gang zhe na/ 'di lta ste dge 'dun gyis ma mthong bas gnas nas phyung ba 'byin pa dang / phyir mi byed pa dang / sdig pa can gyi lta bar song ba mi 'dor ba gnas</text></item>
<item><p>127a6</p><section>'dul ba</section><text>nas phyung ba 'byin pa ni dge 'dun gyis chos kyis bzhag pa yin no// de nas bcom ldan 'das kyis gnas nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams</text></item>
<item><p>127a7</p><section>'dul ba</section><text>gzengs bstod nas/ gnas nas 'byin pa'i dge slong dang / gnas nas 'byin pa'i rjes su phyogs pa'i dge slong rnams dang / gnas nas 'byin pa'i rjes su phyogs pa'i yang rjes su phyogs pa rnams pho nyas bkug nas 'di skad ces bka' stsal to// dge slong dag</text></item>
<item><p>127b1</p><section>'dul ba</section><text>ngas de skad ces bka' stsal na/ 'on kyang khyed 'thab krol dang / mtshang 'dru ba dang / rtsod pa dang / 'gyed pa byung bas gnas shing / da dung gso sbyong la yang gso sbyong ma yin par byed pa bden nam/ btsun pa mad lags so zhes bya ba nas/ bcom ldan 'das kyis de skad</text></item>
<item><p>127b2</p><section>'dul ba</section><text>ces gsungs kyang dge slong de rnams 'thab krol dang / mtshang 'dru ba dang / rtsod pa dang / 'gyed pa byung bas gnas so zhes bya ba'i bar gong ma bzhin du'o// khyim bdag cig gis sangs rgyas la sogs pa'i dge slong gi dge 'dun khyim du gdugs tshod la spyan drangs pa las</text></item>
<item><p>127b3</p><section>'dul ba</section><text>dge slong gi dge 'dun ni dong ngo // bcom ldan 'das ni rdzas kyis bsgrubs pa na bzhugs te bsod snyoms kyi sku skal nod par mdzad do// bcom ldan 'das rnams ni rgyu lngas rdzas kyis bsgrubs pa na bzhugs shing bsod snyoms kyi sku skal nod par mdzad pa yin zhes bya ba nas/</text></item>
<item><p>127b4</p><section>'dul ba</section><text>skabs 'dir ni bcom ldan 'das nyan thos rnams 'dul ba la bslab pa'i gzhi bca' bar bzhed nas rdzas kyis bsgrubs pa na bzhugs shing bsod snyoms kyi sku skal la nod par mdzad do zhes bya ba'i bar gong ma bzhin no// de na rgol ba dang phyir rgol ba'i dge slong rnams zas kyi phyir</text></item>
<item><p>127b5</p><section>'dul ba</section><text>khyim gyi nang du zhugs pa dang 'thab krol dang / mtshang 'dru ba dang / rtsod pa dang / 'gyed pa byung bas gnas par gyur te/ 'di lta ste ltung ba byung ngo zhe'am ltung ba ma byung ngo zhes bya ba nas gzhag par 'os pa'o zhes bya ba'i bar gong ma bzhin du ste/ de ni phan tshun rdeg pa la zhugs</text></item>
<item><p>127b6</p><section>'dul ba</section><text>so// de nas dge slong bsod snyoms nod pas bsod snyoms khyer nas bcom ldan 'das gang na ba der song ste phyin pa dang bsod snyoms mtha' gcig tu bzhag nas/ bcom ldan 'das kyi zhabs gnyis la mgo bos phyag 'tshal te spyan sngar 'dug go// chos nyid kyis sangs rgyas</text></item>
<item><p>127b7</p><section>'dul ba</section><text>bcom ldan 'das rnams ni bsod snyoms nod pa'i dge slong la so so yang dag par dga' bar mdzad pa 'dis so so yang dag par dga' bar mdzad de/ dge slong cig dge slong gi dge 'dun la bsod pa'i kha zas kyis tshim par byas sam zhes gsung pa yin pas/ bcom ldan 'das</text></item>
<item><p>128a1</p><section>'dul ba</section><text>kyis bsod snyoms nod pa'i dge slong la so so yang dag par dga' bar mdzad pa 'dis so so yang dag par dga' bar mdzad de/ dge slong ji ga dge slong gi dge 'dun la kha zas bsod pas tshim par byas sam/ btsun pa mad par dge slong gi dge 'dun la zhal zas bsod pas</text></item>
<item><p>128a2</p><section>'dul ba</section><text>tshim par bgyis na/ 'on kyang rgol ba dang phyir rgol ba'i dge slong rnams sdum pa'i nang du 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/ ltung ba byung ngo zhe'am zhes bya ba nas gzhag par 'os pa zhes bya ba'i bar gong ma bzhin du'o// da ni phan tshun du rdeg</text></item>
<item><p>128a3</p><section>'dul ba</section><text>pa la zhugs lags so// de nas bcom ldan 'das kyis zhal zas kyi bya ba mdzad nas gtsug lag khang gi phyi rol du zhabs gnyis bkrus te nang du yang dag 'jog gi phyir gtsug lag khang du zhugs so// de nas bcom ldan 'das dgongs ka nang du yang dag 'jog las bzhengs nas</text></item>
<item><p>128a4</p><section>'dul ba</section><text>dge slong gi dge 'dun gyi gung la gdan bshams pa nyid la bzhugs so// bzhugs nas bcom ldan 'das kyis dge slong rnams la bka' stsal pa/ dge slong dag khyed kha zas la khyim du zhugs pa na/ 'thab krol dang / mtshang 'dru ba dang / rtsod pa dang / 'gyed pa byung bar</text></item>
<item><p>128a5</p><section>'dul ba</section><text>gyur nas 'di lta ste ltung ba byung ngo zhe'am zhes bya ba nas da ni phan tshun du rdeg pa la zhugs so// zhes bya ba'i bar du bden nam/ btsun pa mad lags so// dge slong dag 'thab krol ma byed cig/ mtshang ma 'dru zhig/ ma rtsod cig/ ma 'gyed cig/ gzhan yang ngas rgol ba dang phyir</text></item>
<item><p>128a6</p><section>'dul ba</section><text>rgol ba'i dge slong rnams khang pa'i nang du 'jug pa'i kun du spyod pa'i chos bca' bar bya ste/ rgol ba dang phyir rgol ba'i dge slong rnams kyis khang pa'i nang du zhugs nas gang du lus kyi kun du spyod pa rung ba ma yin pa de lta bu'i skabs mi 'byung bar bstan par chad yod par 'dug par</text></item>
<item><p>128a7</p><section>'dul ba</section><text>bya'o// rgol ba dang phyir rgol ba'i dge slong rnams kyis khang pa'i nang du zhugs nas kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro// bcom ldan 'das kyis de skad ces gsungs na/ 'on kyang dge</text></item>
<item><p>128b1</p><section>'dul ba</section><text>slong rnams 'thab krol dang / mtshang 'dru ba dang / rtsod pa dang / 'gyed pa byung bas gnas pa'i skabs de bcom ldan 'das la dge slong rnams kyis gsol pa dang / de nas bcom ldan 'das kyis dge slong rnams la bka' stsal pa/ dge slong dag 'thab krol ma byed cig/</text></item>
<item><p>128b2</p><section>'dul ba</section><text>mtshang ma 'dru zhig/ ma rtsod cig/ ma 'gyed cig/ dge slong dag khyed cag 'thab krol dang / mtshang 'dru ba dang / rtsod pa dang / 'gyed pa byung bas gnas na rtsod pa byung zhing byung ba ston pa'i bstan pa chos 'dul bas dul bar bya ba dang / zhi bar bya ba dang / nye bar zhi bar bya ba'i</text></item>
<item><p>128b3</p><section>'dul ba</section><text>gnas 'di med do// dge slong dag khyed cag 'thab krol med pa dang / mtshang 'dru ba med pa dang / rtsod pa med pa dang / 'gyed pa med par gyur cing gnas na rtsod pa byung zhing byung ba ston pa'i bstan pa chos 'dul bas dul bar bya ba dang / zhi bar bya ba dang / nye bar zhi bar bya ba'i</text></item>
<item><p>128b4</p><section>'dul ba</section><text>gnas 'di yod do// dge slong dag sngon byung ba yul ka shi'i rgyal po tshangs byin zhes bya ba dang / yul ko sa la'i rgyal po ring po len gnyis phan tshun du rtsod par gyur te/ rgyas par ni lung bar ma'i ting nge 'dzin dang ldan pa'i le'u las ring po len gyi mdo 'byung ba bzhin no// de rnams</text></item>
<item><p>128b5</p><section>'dul ba</section><text>kyis 'di skad ces smras te/ bcom ldan 'das kyis 'di skad ces// tshangs byin rga ba sdug bsngal te// nor rnams yongs su gtugs pa dang // gnyen rnams kyang ni ma mthong dang // yul gzhan shi ba sdug bsngal lo// zhes bka' stsal pa zhig kyang mchis so// de nas bcom</text></item>
<item><p>128b6</p><section>'dul ba</section><text>ldan 'das kyis de'i tshe tshigs su bcad de bka' stsal pa/ tshig mi mthun la phyogs nyams yang // 'di gtso min zhes sems byed pa// dge 'dun dbye bar 'gyur na go// mthu chung cung zad cis mi bsam// srog chags rus pa gcog pa dang // rta dang ba lang nor phrogs</text></item>
<item><p>128b7</p><section>'dul ba</section><text>dang // yul 'khor phung bar byas rnams kyang // 'dum par 'gyur ba nyid yod na// chos 'di rnam par shes gyur pa// khyed cag ci yi phyir mi 'gyur// spyod yul ston par byed pa'i gsung // chags las zlog pa lhur len pa// brtags nas mkhas par snang</text></item>
<item><p>129a1</p><section>'dul ba</section><text>ba ni// gang la rtsod pa des mi shes// gzhan yang bdag cag 'di la ni// brtson zhes bya bar mi shes kyi// gang dag gis ni 'di shes pa// de la gzu bo mi dgos so// bdag spyos bdag la kha byas dang // bdag rgyal bdag ni pham gyur pa// de la gang dag khon</text></item>
<item><p>129a2</p><section>'dul ba</section><text>'dzin pa// de dag sha khon zhi mi 'gyur// bdag spyos bdag la kha byas dang // bdag rgyal bdag ni pham gyur pa// de la gang dag khon mi 'dzin// de dag sha khon rab zhir 'gyur// 'khon du 'dzin pas sha khon dag/ 'dir ni gzhar yang zhi mi 'gyur// bzod pas sha khon</text></item>
<item><p>129a3</p><section>'dul ba</section><text>zhi 'gyur ba// 'di ni g.yung drung chos yin no// 'khon du 'dzin pas sha khon nam yang zhi mi 'gyur// 'khon du 'dzin med rnams kyis sha khon zhi bar 'gyur// 'khon la chags pa lus can rnams la phan mi 'gyur// de lta bas na mkhas pa khon du 'dzin mi byed// gal te</text></item>
<item><p>129a4</p><section>'dul ba</section><text>grogs po 'grus skyong lhan cig spyod pa dang // legs par gnas pa brtan pa rnyed par gyur na ni// zag par 'gyur ba thams cad zil gyis mnan byas nas// de dang yid dga' dran dang ldan bzhin spyad par bya// gal te grogs po 'grus skyong lhan cig spyod pa dang // legs</text></item>
<item><p>129a5</p><section>'dul ba</section><text>par gnas pa brtan pa rnyed par ma gyur na// rgyal pos yul 'khor rgya chen spangs par gyur pa bzhin// gcig pu 'dug par bya zhing sdig pa rnams mi bya// gal te btsal te bdag 'dra ba'am// lhag par rnyed par ma gyur na// byis pa stongs mor 'gyur med pas// gcig</text></item>
<item><p>129a6</p><section>'dul ba</section><text>pur spyad pa brtan par spyad// gcig pur spyod pa legs 'gyur gyi// byis pa bstangs pa legs min pas// ma tang dgon pa'i glang chen ltar// sems las bsnyungs te gcig pus spyad// de skad ces bka' stsal pa dang / kau shAm+bI'i dge slong gis bcom ldan 'das la 'di skad</text></item>
<item><p>129a7</p><section>'dul ba</section><text>ces gsol to// bcom ldan 'das ni chos kyi rje lags/ bde bar gshegs pa ni chos kyi rje lags na/ 'di rnams bdag cag la tshig ngan pa dang mi snyan pa mchi na/ bdag cag gis de rnams la ci'i slad du bzod par bgyi lags/ de nas bcom ldan 'das kyis dge slong de</text></item>
<item><p>129b1</p><section>'dul ba</section><text>rnams kyi spyod tshul dang / log par sgrub pa des thugs mi dgyes shing thugs la ma bab pas de nyid nas rdzu 'phrul gyis nam mkha' las gshegs te/ mnyan yod gang na ba der rgyu zhing gshegs so// rim gyis rgyu zhing gshegs pa dang mnyan yod du byon nas mnyan yod kyi rgyal bu rgyal</text></item>
<item><p>129b2</p><section>'dul ba</section><text>byed kyi tshal mgon med zas sbyin gyi kun dga' ra ba na bzhugs so// bcom ldan 'das der gshegs pa dang / kau shAm+bI'i dge slong rnams dang / yangs pa can gyi dge slong rnams 'di lta bu'i spyod lam du gyur te/ snga dro ni zas kyi phyir bsod snyoms la 'jug/ zas kyi 'og tu ni sgo bcad nas</text></item>
<item><p>129b3</p><section>'dul ba</section><text>'thab mo 'gyed par gyur to// de rnams tshul dang spyod pa dang log par sgrub pa des lo bcu gnyis 'das so// kau shAm+bI'i bram ze dang khyim bdag rnams 'dun khang du 'dus nas phan tshun gros bya bar brtsams pa/ shes ldan dag bdag cag ni bcom ldan 'das la na bza' chos gos dang /</text></item>
<item><p>129b4</p><section>'dul ba</section><text>bsod snyoms dang / gzims cha dang / snyun dpyad kyi rkyen sman dang / yo byad rnams dbul bar shin tu dad na/ 'on kyang bcom ldan 'das kyis spyod yul 'di lo bcu gnyis kyi bar du spangs te da dung yang ma byon no// kha cig gis smras pa/ shes ldan dag bcom ldan 'das 'dir</text></item>
<item><p>129b5</p><section>'dul ba</section><text>gshegs par ga la 'gyur/ 'di na da ltar kau shAm+bI'i dge slong rnams kyi tshul dang / spyod pa dang / log par sgrub pa 'di lta bur byed de/ snga dro zas kyi phyir bsod snyoms la zhugs la zas kyi 'og tu sgo bcad nas 'thab mo 'gyed do// kha cig gis smras pa/ shes ldan dag de rnams la</text></item>
<item><p>129b6</p><section>'dul ba</section><text>nyes pa yod pa ma yin gyi/ 'on kyang bdag cag gis lan te bdag cag gis de rnams la bsod snyoms byin pa'am tshig smras pas so// tshur bdag cag gis khrims shig bcas la bzhag ste/ sus kyang de rnams la bsod snyoms mi sbyin zhing tshig kyang mi smra'o zhes de rnams kyis</text></item>
<item><p>129b7</p><section>'dul ba</section><text>khrims su bcas nas bzhag go// de nas phyi de nyin kau shAm+bI'i dge slong rnams bsod snyoms la zhugs pa dang / sus kyang ma smras la bsod snyoms kyang ma byin te/ de rnams ji ltar lhung bzed bkrus pa nyid kyis bsod snyoms la zhugs pa de ltar bkrus pa nyid kyis sgor byung ste bsod</text></item>
<item><p>130a1</p><section>'dul ba</section><text>snyoms gcig kyang ma rnyed do// de nas de rnams 'dus nas kau shAm+bI'i bram ze dang khyim bdag rnams la smras pa/ shes ldan dag re zhig nor zad par gyur pas bsod snyoms mi ster ba ni rigs na/ bdag cag gis ni nyes pa ci byas na tshig kyang mi ster/ de rnams kyis</text></item>
<item><p>130a2</p><section>'dul ba</section><text>smras pa/ gang dag gis tshul dang spyod pa dang log par sgrub pas ston pa thugs mi dgyes shing thugs la ma bab nas/ steng gi nam mkha' las gshegs te/ lo bcu gnyis 'das nas da dung yang slar ma gshegs par khyed cag kyang shAkya'i sras kyi dge sbyong yin par bdag nyid</text></item>
<item><p>130a3</p><section>'dul ba</section><text>khas 'che'am/ de rnams cang mi smra bar 'khod nas/ de rnams kyi drung nas dong ste smras pa/ tshe dang ldan pa dag de rnams kyis bdag cag brgyad pa ni thog tu bab ste/ gang zhig sa la 'gyel ba de nyid las brten te ldang bas ma dor na mnyan yod du dong la/ bcom ldan</text></item>
<item><p>130a4</p><section>'dul ba</section><text>'das dang dge slong gi dge 'dun la bzod pa gsol lo// de nas kau shAm+bI'i dge slong rnams de nyid kyi nub mo 'das nas lhung bzed dang chos gos khyer te/ kau shAm+bIr ma zhugs par mnyan yod gang na ba der rgyu zhing dong ngo // tshe dang ldan pa kun dga' bos kau shAm+bI'i dge</text></item>
<item><p>130a5</p><section>'dul ba</section><text>slong 'thab krol byed pa/ mtshang 'dru bar byed pa/ rtsod par byed pa/ 'gyed par byed pa/ rtsod pa'i gzhi byed pa rnams 'ong ngo zhes thos nas gang dag gis bcom ldan 'das thugs phyung bar bgyis te/ 'dir gshegs pa de dag ngo tsha med pas tho btsam pa'i phyir bdag</text></item>
<item><p>130a6</p><section>'dul ba</section><text>cag la gleng bar 'gyur gyis/ ma la bdag cag gis bcom ldan 'das la gsol lo snyam du bsams nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs</text></item>
<item><p>130a7</p><section>'dul ba</section><text>gcig tu 'dug nas tshe dang ldan pa kun dga' bos bcom ldan 'das la 'di skad ces gsol to// btsun pa bdag gis kau shAm+bI'i dge slong 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams 'dir</text></item>
<item><p>130b1</p><section>'dul ba</section><text>mchi'o zhes thos lags te/ gang dag gis bcom ldan 'das kyi thugs phyung bar bgyis te/ 'dir byon pa de dag ngo tsha ma mchis pas tho btsam pa nyid du bdag cag la gleng bar bgyid/ dran par bgyid na/ de rnams la bdag cag gis ji ltar bsgrub par bgyi/ kun dga'</text></item>
<item><p>130b2</p><section>'dul ba</section><text>bo de dag la dge slong rnams kyis lag brdas gnas mal tha ma zhig bstan pa ma gtogs par gtam 'dre bar mi bya/ phebs par smra bar mi bya/ blta bar mi bya/ rnam par blta bar mi bya'o// gal te bdag cag ni rgan na/ ci'i phyir na gnas mal gyi tha ma sbyin zhes smra</text></item>
<item><p>130b3</p><section>'dul ba</section><text>na/ gang dag gi tshul dang spyod pa dang / log par sgrub pas ston pa thugs mi dgyes shing thugs la ma bab nas 'dir gshegs pa khyed cag kyang shAkya'i sras kyi dge sbyong yin par bdag nyid khas 'che'am/ ston pa thugs rje can des 'di gnang ba nyid kyang khyed dbang bar mi</text></item>
<item><p>130b4</p><section>'dul ba</section><text>'gyur ro zhes smros shig/ skye dgu'i bdag mo chen mo gau ta mIs kau shAm+bI'i dge slong 'thab krol byed pa/ mtshang 'dru bar byed pa/ rtsod par byed pa/ 'gyed par byed pa/ rtsod pa'i gzhi byed pa rnams 'ong ngo zhes thos so// thos nas kyang de 'di snyam du sems te/ song la de rnams</text></item>
<item><p>130b5</p><section>'dul ba</section><text>la bdag gis ji ltar bsgrub par bya bcom ldan 'das la zhu'o snyam nas/ bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas bcom ldan 'das la skye</text></item>
<item><p>130b6</p><section>'dul ba</section><text>dgu'i bdag mo chen mo gau ta mIs 'di skad ces gsol to// btsun pa bdag gis kau shAm+bI'i dge slong 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams mchi'o zhes thos lags na/ bdag gis</text></item>
<item><p>130b7</p><section>'dul ba</section><text>de rnams la ji ltar bsgrub par bgyi/ gau ta mI khyod kyis kau shAm+bI'i dge slong rnams la 'khor gyi gtso bo yin pas mthong ma thag tu stan dor ba ma gtogs par gtam 'dre bar mi bya/ phebs par smra bar mi bya/ blta bar mi bya/ rnam par blta bar mi bya'o// khyim bdag mgon med zas</text></item>
<item><p>131a1</p><section>'dul ba</section><text>sbyin gyis kau shAm+bI'i dge slong 'thab krol byed pa/ mtshang 'dru bar byed pa/ rtsod par byed pa/ 'gyed par byed pa/ rtsod pa'i gzhi byed pa rnams 'ong ngo zhes thos so// thos nas kyang 'di snyam du sems te/ song la de rnams la bdag gis ji ltar bsgrub par bya bcom ldan</text></item>
<item><p>131a2</p><section>'dul ba</section><text>'das la zhu'o snyam du bsams nas/ bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas khyim bdag mgon med zas sbyin gyis bcom ldan 'das la 'di skad ces</text></item>
<item><p>131a3</p><section>'dul ba</section><text>gsol to// btsun pa bdag gis kau shAm+bI'i dge slong 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams mchi'o zhes thos lags na/ bdag gis de rnams la ji ltar bsgrub par bgyi/ khyim bdag khyod kyis</text></item>
<item><p>131a4</p><section>'dul ba</section><text>kau shAm+bI'i dge slong rnams la sbyin pa dang mi mthun pa med pas bsod snyoms ni sbyin gyi/ gtam 'dre bar mi bya/ phebs par smra bar mi bya/ blta bar mi bya/ rnam par blta bar mi bya'o// de nas kau shAm+bI'i dge slong rnams rim gyis mnyan yod du phyin nas/ der lhung bzed dang chos gos</text></item>
<item><p>131a5</p><section>'dul ba</section><text>mkhos su phab ste rkang pa bkrus nas dris pa/ gnas mal 'ged pa su yin/ phyag tshang dag gis smras pa/ 'phags pa kun dga' bo lags so// tshe dang ldan pa kun dga' bo gang na ba der song ste phyin nas/ tshe dang ldan pa kun dga' bo la 'di skad ces smras so// tshe</text></item>
<item><p>131a6</p><section>'dul ba</section><text>dang ldan pa kun dga' bo bdag cag la gnas mal byin cig/ tshe dang ldan pa kun dga' bos de rnams la lag brdas gnas mal tha ma zhig bstan par brtsams pa dang de rnams kyis smras pa/ tshe dang ldan pa kun dga' bo bdag cag rgan pa yin na ci'i phyir bdag cag</text></item>
<item><p>131a7</p><section>'dul ba</section><text>la gnas mal tha ma dag sbyin/ des smras pa/ khyed cag kyang shAkya'i sras kyi dge sbyong yin par zhes bya ba nas de yang khyed dbang bar mi 'gyur ro zhes bya ba'i bar gong ma bzhin du'o// de rnams yi chad cing sdug bsngal bas mtshan mo 'da' bar byed do// de nas gnas</text></item>
<item><p>131b1</p><section>'dul ba</section><text>nas phyung ba'i dge slong gis nam gyi cha smad kyi dus su rang gi rgyud la brtags na de 'di snyam du sems te/ bdag cag 'thab krol dang / mtshang 'dru ba dang / rtsod pa dang / 'gyed pa byung nas 'di lta ste ltung ba byung ngo zhe'am/ ltung ba ma byung ngo zhe'am/ gnas nas dbyung ba yin no</text></item>
<item><p>131b2</p><section>'dul ba</section><text>zhe'am gnas nas dbyung ba ma yin no zhes bya ba bdag ni ltung ba ma byung ba ma yin te ltung ba byung ba yin zhing / gnas nas mi dbyung ba ma yin te gnas nas dbyung ba yin la/ gnas nas phyung ba gang yin pa yang chos dang mthun pa'i las mi 'khrugs pa gzhag par mi 'os pas phyung gis/ ma</text></item>
<item><p>131b3</p><section>'dul ba</section><text>la bdag gis mthun pa'i sdums bya'o snyam du bsams nas/ nang par sngar langs te gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams gang na ba der song ste/ son nas gnas</text></item>
<item><p>131b4</p><section>'dul ba</section><text>nas phyung ba'i rjes su phyogs pa'i dge slong rnams dang gnas nas phyung ba'i rjes su phyogs pa'i yang rjes su phyogs pa rnams la 'di skad ces smras so// tshe dang ldan pa dag 'dir mdang sum nam gyi cha smad kyi dus su bdag gis rang gi rgyud la brtags nas 'di snyam du sems te/</text></item>
<item><p>131b5</p><section>'dul ba</section><text>gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste ltung ba byung ngo zhe'am/ ltung ba ma byung ngo zhe'am/ gnas nas dbyung ba yin no zhe'am/ gnas nas dbyung ba ma yin no zhes bya ba bdag ni ltung ba ma byung ba ma yin</text></item>
<item><p>131b6</p><section>'dul ba</section><text>te ltung ba byung ba yin zhing gnas nas mi dbyung ba ma yin te gnas nas dbyung ba yin la/ gnas nas phyung ba gang yin pa yang chos dang mthun pa'i las mi 'khrugs pa gzhag par mi 'os pas phyung gis/ ma la bdag gis mthun par sdums bya'o snyam na khyed cag</text></item>
<item><p>131b7</p><section>'dul ba</section><text>ci smra/ de rnams kyis smras pa/ legs kyis de bzhin du bgyi'o// de nas gnas nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa'i</text></item>
<item><p>132a1</p><section>'dul ba</section><text>dge slong rnams gnas nas 'byin pa'i dge slong dang / gnas nas 'byin pa'i rjes su phyogs pa'i dge slong rnams dang / gnas nas 'byin pa'i rjes su phyogs pa'i yang rjes su phyogs pa rnams gang na ba der dong ste phyin nas/ gnas nas 'byin pa'i dge slong</text></item>
<item><p>132a2</p><section>'dul ba</section><text>dang / gnas nas 'byin pa'i rjes su phyogs pa'i dge slong rnams dang / gnas nas 'byin pa'i rjes su phyogs pa'i yang rjes su phyogs pa'i dge slong rnams la 'di skad ces smras so// tshe dang ldan pa dag 'dir mdang sum nam gyi cha smad kyi dus su bdag gis rang gi rgyud la brtags</text></item>
<item><p>132a3</p><section>'dul ba</section><text>na 'di snyam du sems te/ gleng gzhi gang las 'thab krol dang / mtshang 'dru ba byung nas zhes bya ba nas/ mthun par sdums bya bar sems na zhes bya ba'i bar gong ma bzhin du ste/ khyed cag ci smra/ de rnams kyis smras pa/ legs kyis de bzhin du bya'o// de nas gnas</text></item>
<item><p>132a4</p><section>'dul ba</section><text>nas phyung ba'i dge slong dang / gnas nas phyung ba'i rjes su phyogs pa'i dge slong rnams dang / gnas nas phyung ba'i rjes su phyogs pa'i yang rjes su phyogs pa rnams dang / gnas nas 'byin pa'i dge slong dang / gnas nas 'byin pa'i rjes su phyogs pa'i dge slong rnams dang / gnas</text></item>
<item><p>132a5</p><section>'dul ba</section><text>nas 'byin pa'i rjes su phyogs pa'i yang rjes su phyogs pa rnams bcom ldan 'das gang na ba der dong ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'khod do// phyogs gcig tu 'khod nas gnas nas phyung ba'i dge slong gis bcom</text></item>
<item><p>132a6</p><section>'dul ba</section><text>ldan 'das la 'di skad ces gsol to// btsun pa 'dir mdang sum nam gyi cha smad kyi dus su bdag gis rang gi rgyud la brtags na 'di snyam du sems te zhes bya ba nas mthun par sdums bgyi bar zhes bya ba'i bar gong ma bzhin du ste/ bdag gis dge slong 'di dag thams cad la mthun</text></item>
<item><p>132a7</p><section>'dul ba</section><text>par bgyi bar spro bar bgyis lags so// bcom ldan 'das kyis bka' stsal pa/ dge slong dag legs so legs so// gang zhig dge slong rnams 'thab krol dang / mtshang 'dru ba dang / rtsod pa dang / 'gyed pa byung bas gnas shing / phyogs dang phyogs gzhan la gnas pa</text></item>
<item><p>132b1</p><section>'dul ba</section><text>rnams kyi sdums byed pa de ni bsod nams mang po tshad med pa grangs med pa gzhal du med pa skyed par 'gyur ro// gang 'ga' zhig gis skra dum bu brgyar gtubs pa thog ma dang tha mar sbyor bar byed pa de bzhin du/ gang zhig dge slong rnams 'thab krol dang zhes bya ba nas mthun par</text></item>
<item><p>132b2</p><section>'dul ba</section><text>sdums byed pa de ni bsod nams mang po tshad med pa grangs med pa gzhal du med pa skyed par 'gyur ro zhes bya ba'i bar gong ma bzhin du'o// dge slong dag 'on kyang ngas gnas nas phyung ba'i dge slong gi kun du spyod pa'i chos bca' bar bya ste/ gnas nas phyung ba'i dge slong gis dge</text></item>
<item><p>132b3</p><section>'dul ba</section><text>'dun la dbyung ba gsol bar bya'o// gsol ba ni 'di ltar bya ste/ gnas mal bshams la gaN+DI brdungs nas dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang rgan rims ji lta ba bzhin du gus pa dang</text></item>
<item><p>132b4</p><section>'dul ba</section><text>bcas pas gdud par byas la/ rgan rims kyi mdun du thal mo sbyar te tsog tsog por 'dug la 'di skad ces/ dge 'dun btsun pa rnams gsan du gsol/ bdag gi gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/</text></item>
<item><p>132b5</p><section>'dul ba</section><text>ltung ba byung ngo zhe'am/ ltung ba ma byung ngo zhes bgyi ba'am/ gnas nas dbyung ba lags so zhe'am/ gnas nas dbyung ba ma lags so zhes bgyi ba bdag ni ltung ba ma byung ba ma lags te ltung ba byung ba lags shing / gnas nas mi dbyung ba ma lags te/ gnas nas dbyung</text></item>
<item><p>132b6</p><section>'dul ba</section><text>ba lags la gnas nas phyung ba gang lags pa yang chos dang mthun pa'i las mi 'khrugs pa gzhag par mi 'os pas phyung ste/ gnas nas phyung ba'i dge slong bdag ming 'di zhes bgyi ba dge 'dun las dbyung bar gsol na/ dge 'dun btsun pa thugs brtse ba can thugs brtse ba nye</text></item>
<item><p>132b7</p><section>'dul ba</section><text>bar bzung ste bdag dbyung du gsol/ chos ji lta ba bzhin dang 'dul ba ji lta ba bzhin phyir bgyi'o zhes de skad lan gnyis lan gsum du brjod par bya'o// de nas dge slong gcig gis gsol ba byas te las bya'o// dge 'dun btsun pa rnams gsan du gsol/ tshe dang ldan</text></item>
<item><p>133a1</p><section>'dul ba</section><text>pa 'di'i gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/ ltung ba byung ngo zhe'am/ ltung ba ma byung ngo zhe'am/ gnas nas dbyung ba lags so zhe'am/ gnas nas dbyung ba ma lags so zhes bgyi ba 'di ni</text></item>
<item><p>133a2</p><section>'dul ba</section><text>ltung ba ma byung ba ma lags te ltung ba byung ba lags shing / gnas nas mi dbyung ba ma lags te gnas nas dbyung ba lags la/ gnas nas phyung ba gang lags pa yang chos dang mthun pa'i las mi 'khrugs pa gzhag par mi 'os pas phyung ste/ gnas nas phyung ba'i dge slong</text></item>
<item><p>133a3</p><section>'dul ba</section><text>ming 'di zhes bgyi ba 'di dge 'dun las dbyung ba gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba 'byin par mdzad do// 'di ni gsol ba'o// las bya ba ni/ dge 'dun</text></item>
<item><p>133a4</p><section>'dul ba</section><text>btsun pa rnams gsan du gsol/ tshe dang ldan pa 'di'i gleng gzhi gang las 'thab krol byung ba zhes bya ba nas/ dge slong gnas nas phyung ba ming 'di zhes bgyi ba 'di dge 'dun las dbyung ba gsol te/ de'i slad du dge 'dun gyis dge slong ming 'di zhes bgyi ba 'byin par mdzad na/</text></item>
<item><p>133a5</p><section>'dul ba</section><text>tshe dang ldan pa rnams las gang dag gnas nas phyung ba'i dge slong ming 'di zhes bgyi ba 'byin par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis dang gsum gyi bar du brjod par</text></item>
<item><p>133a6</p><section>'dul ba</section><text>bya'o// dge 'dun gyis bzod cing gnang nas dge 'dun gyis gnas nas phyung ba'i dge slong ming 'di zhes bgyi ba phyung lags te/ 'di ltar cang mi gsung bas de de bzhin du 'dzin to// dge slong dag ngas dge slong dbyung ba'i las byas pa'i kun tu spyod pa'i chos bca' bar bya ste/ dbyung</text></item>
<item><p>133a7</p><section>'dul ba</section><text>ba'i las byas pa'i dge slong gis dge 'dun las mthun pa gsol ba bya'o// gsol ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang zhes bya ba nas</text></item>
<item><p>133b1</p><section>'dul ba</section><text>thugs brtse ba can zhes bya ba'i bar gong ma bzhin du ste/ de skad lan gnyis lan gsum du bzlas so// de nas dge slong gcig gis gsol ba byas te las bya'o// dge 'dun btsun pa rnams gsan du gsol/ tshe dang ldan pa 'di'i gleng gzhi gang las 'thab krol dang / mtshang 'dru ba</text></item>
<item><p>133b2</p><section>'dul ba</section><text>dang / rtsod pa dang / 'gyed pa byung nas 'di lta ste/ ltung pa byung ngo zhe'am/ ltung ba ma byung ngo zhe'am/ gnas nas dbyung ba lags so zhe'am/ gnas nas dbyung ba ma lags so zhes bgyi ba 'di ni ltung ba ma byung ba ma lags te ltung ba byung ba lags shing / gnas nas mi</text></item>
<item><p>133b3</p><section>'dul ba</section><text>dbyung ba ma lags te gnas nas dbyung ba lags la/ gnas nas phyung ba gang lags pa de yang chos dang mthun pa'i las mi 'khrugs pa gzhag par mi 'os pas phyung ste/ gnas nas phyung ba'i dge slong ming 'di zhes bgyi ba 'di dge 'dun las dbyung ba gsol nas dge 'dun gyis 'di dbyung</text></item>
<item><p>133b4</p><section>'dul ba</section><text>ba'i phrin las mdzad lags te dbyung ba'i phrin las mdzad lags pa'i dge slong ming 'di zhes bgyi ba dge 'dun las mthun pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dbyung ba'i phrin las mdzad lags pa'i dge</text></item>
<item><p>133b5</p><section>'dul ba</section><text>slong ming 'di zhes bgyi ba la mthun pa stsol bar mdzad do// 'di ni gsol ba'o// las bya ba ni/ dge 'dun btsun pa rnams gsan du gsol/ tshe dang ldan pa 'di'i gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/ ltung ba</text></item>
<item><p>133b6</p><section>'dul ba</section><text>byung ngo zhe'am zhes bya ba nas/ dge 'dun gyis bzod cing gnang nas dge 'dun gyis dbyung ba'i phrin las mdzad lags pa'i dge slong ming 'di zhes bgyi ba la mthun pa stsal lags te/ 'di ltar cang mi gsung bas de de bzhin du 'dzin to zhes bya ba'i bar gong ma bzhin du'o// dge 'dun</text></item>
<item><p>133b7</p><section>'dul ba</section><text>gyis dbyung ba'i las byas zin pa gang yin pa de la dge 'dun gyis mthun pa sbyin par bya ste/ de la 'gyod par mi bya'o// ngas dge 'dun gyis mthun pa byin pa'i dge slong gi kun tu spyod pa'i chos bca' bar bya ste/ dge 'dun gyis mthun pa byin pa'i dge slong gis gso sbyong</text></item>
<item><p>134a1</p><section>'dul ba</section><text>gsol ba bya'o// gsol ba ni 'di ltar bya ste/ gnas mal bshams la zhes bya ba nas dge 'dun gyis mthun pa stsal ba bdag ming 'di zhes bgyi ba dge 'dun las mthun pa'i gso sbyong gsol na/ dge 'dun btsun pa thugs brtse ba can thugs brtse ba nye bar</text></item>
<item><p>134a2</p><section>'dul ba</section><text>bzung ste mthun pa stsal ba'i dge slong bdag ming 'di zhes bgyi ba la mthun pa'i gso sbyong stsal du gsol/ de skad lan gnyis lan gsum du bzlas zhes bya ba'i bar gong ma bzhin du'o// de nas dge slong gcig gis gsol ba byas te las bya'o// dge 'dun btsun pa rnams gsan</text></item>
<item><p>134a3</p><section>'dul ba</section><text>du gsol/ tshe dang ldan pa 'di'i gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/ ltung ba byung ngo zhe'am zhes bya ba nas dge 'dun gyis mthun pa stsal pa ming 'di zhes bgyi ba zhes bya ba'i bar gong ma bzhin du ste/ dge 'dun</text></item>
<item><p>134a4</p><section>'dul ba</section><text>las mthun pa'i gso sbyong gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis mthun pa stsal ba'i dge slong ming 'di zhes bgyi ba la dge 'dun gyis mthun pa'i gso sbyong stsol bar mdzad do// 'di ni gsol ba'o// las</text></item>
<item><p>134a5</p><section>'dul ba</section><text>bya ba ni/ dge 'dun btsun pa rnams gsan du gsol/ tshe dang ldan pa 'di'i gleng gzhi gang las 'thab krol dang / mtshang 'dru ba dang / rtsod pa dang / 'gyed pa byung nas 'di lta ste/ ltung ba byung ngo zhe'am/ ltung ba ma byung ngo zhe'am zhes bya ba nas/ mthun pa stsal ba ming 'di zhes</text></item>
<item><p>134a6</p><section>'dul ba</section><text>bgyi ba 'di dge 'dun las mthun pa'i gso sbyong gsol te/ de'i slad du dge 'dun gyis mthun pa stsal ba'i dge slong ming 'di zhes bgyi ba la mthun pa'i gso sbyong stsol bar mdzad na/ tshe dang ldan pa dag las gang dag mthun pa stsal ba'i dge slong ming 'di zhes bgyi ba la mthun pa'i</text></item>
<item><p>134a7</p><section>'dul ba</section><text>gso sbyong stsal bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis dang gsum gyi bar du brjod par bya'o// dge 'dun gyis bzod cing gnang nas dge 'dun gyis mthun ba stsal</text></item>
<item><p>134b1</p><section>'dul ba</section><text>ba'i dge slong ming 'di zhes bgyi ba la mthun pa'i gso sbyong stsal lags te/ 'di ltar cang mi gsung bas de de bzhin du 'dzin to// dge 'dun gyis mthun pa byin pa'i dge slong gang la mthun pa'i gso sbyong byin pa de dang / dge 'dun lhan cig gcig tu 'dug la gso sbyong dang / dgag dbye dang</text></item>
<item><p>134b2</p><section>'dul ba</section><text>gsol ba dang / gsol ba dang gnyis dang / gsol ba dang bzhi'i las byas te/ de la 'gyod par mi bya'o// mi mthun par byed na 'gal tshabs can du 'gyur ro// dge slong gis bkra shis kyi gso sbyong dang / mthun pa'i gso sbyong dang / mi bde ba la gso sbyong bya ba ma gtogs par</text></item>
<item><p>134b3</p><section>'dul ba</section><text>gso sbyong ma yin par gso sbyong mi bya'o// byed na 'gal tshabs can du 'gyur ro// kau shAm+bI'i gzhi rdzogs so// // 'dul ba gzhi/ bam po drug bcu dgu pa/ las kyi gzhi'i sdom ni/ ka shi'i gnas pa'i grong khyer na// sde 'joms kyis ni dngos po dang // tsam par</text></item>
<item><p>134b4</p><section>'dul ba</section><text>sangs rgyas bcom ldan 'das// las ma yin dang slar log pa'o// yul ka shi'i gnas pa zhes bya ba'i grong khyer na dge slong sde 'joms zhes bya ba gnas te/ de la brten nas gnas pa'i grong khyer gyi bram ze dang khyim bdag rnams sangs rgyas dang / chos dang / dge 'dun</text></item>
<item><p>134b5</p><section>'dul ba</section><text>la bya ba byed de// dge slong glo bur ba gang dag gnas pa'i grong khyer du lhags na de rnams des ngal sor bcug ste/ yo byad thams cad kyis bstabs nas lam gyis dub pa ngal sos pa dang dge slong rnams la bsod snyoms sbyor ba'i khyim gang yin pa de rnams su zas la gtong bar</text></item>
<item><p>134b6</p><section>'dul ba</section><text>byed do// ji tsam na rgan zhugs shig gnas pa'i grong khyer du dbyar gnas nas dbyar gyi zla ba gsum po dag 'das pa dang chos gos byas pa dang ldan/ chos gos zin pa dang ldan nas de lhung bzed dang chos gos khyer te mnyan yod gang na ba der rgyu zhing dong ste/ rim gyis rgyu zhing dong ba dang</text></item>
<item><p>134b7</p><section>'dul ba</section><text>mnyan yod du phyin to// drug sde rnams kyi kun tu spyod pa ni rgyal bu rgyal byed kyi tshal gyi sgo drug sde gang yang rung bas stong par mi 'jog pa yin pas rgyal bu rgyal byed kyi tshal gyi sgo na nye dga' 'dug pa des rgyang ring po khon nas mgo spra ba'i me tog ltar skya ba smin ma 'phyang ba zhig mthong nas</text></item>
<item><p>135a1</p><section>'dul ba</section><text>des bsams pa/ 'di ni dge slong gnas brtan zhig yin te 'ong gis bsur 'gro'o zhes des bsu nas gnas brtan byon pa legs so// byon pa legs so// des smras pa/ slob dpon phyag 'tshal lo// des bsams pa/ kye ma 'di ni rgan zhugs shig yin te/ slob dpon</text></item>
<item><p>135a2</p><section>'dul ba</section><text>yang mi shes mkhan po yang mi shes so snyam nas rgan zhugs ji srid cig nas 'ongs/ gnas pa'i grong khyer nas so// ci de na gtsug lag khang yod dam/ gtsug lag khang yod do// de ci gtsug lag khang yin nam 'on te phongs pa zhig yin/ gtsug lag khang ni ji lta bu/ phongs</text></item>
<item><p>135a3</p><section>'dul ba</section><text>pa ni ji lta bu/ gang na yo byad thams cad phun sum tshogs pa de ni gtsug lag khang yin no// gang na yo byad med pa de ni phongs pa yin no// gal te de lta na de ni gtsug lag khang yin te/ de na dge slong sde 'joms zhes bya ba zhig gnas so// de la brten nas gnas pa'i grong khyer gyi</text></item>
<item><p>135a4</p><section>'dul ba</section><text>bram ze dang khyim bdag rnams sangs rgyas dang / chos dang / dge 'dun la bya ba byed de/ dge slong glo bur ba gang dag der lhags pa de rnams des ngal sor bcug ste/ yo byad thams cad kyis bstabs nas lam gyis dub pa ngal sos pa dang dge slong rnams la bsod snyoms sbyor ba'i</text></item>
<item><p>135a5</p><section>'dul ba</section><text>khyim gang yin pa de rnams su zas la gtong bar byed do// drug sde rnams kyi kun tu spyod pa ni nyin par cung zad ci thos pa de dag dgongs ka 'dus nas phan tshun du smra bar byed pa yin pas dga' bo nye dga' bdag cag gis ji srid du sdug bsngal phog snya bya/ khyed las 'ga' zhig gis gdan</text></item>
<item><p>135a6</p><section>'dul ba</section><text>rgya che ba snang ba yod pa lta cung zad ci thos/ nye smras pa/ yul ka shi'i gnas pa'i grong khyer na dge slong sde 'joms zhes bya ba gnas te/ de la brten nas gnas pa'i grong khyer gyi bram ze dang khyim bdag rnams zhes bya ba nas/ zas la gtong bar byed do zhes bya ba'i bar gong ma</text></item>
<item><p>135a7</p><section>'dul ba</section><text>bzhin du'o// gal te 'dod na der 'dong ngo zhes de rnams lhung bzed dang chos gos blangs nas gnas pa'i grong khyer gang na ba der rgyu zhing dong ste/ rim gyis rgyu zhing dong ba las gnas pa'i grong khyer du phyin pa dang / de rnams rgyang ring po kho na nas sde 'joms kyis mthong nas des bsams</text></item>
<item><p>135b1</p><section>'dul ba</section><text>pa/ gnas ngan len kun tu spyod pa 'di dag 'ong gis ngal sor bcug ste/ mkho ba'i yo byad thams cad kyis bstab par bya'i khyim rnams su zas la ni gtang bar mi bya'o snyam nas/ des de rnams ngal sor bcug nas yo byad thams cad kyis bstabs kyi khyim rnams su zas la ni ma btang</text></item>
<item><p>135b2</p><section>'dul ba</section><text>ngo // de rnams las kha cig gis smras pa/ dga' bo nye dga' bdag cag la rgan zhugs 'dis yo byad thams cad kyis ni bstabs kyis/ khyim rnams su zas la ni ma btang ngo // gzhan dag gis smras pa/ re zhig gcig grub zin pas khyim rnams su yang gtong bar byed</text></item>
<item><p>135b3</p><section>'dul ba</section><text>grang / ji tsam na dge slong gsar bu zhig 'ongs pa dang des de ngal sor bcug ste/ yo byad thams cad kyis bstabs nas lam gyis dub pa ngal sos pa dang khyim rnams su zas la btang ngo // drug sde rnams khros nas smras pa/ dga' bo nye dga' rgan zhugs 'di'i 'dun pa dang zhe sdang</text></item>
<item><p>135b4</p><section>'dul ba</section><text>ci 'dra ba ltos/ re zhig gal te sngar 'ongs pa zhig yin na yang bdag cag yin la/ yang na rgan pa yin na yang bdag cag yin la/ 'on te mang du thos pa zhig yin na yang bdag cag yin na/ dge slong 'di ni 'ongs nas ring po ma lon par gsar bu shes pa dang mi ldan pa yin na/ 'dis</text></item>
<item><p>135b5</p><section>'dul ba</section><text>de la yo byad thams cad kyis bstabs nas khyim rnams su zas la btang la bdag cag la ni ma yin no zhes de rnams kyis de la spyos pa/ rgan zhugs khyod kyi 'dun pa dang zhe sdang ni de 'dra'o// re zhig gal te sngar 'ongs pa zhig yin na yang bdag cag yin la zhes bya ba nas khyod kyis</text></item>
<item><p>135b6</p><section>'dul ba</section><text>de la yo byad thams cad kyis bstabs nas khyim rnams su zas la btang la/ kho bo cag la ni ma yin no// zhes bya ba'i bar gong ma bzhin du'o// gnas brtan dag cung zad nyams par ma gyur tam/ drug sde rnams kyis mi bzod pa skyes nas smras pa/ cang mi smra bar 'dug par</text></item>
<item><p>135b7</p><section>'dul ba</section><text>bya ba gang yin pa des slar smra'am zhes de rnams kyis de thag bcug nas cang mi smra bar 'dug go// de rnams kyis de la gleng ba ma byas/ dran bar ma byas shing khas blangs pa med par nan gyis gzhi med pa'i gnas nas dbyung ba'i las byas so// des bsams pa/ bram ze dang</text></item>
<item><p>136a1</p><section>'dul ba</section><text>khyim bdag rnams dad par bya ba ni dka' la/ ma dad par 'gyur ba ni bla la/ gal te 'dug na gnas pa'i grong khyer gyi bram ze dang khyim bdag rnams dad pa ma yin pa skye bar 'gyur bas bdag ni rnam pa thams cad du 'gro bar bya'o snyam nas/ des lhung bzed dang chos gos khyer te</text></item>
<item><p>136a2</p><section>'dul ba</section><text>mnyan yod gang na ba der rgyu zhing song ste/ rim gyis rgyu zhing song ba las mnyan yod du phyin pa dang de dge slong rnams kyis mthong nas smras pa/ tshe dang ldan pa sde 'joms 'ongs pa legs so 'ongs pa legs so// khyod ngo mthong ba ni bdag cag dga' na 'ongs pa ni ma yin no// ci'i phyir</text></item>
<item><p>136a3</p><section>'dul ba</section><text>khyod la brten nas gnas pa'i grong khyer gyi bram ze dang khyim bdag rnams sangs rgyas dang / chos dang / dge 'dun la bya ba byed la/ dge slong glo bur ba gang dag lhags pa de rnams kyang gnas pa'i grong khyer du rten to// de ni bden na bdag la drug sde rnams kyis gleng ba ma byas/ dran</text></item>
<item><p>136a4</p><section>'dul ba</section><text>par ma byas shing khas blangs pa med par nan gyis gzhi med pa'i gnas nas dbyung ba'i las byas so// ci'i phyir des ji ltar gyur pa rnams smras pa dang de rnams smod par byed/ gzhogs 'phyas byed/ kha zer bar byed pa'i skabs de bcom ldan 'das la dge slong rnams kyis gsol</text></item>
<item><p>136a5</p><section>'dul ba</section><text>pa dang / bcom ldan 'das kyis bka' stsal pa/ dge slong dag de lta bas na deng phyin chad dge slong gis gleng ba ma byas// dran par ma byas shing khas blangs pa med par nan gyis gzhi med pa'i gnas nas dbyung ba'i las mi bya'o// byed na 'gal tshabs can du 'gyur ro// sangs rgyas</text></item>
<item><p>136a6</p><section>'dul ba</section><text>bcom ldan 'das tsam pa'i drang srong gar ga'i rdzing gi 'gram na bzhugs so// de'i tshe dge slong drug sde rnams chos ma yin pa'i las 'di lta bu dag byed de/ 'di lta ste chos ma yin pas mi mthun par byed pa dang / chos ma yin pas mthun par byed pa dang / chos kyis mi mthun</text></item>
<item><p>136a7</p><section>'dul ba</section><text>par byed pa'i skabs de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ de lta bas na dge slong rnams kyis chos ma yin pa'i las 'di lta bu byed pa 'di lta ste/ chos ma yin pas mthun pa dang / chos ma yin pas mi mthun pa</text></item>
<item><p>136b1</p><section>'dul ba</section><text>dang / chos kyis mi mthun pa mi bya'o// byed na 'gal tshabs can du 'gyur ro// // sdom la/ gcig gis gcig min gnyis min te// mang po rnams kyi bya ba min// tshogs kyis tshogs kyi las min te// dge 'dun lnga ni las la dbang // sangs rgyas bcom ldan 'das tsam</text></item>
<item><p>136b2</p><section>'dul ba</section><text>pa'i drang srong gar ga'i rdzing 'gram na bzhugs so// de'i tshe dge slong drug sde rnams chos ma yin pa'i las 'di lta bu dag byed de/ 'di lta ste/ gcig gis gcig gi dang / gcig gis gnyis kyi dang / gcig gis mang po'i dang / gnyis kyis gnyis kyi dang / gnyis kyis</text></item>
<item><p>136b3</p><section>'dul ba</section><text>gcig gi dang / gnyis kyis mang po'i dang / mang pos gcig gi dang / mang pos gnyis kyi dang / tshogs kyis tshogs kyi byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na gcig gis gcig gi las mi</text></item>
<item><p>136b4</p><section>'dul ba</section><text>bya ste/ gcig gis gnyis kyi ma yin/ gcig gis mang po'i ma yin/ gnyis kyis gnyis kyi ma yin/ gnyis kyis gcig gi ma yin/ gnyis kyis mang po'i ma yin/ mang pos mang po'i ma yin/ mang pos gcig gi ma yin/ mang pos gnyis kyi ma yin te/ tshogs kyis</text></item>
<item><p>136b5</p><section>'dul ba</section><text>tshogs kyi mi bya'o// byed na 'gal tshabs can du 'gyur ro// dge slong dag 'on kyang las la dbang ba'i dge 'dun lnga yod de/ lnga gang zhe na/ dge slong bzhi'i dge 'dun dang / dge slong lnga'i dge 'dun dang / dge slong bcu'i dge 'dun dang / dge slong nyi shu'i dge 'dun dang / lhag pa'i</text></item>
<item><p>136b6</p><section>'dul ba</section><text>dge 'dun no// gang na dge slong bzhi gnas pa de na dge 'dun gyis chos kyi las bya ba thams cad rung ste/ lnga'i dgag dbye dang / bcu'i bsnyen par rdzogs pa dang / nyi shu'i dbyung ba ni ma gtogs so// gang na dge slong lnga gnas pa de na dge 'dun gyis las bya ba thams cad rung ste/</text></item>
<item><p>136b7</p><section>'dul ba</section><text>bcu'i bsnyen par rdzogs pa dang / nyi shu'i dbyung ba ni ma gtogs so// gang na dge slong bcu gnas pa de na dge 'dun gyi las bya ba thams cad rung ste/ nyi shu'i dbyung ba ni ma gtogs so// gang na dge slong nyi shu'am lhag par gnas pa de na dge 'dun gyis chos kyi las bya ba thams cad rung</text></item>
<item><p>137a1</p><section>'dul ba</section><text>ngo // // sdom la/ bzhi yi tshogs kyi bya ba la// gang zag so sos byed pa dang // spo ba dag dang bzhi yis ni// las bzhi rnam gnyis dran par bya// bzhi'i tshogs kyi bya ba dge slong so so nas byed na/ de ni chos ma yin pa'i las dang 'dul ba ma yin pa'i las yin</text></item>
<item><p>137a2</p><section>'dul ba</section><text>no// de ni de lta bur mi bya ste/ des ni dge 'dun yang 'gal tshabs can du 'gyur ro// bzhi'i tshogs kyis bya ba bzhi pa khyim pa dang byed na/ de ni chos ma yin pa'i las dang 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs can du</text></item>
<item><p>137a3</p><section>'dul ba</section><text>'gyur ro// de bzhin du bzhi pa dge tshul dang / za ma dang / ma ning dang / dge slong ma sun phyung ba dang / ma gsod pa dang / pha gsod pa dang / dgra bcom pa gsod pa dang / dge 'dun gyi dbyen byed pa dang / de bzhin gshegs pa la ngan sems kyis khrag 'byin pa dang / mu</text></item>
<item><p>137a4</p><section>'dul ba</section><text>stegs can dang / mu stegs can zhugs pa dang / rku thabs su gnas pa dang / tha dad du gnas pa dang / gnas par mi bya ba dang / spo ba dang las byed na de ni chos ma yin pa'i las dang 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs</text></item>
<item><p>137a5</p><section>'dul ba</section><text>can du 'gyur ro// bzhi'i tshogs kyis bya ba bzhi tshang bas chos kyi las byed na/ de ni chos kyi las dang 'dul ba'i las yin no// de ni de lta bur bya ste/ des ni dge 'dun yang 'gal tshabs can du mi 'gyur ro// bzhi'i tshogs kyis bya ba'i las bzhi pa khyim pa ma yin/ dge tshul ma</text></item>
<item><p>137a6</p><section>'dul ba</section><text>yin zhes bya ba nas bzhi pa gnas par mi bya ba ma yin pa dang / spo ba ma yin pas byed na zhes bya ba'i bar gong ma bzhin du ste/ de ni chos kyi las dang 'dul ba'i las yin no// de ni de lta bur bya ste/ des ni dge 'dun yang 'gal tshabs can du mi 'gyur ro// lnga'i tshogs kyis bya ba</text></item>
<item><p>137a7</p><section>'dul ba</section><text>lngar ma tshang bas las byed na de ni chos ma yin pa'i las dang 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs can du 'gyur ro// lnga'i tshogs kyis bya ba'i las lnga pa khyim pa dang zhes bya ba nas lnga pa spo bas byed na zhes bya ba'i bar gong ma</text></item>
<item><p>137b1</p><section>'dul ba</section><text>bzhin du ste/ da ni chos ma yin pa'i las dang / 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs can du 'gyur ro// lnga'i tshogs kyis bya ba'i las lngar tshang bar byed na de ni chos kyi las dang / 'dul ba'i las ni yin no// de ni de</text></item>
<item><p>137b2</p><section>'dul ba</section><text>lta bur bya ste/ des na dge 'dun yang 'gal tshabs can du mi 'gyur ro// lnga'i tshogs kyis bya ba'i las lnga pa khyim pa ma yin pa dang / dge tshul ma yin pa dang zhes bya ba nas/ lnga pa spo ba ma yin pas byed na zhes bya ba'i bar gong ma bzhin du ste/ chos kyis byed na de ni chos kyi las</text></item>
<item><p>137b3</p><section>'dul ba</section><text>dang 'dul ba'i las yin no// de ni de lta bur bya ste/ des na dge 'dun yang 'gal tshabs can du mi 'gyur ro// bcu'i tshogs kyis bya ba'i las bcur ma tshang bas byed na de ni chos ma yin pa'i las dang 'dul ba ma yin pa'i las yin te/ de ni de lta bur mi bya ste/ des ni dge 'dun</text></item>
<item><p>137b4</p><section>'dul ba</section><text>yang 'gal tshabs can du 'gyur ro// bcu'i tshogs kyis bya ba'i las bcu pa khyim pa dang zhes bya ba nas/ bcu pa spo bas byed na zhes bya ba'i bar gong ma bzhin du ste/ de ni chos ma yin pa'i las dang 'dul ba ma yin pa'i las yin no// de ni de lta bur mi bya ste/ des ni dge 'dun yang</text></item>
<item><p>137b5</p><section>'dul ba</section><text>'gal tshabs can du 'gyur ro// bcu'i tshogs kyis bya ba'i las tshogs bcur tshang bas las byed na de ni chos kyi las dang 'dul ba'i las yin no// de ni de lta bur bya ste/ des na dge 'dun yang 'gal tshabs can du mi 'gyur ro// bcu'i tshogs kyis bya ba'i las bcu pa khyim pa ma yin pa</text></item>
<item><p>137b6</p><section>'dul ba</section><text>dang zhes bya ba nas bcu pa spo ba ma yin pas chos kyi las byed na zhes bya ba'i bar gong ma bzhin du ste/ de ni chos kyi las dang 'dul ba'i las yin no// de ni de ltar bya ste/ des na dge 'dun yang 'gal tshabs can du mi 'gyur ro// nyi shu'i tshogs kyis bya ba'i las nyi shur ma tshang bas byed na</text></item>
<item><p>137b7</p><section>'dul ba</section><text>de ni chos ma yin pa dang / 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs can du 'gyur ro// nyi shu'i tshogs kyis bya ba'i las nyi shu pa khyim pa dang dge tshul dang zhes bya ba nas// nyi shu pa spo bas byed na zhes bya ba'i bar gong ma bzhin</text></item>
<item><p>138a1</p><section>'dul ba</section><text>du ste/ de ni chos ma yin pa'i las dang 'dul ba ma yin pa'i las yin no// de ni de lta bur mi bya ste/ des ni dge 'dun yang 'gal tshabs can du 'gyur ro// nyi shu'i tshogs kyis bya ba nyi shur tshang bas tshogs kyi las byed na/ de ni chos kyi las dang 'dul ba'i las yin</text></item>
<item><p>138a2</p><section>'dul ba</section><text>no// de ni de lta bur bya ste// des na dge 'dun yang 'gal tshabs can du mi 'gyur ro// nyi shu'i tshogs kyis bya ba'i las nyi shu pa khyim pa ma yin pa dang dge tshul ma yin pa dang zhes bya ba nas/ nyi shu pa spo ba ma yin pas chos kyi las byed na zhes bya ba'i bar gong ma bzhin du ste/ de ni</text></item>
<item><p>138a3</p><section>'dul ba</section><text>chos kyi las dang 'dul ba'i las yin no// de ni de lta bur bya ste/ des na dge 'dun yang 'gal tshabs can du mi 'gyur ro// // sdom la/ chos dang chos min las gang dang // gsol ba gang yin des byas dang // mngon sum dang ni khas blangs dang // 'khor lo lta bur bsgre bas 'brel//</text></item>
<item><p>138a4</p><section>'dul ba</section><text>chos ma yin pa'i las dang chos kyi las te/ chos ma yin pa'i las gang zhe na/ mi 'os pa la bslang ba la ma thug par slong zhing bslang bar bya ba la ji ltar rjes su bsgrags pa yin pa de bzhin du mi slong ba ni chos ma yin pa'i las so// 'os pa la bslang ba la thug pa'i tshe slong zhing bslang</text></item>
<item><p>138a5</p><section>'dul ba</section><text>bar bya ba la ji ltar bsgrags pa yin pa de bzhin du slong ba ni chos kyi las so// mi 'os pa bslang ba la ma thug par slong zhing bslang bar bya ba la ji ltar bsgrags pa yin pa de bzhin du mi slong ba ni chos ma yin pa'i las so// 'os pa la bslang ba la thug pa'i tshe slong zhing bslang bar</text></item>
<item><p>138a6</p><section>'dul ba</section><text>bya ba la ji ltar rjes su bsgrags pa yin pa de bzhin du bslang ba ni chos kyi las so// gsol ba ma byas par byed pa ni chos ma yin pa'i las so// gsol ba byas nas byed pa ni chos kyi las so// gsol ba dang gnyis kyi las la gsol ba ma byas par lan gcig rjes su sgrogs par</text></item>
<item><p>138a7</p><section>'dul ba</section><text>byed pa ni chos ma yin pa'i las so// gsol ba dang gnyis kyi las la gsol ba byas nas lan gcig rjes su sgrogs par byed pa ni chos kyi las so// gsol ba dang bzhi'i las la gsol ba ma byas par lan gsum du rjes su sgrogs par byed pa ni chos ma yin pa'i las so// gsol</text></item>
<item><p>138b1</p><section>'dul ba</section><text>ba dang bzhi'i las la gsol ba byas nas lan gsum du rjes su sgrogs par byed pa ni chos kyi las so// las gzhan gyis gsol ba byas la gzhan gyis rdzogs par byed pa ni chos ma yin pa'i las so// las de nyid kyis gsol ba byas nas rdzogs par byed pa ni chos kyi las so// mngon</text></item>
<item><p>138b2</p><section>'dul ba</section><text>sum du bya ba'i las mngon sum pa ma yin pa la byed pa ni chos ma yin pa'i las so// mngon sum du bya ba'i las mngon sum pa la byed pa ni chos kyi las so// khas blang bar bya ba'i las khas mi len par byed pa ni chos ma yin pa'i las so// khas blang bar bya ba'i las khas len</text></item>
<item><p>138b3</p><section>'dul ba</section><text>par byed pa ni chos kyi las so// mngon sum gyis 'dul bar 'os pa la dran pas 'dul ba sbyin pa ni chos ma yin pa'i las so// ma myos pas 'dul ba dang / de'i ngo bo nyid tshol du gzhug pa dang / gang tshul shing mang po brim pa dang / khas blang bar 'os pa dang / rtswa bkram pa lta bu</text></item>
<item><p>138b4</p><section>'dul ba</section><text>dang / bsdigs pa dang / smad pa dang / bskrad pa dang / spang ba dang / ma mthong bas gnas nas dbyung ba dang / phyir mi byed pas gnas nas dbyung ba dang / sdig pa'i lta bar song ba ma spangs pas gnas nas dbyung pa'i las dang / spo ba dang / gzhi nas spo ba dang / yang gzhi nas bslang</text></item>
<item><p>138b5</p><section>'dul ba</section><text>ste spo ba dang / mgu bar bya ba dang / gzhi nas mgu bar bya ba dang / yang gzhi nas bslang ste mgu bar bya ba dang 'byin par byed pa ni chos ma yin pa'i las so// mngon sum gyis 'dul bar 'os pa la mngon sum gyis 'dul ba nyid sbyin gyi dran pas 'dul ba ma yin pa dang zhes bya ba nas/</text></item>
<item><p>138b6</p><section>'dul ba</section><text>'byin par byed pa ma yin pa zhes bya ba'i bar du chos kyi las so// dran pas 'dul bar 'os pa la ma myos pas 'dul ba sbyin pa ni chos ma yin pa'i las so// de'i ngo bo nyid tshol du gzhug pa dang zhes bya ba nas 'byin par byed pa zhes bya ba'i bar gong ma bzhin du ste/ mngon sum gyis</text></item>
<item><p>138b7</p><section>'dul ba</section><text>'dul ba sbyin pa ni chos ma yin pa'i las so// dran pas 'dul bar 'os pa la dran pas 'dul ba nyid sbyin gyi ma myos pas 'dul ba ma yin/ de'i ngo bo nyid tshol du gzhug pa ma yin zhes bya ba nas/ mngon sum gyis 'dul ba ma yin pa zhes bya ba'i bar ni chos kyi las so// ma myos pas</text></item>
<item><p>139a1</p><section>'dul ba</section><text>'dul bar 'os pa la de'i ngo bo nyid tshol du gzhug pa sbyin pa ni chos ma yin pa'i las so// de bzhin du gang tshul shing mang po sbyin pa zhes bya ba nas/ mngon sum gyis 'dul ba dang dran pas 'dul ba'i bar sbyin pa ni chos ma yin pa'i las so// ma myos pas 'dul bar 'os pa la ma</text></item>
<item><p>139a2</p><section>'dul ba</section><text>myos pas 'dul ba nyid sbyin gyi de'i ngo bo nyid tshol du gzhug pa ma yin zhes bya ba nas/ dran pas 'dul ba ma yin zhes bya ba'i bar chos kyi las so// de'i ngo bo nyid tshol du gzhug par 'os pa la gang tshul shing mang po sbyin pa ni chos ma yin pa'i las so// bsdigs pa zhes bya ba nas ma myos</text></item>
<item><p>139a3</p><section>'dul ba</section><text>pas 'dul ba sbyin pa ni zhes bya ba'i bar gong ma bzhin du ste/ chos ma yin pa'i las so// de'i ngo bo nyid tshol du gzhug par 'os pa la de'i ngo bo nyid tshol du gzhug pa nyid sbyin gyi gang tshul shing mang po sbyin pa ma yin zhes bya ba nas/ ma myos pas 'dul ba ma yin pa zhes bya ba'i bar ni</text></item>
<item><p>139a4</p><section>'dul ba</section><text>chos kyi las so// gang tshul shing mang po sbyin par 'os pa la bsdigs pa'i las byed pa ni chos ma yin pa'i las so// smad pa zhes bya ba nas de'i ngo bo nyid tshol du gzhug pa ni zhes bya ba'i bar gong ma bzhin du ste/ chos ma yin pa'i las so// gang tshul shing mang po sbyin par 'os pa</text></item>
<item><p>139a5</p><section>'dul ba</section><text>la gang tshul shing mang po nyid sbyin gyi bsdigs pa ma yin zhes bya ba nas/ de'i ngo bo nyid tshol du gzhug pa ma yin zhes bya ba'i bar ni chos kyi las so// bsdigs par 'os pa'i las la smad pa'i las byed pa dang spang ba'i las song zhes bya ba nas/ gang tshul shing mang po sbyin par byed pa ni</text></item>
<item><p>139a6</p><section>'dul ba</section><text>zhes bya ba'i bar gong ma bzhin du ste/ chos ma yin pa'i las so// bsdigs par 'os pa'i las la bsdigs pa nyid kyi las byed kyi lhag ma gzhan ma yin pa ste/ bsgre ba 'dis 'khor lo bzhin du bsgre ba ni chos kyi las so// smad par 'os pa'i las la spang ba'i las byed pa ni chos ma</text></item>
<item><p>139a7</p><section>'dul ba</section><text>yin pa'i las so zhes bya ba gong ma bzhin no// smad par 'os pa'i las la smad pa'i las nyid byed pa ni chos kyi las te gong ma bzhin no// bskrad par 'os pa'i las la spang ba'i las byed pa ni chos ma yin pa'i las te gong ma bzhin no// bskrad par 'os pa'i las la bskrad pa'i las nyid</text></item>
<item><p>139b1</p><section>'dul ba</section><text>byed pa ni chos kyi las te gong ma bzhin no// spang bar 'os pa'i las la ma mthong bas gnas nas dbyung ba'i las byed pa ni chos ma yin pa'i las te gong ma bzhin no// spang bar 'os pa'i las la spang ba nyid kyi las byed pa ni chos kyi las te gong ma bzhin no// ma mthong bas gnas nas dbyung</text></item>
<item><p>139b2</p><section>'dul ba</section><text>bar 'os pa'i las la phyir mi byed pas gnas nas dbyung ba'i las byed pa ni chos ma yin pa'i las te gong ma bzhin no// ma mthong bas gnas nas dbyung bar 'os pa'i las la ma mthong bas gnas nas dbyung ba nyid kyi las byed pa ni chos kyi las te gong ma bzhin no// phyir mi byed pas gnas</text></item>
<item><p>139b3</p><section>'dul ba</section><text>nas dbyung bar 'os pa'i las la sdig pa can gyi lta bar song ba ma spangs pas gnas nas dbyung ba'i las byed pa ni chos ma yin pa'i las te gong ma bzhin no// phyir mi byed pas gnas nas dbyung bar 'os pa'i las la phyir mi byed pas gnas nas dbyung ba nyid kyi las byed pa ni chos kyi las te</text></item>
<item><p>139b4</p><section>'dul ba</section><text>gong ma bzhin no// sdig pa'i lta bar song ba ma spangs pas gnas nas dbyung bar 'os pa'i las la spo ba sbyin pa ni chos ma yin pa'i las te gong ma bzhin no// sdig pa'i lta bar song ba ma spangs pas gnas nas dbyung bar 'os pa'i las la sdig pa'i lta bar song ba ma spangs pas gnas</text></item>
<item><p>139b5</p><section>'dul ba</section><text>nas dbyung ba nyid kyi las byed pa ni chos kyi las te gong ma bzhin no// spo bar 'os pa'i las la gzhi nas spo ba sbyin pa ni chos ma yin pa'i las te gong ma bzhin no// spo bar 'os pa'i las la spo ba nyid sbyin pa ni chos kyi las te gong ma bzhin no// gzhi nas spo bar 'os pa'i las la</text></item>
<item><p>139b6</p><section>'dul ba</section><text>gzhi nas bslang ste spo ba sbyin pa ni chos ma yin pa'i las te gong ma bzhin no// gzhi nas spo bar 'os pa'i las la gzhi nas spo ba nyid sbyin pa ni chos kyi las te gong ma bzhin no// spo ba ma spyad pa la mgu bar bya ba sbyin pa ni chos ma yin pa'i las te gong ma bzhin no// spo ba spyad pa la</text></item>
<item><p>139b7</p><section>'dul ba</section><text>mgu bar bya ba sbyin pa ni chos kyi las te gong ma bzhin no// mgu bar bya ba ma spyad pa la 'byin pa ni chos ma yin pa'i las te gong ma bzhin no// mgu bar bya ba spyad pa la 'byin pa ni chos kyi las te gong ma bzhin no// dbyung bar 'os pa la mngon sum gyis 'dul ba sbyin pa ni zhes bya ba nas</text></item>
<item><p>140a1</p><section>'dul ba</section><text>mgu bar bya ba dang mi 'byin pa zhes bya ba'i bar ni chos ma yin pa'i las te gong ma bzhin no// dbyung bar 'os pa la dbyung ba nyid byed kyi mngon sum gyis 'dul ba sbyin pa ma yin zhes bya ba nas/ mgu bar bya ba ma yin zhes bya ba'i bar ni chos kyi las te gong ma bzhin no//</text></item>
<item><p>140a2</p><section>'dul ba</section><text>de bzhin du re res mgo bzung nas 'khor lo bzhin du bsgre ba rgyas par khong du chud par bya'o// // sdom la/ mi mthun mthun dang 'os pa dang // chos dang chos min gnas nas 'byin// bslang ba nyid de 'di dag ni// las kyi gzhir ni bsdus pa yin// mi mthun pa'i las dang mthun pa'i</text></item>
<item><p>140a3</p><section>'dul ba</section><text>las so// mi mthun pa'i las gang zhe na/ mtshams na gnas pa'i dge slong bya bar 'os pa ji snyed pa thams cad ma 'dus shing mngon sum du ma gyur pa dang / 'dun pa blang bar 'os pa rnams las 'dun pa ma blangs par gyur pa dang / dge slong rnams 'dus shing mngon sum du gyur kyang mi</text></item>
<item><p>140a4</p><section>'dul ba</section><text>btub cing phyir 'dong ba gang dag gi gshe ba 'os pa rnams mi btub cing phyir dong ba las dag byed na 'di ni mi mthun pa'i las zhes bya'o// mthun pa'i las gang zhe na/ mtshams na gnas pa'i dge slong bya bar 'os pa ji snyed pa thams cad 'dus shing mngon sum du gyur pa dang / 'dun</text></item>
<item><p>140a5</p><section>'dul ba</section><text>pa blang bar 'os pa rnams las 'dun pa blang bar gyur pa dang / dge slong rnams 'dus shing mngon sum du gyur kyang mi btub cing phyir 'dong ba gang dag gshe ba 'os pa rnams btub cing mi gshe ba las dag byed pa 'di ni mthun pa'i las zhes bya'o// sangs rgyas bcom ldan 'das la tshe</text></item>
<item><p>140a6</p><section>'dul ba</section><text>dang ldan pa nye ba 'khor gyis zhus pa/ btsun pa du zhig gi gshe ba mi 'os pa lags/ nye ba 'khor bcu ste/ ngo tsha med pa dang / klan ka tshol ba dang / bus pa dang / blun po dang / mi gsal ba dang / mi mkhas pa dang / mtshams kyi phyi rol na gnas pa dang / bar snang la gnas</text></item>
<item><p>140a7</p><section>'dul ba</section><text>pa dang / spyod lam las ldang ba dang / tshig ma bsdams pa'i'o// btsun pa du zhig gi gshe ba 'os pa lags/ nye ba 'khor bzhi ste rang bzhin du gnas pa dang / mtshams kyi nang na gnas pa dang / spyod lam las ma langs pa dang / tshig bsdams pa'i 'o// sangs rgyas</text></item>
<item><p>140b1</p><section>'dul ba</section><text>bcom ldan 'das la tshe dang ldan pa nye ba 'khor gyis zhus pa/ btsun pa gnas nas dbyung ba'i las du zhig mchis lags/ nye ba 'khor bzhi ste/ mi mthun pa dag gis chos ma yin pas gnas nas 'byin pa dang / mthun pa dag gis chos ma yin pas dang / mi mthun pa dag</text></item>
<item><p>140b2</p><section>'dul ba</section><text>gis chos kyis dang / mthun pa dag gis chos kyis 'byin pa'o// de la gnas nas 'byin pa'i las ni gcig yin te/ 'di lta ste/ mthun pa dag gis chos kyis gnas nas 'byin pa'o// btsun pa bslang ba'i las du mchis lags nye ba 'khor bzhi ste/ mi mthun pa dag gis</text></item>
<item><p>140b3</p><section>'dul ba</section><text>chos ma yin pas slong ba dang / mthun pa dag gis chos ma yin pas dang / mi mthun pa dag gis chos kyis dang / mthun pa dag gis chos kyis slong ba'o// de la slong ba'i las ni gcig yin te/ 'di lta ste/ mthun pa dag gis chos kyis slong bar byed pa'o// las kyi</text></item>
<item><p>140b4</p><section>'dul ba</section><text>gzhi rdzogs so// // phyir bcos pa'i gzhi'i sdom ni// dmar ser can gyi gzhi dang ni// de bzhin gang zag dag dang ni// de nas spo ba bya ba dang // gso sbyong gzhag par bya ba dang // gnas mal dang ni rtsod pa dang // dge 'dun 'byed pa phyi ma yin// dmar ser can gyi gzhi'i</text></item>
<item><p>140b5</p><section>'dul ba</section><text>sdom ni/ dmar ser can dag bsdigs pa dang / legs ldan smad par bya ba dang // 'gro mgyogs dang ni nab so gnyis// bskrad dang chu stod phyir 'gyed dang // 'dun pa yi ni ma mthong dang // de bzhin slar ni mi 'chos dang // 'chi ltas sdig pa'i lta ba can// 'char ka dang ni</text></item>
<item><p>140b6</p><section>'dul ba</section><text>las lnga'o// sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe mnyan yod na dge slong dmar ser can 'thab krol byed pa mtshang 'dru bar byed pa/ rtsod par byed pa/ 'gyed par byed pa/ rtsod pa'i gzhi byed pa</text></item>
<item><p>140b7</p><section>'dul ba</section><text>rnams gnas te/ de rnams dge 'dun la yang dang yang du rtsod pa'i gzhi skyed pas des na dge 'dun 'thab krol dang / mtshang 'dru ba dang / rtsod pa dang / 'gyed pa byung zhing gnas so// skabs de dge slong rnams kyis bcom ldan 'das la gsol pa dang / bcom ldan 'das kyis</text></item>
<item><p>141a1</p><section>'dul ba</section><text>bka' stsal pa/ dge slong dag khyed kyis dmar ser can gyi dge slong 'thab krol byed pa/ mtshang 'dru bar byed pa/ rtsod par byed pa/ 'gyed par byed pa/ rtsod pa'i gzhi byed pa rnams dang / gzhan yang de lta bu dang mthun pa su yang rung ba la bsdigs pa'i las byos shig/</text></item>
<item><p>141a2</p><section>'dul ba</section><text>rgyu lngas bsdigs pa'i las byas na de ni chos ma yin pa'i las dang / 'dul ba ma yin pa'i las yin te/ des ni dge 'dun yang 'gal tshabs can du 'gyur ro// lnga gang gis zhe na/ gleng ba ma byas pa dang / dran par ma byas pa dang / gzhi med pa dang / khas ma blangs pa dang /</text></item>
<item><p>141a3</p><section>'dul ba</section><text>mngon sum du ma gyur par byed pa'o// yang rgyu lngas bsdigs pa'i las byas na de ni chos kyi las dang 'dul ba'i las yin te/ des na dge 'dun yang 'gal tshabs can du mi 'gyur ro// lnga gang gis zhe na/ gleng ba byas pa dang / dran par byas pa dang / gzhi dang bcas pa dang /</text></item>
<item><p>141a4</p><section>'dul ba</section><text>khas blangs pa dang / mngon sum du gyur par byed pa'o// 'di ltar yang bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong gcig gis gsol</text></item>
<item><p>141a5</p><section>'dul ba</section><text>ba byas te las bya'o// dge 'dun btsun pa rnams gsan du gsol// dge slong dmar ser can 'di dag ni 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa dag lags te/ 'di dag gis dge 'dun la yang dang</text></item>
<item><p>141a6</p><section>'dul ba</section><text>yang du rtsod pa'i gzhi skyed par bgyid de/ des na dge 'dun 'thab krol dang / mtshang 'dru ba dang / rtsod pa dang / 'gyed pa byung zhing gnas na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong dmar ser can 'thab</text></item>
<item><p>141a7</p><section>'dul ba</section><text>krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams la bsdigs pa'i phrin las mdzad do// 'di ni gsol ba'o// de nas las bya ste/ dge 'dun btsun pa rnams gsan du gsol/ dge slong dmar ser can 'di</text></item>
<item><p>141b1</p><section>'dul ba</section><text>dag ni 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa lags te/ 'di dag gis dge 'dun la yang dang yang du rtsod pa'i gzhi skyed par bgyid de des na dge 'dun 'thab krol dang / mtshang 'dru ba dang / rtsod</text></item>
<item><p>141b2</p><section>'dul ba</section><text>pa dang / 'gyed pa byung zhing gnas pas/ de'i slad du dge 'dun gyis dge slong dmar ser can 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams la bsdigs pa'i phrin las mdzad na/ tshe dang ldan pa gang</text></item>
<item><p>141b3</p><section>'dul ba</section><text>dag dge slong dmar ser can rnams la zhes bya ba nas/ bsdigs pa'i phrin las mdzad par zhes bya ba'i bar gong ma bzhin du ste/ bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las</text></item>
<item><p>141b4</p><section>'dul ba</section><text>brjod pa gnyis pa dang / gsum pa'i bar du brjod par bya'o// dge 'dun gyis bzod cing gnang nas dge 'dun gyis dge slong dmar ser can zhes bya ba nas bsdigs pa'i phrin las mdzad lags te/ 'di ltar cang mi gsung bas de de bzhin du 'dzin to zhes bya ba'i bar gong</text></item>
<item><p>141b5</p><section>'dul ba</section><text>ma bzhin no// dge slong dag ngas bsngags pa'i las byas pa'i dge slong gi kun tu spyod pa'i chos bca' bar bya ste/ bsdigs pa'i las byas pa'i dge slong gis rab tu dbyung bar mi bya/ bsnyen par rdzogs par mi bya/ gnas mi sbyin dge tshul gzhag par mi bya/ dge slong</text></item>
<item><p>141b6</p><section>'dul ba</section><text>ma rnams la gdams par mi bya/ dge slong ma rnams kyi gdams ngag dbog par bsko bar mi bya/ sngar bskos na yang dge slong ma rnams la gdams par mi bya'o// dge slong la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pas</text></item>
<item><p>141b7</p><section>'dul ba</section><text>gleng ba dang / dran par mi bya/ gdams ngag sbyin par mi bya ste/ gso sbyong ma yin/ dgag dbye ma yin/ gsol ba dang gnyis pa ma yin/ gsol ba dang bzhi'i las ma yin no// bsdigs pa'i las byas pa'i dge slong gis kun tu spyod pa'i chos ji ltar bcas pa bzhin</text></item>
<item><p>142a1</p><section>'dul ba</section><text>yang dag par blangs nas 'jug par mi byed na 'gal tshabs can du 'gyur ro// de ltar bsdigs pa'i las byas pa de rnams skra gyen du 'greng ba lta bu dang skra zhig pa lta bu dge 'dun la spu sa la ltung ba lta bur byed/ 'byung bar bskyod mtshungs par nye bar ston</text></item>
<item><p>142a2</p><section>'dul ba</section><text>la mtshams kyi nang du 'dug nas bslang ba gsol te/ 'thab krol byed pa nyid spong ngo zhes pa'i skabs de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ dge slong dag khyed kyis dge slong dmar ser can 'thab krol byed pa</text></item>
<item><p>142a3</p><section>'dul ba</section><text>bsdigs pa'i las byas pa rnams dang gzhan yang de lta bu dang mthun pa su yang rung ba la bslang bar gyis shig/ bsdigs pa'i las byas pa chos lnga dang ldan pa ni bslang bar mi bya'o// lnga gang zhe na/ skra gyen du 'greng ba lta bu dang / skra zhig pa lta bu dang / dge 'dun la spu</text></item>
<item><p>142a4</p><section>'dul ba</section><text>sa la ltung ba lta bur mi byed pa dang / 'byung bar mi bskyod pa dang / mtshungs par nye bar mi ston pa dang / mtshams kyi nang du 'dug ste bslang ba mi gsol ba dang / 'thab krol byed pa de mi spong ba ste/ chos 'di lnga dang ldan pa ni zhes bya ba gong ma bzhin du'o// gzhan yang</text></item>
<item><p>142a5</p><section>'dul ba</section><text>bsdigs pa'i las byas pa chos lnga dang ldan pa ni bslang bar mi bya ste/ lnga gang zhe na/ pho brang 'khor du rton pa dang / bskos pa 'dus pa'i sar rton pa dang / mu stegs can la rton pa dang / gang zag la rton pa dang / dge 'dun la mi rton pa ste/ chos 'di lnga dang ldan pa ni zhes</text></item>
<item><p>142a6</p><section>'dul ba</section><text>bya ba gong ma bzhin no// gzhan yang bsdigs pa'i las byas pa chos lnga dang ldan pa ni bslang bar mi bya ste/ lnga gang zhe na/ khyim pa'i rtags 'chang ba dang / mu stegs can gyi rtags 'chang ba dang / mu stegs can la sten cing bsnyen la bsnyen bkur byed pa dang / spyod par</text></item>
<item><p>142a7</p><section>'dul ba</section><text>bya ba ma yin pa spyod pa dang / dge slong gi bslab pa la mi slob pa ste/ chos 'di lnga zhes bya ba gong ma bzhin du'o// gzhan yang bsdigs pa'i las byas pa chos lnga dang ldan pa ni bslang bar mi bya ste/ lnga gang zhe na/ dge slong rnams la gshe bar byed pa dang / khro bar byed pa</text></item>
<item><p>142b1</p><section>'dul ba</section><text>dang / kha zer bar byed pa dang / dge 'dun gyi rnyed pa med par byed pa dang / gnas med par brtson par byed pa ste/ chos 'di lnga dang zhes bya ba'i bar gong ma bzhin du'o// yang bsdigs pa'i las byas pa chos lnga dang ldan pa ni bslang bar bya ste/ lnga gang zhe na/ skra gyen du</text></item>
<item><p>142b2</p><section>'dul ba</section><text>'greng ba lta bu dang / skra zhig pa lta bu dang / dge 'dun la spu sa la ltung ba lta bur byed pa dang / 'byung bar bskyod pa dang / mtshungs par nye bar ston pa dang / mtshams kyi nang du 'dug ste bslang ba gsol ba dang / 'thab krol byed pa nyid spong ba ste chos 'di lnga dang zhes bya ba</text></item>
<item><p>142b3</p><section>'dul ba</section><text>gong ma bzhin du'o// gzhan yang bsdigs pa'i las byas pa chos lnga dang ldan pa ni bslang bar bya ste/ lnga gang zhe na/ pho brang 'khor du mi rton pa dang / bskos pa 'dus pa'i sar mi rton pa dang / mu stegs can la mi rton pa dang / gang zag la mi rton pa dang / dge 'dun</text></item>
<item><p>142b4</p><section>'dul ba</section><text>la rton pa ste/ chos 'di lnga dang ldan pa ni zhes bya ba gong ma bzhin du'o// gzhan yang bsdigs pa'i las byas pa chos lnga dang ldan pa ni bslang bar bya ste/ lnga gang zhe na/ khyim pa'i rtags mi 'chang ba dang / mu stegs can gyi rtags mi 'chang ba dang / mu stegs can</text></item>
<item><p>142b5</p><section>'dul ba</section><text>la mi sten cing mi bsnyen la bsnyen bkur mi byed pa dang / spyad par bya ba spyod pa dang / dge slong gi bslab pa la slob pa ste/ chos 'di lnga dang zhes bya ba gong ma bzhin du'o// gzhan yang bsdigs pa'i las byas pa chos lnga dang ldan pa ni bslang bar bya ste/ lnga gang zhe na/ dge</text></item>
<item><p>142b6</p><section>'dul ba</section><text>slong rnams la mi gshe ba dang / mi khro ba dang / kha mi zer ba dang / dge 'dun gyi rnyed pa'i phyir dang / gnas kyi phyir brtson pa ste/ chos 'di lnga dang zhes bya ba gong ma bzhin du'o// bslang ba ni 'di ltar bya ste/ gnas mal bshams la gaN+DI brdungs te dris pa'i tshig</text></item>
<item><p>142b7</p><section>'dul ba</section><text>gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong dmar ser can rnams kyis rgan rims ji lta ba bzhin du gdud pa byas la/ rgan rims kyi mdun du tsog tsog por 'dug ste thal mo sbyar ba btud nas tshig</text></item>
<item><p>143a1</p><section>'dul ba</section><text>'di skad ces/ dge 'dun btsun pa rnams gsan du gsol/ bdag cag dge slong dmar ser can 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa lags pas/ bdag cag gis</text></item>
<item><p>143a2</p><section>'dul ba</section><text>dge 'dun la yang dang yang du rtsod pa'i gzhi bskyed de/ des na dge 'dun 'thab krol dang / mtshang 'dru ba dang / rtsod pa dang / 'gyed pa byung zhing gnas pas/ dge 'dun gyis bdag cag dge slong dmar ser can 'thab krol bgyid pa/ mtshang 'dru bar bgyid pa/ rtsod par</text></item>
<item><p>143a3</p><section>'dul ba</section><text>bgyid pa/ 'gyed par bgyid pa/ rtsod pa'i gzhi bgyid pa rnams la bsdigs pa'i phrin las mdzad lags te/ bdag cag bsdigs pa'i phrin las mdzad lags pa rnams skra gyen du 'greng ba lta bu dang / skra zhig pa lta bur dge 'dun la spu sa la ltung bar lta bur bgyid/</text></item>
<item><p>143a4</p><section>'dul ba</section><text>'byung bar bskyod/ mtshungs par nye bar ston/ mtshams kyi nang du mchis nas bslang ba gsol te/ 'thab krol bgyid pa nyid kyang spong na dge 'dun btsun pa thugs brtse ba can thugs brtse ba nye bar bzung nas/ bdag cag dge slong dmar ser can 'thab krol bgyid pa/ mtshang</text></item>
<item><p>143a5</p><section>'dul ba</section><text>'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa bsdigs pa'i phrin las mdzad pa lags pa bslang bar gsol/ de skad lan gnyis lan gsum du bzlas so// de'i 'og tu dge slong gcig gis gsol ba byas te las bya'o// dge</text></item>
<item><p>143a6</p><section>'dul ba</section><text>'dun btsun pa rnams gsan du gsol/ dge slong dmar ser can 'di dag ni 'thab krol bgyid pa nas rtsod pa'i gzhi bgyid pa'i bar du ste/ de dag gis dge 'dun la yang dang yang du rtsod pa'i gzhi skyed de/ des na dge 'dun 'thab krol dang / mtshang 'dru ba dang / rtsod pa</text></item>
<item><p>143a7</p><section>'dul ba</section><text>dang / 'gyed pa byung zhing gnas pas/ dge 'dun gyis 'thab krol bgyid pa 'di rnams la bsdigs pa'i phrin las mdzad lags te/ bsdigs pa'i phrin las mdzad lags pa 'di rnams skra gyen du 'greng ba lta bu dang / skra zhig pa lta bur dge 'dun la spu sa la ltung ba</text></item>
<item><p>143b1</p><section>'dul ba</section><text>lta bur bgyid/ 'byung bar bskyod/ mtshungs par nye bar ston/ mtshams kyi nang du mchis nas bslang ba gsol te/ 'thab krol bgyid pa nyid kyang spong ngo zhes mchi na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge</text></item>
<item><p>143b2</p><section>'dul ba</section><text>'dun gyis dge slong dmar ser can rnams bslang bar mdzad do// 'di ni gsol ba'o// las bya ba ni dge 'dun btsun pa rnams gsan du gsol/ dge slong dmar ser can 'di dag ni 'thab krol bgyid pa zhes bya ba nas rtsod pa'i gzhi bgyid pa'i bar du ste/ de dag</text></item>
<item><p>143b3</p><section>'dul ba</section><text>gis dge 'dun la rtsod pa'i gzhi skyed de/ des na dge 'dun 'thab krol dang / mtshang 'dru ba dang / rtsod pa dang / 'gyed pa byung zhing gnas pas/ dge 'dun gyis 'thab krol bgyid pa 'di rnams la bsdigs pa'i phrin las mdzad lags te/ bsdigs pa'i phrin las</text></item>
<item><p>143b4</p><section>'dul ba</section><text>mdzad lags pa 'di rnams skra gyen du 'greng ba lta bu dang / skra zhig pa lta bur dge 'dun la spu sa la ltung ba lta bur bgyid/ 'byung bar bskyod/ mtshungs par nye bar ston/ mtshams kyi nang du mchis nas bslang ba gsol te/ 'thab krol bgyid pa nyid kyang spong ngo</text></item>
<item><p>143b5</p><section>'dul ba</section><text>zhes mchi nas/ de'i slad du dge 'dun gyis dge slong dmar ser can 'thab krol bgyid pa bsdigs pa'i phrin las mdzad lags pa rnams bslang bar mdzad na tshe dang ldan pa gang dag dge slong dmar ser can 'thab krol bgyid pa bsdigs pa'i phrin las mdzad lags pa</text></item>
<item><p>143b6</p><section>'dul ba</section><text>rnams bslang bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis dang gsum gyi bar du brjod par bya'o// dge 'dun gyi bzod cing gnang nas dge 'dun gyis dge</text></item>
<item><p>143b7</p><section>'dul ba</section><text>slong dmar ser can 'thab krol bgyid pa bsdigs pa'i phrin las mdzad lags pa rnams bslang bar mdzad lags te/ 'di ltar cang mi gsung bas de de bzhin du 'dzin to// // 'dul ba gzhi/ bam po bdun bcu pa/ sangs rgyas bcom ldan 'das</text></item>
<item><p>144a1</p><section>'dul ba</section><text>rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe dge slong legs ldan yang dang yang du ltung ba 'byin pa zhig ste/ dge 'dun lhag ma'i ltung ba 'byin pas de la dge slong rnams kyis spo ba dang / gzhi nas spo ba dang / mgu</text></item>
<item><p>144a2</p><section>'dul ba</section><text>bar bya ba sbyin pa dang / 'byin pas bya ba mang zhing byed pa mang por gyur pas lung nod pa dang / klog pa dang / 'don pa dang / rnal 'byor dang / yid la bya ba dang / nang gi sems zhi gnas su bya ba shor bar gyur pa'i skabs de dge slong rnams kyis bcom ldan 'das la</text></item>
<item><p>144a3</p><section>'dul ba</section><text>gsol pa dang / bcom ldan 'das kyis bka' stsal pa/ dge slong dag khyed kyis dge slong legs ldan yang dang yang du ltung ba 'byin pa dang / gzhan yang de lta bu dang mthun pa su yang rung ba la smad pa'i las byos shig/ rgyu lngas smad pa'i las byas na de ni chos ma yin pa'i</text></item>
<item><p>144a4</p><section>'dul ba</section><text>las dang 'dul ba ma yin pa'i las yin te/ des na dge 'dun yang 'gal tshabs can du 'gyur ro// lnga gang gis zhe na/ gleng ba ma byas pa dang / dran par ma byas pa dang / gzhi med pa dang / khas ma blangs pa dang / mngon sum du ma gyur par byed pa'o// yang rgyu lngas</text></item>
<item><p>144a5</p><section>'dul ba</section><text>smad pa'i las byas na de ni chos kyi las dang 'dul ba'i las yin te/ des na dge 'dun yang 'gal tshabs can du mi 'gyur ro// lnga gang gis zhe na/ gleng ba byas pa dang / dran par byas pa dang / gzhi dang bcas pa dang / khas blangs pa dang / mngon sum du gyur pa'i'o//</text></item>
<item><p>144a6</p><section>'dul ba</section><text>'di ltar yang bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong gcig gis gsol ba byas te las bya'o// dge 'dun btsun pa rnams gsan</text></item>
<item><p>144a7</p><section>'dul ba</section><text>du gsol/ dge slong legs ldan 'di ltung ba yang dang yang du bgyid de/ yang dang yang du dge 'dun lhag ma'i ltung ba 'byin pas dge slong rnams 'di la spo ba dang / gzhi nas spo ba dang / mgu ba stsol ba dang / 'byin pa mdzad pas bgyi ba mang zhing bgyid pa pas lung nod pa dang</text></item>
<item><p>144b1</p><section>'dul ba</section><text>klog pa dang / 'don pa dang / rnal 'byor dang / yid la bgyi ba dang / nang du sems zhi gnas su bgyi ba shor bar gyur lags na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong legs ldan yang dang</text></item>
<item><p>144b2</p><section>'dul ba</section><text>yang du ltung ba 'byin pa la smad pa'i phrin las mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ dge slong legs ldan 'di yang dang yang du ltung ba bgyid de/ yang dang yang du dge 'dun lhag ma'i ltung ba 'byin nas dge</text></item>
<item><p>144b3</p><section>'dul ba</section><text>slong rnams 'di la spo ba dang / gzhi nas spo ba dang / mgu bar bgyi ba stsal ba dang / 'byin par mdzad pas bgyi ba mang zhing bgyid pa pas lung nod pa dang / klog pa dang / 'don pa dang / rnal 'byor dang / yid la bgyi ba dang / nang du sems zhi gnas su bgyi</text></item>
<item><p>144b4</p><section>'dul ba</section><text>ba shor nas/ de'i slad du dge 'dun gyis dge slong legs ldan yang dang yang du ltung ba bgyid pa la smad pa'i phrin las mdzad na tshe dang ldan pa gang dag dge slong legs ldan yang dang yang du ltung ba 'byin pa la smad pa'i phrin las mdzad par bzod pa de dag ni cang ma gsung shig/</text></item>
<item><p>144b5</p><section>'dul ba</section><text>gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong legs ldan yang dang yang du ltung ba 'byin pa la</text></item>
<item><p>144b6</p><section>'dul ba</section><text>smad pa'i phrin las mdzad lags te/ 'di ltar cang mi gsung bas de de bzhin du 'dzin to// dge slong dag ngas dge slong smad pa'i las byas pa'i kun tu spyod pa'i chos bca' bar bya ste/ dge slong smad pa'i las byas pas rab tu dbyung bar mi bya/ bsnyen par rdzogs par mi bya/</text></item>
<item><p>144b7</p><section>'dul ba</section><text>gnas sbyin par mi bya/ dge tshul gzhag par mi bya/ zhes bya ba'i bar gong ma bzhin du bsdigs pa'i las byas pa la gsungs pa de bzhin du brjod par bya'o// smad pa'i las byas pa'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi</text></item>
<item><p>145a1</p><section>'dul ba</section><text>byed na 'gal tshabs can du 'gyur ro// de ltar smad pa'i las byas pa de skra gyen du 'greng ba lta bu dang / skra zhig pa lta bu dang / dge 'dun la spu sa la ltung ba lta bur byed ces bya ba nas/ mtshams kyi nang du 'dug nas bslang bar gsol te/ yang dang yang du ltung ba byed pa</text></item>
<item><p>145a2</p><section>'dul ba</section><text>nyid kyang spong ngo zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong legs ldan smad pa'i las byas pa dang / gzhan yang de lta bu dang mthun pa su yang rung ba la bslang ba'i las</text></item>
<item><p>145a3</p><section>'dul ba</section><text>byos shig/ smad pa'i las byas pa chos lnga dang ldan pa bslang bar bya ste/ lnga gang zhe na/ skra gyen du 'greng ba lta bu dang / skra zhig pa lta bur dge 'dun la spu sa la ltung ba lta bur byed pa dang / 'byung bar bskyod pa dang / mtshungs par nye bar ston pa dang / mtshams kyi nang du</text></item>
<item><p>145a4</p><section>'dul ba</section><text>'dug nas bslang ba gsol pa dang / yang dang yang du ltung ba 'byin pa yang spong ba'o// bslang ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa</text></item>
<item><p>145a5</p><section>'dul ba</section><text>dang / dge slong legs ldan gyis rgan rims kyi mdun du tsog tsog por 'dug la thal mo sbyar ba btud la 'di skad ces brjod par bya'o// dge 'dun btsun pa rnams gsan du gsol/ bdag dge slong legs ldan yang dang yang du ltung ba bgyid de/ yang dang yang du dge 'dun lhag</text></item>
<item><p>145a6</p><section>'dul ba</section><text>ma'i ltung ba 'byin pas/ de'i slad du bdag la dge slong rnams kyis spo ba dang / gzhi nas spo ba dang / mgu bar bgyi bar stsol ba dang / 'byin pas bgyi ba mang zhing bgyid pa pas lung nod pa dang / klog pa dang / 'don pa dang / rnal 'byor dang / yid la bgyi ba dang / nang du sems</text></item>
<item><p>145a7</p><section>'dul ba</section><text>zhi gnas su bgyi ba shor nas dge 'dun gyis bdag la smad pa'i phrin las mdzad lags te/ smad pa'i phrin las mdzad lags pa bdag skra gyen du 'greng ba lta bu dang / skra zhig pa lta bur dge 'dun la spu sa la ltung ba lta bur bgyid/ 'byung bar bskyod/ mtshungs par nye bar ston/</text></item>
<item><p>145b1</p><section>'dul ba</section><text>mtshams kyi nang du mchis nas bslang ba gsol te/ yang dang yang du ltung ba 'byin pa yang spong bar bgyid na/ dge 'dun btsun pa thugs brtse ba can thugs brtse ba nye bar bzung ste/ bdag dge slong legs ldan yang dang yang du ltung ba 'byin pa smad pa'i phrin las mdzad lags</text></item>
<item><p>145b2</p><section>'dul ba</section><text>pa bslang bar gsol/ de skad ces lan gnyis lan gsum du brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong legs ldan 'di yang dang yang du ltung ba 'byin te zhes bya ba nas</text></item>
<item><p>145b3</p><section>'dul ba</section><text>nang du sems zhi gnas su bgyi bar zhes bya ba'i bar gong ma bzhin du ste/ dge 'dun gyis 'di yang dang yang du ltung ba bgyid pas smad pa'i phrin las mdzad de/ smad pa'i phrin las mdzad lags pa 'di skra gyen du 'greng ba lta bu dang / skra zhig pa lta bur dge 'dun la spu sa la</text></item>
<item><p>145b4</p><section>'dul ba</section><text>ltung ba lta bur bgyid ces bya ba nas/ yang dang yang du ltung ba 'byin pa nyid kyang spong ngo zhes mchis na zhes bya ba'i bar gong ma bzhin du ste/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong legs ldan yang</text></item>
<item><p>145b5</p><section>'dul ba</section><text>dang yang du ltung ba 'byin pa smad pa'i phrin las mdzad lags pa slong bar mdzad do// 'di ni gsol ba'o// las bya ba ni/ dge 'dun btsun pa rnams gsan du gsol/ dge slong legs ldan yang dang yang du ltung ba 'byin pa smad pa'i phrin las mdzad lags pa 'di skra gyen du 'greng</text></item>
<item><p>145b6</p><section>'dul ba</section><text>ba lta bu dang / skra zhig pa lta bur dge 'dun la spu sa la ltung ba lta bur bgyid/ 'byung bar bskyod/ mtshungs par nye bar ston/ mtshams kyi nang du mchis nas bslang ba gsol te/ yang dang yang du ltung ba bgyid pa nyid kyang spong ngo zhes mchi nas de'i slad du dge 'dun gyis dge</text></item>
<item><p>145b7</p><section>'dul ba</section><text>slong legs ldan yang dang yang du ltung ba bgyid pa smad pa'i phrin las mdzad lags pa slong bar mdzad na/ tshe dang ldan pa gang dag dge slong legs ldan yang dang yang du ltung ba bgyid pa smad pa'i phrin las mdzad lags pa bslang bar bzod pa de dag ni cang ma gsung shig/</text></item>
<item><p>146a1</p><section>'dul ba</section><text>gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis dang gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong legs ldan yang dang yang du ltung ba bgyid pa smad</text></item>
<item><p>146a2</p><section>'dul ba</section><text>pa'i phrin las mdzad lags pa bslang ste/ 'di ltar cang mi gsung bas de de bzhin du 'dzin to// sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe ri nag po la dge slong 'gro mgyogs dang</text></item>
<item><p>146a3</p><section>'dul ba</section><text>nab so khyim sun 'byin pa sdig pa'i chos kun du spyod pa gnas so// de gnyis dge sbyong gi las ma yin pa 'di lta bu dag byed cing byed du 'jug ste/ 'di lta ste bud med dang lhan cig kha dpya zer/ rtse bar byed/ ze slong bar byed/ mig zur gyis lta bar byed/ 'phyar bar byed/</text></item>
<item><p>146a4</p><section>'dul ba</section><text>lus kyis snyogs par byed/ stan gcig la yang lhan cig 'dug par byed/ snod gcig tu longs spyod par byed/ phor bu gcig tu chang rnam pa sna tshogs 'thung bar byed/ me tog 'thog par byed/ 'thog tu 'jug/ me tog phreng rgyud par byed/ rgyud du 'jug/ me tog</text></item>
<item><p>146a5</p><section>'dul ba</section><text>gi thum bu'i rna rgyan byed/ byed du 'jug/ gar byed/ gar byed du 'jug/ glu len par byed/ glu len du 'jug/ rol mo'i cha byad 'bud par byed/ 'bud du 'jug/ gar mkhas pa dang / glu snyan pa dang / rol mo'i cha byad 'bud pa mkhas pa la gla sbyin par byed/ gos</text></item>
<item><p>146a6</p><section>'dul ba</section><text>rnams brdzes nas rgyug par byed/ mchong bar byed/ rgal bar byed/ rkang pa gcig bskums te skor bar yang byed/ lag 'gros kyis kyang skor bar byed/ nya tshar gyis kyang skor bar byed/ chu bgags shing gtong bar byed/ chu la sbal pa'i skad 'byin/ chu la rnga'i sgra</text></item>
<item><p>146a7</p><section>'dul ba</section><text>yang 'byin/ glang po che'i skad kyang 'byin/ rta'i skad kyang 'byin/ khyu mchog 'gying ba'i skad kyang 'byin/ khas rdza rnga'i skad kyang 'byin/ khas dung dang / khas rnga dang / rma bya'i skad kyang 'byin/ khu byug gi skad kyang 'byin/ glang po che'i 'thab mo yang byed/ rta'i 'thab mo dang / khyu</text></item>
<item><p>146b1</p><section>'dul ba</section><text>mchog gi 'thab mo dang / ma he'i 'thab mo dang / ra'i 'thab mo dang / lug gi 'thab mo dang / bud med kyi 'thab mo dang / skyes pa'i 'thab mo dang / gzhon nu'i 'thab mo dang / gzhon nu ma'i 'thab mo dang / bya gag gi 'thab mo dang / sreg pa'i 'thab mo dang / byi khra'i 'thab</text></item>
<item><p>146b2</p><section>'dul ba</section><text>mo yang byed cing byed du 'jug ste/ de rnams dang gzhan yang dge sbyong gi las ma yin pa byed cing byed du 'jug go// de gnyis kyi tshul dang / spyod pa dang / log par sgrub pa des ri nag po la dge slong ma 'ongs pa rnams mi 'ong zhing 'ongs pa rnams kyang mi 'dod pas ri nag po'i</text></item>
<item><p>146b3</p><section>'dul ba</section><text>gnas 'dor bar byed do// ri nag po na gnas pa'i bram ze dang khyim bdag rnams kyang yid ma rangs shing ma mgu bas 'ongs nas ring du lon pa gnyug mar gnas pa rnams la yang bka' 'khor du bsod snyoms sbyin par bya bar mi sems na glo bur ba rnams la lta smos kyang ci</text></item>
<item><p>146b4</p><section>'dul ba</section><text>'tshal/ ji tsam dus gzhan zhig na tshe dang ldan pa kun dga' bo yul ka shi nas ljongs rgyu zhing song ba dang ri nag por phyin nas ri nag po'i tshal na 'dug go// tshe dang ldan pa kun dga' bo snga dro sham thabs bgos chos gos dang lhung bzed thogs nas ri nag por bsod snyoms</text></item>
<item><p>146b5</p><section>'dul ba</section><text>kyi phyir zhugs pa las/ de ji ltar lhung bzed bkrus pas ri nag por bsod snyoms kyi phyir zhugs pa lhung bzed bkrus pa de bzhin du slar log ste sbyin pa yang ma rnyed/ tshig kyang ma ster te chung ngu na bsod snyoms gcig kyang ma rnyed do// de nas tshe dang ldan pa kun dga' bo</text></item>
<item><p>146b6</p><section>'dul ba</section><text>'di snyam du sems te/ ri nag po 'di sngon yang 'byor cing rgyas pa/ lo legs pa/ skye bo dang mi mang pos gang bar gyur cing bsod snyoms pa dang slong mo bas rnyed bla bar gyur la/ da dung yang ri nag po 'di 'byor cing rgyas pa/ bde ba dang lo legs pa dang / skye bo dang mi</text></item>
<item><p>146b7</p><section>'dul ba</section><text>mang pos gang bar gyur na/ 'on kyang bdag ni ji ltar lhung bzed bkrus pas ri nag por bsod snyoms kyi phyir zhugs pa lhung bzed bkrus pa de bzhin du slar log ste sbyin pa yang ma rnyed do// tshig kyang ma ster te chung ngu na bsod snyoms gcig tsam yang ma rnyed na/ 'dir bcom</text></item>
<item><p>147a1</p><section>'dul ba</section><text>ldan 'das kyi nyan thos byis pa/ blun pa mi gsal ba/ mi mkhas pa 'ga' zhig gis nyon mongs pa'i dbang gis rigs kyi bud med dam/ rigs kyi na chung la smras sam/ reg gam/ kha ngan smras par ma gyur grang snyam mo// de'i tshe ri nag po'i</text></item>
<item><p>147a2</p><section>'dul ba</section><text>bram ze dang khyim bdag rnams kyi 'dun khang du dge bsnyen lnga brgya tsam dgos pa 'ga' zhig gi phyir 'dus shing 'khod par gyur to// de nas tshe dang ldan pa kun dga' bo ri nag po'i bram ze dang khyim bdag rnams kyi 'dun khang ga la ba der song ste phyin pa dang / ri nag po'i</text></item>
<item><p>147a3</p><section>'dul ba</section><text>bram ze dang khyim bdag rnams la 'di skad ces smras so// shes ldan dag sngon ni ri nag po 'di zhes bya ba nas bsod snyoms gcig kyang ma rnyed do// zhes bya ba'i bar gong ma bzhin du'o// de skad ces smras pa dang ri nag po'i bram ze dang khyim bdag rnams mig gnam du bltas</text></item>
<item><p>147a4</p><section>'dul ba</section><text>nas 'dug go// de'i tshe dge bsnyen chu la rtse zhes bya ba 'khor de nyid du 'dus shing 'dug par gyur to// de nas dge bsnyen chu la rtses tshe dang ldan pa kun dga' bo'i lag nas bzung ste mtha' gcig tu dong nas/ tshe dang ldan pa kun dga' bo la 'di skad ces smras so// btsun</text></item>
<item><p>147a5</p><section>'dul ba</section><text>pa mkhyen par mdzod cig/ ri nag po 'di na dge slong 'gro mgyogs dang nab so khyim sun 'byin pa sdig pa'i chos kun tu spyod pa dag cig gnas te de gnyis kyis bud med rnams dang lhan cig kha dpya zer zhes bya ba nas tshe dang ldan pa kun dga' bo zhes bya ba nas/ ji ltar gong</text></item>
<item><p>147a6</p><section>'dul ba</section><text>du khyim sun 'byin pa'i dge 'dun lhag ma'i bslab pa la bstan pa bzhin du ste/ dge slong 'gro mgyogs dang nab so gnyis bskrad pa'i las byos shig 'di ltar yang bya ste/ dge slong gnas brtan rnams dang lhan cig tu lam kar 'dug la gleng bar byed pa'i dge slong bsko</text></item>
<item><p>147a7</p><section>'dul ba</section><text>bar bya ste/ chos lnga dang ldan pa'i dge slong ni zhes bya ba nas las bya ba ni zhes bya ba'i bar gong ma bzhin du'o// dge 'dun btsun pa rnams gsan du gsol/ dge slong 'gro mgyogs dang nab so 'di gnyis khyim sun 'byin pa sdig pa'i chos kun tu spyod pa lags te/</text></item>
<item><p>147b1</p><section>'dul ba</section><text>'di gnyis kyis khyim sun phyung bar yang snang zhing thos la 'tshal/ 'di gnyis sdig pa'i chos kun tu spyod par yang snang zhing thos la 'tshal na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'gro</text></item>
<item><p>147b2</p><section>'dul ba</section><text>mgyogs dang nab so khyim sun 'byin pa sdig pa'i chos kun tu spyod pa la bskrad pa'i phrin las mdzad do// 'di ni gsol ba'o// las ni 'di ltar bya ste zhes bya ba nas de bzhin du las brjod pa gnyis dang gsum gyi bar du brjod par bya'o// zhes bya ba'i bar gong ma bzhin du'o//</text></item>
<item><p>147b3</p><section>'dul ba</section><text>sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe mnyan yod na tshong dpon phyug cing nor mang la longs spyod che ba zhig yod pa des rigs mnyam pa las chung ma blangs te/ de de dang lhan cig tu rtse bar</text></item>
<item><p>147b4</p><section>'dul ba</section><text>byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las chung ma sems can dang ldan par gyur te/ de zla ba brgyad dam dgu 'das nas rgyu skar chu stod la khye'u zhig btsas te/ de'i nye du rnams tshogs shing</text></item>
<item><p>147b5</p><section>'dul ba</section><text>'dus nas nyi ma bdun gsum nyi shu gcig tu btsas pa'i btsas ston rgya cher byas nas ming 'dogs par byed de/ khye'u'i ming cir gdags/ de dag 'di snyam du sems te/ khye'u 'di ni rgyu skar chu stod la btsas pas de bas na khye'u'i ming chu stod ces bya bar gdags so// zhes</text></item>
<item><p>147b6</p><section>'dul ba</section><text>de'i ming chu stod ces bya bar btags so// de 'o ma dang / zho dang / mar dkar dang / zhun mar dang / mar gyi snying po dang gzhan yang yo byad kyi khyad par gtso bo gtso bo dag gis skyed par byed/ sring bar byed cing rdzing na gnas pa'i pad ma bzhin myur du skyed par byed do// de gang gi</text></item>
<item><p>147b7</p><section>'dul ba</section><text>tshe chen por gyur pa de'i tshe yi ge dang / grangs dang / rtsis dang / lag rtsis dang / dbyung ba dang / gzhug pa dang / gzhag pa la nye bar zhugs nas/ de yi ge mthar phyin cing 'byed pa dang / klog pa dang / mkhas pa dang / spyod pa gsal ba dang / brtag pa brgyad po la mkhas</text></item>
<item><p>148a1</p><section>'dul ba</section><text>par gyur te/ 'di lta ste rin po che brtag pa dang / gos brtag pa dang / gzhi brtag pa dang / shing brtag pa dang / glang po che brtag pa dang / rta brtag pa dang / bud med brtag pa dang / skyes pa brtag pa la mkhas par gyur to// ji tsam na de'i pha shi nas chu</text></item>
<item><p>148a2</p><section>'dul ba</section><text>stod khyim gyi dpon por gyur nas des tshong khang du nyo tshong gi zong bkram ste/ nyo tshong gis 'tsho bar byed do// de dus gzhan zhig na bcom ldan 'das kyi spyan sngar song ba dang / des bcom ldan 'das mthong zhing dam pa'i chos thos pas bcom ldan 'das kyi bstan pa la dad pa skyes</text></item>
<item><p>148a3</p><section>'dul ba</section><text>te/ dad pa skyes pas rab tu 'byung ba mngon par 'dod par gyur nas de ma'i drung du song ste smras pa/ yum mkhyen par mdzod cig/ bdag ni legs par gsungs pa'i chos 'dul ba la rab tu 'byung bar bgyi'o// des smras pa/ khyod ni kho mo'i bu gcig pa yin pas ji</text></item>
<item><p>148a4</p><section>'dul ba</section><text>tsam kho mo gson gyi bar du rab tu ma 'byung shig/ kho mo shi nas ci dga' ba gyis shig/ des smras pa/ yum gal te dam zhig bcas na bdag rab tu mi 'byung ste/ khyod kyis nyi ma re re zhing dge 'dun gyis bskos pa'i dge slong rnams la gdugs tshod gsol lam des</text></item>
<item><p>148a5</p><section>'dul ba</section><text>smras pa/ bu de bzhin du bya'o// chu stod des kyang cung zad ci bsags pa de thams cad ma la gtad nas yum 'dis dge sbyong dang bram ze rnams la stobs shig/ de'i ma de ser sna can spar 'chums pa zhig ste/ yo byad la zhen pas khwa la gtor ma sbyin pa'i spro ba</text></item>
<item><p>148a6</p><section>'dul ba</section><text>yang med na/ dge sbyong dang bram ze rnams la sbyin pa lta smos kyang ci dgos te/ dge sbyong dang bram ze gang dag bsod snyoms kyi phyir de'i khyim du zhugs pa de rnams la khyed ni dang mtshungs te rtag par gzhan gyi khyim du skrur 'ong ngo zhes kha yang zer ro// bu de</text></item>
<item><p>148a7</p><section>'dul ba</section><text>la slu bar byed de/ kho mos deng dge slong 'di snyed cig la ni gdugs tshod gsol to// dge sbyong dang bram ze 'di snyed cig la ni bsod snyoms phul lo zer ro// de ser sna bsten cing goms pa dang lan mang du byas pas des na shi nas rnams su skyes so// chu stod</text></item>
<item><p>148b1</p><section>'dul ba</section><text>kyang ma dang bral nas sbyin pa dag byin bsod nams dag byas nas legs par gsungs pa'i chos 'dul ba la rab tu byung ngo // de dus gzhan zhig na shing mrag sha'i tshal na gnas pa dang de la brten nas shing mrag sha'i tshal na gnas pa'i khyim bdag nag pa bcom ldan 'das kyi</text></item>
<item><p>148b2</p><section>'dul ba</section><text>bstan pa la dad pa skyes te de sangs rgyas dang / chos dang / dge 'dun la lhag par bya ba byed cing / shing mrag sha'i tshal du yul sna tshogs nas 'ongs pa'i dge slong rnams kyi rten du gyur to// ji tsam dus gzhan zhig na tshe dang ldan pa chu stod ri 'or gzhan zhig tu bya ba cung zad cig</text></item>
<item><p>148b3</p><section>'dul ba</section><text>byung ste de der song ngo // tshe dang ldan pa gar mkhan ma'i bu nye sde 'khor lnga brgya dang ljongs rgyu zhing song ba dang shing mrag sha'i tshal du phyin to// khyim bdag nag pas 'phags pa gar mkhan ma'i bu nye sde 'khor lnga brgya dang ljongs rgyu zhing song song ba dang 'dir phyin to zhes thos so//</text></item>
<item><p>148b4</p><section>'dul ba</section><text>thos nas kyang tshe dang ldan pa nye sde gang na ba der song ste phyin pa dang / nye sde'i rkang pa gnyis la mgo bos phyag byas te phyogs gcig tu 'dug go// phyogs gcig tu 'dug pa dang tshe dang ldan pa nye sdes khyim bdag nag pa la chos dang ldan pa'i gtam gyis yang dag par ston par byed/</text></item>
<item><p>148b5</p><section>'dul ba</section><text>yang dag par 'dzin du 'jug par byed/ yang dag par gzengs stod par byed/ yang dag par rab tu dga' bar byed de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod// yang</text></item>
<item><p>148b6</p><section>'dul ba</section><text>dag par rab tu dga' bar byas nas cang mi smra'o// de nas khyim bdag nag pa stan las langs te/ bla gos phrag pa gcig tu gzar nas tshe dang ldan pa nye sde gang na ba de logs su thal mo sbyar ba btud de/ tshe dang ldan pa nye sde la 'di skad ces smras so// 'phags pa nye</text></item>
<item><p>148b7</p><section>'dul ba</section><text>sde sang bdag gi sdum par dge slong gi dge 'dun dang thabs cig tu gdugs tshod sbyor zhing mchis na gnang bar mdzad du gsol/ tshe dang ldan pa nye sdes khyim bdag nag pa la cang mi smra bas khas blangs so// de nas khyim bdag nag pas tshe dang ldan pa nye sdes cang mi smra</text></item>
<item><p>149a1</p><section>'dul ba</section><text>bas khas blangs par rig nas/ tshe dang ldan pa nye sde'i rkang pa gnyis la mgo bos phyag byas nas stan las langs nas song ngo // de nas khyim bdag nag pas de nyid kyi nub mo nas gtsang zhing bsod pa'i bza' ba dang bca' ba dag sta gon byas nas nang bar</text></item>
<item><p>149a2</p><section>'dul ba</section><text>sngar langs te stan bshams so// tshe dang ldan pa chu stod kyang ri 'or de nas 'ongs nas/ ji tsam na stan yang ma bshams kha zas kyang mi g.yo bar mthong nas kun dga'i ra ba pa rnams la smras pa/ shes ldan dag ci ste stan yang mi 'di ngas kha zas kyang mi g.yo bar sems</text></item>
<item><p>149a3</p><section>'dul ba</section><text>las chung ngur 'dug/ ci dge slong gi dge 'dun rnams gdugs tshod bcad dam smras pa/ khyim bdag nag pas dge slong gi dge 'dun zhal zas la khyim du spyan drangs so// ci kho bo las brten te'am khyod las brten te ni ma yin te/ 'on kyang 'phags pa gar mkhan</text></item>
<item><p>149a4</p><section>'dul ba</section><text>ma'i bu nye sde 'khor lnga brgya dang ljongs rgyu zhing gshegs pa na 'dir byon to// des thos nas mi bzod pa skyes te smras pa/ kho bo ni de'i bya ba thams cad kyi sngon du 'gro ba yin na ci'i phyir des kho bo spangs la tshe dang ldan pa gar mkhan ma'i bu nye sde las brten te/ dge slong gi</text></item>
<item><p>149a5</p><section>'dul ba</section><text>dge 'dun spyan 'dren re zhig song la blta'o zhes de khyim bdag nag pa gang na ba der son pa dang / ji tsam na khyim bdag nag pa stan 'dings par byed pa mthong ba dang de lhag par yang kun nas dkris par gyur to// khyim bdag nag pas smras pa/ 'phags pa gdan legs</text></item>
<item><p>149a6</p><section>'dul ba</section><text>par bting ngo // gdugs tshod bzang por bgyis so// khyim bdag nag pa til gyi khur ba 'tshong ba'i tshong pa yin pas chu stod kyis smras pa/ stan yang legs par bting gdugs tshod kyang bzang por byas na 'on kyang til gyi khur ba med do// des smras pa/ btsun</text></item>
<item><p>149a7</p><section>'dul ba</section><text>pa chu stod glo bar chud de 'di na skyes bu mkhas pa kha cig dpes smras pa'i don go bar 'gyur bas re zhig de'i slad du dpe gson cig/ btsun pa chu stod sngon byung ba 'dzam bu'i gling gi tshong pa rab tu mang po dag cig rgya mtsho'i gru bo che bsgrubs nas nor bsgrub pa'i phyir khwa</text></item>
<item><p>149b1</p><section>'dul ba</section><text>zhig dang bya gag mo zhig thogs te rgya mtsho chen por zhugs pa las/ ci tsam na bya gag mo de de pho ma rnyed nas bya khwa dang lhan cig gcugs par gyur to// de gnyis gcugs pa las phrug gu byung ba de khwa'i skad dang bya gag gi skad gnyis ka 'byin pas khwa yang ma yin bya gag</text></item>
<item><p>149b2</p><section>'dul ba</section><text>kyang ma yin pa de bzhin du khyod thar pa'i ched du rab tu byung na thar pa'i lam ni ma thob/ byung rgyal ni smra'o// de skad ces smras pa dang / tshe dang ldan pa chu stod kyis lde mig dang lde mig kyog po dag de'i mdun du bor nas chas pa dang des smras pa/ btsun pa chu stod gar bzhud/</text></item>
<item><p>149b3</p><section>'dul ba</section><text>mnyan yod du'o// phyi lang thong la ma bzhud par 'dir bzhugs shig/ gang khyod slar byon nas bdag kho na la bzod pa gsol bar gyur pa'i gnas 'di mchis so// des de'i tshig tshig tu ma brtsis te lhung bzed dang chos gos blangs nas mnyan yod gang na ba der rgyu zhing</text></item>
<item><p>149b4</p><section>'dul ba</section><text>song ste/ rim gyis rgyu zhing song ba na mnyan yod du phyin pa dang de dge slong rnams kyis mthong nas smras pa/ tshe dang ldan pa chu stod byon pa legs so// byon pa legs so// khyod mthong ba ni bdag cag dga' na byon pa ni ma yin no// ci'i phyir khyod la brten nas khyim bdag</text></item>
<item><p>149b5</p><section>'dul ba</section><text>nag pa shing mrag sha'i tshal na sangs rgyas dang chos dang dge 'dun la bya ba byed cing glo bur ba mrag sha'i tshal du lhags pa dang / chas pa rnams kyi yang rten yin no// de ni mad na bdag gis khyim bdag nag pa la brnyas thabs bgyis so// ji lta bu dag byas/ des ji ltar</text></item>
<item><p>149b6</p><section>'dul ba</section><text>gyur ba smras pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong chu stod brnyas thabs byed pa dang / gzhan yang de lta bu dang / mthun pa su yang rung ba la phyir 'gyed pa'i las</text></item>
<item><p>149b7</p><section>'dul ba</section><text>byos shig/ rgyu lngas phyir 'gyed pa'i las byas na chos ma yin pa'i las yin te zhes bya ba nas/ mngon sum du ma gyur par byed pa'i'o zhes bya ba'i bar gong ma bzhin du'o// 'di ltar yang bya ste/ gnas mal bshams la gaN+DI brdungs te dris pa'i tshig gis dge slong</text></item>
<item><p>150a1</p><section>'dul ba</section><text>rnams la yang dag par bsgo la/ dge 'dun thams cad tshogs shing mthun par gyur pa dang dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong chu stod 'dis mrag sha'i tshal gyi khyim bdag nag pa la</text></item>
<item><p>150a2</p><section>'dul ba</section><text>brnyas thabs bgyis na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong chu stod khyim bdag nag pa la brnyas thabs bgyid pa la phyir 'gyed pa'i phrin las mdzad do// 'di ni gsol ba'o// las bya</text></item>
<item><p>150a3</p><section>'dul ba</section><text>ba ni dge 'dun btsun pa rnams gsan du gsol/ dge slong chu stod 'dis mrag sha'i tshal gyi khyim bdag nag pa la brnyas thabs bgyis te/ de'i slad du dge 'dun gyis dge slong chu stod khyim bdag nag pa la brnyas thabs bgyid pa la phyir 'gyed pa'i phrin las mdzad na/</text></item>
<item><p>150a4</p><section>'dul ba</section><text>tshe dang ldan pa gang dag dge slong chu stod khyim bdag la brnyas thabs bgyid pa la phyir 'gyed pa'i phrin las mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa</text></item>
<item><p>150a5</p><section>'dul ba</section><text>gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong chu stod khyim bdag la brnyas thabs bgyid pa la phyir 'gyed pa'i phrin las mdzad lags te 'di ltar cang mi gsung bas de de bzhin du 'dzin to// ngas dge slong</text></item>
<item><p>150a6</p><section>'dul ba</section><text>phyir 'gyed pa'i las byas pa'i kun tu spyod pa'i chos bca' bar bya ste/ phyir 'gyed pa'i las byas pa'i dge slong gis rab tu dbyung bar mi bya zhes bya ba'i bar gong ma bzhin du'o// de ltar phyir 'gyed pa'i las byas pa de/ skra gyen du 'greng ba lta bu dang / skra zhig pa lta bur</text></item>
<item><p>150a7</p><section>'dul ba</section><text>dge 'dun la spu sa la ltung ba lta bur byed/ 'byung bar bskyod// mtshungs par nye bar ston/ mtshams kyi nang du 'dug nas bslang ba gsol bar byed de/ khyim bdag la brnyas thabs bgyid pa nyid kyang spong ngo zhes pa'i skabs de dge slong rnams kyis bcom ldan 'das la gsol</text></item>
<item><p>150b1</p><section>'dul ba</section><text>pa dang / bcom ldan 'das kyis bka' stsal pa/ dge slong dag khyed kyis dge slong chu stod phyir 'gyed pa'i las byas pa dang / gzhan yang de lta bu dang mthun pa su yang rung ba la bslang bar byos shig/ rgyu lngas phyir 'gyed pa'i las byas pa bslang bar bya ste/ lnga gang zhe na/</text></item>
<item><p>150b2</p><section>'dul ba</section><text>skra gyen du 'greng ba lta bu dang / skra zhig pa lta bur zhes bya ba nas khyim bdag la brnyas thabs byed pa nyid kyang spong ngo zhes smra na zhes bya ba'i bar gong ma bzhin du'o// bslang ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag</text></item>
<item><p>150b3</p><section>'dul ba</section><text>par bsgo la/ dge 'dun thams cad tshogs shing mthun par gyur pa dang / dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong chu stod 'dis mrag sha'i tshal gyi khyim bdag nag pa la brnyas thabs bgyis nas dge</text></item>
<item><p>150b4</p><section>'dul ba</section><text>'dun gyis de khyim bdag la brnyas thabs bgyid do zhes phyir 'gyed pa'i phrin las mdzad lags te/ dge slong chu stod phyir 'gyed pa'i phrin las mdzad lags pa 'di skra gyen du 'greng ba lta bu dang / skra zhig pa lta bur zhes bya ba nas khyim bdag la brnyas thabs bgyid pa nyid kyang</text></item>
<item><p>150b5</p><section>'dul ba</section><text>'dor ro zhes mchi na zhes bya ba'i bar gong ma bzhin du ste/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong chu stod phyir 'gyed pa'i phrin las mdzad lags pa bslang bar mdzad do// 'di ni gsol ba'o//</text></item>
<item><p>150b6</p><section>'dul ba</section><text>de nas khyim bdag de'i drung du song la bzod pa gsol cig dang bslang bar 'gyur ro zhes brjod par bya'o// dge slong rnams kyis de la de skad smras pa dang de mrag sha'i tshal gang na ba der rgyu zhing song ste/ rim gyis rgyu zhing song ba dang mrag sha'i tshal du phyin to// de nas lam gyis</text></item>
<item><p>150b7</p><section>'dul ba</section><text>dub pa ngal sos nas khyim bdag nag pa gang na ba der song ste phyin pa dang / lag pa g.yas pa brkyang nas smras pa/ khyim bdag bzod par mdzod cig/ btsun pa chu stod bzod bar bgyis/ gal te de lta na 'di nyid du bzhugs shig/ re zhig gang gis bdag la nyes pa</text></item>
<item><p>151a1</p><section>'dul ba</section><text>byung ba de tshar gcod du 'gro'o// gang gis bdag la nyes pa byung ba zhes bya ba ci bdag la mi zer ram snyam mo// de nas tshe dang ldan pa chu stod chu bo gang gA'i 'gram du song nas shing ta la'i lo ma gsum las spyil po byas te dbyar gnas par dam bcas nas des mi ro'i</text></item>
<item><p>151a2</p><section>'dul ba</section><text>klad pa 'dra ba'i lhung bzed bcangs te/ de dang ha cang yang mi ring ba na lam zhig yod pa de nas rdzi'u mo rgyun du 'gro ba de dag la des lhung bzed bzed pa dang / de dag gis der 'o ma'am/ zho'am/ dar ba byin pa des de longs spyod nas bsam gtan dang / ting nge 'dzin dang /</text></item>
<item><p>151a3</p><section>'dul ba</section><text>snyoms par 'jug pa'i bde bas dus 'da' bar byed do// ji tsam dus gzhan zhig na rdzi'u mo ma smad gnyis dong ba dang bu mos ma la smras pa/ ma 'phags pa 'di ni lkugs pa zhig yin no// des smras pa/ bu 'di ni lkugs pa ma yin te/ gdon mi za bar 'dis 'ga' zhig</text></item>
<item><p>151a4</p><section>'dul ba</section><text>la tshig gis nyes pa byas pa de nyid tshar gcod par byed pa yin no// ma ci de de lta bu lags sam/ bu sang ngas khyod kyi mngon sum du bya'o// ji tsam phyi de nyin par de zho'i bum pa thogs te bu mo dang ma smad gnyis phyogs der phyin pa dang tshe dang ldan pa chu stod kyis lhung bzed bzed</text></item>
<item><p>151a5</p><section>'dul ba</section><text>bas des de'i lhung bzed du zhos dgang bar brtsams so// tshe dang ldan pa chu stod kyis lhung bzed bsgul kyang des ma bzhag par blugs pa dang tshe dang ldan pa chu stod kyis smras pa/ sring mo chog don med par pho ba 'di cir rung / kho bo lta bu'i len pa po gzhan yang yod mod/ des</text></item>
<item><p>151a6</p><section>'dul ba</section><text>smras pa/ bu mo khyod la ngas sngar 'di lkugs pa ma yin gyi/ gdon mi za bar 'dis 'ga' zhig la tshig gis nyes pa byas pa de kho na tshar gcod par byed pa yin no zhes ma smras sam/ ma khyod kyis smras so// de nas tshe dang ldan pa chu stod kyis lo gnyis kyi nang logs su tshig</text></item>
<item><p>151a7</p><section>'dul ba</section><text>gcig smras nas lo gsum pa la 'di ltar 'khor ba'i 'khor lo cha lnga po g.yo ba dang mi g.yo ba 'di nyid rig ste/ 'du byed kyi rnam pa thams cad nyams pa dang / ltung ba dang / rnam par 'thor ba dang / rnam par 'jig pa'i chos nyid du zil gyis mnan nas mun pa'i phung po</text></item>
<item><p>151b1</p><section>'dul ba</section><text>bcom ste dgra bcom par gyur nas zhes bya ba nas mchod par bya ba dang / rjed par bya ba dang / mngon du smra bar bya bar gyur to zhes bya ba'i bar gong ma bzhin no// de nas tshe dang ldan pa chu stod kyis dgra bcom pa thob ste/ rnam par grol ba'i dga' ba dang bde ba nyams su myong nas</text></item>
<item><p>151b2</p><section>'dul ba</section><text>de'i tshe tshigs su bcad nas smras pa/ bdag gis ta la'i shing gsum las// gang gA'i 'gram du spyil bo byas// mi ro klad 'dra'i lhung bzed dang // phyag dar khrod pa'i chos gos bcangs// lo gnyis kyi ni nang logs su// bdag gis tshig gcig smras nas ni// lo</text></item>
<item><p>151b3</p><section>'dul ba</section><text>gsum pa yi nang logs su// mun pa yi ni phung po bcom// chu bo gang gA'i 'gram gnas pa'i// dgra bcom sems ni rnam grol ba// dbang ldan gnas brtan chu stod kyis// tshigs su bcad pa 'di smras so// sangs rgyas bcom ldan 'das kau shAm+bI'i gdangs</text></item>
<item><p>151b4</p><section>'dul ba</section><text>can gyi kun dga' ra ba na bzhugs so// de'i tshe tshe dang ldan pa 'dun pa ltung ba byung ba ma mthong ngo zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong 'dun pa dang /</text></item>
<item><p>151b5</p><section>'dul ba</section><text>gzhan yang de lta bu dang mthun pa su yang rung ba la ltung ba mthong bar bya ba'i phyir gnas nas dbyung ba'i las byos shig/ rgyu lngas ltung ba mthong bar bya ba'i phyir gnas nas dbyung ba'i las byas na de ni chos ma yin pa'i las dang / 'dul ba ma yin pa'i las yin te/</text></item>
<item><p>151b6</p><section>'dul ba</section><text>des na dge 'dun yang 'gal tshabs can du 'gyur ro// lnga gang zhe na/ gleng ba ma byas pa dang zhes bya ba'i bar gong ma bzhin du'o// dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong 'dun pa 'di ltung ba</text></item>
<item><p>151b7</p><section>'dul ba</section><text>byung ba la ltung ba ma mthong ba de'i slad du dge 'dun gyis dge slong 'dun pa ltung ba mthong bar bgyi ba'i slad du gnas nas dbyung ba'i phrin las mdzad do// 'di ni gsol ba'o// las bya ba ni dge 'dun btsun pa rnams gsan du gsol/ dge slong 'dun pa 'di ltung ba byung</text></item>
<item><p>152a1</p><section>'dul ba</section><text>ba la ltung ba ma mthong ba de'i slad du dge 'dun gyis dge slong 'dun pa 'di ltung ba mthong bar bgyi ba'i slad du gnas nas dbyung ba'i phrin las mdzad na/ tshe dang ldan pa gang dag dge slong 'dun pa ltung ba mthong bar bgyi ba'i slad du gnas nas dbyung ba'i phrin las mdzad</text></item>
<item><p>152a2</p><section>'dul ba</section><text>bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te zhes bya ba'i bar gong ma bzhin du ste/ ji ltar dmar ser can rnams kyi bzhin no// gleng gzhi ni de nyid na ste/ tshe dang ldan pa 'dun pa ltung ba byung</text></item>
<item><p>152a3</p><section>'dul ba</section><text>ba chos bzhin du phyir mi byed pa de la tshangs pa mtshungs par spyod pa phan par 'dod pa rnams kyis zhes bya ba'i bar gong ma bzhin du ste/ ji ltar rnam par 'byed pa las 'byung ba lta bu'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>152a4</p><section>'dul ba</section><text>kyis bka' stsal pa/ dge slong dag khyed kyis dge slong 'dun pa ltung ba byung ba slar mi byed pa dang gzhan yang de lta bu dang mthun pa su yang rung ba la gnas nas dbyung ba'i las byos shig/ rgyu lngas ltung ba byung ba slar mi 'chos pa gnas nas dbyung ba'i las byas na de ni chos</text></item>
<item><p>152a5</p><section>'dul ba</section><text>ma yin pa'i las dang 'dul ba ma yin pa'i las yin te/ des na dge 'dun yang 'gal tshabs can du 'gyur ro// lnga gang zhe na/ gleng ba ma byas pa dang zhes bya ba'i bar gong ma bzhin du ste/ dge slong gcig gis gsol ba byas te las bya'o// dge 'dun btsun pa rnams</text></item>
<item><p>152a6</p><section>'dul ba</section><text>gsan du gsol/ dge slong 'dun pa 'di ltung ba byung ba chos bzhin du slar mi bgyid kyis/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'dun pa ltung ba byung ba phyir mi bgyid pa gnas nas dbyung ba'i</text></item>
<item><p>152a7</p><section>'dul ba</section><text>phrin las mdzad do// 'di ni gsol ba'o// las bya ba ni dge 'dun btsun pa rnams gsan du gsol/ dge slong 'dun pa 'di ltung ba byung ba chos bzhin du phyir mi bgyid pas de'i slad du dge 'dun gyis dge slong 'dun pa ltung ba byung ba phyir mi bgyid pa gnas nas dbyung ba'i</text></item>
<item><p>152b1</p><section>'dul ba</section><text>phrin las mdzad na/ tshe dang ldan pa gang dag dge slong 'dun pa ltung ba byung ba phyir mi bgyid pa gnas nas dbyung ba'i phrin las mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te zhes bya ba'i bar</text></item>
<item><p>152b2</p><section>'dul ba</section><text>gong ma bzhin du ste/ dmar ser can rnams kyi bzhin no// sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe dge slong 'chi ltas la 'di lta bu'i sdig pa'i lta bar song ba skyes te/ ji ltar bcom ldan 'das</text></item>
<item><p>152b3</p><section>'dul ba</section><text>kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das kyis chos bstan pa bdag gis shes so zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis</text></item>
<item><p>152b4</p><section>'dul ba</section><text>bka' stsal pa/ dge slong dag khyed kyis dge slong 'chi ltas sdig pa'i lta bar song ba mi 'dor ba dang / gzhan yang de lta bu dang mthun pa su yang rung ba la gnas nas dbyung ba'i las byos shig/ rgyu lngas sdig pa'i lta bar song ba mi 'dor ba gnas nas dbyung ba'i las byas na</text></item>
<item><p>152b5</p><section>'dul ba</section><text>de ni chos ma yin pa'i las dang / 'dul ba ma yin pa'i las yin te/ des na dge 'dun yang 'gal tshabs can du 'gyur ro// lnga gang zhe na/ gleng ba ma byas pa dang zhes bya ba'i bar gong ma bzhin du ste/ dge slong gcig gis gsol ba byas te las bya'o// dge 'dun</text></item>
<item><p>152b6</p><section>'dul ba</section><text>btsun pa rnams gsan du gsol/ dge slong 'chi ltas 'di la 'di lta bu'i sdig pa'i lta bar song ba skyes te/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das</text></item>
<item><p>152b7</p><section>'dul ba</section><text>kyis chos bstan pa bdag gis shes te zhes bya ba'i bar gong ma bzhin du ste/ gal te dge 'dun gyi dus la bab cing bzod na dge 'dun gyis gnang bar mdzod cig dang dge 'dun gyis dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las</text></item>
<item><p>153a1</p><section>'dul ba</section><text>mdzad do// 'di ni gsol ba'o// las bya ba ni/ dge 'dun btsun pa rnams gsan du gsol/ dge slong 'chi ltas 'di la 'di lta bu'i sdig pa'i lta bar song ba skyes te zhes bya ba nas de ltar bcom ldan 'das kyis chos bstan pa bdag gis shes te zhes bya ba'i bar</text></item>
<item><p>153a2</p><section>'dul ba</section><text>gong ma bzhin du ste/ dge 'dun gyis dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las mdzad na/ tshe dang ldan pa gang dag dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las mdzad par bzod pa de dag</text></item>
<item><p>153a3</p><section>'dul ba</section><text>ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te zhes bya ba'i bar gong ma bzhin du ste/ dmar ser can rnams kyi bzhin no// de sdig pa'i lta bar song ba phyir mi 'dor ba gnas nas dbyung ba'i las byas pas skra gyen du</text></item>
<item><p>153a4</p><section>'dul ba</section><text>'greng ba lta bu dang / skra zhig pa lta bur dge 'dun la spu sa la ltung ba lta bur byed ces bya ba nas/ sdig pa'i lta bar song ba 'dor ro zhes smra'o zhes bya ba'i bar gong ma bzhin du ste/ skabs de dge slong rnams kyis bcom ldan 'das la gsol ba dang / bcom ldan 'das</text></item>
<item><p>153a5</p><section>'dul ba</section><text>kyis bka' stsal pa/ dge slong dag khyed kyis dge slong 'chi ltas sdig pa'i lta bar song ba mi 'dor ba gnas nas dbyung ba'i las byas pa dang / gzhan yang de lta bu dang mthun pa su yang rung ba la bslang ba'i las byos shig/ rgyu lngas sdig pa'i lta bar song ba mi 'dor ba de</text></item>
<item><p>153a6</p><section>'dul ba</section><text>gnas nas dbyung ba'i las byas pa bslang bar bya ste/ lnga gang zhe na/ skra gyen du 'greng ba lta bu dang / skra zhig pa lta bur dge 'dun la spu sa la ltung ba lta bur byed ces bya ba'i bar gong ma bzhin du ste/ dge slong gcig gis gsol ba byas te las bya'o// dge 'dun btsun pa</text></item>
<item><p>153a7</p><section>'dul ba</section><text>rnams gsan du gsol/ dge slong 'chi ltas 'di la 'di lta bu'i sdig pa'i lta bar song ba skyes te/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das kyis chos bstan</text></item>
<item><p>153b1</p><section>'dul ba</section><text>pa bdag gis shes so zhes sdig pa'i lta bar song ba mi 'dor ba de gnas nas dbyung ba'i phrin las mdzad lags te/ dge slong 'chi ltas sdig pa'i lta bar song ba mi 'dor ba gnas nas dbyung ba'i phrin las mdzad lags pa 'di skra gyen du 'greng ba lta bu dang / skra zhig pa lta bur</text></item>
<item><p>153b2</p><section>'dul ba</section><text>zhes bya ba nas sdig pa'i lta ba yang 'dor ro zhes mchi na zhes bya ba'i bar gong ma bzhin du ste/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'chi ltas sdig pa'i lta bar song ba mi 'dor ba gnas nas dbyung</text></item>
<item><p>153b3</p><section>'dul ba</section><text>ba'i phrin las mdzad lags pa slong bar mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ dge slong 'chi ltas 'di la 'di lta bu'i sdig pa'i lta bar song ba skyes te zhes bya ba'i bar gong ma bzhin du ste/ dge 'dun</text></item>
<item><p>153b4</p><section>'dul ba</section><text>gyis dge slong 'chi ltas sdig pa'i lta bar song ba mi 'dor ba gnas nas dbyung ba'i phrin las mdzad lags pa 'di slong bar mdzad na/ tshe dang ldan pa gang dag dge slong 'chi ltas sdig pa'i lta bar song ba gnas nas dbyung ba'i phrin las mdzad lags pa bslang bar bzod pa de</text></item>
<item><p>153b5</p><section>'dul ba</section><text>dag ni cang ma gsung shig/ gang dag mi bzod pa'i de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang / gsum pa zhes bya ba nas cang mi gsung bas de de bzhin du 'dzin to// zhes bya ba'i bar gong ma bzhin du'o// sangs rgyas</text></item>
<item><p>153b6</p><section>'dul ba</section><text>bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe tshe dang ldan pa 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa des skabs de dge slong rnams la smras pa/ tshe</text></item>
<item><p>153b7</p><section>'dul ba</section><text>dang ldan pa dag bdag la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs na bdag gis ci dag bgyi zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed</text></item>
<item><p>154a1</p><section>'dul ba</section><text>kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dang / gzhan yang de lta bu dang mthun pa su yang rung ba la zla ba phyed kyi spo ba byin cig sbyin pa ni 'di ltar bya ste/ dge slong 'char kas gnas mal bshams</text></item>
<item><p>154a2</p><section>'dul ba</section><text>la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang rgan pa'i mthar tsog tsog por 'dug ste thal mo sbyar ba btud nas spo ba gsol bar bya'o// gsol ba ni 'di ltar bya ste/ dge 'dun btsun pa</text></item>
<item><p>154a3</p><section>'dul ba</section><text>rnams gsan du gsol/ bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs</text></item>
<item><p>154a4</p><section>'dul ba</section><text>pa de'i slad du dge 'dun las zla ba phyed kyi spo ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal du</text></item>
<item><p>154a5</p><section>'dul ba</section><text>gsol/ de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs te/ dge slong 'char ka 'dis ched du bsams</text></item>
<item><p>154a6</p><section>'dul ba</section><text>te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa de'i slad du dge 'dun las zla ba phyed kyi spo ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka ched du bsams</text></item>
<item><p>154a7</p><section>'dul ba</section><text>te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa 'di la zla ba phyed kyi spo ba stsal bar mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ dge slong 'char ka 'di la ched du bsams te khu ba phyung ba</text></item>
<item><p>154b1</p><section>'dul ba</section><text>las gyur pa'i dge 'dun lhag ma'i ltung ba byung ba zla ba phyed bcabs te/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la dge 'dun las zla ba phyed kyi spo ba gsol te/ de'i slad du dge 'dun gyis dge</text></item>
<item><p>154b2</p><section>'dul ba</section><text>slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsol bar mdzad na tshe dang ldan pa gang dag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba</text></item>
<item><p>154b3</p><section>'dul ba</section><text>phyed bcabs pa la zla ba phyed kyi spo ba stsol bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang gsum pa'i bar du brjod par bya'o// dge 'dun gyis bzod cing gnang</text></item>
<item><p>154b4</p><section>'dul ba</section><text>nas dge 'dun gyis dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal lags te 'di ltar cang mi gsung bas de de bzhin du 'dzin to// // 'dul ba gzhi/ bam po</text></item>
<item><p>154b5</p><section>'dul ba</section><text>bdun bcu gcig pa/ de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa'i skabs de des dge slong rnams la smras pa/ tshe dang ldan pa dag bdag dge slong 'char kas ched du bsams te khu ba phyung ba las gyur pa'i dge</text></item>
<item><p>154b6</p><section>'dul ba</section><text>'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char kas ched</text></item>
<item><p>154b7</p><section>'dul ba</section><text>du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa las zla ba phyed kyi spo ba stsal te/ bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs na bdag gis ji ltar bgyi zhes</text></item>
<item><p>155a1</p><section>'dul ba</section><text>pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyi dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dang / gzhan yang de lta bu</text></item>
<item><p>155a2</p><section>'dul ba</section><text>dang mthun pa su yang rung ba la gzhi nas spo ba byin cig/ sbyin pa ni 'di ltar bya ste/ gnas mal bshams la gaN+DI brdungs te/ dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong 'char kas</text></item>
<item><p>155a3</p><section>'dul ba</section><text>rgan pa'i mtha' nas tsog tsog por 'dug la thal mo sbyar ba btud de tshig 'di skad ces/ dge 'dun btsun pa rnams gsan du gsol/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ bdag dge</text></item>
<item><p>155a4</p><section>'dul ba</section><text>slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba</text></item>
<item><p>155a5</p><section>'dul ba</section><text>phyed bcabs pa la zla ba phyed kyi spo ba stsal te/ bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs</text></item>
<item><p>155a6</p><section>'dul ba</section><text>pa la dge 'dun las gzhi nas spo ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal du gsol zhes de</text></item>
<item><p>155a7</p><section>'dul ba</section><text>skad lan gnyis lan gsum du brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba</text></item>
<item><p>155b1</p><section>'dul ba</section><text>phyed bcabs te dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis dge slong 'char ka 'di ched du bsams te khu ba phyung ba las gyur pa'i dge 'dun</text></item>
<item><p>155b2</p><section>'dul ba</section><text>lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba</text></item>
<item><p>155b3</p><section>'dul ba</section><text>byung ba bcabs pa la dge 'dun las gzhi nas spo ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa</text></item>
<item><p>155b4</p><section>'dul ba</section><text>la gzhi nas spo ba stsol bar mdzad do// 'di ni gsol ba'o// las bya ba ni/ dge 'dun btsun pa rnams gsan du gsol/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ dge slong 'char ka</text></item>
<item><p>155b5</p><section>'dul ba</section><text>'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla</text></item>
<item><p>155b6</p><section>'dul ba</section><text>ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge</text></item>
<item><p>155b7</p><section>'dul ba</section><text>'dun las gzhi nas spo ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsol bar mdzad na/ tshe dang ldan pa gang dag dge slong 'char kas dge 'dun lhag ma'i ltung ba</text></item>
<item><p>156a1</p><section>'dul ba</section><text>ltung ba bar ma ltung ba snga ma dang 'dra ba byung ba bcabs pa la gzhi nas spo ba stsol bar mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang /</text></item>
<item><p>156a2</p><section>'dul ba</section><text>gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal lags te/ 'di ltar cang mi gsung bas de de bzhin du 'dzin to//</text></item>
<item><p>156a3</p><section>'dul ba</section><text>de gzhi nas spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba yang bzlas te byung ba'i skabs de des dge slong rnams la smras pa/ tshe dang ldan pa dag bdag dge slong 'char ka la ched du bsams te khu ba phyung ba las gyur pa'i dge 'dun lhag</text></item>
<item><p>156a4</p><section>'dul ba</section><text>ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char ka la ched du bsams</text></item>
<item><p>156a5</p><section>'dul ba</section><text>te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char ka la dge</text></item>
<item><p>156a6</p><section>'dul ba</section><text>'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal</text></item>
<item><p>156a7</p><section>'dul ba</section><text>te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs na bdag gis ci dag bgyi zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/</text></item>
<item><p>156b1</p><section>'dul ba</section><text>dge slong dag khyed kyis dge slong 'char ka dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dang / gzhan yang de lta bu dang mthun pa su yang rung ba la gzhi nas bslang ba byin cig dang / sbyin pa ni 'di ltar bya ste/ gnas mal bshams</text></item>
<item><p>156b2</p><section>'dul ba</section><text>la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong 'char kas rgan pa'i mtha' nas tsog tsog por 'dug ste thal mo sbyar ba btud nas tshig 'di skad ces/ dge 'dun btsun</text></item>
<item><p>156b3</p><section>'dul ba</section><text>pa rnams gsan du gsol/ bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung</text></item>
<item><p>156b4</p><section>'dul ba</section><text>ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ bdag spo ba bgyid bzhin pa las</text></item>
<item><p>156b5</p><section>'dul ba</section><text>dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun la gzhi nas spo ba gsol te/ dge 'dun gyis bdag dge slong 'char</text></item>
<item><p>156b6</p><section>'dul ba</section><text>ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ bdag la dge 'dun lhag</text></item>
<item><p>156b7</p><section>'dul ba</section><text>ma'i ltung ba ltung ba bar ma dang 'dra ba yang bzlas te byung ba bcabs pa la dge 'dun las gzhi nas bslang ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong 'char ka la dge 'dun lhag ma'i ltung ba ltung ba bar ma dang 'dra ba</text></item>
<item><p>157a1</p><section>'dul ba</section><text>yang bzlas te byung ba bcabs pa las gzhi nas bslang ba stsal du gsol/ de bzhin du lan gnyis lan gsum du brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong 'char</text></item>
<item><p>157a2</p><section>'dul ba</section><text>ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol</text></item>
<item><p>157a3</p><section>'dul ba</section><text>te/ dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba</text></item>
<item><p>157a4</p><section>'dul ba</section><text>byung ba bcabs te/ dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba</text></item>
<item><p>157a5</p><section>'dul ba</section><text>bcabs pa la gzhi nas spo ba stsal te/ de spo ba gzhi nas bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ 'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge</text></item>
<item><p>157a6</p><section>'dul ba</section><text>'dun las gzhi nas bslang ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas</text></item>
<item><p>157a7</p><section>'dul ba</section><text>bslang ba stsol bar mdzad do// 'di ni gsol ba'o// las bya ba ni dge 'dun btsun pa rnams gsan du gsol/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ dge slong 'char ka 'dis ched du</text></item>
<item><p>157b1</p><section>'dul ba</section><text>bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed</text></item>
<item><p>157b2</p><section>'dul ba</section><text>bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge</text></item>
<item><p>157b3</p><section>'dul ba</section><text>'dun las gzhi nas spo ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/ de gzhi nas spo ba bgyid bzhin pa las dge 'dun lhag ma'i ltung ba ltung ba bar ma</text></item>
<item><p>157b4</p><section>'dul ba</section><text>dang 'dra ba yang bzlas te byung ba bcabs nas/ dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba</text></item>
<item><p>157b5</p><section>'dul ba</section><text>yang bzlas te byung ba bcabs pa gzhi nas spo ba stsol bar mdzad na/ tshe dang ldan pa gang dag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsol bar mdzad par bzod pa de dag ni cang ma gsung</text></item>
<item><p>157b6</p><section>'dul ba</section><text>shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong 'char ka la dge 'dun lhag ma'i ltung ba</text></item>
<item><p>157b7</p><section>'dul ba</section><text>ltung ba bar ma dang 'dra ba yang bzlas te byung ba bcabs pa la gzhi nas bslang ba stsal lags te/ 'di ltar cang mi gsung bas de de bzhin du 'dzin to// des dus gzhan zhig na ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs</text></item>
<item><p>158a1</p><section>'dul ba</section><text>pa'i spo ba spyad/ ltung ba bar ma'i gzhi nas spo ba spyad/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad nas dge slong rnams la smras pa/ tshe dang ldan pa dag bdag dge slong 'char ka la ched du bsams te khu ba phyung ba las gyur pa'i dge</text></item>
<item><p>158a2</p><section>'dul ba</section><text>'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char ka la ched du</text></item>
<item><p>158a3</p><section>'dul ba</section><text>bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/ bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char kas dge</text></item>
<item><p>158a4</p><section>'dul ba</section><text>'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal</text></item>
<item><p>158a5</p><section>'dul ba</section><text>te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi</text></item>
<item><p>158a6</p><section>'dul ba</section><text>nas bslang ba gsol te/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ bdag gis ched du bsams te khu ba phyung ba las gyur pa'i dge 'dun lhag ma'i</text></item>
<item><p>158a7</p><section>'dul ba</section><text>ltung ba byung ba zla ba phyed bcabs pa'i spo ba yang spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba yang spyad lags/ ltung ba bar ma dang 'dra ba yang bzlas pa'i ltung ba byung ba gzhi nas bslang ba yang spyad lags na/ bdag gis ci dag</text></item>
<item><p>158b1</p><section>'dul ba</section><text>bgyi zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i zla ba phyed</text></item>
<item><p>158b2</p><section>'dul ba</section><text>kyi spo ba spyad zin pa dang / ltung ba bar ma'i gzhi nas spo ba spyad zin pa dang / ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad zin pa dang / gzhan yang de lta bu dang mthun pa su yang rung ba la zhag drug gi mgu bar bya ba byin cig/ sbyin pa ni 'di</text></item>
<item><p>158b3</p><section>'dul ba</section><text>ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo ba/ dge 'dun thams cad tshogs shing mthun par gyur pa dang / dge slong 'char kas rgan pa'i mtha' nas tsog tsog por 'dug ste thal mo sbyar ba btud la 'di skad</text></item>
<item><p>158b4</p><section>'dul ba</section><text>ces/ dge 'dun btsun pa rnams gsan du gsol/ bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun</text></item>
<item><p>158b5</p><section>'dul ba</section><text>lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ bdag</text></item>
<item><p>158b6</p><section>'dul ba</section><text>spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge</text></item>
<item><p>158b7</p><section>'dul ba</section><text>'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa las gzhi nas spo ba stsal te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te/ byung ba</text></item>
<item><p>159a1</p><section>'dul ba</section><text>bcabs nas/ bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba'i spo ba gsol te/ dge 'dun gyis bdag dge slong 'char ka la dge 'dun lhag ma'i ltung ba ltung</text></item>
<item><p>159a2</p><section>'dul ba</section><text>ba bar ma dang 'dra ba yang bzlas te byung ba bcabs pa la gzhi nas bslang ba stsal te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba yang spyad lags/ ltung ba bar ma'i gzhi nas spo ba yang spyad</text></item>
<item><p>159a3</p><section>'dul ba</section><text>lags/ yang bzlas pa'i ltung ba'i gzhi nas bslang ba yang spyad lags te/ dge 'dun las zhag drug gi mgu bar bgyi ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong 'char ka ched du bsams te khu ba phyung ba las gyur</text></item>
<item><p>159a4</p><section>'dul ba</section><text>pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma'i gzhi nas spo ba spyad lags/ yang bzlas pa'i ltung ba'i gzhi nas bslang ba spyad lags pa la/ zhag drug gi mgu bar bgyi ba stsal du gsol/ de skad lan gnyis lan</text></item>
<item><p>159a5</p><section>'dul ba</section><text>gsum du brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs</text></item>
<item><p>159a6</p><section>'dul ba</section><text>te/ dge slong 'char ka 'dis ched du bsams te/ khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis dge slong 'char ka 'di ched du bsams te khu ba phyung ba las gyur</text></item>
<item><p>159a7</p><section>'dul ba</section><text>pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ dge slong 'char ka 'dis dge 'dun lhag ma'i ltung ba ltung ba bar</text></item>
<item><p>159b1</p><section>'dul ba</section><text>ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/ 'di gzhi nas spo ba bgyid bzhin pa las</text></item>
<item><p>159b2</p><section>'dul ba</section><text>dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ste spo ba gsol te/ dge 'dun gyis dge</text></item>
<item><p>159b3</p><section>'dul ba</section><text>slong 'char ka 'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/</text></item>
<item><p>159b4</p><section>'dul ba</section><text>ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/ zhag drug gi mgu bar bgyi ba gsol na/ gal te dge 'dun gyi dus la bab cing bzod na/ dge</text></item>
<item><p>159b5</p><section>'dul ba</section><text>'dun gyis gnang bar mdzod cig dang / dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/</text></item>
<item><p>159b6</p><section>'dul ba</section><text>ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/ zhag drug gi mgu bar bgyi bar stsol bar mdzad do// 'di ni gsol ba'o// las bya ba ni/ dge 'dun btsun pa rnams gsan du gsol/ dge 'dun gyis dge slong 'char ka</text></item>
<item><p>159b7</p><section>'dul ba</section><text>'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol</text></item>
<item><p>160a1</p><section>'dul ba</section><text>te/ dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga</text></item>
<item><p>160a2</p><section>'dul ba</section><text>ma dang 'dra ba byung ba bcabs te/ dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga</text></item>
<item><p>160a3</p><section>'dul ba</section><text>ma dang 'dra ba byung ba bcabs pa la gzhi nas spo ba stsal te/ 'di gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ dge slong 'char ka 'dis dge 'dun lhag ma'i ltung ba ltung ba bar ma dang 'dra ba</text></item>
<item><p>160a4</p><section>'dul ba</section><text>yang bzlas te byung ba bcabs pa dge 'dun las gzhi nas bslang ste spo ba gsol nas/ dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ dge slong 'char ka 'di ched</text></item>
<item><p>160a5</p><section>'dul ba</section><text>du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang</text></item>
<item><p>160a6</p><section>'dul ba</section><text>ba spyad lags na/ zhag drug gi mgu bar bgyi ba gsol te/ de'i slad du dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba bcabs pa'i</text></item>
<item><p>160a7</p><section>'dul ba</section><text>gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/ zhag drug gi mgu bar bgyi bar stsol bar mdzad na/ tshe dang ldan pa gang dag dge slong 'char ka 'di ched du bsams te khu ba phyung ba las gyur pa'i dge</text></item>
<item><p>160b1</p><section>'dul ba</section><text>'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/ zhag drug gi mgu bar</text></item>
<item><p>160b2</p><section>'dul ba</section><text>bgyi ba stsol bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge</text></item>
<item><p>160b3</p><section>'dul ba</section><text>slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i</text></item>
<item><p>160b4</p><section>'dul ba</section><text>gzhi nas bslang ba spyad lags pa la/ zhag drug gi mgu bar bgyi ba stsal lags te/ 'di ltar cang mi gsung bas de de bzhin du 'dzin to// de dus gzhan zhig na ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad/ ltung ba bar ma</text></item>
<item><p>160b5</p><section>'dul ba</section><text>ltung ba snga ma dang 'dra ba bcabs pa'i gzhi nas spo ba spyad/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad/ zhag drug gi mgu bar bya ba spyad zin nas dge slong rnams la smras pa/ tshe dang ldan pa dag bdag dge slong 'char ka la ched du bsams te</text></item>
<item><p>160b6</p><section>'dul ba</section><text>khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis bdag dge</text></item>
<item><p>160b7</p><section>'dul ba</section><text>slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/ bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong</text></item>
<item><p>161a1</p><section>'dul ba</section><text>'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa</text></item>
<item><p>161a2</p><section>'dul ba</section><text>la gzhi nas spo ba stsal te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge</text></item>
<item><p>161a3</p><section>'dul ba</section><text>'dun las gzhi nas bslang ste spo ba gsol nas/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ bdag dge slong 'char kas ched du bsams te khu ba phyung ba las gyur</text></item>
<item><p>161a4</p><section>'dul ba</section><text>pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/ dge 'dun las</text></item>
<item><p>161a5</p><section>'dul ba</section><text>zhag drug gi mgu bar bgyi ba gsol nas/ dge 'dun gyis bdag dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad</text></item>
<item><p>161a6</p><section>'dul ba</section><text>lags/ ltung ba bar ma dang 'dra ba yang bzlas pa'i ltung ba byung ba gzhi nas bslang ba spyad lags pa la/ zhag drug gi mgu bar bgyi ba stsal te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba</text></item>
<item><p>161a7</p><section>'dul ba</section><text>spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba gzhi nas spo ba spyad lags/ zhag drug gi mgu bar bgyi ba spyad lags na/ bdag gis ci dag bgyi zhes pa'i skabs</text></item>
<item><p>161b1</p><section>'dul ba</section><text>de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad pa dang / ltung</text></item>
<item><p>161b2</p><section>'dul ba</section><text>ba bar ma ltung ba snga ma dang 'dra ba byung ba bcabs pa'i gzhi nas spo ba spyad pa dang / ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad pa dang / zhag drug gi mgu bar bya ba spyad zin pa dang / gzhan yang de lta bu dang mthun pa su yang rung ba la dbyung</text></item>
<item><p>161b3</p><section>'dul ba</section><text>ba byos shig/ dbyung ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / dge slong 'char kas rgan pa'i mthar tsog tsog por 'dug ste thal</text></item>
<item><p>161b4</p><section>'dul ba</section><text>mo sbyar ba btud nas 'di skad ces/ dge 'dun btsun pa rnams gsan du gsol/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/ bdag dge slong 'char kas ched du bsams te khu ba phyung ba</text></item>
<item><p>161b5</p><section>'dul ba</section><text>las gyur pa'i dge 'dun lhag ma'i ltung ba zla ba phyed bcabs pa dge 'dun las spo ba gsol te/ dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ bdag</text></item>
<item><p>161b6</p><section>'dul ba</section><text>spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun</text></item>
<item><p>161b7</p><section>'dul ba</section><text>gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/ bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/</text></item>
<item><p>162a1</p><section>'dul ba</section><text>bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ste spo ba gsol nas/ dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang</text></item>
<item><p>162a2</p><section>'dul ba</section><text>bzlas te byung ba bcabs pa la gzhi nas bslang ba stsal te/ bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba</text></item>
<item><p>162a3</p><section>'dul ba</section><text>spyad lags/ ltung ba bar ma dang 'dra ba yang bzlas pa'i ltung ba byung ba gzhi nas bslang ba spyad lags nas/ zhag drug gi mgu bar bgyi ba gsol te/ dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed</text></item>
<item><p>162a4</p><section>'dul ba</section><text>bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/ zhag drug gi mgu bar bgyi ba stsal te/ bdag dge slong</text></item>
<item><p>162a5</p><section>'dul ba</section><text>'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba gzhi</text></item>
<item><p>162a6</p><section>'dul ba</section><text>nas bslang ba'i spo ba spyad lags/ zhag drug gi mgu bar bgyi ba spyad lags te/ dge 'dun las dbyung ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong 'char ka ched du bsams te khu ba phyung ba las gyur pa'i dge 'dun lhag</text></item>
<item><p>162a7</p><section>'dul ba</section><text>ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba gzhi nas bslang ba'i spo ba spyad lags/ zhag drug gi mgu bar bgyi ba spyad</text></item>
<item><p>162b1</p><section>'dul ba</section><text>lags na dbyung bar gsol/ de skad lan gnyis lan gsum du brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol// dge slong 'char ka 'di ched du bsams te khu ba phyung ba las gyur pa'i dge 'dun</text></item>
<item><p>162b2</p><section>'dul ba</section><text>lhag ma'i ltung ba byung ba zla ba phyed bcabs te/ dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/ dge 'dun gyis dge slong 'char ka 'di ched du bsams te khu ba</text></item>
<item><p>162b3</p><section>'dul ba</section><text>phyung ba las gyur pa'i dge 'dun lhag ma'i ltung ba byung ba zla ba phyed bcabs pa zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ dge slong 'char ka 'dis dge 'dun lhag ma'i ltung ba ltung</text></item>
<item><p>162b4</p><section>'dul ba</section><text>ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/ dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/ 'di gzhi nas spo ba bgyid</text></item>
<item><p>162b5</p><section>'dul ba</section><text>bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/ dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba gsol te/ dge 'dun</text></item>
<item><p>162b6</p><section>'dul ba</section><text>gyis dge slong 'char ka 'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ dge slong 'char ka 'dis dge 'dun lhag ma'i ltung ba gzhi nas bslang ba spyad lags nas/ dge 'dun las zhag drug gi mgu bar bgyi</text></item>
<item><p>162b7</p><section>'dul ba</section><text>ba gsol te/ dge 'dun gyis dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba</text></item>
<item><p>163a1</p><section>'dul ba</section><text>bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la zhag drug gi mgu bar bgyi ba stsal te/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad</text></item>
<item><p>163a2</p><section>'dul ba</section><text>lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/ zhag drug gi mgu bar bgyi bar spyad lags nas dge 'dun las dbyung ba gsol na/</text></item>
<item><p>163a3</p><section>'dul ba</section><text>gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba</text></item>
<item><p>163a4</p><section>'dul ba</section><text>snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/ zhag drug gi mgu bar bgyi ba spyad lags pa dbyung bar mdzad do// 'di ni gsol ba'o// de'i 'og tu sma dbab par</text></item>
<item><p>163a5</p><section>'dul ba</section><text>bya ste/ 'char ka khyod da ci ste de lta bur byed/ legs par ma byas so// shin tu ma byas so// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i chos ni 'di ltar 'dod chags dang bral bar bya ba'i phyir sems rnam par grol ba</text></item>
<item><p>163a6</p><section>'dul ba</section><text>dang / shes rab rnam par grol ba'i chos ston cing / zhe sdang dang bral bar bya ba dang / gti mug dang bral bar bya ba'i phyir sems rnam par grol ba dang / shes rab rnam par grol ba'i chos ston bzhin du 'di lta bu'i mi mdzes pa byas so// mi blun po khyod kyis sbrul nag po dug</text></item>
<item><p>163a7</p><section>'dul ba</section><text>rnon po can la lag pa gnyis kyis bzung ba ni bla'i/ khyod 'di lta bu'i mi mdzes pa byed pa ni de lta ma yin no// 'char ka gnyis po 'di dag ni chos kyi sgron ma dang / chos kyi snang ba dang / chos kyi 'od dang / chos kyi gsal ba dang / chos kyi snang gsal dang / chos kyi mar me dang</text></item>
<item><p>163b1</p><section>'dul ba</section><text>chos kyi rab gsal med par byed pa yin te/ gnyis gang zhe na/ gang zhig ltung ba 'byin pa dang / gang zhig ltung ba byung nas phyir chos bzhin mi 'chos pa'o// gnyis ni sdig pa rtsa nas mi rko/ rgyun nas bzlog pa la mi 'bad/ 'bab chu dang / 'khri shing mi skems/ bdud</text></item>
<item><p>163b2</p><section>'dul ba</section><text>dang g.yul mi 'gyed/ bdud kyi rgyal mtshan mi snyol/ chos kyi rgyal mtshan mi sgreng / de bzhin gshegs pa'i chos dang mthun pa'i chos kyi 'khor lo bskor ba'i rjes su mi skor ba yin te/ gnyis gang zhe na/ gang zhig ltung ba 'byin pa dang / gang zhig ltung ba byung nas</text></item>
<item><p>163b3</p><section>'dul ba</section><text>phyir chos bzhin mi 'chos pa'o// 'char ka ltung ba ma bshags shing so sor ma bshags pa 'dis khyod mi rtag pa'i 'du shes dang / mi rtag pa la sdug bsngal ba'i 'du shes dang / sdug bsngal ba la bdag med pa'i 'du shes dang / zas la mi mthun pa'i 'du shes dang /</text></item>
<item><p>163b4</p><section>'dul ba</section><text>'jig rten thams cad la mngon par mi dga' ba'i 'du shes dang / nyes dmigs kyi 'du shes dang / spong ba'i 'du shes dang / 'dod chags dang bral ba'i 'du shes dang / 'gog pa'i 'du shes dang / 'chi ba'i 'du shes dang / mi gtsang ba'i 'du shes dang / rnam par</text></item>
<item><p>163b5</p><section>'dul ba</section><text>sngos pa'i 'du shes dang / rnam par rnags pa'i 'du shes dang / rnam par bam pa'i 'du shes dang / rnam par 'bus gzhigs pa'i 'du shes dang / rnam par zos pa'i 'du shes dang / rnam par dmar ba'i 'du shes dang / rus gong gi 'du shes dang / rnam par 'thor</text></item>
<item><p>163b6</p><section>'dul ba</section><text>ba'i 'du shes dang / stong pa nyid du so sor rtog pa'i 'du shes kyi snod du mi 'gyur zhing / bsam gtan dang po dang / gnyis pa dang / gsum pa dang / bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched dang /</text></item>
<item><p>163b7</p><section>'dul ba</section><text>rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched dang / rgyun du zhugs pa'i 'bras bu dang / lan gcig phyir 'ong ba'i 'bras bu dang / phyir mi 'ong ba'i 'bras bu dang / rdzu 'phrul gyi yul dang / lha'i rna ba dang /</text></item>
<item><p>164a1</p><section>'dul ba</section><text>sems kyi rnam grangs dang / sngon gyi gnas dang / 'chi 'pho dang / skye ba dang / zag pa zad pa dag gi snod du mi 'gyur ro// 'char ka ltung ba mi 'chags pa dang / so sor mi 'chags pa 'dis ni khyod 'gro ba gnyis las gang yang rung ba zhig 'dod par bya ste/</text></item>
<item><p>164a2</p><section>'dul ba</section><text>dmyal ba'am dud 'gro'o// bcom ldan 'das kyis 'chab pa'i las kyi mtha' ni 'gro ba gnyis po dmyal ba'am/ dud 'gro yin te/ gang dag ngas gsungs pa la yid mi ches pa de dag ni 'chab par sems so// las bya ba ni dge 'dun btsun pa rnams gsan du gsol/</text></item>
<item><p>164a3</p><section>'dul ba</section><text>dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed</text></item>
<item><p>164a4</p><section>'dul ba</section><text>kyi spo ba gsol te/ dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/ 'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma</text></item>
<item><p>164a5</p><section>'dul ba</section><text>dang 'dra ba byung ba bcabs te/ dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa las gzhi nas spo ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang</text></item>
<item><p>164a6</p><section>'dul ba</section><text>'dra ba byung ba bcabs pa la gzhi nas spo ba stsal te// 'di gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas</text></item>
<item><p>164a7</p><section>'dul ba</section><text>te byung ba bcabs pa dge 'dun las gzhi nas bslang ba gsol te/ dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/ dge slong 'char ka 'dis ched du bsams te khu</text></item>
<item><p>164b1</p><section>'dul ba</section><text>ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/</text></item>
<item><p>164b2</p><section>'dul ba</section><text>dge 'dun las zhag drug gi mgu bar bgyi ba gsol nas/ dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi</text></item>
<item><p>164b3</p><section>'dul ba</section><text>nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la zhag drug gi mgu bar bgyi ba stsal te/ dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs</text></item>
<item><p>164b4</p><section>'dul ba</section><text>pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/ zhag drug gi mgu bar bgyi ba spyad lags nas/ dge 'dun las</text></item>
<item><p>164b5</p><section>'dul ba</section><text>dbyung ba gsol te/ de'i slad du dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/</text></item>
<item><p>164b6</p><section>'dul ba</section><text>ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/ zhag drug gi mgu bar bgyi ba spyad lags pa dbyung ba mdzad na/ tshe dang ldan pa gang dag dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba</text></item>
<item><p>164b7</p><section>'dul ba</section><text>zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/ zhag drug gi mgu bar bgyi ba spyad lags pa dbyung</text></item>
<item><p>165a1</p><section>'dul ba</section><text>bar mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po yin te/ de bzhin du las brjod pa gnyis dang / gsum gyi bar du brjod par bya'o// dge 'dun gyis bzod cing gnang nas dge 'dun gyis</text></item>
<item><p>165a2</p><section>'dul ba</section><text>dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/ ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/ ltung ba bar ma dang 'dra ba yang bzlas pa'i ltung ba byung ba'i</text></item>
<item><p>165a3</p><section>'dul ba</section><text>gzhi nas bslang ba spyad lags/ zhag drug gi mgu bar bgyi ba spyad lags pa dbyung bar mdzad lags te/ 'di ltar cang mi gsung bas de de bzhin du 'dzin to// de'i 'og tu spro ba bskyed par bya ste/ 'char ka legs par byas so// shin tu byas so// skyes bu dam pa gnyis ni mkhas</text></item>
<item><p>165a4</p><section>'dul ba</section><text>pa/ gnyis ni gsal ba ste/ gang zhig ltung ba mi 'byin pa dang / gang zhig ltung ba byung ba na phyir chos bzhin byed pa'o// gnyis po 'di dag ni chos kyi sgron ma dang / chos kyi snang ba dang / chos kyi 'od dang / chos kyi gsal ba dang / chos kyi mar me dang / chos kyi rab gsal</text></item>
<item><p>165a5</p><section>'dul ba</section><text>'bar bar byed pa yin te/ gnyis gang zhe na/ gang zhig ltung ba mi 'byin pa dang / gang zhig ltung ba byung ba phyir chos bzhin byed pa'o// gnyis ni sdig pa rtsa ba nas rko ba rgyun nas bzlog pa la 'bad pa/ 'bab chu dang 'khri shing skems pa/ bdud dang g.yul 'gyed pa/ bdud kyi</text></item>
<item><p>165a6</p><section>'dul ba</section><text>rgyal mtshan snyol ba/ chos kyi rgyal mtshan sgreng ba/ sdig pa'i rgyun gcod pa/ de bzhin gshegs pa'i chos dang mthun pa'i chos kyi 'khor lo bskor ba'i rjes su skor ba yin te/ gnyis gang zhe na/ gang zhig ltung ba mi 'byin pa dang / gang zhig ltung ba byung na phyir chos bzhin</text></item>
<item><p>165a7</p><section>'dul ba</section><text>byed pa'o// 'char ka ltung ba bshags pa dang / so sor bshags pa 'dis khyod mi rtag pa'i 'du shes dang / mi rtag pa la sdug bsngal ba'i 'du shes dang / sdug bsngal ba la bdag med pa'i 'du shes dang / zas la mi mthun pa'i 'du shes dang / 'jig rten thams cad la</text></item>
<item><p>165b1</p><section>'dul ba</section><text>mngon par mi dga' ba'i 'du shes dang / nyes dmigs kyi 'du shes dang / spong ba'i 'du shes dang / 'dod chags dang bral ba'i 'du shes dang / 'gog pa'i 'du shes dang / 'chi ba'i 'du shes dang / mi gtsang ba'i 'du shes dang / rnam par sngos pa'i 'du shes dang / rnam par</text></item>
<item><p>165b2</p><section>'dul ba</section><text>rnags pa'i 'du shes dang / rnam par 'bus gzhigs pa'i 'du shes dang / rnam par bam pa'i 'du shes dang / rnam par zos pa'i 'du shes dang / rnam par dmar ba'i 'du shes dang / rus gong gi 'du shes dang / rnam par 'thor ba'i 'du shes dang / stong pa nyid du so sor rtog</text></item>
<item><p>165b3</p><section>'dul ba</section><text>pa'i 'du shes dang / bsam gtan dang po dang / gnyis pa dang / gsum pa dang / bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang /</text></item>
<item><p>165b4</p><section>'dul ba</section><text>'du shes med 'du shes med min skye mched dang / rgyun du zhugs pa'i 'bras bu dang / lan gcig phyir 'ong ba'i 'bras bu dang / phyir mi 'ong ba'i 'bras bu dang / rdzu 'phrul gyi yul dang / lha'i rna ba dang / sems kyi rnam grangs dang / sngon gyi gnas dang / 'chi 'pho ba dang / skye ba dang /</text></item>
<item><p>165b5</p><section>'dul ba</section><text>zag pa zad pa rnams kyi snod du 'gyur ro// 'char ka ltung ba bshags pa dang / so sor bshags pa 'dis khyod 'gro ba gnyis po lha dang mi gang yang rung ba'i 'gro ba 'dod par bya'o// bcom ldan 'das kyis las kyi mtha' mi 'chab pa'i 'gro ba ni gnyis te/ lha dang mi'o// gang</text></item>
<item><p>165b6</p><section>'dul ba</section><text>dag ngas bshad pa la yid ches pa de dag ni bcab par mi sems so// yang bka' stsal pa/ bcabs pa char ba bzhin du 'bab// ma bcabs char bzhin de mi 'bab// de bas bcabs pa bshags bya ste// de lta na ni de mi 'bab// 'char ka khyod dge 'dun gyis phyung zin</text></item>
<item><p>165b7</p><section>'dul ba</section><text>gyis bag yod par sgrubs shig/ dmar ser can gyi gzhi rdzogs // // gang zag gi gzhi'i spyi'i sdom ni/ 'char ka dang ni btus pa dang // mtha' dang de bzhin gzhan gyis dang // phyi ma dag tu gyur pa'o// sdom la/ 'char ka gzhan gyis dran pa dang // 'dzem</text></item>
<item><p>166a1</p><section>'dul ba</section><text>dang da gdod shes pa dang // gnyis dang gnyis dang byas pa'o// legs par byin dang nyes par byin// mu bzhir smra dang brjed pa dang // mu bzhi dag tu dbye ba'o// sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na</text></item>
<item><p>166a2</p><section>'dul ba</section><text>bzhugs so// de'i tshe 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis</text></item>
<item><p>166a3</p><section>'dul ba</section><text>dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dang / gzhan yang de lta bu dang mthun pa su yang rung ba la zla ba phyed kyi spo ba byin cig/ yang gang zag gzhan zhig dge 'dun lhag ma'i ltung ba byung ba ma bcabs pa'i</text></item>
<item><p>166a4</p><section>'dul ba</section><text>skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis gang zag de'i ltung ba de ma bcabs pa dang / gzhan yang de lta bu dang mthun pa su yang rung ba la zhag drug gi mgu bar bya ba byin cig/ yang gang</text></item>
<item><p>166a5</p><section>'dul ba</section><text>zag gzhan zhig dge 'dun lhag ma'i ltung ba gnyis byung ba de gnyis su ma shes te zla ba gnyis lon nas shes pa dang / zla ba gnyis su bcabs nas gcig ni dge slong rnams la smras/ gcig ni ma smras pa dang / dge 'dun gyis de la zla ba gnyis kyi spo ba byin te/ de spo ba bgyid</text></item>
<item><p>166a6</p><section>'dul ba</section><text>bzhin pa las des dge 'dun gyi nang du ma smras pa'i ltung ba gang yin pa de yang shes nas skabs de dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang gzhan</text></item>
<item><p>166a7</p><section>'dul ba</section><text>yang de lta bu dang mthun pa su yang rung ba la zla ba gnyis po de nyid kyi spo ba byin te/ ji ltar shes pa de bzhin du dran par 'gyur ro// yang gang zag gzhan zhig dge 'dun lhag ma'i ltung ba gnyis byung ba des ltung ba de gnyis zla ba gnyis su ma shes te zla ba gnyis lon nas shes pa</text></item>
<item><p>166b1</p><section>'dul ba</section><text>dang / zla ba gnyis bcabs te/ gcig ni dge slong rnams la smras/ gcig ni ma smras pa dang / dge 'dun gyis de la zla ba gnyis kyi spo ba byin te/ de spo ba byed pa na ngo tsha ba'i chos su gyur pa'i skabs de dge slong rnams la smras pa/ tshe dang ldan pa dag bdag la dge</text></item>
<item><p>166b2</p><section>'dul ba</section><text>'dun lhag ma'i ltung ba gnyis byung ste/ bdag gis ltung ba de gnyis zla ba gnyis su ma shes te/ zla ba gnyis lon nas shes pa dang / zla ba gnyis bcabs te gcig ni dge slong rnams la smras/ gcig ni ma smras pa dang / dge 'dun gyis bdag la zla ba gnyis kyi spo ba stsal</text></item>
<item><p>166b3</p><section>'dul ba</section><text>te/ bdag spo ba bgyid pa na ngo tsha ba'i chos su gyur to zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis gang zag de'i ltung ba ji ltar bcabs pa de dang / gzhan yang de lta bu dang mthun pa</text></item>
<item><p>166b4</p><section>'dul ba</section><text>su yang rung ba la spo ba byin te/ ji ltar shes pa de bzhin du dran par 'gyur ro// yang gang zag gzhan zhig dge 'dun lhag ma'i ltung ba byung ba la de zla ba phyed cing so sor thar pa'i mdo gdon pa 'don pa na 'di skad ces/ tshe dang ldan pa dag bdag gis chos 'di ji ltar mdo las</text></item>
<item><p>166b5</p><section>'dul ba</section><text>'byung zhing mdo'i khongs su gtogs par da gzod shes so zhes smra na/ gal te dge slong dag gis tshe dang ldan pa 'di sngar gso sbyong gi las gnyis sam gsum la ni 'dus na/ lan mang du yang re snyam zhes bya bar de'i rgyus shes na/ tshe dang ldan pa de'i mi shes pas thar pa med pa nyid</text></item>
<item><p>166b6</p><section>'dul ba</section><text>pas de ltung ba byung ba gang yin pa de phyir chos bzhin du byed du gzhug cing phyis kyang 'gyod pa bskyed par bya ste/ ji ltar shes pa de bzhin du dran par 'gyur ro// yang gang zag gzhan zhig dge 'dun lhag ma'i ltung ba byung ba la de so sor thar pa'i mdo gdon pa 'don pa na 'di skad ces/</text></item>
<item><p>166b7</p><section>'dul ba</section><text>tshe dang ldan pa dag bdag gis chos 'di ji ltar mdo las 'byung zhing mdo'i khongs su gtogs par da gzod shes so zhes smra na/ gal te dge slong dag gis tshe dang ldan pa 'di sngar gso sbyong gi las gnyis sam gsum la ni 'dus na/ lan mang du yang re snyam zhes bya bar de'i rgyus</text></item>
<item><p>167a1</p><section>'dul ba</section><text>mi shes na/ tshe dang ldan pa de'i mi shes pas thar pa med pa nyid pas de ltung ba byung ba gang yin pa de phyir chos bzhin du byed du gzhug cing phyis 'gyod pa bskyed par ni mi bya ste/ ji ltar shes pa de bzhin du dran par 'gyur ro// yang gang zag gzhan zhig dge 'dun lhag</text></item>
<item><p>167a2</p><section>'dul ba</section><text>ma'i ltung ba byung ba de des zla ba gcig tu ma shes te/ zla ba gcig lon nas shes pa dang / zla ba gcig bcabs te dge slong rnams la smras pa dang / dge 'dun gyis de la zla ba gnyis kyi spo ba byin te/ de spo ba byed pa na lhags shing lhags pa'i dge slong rnams la smras pa/ tshe dang</text></item>
<item><p>167a3</p><section>'dul ba</section><text>ldan pa dag bdag la dge 'dun lhag ma'i ltung ba byung ba ltung ba de bdag gis zla ba gcig tu ma shes te/ zla ba gcig lon nas shes pa dang / zla ba gcig tu bcabs te dge slong rnams la smras pa la/ dge 'dun gyis bdag la zla ba gnyis kyi spo ba byin te/ tshe dang ldan pa zla ba</text></item>
<item><p>167a4</p><section>'dul ba</section><text>gcig ni legs par byin no// zla ba gcig ni nyes par byin te/ de ci'i phyir zhe na/ chos ma yin pa'i las 'khrugs pa yin te ji ltar shes pa de bzhin du dran par 'gyur ro// // 'dul ba gzhi/ bam po bdun bcu gnyis pa/ yang gang zag gzhan zhig dge 'dun lhag</text></item>
<item><p>167a5</p><section>'dul ba</section><text>ma'i ltung ba byung ba des ltung ba de zla ba gcig tu ma shes te/ zla ba gcig lon nas shes pa dang ma bcabs par dge slong rnams la smras pa dang / dge 'dun gyis de la zla ba gcig gi spo ba byin te/ de spo ba byed pa na lhags shing lhags pa'i dge slong rnams la smras pa/ tshe dang ldan pa</text></item>
<item><p>167a6</p><section>'dul ba</section><text>dag bdag la dge 'dun lhag ma'i ltung ba byung ba bdag gis ltung ba de zla ba gcig tu ma shes te/ zla ba gcig lon nas shes pa dang ma bcabs par dge slong rnams la smras pa dang / dge 'dun gyis bdag la zla ba gcig gi spo ba byin te/ tshe dang ldan pa dag legs par byin</text></item>
<item><p>167a7</p><section>'dul ba</section><text>ba ma yin gyis nyes par byin pa yin te/ de ci'i phyir zhe na/ tshe dang ldan pa mgu bar bya bar 'os pa ste/ ji ltar shes pa de bzhin du dran par 'gyur ro// yang gang zag gzhan zhig dge 'dun lhag ma'i ltung ba byung ba bshags par bya'o zhes ma bcabs pa las brjed do// des</text></item>
<item><p>167b1</p><section>'dul ba</section><text>ltung ba de dran nas ni bcabs te dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la snga ma dang phyi ma'i</text></item>
<item><p>167b2</p><section>'dul ba</section><text>rgyud gnyis nas bzung ste spo ba byin cig/ yang gang zag gzhan zhig dge 'dun lhag ma'i ltung ba byung ba bcabs pa bshags par bya'o snyam pa las brjed do// des de dran nas ni ma bcabs par dge slong rnams la smras pa dang / dge slong rnams kyis bcom ldan 'das la'o//</text></item>
<item><p>167b3</p><section>'dul ba</section><text>bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la snga ma'i rgyud nas bzung ste spo ba byin cig/ yang gang zag gzhan zhig dge 'dun lhag ma'i ltung ba byung ba bcabs pa bshags par</text></item>
<item><p>167b4</p><section>'dul ba</section><text>bya'o snyam pa las brjed do// des de dran nas ni ma bcabs te dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa</text></item>
<item><p>167b5</p><section>'dul ba</section><text>su yang rung ba la spo ba byin cig/ yang gang zag gzhan zhig dge 'dun lhag ma'i ltung ba byung ba bshags par bya'o zhes ma bcabs pa las brjed do// des de dran nas ma bcabs par dge slong rnams la smras pa dang / dge slong rnams kyis bcom ldan 'das la'o// bcom</text></item>
<item><p>167b6</p><section>'dul ba</section><text>ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la zhag drug gi mgu bar bya ba byin cig// / sdom la/ btus pa bcu drug gnyis dang ni// lnga dang brgyad dang nyi shu dang // gsum dang</text></item>
<item><p>167b7</p><section>'dul ba</section><text>gsum brgyad gsum dang ni// bzhi dang bzhi tshan brgyad dag dang // gnas nas dbyung brgyad gsum dang ni// sgo lnga dag ni bstan pa yin// yang gang zag gzhan zhig dge 'dun lhag ma'i ltung ba byung ba bcabs nas babs te/ de 'ongs nas slar bsnyen par rdzogs te/ des ltung ba de</text></item>
<item><p>168a1</p><section>'dul ba</section><text>bcabs bzhin du dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la gnyis ka'i rgyud nas bzung</text></item>
<item><p>168a2</p><section>'dul ba</section><text>ste spo ba byin cig/ yang gang zag gzhan zhig dge 'dun lhag ma'i ltung ba byung ba bcabs nas babs te/ de 'ongs nas slar bsnyen par rdzogs te/ des ltung ba de ma bcabs par dge slong rnams la smras pa dang / dge slong rnams kyis bcom ldan 'das la'o// bcom ldan 'das</text></item>
<item><p>168a3</p><section>'dul ba</section><text>kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la snga ma'i rgyud nas bzung ste spo ba byin cig/ yang gang zag gzhan zhig dge 'dun lhag ma'i ltung ba byung ba ma bcabs par babs nas/ de 'ongs nas slar</text></item>
<item><p>168a4</p><section>'dul ba</section><text>bsnyen par rdzogs te/ de ltung ba de bcabs nas dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung</text></item>
<item><p>168a5</p><section>'dul ba</section><text>ba la phyi ma'i rgyud nas bzung ste spo ba byin cig/ yang gang zag gzhan zhig dge 'dun lhag ma'i ltung ba byung ba ma bcabs par babs nas/ de 'ongs nas slar bsnyen par rdzogs nas des ltung ba ma bcabs pa nyid du dge slong rnams la smras pa dang / dge slong rnams kyis</text></item>
<item><p>168a6</p><section>'dul ba</section><text>bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la zhag drug gi mgu bar bya ba byin cig/ ji ltar khyad par med pas bzhi yin pa ji lta ba bzhin du shes pas</text></item>
<item><p>168a7</p><section>'dul ba</section><text>bzhi dang / dran pas bzhi dang / yid gnyis kyi bzhi yang de bzhin no// rnam grangs 'dis bzhi tshan gzhan dag ste/ 'on kyang bsgre ba'i khyad par yod do// ji ltar gang zag gzhan zhes bya ba de bzhin du spo ba zhes brjod par bya'o// spo ba ji lta ba de bzhin du spo ba spyad pa dang / mgu</text></item>
<item><p>168b1</p><section>'dul ba</section><text>bar bya ba dang / mgu bar bya ba spyod pa dang / bslab pa byin pa'i bzhi tshan du sbyar bar bya'o// babs pa ji lta ba bzhin du dge tshul nyid du khas blangs pa dang / smyos pa nyid dang / sems 'khrugs pa nyid dang / tshor bas nyen pa nyid dang / ma mthong bas gnas nas dbyung ba</text></item>
<item><p>168b2</p><section>'dul ba</section><text>nyid dang / phyir mi byed pas gnas nas dbyung ba nyid dang / sdig pa can gyi lta ba log par song ba mi 'dor bas gnas nas dbyung ba nyid la yang de bzhin du rgyas par sbyar bar bya'o// yang gang zag gzhan zhig dge 'dun lhag ma'i ltung ba gnyis byung ba bcabs pa dang / ma</text></item>
<item><p>168b3</p><section>'dul ba</section><text>bcabs par babs te/ de 'ongs nas slar bsnyen par rdzogs te/ de bcabs nas babs pa gang yin pa de bcabs bzhin du dge slong rnams la smras/ ma bcabs pa gang yin pa de yang ma bcabs par dge slong rnams la smras pa dang / dge slong rnams kyis bcom ldan 'das</text></item>
<item><p>168b4</p><section>'dul ba</section><text>la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la gcig gis snga ma dang phyi ma gnyis ka'i rgyud nas bzung ste spo ba byin cig/ yang gang zag gzhan zhig dge 'dun lhag ma'i</text></item>
<item><p>168b5</p><section>'dul ba</section><text>ltung ba gnyis byung ba bcabs pa dang / ma bcabs par babs te 'ongs nas slar bsnyen par rdzogs te/ des bcabs nas babs pa gang yin pa de ma bcabs par dge slong rnams la smras/ ma bcabs par gang yin pa de ma bcabs par smras pa dang / dge slong rnams kyis</text></item>
<item><p>168b6</p><section>'dul ba</section><text>bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la gcig ni snga ma'i rgyud nas bzung ste spo ba byin cig/ gcig ni zhag drug gi mgu bar bya ba byin cig/</text></item>
<item><p>168b7</p><section>'dul ba</section><text>yang gang zag gzhan zhig dge 'dun lhag ma'i ltung ba gnyis byung ba bcabs pa dang / ma bcabs par babs te/ de 'ongs nas slar bsnyen par rdzogs te/ des bcabs pa gang yin pa de ma bcabs par dge slong rnams la smras/ ma bcabs pa gang yin pa de bcabs par</text></item>
<item><p>169a1</p><section>'dul ba</section><text>dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la gcig ni sngon gyi rgyud nas bzung ste spo</text></item>
<item><p>169a2</p><section>'dul ba</section><text>ba byin cig/ gcig ni phyi ma'i rgyud nas bzung ste spo ba byin cig/ yang gang zag gzhan zhig gis dge 'dun lhag ma'i ltung ba gnyis byung ba bcabs pa dang / ma bcabs par babs te/ de 'ongs nas slar bsnyen par rdzogs te/ des bcabs pa gang yin pa de ma bcabs</text></item>
<item><p>169a3</p><section>'dul ba</section><text>par dge slong rnams la smras/ ma bcabs pa gang yin pa de ma bcabs pa kho nas dge slong rnams la smras pa dang / dge slong rnams kyis bcom ldan 'das la'o/ bcom ldan 'das kyis bka' stsal pa/ dge slong dag khyed kyis gang zag de'i ltung ba de dang / gzhan yang de lta</text></item>
<item><p>169a4</p><section>'dul ba</section><text>bu dang mthun pa su yang rung ba la gcig gi ni sngon gyi rgyud nas bzung ste spo ba byin cig/ gcig gi ni zhag drug gi mgu bar bya ba byin cig/ babs pa ji lta ba bzhin du spo ba dang / spo ba spyad pa dang / mgu bar bya ba dang / mgu bar bya ba spyod pa dang / bslab pa byin pa la yang de</text></item>
<item><p>169a5</p><section>'dul ba</section><text>bzhin du brjod par bya'o// babs pa ji lta ba bzhin du dge tshul nyid du khas blangs pa dang / smyos pa nyid dang / sems 'khrugs pa nyid dang / tshor bas nyen pa nyid dang / ma mthong bas gnas nas dbyung ba nyid dang / phyir mi byed pas gnas nas dbyung ba nyid dang / sdig pa</text></item>
<item><p>169a6</p><section>'dul ba</section><text>can gyi lta bar song ba mi 'dor bas gnas nas dbyung ba nyid la yang de bzhin du rgyas par brjod par bya'o// yang gang zag gzhan zhig dge 'dun lhag ma'i ltung ba tshad dang ldan pa byung ba bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba rnams</text></item>
<item><p>169a7</p><section>'dul ba</section><text>bcabs nas dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la snga ma</text></item>
<item><p>169b1</p><section>'dul ba</section><text>dang phyi ma gnyis ka'i rgyud nas bzung ste spo ba byin cig yang gang zag gzhan zhig dge 'dun lhag ma'i ltung ba tshad dang ldan pa byung ba bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba de rnams ma bcabs par dge slong rnams la smras pa dang / dge</text></item>
<item><p>169b2</p><section>'dul ba</section><text>slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la sngon gyi rgyud nas bzung ste spo ba byin cig/ yang gang zag gzhan</text></item>
<item><p>169b3</p><section>'dul ba</section><text>zhig dge 'dun lhag ma'i ltung ba tshad dang ldan pa byung ba ma bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba de rnams bcabs te dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka'</text></item>
<item><p>169b4</p><section>'dul ba</section><text>stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la phyi ma'i rgyud nas bzung ste spo ba byin cig/ yang gang zag gzhan zhig dge 'dun lhag ma'i ltung ba tshad dang ldan pa byung ba ma bcabs pa de</text></item>
<item><p>169b5</p><section>'dul ba</section><text>dge 'dun gyis ma mthong bas gnas nas dbyung ba byas te/ bslang zin pa des ltung ba de rnams ma bcabs par dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de dang / gzhan yang</text></item>
<item><p>169b6</p><section>'dul ba</section><text>de lta bu dang mthun pa su yang rung ba la ltung ba de rnams tshad dang ldan pa'o zhes byos la zhag drug gi mgu bar bya ba byin cig/ tshad dang ldan pa ji lta ba bzhin du tshad dang mi ldan pa yang de bzhin no// ma mthong bas gnas nas dbyung ba brgyad yin pa ji lta ba bzhin du phyir mi byed pas gnas</text></item>
<item><p>169b7</p><section>'dul ba</section><text>nas dbyung ba brgyad dang / sdig pa can gyi lta bar song ba mi 'dor bas gnas nas dbyung ba brgyad kyang de bzhin no// spo ba po'i gang zag dge 'dun lhag ma'i ltung ba byung nas babs te/ de 'ongs nas slar bsnyen par rdzogs pa'i skabs de dge slong rnams kyis bcom ldan 'das la</text></item>
<item><p>170a1</p><section>'dul ba</section><text>gsol pa dang / bcom ldan 'das kyis bka' stsal pa/ ma spyad pa spyod du chug shig dang spo ba spyad par 'gyur ro// babs pa ji lta ba bzhin du dge tshul nyid du khas blangs pa dang / smyos pa nyid dang / sems 'khrugs pa nyid dang / tshor bas nyen pa nyid dang / ma mthong</text></item>
<item><p>170a2</p><section>'dul ba</section><text>bas gnas nas phyung ba nyid dang / slar mi byed pas gnas nas dbyung ba nyid kyang de bzhin no// gang zag gzhan spo ba spyad zin pa dge 'dun lhag ma'i ltung ba byung nas babs te/ de 'ongs nas slar bsnyen par rdzogs pa'i skabs de dge slong rnams kyis bcom ldan 'das la gsol pa</text></item>
<item><p>170a3</p><section>'dul ba</section><text>dang / bcom ldan 'das kyis bka' stsal pa/ gang zag des spo ba spyad zin pa nyid pas de dang / de lta bu dang mthun pa su yang rung ba la mgu bar bya ba byin cig/ babs pa ji lta ba bzhin du dge tshul nyid du khas blangs pa dang zhes bya ba dang / sdig pa can gyi lta bar song ba</text></item>
<item><p>170a4</p><section>'dul ba</section><text>mi 'dor bas gnas nas dbyung ba nyid kyi bar du bsgre ba yang gong ma lta bu de nyid yin no// gang zag mgu bar bya ba spyod pa dge 'dun lhag ma'i ltung ba byung nas babs te/ de 'ongs nas slar bsnyen par rdzogs pa'i skabs de dge slong rnams kyis bcom ldan 'das la gsol pa</text></item>
<item><p>170a5</p><section>'dul ba</section><text>dang / bcom ldan 'das kyis bka' stsal pa/ ma spyad pa spyod du chug shig dang mgu bar bya ba spyad par 'gyur ro// babs pa ji lta ba bzhin du bsgre ba gong ma lta bu de nyid yin no// gang zag mgu ba spyad zin pa dge 'dun lhag ma'i ltung ba byung nas babs te/ de 'ongs nas slar</text></item>
<item><p>170a6</p><section>'dul ba</section><text>bsnyen par rdzogs pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de mgu bar bya ba spyad zin pa nyid pas 'di phyung shig/ babs pa ji lta ba bzhin du bsgre ba gong ma lta bu de nyid yin no// ma mthong</text></item>
<item><p>170a7</p><section>'dul ba</section><text>bas gnas nas phyung ba'i gang zag dge 'dun lhag ma'i ltung ba byung ba ma bcabs pa de dge 'dun gyi gnas nas phyung ste bslang zin pa des ltung ba de bcabs nas dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/</text></item>
<item><p>170b1</p><section>'dul ba</section><text>dge slong dag khyed kyis gang zag de'i ltung ba de dang / gzhan yang de lta bu dang mthun pa su yang rung ba la phyi ma'i rgyud nas bzung ste spo ba byin cig/ ma mthong bas gnas nas phyung ba'i gang zag dge 'dun lhag ma'i ltung ba byung ba ma bcabs pa de dge 'dun gyis ma mthong bas gnas</text></item>
<item><p>170b2</p><section>'dul ba</section><text>nas phyung ste bslang zin pa des ltung ba de ma bcabs par dge slong rnams la smras pa dang / dge slong rnams kyis bcom ldan 'das la'o// bcom ldan 'das kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la zhag drug</text></item>
<item><p>170b3</p><section>'dul ba</section><text>gi mgu bar bya ba byin cig/ khyad par med pas gnyis yin pa de bzhin du shes pas gnyis dang / dran pas gnyis dang / yid gnyis kyis gnyis kyang de bzhin no// ma mthong bas gnas nas phyung ba brgyad yin pa ji lta ba bzhin du slar mi byed pas gnas nas phyung ba brgyad</text></item>
<item><p>170b4</p><section>'dul ba</section><text>dang / sdig pa can gyi lta bar song ba mi 'dor ba gnas nas phyung ba brgyad kyang de bzhin no// // sdom la/ brtsams pa bcu gnyis dag dang ni// dgu ba thams cad nag po dang // zung dgu dag tu byas pa dang // tshig bcu dang ni lnga pa'o// yang gang zag gzhan zhig dge</text></item>
<item><p>170b5</p><section>'dul ba</section><text>'dun lhag ma'i ltung ba tshad med pa dang ldan pa byung ba bcabs te/ des ltung ba de rnams kyi brtsams pa ni shes kyi/ zhag gi mtha' ni mi shes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed</text></item>
<item><p>170b6</p><section>'dul ba</section><text>kyis gang zag de dang / gzhan yang de lta bu dang mthun pa su yang rung ba la ltung ba de rnams tshad dang mi ldan pa'o zhes byos la dag pa'i mtha' can gyi spo ba byin cig/ yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas des ltung ba de</text></item>
<item><p>170b7</p><section>'dul ba</section><text>rnams kyi zhag gi mtha' ni shes kyi/ ltung ba brtsams pa mi shes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la</text></item>
<item><p>171a1</p><section>'dul ba</section><text>ltung ba de rnams tshad med pa dang ldan pa'o zhes byos la ji ltar shes pa rnams kyi spo ba byin cig/ yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas/ des ltung ba de rnams kyi brtsams pa yang mi shes/ zhag gi mtha' yang</text></item>
<item><p>171a2</p><section>'dul ba</section><text>mi shes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la ltung ba de rnams tshad med pa dang ldan pa'o zhes byos la dag pa'i mtha' can</text></item>
<item><p>171a3</p><section>'dul ba</section><text>gyi spo ba byin cig/ yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas des ltung ba de rnams kyi brtsams pa yang shes/ zhag gi mtha' yang shes pa'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>171a4</p><section>'dul ba</section><text>kyis bka' stsal pa/ dge slong dag khyed kyis gang zag de dang / gzhan yang de lta bu dang mthun pa su yang rung ba la ltung ba de rnams tshad med pa dang ldan pa'o zhes byos la ji ltar bcabs pa rnams kyi spo ba byin cig/ shes pa bzhi yin pa ji lta ba bzhin du dran pa bzhi dang / yid gnyis bzhi</text></item>
<item><p>171a5</p><section>'dul ba</section><text>yang de bzhin no// yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas spo ba byin te/ de spo ba byed bzhin pa las de dge 'dun lhag ma'i ltung ba ltung ba bar ma snga ma dang 'dra ba byung ba bcabs</text></item>
<item><p>171a6</p><section>'dul ba</section><text>pa de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag</text></item>
<item><p>171a7</p><section>'dul ba</section><text>par 'os pas gzhi nas bslang ba dang / mgu bar bya ba yang chos ma yin pas byin la/ phyung ba yang chos ma yin pas byas na gang zag 'di ni thams cad nag po zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge 'dun lhag ma'i</text></item>
<item><p>171b1</p><section>'dul ba</section><text>ltung ba byung ba bcabs pa de la dge 'dun gyis chos kyi las mi 'khrugs pas gzhag par mi 'os pas spo ba byin te/ de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos ma yin pa'i las 'khrugs pa gzhag</text></item>
<item><p>171b2</p><section>'dul ba</section><text>par 'os pas gzhi nas spo ba byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas gzhi nas bslang ba dang mgu bar bya ba yang chos ma yin</text></item>
<item><p>171b3</p><section>'dul ba</section><text>pas byin la/ phyung ba yang chos ma yin pas byas na gang zag 'di ni phal cher gnag pa zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi</text></item>
<item><p>171b4</p><section>'dul ba</section><text>'khrugs pa gzhag par mi 'os pas spo ba byin te/ de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/ de gzhi nas spo</text></item>
<item><p>171b5</p><section>'dul ba</section><text>ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas gzhi nas bslang ba dang / mgu bar bya ba yang chos ma yin pas byin la/ phyung ba yang chos ma yin</text></item>
<item><p>171b6</p><section>'dul ba</section><text>bas byas na gang zag de ni phyed gnag pa zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas spo ba byin te/ spo</text></item>
<item><p>171b7</p><section>'dul ba</section><text>ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar</text></item>
<item><p>172a1</p><section>'dul ba</section><text>ma dang 'dra ba yang bzlas te byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas bslang ba byin te/ mgu bar bya ba yang chos kyis byas la/ phyung ba ni chos ma yin pas byas na gang zag 'di ni phyogs gcig nag po zhes bya ste/</text></item>
<item><p>172a2</p><section>'dul ba</section><text>ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas spo ba byin te/ de spo ba byed bzhin pa las dge 'dun lhag ma'i ltung</text></item>
<item><p>172a3</p><section>'dul ba</section><text>ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de</text></item>
<item><p>172a4</p><section>'dul ba</section><text>la dge 'dun gyis chos kyi las mi 'khrugs pa gzhag par mi 'os pas gzhi nas bslang ba dang mgu bar bya ba yang chos kyis byin/ phyung ba yang chos kyis byin na gang zag 'di ni nag po dang bral ba zhes bya ste/ dag pa bslang ba ste/ ltung ba de las yongs su grol lo// yang</text></item>
<item><p>172a5</p><section>'dul ba</section><text>gang zag gzhan zhig dge 'dun lhag ma'i ltung ba byung ba ma bcabs pa de la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba</text></item>
<item><p>172a6</p><section>'dul ba</section><text>ma bcabs pa la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/ de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos</text></item>
<item><p>172a7</p><section>'dul ba</section><text>ma yin pa'i las 'khrugs pa gzhag par 'os pas gzhi nas bslang ste mgu bar bya ba chos ma yin pas byin la/ phyung ba yang chos ma yin pas byas na gang zag 'di ni thams cad nag po zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag</text></item>
<item><p>172b1</p><section>'dul ba</section><text>gzhan zhig dge 'dun lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma snga ma dang 'dra ba byung ba ma bcabs pa</text></item>
<item><p>172b2</p><section>'dul ba</section><text>de la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/ gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos ma yin pa'i</text></item>
<item><p>172b3</p><section>'dul ba</section><text>las 'khrugs pa gzhag par 'os pas gzhi nas bslang nas mgu bar bya ba byin la/ phyung yang chos ma yin pas byas na gang zag 'di ni phal cher nag po zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge 'dun</text></item>
<item><p>172b4</p><section>'dul ba</section><text>lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs pa de la dge 'dun</text></item>
<item><p>172b5</p><section>'dul ba</section><text>gyis chos kyi las mi 'khrugs pa gzhag par mi 'os pas gzhi nas mgu bar bya ba byin te/ de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos kyi las mi 'khrugs</text></item>
<item><p>172b6</p><section>'dul ba</section><text>pa gzhag par mi 'os pas gzhi nas bslang ste mgu bar bya ba byin la/ phyung ba ni chos ma yin pas byas na/ gang zag 'di ni phyogs gcig nag po zhes bya ste/ ma dag pa ma bslang ba ste/ ltung ba de las yongs su ma grol lo// yang gang zag gzhan zhig dge</text></item>
<item><p>172b7</p><section>'dul ba</section><text>'dun lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs pa de la dge</text></item>
<item><p>173a1</p><section>'dul ba</section><text>'dun gyis chos kyi las mi 'khrugs pa gzhag par mi 'os pas/ gzhi nas mgu bar bya ba byin te/ de gzhi nas mgu bar bya ba byed bzhin pa las/ dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la/</text></item>
<item><p>173a2</p><section>'dul ba</section><text>dge 'dun gyis chos kyi las mi 'khrugs pa gzhag par mi 'os pas/ gzhi nas bslang nas mgu bar bya ba byin la/ phyung ba yang chos kyis byas na/ gang zag 'di ni nag po dang bral ba zhes bya ste/ dag pa bslang ba ste/ ltung ba de las yongs su grol lo//</text></item>
<item><p>173a3</p><section>'dul ba</section><text>gang zag gnyis shig dge 'dun lhag ma'i ltung ba byung nas bshags par bya'o// bshags par bya'o snyam pa las/ de na gcig gis ni bshags/ cig shos kyis ni ma bshags na/ de la ma bshags pa gang yin pa de 'dul ba las 'gal ba'i nyes</text></item>
<item><p>173a4</p><section>'dul ba</section><text>byas rab tu mang po'i ltung ba 'chags su bcug la/ de'i 'og tu spo ba dang / gzhi nas spo ba dang / mgu bar bya ba byin te dbyung bar bya'o// yang gang zag gnyis shig dge 'dun lhag ma'i ltung ba byung nas/ de gnyis gnas de nyid du gang zag gi mdun</text></item>
<item><p>173a5</p><section>'dul ba</section><text>du bshags par bya'o// bshags par bya'o snyam pa las/ de na gcig gis ni bshags la/ cig shos kyis ni ma bshags na/ de la ma bshags pa gang yin pa de 'dul ba las 'gal ba'i nyes byas rab tu mang po'i ltung ba 'chags su bcug</text></item>
<item><p>173a6</p><section>'dul ba</section><text>la/ de'i 'og tu spo ba dang / gzhi nas spo ba dang / mgu bar bya ba byin te dbyung bar bya'o// gang zag gcig gi drung du ji lta ba bzhin du gnyis kyi'am/ mang po'am/ dge 'dun gyi yang de bzhin no// gnas de nyid du ji lta bar gnas</text></item>
<item><p>173a7</p><section>'dul ba</section><text>gzhan du yang de bzhin no// yang gang zag gzhan zhig dge 'dun lhag ma'i ltung ba byung ba bcabs pa de la/ dge 'dun gyis chos ma yin pa'i las 'khrugs pa gzhag par 'os pas spo ba byin te/ de spo ba byed bzhin pa las ltung ba gzhan</text></item>
<item><p>173b1</p><section>'dul ba</section><text>shes te/ des dge 'dun gyi nang du ma smras pa'i ltung ba gang yin pa de yang shes/ des dge 'dun gyi nang du smras pa'i ltung ba gang yin pa de yang shes nas des dge slong rnams la smras pa/ tshe dang ldan pa dag bdag la dge 'dun lhag ma'i ltung ba byung ba bcabs pa dang / bdag</text></item>
<item><p>173b2</p><section>'dul ba</section><text>la dge 'dun gyis chos ma yin pa'i las 'khrugs pa gzhag par 'os pas spo ba byin te/ bdag spo ba byed bzhin pa las ltung ba gzhan shes te bdag gis dge 'dun gyi nang du ma smras pa gang yin pa dang / bdag gi ltung ba gang la dge 'dun gyis chos ma yin pa'i las 'khrugs</text></item>
<item><p>173b3</p><section>'dul ba</section><text>pa gzhag par 'os pas spo ba byin pa gang yin pa'i ltung ba de yang bdag gis shes kyis/ tshe dang ldan pa dag bdag gi ltung ba snga ma de dang phyi ma 'di la chos kyi las mi 'khrugs pa gzhag par mi 'os pas spo ba legs par stsal du gsol/ dge slong de rnams kyis de'i ltung ba snga ma la ni chos kyi</text></item>
<item><p>173b4</p><section>'dul ba</section><text>las mi 'khrugs pa gzhag par mi 'os pas spo ba byin/ phyi ma de la ni chos ma yin pa'i las 'khrugs pa gzhag par 'os pas spo ba byin te/ de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs nas/ des de'i ltung ba gang la dge 'dun</text></item>
<item><p>173b5</p><section>'dul ba</section><text>gyis chos ma yin pa'i las 'khrugs pa gzhag par 'os pas spo ba byin pa de shes nas des dge slong rnams la smras pa/ tshe dang ldan pa dag bdag la dge 'dun lhag ma'i ltung ba byung ba bcabs pa dang / bdag la dge 'dun gyis chos ma yin pa'i las 'khrugs pa gzhag par 'os pas spo</text></item>
<item><p>173b6</p><section>'dul ba</section><text>ba byin te/ bdag spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag gi ltung ba bar ma de dang / bdag gi gang la dge 'dun gyis chos ma yin pa'i las 'khrugs pa gzhag par 'os pas spo ba byin pa yang shes kyis/</text></item>
<item><p>173b7</p><section>'dul ba</section><text>tshe dang ldan pa dag bdag gi ltung ba snga ma de spo ba dang / ltung ba bar ma de gzhi nas spo ba chos kyi las mi 'khrugs pa gzhag par mi 'os pas legs par stsal du gsol/ dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas spo ba byin/</text></item>
<item><p>174a1</p><section>'dul ba</section><text>ltung ba bar ma de la ni chos ma yin pa'i las 'khrugs pa gzhag par 'os pas gzhi nas spo ba byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs te/ des yang bzlas te byung ba'i ltung ba de</text></item>
<item><p>174a2</p><section>'dul ba</section><text>yang shes/ ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin pa yang shes nas des dge slong rnams la smras pa/ tshe dang ldan pa dag bdag gis dge 'dun lhag ma'i ltung ba ltung ba bar ma ltung ba snga ma dang 'dra ba byung</text></item>
<item><p>174a3</p><section>'dul ba</section><text>ba bcabs pa shes te/ bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin nas/ bdag gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs te/ bdag gis</text></item>
<item><p>174a4</p><section>'dul ba</section><text>yang bzlas pa'i ltung ba de yang shes ltung ba bar ma ltung ba snga ma dang 'dra ba byung ba bcabs pas bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin pa de yang shes kyis/ tshe dang ldan pa dag bdag gis ltung ba bar ma de la gzhi nas spo ba dang /</text></item>
<item><p>174a5</p><section>'dul ba</section><text>yang bzlas te byung ba 'di la gzhi nas spo ba dang / yang bzlas te byung ba 'di la gzhi nas bslang ba de la chos kyi las mi 'khrugs pa gzhag par mi 'os pas legs par stsal du gsol// dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas</text></item>
<item><p>174a6</p><section>'dul ba</section><text>gzhi nas spo ba byin/ yang bzlas pa'i ltung ba de la ni chos ma yin pa'i las 'khrugs pa gzhag par 'os pas gzhi nas bslang ba byin no// yang gang zag gzhan zhig dge 'dun lhag ma'i ltung ba byung ba de la dge 'dun gyis chos ma yin pa'i las 'khrugs pa gzhag par 'os pas mgu</text></item>
<item><p>174a7</p><section>'dul ba</section><text>bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba dang / des ltung ba bar ma de dang / gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa yang shes nas des dge</text></item>
<item><p>174b1</p><section>'dul ba</section><text>slong rnams la smras pa/ tshe dang ldan pa dag bdag la dge 'dun lhag ma'i ltung ba byung ba ma bcabs te/ bdag gis de la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin te/ bdag mgu bar bya ba byed bzhin pa las dge 'dun lhag ma'i ltung</text></item>
<item><p>174b2</p><section>'dul ba</section><text>ba ltung ba bar ma ltung ba snga ma dang 'dra ba byung ba ma bcabs te/ bdag gi ltung ba bar ma dang / bdag gi ltung ba gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa de yang shes kyis/ tshe dang ldan pa dag bdag gi ltung ba snga ma de la mgu</text></item>
<item><p>174b3</p><section>'dul ba</section><text>bar bya ba dang / ltung ba bar ma 'di la gzhi nas mgu bar bya ba chos kyi las mi 'khrugs pa gzhag par mi 'os pas legs par stsal du gsol// dge slong rnams kyis de'i ltung ba snga ma la ni chos kyi las mi 'khrugs pa gzhag par mi 'os pas mgu bar bya ba byin/ ltung ba</text></item>
<item><p>174b4</p><section>'dul ba</section><text>bar ma 'di la ni chos ma yin pa'i las 'khrugs pa gzhag par 'os pas gzhi nas mgu bar bya ba byin te/ de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/ des yang bzlas te byung ba'i</text></item>
<item><p>174b5</p><section>'dul ba</section><text>ltung ba de dang / de'i ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes nas/ des dge slong rnams la smras pa/ tshe dang ldan pa dag bdag la dge 'dun lhag ma'i ltung ba ltung ba bar ma ltung</text></item>
<item><p>174b6</p><section>'dul ba</section><text>ba snga ma dang 'dra ba byung ba ma bcabs te/ bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/ bdag gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas</text></item>
<item><p>174b7</p><section>'dul ba</section><text>te byung ba ma bcabs te/ bdag gis yang bzlas pa'i ltung ba dang / bdag gi ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes kyis/ tshe dang ldan pa dag bdag gi ltung ba bar ma de</text></item>
<item><p>175a1</p><section>'dul ba</section><text>la gzhi nas mgu bar bya ba de dang / yang bzlas pa'i ltung ba 'di la gzhi nas bslang ste mgu bar bya ba'i chos kyi las mi 'khrugs pa gzhag par mi 'os pas legs par stsal du gsol/ dge slong de rnams kyis de'i ltung ba bar ma de la gzhi nas mgu bar bya ba dang /</text></item>
<item><p>175a2</p><section>'dul ba</section><text>yang bzlas pa'i ltung ba 'di la gzhi nas bslang ste mgu bar bya bar chos kyi las mi 'khrugs pa gzhag par mi 'os pas byin no// shes pas lnga yin pa ji lta bar dran pas lnga dang / yid gnyis kyis lnga yang de bzhin no// // sdom la/ yang gzhan dag gis bcu gnyis dang //</text></item>
<item><p>175a3</p><section>'dul ba</section><text>gzhi dag pa ni drug dang ni// sa chen po ni dag bya dag/ gang zag bzhir ni bstan pa yin// yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas spo ba byin te/ de spo ba byed bzhin pa</text></item>
<item><p>175a4</p><section>'dul ba</section><text>las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs nas/ des ltung ba bar ma de dang / de'i ltung ba gang la dge 'dun gyis chos ma yin pa'i las 'khrugs pa gzhag par 'os pas spo ba byin pa de yang shes nas/ des dge slong rnams la smras pa/ tshe</text></item>
<item><p>175a5</p><section>'dul ba</section><text>dang ldan pa dag bdag la dge 'dun lhag ma'i ltung ba byung ba bcabs nas bdag gi de la dge 'dun gyis chos ma yin pa'i las 'khrugs pa gzhag par 'os pas spo ba byin te/ bdag spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs</text></item>
<item><p>175a6</p><section>'dul ba</section><text>te/ bdag gis ltung ba bar ma de dang / bdag gi ltung ba gang la dge 'dun gyis chos ma yin pa'i las 'khrugs pa gzhag par 'os pas spo ba byin pa de yang shes kyis/ tshe dang ldan pa dag bdag gi ltung ba snga ma de la spo ba dang / ltung ba bar ma 'di la gzhi nas spo ba chos kyi las</text></item>
<item><p>175a7</p><section>'dul ba</section><text>mi 'khrugs pa gzhag par mi 'os pas legs par stsal du gsol/ dge slong de rnams kyis de'i ltung ba snga ma de la ni chos kyi las mi 'khrugs pa gzhag par mi 'os pas spo ba byin/ ltung ba bar ma de la ni chos ma yin pa'i las 'khrugs pa gzhag par 'os pas gzhi nas spo ba</text></item>
<item><p>175b1</p><section>'dul ba</section><text>byin te/ de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas des yang bzlas pa'i ltung ba de yang shes/ de'i ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi</text></item>
<item><p>175b2</p><section>'dul ba</section><text>nas spo ba byin pa de yang shes nas des dge slong rnams la smras pa/ tshe dang ldan pa dag bdag la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/ bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas</text></item>
<item><p>175b3</p><section>'dul ba</section><text>spo ba byin te/ bdag gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas bdag gis yang bzlas pa'i ltung ba de yang shes/ bdag gi ltung ba bar ma gang la dge 'dun gyis chos ma yin pa'i las 'khrugs pa</text></item>
<item><p>175b4</p><section>'dul ba</section><text>gzhag par 'os pas gzhi nas spo ba byin pa de yang shes kyis/ tshe dang ldan pa dag bdag gi ltung ba snga ma bar ma de gzhi nas spo ba dang / yang bzlas pa'i ltung ba 'di la gzhi nas bslang ba chos kyi las mi 'khrugs pa gzhag par mi 'os pas legs par stsal du gsol// dge slong</text></item>
<item><p>175b5</p><section>'dul ba</section><text>de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas gzhi nas spo ba byin/ yang bzlas pa'i ltung ba de la ni chos ma yin pa'i las 'khrugs pa gzhag par 'os pas gzhi nas bslang ba byin no// yang gang zag gzhan zhig dge 'dun lhag</text></item>
<item><p>175b6</p><section>'dul ba</section><text>ma'i ltung ba byung ba ma bcabs pa de la dge 'dun gyis chos ma yin pa'i las 'khrugs pa gzhag par 'os pas zhag drug gi mgu bar bya ba byin te/ de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/ des</text></item>
<item><p>175b7</p><section>'dul ba</section><text>ltung ba bar ma de yang shes/ de'i ltung ba gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa de yang shes nas des dge slong rnams la smras pa/ tshe dang ldan pa dag bdag la dge 'dun lhag ma'i ltung ba byung ba ma bcabs te/ bdag</text></item>
<item><p>176a1</p><section>'dul ba</section><text>gi de la dge 'dun gyis chos ma yin pa'i las 'khrugs par gzhag par 'os pas zhag drug gi mgu bar bya ba byin nas/ mgu bar byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/ bdag gis ltung ba</text></item>
<item><p>176a2</p><section>'dul ba</section><text>bar ma de yang shes/ bdag gis ltung ba gang la dge 'dun gyis chos ma yin pa las 'khrugs pa gzhag par 'os pas zhag drug gi mgu bar bya ba byin pa de yang shes kyis/ tshe dang ldan pa dag bdag gi ltung ba snga ma de la mgu bar bya ba dang / ltung ba bar ma 'di la gzhi nas mgu bar</text></item>
<item><p>176a3</p><section>'dul ba</section><text>bya ba'i chos kyi las mi 'khrugs pa gzhag par mi 'os pas legs par stsal du gsol/ dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas mgu bar bya ba byin/ ltung ba bar ma 'di la ni chos ma yin pa'i las 'khrugs pa gzhag par</text></item>
<item><p>176a4</p><section>'dul ba</section><text>'os pas gzhi nas mgu bar bya ba byin te/ de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/ des yang bzlas pa'i ltung ba de yang shes/ de'i ltung ba bar ma gang la dge 'dun gyis chos ma yin pa'i</text></item>
<item><p>176a5</p><section>'dul ba</section><text>las 'khrugs pa gzhag par 'os pa gzhi nas mgu bar bya ba byin pa de yang shes nas des dge slong rnams la smras pa/ tshe dang ldan pa dag bdag la dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/ bdag gi de la dge 'dun gyis chos ma yin</text></item>
<item><p>176a6</p><section>'dul ba</section><text>pa'i las 'khrugs pa gzhag par 'os pas gzhi nas mgu bar bya ba byin te/ bdag gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/ bdag gis yang bzlas pa'i ltung ba de yang shes/ bdag</text></item>
<item><p>176a7</p><section>'dul ba</section><text>gi ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes kyis/ tshe dang ldan pa dag bdag gi ltung ba snga ma bar ma de la gzhi nas mgu bar bya ba dang / yang bzlas pa'i ltung ba 'di la gzhi nas bslang</text></item>
<item><p>176b1</p><section>'dul ba</section><text>ste/ mgu bar bya ba chos kyi las mi 'khrugs pa gzhag par mi 'os pas legs par stsal du gsol/ dge slong de rnams kyis de'i ltung ba snga ma la ni gzhi nas mgu bar bya ba dang / yang bzlas pa'i ltung ba 'di las gzhi nas bslang ste mgu bar bya ba chos kyi las mi 'khrugs</text></item>
<item><p>176b2</p><section>'dul ba</section><text>pa gzhag par mi 'os pa byin no// shes pas bzhi yin pa ji lta bar dran pas bzhi dang / yid gnyis kyis bzhi yang de bzhin no// spo ba po'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang / bcom ldan 'das kyis</text></item>
<item><p>176b3</p><section>'dul ba</section><text>bka' stsal pa/ gzhi nas dag par byas te 'dul ba dang / 'gal ba'i nyes byas kyi ltung ba bshags na de spo ba spyod pa kho na yin no// spo ba phyed spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang / bcom ldan</text></item>
<item><p>176b4</p><section>'dul ba</section><text>'das kyis bka' stsal pa/ gzhi dag par byas te 'dul ba dang 'gal ba'i nyes byas kyi ltung ba bshags na de spo ba phyed spyad pa kho na yin no// spo ba phal cher spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang / bcom</text></item>
<item><p>176b5</p><section>'dul ba</section><text>ldan 'das kyis bka' stsal pa/ gzhi dag par byas te 'dul ba dang 'gal ba'i nyes byas kyi ltung ba bshags na de spo ba phal cher spyad pa kho na yin no// mgu bar bya ba spyod pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa</text></item>
<item><p>176b6</p><section>'dul ba</section><text>dang / bcom ldan 'das kyis bka' stsal pa/ gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba spyad pa kho na yin no// mgu bar bya ba phyed spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan</text></item>
<item><p>176b7</p><section>'dul ba</section><text>'das la gsol pa dang / bcom ldan 'das kyis bka' stsal pa/ gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba phyed spyad pa kho na yin no// mgu bar bya ba phal cher spyad pa'i gang zag dge 'dun lhag ma'i ltung ba byung ba'i skabs</text></item>
<item><p>177a1</p><section>'dul ba</section><text>de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba phal cher spyad pa kho na yin no// yang gang zag gzhan zhig dge</text></item>
<item><p>177a2</p><section>'dul ba</section><text>'dun lhag ma'i ltung ba byung bar gyur te/ ched du bsams te khu ba phyung ba las gyur pa zhag gcig bcabs/ lus kyi reg pa las gyur pa zhag gnyis bcabs/ 'khrig pa dang ldan pa'i smra ba las gyur pa zhag gsum bcabs/ bsnyen bkur bsngags pa las gyur pa zhag bzhi</text></item>
<item><p>177a3</p><section>'dul ba</section><text>bcabs/ smyan byed pa las gyur pa zhag lnga bcabs/ khang pa las gyur pa zhag drug bcabs/ khang chen las gyur pa zhag bdun bcabs/ rtsa ba med pa las gyur pa zhag brgyad bcabs/ bag tsam las gyur pa zhag dgu bcabs/ dge 'dun gyi dbye na byed pa las gyur</text></item>
<item><p>177a4</p><section>'dul ba</section><text>pa zhag bcu bcabs/ de'i rjes su phyogs pa las gyur pa zhag bcu gcig bcabs/ khyim sun 'byin pa las gyur ba zhag bcu gnyis bcabs/ bka' blo mi bde ba las gyur pa zhag bcu gsum bcabs pa'i skabs de dge slong rnams kyis bcom ldan 'das la gsol pa</text></item>
<item><p>177a5</p><section>'dul ba</section><text>dang / bcom ldan 'das kyis bka' stsal pa/ ltung ba de rnams las lhag par mi bzad pa/ lhag par lci ba/ mngon par zhen pa drag pos byas pa gang yin pa de'i dbang du byas te spo ba dang / gzhi nas spo ba dang / gzhi nas bslang ba dang / mgu bar bya ba byin te dbyung bar bya'o//</text></item>
<item><p>177a6</p><section>'dul ba</section><text>gang zag gi gzhi rdzogs // // 'dul ba gzhi/ bam po bdun bcu gsum pa/ gzhi gsum gyis bsdus pa'i sdom la/ mngon du smra dang drug dang ni// ma dag pa dang gleng ba dang // chos ma yin dang shAkya dang // nad pa dang ni rtsod pa'o// spo ba'i gzhi'i sdom la/</text></item>
<item><p>177a7</p><section>'dul ba</section><text>mngon du smra dang 'chag pa dang // stan rnams dang ni khang pa dang // thog gcig g.yogs par mi gnas dang // rab tu mi dbyung mi 'gro zhing // dge slong med pa'i gnas pa dang // kun gyi 'og tu sbyin bya ba'o// sangs rgyas bcom ldan 'das rgyal bu rgyal byed kyi tshal mgon</text></item>
<item><p>177b1</p><section>'dul ba</section><text>med zas sbyin gyi kun dga' ra ba na bzhugs so// dge slong rnams 'dod chags dang bral ba ma yin pas dge 'dun lhag ma'i ltung ba byung ste 'gyod pa skyes nas bsams pa/ da ltar bdag cag ltung ba dang bcas/ 'gyod pa dang bcas/ 'tsher ba dang bcas/ yid la</text></item>
<item><p>177b2</p><section>'dul ba</section><text>gcags pa dang bcas/ bya ba dang bcas pa ste/ 'dral bar byed pa/ rma 'byin par byed pa/ 'dren mar byed pa/ nag nog can du byed pa/ ltung ba'i gzhi nas ma langs pa rnams kyis ji ltar rang bzhin du gnas pa'i dge slong rnams las mngon du smra ba dang / phyag dang /</text></item>
<item><p>177b3</p><section>'dul ba</section><text>ldang ba dang / thal mo sbyar ba dang / 'dud pa'i las kyang bdag gir bya/ bram ze dang khyim bdag dad pa can rnams las kyang / stan gyi thog ma dang / btung ba'i thog ma dang / bsod snyoms kyi thog ma yongs su longs spyad pa/ bde ba yun thung ba'i phyir dmyal ba dang / dud 'gro</text></item>
<item><p>177b4</p><section>'dul ba</section><text>dang / rnams su sdug bsngal ba yun ring por nyams su myong zhing 'khyam par 'gyur gyis/ ma la bdag cag gis bslab pa phul la 'babs so snyam nas de dag gis bslab pa phul nas babs te rab tu 'byung bar 'dod pa'i skye bo la yang shes ldan dag tshangs par spyod pa ni</text></item>
<item><p>177b5</p><section>'dul ba</section><text>spyad dkas khyod rab tu 'byung ba thong shig ces slu bar byed pas de rnams rab tu ma byung ngo // rab tu ma byung bas dge slong rnams nyung bar gyur/ 'gribs par gyur te/ dge slong gi dge 'dun nyams par gyur/ srabs par gyur to// sangs rgyas bcom ldan 'das rnams ni mkhyen bzhin du</text></item>
<item><p>177b6</p><section>'dul ba</section><text>rmed pa yin pas sangs rgyas bcom ldan 'das kyis tshe dang ldan pa kun dga' bo la rmas pa/ kun dga' bo rgyu gang dang rkyen gang gis na da ltar dge slong nyung bar gyur/ 'gribs par gyur te/ dge slong gi dge 'dun dang / nyams par gyur/ srabs par gyur des skabs de bcom ldan 'das la</text></item>
<item><p>177b7</p><section>'dul ba</section><text>rgyas par gsol pa dang / de nas bcom ldan 'das 'di snyam du dgongs te/ ma la ngas dge slong gi dge 'dun lhag ma'i ltung ba byung ba rnams rjes su bzung ba bca' bas lag nas drang ba dang 'dra ba sbyin par bya'o snyam du dgongs nas dge slong gi dge 'dun gyi gung la gdan bshams pa nyid la bzhugs so// bzhugs</text></item>
<item><p>178a1</p><section>'dul ba</section><text>nas bcom ldan 'das kyis dge slong rnams la bka' stsal pa/ dge slong dag ngas dge 'dun lhag ma'i ltung ba byung ba rnams 'gyod pa skyes te bslab pa phul nas babs so zhes thos kyis/ de'i phyir khyed kyis bstan pa gnas par bya ba'i phyir dang / dge slong gi dge 'dun lhag ma'i ltung ba</text></item>
<item><p>178a2</p><section>'dul ba</section><text>byung ba'i ltung ba byung ba de rnams la snying brtse ba'i phyir spo ba dang / gzhi nas spo ba dang / gzhi nas bslang ba dang / mgu bar bya ba dang gzhi nas bslang ste mgu bar bya ba byin la dbyung bar bya'o// sbyin pa yang 'di ltar bya ste/ gnas mal bshams la gaN+DI brdungs la dris pa'i tshig gis dge slong rnams la</text></item>
<item><p>178a3</p><section>'dul ba</section><text>yang dag par bsgo la/ dge 'dun thams cad dam tha ma med pa dge slong bzhi'i tshogs kyis dkyil 'khor bar tshogs shing 'dus par gyur pa dang / dge 'dun lhag ma'i ltung ba byung ba'i dge slong des rgan rims ji lta ba bzhin du gdud pa byas la rgan rims kyi mthar tsog tsog por 'dug ste thal mo</text></item>
<item><p>178a4</p><section>'dul ba</section><text>sbyar ba btud la spo ba gsol bar bya'o// gsol ba ni 'di ltar bya ste/ dge 'dun btsun pa rnams gsan du gsol/ bdag dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs te/ bdag dge</text></item>
<item><p>178a5</p><section>'dul ba</section><text>slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa dge 'dun las zla ba phyed kyi spo ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong ming 'di</text></item>
<item><p>178a6</p><section>'dul ba</section><text>zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsal du gsol/ de skad lan gnyis lan gsum du brjod par bya'o// de nas dge slong gcig gis gsol ba byas te las bya'o// dge</text></item>
<item><p>178a7</p><section>'dul ba</section><text>'dun btsun pa rnams gsan du gsol/ dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po byung ba zla ba phyed bcabs nas/ dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i</text></item>
<item><p>178b1</p><section>'dul ba</section><text>ltung ba mang po 'di rnams byung ba zla ba phyed bcabs pa la dge 'dun las zla ba phyed kyi spo ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba la ched du bsams te khu ba phyung ba las</text></item>
<item><p>178b2</p><section>'dul ba</section><text>gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad do// 'di ni gsol ba'o// las bya ba ni dge 'dun btsun pa rnams gsan du gsol/ dge slong ming 'di zhes bgyi ba 'di la ched du bsams te khu ba phyung</text></item>
<item><p>178b3</p><section>'dul ba</section><text>ba las gyur pa'i dge 'dun lhag ma'i ltung ba mang po byung ba zla ba phyed bcabs nas/ dge slong ming 'di zhes bgyi ba 'di la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa dge 'dun las zla ba phyed</text></item>
<item><p>178b4</p><section>'dul ba</section><text>kyi spo ba gsol te/ de'i slad du dge 'dun gyis dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad na/ tshe dang ldan pa gang dag dge slong</text></item>
<item><p>178b5</p><section>'dul ba</section><text>ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las</text></item>
<item><p>178b6</p><section>'dul ba</section><text>brjod pa dang po yin te/ de bzhin du las brjod pa gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang</text></item>
<item><p>178b7</p><section>'dul ba</section><text>po 'di rnams byung ba zla ba phyed bcabs pa la zla ba phyed kyi spo ba stsal lags te/ 'di ltar cang mi gsung bas de de bzhin du 'dzin to// bcom ldan 'das kyis spo ba dang / gzhi nas spo ba sbyin par bya'o zhes rgyas par bka' stsal pa dang / drug sde'i dge slong spo ba dang / mgu bar bya ba spyod pa rnams</text></item>
<item><p>179a1</p><section>'dul ba</section><text>kyis rang bzhin du gnas pa'i dge slong rnams las mngon du smra ba dang / phyag dang / ldang ba dang / thal mo sbyar ba dang / 'dud pa'i las bdag gir byed pa la don nyung ba'i dge slong rnams smod par byed/ gzhogs 'phyas byed/ kha zer bar byed de/ de ltar spo ba dang mgu bar bya ba</text></item>
<item><p>179a2</p><section>'dul ba</section><text>spyod pa rnams kyis rang bzhin du gnas su gnas pa'i dge slong rnams las mngon du smra ba dang / phyag dang / ldang ba dang / thal mo sbyar ba dang / 'dud pa'i las bdag gir byed pa ni bzang po ma yin zhing 'tsham pa ma yin no zhes pa'i skabs de dge slong rnams kyis bcom ldan 'das la gsol</text></item>
<item><p>179a3</p><section>'dul ba</section><text>pa dang / bcom ldan 'das kyis bka' stsal pa/ dge slong dag ngas spo ba dang mgu bar bya ba spyod pa'i dge slong rnams kyi kun du spyod pa'i chos bca' bar bya ste/ spo ba dang mgu bar bya ba spyod pa'i dge slong rnams kyis rang bzhin du gnas pa'i dge slong rnams las mngon du smra ba dang / phyag dang /</text></item>
<item><p>179a4</p><section>'dul ba</section><text>ldang ba dang / thal mo sbyar ba dang / 'dud pa'i las bdag gir mi bya'o// stan gcig la ma yin/ stan mnyam par ma yin te/ stan ches dma' ba blangs te 'dug par bya'o// 'chag sar lhan cig bcag par mi bya mdun du ma yin te/ gal te 'chag sar 'chag na gom pa bsri'o//</text></item>
<item><p>179a5</p><section>'dul ba</section><text>bram ze dang khyim bdag gi khyim du 'gro bar mi bya'o// gal te 'gro na phyi bzhin 'brang ba'i dge sbyong gi tshul du bya'o// steng g.yogs gcig tu gnas par mi bya'o// rab tu dbyung bar mi bya/ bsnyen par rdzogs par mi bya/ gnas mi sbyin/ dge tshul mi gzhag/ las mi bya/ las byed</text></item>
<item><p>179a6</p><section>'dul ba</section><text>par bsko bar mi bya/ dge slong ma rnams la gdams ngag dbog par mi bya/ dge slong ma rnams kyi gdams ngag dbog par bsko bar mi bya/ sngon bskos pa zhig yin na yang dge slong ma rnams la gdams ngag dbog par mi bya/ dge slong la tshul khrims nyams pa dang / lta ba</text></item>
<item><p>179a7</p><section>'dul ba</section><text>nyams pa dang / spyod pa nyams pa dang / 'tsho ba nyams pas gleng bar mi bya/ dran par mi bya ste/ 'dis gdams ngag dbog par mi bya/ gso sbyong ma yin/ dgag dbye ma yin/ gsol ba ma yin/ gsol ba dang gnyis ma yin te/ gsol ba dang bzhi'i las mi bya'o// nang par sngar</text></item>
<item><p>179b1</p><section>'dul ba</section><text>langs la sgo dbye bar bya'o// mar me'i sdong bu bsal la gtsug lag khang chag chag gdab par bya/ phyag dar bya/ ba'i lci ba 'jam pos byug par bya'o// chab kungs dang / snam phyis phyag dar byas la sa dang lo ma'am dus dang mthun pa'i chu bsil ba gzhag par bya'o//</text></item>
<item><p>179b2</p><section>'dul ba</section><text>wa kha dag bsal bar bya'o// dus shes par bya ste stan gding bar bya'o// bdug pa dang pog por gzhag par bya'o// gal te ston pa'i yon tan bsgrags par bya bar nus na bdag nyid kyis bya'o// gal te mi nus na 'chad pa po la gsol ba gdab par bya'o// kha zas kyi g.yos la</text></item>
<item><p>179b3</p><section>'dul ba</section><text>brtags te g.yos zin na khang pa'i steng du 'dzegs te gaN+DI brdung bar bya'o// sos ka tsha ba'i dus su bsil yab blangs te dge slong rnams la g.yab par bya'o// de'i 'og tu bsnyen par rdzogs pa thams cad kyi ni tha ma/ bsnyen par ma rdzogs pa rnams kyi gong du spyod lam zhi bas 'dug ste/</text></item>
<item><p>179b4</p><section>'dul ba</section><text>dge slong ma yin pa'i 'du shes gzhag la zas bza' bar bya'o// zas kyi bya ba byas nas/ gnas mal rnams skyabs yod par brtul bar bya'o// lhung bzed kyi gzhi yang dor bar bya'o// dus shes par byas la de bzhin gshegs pa'i dbu skra dang / sen mo'i mchod rten rnams byi dor bya'o//</text></item>
<item><p>179b5</p><section>'dul ba</section><text>ba'i lci ba 'jam pos byug par bya'o// dgongs ka'i dus su yang gnas mal bsham par bya'o// pog por nye bar gzhag par bya'o// ston pa'i yon tan yang dag par bsgrags pa zhes bya ba'i bar gong ma bzhin du'o// dge skos rnams ji skad brjod pa bzhin du dge 'dun btsun pa rnams</text></item>
<item><p>179b6</p><section>'dul ba</section><text>gsan du gsol/ deng du zla ba phyed kyi tshes bcu yang 'das lags so// zhes bya ba de lta bu la sogs pa nyi ma brjod par bya'o// de nas spo ba brjod par bya ste/ dge 'dun btsun pa rnams gsan du gsol/ bdag dge slong ming 'di zhes bgyi ba la dge 'dun lhag ma'i ltung ba 'di lta</text></item>
<item><p>179b7</p><section>'dul ba</section><text>bu dang 'di lta bu byung ba dus 'di tsam zhig bcabs pa dang / bdag la dge 'dun gyis dus 'di tsam gyi spo ba stsal ba de las 'di tsam zhig ni bdag gis spyad lags te lhag ma yang spyad par bgyi na/ dge 'dun btsun pa rnams kyis bdag la spo ba po dang mgu bar bgyi ba spyod pa lags par</text></item>
<item><p>180a1</p><section>'dul ba</section><text>gzung du gsol/ bcom ldan 'das kyis spo ba brjod par bya'o zhes gsung na glo bur du 'ongs pa rnams la ni mi brjod pas/ bcom ldan 'das kyis bka' stsal pa/ glo bur du 'ongs pa rnams la brjod par bya'o// bcom ldan 'das kyis glo bur du 'ongs pa rnams</text></item>
<item><p>180a2</p><section>'dul ba</section><text>la spo ba brjod par bya'o zhes gsungs pa dang dge slong glo bur ba zhig 'ongs nas des re zhig lhung bzed dang / chos gos kyang mkhos su ma phab par de'i mdun du spo ba po 'dug nas smras pa/ tshe dang ldan pa dgongs su gsol/ bdag dge slong ming 'di zhes bgyi</text></item>
<item><p>180a3</p><section>'dul ba</section><text>ba la dge 'dun lhag ma'i ltung ba byung ba zhes bya ba nas tshe dang ldan pa bdag la spo ba por gzung du gsol zhes bya ba'i bar gong ma bzhin du'o// des de la kun nas dkris pas smras pa/ mi gti mug can spo ba yang mi dgos khyod kyang mi dgos kyis nga'i mdun du ma 'dug par</text></item>
<item><p>180a4</p><section>'dul ba</section><text>song / de ngo tsha ba snying la phog pas ngo smad nas spyod lam dal gyis dge slong de'i drung nas song ngo // skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ glo bur du 'ongs pa'i dge slong gis lhung bzed dang / chos gos</text></item>
<item><p>180a5</p><section>'dul ba</section><text>mkhos su ma phab par brjod par mi bya'o// gzhan yang re re la yang brjod par mi bya'i 'on kyang dge 'dun thams cad tshogs shing mthun par gyur pa la'o// dge 'dun thams cad ma tshogs nas bcom ldan 'das kyis bka' stsal pa/ gaN+DI brdungs pa na ji snyed tshogs pa la brjod par</text></item>
<item><p>180a6</p><section>'dul ba</section><text>bya'o// 'dis dge slong med pa'i gtsug lag khang du 'gro bar mi bya'o// gal te song na der gnas par mi bya'o// dgongs kar dus ji lta ba bzhin du chu dron po'am bsil bas dge slong rnams kyi rkang pa bkru bar bya'o// gal te mi 'dod na snum gyis byug par bya'o// de nas</text></item>
<item><p>180a7</p><section>'dul ba</section><text>dran pa nye bar bzhag ste ldang ba'i 'du shes kyis nyal bar bya'o// spo ba dang mgu bar bya ba spyod pa'i dge slong rnams kyis kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro// dge slong rnams kyis de la gnas khang ma bskos</text></item>
<item><p>180b1</p><section>'dul ba</section><text>rnyed pa ma byin pa dang bcom ldan 'das kyis bka' stsal pa/ thams cad kyi 'og tu de'i gnas khang bsko bar bya thams cad kyi 'og tu rnyed pa sbyin par bya'o// // sdom la/ drug bcu dang ni brgya dag dang // nyi shur gang zag bya ba dang // dge 'dun la ni mgu spyad dang // sha khon can</text></item>
<item><p>180b2</p><section>'dul ba</section><text>dag 'ong ba'o// drug sde'i dge slong spo ba dang mgu bar bya ba spyod pa rnams kyis dge slong rnams la spo ba byin pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ spos pa'i dge slong bzhis spo ba sbyin par mi bya ste/ spos pa gsum</text></item>
<item><p>180b3</p><section>'dul ba</section><text>dang rang bzhin du gnas pa gcig gis ma yin/ spos pa gnyis dang rang bzhin du gnas pa gnyis kyis ma yin/ spos pa gcig dang rang bzhin du gnas pa gsum gyis ma yin te/ 'on kyang thams cad yongs su dag pa lta ba mtshungs pa rnams kyis dge slong la spo ba sbyin par bya'o//</text></item>
<item><p>180b4</p><section>'dul ba</section><text>spos pa rnams kyis ji lta ba bzhin du gzhi nas spo ba dang mgu bar bya ba spyod pa dang / mgu bar bya ba spyad pa dang bslab pa byin pa rnams kyis kyang de bzhin no// spo ba ji lta ba bzhin du gzhi nas spo ba dang / gzhi nas bslang ste spo ba dang / mgu bar bya ba dang / gzhi nas mgu bar</text></item>
<item><p>180b5</p><section>'dul ba</section><text>bya ba dang / gzhi nas bslang ste mgu bar bya ba yang de bzhin no// drug sde'i dge slong spo ba dang mgu bar bya ba spyod pa rnams kyis dge slong rnams 'byin par byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ spos pa nyi</text></item>
<item><p>180b6</p><section>'dul ba</section><text>shus dge slong dbyung bar mi bya ste/ spos pa bcu dgu dang rang bzhin du gnas pa gcig gis ma yin/ spos pa brgyad dang rang bzhin du gnas pa gnyis kyis ma yin pa nas/ de bzhin du rang bzhin du gnas pa bcu dgu dang spos pa gcig gis ma yin zhes bya ba'i bar du'o// spos</text></item>
<item><p>180b7</p><section>'dul ba</section><text>pa rnams kyis ji lta ba bzhin du spo ba spyod pa dang / mgu bar bya ba spyod pa dang / mgu bar bya ba spyad pa dang / bslab pa byin pa rnams kyis kyang de bzhin no// drug sde'i dge slong spo ba dang mgu bar bya ba spyod pa rnams kyis dge slong spos pa rnams kyi drung du spo ba spyod pa'i skabs de dge slong</text></item>
<item><p>181a1</p><section>'dul ba</section><text>rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong gis spos pa bzhi'i drung du spo ba spyad par mi bya ste/ spos pa gsum dang rang bzhin du gnas pa gcig la ma yin/ spos pa gnyis dang rang bzhin du gnas pa gnyis la ma</text></item>
<item><p>181a2</p><section>'dul ba</section><text>yin/ spos pa gcig dang rang bzhin du gnas pa gsum la ma yin te/ 'on kyang thams cad yongs su dag pa lta ba mtshungs pa rnams kyi drung du spo ba spyad par bya'o// spos pa rnams la ji lta ba bzhin du spo ba spyad pa dang / mgu bar bya ba spyod pa dang / mgu bar bya ba spyad pa dang / bslab pa byin pa</text></item>
<item><p>181a3</p><section>'dul ba</section><text>rnams la yang de bzhin no// spo ba ji lta ba bzhin du gzhi nas spo ba dang / gzhi nas bslang ste spo ba dang / mgu bar bya ba dang / gzhi nas mgu bar bya ba dang / gzhi nas bslang ste mgu bar bya ba yang de bzhin no// drug sde'i dge slong spo ba dang mgu bar bya ba yang spyod pa rnams gtsug</text></item>
<item><p>181a4</p><section>'dul ba</section><text>lag khang stong pa zhig tu dong nas spo ba spyod pa de rnams dge slong dag gis mthong nas smras pa/ tshe dang ldan pa dag gtsug lag khang 'dir ci khyed cag gnas sam/ de rnams kyis smras pa/ 'dir bdag cag mi gnas te 'on kyang spo ba spyod do// de rnams kyis smras pa/ khyed cag</text></item>
<item><p>181a5</p><section>'dul ba</section><text>ni spo ba spyod pa ma yin te 'on kyang 'chab pa yin no// de rnams kyis gnad la phab pas cang mi smra bar 'dug pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khang stong du spo ba spyod par mi bya ste/ gang</text></item>
<item><p>181a6</p><section>'dul ba</section><text>na dge slong gcig gam/ gnyis sam/ gsum yod par yang ma yin te/ 'on kyang gang na yongs su dag pa lta ba mtshungs pa'i dge slong bzhi gnas pa der spo ba spyad par bya'o// spo ba ji lta ba bzhin du gzhi nas spo ba dang / gzhi nas bslang ba dang / mgu bar bya ba dang /</text></item>
<item><p>181a7</p><section>'dul ba</section><text>gzhi nas mgu bar bya ba dang / gzhi nas bslang ste mgu bar bya ba yang de bzhin no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa 'di ltar dge slong spo ba dang / mgu bar bgyi ba spyod pa rnams kyis dge slong 'thab krol bgyid pa/ mtshang 'dru</text></item>
<item><p>181b1</p><section>'dul ba</section><text>bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa rnams mchi zhing de rnams ngo tsha ma mchis pas/ tho btsam pa'i slad du bdag cag la gleng bar bgyid/ dran par bgyid do zhes thos na de rnams kyis de dag la ji ltar bsgrub par bgyi/ bcom</text></item>
<item><p>181b2</p><section>'dul ba</section><text>ldan 'das kyis bka' stsal pa/ nye ba 'khor dge slong spo ba dang mgu bar bya ba spyod pa rnams kyis 'thab krol byed pa'i dge slong rnams 'ong ba thos na dge slong gi dge mdun du spo ba phyir dbul bar bya'o// dbul ba ni 'di ltar bya ste/ 'dud pa byas la tsog tsog por 'dug ste</text></item>
<item><p>181b3</p><section>'dul ba</section><text>thal mo sbyar ba btud la tshig 'di skad ces/ tshe dang ldan pa dgongs su gsol/ bdag ming 'di zhes bgyi ba la dge 'dun lhag ma'i ltung ba 'di lta bu dang 'di lta bu byung ba dus 'di srid cig bcabs pa dang bdag la dge 'dun gyis dus 'di tsam gyi spo ba stsal te bdag spo ba bgyid pa</text></item>
<item><p>181b4</p><section>'dul ba</section><text>las dge slong 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par bgyid pa/ rtsod pa'i gzhi bgyid pa de dag mchi zhing de rnams ngo tsha med pas tho btsam pa'i phyir bdag la gleng bar bgyid/ dran par bgyid do zhes thos na/ spos pa'i dge slong</text></item>
<item><p>181b5</p><section>'dul ba</section><text>bdag ming 'di zhes bgyi ba'i spo ba de tshe dang ldan pa'i mdun du phyir dbul bar bgyi'o// dus 'di tsam ni bdag gis spyad lags so// dus 'di tsam ni bdag gis spyad par bgyi ste/ tshe dang ldan pas bdag rang bzhin du gnas par gzung du gsol/ de nas yang pas kyi rgol ba song zhing</text></item>
<item><p>181b6</p><section>'dul ba</section><text>'jigs pa dang bag tsha ba med nas de bzhin du rang bzhin du gnas pa'i dge slong gi mdun du des spo ba blang bar bya'o// blang ba ni 'di ltar bya ste/ gdud pa byas la tsog tsog por 'dug ste thal mo sbyar ba btud nas tshig 'di skad ces/ tshe dang ldan pa dgongs su gsol/ bdag dge slong ming</text></item>
<item><p>181b7</p><section>'dul ba</section><text>'di zhes bgyi ba la dge 'dun lhag ma'i ltung ba 'di lta bu dang / 'di lta bu byung ba la dus 'di srid cig bcabs pa dang bdag la dge 'dun gyis dus 'di tsam gyi spo ba stsal te/ bdag spo ba bgyid pa las dge slong 'thab krol bgyid pa/ mtshang 'dru bar bgyid pa/ rtsod par bgyid pa/</text></item>
<item><p>182a1</p><section>'dul ba</section><text>'gyed par bgyid pa/ rtsod pa'i gzhi bgyid pa dag mchi zhing de rnams ngo tsha med pas/ tho btsam pa'i phyir bdag la gleng bar bgyid/ dran par bgyid do zhes thos nas bdag gi spo ba spyad pa de dge slong gi mdun du phyir phul ba bdag dge slong ming 'di zhes bgyi ba'i</text></item>
<item><p>182a2</p><section>'dul ba</section><text>spo ba de tshe dang ldan pa'i mdun du blang bar bgyi ste/ dus 'di tsam ni bdag gis spyad lags so// dus 'di tsam ni bdag gis spyad par bgyi lags kyis/ tshe dang ldan pas bdag spo ba lags par gzung du gsol/ spo ba ji lta ba bzhin du gzhi nas spo ba dang / gzhi nas bslang ste</text></item>
<item><p>182a3</p><section>'dul ba</section><text>spo ba dang / mgu bar bya ba dang / gzhi nas mgu bar bya ba dang / gzhi nas bslang ste mgu bar bya ba yang de bzhin no// spo ba'i gzhi rdzogs so// // gso sbyong gzhag pa'i gzhi'i sdom ni/ ma dag gso sbyong dge slong dang // maud gal gyis ni nyams pa dang // de nas ston pas</text></item>
<item><p>182a4</p><section>'dul ba</section><text>smad pa dang // dge 'dun gyis bor gso sbyong ngo // sdom gyi tshigs su bcad pa 'di ni yul tsam par gso sbyong gi mdo rgyas par gsungs te/ gso sbyong gi mdo de yang lung bar ma yang dag par 'gro ba'i le'u las 'byung ngo // // sdom ni/ gleng dang dran pa nyid dang ni// skabs dang</text></item>
<item><p>182a5</p><section>'dul ba</section><text>smrar ni mi gzhug dang // gdams pa rab tu gzhag pa dang // gso sbyong dang ni dgag dbye'o// bcom ldan 'das kyis dge 'dun gyi gnas brtan gyis zla ba phyed kyi so sor thar pa'i mdo gdon pa gdon par bya'o zhes gsungs pas dge skos kyis dge 'dun gyi gnas brtan gyi mdun du 'dug ste</text></item>
<item><p>182a6</p><section>'dul ba</section><text>smras pa/ gnas brtan so sor thar pa'i mdo gdon pa thon cig/ des smras pa/ tshe dang ldan pa re zhig dge slong gi 'khor ma dag go// 'di na gnas brtan gyis su zhig ma dag par gzigs/ re zhig khyod nyid yin no// gnas brtan gyis bdag la ji ltar gzigs/ lha'i mig gis so//</text></item>
<item><p>182a7</p><section>'dul ba</section><text>da 'dir dge slong rnams kyis lha'i mig gis mthong nas gleng bar byed/ dran par byed pa ni kyi hud bdag ma rung ngo snyam pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag lha'i mig ni tha snyad du bya ba ma</text></item>
<item><p>182b1</p><section>'dul ba</section><text>yin te/ de lta bas na dge slong gis lha'i mig gis bltas te dge slong la gleng ba dang dran par mi bya'o// dge slong gis lha'i mig gis bltas te dge slong la gleng ba dang dran par byed na 'gal tshabs can du 'gyur ro// lha'i mig gis ji lta bar lha'i rna bas kyang de bzhin no// yang</text></item>
<item><p>182b2</p><section>'dul ba</section><text>dge skos des dge 'dun gyi gnas brtan gyi mdun du 'dug nas smras pa/ gnas brtan so sor thar pa'i mdo gdon pa thon cig/ des smras pa/ tshe dang ldan pa re zhig dge slong gi 'khor ma dag go// gnas brtan 'di na ma dag pa su zhig lags/ re zhig khyod nyid yin no// gnas</text></item>
<item><p>182b3</p><section>'dul ba</section><text>brtan khyod kyis dge 'dun gyi dbus su bdag gi mgor gtun shing gis brdeg pa ji ga srid lags sam/ e ma'o kyi hud khyod kyis bdag la lkog tu glengs so chog/ de cang mi smra bar 'dug pa'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>182b4</p><section>'dul ba</section><text>kyis bka' stsal pa/ lkog tu gleng bar bya ste dge 'dun gyi dbus su ni ma yin no// gal te lkog tu glengs pa na mi dran zhes zer na dran par bya'o// dran par byas pa las gal te khro bar byed na skabs 'byed du gzhug go// skabs 'byed du bcug pa las gzhan nas gzhan du sgyur bar byed</text></item>
<item><p>182b5</p><section>'dul ba</section><text>nas bcom ldan 'das kyis bka' stsal pa/ smrar mi gzhug go// smrar ma bcug kyang de bzhin du gzhan nas gzhan du bsgyur nas bcom ldan 'das kyis bka' stsal pa/ 'di gdams ngag dang / gso sbyong dang / dgag dbye gzhag par bya'o// chos ma yin pa gcig dang chos kyi</text></item>
<item><p>182b6</p><section>'dul ba</section><text>gcig gi gso sbyong gzhag pa dang / chos ma yin pa'i gnyis dang chos kyi gnyis dang chos ma yin pa'i gsum dang chos kyi gsum dang / chos ma yin pa'i bzhi dang chos kyi bzhi dang / chos ma yin pa'i lnga dang chos kyi lnga dang / chos ma yin pa'i drug dang chos kyi drug dang / chos</text></item>
<item><p>182b7</p><section>'dul ba</section><text>ma yin pa'i bdun dang chos kyi bdun dang / chos ma yin pa'i brgyad dang chos kyi brgyad dang / chos ma yin pa'i dgu dang chos kyi dgu dang / chos ma yin pa'i bcu dang chos kyi bcu'i gso sbyong gzhag pa'o// chos ma yin pa'i gcig dang chos kyi gcig gi gso sbyong gzhag pa</text></item>
<item><p>183a1</p><section>'dul ba</section><text>gang zhe na/ gzhi med pa'i byas pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i byas pas gso sbyong gzhag pa ni chos kyi gso sbyong gzhag pa yin te/ 'di ni chos ma yin pa'i gso sbyong gcig dang / chos</text></item>
<item><p>183a2</p><section>'dul ba</section><text>kyi gso sbyong gzhag pa gcig yin no// chos ma yin pa'i gnyis dang chos kyi gnyis kyi gso sbyong gzhag pa gang zhe na/ gzhi med pa'i byas pa dang gzhi med pa'i ma byas pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i byas pa dang gzhi dang</text></item>
<item><p>183a3</p><section>'dul ba</section><text>bcas pa'i ma byas pas gso sbyong gzhag pa ni chos kyi gso sbyong gzhag pa yin te/ 'di ni chos ma yin pa'i gnyis dang chos kyi gnyis kyi gso sbyong gzhag pa yin no// chos ma yin pa'i gsum dang chos kyi gsum gyi gso sbyong gzhag pa gang zhe na/ gzhi med pa'i byas pa dang / gzhi med pa'i</text></item>
<item><p>183a4</p><section>'dul ba</section><text>ma byas pa dang / gzhi med pa'i byas pa dang / ma byas pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i byas pa dang / gzhi dang bcas pa'i ma byas pa dang / gzhi dang bcas pa'i byas pa dang ma byas pas gso sbyong gzhag pa ni</text></item>
<item><p>183a5</p><section>'dul ba</section><text>chos kyi gso sbyong gzhag pa yin te/ 'di ni chos ma yin pa gsum dang chos kyi gsum gyi gso sbyong gzhag pa yin no// chos ma yin pa'i bzhi dang chos kyi bzhi'i gso sbyong gzhag pa gang zhe na/ gzhi med pa'i tshul khrims nyams pa dang / lta ba nyams pa dang / spyod pa nyams pa</text></item>
<item><p>183a6</p><section>'dul ba</section><text>dang / 'tsho ba nyams pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pas gso sbyong gzhag pa ni chos kyi gso sbyong gzhag pa yin te/ 'di ni chos ma yin</text></item>
<item><p>183a7</p><section>'dul ba</section><text>pa bzhi dang / chos kyi bzhi'i gso sbyong gzhag pa yin no// chos ma yin pa lnga dang chos kyi lnga'i gso sbyong gzhag pa gang zhe na/ gzhi med pa'i phas pham pa dang / dge 'dun lhag ma dang / ltung byed dang / so sor bshags pa dang / nyes byas kyis gso sbyong gzhag pa ni chos ma yin</text></item>
<item><p>183b1</p><section>'dul ba</section><text>pa'i gso sbyong gzhag pa yin no// gzhi dang bcas pa'i phas pham pa dang / dge 'dun lhag ma dang / ltung byed dang / so sor bshags pa dang / nyes byas kyis gso sbyong gzhag pa ni chos kyis gso sbyong gzhag pa yin te/ 'di ni chos ma yin pa'i lnga dang chos kyi lnga'i gso sbyong gzhag pa</text></item>
<item><p>183b2</p><section>'dul ba</section><text>yin no// chos ma yin pa'i drug dang chos kyi drug gi gso sbyong gzhag pa gang zhe na/ gzhi med pa'i byas pa dang / gzhi med pa'i ma byas pa dang / gzhi med pa'i byas pa dang / ma byas pa dang / gzhi med pa'i lhag ma dang bcas pa byas pa dang / gzhi med pa'i lhag ma dang</text></item>
<item><p>183b3</p><section>'dul ba</section><text>bcas pa ma byas pa dang / gzhi med pa'i lhag ma dang bcas pa byas pa dang ma byas pa'i gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i byas pa dang / gzhi dang bcas pa'i ma byas pa dang / gzhi dang bcas pa'i byas pa dang / ma byas pa dang / gzhi dang</text></item>
<item><p>183b4</p><section>'dul ba</section><text>bcas pa'i lhag ma dang bcas pa byas pa dang / gzhi dang bcas pa'i lhag ma dang bcas pa ma byas pa dang / gzhi dang bcas pa'i lhag ma dang bcas pa byas pa dang / ma byas pas gso sbyong gzhag pa ni chos kyi gso sbyong gzhag pa ste/ 'di dag ni chos ma yin pa'i drug dang chos kyi drug</text></item>
<item><p>183b5</p><section>'dul ba</section><text>gi gso sbyong gzhag pa yin no// chos ma yin pa'i bdun dang chos kyi bdun gyi gso sbyong gzhag pa gang zhe na/ gzhi med pa'i tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa dang / gzhi med pa'i mthong ba dang / thos pa dang / dogs pas</text></item>
<item><p>183b6</p><section>'dul ba</section><text>gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa dang / gzhi dang bcas pa'i mthong ba dang / thos pa dang / dogs pas gso sbyong gzhag pa ni chos</text></item>
<item><p>183b7</p><section>'dul ba</section><text>kyi gso sbyong gzhag pa yin te/ 'di dag ni chos ma yin pa'i bdun dang chos kyi bdun gyi gso sbyong gzhag pa yin no// chos ma yin pa'i brgyad dang / chos kyi brgyad kyi gso sbyong gzhag pa gang zhe na/ gzhi med pa'i phas pham pa dang / dge 'dun lhag ma dang / ltung byed dang /</text></item>
<item><p>184a1</p><section>'dul ba</section><text>so sor bshags pa dang / nyes byas dang / gzhi med pa'i mthong ba dang / thos pa dang / dogs pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i phas pham pa dang / dge 'dun lhag ma dang / ltung byed dang /</text></item>
<item><p>184a2</p><section>'dul ba</section><text>so sor bshags pa dang / nyes byas dang / gzhi dang bcas pa'i mthong ba dang / thos pa dang / dogs pas gso sbyong gzhag pa yin te/ 'di dag ni chos ma yin pa'i brgyad dang / chos kyi brgyad kyi gso sbyong gzhag pa yin no// chos ma yin pa'i dgu dang chos kyi dgu'i gso</text></item>
<item><p>184a3</p><section>'dul ba</section><text>sbyong gzhag pa gang zhe na/ gzhi med pa'i byas pa dang / gzhi med pa'i ma byas pa dang / gzhi med pa'i byas pa dang ma byas pa dang / gzhi med pa'i lhag ma dang bcas pa byas pa dang / gzhi med pa'i lhag ma dang bcas pa ma byas pa dang gzhi med pa'i lhag ma dang bcas pa byas pa dang ma</text></item>
<item><p>184a4</p><section>'dul ba</section><text>byas pa dang / gzhi med pa'i lhag ma med pa byas pa dang / gzhi med pa'i lhag ma med pa ma byas pa dang / gzhi med pa'i lhag ma med pa byas pa dang ma byas pas gso sbyong gzhag pa ni chos ma yin pa'i gso sbyong gzhag pa yin no// gzhi dang bcas pa'i byas pa dang / gzhi</text></item>
<item><p>184a5</p><section>'dul ba</section><text>dang bcas pa'i ma byas pa dang / gzhi dang bcas pa'i byas pa dang ma byas pa dang / gzhi dang bcas pa'i lhag ma dang bcas pa byas pa dang / gzhi dang bcas pa'i lhag ma dang bcas pa ma byas pa dang / gzhi dang bcas pa'i lhag ma dang bcas pa byas pa dang ma byas pa dang /</text></item>
<item><p>184a6</p><section>'dul ba</section><text>gzhi dang bcas pa'i lhag ma med pa byas pa dang / gzhi dang bcas pa'i lhag ma med pa ma byas pa dang / gzhi dang bcas pa'i lhag ma med pa byas pa dang ma byas pas gso sbyong gzhag pa ni chos kyi gso sbyong gzhag pa yin te/ 'di dag ni chos ma yin pa'i dgu dang chos kyi</text></item>
<item><p>184a7</p><section>'dul ba</section><text>dgu'i gso sbyong gzhag pa yin no// chos ma yin pa'i bcu dang chos kyi bcu'i gso sbyong gzhag pa gang zhe na/ phas pham pa ma yin/ phas pham pa'i gtam gyi gleng gzhi ma yin/ bslab pa spong ba ma yin/ bslab pa spong ba'i gtam gyi gleng gzhi ma yin/ dge</text></item>
<item><p>184b1</p><section>'dul ba</section><text>'dun spong ba ma yin/ dge 'dun spong ba'i gtam gyi gleng gzhi ma yin/ tshul khrims nyams pa ma yin/ lta ba nyams pa ma yin/ spyod pa nyams pa ma yin/ 'tsho ba nyams pa ma yin no// phas pham pa ma yin pa ji lta bu zhe na/ dge slong gis rnam pa gang dag dang /</text></item>
<item><p>184b2</p><section>'dul ba</section><text>rtags gang dag dang / mtshan ma gang dag gis phas pham pa'i ltung ba 'byung bar 'gyur ba'i rnam pa de dag gis de la phas pham pa'i ltung ba byung bar ma mthong zhing / rtags de dag gis ma yin/ mtshan ma de dag gis ma yin la/ des ma mthong ba dang / ma thos pa dang / mi dogs</text></item>
<item><p>184b3</p><section>'dul ba</section><text>pas gso sbyong gzhag pa ni chos ma yin pa'i gso sbyong gzhag pa yin te/ de lta bu ni phas pham pa ma yin pa'o// phas pham pa'i gtam gyi gleng gzhi ma yin pa ji lta bu zhe na/ 'di lta ste dge slong rab tu mang po tshogs shing 'dus la gtam smra ba de yang de las byung ba ma yin/</text></item>
<item><p>184b4</p><section>'dul ba</section><text>de gleng ba'i skabs la bab pa ma yin zhing dge slong de rnams kyang stan las langs nas so sor dong ba dang / des ma mthong ba dang / ma thos pa dang / mi dogs pas gso sbyong gzhag pa ni chos ma yin pa'i gso sbyong gzhag pa yin te/ de lta bu ni phas pham pa'i gtam gyi gleng</text></item>
<item><p>184b5</p><section>'dul ba</section><text>gzhi ma yin pa'o// bslab pa spong ba ma yin pa ji lta bu zhe na/ dge slong gis rnam pa gang dag dang / rtags gang dag dang / mtshan ma gang dag gis bslab pa spong bar byed pa'i rnam pa de dag gis de bslab pa spong bar ma mthong zhing rtags de dag gis ma yin/ mtshan ma de</text></item>
<item><p>184b6</p><section>'dul ba</section><text>dag gis ma yin la/ des ma mthong ba dang / ma thos pa dang / mi dogs pas gso sbyong gzhag pa ni chos ma yin pa'i gso sbyong gzhag pa yin te/ de lta bu ni bslab pa spong ba ma yin pa'o// bslab pa spong ba'i gtam gyi gleng gzhi ma yin pa ji lta bu zhe na/ 'di lta ste dge slong</text></item>
<item><p>184b7</p><section>'dul ba</section><text>rab tu mang po tshogs shing 'dus la gtam smra ba de yang de las byung ba ma yin/ de gleng ba'i skabs la bab pa ma yin zhing dge slong de rnams kyang stan las langs nas so sor dong ba dang / des ma mthong ba dang / ma thos pa dang / mi dogs par gso sbyong gzhag pa ni chos ma</text></item>
<item><p>185a1</p><section>'dul ba</section><text>yin pa'i gso sbyong gzhag pa yin te/ de lta bu ni bslab pa spong ba'i gtam gyi gleng gzhi ma yin pa'o// dge 'dun spong ba ma yin pa ji lta bu zhe na/ dge slong gis rnam pa gang dag dang / rtags gang dag dang / mtshan ma gang dag gis dge 'dun spong</text></item>
<item><p>185a2</p><section>'dul ba</section><text>bar byed pa'i rnam pa de dag gis dge 'dun spong bar byed par ma mthong zhing rtags de dag gis ma yin/ mtshan ma de dag gis ma yin la/ des ma mthong ba dang / ma thos pa dang / mi dogs pas gso sbyong gzhag pa ni chos ma yin pa'i gso sbyong gzhag pa yin te/</text></item>
<item><p>185a3</p><section>'dul ba</section><text>de lta bu ni dge 'dun spong ba ma yin pa'o// dge 'dun spong ba'i gtam gyi gleng gzhi ma yin pa ji lta bu zhe na/ 'di lta ste dge slong rab tu mang po tshogs shing 'dus la gtam smra ba de yang de las byung ba ma yin te/ de gleng ba'i skabs la bab pa ma yin zhing dge slong de rnams kyang</text></item>
<item><p>185a4</p><section>'dul ba</section><text>stan las langs nas so sor dong ba dang / des ma mthong ba dang / ma thos pa dang / mi dogs pas gso sbyong gzhag pa ni chos ma yin pa'i gso sbyong gzhag pa yin te/ de lta bu ni dge 'dun spong ba'i gtam gyi gleng gzhi ma yin pa'o// tshul khrims nyams pa ma yin pa ji lta</text></item>
<item><p>185a5</p><section>'dul ba</section><text>bu zhe na/ phas pham pa bzhi rnams las gang yang rung ba'i ltung ba ma byung bar dge slong de la ma mthong ba dang / ma thos pa dang / mi dogs par gso sbyong gzhag pa ni chos ma yin pa'i gso sbyong gzhag pa yin te/ de lta bu ni tshul khrims nyams pa ma yin pa'o// lta ba nyams</text></item>
<item><p>185a6</p><section>'dul ba</section><text>pa ma yin pa ji lta bu zhe na/ lta ba'i rnam pa drug bcu rtsa gnyis las gang yang rung ba'i lta bas mngon par ma zhen par dge slong de la ma mthong ba dang / ma thos pa dang / mi dogs par gso sbyong gzhag pa ni chos ma yin pa'i gso sbyong gzhag pa yin te/ de lta bu ni lta ba nyams</text></item>
<item><p>185a7</p><section>'dul ba</section><text>pa ma yin pa'o// spyod pa nyams pa ma yin pa ji lta bu zhe na/ bslab pa'i gzhi rjes su mthun zhing 'tsham pa'i tshig gi lam dag gis smras na yang dag par sgrub pa de la dge slong gis ma mthong ba dang / ma thos pa dang / mi dogs par gso sbyong gzhag pa ni chos ma yin pa'i gso</text></item>
<item><p>185b1</p><section>'dul ba</section><text>sbyong gzhag pa yin te/ de lta bu ni spyod pa nyams pa ma yin pa'o// 'tsho ba nyams pa ma yin pa ji lta bu zhe na/ de'i 'tsho ba yongs su dag pa yin na/ de la dge slong gis ma mthong ba dang / ma thos pa dang / mi dogs par gso sbyong gzhag pa ni chos</text></item>
<item><p>185b2</p><section>'dul ba</section><text>ma yin pa'i gso sbyong gzhag pa yin te/ de lta bu ni 'tsho ba nyams pa ma yin pa'o// dkar po'i phyogs la phas pham pa yin pa dang / phas pham pa'i gtam gyi gleng gzhi yin pa dang / bslab pa spong ba yin pa dang / bslab pa spong ba'i gtam gyi gleng gzhi</text></item>
<item><p>185b3</p><section>'dul ba</section><text>yin pa dang / dge 'dun spong ba yin pa dang / dge 'dun spong ba'i gtam gyi gleng gzhi yin pa dang / tshul khrims nyams pa yin pa dang / lta ba nyams pa yin pa dang / spyod pa nyams pa yin pa dang / 'tsho ba nyams pa yin no// phas pham pa yin pa ji lta bu</text></item>
<item><p>185b4</p><section>'dul ba</section><text>zhe na/ dge slong gis rnam pa gang dag dang / rtags gang dag dang / mtshan ma gang dag gis phas pham pa'i ltung ba byung ba'i rnam pa de dag dang / rtags de dag dang / mtshan ma de dag gis de phas pham pa'i ltung ba byung bar mthong la/ des mthong ba dang / thos pa dang /</text></item>
<item><p>185b5</p><section>'dul ba</section><text>dogs pas gso sbyong gzhag pa ni chos kyi gso sbyong gzhag pa yin te/ de lta bu ni phas pham pa yin no// phas pham pa'i gtam gyi gleng gzhi yin pa ji lta bu zhe na/ 'di lta ste dge slong rab tu mang po tshogs shing 'dus la gtam smra ba de yang de las byung ba yin/ de gleng ba'i skabs</text></item>
<item><p>185b6</p><section>'dul ba</section><text>la bab pa yin zhing dge slong de rnams kyang de bzhin du 'dug bzhin la/ des mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni phas pham pa'i gtam gyi gleng gzhi yin no// bslab pa spong ba yin pa ji lta bu zhe na/ dge</text></item>
<item><p>185b7</p><section>'dul ba</section><text>slong gis rnam pa gang dag dang / rtags gang dag dang / mtshan ma gang dag gis bslab pa spong bar byed pa'i rnam pa de dag dang / rtags de dag dang / mtshan ma de dag gis de bslab pa spong bar byed par mthong la/ des mthong ba dang / thos pa dang / dogs pas gso sbyong gzhag</text></item>
<item><p>186a1</p><section>'dul ba</section><text>pa ni chos kyi gso sbyong gzhag pa yin te/ de lta bu ni bslab pa spong ba yin no// bslab pa spong ba'i gtam gyi gleng gzhi yin pa ji lta bu zhe na/ 'di lta ste dge slong rab tu mang po tshogs shing 'dus la gtam smra ba de yang de las byung ba yin te/ de gleng ba'i</text></item>
<item><p>186a2</p><section>'dul ba</section><text>skabs yin zhing / dge slong de rnams kyang de bzhin du 'dug bzhin la/ des mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni bslab pa spong ba'i gtam gyi gleng gzhi yin no// dge 'dun spong ba yin</text></item>
<item><p>186a3</p><section>'dul ba</section><text>pa ji lta bu zhe na/ dge slong gis rnam pa gang dag dang / rtags gang dag dang / mtshan ma gang dag gi dge 'dun spong bar byed pa'i rnam pa de dag dang / rtags de dag dang / mtshan ma de dag gis dge 'dun spong bar byed par mthong la/ des mthong ba dang / thos pa</text></item>
<item><p>186a4</p><section>'dul ba</section><text>dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni dge 'dun spong ba yin no// dge 'dun spong ba'i gtam gyi gleng gzhi yin pa ji lta bu zhe na/ 'di lta ste dge slong rab tu mang po tshogs shing 'dus la gtam smra ba de yang de las byung ba yin/</text></item>
<item><p>186a5</p><section>'dul ba</section><text>de gleng ba'i skabs la bab pa yin zhing / dge slong de rnams kyang de bzhin du 'dug bzhin la/ des mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni dge 'dun spong ba'i gtam gyi gleng gzhi yin no// tshul khrims</text></item>
<item><p>186a6</p><section>'dul ba</section><text>nyams pa yin pa ji lta bu zhe na/ phas pham pa bzhi las gang yang rung ba'i ltung ba byung bar gyur la/ de la dge slong gis mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni tshul khrims nyams pa yin no// lta ba</text></item>
<item><p>186a7</p><section>'dul ba</section><text>nyams pa yin pa ji lta bu zhe na/ lta ba'i rnam pa drug bcu rtsa gnyis las gang yang rung ba'i lta bar mngon par zhen par gyur la/ de la dge slong gis mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni lta ba nyams</text></item>
<item><p>186b1</p><section>'dul ba</section><text>pa yin no// spyod pa nyams pa yin pa ji lta bu yin zhe na/ bslab pa'i rjes su mthun zhing 'tsham pa'i tshig gi lam dag gis smras na yang dag pa mi sgrub pa de la dge slong gis mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/</text></item>
<item><p>186b2</p><section>'dul ba</section><text>de lta bu ni spyod pa nyams pa yin no// 'tsho ba nyams pa yin pa ji lta bu zhe na/ de'i 'tsho ba ma dag par gyur la/ de la dge slong gis mthong ba dang / thos pa dang / dogs pas gso sbyong gzhag pa ni chos kyi gso sbyong gzhag pa yin te/ de lta bu ni 'tsho ba</text></item>
<item><p>186b3</p><section>'dul ba</section><text>nyams pa yin te/ 'di dag ni chos ma yin pa'i bcu dang chos kyi bcu'i gso sbyong gzhag pa yin no// gso sbyong gzhag pa ji lta ba bzhin du dgag dbye gzhag pa yang de bzhin no// dge slong dag dge 'dun ni lnga po 'di dag yin te/ lnga gang zhe na/ ngo tsha med</text></item>
<item><p>186b4</p><section>'dul ba</section><text>pa'i dge 'dun dang / lug ltar lkugs pa'i dge 'dun dang / tshogs kyi dge 'dun dang / kun rdzob kyi dge 'dun dang / don dam pa'i dge 'dun no// ngo tsha med pa'i dge 'dun gang zhe na/ gang na dge slong thams cad tshul khrims 'chal zhing sdig pa'i chos dang ldan</text></item>
<item><p>186b5</p><section>'dul ba</section><text>pa'o// lug ltar lkugs pa'i dge 'dun gang zhe na/ gang na mdo sde 'dzin pa ma yin/ 'dul ba 'dzin pa ma yin/ ma mo 'dzin pa ma yin pa'o// tshogs kyi dge 'dun gang zhe na/ gang na tshogs dang 'brel bas las rnams byed pa'o// kun rdzob kyi dge 'dun gang zhe na/</text></item>
<item><p>186b6</p><section>'dul ba</section><text>so so'i skya bo dge ba dang ldan pa thams cad do// don dam pa'i dge 'dun gang zhe na/ slob pa dang mi slob pa'i skyes bu gang zag brgyad do// de la dge 'dun gong ma gsum po ngo tsha med pa'i dge 'dun dang / lug ltar lkugs pa'i dge 'dun dang / tshogs kyi dge 'dun gang dag</text></item>
<item><p>186b7</p><section>'dul ba</section><text>yin pa 'di dag gis ni chos ma yin pa'i las byed pa 'thob bo// kun rdzob kyi dge 'dun gang yin pa 'dis ni chos kyi las dang chos ma yin pa'i las byed pa 'thob bo// don dam pa'i dge 'dun gang yin pa 'dis ni chos ma yin pa'i las byed pa mi 'thob bo// gso sbyong gzhag pa'i</text></item>
<item><p>187a1</p><section>'dul ba</section><text>gzhi rdzogs // // 'dul ba gzhi/ bam po bdun bcu bzhi pa/ gnas mal gyi gzhi'i sdom la/ shAkya min pa'i lnga sde dang // mgon med dge 'dun gang zag gi// dngos po bcom pa'i phyir dang ni// gshibs pa yi ni sa dang ni// dgon pa chos gos snum</text></item>
<item><p>187a2</p><section>'dul ba</section><text>ba dang // dgon pa gnas brtan rnyed pa dang // brgyad po dag ni phyi ma yin// sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe dge slong rab tu mang po dag bsnyen bkur gyi gnas su tshogs shing 'dus nas 'di lta bu'i skabs</text></item>
<item><p>187a3</p><section>'dul ba</section><text>kyi gtam dag gleng bar byed de/ tshe dang ldan pa dag bdag cag gis su zhig la bsnyen bkur bya/ bla mar bya/ rjed par bya/ mchod par bya/ bdag cag gis su zhig la mngon du smra ba dang / phyag dang / ldang ba dang / thal mo sbyar ba dang / gdud pa bya/ bdag</text></item>
<item><p>187a4</p><section>'dul ba</section><text>cag gi nang na su zhig stan gyi thog ma dang / btung ba'i thog ma dang / bsod snyoms kyi thog ma longs spyad par 'os/ de na kha cig gis 'di skad ces smras so// shAkya las rab tu byung ba gang yin pa'o// kha cig gis 'di skad ces so// bram ze las rab tu byung ba gang yin pa'o//</text></item>
<item><p>187a5</p><section>'dul ba</section><text>gzhan dag na re rgyal rigs las rab tu byung ba gang yin pa'o// gzhan dag na re rje'u rigs las rab tu byung ba gang yin pa'o// gzhan dag na re dmangs rigs las rab tu byung ba gang yin pa'o// gzhan dag na re rigs ngan pa ma yin pa mthon po las rab tu byung ba dang / bkren pa ma yin pa phyug po'i</text></item>
<item><p>187a6</p><section>'dul ba</section><text>rigs las rab tu byung ba gang yin pa'o// gzhan dag na re gzugs bzang po blta na sdug pa mdzes pa dang / tshig bzang po tshig la mkhas pa dang ldan pa dang / shes nyen can bsod nams che ba dang / mdo sde 'dzin pa/ 'dul ba 'dzin pa/ ma mo 'dzin pa/ thos pa mang ba/ chos</text></item>
<item><p>187a7</p><section>'dul ba</section><text>smra ba/ gnas brtan rgyal por 'os pa dang / dgon pa pa dang / chos gos gsum pa dang / phying ba can dang / phyag dar khrod pa dang / bsod snyoms pa dang / bsod snyoms mi 'dam pa dang / stan gcig pa dang / zas phyis mi len pa dang / shing drung pa dang / dur khrod pa dang / bla</text></item>
<item><p>187b1</p><section>'dul ba</section><text>gab med pa dang / tsog pu pa dang / gzhi ji bzhin pa gang yin pa dang / mi rtag pa'i 'du shes thob pa gang yin pa zhes bya ba nas rnam par thar pa brgyad la bsam gtan pa'i dgra bcom pa gang yin pa zhes bya ba'i bar gong ma bzhin du'o// gzhan dag gis 'di skad ces</text></item>
<item><p>187b2</p><section>'dul ba</section><text>smras so// tshe dang ldan pa dag bdag cag thams cad ni 'di lta ste/ so sor brtags pas mi mthun pa yin gyis tshur bdag cag bcom ldan 'das gang na ba der dong ste phyin pa dang bcom ldan 'das la don 'di zhus la/ bcom ldan 'das kyis ji skad lung bstan pa de bzhin</text></item>
<item><p>187b3</p><section>'dul ba</section><text>du 'di bdag cag gis gzung bar bya'o// de nas dge slong rab tu mang po bcom ldan 'das ga la ba der dong ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas bcom ldan 'das la dge slong</text></item>
<item><p>187b4</p><section>'dul ba</section><text>rab tu mang pos 'di skad ces gsol to// btsun pa bsnyen bkur gyi gnas 'dir bdag cag dge slong rab tu mang po tshogs shing 'dus nas 'di lta bu'i skabs kyi gtam dag glengs te zhes bya ba nas/ bcom ldan 'das kyis ji skad lung bstan pa de bzhin du 'di dag bdag</text></item>
<item><p>187b5</p><section>'dul ba</section><text>cag gis gzung bar bgyi'o zhes bya ba'i bar gong ma bzhin du'o// btsun pa bcom ldan 'das la bdag cag don 'di zhu lags te/ bdag cag gis gang la bsnyen bkur bgyi/ bla mar bgyi/ rjed par bgyi/ mchod par bgyi zhes bya ba nas/ thog mar bsod snyoms longs</text></item>
<item><p>187b6</p><section>'dul ba</section><text>spyad par bgyi zhes bya ba'i bar gong ma bzhin du'o// bcom ldan 'das kyis bka' stsal pa/ dge slong dag khyed kyis ches rgan pa la bsnyen bkur bya/ bla mar bya/ rjed par bya/ mchod par bya/ mngon du smra ba dang / phyag dang / ldang ba dang / thal mo sbyar ba dang /</text></item>
<item><p>187b7</p><section>'dul ba</section><text>gdud pa'i las bya'o// de ni khyed cag gi stan gyi thog ma dang / btung ba'i thog ma dang / bsod snyoms kyi thog ma longs spyad par 'os pa yin no// bcom ldan 'das kyis dge slong dag khyed kyis ches rgan pa la bsnyen bkur bya zhes bya ba nas bsod snyoms kyi thog ma longs spyad par</text></item>
<item><p>188a1</p><section>'dul ba</section><text>bya'o zhes bya ba'i bar gong ma bzhin du gsungs pa dang / dge slong rnams kyis khyim pa rgan pa dag la bsnyen bkur byed/ bla mar byed/ rjed par byed/ mchod par byed pa na bram ze dang khyim bdag dad pa can rnams smod par byed/ gzhogs 'phyas</text></item>
<item><p>188a2</p><section>'dul ba</section><text>byed/ kha zer bar byed de/ 'phags pa dag bdag cag ni 'dod pa la spyod pa lags/ 'dod pa'i 'dam du bying ba lags na ci'i slad du khyed bdag cag la bsnyen bkur bgyid ces pa'i skabs de dge slong rnams kyis bcom ldan 'das la gsol pa dang / bcom ldan 'das</text></item>
<item><p>188a3</p><section>'dul ba</section><text>kyis bka' stsal pa/ dge slong dag ngas rab tu byung ba rnams la dgongs te gsungs pa yin gyi/ khyim pa rnams la ni ma yin no// dge slong rnams kyis gzhan mu stegs can rgan pa dag mthong nas bsnyen bkur byed/ bla mar byed/ rjed par byed/ mchod par byed nas bcom</text></item>
<item><p>188a4</p><section>'dul ba</section><text>ldan 'das kyis bka' stsal pa/ dge slong dag ngas chos 'di pa rnams la dgongs te gsungs pa yin gyi phyi rol pa rnams la ni ma yin no// de rnams kyis rab tu byung ba'i dge tshul rgan po dag mthong nas bsnyen bkur byed/ bla mar byed/ rjed par byed/ mchod par byed nas</text></item>
<item><p>188a5</p><section>'dul ba</section><text>bcom ldan 'das kyis bka' stsal pa/ dge slong dag ngas bsnyen par rdzogs pa rnams la dgongs nas gsungs pa yin gyi/ dge tshul rnams la ni ma yin no// de rnams kyis rgan po gsar du bsnyen par rdzogs pa dag la bsnyen bkur byed/ bla mar byed/ rjed par byed/</text></item>
<item><p>188a6</p><section>'dul ba</section><text>mchod par byed nas bcom ldan 'das kyis bka' stsal pa/ phan tshun lo'i dang po dris nas phyag bya'o// de rnams kyis dris pa las na tshod kyis lo smras pa dang bcom ldan 'das kyis bka' stsal pa/ bsnyen par rdzogs pa'i lo'i dang po dri bar bya'o// dge slong rnams kyis ji ltar dri ba ma shes</text></item>
<item><p>188a7</p><section>'dul ba</section><text>nas bcom ldan 'das kyis bka' stsal pa/ re zhig dang por dus tshigs dri bar bya'o// dge slong rnams kyis dus tshigs du yin pa mi shes nas bcom ldan 'das kyis bka' stsal pa/ dge slong dag dus tshigs ni lnga po 'di dag yin te/ dgun dang / sos ka dang / dbyar</text></item>
<item><p>188b1</p><section>'dul ba</section><text>dang / dbyar thung ngu dang / dbyar ring po'o// de la zla ba bzhi ni dgun no// zla ba bzhi ni sos ka yin no// zla ba gcig ni dbyar yin no// nyin zhag gcig ni dbyar thung ngu yin no// zla ba gsum du zhag gcig gis ma tshang ba ni dbyar ring po yin te/ de ltar dus tshigs</text></item>
<item><p>188b2</p><section>'dul ba</section><text>de brjod nas sngar bsnyen par rdzogs pa gang yin pa de la phyag bya'o// dge slong dag gzhan yang phyag bya ba ni bzhi ste/ bzhi gang zhe na/ re zhig 'jig rten lha dang bcas pa/ bdud dang bcas pa/ tshangs pa dang bcas pa dang / dge sbyong dang bram ze dang bcas pa'i skye dgu dang /</text></item>
<item><p>188b3</p><section>'dul ba</section><text>lha dang mir bcas pas phyag bya ba de bzhin gshegs pa dgra bcom pa yang dag par rdzogs pa'i sangs rgyas dang / khyim pa thams cad kyis phyag bya ba rab tu byung ba dang / bsnyen par rdzogs pa thams cad kyis phyag bya ba ni sngar bsnyen par rdzogs pa yin no// dge slong ma ma gtogs te/</text></item>
<item><p>188b4</p><section>'dul ba</section><text>de ni bsnyen par rdzogs nas lo brgya lon kyang de ring bsnyen par rdzogs pa'i dge slong la phyag bya ba yin no// bsnyen par ma rdzogs pa thams cad kyis phyag bya ba bsnyen par rdzogs pa'o// phyag mi bya ba bcu ste/ bcu gang zhe na/ spo ba dang / gzhi nas spo ba dang / spo ba spyad pa dang /</text></item>
<item><p>188b5</p><section>'dul ba</section><text>mgu bar bya ba spyod pa dang / mgu bar bya ba spyad pa dang / ma mthong bas gnas nas phyung ba dang / phyir mi byed pas gnas nas phyung ba dang / sdig pa'i lta bar song ba mi 'dor ba gnas nas phyung ba dang / khyim pa thams cad dang / bsnyen par rdzogs pa ma yin pa thams cad</text></item>
<item><p>188b6</p><section>'dul ba</section><text>do// gang gi tshe bcom ldan 'das kyis ji ltar rgan pa'i bca' ba mdzad pa de'i tshe dge slong rnams gcig la gcig bsnyen bkur byed/ bla mar byed/ rjed par byed/ mchod par byed do// de rnams gcig la gcig bsnyen bkur byed/ bla mar byed/ rjed par byed/ mchod</text></item>
<item><p>188b7</p><section>'dul ba</section><text>par byed pa na chu'i nang gi ut+pa la ji lta ba bzhin du dge ba'i chos kyis 'phel bar gyur to// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa gang gi tshe ji ltar rgan pa'i bca' ba mdzad pa de'i tshe dge slong gcig la</text></item>
<item><p>189a1</p><section>'dul ba</section><text>gcig gis bsnyen bkur bgyid/ bla mar bgyid/ rjed par bgyid/ mchod par bgyid do// de rnams gcig la gcig bsnyen bkur bgyid/ bla mar bgyid/ rjed par bgyid/ mchod par bgyid pa na chab kyi nang gi ut+pa la</text></item>
<item><p>189a2</p><section>'dul ba</section><text>ji lta ba bzhin dge ba'i chos kyis 'phel bar gyur pa la gzigs/ bcom ldan 'das kyis bka' stsal pa/ dge slong dag da ltar nga 'dod chags dang bral/ zhe sdang dang bral/ gti mug dang bral/ skye ba dang / rga ba dang / na ba dang / 'chi ba dang /</text></item>
<item><p>189a3</p><section>'dul ba</section><text>mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa las grol te thams cad mkhyen pa/ rnam pa thams cad mkhyen pa/ thams cad mkhyen pa/ shes bya thams cad la mnga' brnyes pas ji ltar rgan pa'i</text></item>
<item><p>189a4</p><section>'dul ba</section><text>bca' ba mdzad de/ ji ltar rgan pa de la brten nas dge slong rnams gcig la gcig bsnyen bkur byed/ bla mar byed ces bya ba nas chu'i nang gi ut+pa la ji lta ba bzhin du zhes bya ba'i bar gang yin pa 'di la ngo mtshar ci zhig che/ gang gi tshe nga 'dod chags dang bcas/ zhe sdang</text></item>
<item><p>189a5</p><section>'dul ba</section><text>dang bcas/ gti mug dang bcas/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa las ma grol zhing rnam par ltung ba'i lus kyis ji ltar rgan pa'i bca' ba mdzad</text></item>
<item><p>189a6</p><section>'dul ba</section><text>de/ ji ltar rgan pa de la brten nas 'dzam bu'i gling na gnas pa'i skye bo'i tshogs phal cher sum bcu rtsa gsum pa'i lha'i ris gya nom par skyes pa gang yin pa de nyon cig/ dge slong dag sngon byung ba yul ka shi'i nags stug po zhig na srog chags bzhi gnas pa gong ma sreg dang /</text></item>
<item><p>189a7</p><section>'dul ba</section><text>ri bong dang / spre'u dang / glang po che'o// de dag kyang phan tshun yid gcugs pas lhan cig gnas shing mthun pa dang / yang dag par dga' ba dang / rtsod pa med pa dang / dogs pa med cing dga' ba'i spyod lam gyis gnas pas dus 'da' bar byed do// ji tsam dus gzhan zhig</text></item>
<item><p>189b1</p><section>'dul ba</section><text>na de rnams kyi blo skyes pa/ shes ldan dag bdag cag la phan tshun yid gcugs pas lhan cig gnas shing mthun pa dang / yang dag par dga' ba dang / rtsod pa med pa ni yod na 'on kyang bdag cag gis gang la bsnyen bkur bya/ bla mar bya/ rjed par bya/ mchod par bya ba</text></item>
<item><p>189b2</p><section>'dul ba</section><text>mi shes kyis/ ma la bdag cag gis rgan pa ji lta ba'i bca' ba bya'o// de rnams phan tshun du gros bya bar brtsams pa/ bdag cag gi nang na su rgan/ de nas gong ma sreg gis shing n+ya gro d+ha zhig bstan nas/ shes ldan dag sus shing n+ya gro d+ha 'di'i tshad ji tsam pa mthong /</text></item>
<item><p>189b3</p><section>'dul ba</section><text>glang po ches smras pa/ kho bo khyu dang lhan cig lam 'di nas 'gro ba na 'di'i srid kho bo'i lus dang mnyam pa kho na mthong ngo // spre'u yis smras pa/ kho bo khyu dang lhan cig lam 'di nas 'gro ba na 'di'i srid kho bo dang mnyam pa kho na mthong ngo // de dag gis smras pa/ de bas khyod</text></item>
<item><p>189b4</p><section>'dul ba</section><text>rgan no// ri bong gis smras pa/ kho bos 'di'i lo ma gnyis skyes pa na lo ma'i zil ba'i thigs pa lces bldags so// de dag gis smras pa/ 'di dag pas kyang khyod rgan no// gong ma sreg gis smras pa/ khyed cag gis shing n+ya gro d+ha'i tshad chen po'i rnam pa 'di mthong ngam de rnams kyis smras pa/</text></item>
<item><p>189b5</p><section>'dul ba</section><text>'di mthong ngo // kho bos sa bon rnams zos nas phyogs 'dir rtug pa bor ba de las skyes pa ni 'di yin no// de rnams kyis smras pa/ gal te de lta na bdag cag thams cad kyi nang na khyod rgan no// de nas glang po ches thams cad la bsnyen bkur bya bar brtsams so// spre'u yis ri bong</text></item>
<item><p>189b6</p><section>'dul ba</section><text>dang gong ma sreg la'o// ri bong gis ni gong ma sreg kho na la ste/ de rnams de ltar rgan rims ji lta ba bzhin du bsnyen bkur byed cing nags stug po de na phan tshun du rgyu zhing gang gi tshe yang ba dang gzar bo'i phyogs su 'gro dgos pa de'i tshe glang po che la spre'u/ spre'u la ri bong / ri bong</text></item>
<item><p>189b7</p><section>'dul ba</section><text>la gong ma sreg zhon no// sdug pa 'phel zhing zhes dang bcas pa de rnams yang 'di lta bu'i blo skyes te/ shes ldan dag bdag cag la sdug pa 'phel zhing zhes dang bcas pa ni yod kyis re zhig dge ba gzhan yang cung zad cig blangs te 'jug par bya'o// ci ltar bya/ gong ma sreg</text></item>
<item><p>190a1</p><section>'dul ba</section><text>gis smras pa/ srog gcod pa las slar ldog par bya'o// bdag cag gi srog gcod pa ci 'dra ba zhig yin/ gong ma sreg gis smras pa/ lo ma dang / me tog dang / 'bras bu srog chags dang bcas pa yang yod/ srog chags med pa yang</text></item>
<item><p>190a2</p><section>'dul ba</section><text>yod pas de bas bdag cag gis deng phyin chad srog chags dang bcas pa ni spangs la srog chags med pa ni longs spyad par bya'o zhes de rnams kyis srog chags dang bcas pa ni spangs shing srog chags med pa longs spyad par brtsams so// de rnams 'di snyam du sems te/</text></item>
<item><p>190a3</p><section>'dul ba</section><text>bdag cag la srog gcod pa las slar log pa ni yod na/ ma byin par len pa las ma yin pas/ ma la bdag cag gis ma byin par len pa las slar log par bya'o// bdag cag gi ma byin par len pa ci 'dra ba zhig yin/ gong ma sreg gis smras pa/ yongs su</text></item>
<item><p>190a4</p><section>'dul ba</section><text>'dzin pa dang bcas pa'i rtsa ba dang / lo ma dang / me tog dang / 'bras bu yang yod/ 'dzin pa med pa yang yod pas de bas na bdag cag gis deng phyin chad yongs su 'dzin pa dang bcas pa ni spangs la 'dzin pa med pa ni longs spyad par bya'o zhes de rnams kyis yongs su 'dzin</text></item>
<item><p>190a5</p><section>'dul ba</section><text>pa dang bcas pa ni spangs te 'dzin pa med pa ni longs spyad par brtsams so// de rnams 'di snyam du sems te/ bdag cag la ma byin par len pa las slar log pa ni yod na/ 'dod pas log par g.yem pa las ma yin pas ma la bdag cag gis 'dod pas log par g.yem pa</text></item>
<item><p>190a6</p><section>'dul ba</section><text>las slar ldog par bya'o// bdag cag gi 'dod pas log par g.yem pa ci 'dra ba zhig yin/ gong ma sreg gis smras pa/ bdag cag bgrod par bya bar yang 'gro/ bgrod par bya ba ma yin par yang 'gro bas/ de bas na bdag cag gis deng phyin chad bgrod par bya ba</text></item>
<item><p>190a7</p><section>'dul ba</section><text>kho na bgrod par bya'i/ bgrod par bya ba ma yin pa ni ma yin no zhes de rnams bgrod par bya ba bgrod kyi/ bgrod par bya ba ma yin pa ni ma yin no// de rnams 'di snyam du sems te/ bdag cag la 'dod pas log par spyod pa las slar log pa ni yod na/ du smra ba las ma</text></item>
<item><p>190b1</p><section>'dul ba</section><text>yin gyis/ ma la bdag cag gis du smra ba las slar ldog par bya'o// bdag cag gi du smra ba ci 'dra ba zhig yin/ gong ma sreg gis smras pa/ bdag cag ci yang rung ba smra bas de bas na bdag cag gis deng phyin chad ci yang rung ba smra bar mi bya zhing brtags shing brtags pa'i</text></item>
<item><p>190b2</p><section>'dul ba</section><text>tshig gis dus su smra bar bya'o zhes de rnams kyis ci yang rung ba mi smra zhing ci yang brtags shing brtags pa'i tshig dus su smra'o// de rnams 'di snyam du sems te/ bdag cag la du smra ba las slar log pa ni yod na/ 'bru'i chang dang sbyar ba'i chang myos par 'gyur ba bag med pa'i gnas</text></item>
<item><p>190b3</p><section>'dul ba</section><text>las ma yin pas ma la bdag cag gis 'bru'i chang dang sbyar ba'i chang myos par 'gyur ba bag med pa'i gnas las slar ldog par bya'o// bdag cag gi 'bru'i chang dang sbyar ba'i chang myos par 'gyur ba bag med pa ci 'dra ba zhig yin/ gong ma sreg gis smras pa/ myos par</text></item>
<item><p>190b4</p><section>'dul ba</section><text>'gyur ba'i 'bras bu gang yin pa dag kyang yod/ myos par mi 'gyur ba gang yin pa dag kyang yod pas de bas na bdag cag gis deng phyin chad myos par 'gyur ba'i 'bras bu gang dag yin pa spangs la myos par mi 'gyur pa'i 'bras bu gang dag yin pa ni longs spyad par bya'o zhes de rnams kyis</text></item>
<item><p>190b5</p><section>'dul ba</section><text>myos par 'gyur ba'i 'bras bu gang dag yin pa ni spangs te/ myos par mi 'gyur ba'i 'bras bu gang dag yin pa longs spyad par brtsams so// gang gi tshe de rnams brtul zhugs kyi gzhi lnga la rab tu gnas pa de'i tshe gong ma sreg gis smras pa/ shes ldan dag bdag cag la brtul</text></item>
<item><p>190b6</p><section>'dul ba</section><text>zhugs kyi gzhi lnga la rab tu gnas pa ni yod kyis/ ma la bdag cag gis gzhan dag kyang brtul zhugs kyi gzhi lnga la rab tu dgod par bya'o// de rnams kyis smras pa/ de bzhin du bya'o// bdag cag gi nang nas sus su dag rab tu dgod par bya/ spre'u yis smras pa/ kho bos ni</text></item>
<item><p>190b7</p><section>'dul ba</section><text>spre'u thams cad rab tu dgod par bya'o// de nas ri bong gis smras pa/ kho bos ni ri bong dang spu can thams cad rab tu dgod par bya'o// glang po ches smras pa/ gal te de lta na kho bos ni/ glang po che dang / seng ge dang / stag dang / gung thams cad rab tu dgod par bya'o//</text></item>
<item><p>191a1</p><section>'dul ba</section><text>gong ma sreg gis smras pa/ gal te de lta na mdor na khyed kyis 'dul ba ma yin pa rkang pa med pa dang / rkang pa gnyis pa dang / rkang pa bzhi pa dang / 'dab chags gang yin pa de thams cad kho bos brtul zhugs kyi gzhi lnga la rab tu dgod par bya'o// de nas de</text></item>
<item><p>191a2</p><section>'dul ba</section><text>rnams kyis yul ka shi na dud 'gro'i skyes gnas su song ba'i srog chags ji snyed pa de dag thams cad brtul zhugs kyi gzhi lnga la rab tu bkod do// de rnams gcig la gcig gnod pa mi byed cing nags stug po de na shes bzhin gyi gnas pas ci dga' bar gnas pa de rnams kyi mthus lhas dus su char</text></item>
<item><p>191a3</p><section>'dul ba</section><text>phab pas sa rtag tu me tog dang 'bras bu'i shing dang lo tog dang ldan par gyur to// mi rnams kyis de dag gcig la gcig gnod pa mi byed par gnas pas sa rtag tu me tog dang 'bras bu'i shing dang lo tog dang ldan par mthong ba dang rgyal pos smras pa/ ngas chos bzhin gyis rgyal srid byas te/ 'di</text></item>
<item><p>191a4</p><section>'dul ba</section><text>ni nga'i mthu yin no// btsun mo dang / gzhon nu rnams dang / blon po rnams dang / khrom gyi ru pa rnams dang / grong mi dang / yul mi rnams kyis smras pa/ 'di ni bdag cag gi mthu yin no// rgyal pos bsams pa/ 'di dag thams cad 'di ni bdag gi mthu yin no//</text></item>
<item><p>191a5</p><section>'dul ba</section><text>'di ni bdag gi mthu yin no zhes smra na/ 'di su'i mthu yin pa mi shes so snyam nas de ngo mtshar skyes te/ des ltas mkhan rnams bkug nas smras pa dang / de rnams kyis kyang ma shes so// ji tsam na bA rA Na sI dang ha cang yang mi ring ba'i skyed mos tshal zhig yod de/ de na drang srong mngon par</text></item>
<item><p>191a6</p><section>'dul ba</section><text>shes pa lnga dang ldan pa zhig gnas te/ bA rA Na sI na gnas pa'i skye bo'i tshogs mtha' dag gis mchod cing rjed cing mngon du smra bar bya ba zhig yod do// de nas rgyal po drang srong de'i drung du song nas rkang pa gnyis la gtugs te smras pa/ drang srong chen po bdag gi yul na dud 'gro'i skye gnas su song</text></item>
<item><p>191a7</p><section>'dul ba</section><text>ba'i srog chags ji snyed pa de dag thams cad gcig la gcig gnod pa mi byed cing shes bzhin gyi gnas pas ci dga' bar gnas pas lhas dus su char phab pas sa rtag tu me tog dang 'bras bu'i shing dang / lo tog dang ldan par gyur pa dang bdag ni 'di snyam du sems te/ bdag gis chos</text></item>
<item><p>191b1</p><section>'dul ba</section><text>bzhin gyis rgyal srid byas pas 'di ni bdag gi mthu yin no snyam du sems so// btsun mo dang / gzhon nu rnams dang / blon po rnams dang / khrom gyi ru pa dang / yul mi dang / grong gi mi rnams kyis kyang 'di ni bdag cag gi mthu yin no snyam du sems te bdag kyang ngo mtshar chen po</text></item>
<item><p>191b2</p><section>'dul ba</section><text>skyes na/ de'i phyir 'di su'i mthu lags pa the tshom gcad pa'i rigs so// des smras pa/ rgyal po chen po 'di ni khyod kyi mthu ma lags te/ btsun mo'i ma lags/ gzhon nu rnams kyi ma lags/ blon po rnams kyi ma lags/ khrom gyi ru pa'i ma lags/ grong mi'i ma lags/</text></item>
<item><p>191b3</p><section>'dul ba</section><text>yul gyi mi'i ma lags te/ 'on kyang khyod kyi yul na srog chags bzhi gnas te/ 'di ni de dag gi mthu yin no// rgyal pos smras pa/ gal te de lta na re zhig bltas mchi'o// drang srong gis smras pa/ rgyal po chen po khyod kyis de rnams blta ci 'tshal/ 'on kyang de rnams kyis yang dag</text></item>
<item><p>191b4</p><section>'dul ba</section><text>par blangs te spyad pa gang lags pa de yang dag par blangs te spyad mdzod cig/ de rnams kyis ci zhig yang dag par blangs te spyad/ brtul zhugs kyi gzhi lnga'o// drang srong chen po brtul zhugs kyi gzhi lnga ci 'dra ba zhig lags/ rgyal po chen po de rnams ni srog chags rnams kyi srog</text></item>
<item><p>191b5</p><section>'dul ba</section><text>mi gcod/ gzhan gyi bdog pa mi 'phrog/ bgrod par bya ba ma yin pa bgrod par mi byed// gyi tshig mi smra/ myos par 'gyur ba'i btung ba mi 'thung ngo // rgyal pos smras pa/ drang srong chen po gal te de lta na bdag gis kyang brtul zhugs kyi gzhi lnga po 'di dag yang dag par</text></item>
<item><p>191b6</p><section>'dul ba</section><text>blangs te spyad par bya'o// de nas rgyal po des brtul zhugs kyi gzhi lnga yang dag par blangs te spyad par brtsams so// rgyal pos brtul zhugs kyi gzhi lnga yang dag par blangs te spyad pa dang / btsun mo rnams kyis kyang brtul zhugs kyi gzhi lnga yang dag par blangs te spyad par brtsams</text></item>
<item><p>191b7</p><section>'dul ba</section><text>so// gzhon nu rnams dang / blon po rnams dang / khrom gyi ru ba dang / grong mi dang / yul mi rnams kyis kyang brtul zhugs kyi gzhi lnga yang dag par blangs te spyad par brtsams so// khams kyi rgyal phran rnams kyis rgyal po tshangs byin btsun mo dang / gzhon nu rnams</text></item>
<item><p>192a1</p><section>'dul ba</section><text>dang / blon po rnams dang / khrom gyi ru pa rnams dang / grong mi dang / yul mir bcas pa'i brtul zhugs kyi gzhi lnga yang dag par blangs te spyod do zhes thos so// thos nas de rnams kyang btsun mo rnams dang / gzhon nu rnams dang / blon po rnams</text></item>
<item><p>192a2</p><section>'dul ba</section><text>dang / khrom gyi ru pa rnams dang / grong mi rnams dang / yul mi rnams dang / lhan cig tu brtul zhugs kyi gzhi lnga yang dag par blangs te spyad par brtsams so// 'dzam bu'i gling gi skye bo'i tshogs thams cad las phal cher brtul zhugs kyi gzhi lnga yang dag par blangs te spyad par</text></item>
<item><p>192a3</p><section>'dul ba</section><text>brtsams so// de'i tshe 'dzam bu'i gling pa 'chi ba'i dus byed na/ de lus zhig nas sum bcu rtsa gsum pa'i lha gya nom pa rnams su skyes so// de nas lha rnams kyi dbang po brgya byin gyis lha'i 'khor rgyas par mthong nas tshigs su bcad de smras pa/ gus bcas zhe sar bcas pa dag/</text></item>
<item><p>192a4</p><section>'dul ba</section><text>dka' thub tshal na gnas pa yi// gong ma sreg gi tshangs spyod dag/ 'jig rten so sor rab tu bstan// bcom ldan 'das kyis bka' stsal pa/ dge slong dag 'di ji snyam du sems/ de'i tshe de'i dus kyi gong ma sreg gang yin pa de ni nga nyid yin no// ri bong ni dge slong shA ri'i bu yin</text></item>
<item><p>192a5</p><section>'dul ba</section><text>no// spre'u ni maud gal gyi bu yin no// glang po che ni kun dga' bo yin no// de'i tshe yang ngas rgan pa ji lta bu'i bca' ba mdzad de/ rgan pa ji lta ba de la brten nas 'dzam bu'i gling na gnas pa'i skye bo'i tshogs phal cher sum bcu rtsa gsum pa'i lha'i ris rnams su skyes so// da ltar</text></item>
<item><p>192a6</p><section>'dul ba</section><text>yang ngas rgan pa ji lta ba'i bca' ba mdzad de/ rgan pa ji lta ba de la brten nas dge slong rnams gcig la gcig bsnyen bkur byed/ bla mar byed/ rjed par byed/ mchod par byed pas chu'i nang gi ut+pal ji lta ba bzhin du dge ba'i chos kyis 'phel bar gyur to// dge slong dag de lta bas</text></item>
<item><p>192a7</p><section>'dul ba</section><text>na tshangs pa mtshungs par spyod pa'i gnas brtan dang / bar ma dang / gsar bu rnams la bkur sti dang bcas/ zhe sa dang bcas/ 'jigs pa'i dbang du 'gro ba dang bcas pas gnas par bya'o// dge slong dag de ci'i phyir zhe na/ re zhig dge slong de gnas brtan dang / bar</text></item>
<item><p>192b1</p><section>'dul ba</section><text>ma dang / gsar bu rnams la bkur sti med/ zhe sa med cing 'jigs pa'i dbang du mi 'gro bas gnas na kun du spyod pa'i chos yongs su rgyas par 'gyur ba'i gnas 'di med do// kun du spyod pa'i chos yongs su ma rgyas par slob pa'i chos rnams yongs su rgyas par 'gyur ba'i</text></item>
<item><p>192b2</p><section>'dul ba</section><text>gnas 'di med do// slob pa'i chos rnams yongs su ma rgyas par tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po yongs su rgyas par 'gyur ba'i gnas 'di med do// rnam par</text></item>
<item><p>192b3</p><section>'dul ba</section><text>grol ba'i ye shes mthong ba'i phung po yongs su ma rgyas par len ba med par yongs su mya ngan las 'da' bar 'gyur ba'i gnas 'di med do// dge slong dag re zhig dge slong de tshangs pa mtshungs par spyod pa'i gnas brtan dang / bar ma dang / gsar bu rnams la bkur sti dang bcas/ zhe sa</text></item>
<item><p>192b4</p><section>'dul ba</section><text>dang bcas/ 'jigs pa'i dbang du 'gro ba dang bcas pas gnas na kun du spyod pa'i chos yongs su rgyas par 'gyur ba'i gnas 'di yod do// kun du spyod pa'i chos yongs su rgyas na slob pa'i chos rnams yongs su rgyas par 'gyur ba'i gnas 'di yod do// slob pa'i chos rnams yongs su rgyas na</text></item>
<item><p>192b5</p><section>'dul ba</section><text>tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po yongs su rgyas par 'gyur ba'i gnas 'di yod do// rnam par grol ba'i ye shes mthong ba'i phung po yongs su rgyas na len pa</text></item>
<item><p>192b6</p><section>'dul ba</section><text>med par yongs su mya ngan las 'das par 'gyur ba'i gnas 'di yod do// dge slong dag de lta bas na 'di ltar bslab par bya ste/ gnas brtan dang / bar ma dang / gsar bu rnams la bkur sti dang bcas/ zhe sa dang bcas/ 'jigs pa'i dbang du 'gro ba dang bcas pas gnas par bya ste/</text></item>
<item><p>192b7</p><section>'dul ba</section><text>dge slong dag khyed kyis de lta bu la bslab par bya'o// gang gi tshe bcom ldan 'das kyis lnga sde btul ba de rnams dgon pa na gnas te/ de rnams dgon pa na gnas pa na seng ge dang / stag dang / gung dang / chom rkun pa rnams kyi bgrod par gyur to/ bcom ldan 'das kyis dgongs</text></item>
<item><p>193a1</p><section>'dul ba</section><text>pa/ gang du sngon gyi yang dag par rdzogs pa'i sangs rgyas rnams kyi nyan thos rnams kyis gnas rung bar gyur snyam na/ gtsug lag khang yin par gzigs so// lha rnams kyis kyang de bzhin du bcom ldan 'das la gsol to// de'i tshe bA rA Na sI na khyim bdag dge</text></item>
<item><p>193a2</p><section>'dul ba</section><text>bzang zhes bya ba zhig gnas pa de dge ba'i rtsa bas sems kyi rgyud bskul nas 'di snyam du sems te/ kye ma'o bdag gis bcom ldan 'das kyi nyan thos rnams kyi gtsug lag khang brtsig go snyam nas/ de nang par sngar langs te bcom ldan 'das ga la ba der song nas phyin pa dang / bcom</text></item>
<item><p>193a3</p><section>'dul ba</section><text>ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang bcom ldan 'das kyis khyim bdag dge bzang la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag</text></item>
<item><p>193a4</p><section>'dul ba</section><text>par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas</text></item>
<item><p>193a5</p><section>'dul ba</section><text>khyim bdag dge bzang stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar te bcom ldan 'das la 'di skad ces gsol to// bcom ldan 'das kyis gal te gnang na/ 'di ltar bdag gis bcom ldan 'das kyi nyan thos rnams kyi</text></item>
<item><p>193a6</p><section>'dul ba</section><text>gtsug lag khang brtsig lags so// bcom ldan 'das kyis bka' stsal pa/ khyim bdag de lta bas na rjes su gnang gis rtsigs shig/ des ci 'dra ba rtsig pa ma shes nas/ bcom ldan 'das kyis bka' stsal pa/ gal te gnas khang gsum brtsig na dbus su dri gtsang khang</text></item>
<item><p>193a7</p><section>'dul ba</section><text>brtsig par bya zhing / g.yas g.yon du gnas khang gnyis te/ de ltar na ngos gsum pa la ni gnas khang dgu'o// ngos bzhi pa la ni dri gtsang khang gi thad ka dbus su sgo gsum gdod par bya zhing g.yas g.yon du gnas khang gnyis so// du rtseg tu bya ba ma shes nas bcom ldan 'das</text></item>
<item><p>193b1</p><section>'dul ba</section><text>kyis bka' stsal pa/ dge slong rnams kyi gtsug lag khang ni lnga rtseg tu bya'o// dri gtsang khang ni bdun rtseg tu bya'o// sgo khang steng gi bsil khang yang bdun rtseg tu bya'o// dge slong ma rnams kyi gtsug lag khang ni sum rtseg tu bya'o// dri gtsang khang ni lnga rtseg tu bya'o// sgo</text></item>
<item><p>193b2</p><section>'dul ba</section><text>khang steng gi bsil khang yang lnga rtseg tu bya'o// de'i tshe mnyan yod na khyim bdag sbyin pa zhes bya ba phyug pa nor mang ba longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu la nor gyis 'gran pa zhig gnas pa des rigs mnyam</text></item>
<item><p>193b3</p><section>'dul ba</section><text>ba las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las dus gzhan zhig na chung ma sems can dang ldan par gyur nas/ de zla ba brgyad dam dgu 'das nas</text></item>
<item><p>193b4</p><section>'dul ba</section><text>khye'u zhig btsas te/ de'i btsas pa'i btsas ston nyi ma bdun gsum nyi shu gcig tu rgya cher byas nas ming 'dogs par byed de/ khye'u ming cir gdags/ nye du dag gis smras pa/ khye'u 'di khyim bdag sbyin pa'i bu yin pas/ de'i phyir khye'u'i ming ni bzang sbyin du gdags</text></item>
<item><p>193b5</p><section>'dul ba</section><text>so zhes de'i ming ni bzang sbyin zhes bya bar btags te/ khye'u bzang sbyin ma ma brgyad po pang na thogs pa'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs byed pa'i ma ma gnyis la rjes su gtad nas/ de ma ma brgyad po dag gis 'o</text></item>
<item><p>193b6</p><section>'dul ba</section><text>ma dang / zho dang / mar dang / zhun mar dang / mar gyi snying po dang / gzhan yang yo byad kyi bye brag gtso bo gtso bo dag gis sring bar byed/ skyed par byed cing rdzing na gnas pa'i pad ma bzhin du myur du skyed par byed do// de dus gzhan zhig na rgyan thams cad kyis brgyan nas ma ma'i pang na</text></item>
<item><p>193b7</p><section>'dul ba</section><text>'dug ste phyir byung ba dang / slong bas rgyan bslangs pa/ gzhon nu bdag la rgyan dgos kyis bdag la rgyan byin cig/ de dga' ba dang mgu bas de la rgyan byin no// de khyim du zhugs pa dang de'i phas ma ma la dris pa/ gzhon nu'i rgyan ga re/ des smras pa/ gzhon nus slong ba po la stsal</text></item>
<item><p>194a1</p><section>'dul ba</section><text>to// de rgyan gzhan dag gis brgyan na de yang byin no// de yang brgyan na de yang des byin nas khyim bdag des chung ma la smras pa/ bzang mo bdag cag gi bu ni bzang po zhig btsas te rtag tu sbyin pa la mngon par dga'o// des smras pa/ rje'i sras gal te de lta na</text></item>
<item><p>194a2</p><section>'dul ba</section><text>slan chad rgyan de lta bu ni mi bgyid do// des smras pa/ bzang mo bdag cag la gser dang rin po che tshad med pa yod mod kyi/ rgyan brdung ba med pas 'di mdor na phyi rol du gtang bar mi bya'o zhes de nang kho na na rtsen du 'jug go// ji tsam na dus gzhan zhig na khyim bdag sbyin pa gla mi'i skye bos yongs</text></item>
<item><p>194a3</p><section>'dul ba</section><text>su bskor nas 'bab chu a dzir ba til khrus byed du chas pa dang khye'u bzang byin gyis smras pa/ yab bdag kyang mchi'o// des de la brid par brtsams te bu 'di nyid na chu bzang po yod do// 'bab chu ni chu srin 'dzin khris gang ba yin pas khyod 'dir ma mas khrus byos shig/ des</text></item>
<item><p>194a4</p><section>'dul ba</section><text>dus so// de'i mas smras pa/ rje'i sras khye'u 'di ci'i slad du du/ des ji ltar gyur pa rnams smras pa dang / des smras pa/ rje'i sras khyod kyis lhag par bsrungs par gyur na lhan cig bzhud pa la nongs pa ci mchis/ des de khrid de 'bab chu'i ngogs su song nas khrus byas te chu 'gram</text></item>
<item><p>194a5</p><section>'dul ba</section><text>du bzhag go// des smras pa/ yab ci'i slad du bdag bsrung bar mdzad/ bu khyod la nyes pa yod do// yab bdag la nongs pa ci 'dra ba zhig mchis/ rgyan byin zhing byin pa dag slong ba rnams la byin pas so// yab ci nor don du gnyer ba lags sam/ bu su zhig don du mi gnyer/ yab gal te</text></item>
<item><p>194a6</p><section>'dul ba</section><text>de lta na bdag cag chab tu 'jug tu stsol cig/ des de chur bcug pa dang / de nas de'i lag pa gnyis chu nang du bcug nas/ lcags kyi bum pa gser gyis gang ba zhig phyung nas smras pa/ yab 'di las khyod ji tsam bzhed pa'i nor gyis nor gyi bya ba mdzod la lhag ma 'di nyid du chug cig/ bu khyod kyis</text></item>
<item><p>194a7</p><section>'dul ba</section><text>ci chu nang na yod pa'i gter mthong ngam/ yab chu na mchis pa 'ba' zhig tu ma bas kyi/ thang la mchis pa dang / bdag po mchis pa dang / bdag po ma mchis pa dang / gang dag ring po na mchis pa dang / gang dag nye ba ma mchis pa yang mthong ngo // khyim bdag sbyin pa ngo mtshar</text></item>
<item><p>194b1</p><section>'dul ba</section><text>skyes pa'i mig bgrad de bsams pa/ nor gyi bdag po 'di lta bus ni sbyin pa btang bar nus so snyam du rig nas smras pa/ bu gal te de lta na ci dga' bar sbyin pa byin cig/ 'di ni chos nyid yin te/ ji tsam pha gson pa de'i bar du bu'i grags pa mi 'byung ba yin no// ji tsam dus gzhan zhig na khyim bdag</text></item>
<item><p>194b2</p><section>'dul ba</section><text>sbyin pa shi nas bzang sbyin khyim gyi rje bor gyur nas/ de rtag tu mgon med pa rnams la zas sbyin pas kun du khyim bdag sbyin pa'i bu bzang sbyin khyim gyi rje bor gyur te/ de mgon med pa rnams la zas sbyin no zhes sgra grags pas de'i ming khyim bdag mgon med zas sbyin khyim bdag mgon med zas sbyin zhes</text></item>
<item><p>194b3</p><section>'dul ba</section><text>bya bar grags so// de nas des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las khye'u zhig btsas so zhes bya ba nas khye'u bdun btsas</text></item>
<item><p>194b4</p><section>'dul ba</section><text>so zhes bya ba'i bar du ste/ des drug la khyim phub bo// bdun pa legs skyes zhes bya ba de'i chung ma rigs mnyam pa las chung ma btsal na ma rnyed nas de 'gram pa la lag pa gtad de sems khong du chud cing 'dug go// de'i ne'u zla bram ze'i khye'u sbrang rtsi'i phung po zhes bya ba des de de ltar sems khong du chud pa</text></item>
<item><p>194b5</p><section>'dul ba</section><text>mthong nas des smras pa/ khyim bdag khyod ci'i phyir lag pa 'gram pa la gtad de sems khong du chud cing 'dug/ des smras pa/ bdag gis bu drug ni khyim phubs na bdun pa legs skyes kyi chung ma rigs mnyam pa gang las 'di khyim dbub pa gang yin pa de sems mod/ des smras pa/ sems</text></item>
<item><p>194b6</p><section>'dul ba</section><text>las chung ngur 'dug shig dang / 'di'i chung ma kho bos rigs mnyam pa las btsal lo// yul gang du/ des smras pa/ re zhig yul ma ga d+hAr 'gro'o// de bzhin du byos shig/ de rgyal po'i khab tu phyin pa dang rgyal po'i khab na khyim bdag phyug pa nor mang ba longs spyod che ba khyim bdag mgon</text></item>
<item><p>194b7</p><section>'dul ba</section><text>med zas sbyin dang mtshungs pa gzhan zhig gnas pa de'i khyim du zhugs nas sgo khang du 'dug ste smras pa/ bkra shis par gyur cig/ khyim de'i skye bos smras pa/ bram ze ci zhig slong / bu mo slong ngo // su'i phyir/ mnyan yod na khyim bdag mgon med zas sbyin gyi bu legs skyes zhes bya ba de'i'o//</text></item>
<item><p>195a1</p><section>'dul ba</section><text>de rnams kyis smras pa/ bdag cag rigs ni mnyam na/ 'on kyang kho bo cag la gnyod mang du dgos so// mang khyad ji snyed/ gangs can ri'i glang po che brgya/ rta brgya/ gser gyi rgyan brgya/ dre'u'i shing rta brgya/ tho gar yul gyi bu mo brgya/ bram ze'i khye'u</text></item>
<item><p>195a2</p><section>'dul ba</section><text>sbrang rtsi'i phung pos khyim bdag mgon med zas sbyin la don de'i phyir yi ge spring ba dang / des kyang bklags nas thams cad sbyar gyis longs shig ces yi ge'i lan spring ngo // des nyin zhag dang / tshes grangs dang / yud tsam dag bstun nas blangs pa dang / de nas des gtsang zhing</text></item>
<item><p>195a3</p><section>'dul ba</section><text>bsod pa'i kha zas mang pos tshim par byas nas bram ze'i khye'u zhig gi khyim du song ste gnas btab pa dang / 'khru bas thebs nas bram ze rnams dang ngo shes pa ma yin pas de rnams mi gtsang bas skrag pas phyir phyung ste bor ba dang stes te tshe dang ldan pa shA ri'i bu dang / maud gal gyi bu gnyis</text></item>
<item><p>195a4</p><section>'dul ba</section><text>phyogs der phyin pa de gnyis kyis de mthong ngo // de nas de gnyis kyis smyug ma'i tshal bas bzhar nas sa dkar pos bskus te bkrus nas de la chos bshad nas dong ngo // de 'khru ba 'chad du ma btub nas des de gnyis la sems dad pa skyed nas shi ba dang rgyal chen bzhi'i ris kyi lha rnams kyi nang du skyes</text></item>
<item><p>195a5</p><section>'dul ba</section><text>nas/ de rgyal po chen po rnam thos kyi bu'i drung du song ste gnas bslangs pa dang des smras pa/ khyod song la de nyid du lho sgor gnas thob shig/ des der song ste gnyug mar gnas par gyur to// lus 'phags kyi rgyal pos rgyal po gzugs can snying po la gangs can ri'i glang po che brgya skyes</text></item>
<item><p>195a6</p><section>'dul ba</section><text>su bskur ba dang / des ko sa la'i rgyal po gsal rgyal la kho bo la lus 'phags kyi rgyal pos gangs can gyi ri'i glang po che brgya skyes su bskur gyis/ gal te dgongs par gyur na len pa thong shig ces spring ngo // de nas khyim bdag mgon med zas sbyin ko sa la'i rgyal po gsal rgyal gang na</text></item>
<item><p>195a7</p><section>'dul ba</section><text>ba der song ste phyin pa dang / ko sa la'i rgyal po gsal rgyal la 'di skad ces smras so// lha bdag rgyal po'i khab tu bgyi ba cung zad cig la der mchi ste slar mchi'o// rgyal pos smras pa/ legs kyis song la de nas nga'i glang po che brgya zhig blang dgos pa de dag kyang ded de shog shig/</text></item>
<item><p>195b1</p><section>'dul ba</section><text>des smras pa/ lha gal te der bdag la 'tshal ba ma mchis na blangs la 'dir mchis nas lha'i thugs mnyes par bgyi'o// rgyal pos smras pa/ legs kyis de bzhin du byos shig/ de nas khyim bdag mgon med zas sbyin gnyod mang du khyer nas rgyal po'i khab tu phyin to//</text></item>
<item><p>195b2</p><section>'dul ba</section><text>de khyim bdag gang gi khyim du gnas btab pa'i khyim bdag de de nyid kyi mtshan mo langs te nang mi rnams la bsgo ba/ nang rje dag longs shig/ bzhin dag longs shig/ shing rnams gshegs shig/ me dag bus shig/ 'bras chan tshos shig/ tshod ma tshos shig/</text></item>
<item><p>195b3</p><section>'dul ba</section><text>bca' ba dag bzang du gyis shig/ bkad sa'i zhal ta dag gyis shig/ de nas khyim bdag mgon med zas sbyin 'di snyam du sems te/ ci khyim bdag 'di bag ma len tam/ bag ma gtong ngam/ yul mi rnams 'dis zas la mgron du bos sam/ tshong pa'am/ tshogs</text></item>
<item><p>195b4</p><section>'dul ba</section><text>sam/ 'khor tam/ 'dis ma ga d+hA'i rgyal po bzo sbyangs gzugs can snying po zas la spyan drangs sam snyam du bsams nas/ khyim bdag de la 'di skad ces smras so// khyim bdag ci khyod bag ma len tam/ bag ma gtong ngam/ yul mi rnams khyod kyis zas la mgron</text></item>
<item><p>195b5</p><section>'dul ba</section><text>du bos sam/ tshong pa'am/ tshogs sam/ 'khor tam/ khyod kyis ma ga d+hA'i rgyal po bzo sbyangs gzugs can snying po zas la spyan drangs sam/ des smras pa/ khyim bdag kho bo bag ma len pa'am/ bag ma gtong ba yang med/ kho bos yul mi yang zas la ma</text></item>
<item><p>195b6</p><section>'dul ba</section><text>bos/ tshong pa ma yin/ tshogs ma yin/ 'khor ma yin/ ma ga d+hA'i rgyal po bzo sbyangs gzugs can snying po yang zas la spyan drangs pa ma yin te/ 'on kyang sangs rgyas la sogs pa dge slong gi dge 'dun gdugs tshod la spyan drangs so// khyim bdag mgon med zas sbyin gyis sangs rgyas zhes bya</text></item>
<item><p>195b7</p><section>'dul ba</section><text>ba'i sgra sngon ma thos pa thos pa dang / ba spu'i khung bu thams cad nas spu zing zhes byed nas/ ba spu zing zhes byed pas khyim bdag de la 'di skad ces smras so// khyim bdag sangs rgyas zhes bya ba 'di su yin/ khyim bdag dge sbyong gau ta ma shAkya'i sras shAkya'i rigs las skra dang kha spu bregs te gos</text></item>
<item><p>196a1</p><section>'dul ba</section><text>ngur smrig bgos nas dad pa yang dag pa kho nas khyim nas khyim med par rab tu byung nas/ de bla na med pa yang dag par rdzogs pa'i byang chub mngon par rdzogs par sangs rgyas pa zhig yod de/ khyim bdag de ni sangs rgyas zhes bya'o// khyim bdag dge</text></item>
<item><p>196a2</p><section>'dul ba</section><text>'dun zhes bya ba 'di su yin/ khyim bdag rgyal rigs las kyang rigs kyi bu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung ba dag yod/ bram ze'i rigs dang / rje'u</text></item>
<item><p>196a3</p><section>'dul ba</section><text>rigs dang / dmangs rigs las kyang rigs kyi bu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung ba dag yod de/ khyim bdag 'di ni dge 'dun zhes bya ba yin te/ sang kho</text></item>
<item><p>196a4</p><section>'dul ba</section><text>bo'i khyim du sangs rgyas la sogs pa dge slong gi dge 'dun de gdugs tshod la spyan drangs so// khyim bdag bcom ldan 'das de da lta gang na bzhugs/ rgyal po'i khab 'di nyid kyi dur khrod kyi bsil ba'i tshal na bzhugs so// khyim bdag bcom ldan 'das de bdag cag gis bltar rung</text></item>
<item><p>196a5</p><section>'dul ba</section><text>ngam/ des 'di skad ces smras so// khyim bdag khyod re zhig sdod cig dang / gal te 'di nyid du gshegs nas sang mthong bar 'gyur ba'i gnas de yod do// de nas khyim bdag mgon med zas sbyin de'i nub mo sangs rgyas la dmigs pa'i dran pas gnyid log ste/ de nam ma langs</text></item>
<item><p>196a6</p><section>'dul ba</section><text>par nam langs pa'i 'du shes kyis lho sgo gang na ba der song ba dang / de'i tshe pho nya glo bur du 'ong ba dang 'gro ba rnams kyis mi thogs par bya ba'i phyir mtshan mo'i thun dang po dang tha ma gnyis la lho sgo phye ste 'jog go// ji tsam na lho sgo phye ba dang snang bas gsal bar gyur pa mthong nas de 'di snyam du</text></item>
<item><p>196a7</p><section>'dul ba</section><text>sems te/ 'di ltar lho sgo phye ste 'dug pas gdon mi za bar nam langs so snyam du rig nas snang ba de nyid du grong khyer nas byung ba dang / de byung ma thag tu snang ba gang yin pa de med nas slar nam sros par gyur to// de yang 'jigs par gyur bag tsha bar gyur zhing spu zing zhes byed par gyur</text></item>
<item><p>196b1</p><section>'dul ba</section><text>nas bdag mi'am mi ma yin pa'am/ g.yon can 'ga' zhig gis gtses te gnyod mang po yang ma son par phrogs par mi 'gyur grang snyam du bsams te slar ldog par 'dod pas lha'i bu sbrang rtsi'i phung po'i 'dug gnas la bskor ba byed cing phyag 'tshal lo// de nas lha'i bu sbrang rtsi phung po</text></item>
<item><p>196b2</p><section>'dul ba</section><text>'di snyam du sems te/ deng nyid du khyim bdag mgon med zas sbyin gyis bden pa mthong bar 'gyur na/ deng nyid 'di sangs rgyas bcom ldan 'das spangs te lha gzhan la phyag 'tshal bar 'gyur ba snyam du bsams nas/ gang yang lho sgo nas bsil ba'i tshal gyi dur khrod kyi bar</text></item>
<item><p>196b3</p><section>'dul ba</section><text>snang brgya chen pos gsal bar byas nas khyim bdag mgon med zas sbyin la 'di skad ces smras so// khyim bdag spyan sngar song shig/ slar ma ldog shig/ khyod spyan sngar song na legs par 'gyur gyi slar log na ni ma yin no// de ci'i phyir zhe na// rta brgya dang ni gser rgyan brgya// dre'u'i</text></item>
<item><p>196b4</p><section>'dul ba</section><text>shing rta brgya dang ni// sna tshogs nor gyis sbyar ba yi// rta rgod ma yi shing rta brgya// gom pa gcig cig bor ba yi// bcu drug char yang mi phod do// khyim bdag spyan sngar song shig/ slar ma ldog shig/ khyod spyan sngar song na legs par 'gyur gyi slar log na ni ma yin no// de ci'i phyir</text></item>
<item><p>196b5</p><section>'dul ba</section><text>zhe na/ gangs can ri yi glang chen brgya// gser dang nor bus brgyan byas la// lus che gshol mda'i mche bar ldan// ma tang gar skyes stobs po che// gom pa gcig cig bor ba yi// bcu drug char yang mi phod do// khyim bdag spyan sngar song shig/ slar ma ldog shig/</text></item>
<item><p>196b6</p><section>'dul ba</section><text>khyod spyan sngar song na legs par 'gyur gyis slar log na ni ma yin no// de ci'i phyir zhe na/ tho gar yul gyi bu mo brgya// nor bu'i rna cha gdub kor thogs// gser gyi dpung rgyan thogs pa yi// mgrin pa rgyan gyis legs brgyan pa// gom pa gcig cig bor ba yi// bcu</text></item>
<item><p>196b7</p><section>'dul ba</section><text>drug char yang mi phod do// khyim bdag spyan sngar song shig/ slar ma ldog cig/ khyod spyan sngar song na legs par 'gyur gyi slar log na ni ma yin no// de nas khyim bdag mgon med zas sbyin gyis lha'i bu de la 'di skad ces smras so// bzhin khyod su zhig/ khyim bdag</text></item>
<item><p>197a1</p><section>'dul ba</section><text>kho bo ni khyod kyi grogs po rnying pa bram ze'i khye'u sbrang rtsi'i phung po yin te/ kho bos dge slong shA ri'i bu dang / maud gal gyi bu gnyis la sems dad pa bskyed nas shi ba dang rgyal chen bzhi'i ris kyi lha rnams su skyes te/ lho sgo 'di nyid na gnyug mar gnas so//</text></item>
<item><p>197a2</p><section>'dul ba</section><text>de'i phyir kho bo ni khyod nyid la 'di skad ces/ khyim bdag spyan sngar song shig/ slar ma ldog cig/ khyod spyan sngar song na legs par 'gyur gyi slar log na ni ma yin no zhes smra'o// // 'dul ba gzhi/ bam po bdun bcu lnga pa/ de nas khyim bdag</text></item>
<item><p>197a3</p><section>'dul ba</section><text>mgon med zas sbyin 'di snyam du sems te/ kye ma'o sangs rgyas bcom ldan 'das ni mchog ma yin pa ma yin zhing chos bstan pa yang mchog ma yin pa ma yin te/ de la da ltar lha yang brtson par byed kyis/ bcom ldan 'das de blta bar bya'o snyam du bsams nas bsil ba'i tshal gyi dur</text></item>
<item><p>197a4</p><section>'dul ba</section><text>khrod gang na ba der song ba dang / de'i tshe bcom ldan 'das gtsug lag khang gi phyi rol bla gab med pa na 'chag cing lhag par yang khyim bdag mgon med zas sbyin 'ong ba la gzhes pa khyim bdag mgon med zas sbyin gyis bcom ldan 'das rgyang ring po kho na nas mthong ngo // mthong nas</text></item>
<item><p>197a5</p><section>'dul ba</section><text>kyang bcom ldan 'das gang na ba der song ste phyin pa dang / bcom ldan 'das la khyim bdag gis yang dag par dgyes par 'gyur bas yang dag par dgyes par byed de// bcom ldan 'das ji ga bde bar mnal tam/ de nas bcom ldan 'das kyis de'i tshe tshigs su bcad de bka' stsal</text></item>
<item><p>197a6</p><section>'dul ba</section><text>pa/ gang zhig 'dod pas ma gos la// zag med rab tu rnam grol ba// mya ngan yongs 'das bram ze ni// thams cad du ni bde bar mnal// 'dir ni re ba kun bcang nas// thugs kyi rims nad rnams bsal zhing // zhi ba thob pa'i thugs kyis ni// nye bar zhi ba bde bar mnal// de nas bcom ldan 'das</text></item>
<item><p>197a7</p><section>'dul ba</section><text>kyis khyim bdag mgon med zas sbyin khrid nas gtsug lag khang du zhugs te gdan bshams pa nyid la bzhugs pa dang / khyim bdag mgon med zas sbyin gyis bcom ldan 'das kyi zhabs gnyis la mgo bos phyag byas te phyogs gcig tu 'dug go phyogs gcig tu 'dug pa</text></item>
<item><p>197b1</p><section>'dul ba</section><text>dang bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ sangs rgyas bcom ldan 'das</text></item>
<item><p>197b2</p><section>'dul ba</section><text>rnams kyi thog ma'i dus su chos kyi gtam mdzad pa gang yin pa 'di lta ste sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams ni mnog chung ba dang / nyes dmigs dang / kun nas nyon mongs pa dang / rnam par byang ba dang / nges</text></item>
<item><p>197b3</p><section>'dul ba</section><text>par 'byung ba dang / rab tu dben pa'i phan yon gyi phyogs dang mthun pa'i chos kyi gtam rgyas par yang dag par bstan to// gang gi tshe bcom ldan 'das kyis de dga' ba'i sems dang / dge ba'i sems dang / mgu ba'i sems dang / sgrib pa dang bral ba'i sems dang /</text></item>
<item><p>197b4</p><section>'dul ba</section><text>skal ba dang ldan zhing yang dag phul gyi chos bshad pa kun shes par nus par gzigs pa de'i tshe sangs rgyas bcom ldan 'das rnams kyis yang dag phul gyi chos bshad pa 'phags pa'i bden pa bzhi po gang yin pa 'di lta ste/ sdug bsngal ba dang / kun 'byung ba dang / 'gog pa dang / lam</text></item>
<item><p>197b5</p><section>'dul ba</section><text>rgyas par rab tu bstan to// de nas khyim bdag mgon med zas sbyin gyis stan de nyid la 'dug bzhin du 'phags pa'i bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam mngon par rtogs te/ dper na gos gtsang ma nag nog</text></item>
<item><p>197b6</p><section>'dul ba</section><text>med pa tshon du gzhug par 'os pa tshon gyi nang du bcug na legs par tshon rtsi 'jen du btub pa de bzhin du/ khyim bdag mgon med zas sbyin gyis stan de nyid la 'dug bzhin du 'phags pa'i bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam</text></item>
<item><p>197b7</p><section>'dul ba</section><text>mngon par rtogs so// de nas khyim bdag mgon med zas sbyin gyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / ston pa'i bstan pa la gzhan gyi dring mi 'jog pa dang / gzhan</text></item>
<item><p>198a1</p><section>'dul ba</section><text>gyis mi bkri ba dang / chos rnams la mi 'jigs pa thob nas stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to// btsun</text></item>
<item><p>198a2</p><section>'dul ba</section><text>pa bdag ni 'phags so// mngon par 'phags so// bcom ldan 'das dang / chos dang / dge slong gi dge 'dun la bdag skyabs su mchi lags kyi dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon</text></item>
<item><p>198a3</p><section>'dul ba</section><text>par dad lags so// de nas bcom ldan 'das kyis khyim bdag mgon med zas sbyin la 'di skad ces bka' stsal to// khyim bdag khyod kyi ming ci/ btsun pa bdag gi ming ni bzang sbyin lags mod kyi/ mgon ma mchis pa rnams la 'tshal ma stsol bas des na bdag la skye bo</text></item>
<item><p>198a4</p><section>'dul ba</section><text>rnams kyis mgon med zas sbyin zhes bgyi bar 'tshal to// khyim bdag khyod kyi gnas gang yin/ btsun pa yul phra tsi na zhes bgyi ba na ko sa la rnams kyi grong rdal mnyan yod ces bgyi ba de na bdag mchis lags so// bcom ldan 'das mnyan yod du gshegs shig dang /</text></item>
<item><p>198a5</p><section>'dul ba</section><text>bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams kyis bsnyen bkur bgyi lags so// khyim bdag mnyan yod na gtsug lag khang yod</text></item>
<item><p>198a6</p><section>'dul ba</section><text>dam/ btsun pa ma mchis lags so// khyim bdag gang na gtsug lag khang yod pa der dge slong rnams 'ong ba dang / 'gro ba dang / gnas par sems so// bcom ldan 'das gshegs shig dang / bdag gis ci nas kyang mnyan yod du dge slong rnams mchi ba dang gzhan</text></item>
<item><p>198a7</p><section>'dul ba</section><text>du mchis pa dang / mchis par sems par 'gyur ba de ltar gtsug lag khang brtsig lags so// bcom ldan 'das kyis cang mi gsung bas khyim bdag mgon med zas sbyin la gnang ngo // de nas khyim bdag mgon med zas sbyin gyis bcom ldan 'das cang mi gsung bas gnang bar rig</text></item>
<item><p>198b1</p><section>'dul ba</section><text>nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo // de nas des rgyal po'i khab tu bsgrub pa dang / bya ba gang yin pa de thams cad byas te grub nas slar bcom ldan 'das gang na ba der song ste phyin pa dang bcom ldan 'das kyi zhabs</text></item>
<item><p>198b2</p><section>'dul ba</section><text>gnyis la mgo bos phyag 'tshal te bcom ldan 'das la 'di skad ces gsol to// bcom ldan 'das bdag gi grogs dge slong zhig stsal du gsol/ bdag de dang lhan cig mnyan yod du bcom ldan 'das kyi slad du gtsug lag khang brtsig lags so// bcom ldan 'das kyis</text></item>
<item><p>198b3</p><section>'dul ba</section><text>dgongs pa dge slong su zhig gis khyim bdag mgon med zas sbyin 'khor dang bcas pa dang mnyan yod na gnas pa'i skye bo'i tshogs 'dul bar 'gyur snyam na/ dge slong shA ri'i bus 'dul bar gzigs nas/ de nas bcom ldan 'das kyis tshe dang ldan pa shA ri'i bu la bka' stsal pa/ shA</text></item>
<item><p>198b4</p><section>'dul ba</section><text>ri'i bu khyim bdag mgon med zas sbyin 'khor dang bcas pa dang mnyan yod na gnas pa'i skye bo'i tshogs la soms shig/ tshe dang ldan pa shA ri'i bus bcom ldan 'das la cang mi smra bas bcom ldan 'das kyi bka' mnyan to// de nas khyim bdag mgon med zas sbyin gyis</text></item>
<item><p>198b5</p><section>'dul ba</section><text>tshe dang ldan pa shA ri'i bu cang mi smra bas khas blangs par rig nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ngo // de nas tshe dang ldan pa shA ri'i bu de nyid kyi nub mo 'das nas snga dro sham thabs bgos chos gos dang</text></item>
<item><p>198b6</p><section>'dul ba</section><text>lhung bzed thogs te rgyal po'i khab tu bsod snyoms la zhugs nas rgyal po'i khab tu bsod snyoms spyad de zas kyi bya ba byas nas/ zas phyi ma'i bsod snyoms spangs te gnas mal ji ltar longs spyad pa mkhos su phab nas lhung bzed dang chos gos blangs te mnyan yod gang na</text></item>
<item><p>198b7</p><section>'dul ba</section><text>ba der rgyu zhing song ngo // de nas khyim bdag mgon med zas sbyin lam rgyags mang po khyer nas nub mo nub mo zhing mnyan yod du song ste phyin pa dang / de mnyan yod du ma zhugs pa nyid du kun dga' ra ba nas kun dga' ra ba dang / nags tshal nas nags tshal dang / skyed mos tshal nas skyed mos</text></item>
<item><p>199a1</p><section>'dul ba</section><text>tshal dang / 'chag sa nas 'chag sa na dpyod cing 'di skad ces smras so// mnyan yod dang ha cang yang mi ring la ha cang yang mi nye ba dang / nyin par lang long nyung zhing ku co nyung ba dang / mtshan mo gcom chung ba dang / sgra chung ba dang / sbrang bu dang / sha sbrang dang /</text></item>
<item><p>199a2</p><section>'dul ba</section><text>rlung dang / nyi ma dang / sdig sbrul gyi reg pa chung ba'i sa phyogs de gang na yod pa der bdag gis bcom ldan 'das kyi phyir gtsug lag khang brtsig go zhes pa las/ khyim bdag mgon med zas sbyin gyis gzhon nu rgyal byed kyi kun dga' ra ba ni mnyan yod dang ha cang yang mi ring ha cang</text></item>
<item><p>199a3</p><section>'dul ba</section><text>yang mi nye la nyin par lang long nyung zhing ku co nyung ba dang / mtshan mo gcom chung ba dang / sgra chung ba dang / sbrang bu dang / sha sbrang dang / rlung dang / nyi ma dang / sdig sbrul gyi reg pa nyung bar mthong ngo // mthong nas kyang 'di snyam du sems te/ 'dir bdag gis bcom ldan 'das kyi</text></item>
<item><p>199a4</p><section>'dul ba</section><text>phyir gtsug lag khang brtsig go snyam nas/ de rang gi khyim du ma song ba nyid du gzhon nu rgyal byed gang na ba der song ste phyin pa dang gzhon nu rgyal byed la 'di skad ces smras so// gzhon nu bdag la kun dga' ra ba stsol cig/ der bdag gis bcom ldan 'das kyi phyir gtsug</text></item>
<item><p>199a5</p><section>'dul ba</section><text>lag khang brtsig lags so// des smras pa/ khyim bdag de ni nga'i kun dga' ra ba ma yin te/ skyed mos tshal yin mod kyi de nga'i yin no// lan gnyis lan gsum du yang khyim bdag mgon med zas sbyin gyis gzhon nu rgyal byed la 'di skad ces smras so// gzhon nu bdag la skyed</text></item>
<item><p>199a6</p><section>'dul ba</section><text>mos tshal stsol cig/ bdag gis der bcom ldan 'das kyi phyir gtsug lag khang brtsig lags so// khyim bdag kun dga' ra ba de gser bye ba gshibs kyang mi gtang ngo // yang khyim bdag mgon med zas sbyin gyis gzhon nu rgyal byed la 'di skad ces smras so//</text></item>
<item><p>199a7</p><section>'dul ba</section><text>gzhon nus kun dga' ra ba'i rin bcad zin gyis gser dang dbyig long shig/ kun dga' ra ba ni bdag gi lags so// sus rin bcad/ khyod kyis rin bcad mod/ de gnyis rin bcad do// ma bcad do zhes rtsod par gyur nas zhal che gcod pa'i sna chen po la gtogs pa'i</text></item>
<item><p>199b1</p><section>'dul ba</section><text>mi gang na ba der dong ba dang / de'i bar du 'jig rten skyong ba bzhi 'di snyam du sems te/ khyim bdag mgon med zas sbyin 'di ni bcom ldan 'das kyi phyir gtsug lag khang brtsig par rtsom gyis de'i grogs bya'o snyam nas/ de nas zhal che gcod pa sna chen po la gtogs</text></item>
<item><p>199b2</p><section>'dul ba</section><text>pa'i cha byad du bdag nyid mngon par sprul nas dgos pa'i phyir 'dus so// de nas khyim bdag mgon med zas sbyin dang / gzhon nu rgyal byed gnyis zhal che gcod pa sna chen po la gtogs pa'i mi'i drung du song nas/ khyim bdag mgon med zas sbyin gyis zhal che gcod pa'i sna</text></item>
<item><p>199b3</p><section>'dul ba</section><text>chen po la gtogs pa rnams la don de rgyas par smras pa dang / de rnams kyis smras pa/ gzhon nus kun dga'i ra ba rin bcad zin gyis gser dang dbyig long shig/ kun dga' ra ba ni khyim bdag gi yin no// de cang mi smra bar 'dug go// khyim bdag mgon med zas sbyin gyis</text></item>
<item><p>199b4</p><section>'dul ba</section><text>shing rta dang / khur dang / sgye dang / gzeb dang / rnga mo dang / glang dang / bong bu rnams la gser mang po bkal te 'ongs nas rgyal bu rgyal byed kyi tshal thams cad bye bas gshib par brtsams pa dang / sa phyogs 'ga' zhig ma yog pas ma bkram pa nyid du 'dug go// de nas khyim bdag</text></item>
<item><p>199b5</p><section>'dul ba</section><text>mgon med zas sbyin don de sems shing yud tsam cang mi smra bar 'dug ste/ gang gis ma bkram pa'i sa phyogs 'di bkram nas slar yang sba bar bya mi dgos pa'i gter ha cang nyung ba yang ma yin/ ha cang mang po yang ma yin pa de gang yin snyam pa dang / gzhon nu rgyal byed kyis</text></item>
<item><p>199b6</p><section>'dul ba</section><text>bsams pa/ gdon mi za bar khyim bdag mgon med zas sbyin ni ci'i phyir kun dga' ra ba'i ched du 'di snyed kyi nor gyi phung po yongs su btang zhes 'gyod pa skyes so snyam du bsams nas khyim bdag mgon med zas sbyin la 'di skad ces smras so// khyim bdag khyod gal te 'gyod pa skyes</text></item>
<item><p>199b7</p><section>'dul ba</section><text>na gser dang dbyig khyer cig/ kun dga' ra ba ni nga nyid kyi yin no// gzhon nu bdag ni 'gyod pa ma skyes te/ 'on kyang don 'di sems shing yud tsam zhig cang mi smra bar 'dug pa ni gang gis ma bkram pa'i sa phyogs 'dir bkram nas slar yang sba bar bya mi dgos pa'i gter ha cang nyung ba</text></item>
<item><p>200a1</p><section>'dul ba</section><text>yang ma yin/ ha cang mang po yang ma yin pa de gang yin snyam mo// de nas gzhon nu rgyal byed 'di snyam du sems te/ kye ma'o sangs rgyas bcom ldan 'das ni mchog ma yin pa ma yin la/ chos bstan pa yang mchog ma yin pa ma yin te/ de la da ltar khyim</text></item>
<item><p>200a2</p><section>'dul ba</section><text>bdag 'di kun dga' ra ba'i ched du 'di snyed kyi nor gyi phung po chen po yongs su gtong ngo snyam du bsams nas/ khyim bdag mgon med zas sbyin la 'di skad ces smras so// khyim bdag ma bkram pa'i sa phyogs 'di kho bo la byin cig/ der kho bos bcom ldan 'das kyi phyir sgo khang brtsig par</text></item>
<item><p>200a3</p><section>'dul ba</section><text>bya'o// khyim bdag mgon med zas sbyin gyis gzhon nu rgyal byed lam bkram pa'i sa phyogs byin nas der gzhon nu rgyal byed kyis bcom ldan 'das kyi phyir sgo khang rtsig tu bcug go// de nas khyim bdag mgon med zas sbyin gyis bcom ldan 'das kyi phyir gtsug lag khang brtsig par</text></item>
<item><p>200a4</p><section>'dul ba</section><text>brtsams pa dang / mu stegs can zhe sdang drag pos kun nas glongs pa'i yid can rnams 'dus nas/ khyim bdag mgon med zas sbyin gang na ba der dong ste lhags pa dang smras pa/ khyim bdag khyod kyis dge sbyong gau ta ma'i phyir gtsug lag khang ma rtsig shig/ ci'i phyir kho bo cag gis grong khyer</text></item>
<item><p>200a5</p><section>'dul ba</section><text>rnams bgos te dge sbyong gau ta ma'i ni rgyal po'i khab yin no// kho bo cag gi ni mnyan yod yin no// des smras pa/ khyed cag gis grong khyer rnams bgos kyi/ bdag gi nor ma bgos pas bdag gang la mngon par dga' ba de'i chos kyi phung po brtsig go// de rnams rgyal po'i</text></item>
<item><p>200a6</p><section>'dul ba</section><text>drung du dong ba dang / de yang khyim bdag mgon med zas sbyin gyis pham par byas pa dang / mu stegs spyi rdol can mu cor smra ba rnams kyis smras pa/ khyim bdag khyod 'dod dgur byed du mi gzhug ste/ dge sbyong gau ta ma'i nyan thos kyi mchog 'ongs nas/ gal te nga'i shags</text></item>
<item><p>200a7</p><section>'dul ba</section><text>kyis kho bo cag pham par gyur na gtsug lag khang rtsigs shig/ des smras pa/ rung gis re zhig 'phags pa shA ri'i bu kho na la brtag go// de nas khyim bdag mgon med zas sbyin tshe dang ldan pa shA ri'i bu gang na ba der song ste phyin pa dang tshe dang ldan pa shA ri'i bu'i rkang pa</text></item>
<item><p>200b1</p><section>'dul ba</section><text>gnyis la mgo bos phyag byas te phyogs gcig tu 'dug go// phyogs gcig tu 'dug nas khyim bdag mgon med zas sbyin gyis tshe dang ldan pa shA ri'i bu la 'di skad ces smras so// btsun pa shA ri'i bu mu stegs can rnams 'di skad ces/ khyim bdag khyod 'dod dgur byed du mi</text></item>
<item><p>200b2</p><section>'dul ba</section><text>gzhug ste/ dge sbyong gau ta ma'i nyan thos kyi mchog 'ongs nas gal te de'i shags kyis kho bo cag pham par gyur na gtsug lag khang rtsigs shig ces mchi na/ de la ji ltar bsgrub par bgyi/ tshe dang ldan pa shA ri'i bus bsams pa/ ci 'di rnams la dge ba'i rtsa ba cung zad yod dam</text></item>
<item><p>200b3</p><section>'dul ba</section><text>'on te med ces bsams pa las yod par mthong ngo // su zhig la rag las par 'gyur snyam na/ bdag kho na la rag las par mthong ngo // yang bsams pa/ ci 'di snyed cig kho na bdag la rag las pa'i tshig gis 'dul bar 'gyur ram/ 'on te gzhan yang tshig gis 'dul ba</text></item>
<item><p>200b4</p><section>'dul ba</section><text>yod snyam pa las yod par mthong ngo // dus ji srid cig na tshogs par 'gyur snyam na/ zhag bdun lon nas so snyam du bsams nas smras pa/ khyim bdag de bzhin du bya ste/ 'on kyang zhag bdun pa'i nyin par bya'o// de nas khyim bdag mgon med zas sbyin dga' ba dang mgu ba skyes</text></item>
<item><p>200b5</p><section>'dul ba</section><text>te/ mu stegs can rnams gang na ba der song nas phyin pa dang mu stegs can rnams la 'di skad ces smras so// shes ldan dag shA ri'i bu na re rung gis de bzhin du bya'o// 'on kyang zhag bdun pa'i nyin par bya'o zhes zer ro// de rnams kyis bsams pa/ 'di la ni rgyu gnyis yod</text></item>
<item><p>200b6</p><section>'dul ba</section><text>par gyur te/ yang na ni de ni 'bros 'dod do// yang na ni de phyogs tshol 'dod do// de ma yin na dus der gdab ci dgos bdag cag kyang phyogs btsal lo zhes de rnams kyis phyogs btsal bar brtsams te/ de rnams kyis phyogs btsal ba dang kun du rgyu mig dmar mthong nas</text></item>
<item><p>200b7</p><section>'dul ba</section><text>de rnams kyis de la smras pa/ khyod dang bdag cag ni tshangs pa mtshungs par spyod pa yin gyis/ dge sbyong gau ta ma'i nyan thos kyi mchog bdag cag gis brtsad pa'i phyir bkug na de phyogs tshol gyis khyod kyang bdag cag gi grogs gyis shig/ dus ji tsam zhig na 'di nas</text></item>
<item><p>201a1</p><section>'dul ba</section><text>zhag bdun pa'i nyin bar ro// rung gis de bzhin du bya ste/ gang gi tshe khyed cag 'dus par gyur pa de'i tshe kho bo la sbron cig/ mu stegs can rnams bag tsha ba dang sems khral skyes nas nyin re zhing phyogs tshol ba dang nyi ma bgrang bar byed do// ji tsam na zhag bdun</text></item>
<item><p>201a2</p><section>'dul ba</section><text>lon pa dang / khyim bdag mgon med zas sbyin gyis bla gab med pa'i sa phyogs yangs par stan shom du bcug go// tshe dang ldan pa shA ri'i bu'i ched du yang seng ge'i khri bshams so// yul sna tshogs na gnas pa'i mu stegs can rnams kyang 'dus so// mnyan yod na gnas pa'i skye bo'i</text></item>
<item><p>201a3</p><section>'dul ba</section><text>tshogs dang de'i nye 'khor na gnas pa'i srog chags brgya stong phrag du ma dag kyang kha cig ni ngo mtshar skyes so// kha cig ni sngon gyi dge ba'i rtsa bas bskul nas 'dus par gyur to// de nas tshe dang ldan pa shA ri'i bu khyim bdag mgon med zas sbyin 'khor dang bcas pas mdun du bdar nas rtsod pa'i</text></item>
<item><p>201a4</p><section>'dul ba</section><text>dkyil 'khor du zhugs te 'dul ba'i skye bo rnams la bltas nas dran pa sngon du btang ste/ spyod lam zhi bas seng ge'i khri la 'dzegs nas 'dug pa dang / 'khor thams cad sems mi g.yeng bar tshe dang ldan pa shA ri'i bu la rtog cing 'dug go// de nas tshe dang ldan pa shA ri'i bus mu stegs can</text></item>
<item><p>201a5</p><section>'dul ba</section><text>rnams la smras pa/ shes ldan dag re zhig byed dam/ 'on te 'jig/ de rnams kyis smras pa/ kho bo cag gis byas khyod kyis shig shig/ tshe dang ldan pa shA ri'i bus bsams pa/ gal te bdag gis byas na lha dang bcas pa'i 'jig rten gyis kyang 'jig mi nus na kun du rgyu mig</text></item>
<item><p>201a6</p><section>'dul ba</section><text>dmar gyis lta smos kyang ci dgos snyam du bsams nas/ kun du rgyu mig dmar la 'di skad ces smras so// khyod kyis byos shig ngas bshig go// de mig 'phrul la byang ba yin pas/ des shing sa ha ka ra shin tu me tog gis rgyas pa zhig sprul pa dang / tshe dang ldan pa shA ri'i bus rlung dang char</text></item>
<item><p>201a7</p><section>'dul ba</section><text>drag po phab ste/ des de rtsa ba nas phyung nas phan tshun du rnam par gtor te rnal 'byor pa rnams kyi yul du yang ma gyur to// de nas des pad ma'i rdzing zhig sprul pa dang / tshe dang ldan pa shA ri'i bus glang po che bzang po zhig sprul nas/ des de kun du brnal nas ming gi lhag ma zhig bzhag</text></item>
<item><p>201b1</p><section>'dul ba</section><text>go// des sbrul mgo bdun pa zhig sprul pa dang / tshe dang ldan pa shA ri'i bus nam mkha' lding zhig sprul te/ des de blangs so// des ro langs shig sprul pa dang / tshe dang ldan pa shA ri'i bus sngags kyi phur pa btab pa las nyes par spyad pa'i ro langs ni bdag nyid la gsod par</text></item>
<item><p>201b2</p><section>'dul ba</section><text>byed pas des de nyid la bsnyags pa dang / de nas de 'jigs skrag phongs shing ba spu zing zhes byed nas tshe dang ldan pa shA ri'i bu'i rkang pa gnyis la mgo bos gtugs nas 'phags pa skyabs su mchi lags kyis/ yongs su bskyab tu gsol/ de nas tshe dang ldan pa shA ri'i bus sngags</text></item>
<item><p>201b3</p><section>'dul ba</section><text>kyi phur ba phyung ba dang ro langs de zhi bar gyur to// tshe dang ldan pa shA ri'i bus de la chos bshad de/ de dad pa skyes nas smras pa/ 'phags pa shA ri'i bu legs par gsungs pa'i chos 'dul ba la bdag rab tu 'byung ba dang bsnyen par rdzogs pa dge slong gi dngos po 'thob pa lta na/ bdag</text></item>
<item><p>201b4</p><section>'dul ba</section><text>'phags pa shA ri'i bu'i spyan sngar tshangs par spyod pa spyad par bgyi'o// de nas tshe dang ldan pa shA ri'i bus rab tu phyung bsnyen par rdzogs par byas nas gdams ngag byin pa dang des brtson pa dang / 'bad pa dang / brtsal ba byas pas nyon mongs pa thams cad spangs te dgra bcom pa mngon du byas</text></item>
<item><p>201b5</p><section>'dul ba</section><text>nas dgra bcom par gyur te/ khams gsum gyi 'dod chags dang bral ba/ bong ba dang gser du mnyam pa/ nam mkha' dang lag mthil du mnyam pa'i sems dang ldan pa/ tsan dan dang ste'ur mnyam pa/ rig pas ma rig pa'i sgo nga'i sbubs dral zhing rig pa dang / mngon par shes pa dang / so</text></item>
<item><p>201b6</p><section>'dul ba</section><text>so yang dag par rig pa thob pa/ srid pa dang / rnyed pa la chags pa dang / bkur sti la rgyab kyis phyogs pa/ dbang po dang nye dbang po'i lha dang bcas pa rnams kyis mchod par bya ba dang / rjed par bya ba dang / mngon du smra bar bya bar gyur to// de nas de'i 'khor rnams ngo mtshar gyi mig bgrad nas tshe</text></item>
<item><p>201b7</p><section>'dul ba</section><text>dang ldan pa shA ri'i bu la mngon par dad par gyur te smras pa/ 'phags pa shA ri'i bus ni smra ba'i khyu mchog chen po tshar bcad do snyam du rig nas tshe dang ldan pa shA ri'i bu'i gdong du blta bar gyur to// de nas tshe dang ldan pa shA ri'i bus 'khor de'i bsam pa dang / bag la nyal dang khams dang / rang bzhin</text></item>
<item><p>202a1</p><section>'dul ba</section><text>shes nas 'phags pa'i bden pa bzhi so sor rtogs par 'gyur ba de lta bu'i chos bshad pa byas so// de thos nas sems can brgya phrag du mas khyad par chen po thob ste/ kha cig gis ni nyan thos kyi byang chub tu sems bskyed do// kha cig gis ni rang sangs rgyas</text></item>
<item><p>202a2</p><section>'dul ba</section><text>kyi byang chub tu'o// kha cig gis ni bla na med pa yang dag par rdzogs pa'i byang chub tu'o// kha cig gis ni skyabs su 'gro ba dang bslab pa'i gzhi rnams blangs so// kha cig gis ni rgyun du zhugs pa'i 'bras bu mngon sum du byas so// kha cig gis ni lan gcig phyir 'ong ba'i 'bras</text></item>
<item><p>202a3</p><section>'dul ba</section><text>bu'o// kha cig gis ni phyir mi 'ong ba'i 'bras bu'o// kha cig gis ni rab tu byung nas nyon mongs pa thams cad spangs te dgra bcom pa mngon sum du byas so// 'khor de phal cher yang sangs rgyas la gzhol/ chos la 'bab/ dge 'dun la bab par bkod do// mu stegs can</text></item>
<item><p>202a4</p><section>'dul ba</section><text>rnams kyis bsams pa/ 'di bdag cag gis shags kyis tshar gcad par mi nus kyis/ thabs shig bsham par bya ste/ gtsug lag khang 'di nyid du gla mi'i las byas la/ de nas glags rnyed nas 'di bgags te gsad par bya'o snyam nas thams cad 'dus te khyim bdag mgon</text></item>
<item><p>202a5</p><section>'dul ba</section><text>med zas sbyin gyi drung du song nas son pa dang smras pa/ khyim bdag khyod kyis bdag cag gi 'tsho ba'i gzhi thams cad bcad de/ de bas na snying brtse bar gyis shig dang / khyod kyi gtsug lag khang du gla mi'i las bya'o// kho bo cag 'di na ring zhig tu gnas pas yul bor</text></item>
<item><p>202a6</p><section>'dul ba</section><text>na mi rung ngo // de nas khyim bdag mgon med zas sbyin gyis smras pa/ re zhig 'phags pa shA ri'i bu la brtag par bya'o zhes de tshe dang ldan pa shA ri'i bu gang na ba der song ste phyin pa dang tshe dang ldan pa shA ri'i bu la 'di skad ces smras so// 'phags pa mu stegs can rnams kyi mchid</text></item>
<item><p>202a7</p><section>'dul ba</section><text>nas/ bdag cag gi 'tsho ba'i gzhi thams cad bcad de/ de bas na snying brtse bar gyis shig dang / khyod kyi gtsug lag khang du gla mi'i las bya'o// kho bo cag 'di na ring zhig tu gnas gnas pas yul bor na mi rung ngo zhes mchi'o// tshe dang ldan pa shA ri'i bus ji 'di rnams la dge</text></item>
<item><p>202b1</p><section>'dul ba</section><text>ba'i rtsa ba cung zad yod dam 'on te med ces bsams pa la zhugs na yod par mthong ngo // su zhig la rag las snyam na/ bdag kho na la'o snyam nas des bsams te smras pa/ khyim bdag de la 'gal ba ci yod kyis de bzhin du gyis shig/ de rnams gtsug lag khang der gla</text></item>
<item><p>202b2</p><section>'dul ba</section><text>mi'i las bya bar brtsams pa na tshe dang ldan pa shA ri'i bus lcag thogs kyi mi gtum po zhig sprul nas des de rnams las byed du gzhug par brtsams so// tshe dang ldan pa shA ri'i bus de rnams kyi gdul ba'i dus shes nas de dang nye ba'i shing drung zhig na 'chag cing 'dug pa las</text></item>
<item><p>202b3</p><section>'dul ba</section><text>de rnams kyis de mthong nas de rnams kyis bsams pa/ dben pa na 'dug pas 'di gsad pa'i dus ni 'di yin no snyam nas/ de rnams kyis de'i drung du dong nas bskor te 'dug go// tshe dang ldan pa shA ri'i bus bsams pa/ 'di rnams sems ci 'dra ba zhig gis bdag gi</text></item>
<item><p>202b4</p><section>'dul ba</section><text>drung du lhags snyam na/ ji tsam na gsad pa'i sems kyis yin par mthong nas de lcag thogs te sbad nas des de rnams las byos deng zhes thag bcug pa dang / de rnams kyis smras pa/ 'phags pa shA ri'i bu bskyab tu gsol/ des smras pa/ tshe dang ldan pa re zhig</text></item>
<item><p>202b5</p><section>'dul ba</section><text>song la ngal sor chug cig/ de rnams kyis bsams pa/ 'di ni 'di lta bur bdag nyid che ba yin te/ bdag cag gis ni 'di bsad par bsams na/ 'di ni bdag cag la byams par sems so snyam du rig nas dad par gyur to// de nas tshe dang ldan pa shA ri'i bus de rnams</text></item>
<item><p>202b6</p><section>'dul ba</section><text>kyi bsam pa dang / bag la nyal ba dang / khams dang / rang bzhin shes nas 'phags pa'i bden pa bzhi so sor rtogs par 'gyur ba de lta bu'i chos bshad pa byas te/ de thos nas de rnams kyis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du</text></item>
<item><p>202b7</p><section>'dul ba</section><text>zhugs pa'i 'bras bu mngon sum du byas te/ de rnams kyis bden pa mthong ste smras pa/ btsun pa shA ri'i bu'i spyan sngar bdag cag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/ bdag cag btsun pa shA ri'i</text></item>
<item><p>203a1</p><section>'dul ba</section><text>bu'i spyan sngar tshangs par spyod pa spyad par bgyi'o// de rnams tshe dang ldan pa shA ri'i bus rab tu phyung zhing bsnyen par rdzogs par byas nas gdams ngag byin te/ de rnams kyis brtson pa dang / 'bad pa dang / brtsal bar byas pas 'khor ba'i 'khor lo cha lnga pa</text></item>
<item><p>203a2</p><section>'dul ba</section><text>g.yo ba dang / mi g.yo ba 'di nyid rig ste/ 'du byed kyi rnam pa thams cad nyams pa dang / ltung ba dang rnam par 'thor ba dang / rnam par 'jig pa'i chos nyid kyis zil gyis mnan te/ nyon mongs pa thams cad spangs nas dgra bcom pa mngon sum du byas te/ dgra</text></item>
<item><p>203a3</p><section>'dul ba</section><text>bcom par gyur nas khams gsum gyi 'dod chags dang bral ba/ bong ba dang gser du mnyam pa/ nam mkha' dang lag 'thil du mtshungs pa'i sems dang ldan pa/ tsan dan dang ste'ur mnyam pa/ rig pas ma rig pa'i sgo nga'i sbubs dral zhing rig pa dang / mngon</text></item>
<item><p>203a4</p><section>'dul ba</section><text>par shes pa dang / so so yang dag par rig pa thob pa/ srid pa dang / rnyed pa la chags pa dang / bkur sti la rgyab kyis phyogs pa/ dbang po dang nye dbang po'i lha dang bcas pa rnams kyis mchod par bya ba dang / rjed par bya ba dang / mngon du smra bar bya bar gyur to// de nas</text></item>
<item><p>203a5</p><section>'dul ba</section><text>tshe dang ldan pa shA ri'i bus gtsug lag khang gi thig skud kyi mtha' gcig nas bzung / mtha' gcig nas khyim bdag mgon med zas sbyin gyis bzung ba dang / tshe dang ldan pa shA ri'i bus 'dzum par brtsams so// khyim bdag mgon med zas sbyin gyis smras pa/ 'phags pa shA</text></item>
<item><p>203a6</p><section>'dul ba</section><text>ri'i bu de bzhin gshegs pa rnams sam/ de bzhin gshegs pa'i nyan thos rnams ni rgyu med rkyen med par 'dzum pa mi mdzad na/ 'phags pa shA ri'i bu ci'i rgyu ci'i rkyen gyis 'dzum pa mdzad/ khyim bdag de de bzhin no// de de bzhin te/ de bzhin gshegs pa rnams sam/ de</text></item>
<item><p>203a7</p><section>'dul ba</section><text>bzhin gshegs pa'i nyan thos rnams ni rgyu med rkyen med par 'dzum pa mi mdzad de/ khyod kyis 'dir thig skud bzung ba na dga' ldan gyi lha'i ris su yang gser gyi khang pa grub par gyur to// de nas khyim bdag mgon med zas sbyin ngo mtshar skyes pa'i mig bgrad de smras pa/ 'phags pa</text></item>
<item><p>203b1</p><section>'dul ba</section><text>shA ri'i bu gal te de lta na de'i slad du yang thig skud brkyang ba dang lhag par sems mngon par dad par bgyi'o// tshe dang ldan pa shA ri'i bus yang thig skud de bzung ba dang khyim bdag mgon med zas sbyin gyis lhag par dad pa drag po'i shugs kyis sems mngon par dad par byas te/ dad pa</text></item>
<item><p>203b2</p><section>'dul ba</section><text>de'i mjug thogs kho nar gser gyi khang pa de rin po che sna bzhi las byas par gyur nas tshe dang ldan pa shA ri'i bus kyang de la go bar byas so// de nas khyim bdag mgon med zas sbyin gong nas gong du bsod nams rab tu 'phel ba'i rgyud kyis gtsug lag khang chen po bcu drug dang / khang</text></item>
<item><p>203b3</p><section>'dul ba</section><text>phran drug bcu rtsig tu bcug ste/ des gtsug lag khang chen po bcu drug dang / khang phran drug bcu brtsigs nas yo byad thams cad kyis rgyas par byas te tshe dang ldan pa shA ri'i bu gang na ba der song nas phyin pa dang / tshe dang ldan pa shA ri'i bu la 'di skad ces smras so// 'phags pa shA</text></item>
<item><p>203b4</p><section>'dul ba</section><text>ri'i bu bcom ldan 'das gshegs pa na shul tshad ji tsam du byon par 'gyur/ khyim bdag dper na 'khor los sgyur ba'i rgyal po'i tshad tsam mo// 'khor los sgyur ba'i rgyal po mchi ba'i tshad ji tsam/ khyim bdag 'khor los sgyur ba'i rgyal po ni nyi ma gcig gis rgyang grags bcu'i</text></item>
<item><p>203b5</p><section>'dul ba</section><text>lam du 'gro'o// de nas khyim bdag mgon med zas sbyin gyis gang yang mnyan yod nas rgyal po'i khab de'i bar gyi gshegs dgongs brtsis nas gzhes sa dag byed du bcug/ sbyin gtong gi khang bdag rtsig tu bcug/ dus tshod gsol ba'i mi dag bkod/ gdugs dang /</text></item>
<item><p>203b6</p><section>'dul ba</section><text>rgyal mtshan dang / ba dan dag gis brgyan/ tsan dan gyi chus chag chag btab/ shin tu dri zhim po'i pog por dag nye bar bkod/ rta babs dag byed du bcug/ dus kyi dang thun tshod kyi sman dag kyang 'jog tu bcug go// de ltar tshogs bsags nas mi zhig la bsgo ba/ kye nang</text></item>
<item><p>203b7</p><section>'dul ba</section><text>rje tshur khyod bcom ldan 'das gang na ba der song la phyin pa dang / kho bo'i tshig gis bcom ldan 'das kyi zhabs gnyis la mgo bos phyag byos la/ gnod pa chung ngam/ nyam nga ba nyung ngam/ bskyod pa yang ngam/ 'tsho'am/ stobs dang bde ba la reg par gnas sam zhes zhus la 'di skad ces/</text></item>
<item><p>204a1</p><section>'dul ba</section><text>bcom ldan 'das mnyan yod du gshegs su gsol/ bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang / bsod snyoms dang / snyun dpyad kyi rkyen sman dang yo byad rnams kyis bkur sti bgyid do zhes kyang stsol cig/</text></item>
<item><p>204a2</p><section>'dul ba</section><text>jo bo bka' bzhin 'tshal zhes mi des khyim bdag mgon med zas sbyin gyi ltar mnyan nas rgyal po'i khab gang na ba der chas te/ rim gyis rgyal po'i khab tu phyin pa dang / de nas lam gyis dub pa ngal sos nas bcom ldan 'das gang na ba der song ste phyin pa dang / bcom ldan 'das kyi</text></item>
<item><p>204a3</p><section>'dul ba</section><text>zhabs gnyis la mgo bos phyag 'tshal te phyogs gcig tu 'dug nas/ mi des bcom ldan 'das la 'di skad ces gsol to// btsun pa bcom ldan 'das kyi zhabs gnyis la khyim bdag mgon med zas sbyin gyis mgo bos phyag 'tshal nas zhes bya ba nas/ reg par gnas sam zhes bya</text></item>
<item><p>204a4</p><section>'dul ba</section><text>ba'i bar gong ma bzhin du'o// kye mi khyod dang khyim bdag mgon med zas sbyin bde bar gyur cig/ btsun pa khyim bdag mgon med zas sbyin gyi mchid nas/ bcom ldan 'das mnyan yod du gshegs su gsol/ bcom ldan 'das dge slong gi dge 'dun dang thabs cig la zhes bya ba nas</text></item>
<item><p>204a5</p><section>'dul ba</section><text>bkur sti bgyid do zhes bya ba'i bar gong ma bzhin no// bcom ldan 'das kyis mi de la cang mi gsung bas gnang ngo // de nas mi des bcom ldan 'das kyis cang mi gsung bas gnang bar rig nas/ bcom ldan 'das kyi zhabs gnyis la mgo bos phyag 'tshal nas bcom ldan 'das kyi spyan snga nas</text></item>
<item><p>204a6</p><section>'dul ba</section><text>song ngo // de nas bcom ldan 'das dul ba 'khor dul ba zhi ba 'khor zhi ba/ dbugs phyin pa/ 'khor dbugs phyin pa/ rnam par dul ba/ 'khor rnam par dul ba dgra bcom pa 'khor dgra bcom pa/ 'dod chags dang bral ba 'khor 'dod chags dang bral ba/ dang ba 'khor dang ba/</text></item>
<item><p>204a7</p><section>'dul ba</section><text>khyu mchog ba lang gi tshogs kyis bskor ba lta bu dang / glang po che glang po che'i phrug gu'i tshogs kyis bskor ba lta bu dang / seng ge mche ba can gyi tshogs kyis bskor ba lta bu dang / ngang pa'i rgyal po ngang pa'i tshogs kyis bskor ba lta bu dang / nam mkha' lding bya'i tshogs kyis bskor ba lta bu dang / bram</text></item>
<item><p>204b1</p><section>'dul ba</section><text>ze slob ma'i tshogs kyis bskor ba lta bu dang / sman pa mkhas pa nad pa'i tshogs kyis bskor ba lta bu dang / dpa' bo dmag gi tshogs kyis bskor ba lta bu dang / lam mkhan 'gron po'i tshogs kyis bskor ba lta bu dang / ded dpon tshong pa'i tshogs kyis bskor ba lta bu dang /</text></item>
<item><p>204b2</p><section>'dul ba</section><text>tshong dpon skye bo'i tshogs kyis bskor ba lta bu dang / khams kyi rgyal phran blon po'i tshogs kyis bskor ba lta bu dang / 'khor los sgyur ba bu stong gis bskor ba lta bu dang / zla ba rgyu skar gyi tshogs kyis bskor ba lta bu dang / nyi ma 'od zer stong gis bskor ba lta bu dang / yul 'khor</text></item>
<item><p>204b3</p><section>'dul ba</section><text>skyong dri za'i tshogs kyis bskor ba lta bu dang / 'phags skyes po grul bum gyi tshogs kyis bskor ba lta bu dang / mig mi bzang klu'i tshogs kyis bskor ba lta bu dang / rnam thos kyi bu gnod sbyin gyi tshogs kyis bskor ba lta bu dang / thags zangs ris lha ma yin gyi tshogs kyis</text></item>
<item><p>204b4</p><section>'dul ba</section><text>bskor ba lta bu dang / brgya byin sum bcu rtsa gsum pa'i tshogs kyis bskor ba lta bu dang / tshangs pa tshangs ris kyi tshogs kyis bskor ba lta bu dang / rgya mtsho g.yo ba med pa lta bu dang / sprin chu dang bcas pa lta bu dang / glang po che dam pa dregs pa dang bral ba ltar dbang po rnams</text></item>
<item><p>204b5</p><section>'dul ba</section><text>shin tu dul bas spyod lam gyi tshul ma 'khrugs pa/ sku skyes bu chen po'i mtshan sum bcu rtsa gnyis kyis kun nas brgyan zhing / dpe byad brgyad bcus rnam par mdzes par byas pa/ 'od 'dom gang gis brgyan pa'i sku/ nyi ma'i 'od zer stong bas lhag pa'i 'od can/ rin po che'i</text></item>
<item><p>204b6</p><section>'dul ba</section><text>ri bo 'gro ba ltar kun nas mdzes pa/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / thugs rje chen po dang ldan pa/ dge slong gi dge 'dun chen po dang / khyim bdag mgon med zas sbyin 'khor dang bcas pa dang / mnyan</text></item>
<item><p>204b7</p><section>'dul ba</section><text>yod na gnas pa'i skye bo'i tshogs dang / lha brgya stong phrag du mas zhabs 'bring byas nas mnyan yod kyi grong khyer du gshegs so// gang gi tshe bcom ldan 'das kyis mnyan yod kyi grong khyer du gshegs nas mngon par 'du mdzad pas/ grong khyer gyi sgo'i them pa la zhabs g.yas pas</text></item>
<item><p>205a1</p><section>'dul ba</section><text>mnan pa de'i tshe sa rnam pa drug tu g.yos te/ sa chen po 'di g.yos/ kun du g.yos/ kun du rab tu g.yos/ ldeg rab tu ldeg/ kun du rab tu ldeg ste/ shar phyogs mtho na nub phyogs dma'/ nub phyogs mtho na shar phyogs dma'/ lho phyogs</text></item>
<item><p>205a2</p><section>'dul ba</section><text>mtho na byang phyogs dma'/ byang phyogs mtho na lho phyogs dma'/ mtha' mtho na dbus dma'/ dbus mtho na mtha' dma' bar gyur nas/ 'jig rten 'di thams cad 'jig rten gyi bar dang bcas te snang ba rgya chen pos khyab par gyur to// bar snang la yang lha'i rnga brdung</text></item>
<item><p>205a3</p><section>'dul ba</section><text>zhing nam mkha'i dkyil na gnas pa'i lhas ni steng nas lha'i me tog ut+pal dang / pad ma dang / ku mu da dang / pad ma dkar po dang / a ka ru'i phye ma dang / rgya spos kyi phye ma dang / tsan dan gyi phye ma dang / gur gum gyi phye ma dang / ta ma la'i lo ma dang / lha'i me tog man dA ra ba dag 'thor</text></item>
<item><p>205a4</p><section>'dul ba</section><text>zhing lha'i gos rnams kyang 'thor ro// bcom ldan 'das grong khyer du gshegs pa na 'di dag dang gzhan yang ya mtshan 'di lta bu dag byung bar gyur to// gzhan yang dog pa rnams ni yangs par gyur to// dma' ba rnams ni mthon por gyur to// mthon po rnams ni mnyam par gyur to// glang po che</text></item>
<item><p>205a5</p><section>'dul ba</section><text>yang skad 'byin/ rta yang skad 'byin/ khyu mchog rnams kyang skad 'byin to// khang pa na yod pa'i rol mo'i cha byad sna tshogs pa rnams kyang rang sgra 'byin to// long ba rnams kyis ni mig thob bo// 'on pa rnams kyis rna bas thos so// lkugs pa rnams kyis ni smra nus par gyur to// dbang po ma</text></item>
<item><p>205a6</p><section>'dul ba</section><text>tshang ba rnams ni dbang po rnams tshang bar gyur to// chang gis myos pa rnams ni myos pa dang bral bar gyur to// dug 'thungs pa rnams ni dug zhi bar gyur to// phan tshun khon byung ba rnams ni byams pa thob par gyur to// sbrum ma rnams ni bde bar btsas par gyur to// btson du bcings pa rnams</text></item>
<item><p>205a7</p><section>'dul ba</section><text>ni bcings pa las thar to// nor med pa rnams ni nor rnyed de/ 'di dag dang gzhan yang bcom ldan 'das grong khyer du gshegs pa na ngo mtshar brgya stong dag byung bar gyur to// de nas bcom ldan 'das bkur sti chen po de lta bus mnyan yod du gshegs so// gshegs nas dge slong gi</text></item>
<item><p>205b1</p><section>'dul ba</section><text>dge 'dun gyi gung la gdan bshams pa nyid la bzhugs so// de nas khyim bdag mgon med zas sbyin mdza' bshes dang nye du dang gnyen gyi skye bos yongs su bskor nas gser gyi bya ma bum blangs te chu sbreng bar brtsams pa las/ de 'dzag tu ma btub nas khyim bdag mgon med zas sbyin</text></item>
<item><p>205b2</p><section>'dul ba</section><text>yid mi bde ste bsams pa/ bdag gi las nyes pa dang bcas pa cung zad byas par ma gyur grang snyam pa dang / bcom ldan 'das kyis bka' stsal pa/ khyim bdag khyod kyis las nyes pa dang bcas pa cung zad kyang byas pa med de/ 'on kyang khyod kyis phyogs 'dir 'dug nas</text></item>
<item><p>205b3</p><section>'dul ba</section><text>sngon gyi yang dag par rdzogs pa'i sangs rgyas rnams la phyogs 'di phul ba yin gyis/ phyogs gzhan zhig tu 'dug la sbrengs shig/ des phyogs gzhan zhig tu 'dug ste sbrengs pa dang / bcom ldan 'das nyid kyi yan lag lnga dang ldan pa'i gsung dbyangs kyis rgyal byed kyi tshal</text></item>
<item><p>205b4</p><section>'dul ba</section><text>brjod par mdzad de/ rgyal byed kyi tshal brjod pa mdzad pa na gzhon nu rgyal byed kyis bsams pa/ kye ma bcom ldan 'das kyis der bdag gis ming thog mar smos kyang ci ma rung snyam pa dang / bcom ldan 'das kyis gzhon nu rgyal byed kyi bsam pa thugs su chud nas/ dge slong</text></item>
<item><p>205b5</p><section>'dul ba</section><text>dag 'di ni rgyal bu rgyal byed kyi tshal mgon med zas sbyin gyi kun dga' ra ba yin no zhes der ming thog mar smos par mdzad do// gzhon nu rgyal byed kyis bcom ldan 'das kyis der bdag gi ming thog mar smos pa mdzad pa thos nas shin tu dga' bar gyur te/ dga' ba dang rab tu</text></item>
<item><p>205b6</p><section>'dul ba</section><text>dga' ba skyes pa des nor gyi rigs thams cad kyis bcom ldan 'das kyi phyir rin po che sna bzhi'i sgo khang byed du bcug go// de bzhin du sdud pa byed pa rnams kyis kyang mdo sde'i nang du sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na</text></item>
<item><p>205b7</p><section>'dul ba</section><text>bzhugs so zhes gdags par byas so// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa khyim bdag mgon med zas sbyin gyis sngon yang dag par rdzogs pa'i sangs rgyas rnams las phyogs 'di sngon nam</text></item>
<item><p>206a1</p><section>'dul ba</section><text>phul lags/ bcom ldan 'das kyis bka' stsal pa/ dge slong dag sngon byung ba bskal pa dgu bcu rtsa gcig la yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla</text></item>
<item><p>206a2</p><section>'dul ba</section><text>na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba 'jig rten du byung nas/ de 'khor dge slong drug khri nyis stong dang phyogs 'dir gshegs so// de'i tshe mnyan yod 'dir khyim bdag rgyal zhes bya ba byung ste/ des sa phyogs 'di</text></item>
<item><p>206a3</p><section>'dul ba</section><text>rgyang grags drug gser dang dbyig gshibs pas rgyal bu gzhon nu las nyos nas yang dag par rdzogs pa'i sangs rgyas rnam par gzigs la phul te/ de nyid kyi spyan sngar rab tu byung nas nyon mongs pa thams cad spangs te dgra bcom pa mngon sum du byas so// khyim bdag rgyal</text></item>
<item><p>206a4</p><section>'dul ba</section><text>gyi tsha bo zhig des bsten pas de bzhin gshegs pa rnam par gzigs la shin tu dad pa skyes nas des yang dag par rdzogs pa'i sangs rgyas rnam par gzigs kyi dbu skra dang sen mo'i mchod rten rtsig tu bcug ste des bsams pa/ gang gis na bdag gis 'di nyin mtshan du sgrib pa med par mthong bar</text></item>
<item><p>206a5</p><section>'dul ba</section><text>'gyur ba'i thabs de ci yod snyam pa dang / de la rten pa rgya mtsho'i 'gram na 'dug pa zhig gis nor bu rin po che 'bar ba zhig skyes su bskur nas/ des de mchod rten la btags pa dang de'i mthus des dbu skra dang sen mo'i mchod rten de nyin mtshan du sgrib pa med par mthong ngo // de nas dad pa skyes te smon lam btab</text></item>
<item><p>206a6</p><section>'dul ba</section><text>pa/ ji ltar sa phyogs 'di bdag gi zhang pos rgyal bu gzhon nu las gser dang dbyig gshibs pas nyos nas yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la phul ba de bzhin du bdag gis kyang sa phyogs 'di gser dang dbyig gshibs pas rgyal bu</text></item>
<item><p>206a7</p><section>'dul ba</section><text>gzhon nu las nyos nas yang dag par rdzogs pa'i sangs rgyas bdun la 'bul bar 'gyur zhing / de rnams kyi phyi ma shos gang yin pa de'i spyan sngar bdag rab tu byung nas nyon mongs pa thams cad spangs te dgra bcom pa mngon sum du byas par gyur cig ces btab bo// dge slong dag</text></item>
<item><p>206b1</p><section>'dul ba</section><text>ji snyam du sems/ de'i tshe de'i dus kyi khyim bdag rgyal gyi tsha bo gang yin pa de ni khyim bdag mgon med zas sbyin 'di nyid yin no// de tshun chad bskal pa sum bcu rtsa gcig pa la ston pa gtsug tor can zhes bya ba nas sangs rgyas bcom ldan 'das 'jig rten du byung ngo // zhes bya ba'i bar gong</text></item>
<item><p>206b2</p><section>'dul ba</section><text>ma bzhin du ste/ de 'khor dge slong drug khri dang sa phyogs 'dir gshegs so// de'i tshe khyim bdag rgyas pa zhes bya ba byung ste/ des phyogs 'di dpag tshad phyed dang gsum nor bu gshibs pas rgyal bu gzhon nu las nyos nas yang dag par rdzogs pa'i sangs rgyas gtsug tor</text></item>
<item><p>206b3</p><section>'dul ba</section><text>can nyan thos kyi 'khor dang bcas pa la phul lo// dge slong dag de'i tshe de'i dus kyi khyim bdag rgyas pa zhes bya bar gyur pa de gzhan zhig yin snyam na khyed kyis de ltar mi blta ste/ 'on kyang de'i tshe de'i dus na khyim bdag mgon med zas sbyin 'di nyid yin no// de'i 'og tu bskal</text></item>
<item><p>206b4</p><section>'dul ba</section><text>pa sum bcu rtsa gcig pa de nyid la ston pa thams cad skyob ces bya ba nas/ sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/ de 'khor dge slong drug khri dang sa phyogs 'dir gshegs so// de'i tshe khyim bdag mchu zhes bya ba byung ste/ des phyogs</text></item>
<item><p>206b5</p><section>'dul ba</section><text>'di rgyang grags gnyis mu tig gshibs pas gzhon nu las nyos nas yang dag par rdzogs pa'i sangs rgyas thams cad skyob nyan thos kyi dge 'dun dang bcas pa la phul lo// dge slong dag de'i tshe de'i dus kyi khyim bdag mchu zhes bya ba de gzhan zhig yin snyam na khyed kyis</text></item>
<item><p>206b6</p><section>'dul ba</section><text>de ltar mi blta ste/ 'on kyang de'i tshe de'i dus na khyim bdag mgon med zas sbyin 'di nyid yin no// de'i 'og tu bskal pa bzang po 'di nyid la ston pa 'khor ba 'jig ces bya ba nas/ sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/ de 'khor</text></item>
<item><p>206b7</p><section>'dul ba</section><text>dge slong bzhi khri dang lhan cig phyogs 'dir gshegs so// de'i tshe khyim bdag srid sbyin zhes bya ba byung ste/ des phyogs 'dir ba lang gis bkang bas gzhon nu las nyos te/ yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la phul lo//</text></item>
<item><p>207a1</p><section>'dul ba</section><text>dge slong dag de'i tshe de'i dus kyi khyim bdag srid sbyin zhes bya bar gyur pa de gzhan zhig yin snyam na khyed kyis de ltar mi blta ste/ 'on kyang de'i tshe de'i dus na khyim bdag mgon med zas sbyin 'di nyid yin no// de'i 'og tu bskal pa bzang po 'di nyid la skye dgu rnams kyi tshe lo sum khri thub</text></item>
<item><p>207a2</p><section>'dul ba</section><text>pa na ston pa gser thub ces bya ba nas/ sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/ de 'khor dge slong sum khri dang phyogs 'dir gshegs so// de'i tshe khyim bdag phur bu zhes bya ba byung ste/ des phyogs 'di gos bting bas gzhon nu las</text></item>
<item><p>207a3</p><section>'dul ba</section><text>nyos nas yang dag par rdzogs pa'i sangs rgyas gser thub nyan thos kyi dge 'dun dang bcas pa la phul lo// dge slong dag de'i tshe de'i dus kyi khyim bdag phur bu zhes bya bar gyur pa de gzhan zhig yin snyam na khyed kyis de ltar mi blta ste/ 'on kyang de'i tshe de'i dus na khyim bdag mgon med</text></item>
<item><p>207a4</p><section>'dul ba</section><text>zas sbyin 'di nyid yin no// de'i 'og tu bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas 'od srung zhes bya ba nas sangs rgyas bcom ldan 'das 'jig rten du byung ngo zhes bya ba'i bar gong ma bzhin du'o// de 'khor dge slong nyi khri dang phyogs</text></item>
<item><p>207a5</p><section>'dul ba</section><text>'dir gshegs so// de'i tshe khyim bdag chu stod ces bya ba byung ste/ des sa phyogs 'di rgyang grags phyed gser gyi nas bkram pas gzhon nu las nyos te yang dag par rdzogs pa'i sangs rgyas 'od srung nyan thos kyi dge 'dun dang bcas pa la phul lo// dge slong dag de'i tshe de'i dus kyi khyim bdag</text></item>
<item><p>207a6</p><section>'dul ba</section><text>chu stod ces bya bar gyur pa de gzhan zhig yin snyam na khyed kyis de ltar mi blta ste/ 'on kyang de'i tshe de'i dus na khyim bdag mgon med zas sbyin 'di nyid yin no// dge slong dag da ltar gyi de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde</text></item>
<item><p>207a7</p><section>'dul ba</section><text>bar gshegs pa/ 'jig rten mkhyen pa/ skyes bu 'dul ba/ kha lo sgyur ba/ bla na med pa/ lha dang mi rnams kyi ston pa nga yang 'jig rten du byung nas nga 'khor stong nyis brgya lnga bcu dang phyogs 'dir gshegs pa na da ltar yang khyim bdag mgon med zas sbyin gyis rmon pa dor bcu drug gis rmos pa'i</text></item>
<item><p>207b1</p><section>'dul ba</section><text>khyon bye ba gshib pas gshibs nas gzhon nu rgyal byed las nyos te nga nyan thos kyi dge 'dun dang bcas pa la phul lo// dge slong dag ma 'ongs pa'i dus na skye dgu rnams kyi tshe lo brgyad khri thub pa na ston pa byams pa zhes bya ba 'khor dgra bcom pa khrag khrig phrag dgu dang ther 'bum chen po phrag drug</text></item>
<item><p>207b2</p><section>'dul ba</section><text>phyogs 'dir gshegs par 'gyur ro// de'i tshe khyim bdag nor zhes bya ba 'byung bar 'gyur te/ des phyogs 'di dpag tshad gsum gser dang dbyig gshibs pas gzhon nu las nyos nas byams pa nyan thos kyi dge 'dun dang bcas pa la dbul bar 'gyur zhing de nyid kyi bstan pa la rab</text></item>
<item><p>207b3</p><section>'dul ba</section><text>tu byung ste nyon mongs pa thams cad spangs nas dgra bcom pa mngon sum du byed par 'gyur ro// dge slong dag de'i tshe de'i dus kyi khyim bdag nor zhes bya ba 'byung bar 'gyur ba de gzhan zhig yin snyam na khyed kyis de ltar mi blta ste/ 'on kyang khyim bdag mgon med zas sbyin 'di nyid khyim</text></item>
<item><p>207b4</p><section>'dul ba</section><text>bdag nor zhes bya ba yin par 'gyur ro// khyim bdag mgon med zas sbyin gyis gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring po na yod pa dang / gang dag thag nye ba na yod pa yang mthong bas kun tu khyim bdag mgon med</text></item>
<item><p>207b5</p><section>'dul ba</section><text>zas sbyin gyis gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring po na yod pa dang / gang dag thag nye ba na yod pa yang mthong ngo // zhes grags so// de'i tshe mu stegs can gyi dge sbyong dang / bram ze dang / spyod pa pa dang / kun du rgyu</text></item>
<item><p>207b6</p><section>'dul ba</section><text>sna tshogs rtog khang du 'dus te 'khod pa rnams 'di lta bu'i skabs kyi gtam dag gleng bar byed de/ shes ldan dag khyim bdag mgon med zas sbyin mtshan gang dag dang ldan na gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring</text></item>
<item><p>207b7</p><section>'dul ba</section><text>po na yod pa dang / gang dag thag nye ba na yod pa mthong bar gyur/ de'i tshe bram ze'i khye'u phyugs sten zhes bya ba 'khor de nyid du tshogs shing 'dug par gyur nas des smras pa/ shes ldan dag khyed cag sems las chung ngus 'khod cig dang / kho bos khyim bdag mgon med zas sbyin mtshan</text></item>
<item><p>208a1</p><section>'dul ba</section><text>gang dag dang ldan na gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring po na yod pa dang / gang dag thag nye ba na yod pa mthong bar 'gyur ba brtags la khyed la smra bar bya'o zhes de khyim bdag mgon med zas sbyin 'gro ba dang /</text></item>
<item><p>208a2</p><section>'dul ba</section><text>'dug pa la brtag pa lhur len cing rjes bzhin 'brang ngo // ci tsam dus gzhan zhig na khyim bdag mgon med zas sbyin chu bo a dzi ra ba tir khrus byas nas byung ba la des de'i rgyab tu thal mo brgyab pa dang / khyim bdag mgon med zas sbyin gyis mthong bzhin du cang mi smra bar 'dug go// des smras</text></item>
<item><p>208a3</p><section>'dul ba</section><text>pa/ khyim bdag khyod ni mkhas pa yin zhing bzod pa dang des pa dang ldan pa yin pas des na gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring po na yod pa dang / gang dag thag nye ba na yod pa mthong ngo // des mu</text></item>
<item><p>208a4</p><section>'dul ba</section><text>stegs can rnams la go bar byas pa dang / mu stegs can kha ngom can rnams kyis kyang kun du smras pas/ khyim bdag mgon med zas sbyin ni bzod pa dang des pa dang ldan pas des na gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag</text></item>
<item><p>208a5</p><section>'dul ba</section><text>rgyang ring po na yod pa dang / gang dag thag nye ba na yod pa mthong ngo zhes kun du sgra grags pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag mu stegs can brgya stong phrag bye bas kyang khyim bdag mgon med zas sbyin mtshan gang dang</text></item>
<item><p>208a6</p><section>'dul ba</section><text>ldan na gter mthong bar 'gyur ba shes par bla ba ma yin no// 'on kyang khyim bdag mgon med zas sbyin gyi mig gi 'bras bu rin po che ltar bkra ba dang / dbyig gi skad yod de/ des na gter bdag po dang bcas pa dang / bdag po med pa dang / thang la yod pa dang / chu na yod pa dang / gang dag rgyang ring po</text></item>
<item><p>208a7</p><section>'dul ba</section><text>na yod pa dang / gang dag thag nye ba na yod pa mthong ngo // // 'dul ba gzhi/ bam po bdun bcu drug pa/ dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa khyim bdag mgon med zas sbyin gyis las ci zhig bgyis na/</text></item>
<item><p>208b1</p><section>'dul ba</section><text>las de'i rnam par smin pas mig gi 'bras bu rin po che ltar bkra zhing dbyig gi skad dang ldan par gyur/ bcom ldan 'das kyis bka' stsal pa/ dge slong dag khyim bdag mgon med zas sbyin 'di nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar</text></item>
<item><p>208b2</p><section>'dul ba</section><text>gnas pa gdon mi za bar 'byung bar 'gyur ba'i las dag byas shing bsags pas khyim bdag mgon med zas sbyin nyid kyis las byas shing bsags pa dag gzhan su zhig gis myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par</text></item>
<item><p>208b3</p><section>'dul ba</section><text>smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang / khams dang / skye mched rnams kho na la rnam par smin par 'gyur te/ las rnams bskal</text></item>
<item><p>208b4</p><section>'dul ba</section><text>pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba ri 'or zhig na khyim bdag phyug cing nor mang la longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi</text></item>
<item><p>208b5</p><section>'dul ba</section><text>bu la nor gyis 'gran pa zhig gnas te/ de sos ka'i dus la bab pa'i tshe me tog gi shing rnams kha 'bus shing ngang pa dang / khrung khrung dang / rma bya dang / ne tso dang / ri skegs dang / khu byug dang / shang shang te'u rnams skad 'byin pa'i nags tshal gyi gzhir nang mi dang lhan cig dong ngo // sangs rgyas</text></item>
<item><p>208b6</p><section>'dul ba</section><text>rnams byung ba med pa na rang sangs rgyas dman pa dang ngan pa la snying brtse ba/ bas mtha'i gnas mal la dga' ba/ 'jig rten gyi yon gnas gcig pu dag 'jig rten du 'byung bar 'gyur bas ji tsam na rang sangs rgyas zhig ljongs rgyu zhing song ba na ri 'or der phyin nas de skyed mos tshal de'i phyogs zhig</text></item>
<item><p>208b7</p><section>'dul ba</section><text>na 'dug go// skyed mos tshal bsrung ba'i mis khyim bdag de la smras pa/ dpon po phyogs 'di na rab tu byung ba zhi ba'i bdag nyid can zhig bzhugs so// des thos nas de yid dga' bar gyur zhing dad pa skyes te/ gang gi skyed mos tshal na 'di 'dra ba'i rab tu byung ba gnas pa ni bdag skal ba can yin</text></item>
<item><p>209a1</p><section>'dul ba</section><text>no snyam mo// bdag nyid chen po de yang phung po'i lhag ma med pa'i mya ngan las 'das pa'i dbyings su zhugs te yongs su mya ngan las 'das so// de nas khyim bdag des mdza' bshes dang / nye du dang / gnyen dang / nang mi rnams dang lhan cig tu bkur sti chen por byas</text></item>
<item><p>209a2</p><section>'dul ba</section><text>nas bsregs te/ me de 'o mas bsad nas rus pa de rnams shel las byas pa'i bum pa'i nang du rin po che dang bsres te blugs pa dang rus pa de rnams 'od dang ldan zhing sgra 'byin par gyur to// de nas des drung du gtugs nas smon lam btab pa/ ji ltar rus pa 'di rnams rin po che dang bsres nas</text></item>
<item><p>209a3</p><section>'dul ba</section><text>shin tu 'od dang ldan zhing sgra 'byin pa de bzhin du/ dge ba'i rtsa ba 'dis bdag gi mig gi 'bras bu rin po che ltar bkra zhing dbyig gi skad dang ldan par gyur cig ces byas so// dge slong dag ji snyam du sems/ de'i tshe de'i dus kyi khyim bdag gang yin pa de khyim bdag mgon med zas sbyin 'di</text></item>
<item><p>209a4</p><section>'dul ba</section><text>nyid yin te/ 'dis rang sangs rgyas la bya ba byas nas smon lam btab pa gang yin pa dang / khyim bdag rgyal gyi tsha bor gyur pa na des yang dag par rdzogs pa'i sangs rgyas rnam par gzigs kyi dbu skra dang sen mo'i mchod rten la nor bu 'bar ba btags pa gang yin pa de'i las kyi rnam par smin pas</text></item>
<item><p>209a5</p><section>'dul ba</section><text>mig gi 'bras bu rin po che ltar bkra zhing dbyig gi skad dang ldan par gyur to// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi ni gcig tu dkar ba dang / 'dren ma rnams kyi ni 'dren ma yin te/ de lta bas</text></item>
<item><p>209a6</p><section>'dul ba</section><text>na dge slong dag 'di ltar bslab par bya ste/ las gnag pa dang 'dren ma gang yin pa rnams ni spangs la/ las gcig tu dkar ba rnams la brtsal bar bya ste/ dge slong dag khyed kyis de lta bu la bslab par bya'o// // bar sdom ni/ rgyal dang rgyas pa mchu dang ni// srid sbyin dang ni phur bu</text></item>
<item><p>209a7</p><section>'dul ba</section><text>dang // chu stod dang ni zas sbyin dang // phyi ma pa ni nor yin// dbyig rnams dang ni gser dang ni// gsum pa nor bu mu tig yin// ba dang nas dang gos dang ni// bye ba dbyig gis bsdus pa yin// gang gi tshe khyim bdag mgon med zas sbyin gyis bye ba'i gshib pas gshibs nas gzhon nu rgyal byed las</text></item>
<item><p>209b1</p><section>'dul ba</section><text>nyos te sangs rgyas la sogs pa'i dge slong gi dge 'dun la phul ba de'i tshe yul sna tshogs na gnas pa'i dad pa can mchod rten la phyag 'tshal ba dag mnyan yod du lhags nas/ de rnams las kha cig mngon par dad par gyur nas smras pa/ 'phags pa bdag cag gis kyang 'phags pa'i dge</text></item>
<item><p>209b2</p><section>'dul ba</section><text>'dun gyi slad du rgyal bu rgyal byed kyi tshal du gzhi cung zad brtsig go// dge slong rnams kyis smras pa/ rin gyis sa nyos la rtsigs shig/ 'phags pa rin ci/ ji tsam stsal lags/ dbyig 'di snyed do// 'phags pa re zhig 'di snyed kyi 'byor pa lta bdag cag la lta ga la mchis/ de lta mod kyi</text></item>
<item><p>209b3</p><section>'dul ba</section><text>gal te phyogs 'di thob na brtsig go zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ khyim bdag la rtogs la gal te byin na rtsigs shig/ dge slong rnams kyis khyim bdag mgon med zas sbyin la brtags pa dang des smras</text></item>
<item><p>209b4</p><section>'dul ba</section><text>pa/ gal te bdag la brten te bram ze dang khyim bdag dad pa can rnams dge 'dun gyi phyir bsod nams bgyi ba'i dngos po bgyid na stsal to// gang zag gi phyir bgyid na mi stsal to zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka'</text></item>
<item><p>209b5</p><section>'dul ba</section><text>stsal pa/ de lta bas na rjes su gnang ste/ dge 'dun gyi phyir ni brtsig par bya'o// gang zag gi phyir ni yon bdag la brtags te gal te byin na brtsig par bya'o// ma byin na brtsig par mi bya'o// glo bur ba'i dge slong mchod rten la phyag 'tshal ba dag mnyan yod du lhags pa na de rnams smos</text></item>
<item><p>209b6</p><section>'dul ba</section><text>'drin ji lta ba bzhin dge slong rnams kyi drung du song ba dang / gzhan dag la smos 'drin med pa de dag phongs par gyur nas byung ba 'di la bcom ldan 'das kyis bka' stsal pa/ glo bur ba rnams kyi phyir ma bgos pa'i gnas gzhag par bya'o// ri 'or zhig na gtsug lag khang zhig yod ba</text></item>
<item><p>209b7</p><section>'dul ba</section><text>der dge slong rnams dbyar gnas par dam bcas pa las/ ji tsam na ri 'or der dbyar gyi nang logs su 'jigs pa byung nas/ de na gnas pa'i dge slong rnams skrag nas dgag dbye ma byas par mnyan yod du lhags pa dang / de nas dge slong rnams kyis lam gyis dub pa ngal sor bcug ste/</text></item>
<item><p>210a1</p><section>'dul ba</section><text>lam gyis dub pa ngal sos nas de rnams kyis smras pa/ tshe dang ldan pa dag bdag cag la gnas mal skos shig/ de rnams kyis dbyar gyi nang logs yin no snyam nas ma bskos pa dang / glo bur ba'i dge slong rnams smod par byed/ gzhogs 'phyas byed/ kha zer bar byed de/ tshe dang ldan</text></item>
<item><p>210a2</p><section>'dul ba</section><text>pa dag khyed da ltar ston pa nyid bzhugs bzhin du bstan pa nub par byed dam ci/ gal te khyed la 'gyod pa yod na rgan rims ji lta ba bzhin du gnas mal byin cig/ de rnams 'on kyang ma bskos pa'i skabs de dge slong rnams kyis bcom ldan 'das la gsol pa dang / byung ba 'di la bcom ldan 'das kyis</text></item>
<item><p>210a3</p><section>'dul ba</section><text>bka' stsal pa/ de lta bas na rjes su gnang ste/ 'jigs pas ral ba'i dge slong rnams kyi phyir dbyar gnyis par gnas bar dam bca' bar bya'o// dge slong rnams kyis ma shes nas/ bcom ldan 'das kyis bka' stsal pa/ zla ba gsum pa'i dgag dbye bya zhing dbyar zla tha la dbyar phyi mar</text></item>
<item><p>210a4</p><section>'dul ba</section><text>gnas par dam bca' bar bya'o// bcom ldan 'das kyis 'jigs pas ral ba'i dge slong rnams kyi phyir dbyar gnyis par gnas par dam bca' bar bya'o zhes gsungs pa dang / ci tsam na 'jigs pas ral ba'i dge slong gzhan dag kyang mnyan yod du lhags pa'i skabs de dge slong rnams kyis</text></item>
<item><p>210a5</p><section>'dul ba</section><text>bcom ldan 'das la gsol pa dang / bcom ldan 'das kyis bka' stsal pa/ dge slong dag ngas 'jigs pas ral ba'i dge slong rnams la brten nas dbyar gnyis par gnas par dam bca' bar bcas kyi gsum pa ni ma yin no// 'jigs pas ral ba'i dge slong rnams kyang smos 'drin ji lta ba</text></item>
<item><p>210a6</p><section>'dul ba</section><text>bzhin du ngal sor gzhug par bya'o// dge slong rnams kyis de rnams las su sko bar byed nas bcom ldan 'das kyis bka' stsal pa/ de rnams las su bsko bar mi bya'o// dge slong rnams kyis de rnams la rnyed pa byin pa dang / bcom ldan 'das kyis bka' stsal pa/ de rnams la rnyed pa mi sbyin no// dge slong rnams</text></item>
<item><p>210a7</p><section>'dul ba</section><text>kyis kha zas kyi rnyed pa yang ma byin pa dang / bcom ldan 'das kyis bka' stsal pa/ de rnams la kha zas kyi rnyed pa ni sbyin gyi gos kyi rnyed pa ni ma yin no// dad pa can rnams kyis gtsug lag khang mang du brtsigs pa las mnyan yod na dge slong nyung ngu zhig dbyar gnas par dam bcas te/ de rnams stong par</text></item>
<item><p>210b1</p><section>'dul ba</section><text>'dug pas sbyin bdag rnams kyi longs spyod las byung ba'i bsod nams med cing nal phrug rnams kyi gnas su gyur nas/ bcom ldan 'das kyis bka' stsal pa/ thams cad bgo bar bya ste/ re res kyang so sor gnyis sam/ gsum mam/ bzhi ci ran pa thams cad la longs spyad par</text></item>
<item><p>210b2</p><section>'dul ba</section><text>bya ste/ la lar ni snga dro 'dug par bya'o// la lar ni nyi ma'i gung la'o// la lar ni phyi dro'o// la lar ni nub mo gnas par bya'o// dge slong rnams kyis lag gi las ma byas pas de rnams 'drums par gyur nas/ bcom ldan 'das kyis bka' stsal pa/ yon bdag la spro ba bskyed par</text></item>
<item><p>210b3</p><section>'dul ba</section><text>bya'o// gal te grub na de lta na legs/ gal te ma grub par gyur na dge 'dun gyis phyir bcos par bya'o// gal te mi nus par gyur na ji tsam nus pa de tsam bcos par bya ste/ gzhan ni btang snyoms su gzhag par bya'o// gang gi tshe bcom ldan 'das kyi bstan pa rgyas par gyur pa de'i tshe dge</text></item>
<item><p>210b4</p><section>'dul ba</section><text>slong mang po mnyan yod du lhags pa dang / de rnams gnas khang gis phongs par gyur nas/ bcom ldan 'das kyis bka' stsal pa/ gnyis dang gsum gyis bgo bar bya ste/ chu snod gzhag pa dang / 'dag chal dang / sman dang / so shing gzhag pa dang / phan tshun gyi them skas ma gtogs par</text></item>
<item><p>210b5</p><section>'dul ba</section><text>chung ngu na 'dug pa'i tshad tsam yang thams cad kyis 'dra bar bgo bar bya ste/ nye 'khor ni spyi'i yin pa nyid pas bgo bar mi bya'o// bcom ldan 'das kyis dge slong dag dgon pa dang / shing drung dang / khang stong dang / ri sul dang / brag phug dang / rtswa'i stan dang / bla gab med pa dang / dur khrod dang / nags</text></item>
<item><p>210b6</p><section>'dul ba</section><text>mtha' dang / bas mtha'i gnas mal 'di rnams su bsam gtan gyis shig/ phyis yid la gcags par mi 'gyur bar bag yod par gyis shig ces dgon pa'i bsngags pa mang du gsungs pa de'i tshe dge slong kha cig dgon pa par dam bcas nas dgon pa na gnas pa las/ de rnams de na</text></item>
<item><p>210b7</p><section>'dul ba</section><text>chom rkun pa rnams kyis gtogs par gyur to// gtogs nas bram ze dang khyim bdag gi khyim rnams su chos gos tshol ba'i phyir brtson par gyur pas lung mnod pa dang / bklag pa dang / gdon pa dang / rnal 'byor dang / yid la bya ba nyams par gyur ba'i skabs de dge slong rnams</text></item>
<item><p>211a1</p><section>'dul ba</section><text>kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ dge slong dgon pa pa rnams kyi phyir gnas gzhag par bya'o// bcom ldan 'das kyis dge slong dgon pa pa rnams kyi phyir gnas gzhag par bya'o zhes gsungs pa dang /</text></item>
<item><p>211a2</p><section>'dul ba</section><text>dge slong rnams kyis mi gsal ba zhig tu bzhag pa dang / dge slong dgon pa pa zhig gis lhung bzed dang chos gos bzhag nas sgo bcad de lde mig blangs nas song ba dang / dge slong dgon pa pa gzhan dag/ phongs par gyur nas bcom ldan 'das kyis bka' stsal pa/ gnas gsal bar dge</text></item>
<item><p>211a3</p><section>'dul ba</section><text>slong dgon pa pa rnams kyi gnas gzhag par bya'o// nye khyim bdag cig gtsug lag khang rtsig tu bcug nas/ de ni de na mi gnas par dge slong glo bur ba gang zhig 'ongs pa de la gnas byin nas rnyed pa ni bdag nyid kyis khyer ro// ji tsam na dge slong chos gos gsum pa zhig 'ongs pa</text></item>
<item><p>211a4</p><section>'dul ba</section><text>dang des gtsug lag khang stong bar mthong nas des dris pa/ 'di su'i gtsug lag khang yin/ dge slong rnams kyis smras pa/ dge slong nye dga'i yin no// de de'i drung du song nas brnyas pa dang des smras pa/ gtsug lag khang 'dir 'dug la rnyed pa gang yin pa de ni kho bo'i yin no// de der gnas</text></item>
<item><p>211a5</p><section>'dul ba</section><text>te des gtsug lag khang de lan 'ga' yang phyag dar ma byas/ ba'i lci ba gsar ba'i byug bas ma byugs so// de ji tsam zhig na gtsug lag khang de nas song ngo // dge slong gzhan zhig 'ongs te des kyang nye dga' las brnyas nas gtsug lag khang der gnas pa dang / gtsug lag khang de phyag</text></item>
<item><p>211a6</p><section>'dul ba</section><text>dar gyi phung pos gang bar mthong nas der phyag dar byas nas phyag dar bor te/ phyags ma zin bzhin du phyag dar gyi phung po'i drung na 'greng ba dang / ji tsam na dge slong gzhan zhig gis de mthong nas smras pa/ tshe dang ldan pa khyod phyags ma lag na thogs bzhin du de nyid na 'greng ngam ci/ phyags ma de</text></item>
<item><p>211a7</p><section>'dul ba</section><text>mi bzhag gam/ des smras pa/ 'di na lag pa srung ba 'ga' zhig gnas pa lta ste/ des na phyags ma'i rjes kyang med do// des smras pa/ 'di na dge slong chos gos gsum pa che ge mo zhig gnas gnas so// ji tsam na des de bsod snyoms la rgyu ba mthong nas ma nongs so// des smras pa/</text></item>
<item><p>211b1</p><section>'dul ba</section><text>rnyed pa ni nye khyer la de'i gtsug lag khang kho bos phyag dar bya'am zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ rnyed pa su 'khyer ba des gtsug lag khang phyag dar bya'o// bcom ldan 'das kyis sbyin bdag shi ba</text></item>
<item><p>211b2</p><section>'dul ba</section><text>rnams kyi ming gis yon bsngo bar bya'o zhes gsungs pa dang / dge 'dun gyi gnas brtan gyis shi ba rnams kyi phyir tshigs su bcad pa 'don pa na/ khyim bdag cig gtsug lag khang du 'ongs na/ des de yon bsngo ba thos te de'i drung du song ste smras pa/ 'phags pa gal te bdag gis kyang gtsug</text></item>
<item><p>211b3</p><section>'dul ba</section><text>lag khang brtsig na/ bdag gi ming gis kyang yon bshad pa mdzad dam/ des smras pa/ rtsigs shig dang / legs par bsngo'o// ji tsam na khyim bdag des gtsug lag khang zhig rtsig tu bcug nas des der ci yang ma bzhag go// de stong pa nyid du 'dug pa ji tsam na khyim bdag des mthong nas</text></item>
<item><p>211b4</p><section>'dul ba</section><text>des gtsug lag khang du 'ongs nas smras pa/ 'phags pa bdag gi gtsug lag khang stong par mchis na de na su yang mi bzhugs sam/ dge 'dun gyi gnas brtan gyis smras pa/ bzhin mi snum pas so// khyim bdag des smras pa/ 'phags pa tshwa sgo can dgon dung la brtsigs pa la ga la snum</text></item>
<item><p>211b5</p><section>'dul ba</section><text>par 'gyur/ khyim bdag de la bsams nas kho bo smra ba ma yin te/ 'on kyang de na rnyed pa med do// des smras pa/ 'phags pa da ni bdag gi gtsug lag khang du su bzhugs pa la ras yug chen po bskon no// nye rnyed pa thob bo snyam nas gral rim gyis bab pa na rang gi skal ba blangs nas</text></item>
<item><p>211b6</p><section>'dul ba</section><text>de ni gzhan nyid na gnas te/ de ni stong par 'dug go// ji tsam na bsod snyoms pa mchod rten la phyag 'tshal ba zhig mnyan yod du 'ongs pa des gtsug lag khang stong pa de mthong nas/ des dge slong dag la dris pa/ gtsug lag khang 'di su'i yin/ de dag gis smras pa/ dge 'dun gyi gtsug</text></item>
<item><p>211b7</p><section>'dul ba</section><text>lag khang yin mod kyi/ dge slong nye dga'i skal bar dbang ngo // de nye dga'i drung du song nas khyod kyi skal ba'i gtsug lag khang 'dir 'dug go// des smras pa/ de bzhin du byos shig/ de de na gnas pa na bsod snyoms pa de mkhas pa snyom las mi byed pa zhig yin pas des de nyi ma</text></item>
<item><p>212a1</p><section>'dul ba</section><text>re rer byug pa dang / phyag dar byas so// phyag dar byed pa la ni phan yon lnga yod de/ 'di lta ste/ bdag nyid sems dang bar 'gyur ba dang / gzhan sems dang bar 'gyur ba dang / lha rnams yid dga' bar 'gyur ba dang / mdzes par 'gyur ba'i dge ba'i</text></item>
<item><p>212a2</p><section>'dul ba</section><text>rtsa ba sogs pa dang / lus zhig nas bde 'gro mtho ris kyi 'jig rten lha rnams su skye bar 'gyur ro// gang dag gis gtsug lag khang de byug pa dang phyag dar byas pa mthong ba de dag gis khyim bdag de'i drung du song ste smras pa des thos nas mchog tu dga' ba skyes so// ji tsam</text></item>
<item><p>212a3</p><section>'dul ba</section><text>dus gzhan zhig na rang nyid der song na gtsug lag khang de de bzhin du byug pa dang / phyag dar byed pa mthong nas de dad pa skyes te/ des bsod snyoms pa la ras yug chen bskon pa nye thos nas de rings pa rings par song ste smras pa/ bsod snyoms pa gtsug lag khang 'di kho bo'i skal</text></item>
<item><p>212a4</p><section>'dul ba</section><text>ba yin gyis/ ras yug chen po kho bo la byin cig/ bsod snyoms pas bsams pa/ chags pa'i bdag nyid can 'di la gal te bdag gis ma byin yang 'on kyang 'dis mthus khyer nas bdag kyang gtsug lag khang nas bskrad par 'gyur ro snyam nas des de la byin pa'i skabs de dge</text></item>
<item><p>212a5</p><section>'dul ba</section><text>slong rnams kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ gang la dad pa skyes nas dad pa'i lhag par bya ba byas pa ni de kho na'i yin no// dbyar gyi rnyed pa ni nye dga'i yin no// 'jig rten ni yon tan la dga' ba yin pas bdag nyid dang bu dang</text></item>
<item><p>212a6</p><section>'dul ba</section><text>chung ma sdug bsngal bar gyur kyang yon tan dang ldan pa la sbyin pa sbyin par byed de/ bram ze dang khyim bdag dad pa can rnams dge slong dgon pa pa rnams zas la mgron du 'bod par byed do// dge slong dgon pa pa rnams zas la khyim rnams su dong ba dang ma byin par len pa rnams kyis</text></item>
<item><p>212a7</p><section>'dul ba</section><text>gtsug lag khang nas brkus par gyur nas/ bcom ldan 'das kyis bka' stsal pa/ sgo bcad la lde mig blangs la dong bar bya'o// ma byin par len pa rnams kyis kyang lde mig byas te brkus nas/ bcom ldan 'das kyis bka' stsal pa/ srung ma'i dge slong bzhag la dong bar</text></item>
<item><p>212b1</p><section>'dul ba</section><text>bya ste/ de la bsod snyoms kyis brel ba med par bya'o// ma byin par len pa rnams kyis dge slong gzhan khrid de 'ongs nas/ des sgo phye zhes smras nas/ bcom ldan 'das kyis bka' stsal pa/ rims dang bcas sam/ rims med ces brda bya'o// gal te rims</text></item>
<item><p>212b2</p><section>'dul ba</section><text>dang bcas so zhes zer na mi dbye'o// 'on te rims med ces smra na dbye bar bya'o// gzhan yang dge slong dgon pa pas lo ma ltar mnyen pa gzhag par bya'o// bcom ldan 'das kyis dge slong dgon pa pas lo ma ltar mnyen pa gzhag par bya'o zhes gsungs pa dang / dge slong rnams</text></item>
<item><p>212b3</p><section>'dul ba</section><text>kyis lo ma ltar mnyen pa ci 'dra ba ma shes nas/ bcom ldan 'das kyis bka' stsal pa/ dge slong dag lo ma ltar mnyen ba ni khyi yin te/ de la lhung bzed kyi lhag ma sbyin par bya'o// dge slong dgon pa pa rnams kyis khyi bcangs pa las mchod rten gyi 'khor sa dang / gtsug lag</text></item>
<item><p>212b4</p><section>'dul ba</section><text>khang sder mos brud cing bshang ba dang gci bas ma rung bar byas nas/ bcom ldan 'das kyis bka' stsal pa/ dge slong dag ngas dge slong khyi srel ba'i kun du spyod pa'i chos bca' bar bya ste/ dge slong khyi srel bas nang par sngar langs la mchod rten gyi 'khor sa dang / gtsug lag khang</text></item>
<item><p>212b5</p><section>'dul ba</section><text>byul bar bya ste/ sder mos brud pa gang yin pa de snyoms par bya'o// bshang ba dang gcis pa yang phyag par bya'o// dge slong khyi srel bas kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro// de'i tshe tshe dang ldan pa</text></item>
<item><p>212b6</p><section>'dul ba</section><text>nye dga' gtsug lag khang zhig gi dge 'dun gyi gnas brtan du gyur pa dang / ji tsam na der dge 'dun gyi gnas brtan gzhan zhig 'ongs nas nye bsams pa/ bdag gtsug lag khang 'di'i dge 'dun gyi gnas brtan byed byed pa las gnas brtan gnyis par bya ba'am/</text></item>
<item><p>212b7</p><section>'dul ba</section><text>bdag gtsug lag khang gzhan du 'gro'o snyam pa las/ gtsug lag khang de nas byung ste/ de gtsug lag khang gzhan zhig tu song ba dang / dge 'dun de'i gnas brtan gnyis pa'i rnyed pa gang yin pa de de'i dge 'dun gyi gnas brtan gyi yin nas des bsams pa/ bdag</text></item>
<item><p>213a1</p><section>'dul ba</section><text>gi rnyed pa 'di na yang der zad la bdag gi rnyed pa de na yang der zad na spogs med par dge 'dun gyi gnas brtan gyis ci zhig bya zhes de slar rings pa rings pas gtsug lag khang de nyid du song ba dang / gnas mal phyed bskos tsam na gtsug lag khang du phyin nas des smras pa/ rgan</text></item>
<item><p>213a2</p><section>'dul ba</section><text>rims ji lta ba bzhin du gtsug lag khang skos shig/ dge slong rnams kyis 'das zin to zhes te ma bskos pa dang nye smras pa/ tshe dang ldan pa dag ston pa bzhugs bzhin du bstan pa nub par byed dam ci/ rgan rims ji lta ba bzhin du gtsug lag khang skos shig ces pa'i skabs</text></item>
<item><p>213a3</p><section>'dul ba</section><text>de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ gang zhig dge 'dun gyi'am mchod rten gyi bya ba la song ba zhig yin na de'i gnas mal rgan rims ji lta ba bzhin du bsko bar bya'o// gzhan gyi ni gar bab pa bzhin du'o// nye dga' lhag</text></item>
<item><p>213a4</p><section>'dul ba</section><text>par chags pas gtsug lag khang gnyis kyi rnyed pa thob par 'gyur ro snyam nas/ gtsug lag khang gnyis su dbyar gnas par dam bcas te/ des dbyar 'das nas rnyed pa mnos pa dang / gcig nas kyang ma thob cig shos nas kyang ma thob nas/ gnas mal 'gyed pa'i dge slong rnams la kha</text></item>
<item><p>213a5</p><section>'dul ba</section><text>zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ des dbyar gnas par khas blangs pas de la rnyed pa byin cig/ dge slong rnams kyis gtsug lag khang gnyis ka nas kyang byin pa dang bcom ldan 'das kyis bka' stsal pa/</text></item>
<item><p>213a6</p><section>'dul ba</section><text>gtsug lag khang gnyis ka nas sbyin par mi bya'o// gcig nas byin pa dang dge slong gzhan rnams smod par byed/ gzhogs 'phyas byed/ kha zer bar byed de gtsug lag khang gnyis kar dbyar gnas na ci'i phyir gcig nas sbyin/ bcom ldan 'das kyis bka' stsal pa/ gtsug lag khang</text></item>
<item><p>213a7</p><section>'dul ba</section><text>gnyis ka nas phyed phyed sbyin par bya ste/ dge slong gis gtsug lag khang gnyis su gnas par dam mi bca'o// dam 'cha' bar byed na 'gal tshabs can du 'gyur ro// khyim bdag cig gis gtsug lag khang gnyis rtsig tu bcug ste/ gcig ni dgon pa pa rnams kyi yin no// cig shos ni grong mtha'</text></item>
<item><p>213b1</p><section>'dul ba</section><text>pa rnams kyi yin no// khyim bdag de'i kun du spyod pa ni dbyar gnas pa'i dge slong gi dge 'dun gyi dge slong re re la ras yug chen re re bskon pa yin pas de ras yug chen rnams khyer te dgon pa pa rnams kyi gtsug lag khang du song ba dang / nye dgon pa pa rnams kyi gtsug lag khang du rnyed</text></item>
<item><p>213b2</p><section>'dul ba</section><text>pa 'bul lo zhes thos nas des dga' bo la spring ba/ gal te 'di rnyed pa 'bul na skal ba nos shig ces smras nas/ de rings pa rings par dgon pa pa rnams kyi gtsug lag khang du song ba dang / khyim bdag des mthong nas des bsams pa/ 'o ni gom stangs dang sbyar na dgon pa pa'i gtsug lag</text></item>
<item><p>213b3</p><section>'dul ba</section><text>khang der song gis/ da ji ltar byas na rung snyam pa las re zhig grong mtha' ba'i gtsug lag khang du phul la phyis 'dir dbul lo snyam nas/ de phyir log nas ras yug po che brim par brtsams pa na/ dga' bos lag pa bzed pa dang khyim bdag des ras yug po che zhig byin no// yang bzed</text></item>
<item><p>213b4</p><section>'dul ba</section><text>pa dang khyim bdag gis smras pa/ 'phags pa khyod la ras yug po che phul lags na ci yang bzhed dam/ des smras pa/ khyim bdag khyod kyi gtsug lag khang du nye dbyar gnas pas de'i skal ba nod do// khyim bdag gis smras pa/ 'phags pa bcom ldan 'das kyis rang gi lag</text></item>
<item><p>213b5</p><section>'dul ba</section><text>nas sbyin pa la bsngags pa mdzad pas rang gi lag kho na nas 'bul lo// de skyengs nas cang mi smra bar 'dug go// nye bsams pa/ khyim bdag de ring zhig thogs na grong gi mthar ma song grang snyam du bsams nas/ grong mtha' pa'i gtsug lag khang du song nas dga' bo la dris pa/ tshe dang ldan pa</text></item>
<item><p>213b6</p><section>'dul ba</section><text>bdag gi ras yug po che rnams mnos sam/ des ji ltar gyur pa smras so// khyim bdag gis lam gzhan nas dgon pa pa'i gtsug lag khang du song ste ras yug po che brims nas song ngo // nye yang slar dgon pa pa'i gtsug lag khang du brgyugs na ji tsam ras yug po che rnams brims</text></item>
<item><p>213b7</p><section>'dul ba</section><text>zin pa dang / de gtsug lag khang gnyis kyi rnyed pa la lhag par chags pa las rnyed pa las nyams nas mya ngan byed cing yi mug nas smre sngags 'don to// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa nye dga' lhag</text></item>
<item><p>214a1</p><section>'dul ba</section><text>par chags pas ras yug po che las nyams pa la gzigs/ bcom ldan 'das kyis bka' stsal pa/ dge slong dag da ltar 'ba' zhig tu ma zad kyi ji ltar 'dis 'das pa'i dus na yang lhag par chags pas zas chad par byas pa de nyon cig/ dge</text></item>
<item><p>214a2</p><section>'dul ba</section><text>slong dag sngon byung ba 'bab chu'i ngos gnyis na gtsug lag khang gnyis shig yod de// gcig na ni dge 'dun gyi rnyed pa'o// cig shos na ni bsod snyoms pa rnams kyi'o// ji tsam na khyi gaN+DI'i sgra shes pa zhig yod de/ de gaN+DI'i sgra thos nas dge 'dun gyi rnyed pa yod pa'i</text></item>
<item><p>214a3</p><section>'dul ba</section><text>gtsug lag khang du song na/ de la dge slong kha cig gis lhung bzed kyi lhag ma byin pa dang des de zos nas bsod snyoms pa rnams kyi gtsug lag khang du song ste/ de yang lhung bzed kyi lhag ma zos na dga' mgur 'gro'o// ji tsam dus gzhan zhig na bsod snyoms pa rnams</text></item>
<item><p>214a4</p><section>'dul ba</section><text>la glo bur gyi rnyed pa zhig byung nas de rnams kyis sngar gaN+DI'i brdungs pa dang / khyi des gaN+DI'i sgra thos nas chu rgal bar brtsams te de dbus su phyin pa dang / dge 'dun gyi rnyed pa can gyi gtsug lag khang gi gaN+DI'i yang brdungs nas de spro ba med nas slar log par brtsams pa las de chu'i</text></item>
<item><p>214a5</p><section>'dul ba</section><text>rgyun gyis ring du khyer nas gnyis ka las nyams par gyur to// dge slong dag 'di ji snyam du sems/ de'i tshe de'i dus kyi khyi gaN+DI'i sgra shes pa gang yin pa de ni nye dga' 'di nyid yin te/ de na yang 'di lhag par chags pas gnyis ka las nyams par gyur to// da ltar yang lhag</text></item>
<item><p>214a6</p><section>'dul ba</section><text>par chags pas gnyis ka las nyams par gyur to// dge slong dag de lta bas na dge slong gis lhag par chags par mi bya'o// byed na 'gal tshabs can du 'gyur ro// // sdom la/ 'thab dang nad pa rdzogs pa dang // nub mo'i dus dang ka shi dang // shing dang</text></item>
<item><p>214a7</p><section>'dul ba</section><text>gsing ma 'dug gnas dang // cha rnams dang ni bsgo ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ 'di ltar dge slong rnams kyis dge slong 'thab krol bgyid pa/ mtshang 'dru bar bgyid pa/ rtsod par bgyid pa/ 'gyed par</text></item>
<item><p>214b1</p><section>'dul ba</section><text>bgyid pa/ rtsod pa'i gzhi bgyid pa rnams mchi zhing / de dag ngo tsha ma mchis pas tho btsam pa'i slad du bdag cag la gleng bar bgyid dran par bgyid do zhes thos na/ de rnams kyis de dag la ji ltar bsgrub par bgyi/ nye ba 'khor dge slong gnyug mar gnas pa rnams kyis</text></item>
<item><p>214b2</p><section>'dul ba</section><text>dge slong 'thab krol byed pa rnams 'ong ngo zhes thos na/ gnas mal bsko ba gsum dang / gnas mal gzung ba drug bya'o// gnas mal bsko ba gsum gang zhe na/ dgun gyi dang / dpyid kyi dang / dbyar gyi'o// gnas mal gzung ba drug gang zhe na/ gtsug</text></item>
<item><p>214b3</p><section>'dul ba</section><text>lag khang thams cad dang / gtsug lag khang gi nye 'khor thams cad dang / khang phran thams cad dang / khang phran gyi nye 'khor thams cad dang / kun dga'i ra ba thams cad dang / kun dga'i ra ba'i nye 'khor thams cad bsko bar bya'o// gal te gtsug lag khang</text></item>
<item><p>214b4</p><section>'dul ba</section><text>skos shig ces zer na 'di bskos zin no zhes brjod par bya zhing / gtsug lag khang gi nye 'khor skos shig zhe na/ 'di yang bskos zin no// khang phran skos shig ce na/ 'di yang bskos zin no// khang phran gyi nye 'khor skos shig ce na/ 'di yang bskos zin no//</text></item>
<item><p>214b5</p><section>'dul ba</section><text>kun dga'i ra ba skos shig ce na/ 'di yang bskos zin no// kun dga'i ra ba'i nye 'khor skos shig ce na/ 'di yang bskos zin no zhes brjod par bya'o// de rnams gnas med de mi gnas na gang la nyes pa skyed par 'gyur/ de nas sdo ba rnams med/ phyir rgol ba</text></item>
<item><p>214b6</p><section>'dul ba</section><text>rnams med/ mi mdza' ba rnams med nas de'i 'og tu rgan rims ji lta ba bzhin du gnas mal bsko bar bya'o// bcom ldan 'das kyis rgan rims ji lta ba bzhin du gnas mal bsko bar bya'o zhes gsungs pa dang / ji tsam na dge slong nad pa gcig cig yod pa de bas ches</text></item>
<item><p>214b7</p><section>'dul ba</section><text>rgan pa'i dge slong zhig 'ongs nas rgan rims ji lta ba bzhin du de'i gnas khang bskos te/ de ni thams cad pas gzhon pas de'i gnas khang gzhan ni ma thob bo// dge slong des de la smras pa/ tshe dang ldan pa gnas khang 'di kho bo'i yin par bskos kyis byung shig/ des</text></item>
<item><p>215a1</p><section>'dul ba</section><text>smras pa/ bdag bro 'tshal bas nam sos pa na'o// dge slong de gtum po zhig pas des phyung nas gang dgar bzhag go// ji tsam na bram ze dang khyim bdag gtsug lag khang lta bar 'dod pa lhags pa de rnams kyis dge slong de mthong nas de rnams</text></item>
<item><p>215a2</p><section>'dul ba</section><text>kyis smras pa/ 'phags pa dag ci dge slong 'di gum lags sam/ bzhin dag 'di shi ba ni ma yin no// 'o na ci'i phyir 'dir bzhag/ 'di bas ches rgan pa'i dge slong zhig 'ongs nas/ 'di'i gnas khang de de'i yin par bskos pa dang des 'di phyung</text></item>
<item><p>215a3</p><section>'dul ba</section><text>nas 'dir bzhag go// 'phags pa bdag cag khyim pa lags kyang nad pa rjes su bsrung ba'i phyir khyim nas mi 'byin na khyed cag rab tu byung la ston pa yang thugs rje can yin na/ de ji ltar nad pa phyir 'byin par byed ces de rnams smod par byed/ gzhogs 'phyas</text></item>
<item><p>215a4</p><section>'dul ba</section><text>byed/ kha zer bar byed pa'i skabs de dge slong rnams kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ dge slong dag de lta bas na dge slong nad pa la gzhi spang ba sbyin par bya'o// bcom ldan 'das kyis dge slong nad pa la</text></item>
<item><p>215a5</p><section>'dul ba</section><text>gzhi spang ba sbyin par bya'o zhes gsungs pa dang / tshe dang ldan pa nye mjal to zhes byas nas cang mi smra bar 'dug go// ji tsam na zhag drug gam bdun na gnas mal 'gyed par gyur pa na rkang pa rma byung ba ltar byas te gos kyis dkris nas 'dug pa dang / gnas khang</text></item>
<item><p>215a6</p><section>'dul ba</section><text>'gyed pa'i dge slong rnams kyis nad pa yin no snyam nas/ de'i gnas mal bskos so// de gnas mal bskos zin nas rma'i g.yogs ma bor te 'dug go// nad pa lta ba'i dge slong rnams kyis de la dris pa/ ci gnas brtan zhabs bsnyung ba sos sam/ des</text></item>
<item><p>215a7</p><section>'dul ba</section><text>smras pa/ bcom ldan 'das kyis 'du byed thams cad ni mi rtag pa'o zhes bka' ma stsal tam/ ci kho bo'i nad rtag par 'gyur ram/ de rnams kyis smras pa/ gnas brtan myur du sos par gyur pa na bar sgyu ni ma btab grang / des smras pa/ kho bo gnas khang sgo drung du</text></item>
<item><p>215b1</p><section>'dul ba</section><text>gzhag par 'dod dam ci/ dge slong don nyung ba rnams smod par byed/ gzhogs 'phyas byed/ kha zer bar byed de/ de ltar dge slong dag min bzhin du gnas khang spang ba rang gir byed pa ci'i tha tshig ces pa'i skabs de dge slong rnams kyis bcom ldan 'das la gsol pa</text></item>
<item><p>215b2</p><section>'dul ba</section><text>dang / byung ba 'di la bcom ldan 'das kyis bka' stsal pa/ dge slong dag de lta bas na sgyu 'debs pa'i nad pa la gzhi spang ba sbyin par mi bya zhing des rang gir yang mi bya'o// rang gir byed na 'gal tshabs can du 'gyur ro// // lnga tshan rnams kyi bsdus pa'i sdom ni/</text></item>
<item><p>215b3</p><section>'dul ba</section><text>mdun du bdar dang rang khrims dang // ma chags pa dang de bzhin du// snang ba skyes dang byung ba dang // bar du gcod dang de bzhin du// phyi mar byas pa ltung ba ste// bsdus pa'i sdom du bsdus pa yin// // bar sdom ni/ mdun du bya dang gzhan dang yang // nang dang</text></item>
<item><p>215b4</p><section>'dul ba</section><text>gzhan rnams dag dang ni// sems can mang po phan bya ba// lnga tshan dag ni dang po yin// bcom ldan 'das kyis lha dang mi rnams la mdo sde dang ma mo bzhag go// klu rnams la ni mdo sde'o// 'dul ba ni zab pa zab par snang ba/ mthong bar dka' ba/ khong du chud</text></item>
<item><p>215b5</p><section>'dul ba</section><text>par dka' ba/ dgongs pa mang ba/ 'jig rten gyi spyod pa dang mthun pa yin na/ dge slong rnams kyis 'dul ba zab pa nyid dang / dgongs pa mang ba nyid dang / 'jig rten gyi spyod pa dang mthun pa nyid yin pas 'don par mi spro'o// 'di ni chos nyid yin te/ sangs rgyas</text></item>
<item><p>215b6</p><section>'dul ba</section><text>bcom ldan 'das rnams ni bstan pa'i yan lag gang zhig yongs su nyams pa de'i bsngags pa lhag par brjod par mdzad pa yin pas/ de nas bcom ldan 'das kyis dge slong rnams la bka' stsal pa/ dge slong dag nga'i 'dul ba 'dzin pa'i gang zag la phan yon lnga</text></item>
<item><p>215b7</p><section>'dul ba</section><text>yod de/ lnga gang zhe na/ 'khor bzhis mdun du bdar ba yin/ gdams ngag dang rjes su bstan pa gzhan la rag ma las pa yin/ 'das pa dang ma 'ongs pa dang / da ltar byung ba'i yang dag par rdzogs pa'i sangs rgyas rnams kyi nang gi mdzod bsrung ba yin/ dge</text></item>
<item><p>216a1</p><section>'dul ba</section><text>sbyong dang bram ze gzhan rnams kyi spyi bo na 'dug pa yin/ dam pa'i chos gnas par bya ba'i phyir dang / bslab pa'i ched kyi phyir skye bo mang po la phan pa dang / skye bo mang po la bde bar zhugs pa yin no// // bar sdom ni/ bdag nyid khrims</text></item>
<item><p>216a2</p><section>'dul ba</section><text>ldan mngon par bsu// 'gyod pa dang ni bag tsha med// chos dang mthun pas byed pa ste// lnga tshan gnyis pa yin par bshad// gzhan yang 'dul ba 'dzin pa'i gang zag la phan yon lnga yod de/ lnga gang zhe na/ 'di'i rang gi tshul khrims kyi phung pos legs</text></item>
<item><p>216a3</p><section>'dul ba</section><text>par bsrung zhing legs par sbas pa yin/ 'khor bzhis mngon sum du bsu bar bya ba yin/ gang zag 'gyod pa skyes pa rnams kyi ston par gyur pa yin/ dge 'dun gyi nang na bag tsha ba med pas gnas pa yin/ chos dang mthun pas phyir rgol ba tshar gcod pa</text></item>
<item><p>216a4</p><section>'dul ba</section><text>yin no// // bar sdom ni/ ma 'dres don dang nges pa dang // bslab pa yi ni gzhi dag dang // snang ba dag ni gnyis po nyid// lnga tshan dag ni gsum pa yin// gzhan yang gang zag 'dul ba 'dzin pa la phan yon lnga yod de/ lnga gang zhe na/ don ma 'dres par sel ba</text></item>
<item><p>216a5</p><section>'dul ba</section><text>yin/ don rnam par gtan la dbab par bya ba la shin tu nges pa yin/ de'i bslab pa'i gzhi rnams legs par bzung ba yin/ sems kyi snang ba skyes pas mang du gnas pa yin/ skye bo phyi ma rnams kyi snang ba byed pa yin no// // sdom ni/ snang ba gsal ba 'od dang ni/</text></item>
<item><p>216a6</p><section>'dul ba</section><text>sems las chung dang mi stong pa'o// gzhan yang gang zag 'dul ba 'dzin pa la phan yon lnga yod de/ lnga gang zhe na/ phyogs gang na gang zag 'dul ba 'dzin pa gnas pa'i phyogs de ngas snang ba skyes pa dang / gsal ba skyes pa dang / 'od skyes par mthong / phyogs</text></item>
<item><p>216a7</p><section>'dul ba</section><text>der nga thugs khral chung ngur gnas/ phyogs de ngas bstod pa ma yin par mthong ngo // // sdom ni/ byung dang de nas bcas pa dang // rjes su bcas dang de bzhin du// bkag dang rjes su gnang ba ni// lnga tshan lnga par byas pa'o// gzhan yang gang zag 'dul ba 'dzin</text></item>
<item><p>216b1</p><section>'dul ba</section><text>pa la phan yon lnga yod de/ lnga gang zhe na/ byung ba shes/ bcas pa shes/ rjes su bcas pa shes/ bkag pa shes/ rjes su gnang ba shes pa yin no// // sdom ni/ bar chad bar chad ma yin dang // gdams ngag dang ni rjes bstan dang // slob ma'i mthu ni</text></item>
<item><p>216b2</p><section>'dul ba</section><text>yod pa ste/ lnga tshan drug pa dag tu bshad/ gzhan yang gang zag 'dul ba 'dzin pa la phan yon lnga yod de/ lnga gang zhe na/ bar du gcod pa rnams shes/ bar du gcod pa ma yin pa rnams shes/ 'doms par byed/ rjes su ston par byed/ lhan cig gnas pa dang nye gnas</text></item>
<item><p>216b3</p><section>'dul ba</section><text>rnams gnas 'char 'jug nus so// // sdom ni/ ltung ba dang ni ltung ba min// lci dang yang dang de bzhin du// so sor thar pa rgyas par yang // gdon pa dag ni lnga tshan yin// gzhan yang gang zag 'dul ba 'dzin pa la phan yon lnga yod de/ lnga gang zhe na/ ltung ba byung ba shes/ ltung</text></item>
<item><p>216b4</p><section>'dul ba</section><text>ba ma byung ba shes/ lci ba shes/ yang ba shes shing / de so sor thar pa'i mdo gdon pa la rgyas par zhugs pa yin no// bcom ldan 'das kyis 'dul ba'i bsngags pa gsungs pa dang / dge slong gnas brtan gnas brtan rnams spro ba dang bcas pas 'dul ba gdon par brtsams</text></item>
<item><p>216b5</p><section>'dul ba</section><text>so// de'i tshe tshe dang ldan pa nye ba 'khor 'dul ba'i gleng gzhi dang byung ba la mkhas pa rnams kyi mchog tu gyur nas dge slong gnas brtan gnas brtan rnams 'dul ba kun chub par byed par 'gyur ro snyam ste/ gus pas bstan par brtsams pas de lus skya bo bseng bseng</text></item>
<item><p>216b6</p><section>'dul ba</section><text>por gyur zhing ring pa dang / nyam chung ba dang / na bas nyam dmas par gyur to// sangs rgyas bcom ldan 'das rnams ni mkhyen bzhin du rmed par mdzad pa ste/ mkhyen bzhin du rmed kyi mi mkhyen par mi rmed/ dus su rmed kyi dus las yol bar mi rmed/</text></item>
<item><p>216b7</p><section>'dul ba</section><text>don dang ldan pa rmed kyi don dang mi ldan par mi rmed pa ste/ sangs rgyas bcom ldan 'das rnams ni don dang ldan pa ma yin pa rmed pa la chu lon gyis zlog par mdzad pa yin no// de la sangs rgyas bcom ldan 'das rnams don dang ldan pa rmed pa la dus mkhyen pas sangs rgyas</text></item>
<item><p>217a1</p><section>'dul ba</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo ci'i phyir dge slong nye ba 'khor lus skya bo bseng bseng por gyur zhing rid pa dang / nyam chung ba dang / na bas nyam dmas par gyur/ des gsol pa/ bcom ldan</text></item>
<item><p>217a2</p><section>'dul ba</section><text>'das kyis 'dul ba'i bsngags pa gsungs pa dge slong gnas brtan gnas brtan rnams kyis de thos nas spro ba dang bcas pas 'dul ba gdon par brtsams pa dang / tshe dang ldan pa nye ba 'khor gyis dge slong gnas brtan gnas brtan rnams 'dul ba kun chub par bgyid</text></item>
<item><p>217a3</p><section>'dul ba</section><text>par 'gyur ro zhes gus pas bstan par brtsams te/ des na de lus skya bo bseng bseng por gyur zhing rid pa dang / nyam chung ba dang / bro 'tshal bas nyam dmas par gyur lags so// byung ba 'di la bcom ldan 'das kyis bka' stsal pa/ dge slong dag ngas</text></item>
<item><p>217a4</p><section>'dul ba</section><text>lung 'bogs pa'i dge slong gi kun du spyod pa'i chos bca' bar bya ste/ lung 'bogs pa'i dge slong gis spyod lam rnam bzhir lung dbog par bya ste/ 'chag pa dang / 'greng ba dang / 'dug pa dang / nyal ba na'o// lung nod pa'i dge slong gi spyod lam rnam pa gsum</text></item>
<item><p>217a5</p><section>'dul ba</section><text>gyis lung nod par bya ste/ gal te lung 'bogs pa'i dge slong 'chag sar lung nod pa'i dge slong 'ongs la gsar bu zhig yin na des phyag byas la/ khams snyoms sam zhes dris nas lus btud de sems drang pos gus pa dang bcas pas gom pa bsri zhing lung mnod par bya'o//</text></item>
<item><p>217a6</p><section>'dul ba</section><text>ji ste ches rgan pa zhig yin na des khams snyoms sam zhes dris nas lus btud de sems drang por gus pa dang bcas pas/ gom pa bsri zhing lung mnod par bya'o// ji ste 'greng ba na 'ongs pa la gsar bu zhig yin na des phyag byas la khams snyoms sam zhes dris nas stan ches dma' ba la</text></item>
<item><p>217a7</p><section>'dul ba</section><text>tsog tsog por 'dug la sems drang pos gus pa dang bcas pas lung mnod par bya'o// ji ste rgan pa zhig yin na des khams snyoms sam zhes dris la lus btud nas sems drang pos gus pa dang bcas pas lung mnod par bya'o// 'greng ba la ji lta ba bzhin du 'dug pa dang / nyal</text></item>
<item><p>217b1</p><section>'dul ba</section><text>ba la yang sbyar bar bya'o// lung 'bogs pa'i dge slong gis shin tu goms pa dang / legs par byang ba dang / the tshom med par byas nas lung dbog par bya'o// lung nod pas kyang shin tu byang ba dang / shin tu zin pa dang / the tshom med par byas nas lung</text></item>
<item><p>217b2</p><section>'dul ba</section><text>mnod par bya'o// lung 'bogs pa'i dge slong dang / lung nod pa'i dge slong gis kun du spyod pa'i chos ji ltar bcas pa bzhin yang dag par blangs te/ 'jug par mi byed na 'gal tshabs can du 'gyur ro// drug sde'i dge slong rnams ljongs rgyu zhing dong ba na/ gtsug lag</text></item>
<item><p>217b3</p><section>'dul ba</section><text>khang zhig tu nub mo phyin nas de rnams 'grogs bshes ji lta ba bzhin du dge slong rnams kyis ngal sor bcug pa dang / de rnams kyis smras pa/ tshe dang ldan pa dag 'dug ste ci byed gnas mal sko ba bos shig/ de dag gis smras pa ci dgos/ gnas mal bskor gzhug</text></item>
<item><p>217b4</p><section>'dul ba</section><text>mod/ de rnams kyis smras pa/ gnas mal yod kyis bde bar nyol cig dang / nam nangs nas bsko'o// de rnams kyis kun nas dkris pas smras pa/ ci khyed cag ston pa bzhugs bzhin du bstan pa nub par byed dam/ gal te khyed la 'gyed pa yod na rgan rims ji lta</text></item>
<item><p>217b5</p><section>'dul ba</section><text>ba bzhin du gnas mal skos shig/ de rnams kha stobs can yin pas gnas mal sko ba bred nas gnas mal bskos pa dang / drug sde de rnams kyis rgan rims bzhin du gnas mal mnos te nyal lo// ji tsam gzhon rims kyis bar du sko ba de'i bar du nam nangs so//</text></item>
<item><p>217b6</p><section>'dul ba</section><text>drug sde rnams myur ba myur bar langs te smras pa/ tshe dang ldan pa dag gnas mal sdus shig 'dong ngo // dge slong de rnams kyis smras pa/ tshe dang ldan pa dag khyed kyi nub gcig gi phyir dge slong gi dge 'dun mtha' dag nub mo tho btsam mam/ kye ma'o khyed cag 'di nyid du 'dug shig/</text></item>
<item><p>217b7</p><section>'dul ba</section><text>de rnams kyis smras pa/ dga' bo nye dga' mnyan yod du dong ngo // 'di dag ni rlung nad can yin no zhes byas nas dong ba'i skabs de dge slong rnams kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ dge slong dag de lta bas na</text></item>
<item><p>218a1</p><section>'dul ba</section><text>nub mo gnas mal bsko bar mi bya'o// gal te nub mo lhags na 'grogs bshes ci lta ba bzhin du so sor ngal sor gzhug par bya'o// yul zhig nas dge slong mchod rten la phyag byed pa zhig mnyan yod du 'ongs na de de'i spyod yul la mi mkhas pas nang par sngar</text></item>
<item><p>218a2</p><section>'dul ba</section><text>langs te bcom ldan 'das kyi spyan sngar song ste/ bcom ldan 'das dang dge slong gnas brtan gnas brtan rnams kyi rkang pa gnyis la phyag byas nas mnyan yod du bsod snyoms la zhugs so// de bsod snyoms spyod pa na dro bab tu nye nas de nyid du ra ba zhig gi drung du 'dug nas zas kyi bya ba</text></item>
<item><p>218a3</p><section>'dul ba</section><text>byed par brtsams so// khyim bdag mgon med zas sbyin yang mchod rten la phyag 'tshal zhing lam de nas song ba las des de mthong nas smras pa/ 'phags pa kun nas mdzes pa'i bstan pa la rab tu byung ba yin na mi rigs pa mdzad dam ci/ des smras pa/ tshe dang ldan pa</text></item>
<item><p>218a4</p><section>'dul ba</section><text>dro la bab tu nye ba ma mthong ngam/ 'di la mi rigs pa ci zhig yod/ des smras pa/ khyod ci'i slad du bdag gi khyim du mi byon/ khyod kyi ming ci/ mgon med zas sbyin no// kho bos mdo sde de dang de rnams las khyim bdag mgon med zas sbyin zhes thos pa zhig yod kyi/</text></item>
<item><p>218a5</p><section>'dul ba</section><text>khyod kyang mi shes la/ khyim yang mi shes so// khyim bdag mgon med zas sbyin gyis bsams pa/ dge slong 'di ni lam ring po nas 'ongs na rgyus mi shes pa zhig yin te/ gdon mi za bar bdag kyang mi shes la/ bdag gi khyim yang mi shes kyis/ 'di lta bu la ji</text></item>
<item><p>218a6</p><section>'dul ba</section><text>ltar byas na rung ba bcom ldan 'das la zhus la/ gang yang mnyan yod nas rgyal bu rgyal byed kyi tshal gyi bar gyi bar du bsti gnas brtsig par bya'o snyam nas/ bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag byas te phyogs</text></item>
<item><p>218a7</p><section>'dul ba</section><text>gcig tu 'dug go// phyogs gcig tu 'dug nas khyim bdag mgon med zas sbyin gyis bcom ldan 'das la 'di skad ces gsol to// dge slong glo bur ba spyod yul ma 'tshal ba zhig bsod snyoms spyod pa na dro yol du nye nas ra ba zhig gi drung du g.yar zas kyi bgyi ba</text></item>
<item><p>218b1</p><section>'dul ba</section><text>bgyid de/ ma dad pa rnams yan lag 'dis 'phags pa rnams la smod par 'gyur ro// gal te bcom ldan 'das kyis gnang na bdag gis gang yang mnyan yod nas rgyal bu rgyal byed kyi tshal gyi bar gyi bar du bsti gnas brtsig par bgyi ste/ gang zhig gang du drol bab</text></item>
<item><p>218b2</p><section>'dul ba</section><text>pa de der bsod snyoms longs spyod par 'gyur ro// bcom ldan 'das kyis bka' stsal pa/ khyim bdag de lta bas na rjes su gnang gis rtsigs shig/ des gang yang mnyan yod nas rgyal byed kyi tshal gyi bar gyi bar du bsti gnas dag brtsigs nas dge slong gang zhig</text></item>
<item><p>218b3</p><section>'dul ba</section><text>gang du dro bab pa de der zas kyi bya ba byed do// dge slong gzhan dag chus phongs par gyur nas khyim bdag mgon med zas sbyin gyis der khron pa brkos nas tsha ba gsum dang 'bras bu gsum gyis shing rta bkang ste btab pas chu de ro phun sum tshogs par gyur to zhes 'jig rten thams cad</text></item>
<item><p>218b4</p><section>'dul ba</section><text>du grags pa skye bo'i tshogs kyis thos nas lhags pa/ dge slong rnams kyis bgags pa dang / mnyan yod na gnas pa rnams kyis smras pa/ 'phags pa khyed cag la bdag cag gis yo byad thams cad kyis bsnyen bkur bgyis na/ chab 'jig rten thams cad kyi</text></item>
<item><p>218b5</p><section>'dul ba</section><text>thun mong khyed 'gog par mdzad dam zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ bgag par mi bya'o// bud med dge slong rnams la chu slong ba na dge slong rnams kyis ma byin nas bcom</text></item>
<item><p>218b6</p><section>'dul ba</section><text>ldan 'das kyis bka' stsal pa/ sbyin par bya'o// bcom ldan 'das kyis bud med ni kun nas zhags pa ste/ bdud kyi 'ching ba yin no zhes gsungs pas dge slong rnams bud med la chu sbyin par byed pa na chags par gyur to// ji tsam na bud med byad bzhin dang</text></item>
<item><p>218b7</p><section>'dul ba</section><text>lang tshos rgyags pa zhig dge slong gzhon nu zhig la shin tu chags pas de la chu blangs pa dang / de yang de la chags pas bcings pa'i sems kyis slar log kyang rgyun ma bcad par blugs te/ de yang de la rtog bzhin 'thungs pa la chu de glor song nas shi'o// don nyung</text></item>
<item><p>219a1</p><section>'dul ba</section><text>ba'i dge slong rnams smod par byed/ gzhogs 'phyas byed/ kha zer bar byed pa'i skabs de dge slong rnams kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ bud med gang zhig chags pas bcings</text></item>
<item><p>219a2</p><section>'dul ba</section><text>pa'i sems kyis dge slong la chu slong ba de la rang gis sbyin par mi bya'o// bud med la chu rgyun ma chad par sbyin par mi bya zhing snyim pa khong la 'thung shig ces bsgo la/ skabs skabs su bcad cing blugs par bya'o// gzhan du na 'gal tshabs can du 'gyur ro// //</text></item>
<item><p>219a3</p><section>'dul ba</section><text>'dul ba gzhi/ bam po bdun bcu bdun pa/ de'i tshe gang dag bsod snyoms kyi thog ma rgyal bu rgyal byed kyi tshal du dbul ba de rnams kyis de nyid du dbul bar brtsams pa drug sde rnams kyis thos nas de rnams bsti gnas su dong ste 'dug nas bsod snyoms kyi thog ma khyer te</text></item>
<item><p>219a4</p><section>'dul ba</section><text>'ong ba gang yin pa de la smras te/ gal te 'o thug yin na ni lhung bzed bzed par byed de/ ci ste chu thug yin na ni rdzu 'phrul chen po'i dge 'dun dang / mthu chen po'i dge 'dun la phul cig ces smra'o// de bzhin du hwags kyi bca' ba la sogs pa la sbyar bar bya ste/ don nyung ba'i</text></item>
<item><p>219a5</p><section>'dul ba</section><text>dge slong rnams smod par byed/ gzhogs 'phyas byed/ kha zer bar byed pa'i skabs de dge slong rnams kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ dge slong gis gzhan gyi rnyed pa la kha brngam mi bya'o// kha brngam byed na 'gal</text></item>
<item><p>219a6</p><section>'dul ba</section><text>tshabs can du 'gyur ro// bcom ldan 'das kyis dge slong gis gzhan gyi rnyed pa la kha brngam mi bya'o zhes gsungs pa dang / dge slong kha cig dgos pa zhig la gtsug lag khang gzhan du dong ste/ de rnams der phyin pa na dro la bab kyang 'gyod pas longs ma spyad pa'i skabs de dge slong rnams</text></item>
<item><p>219a7</p><section>'dul ba</section><text>kyis bcom ldan 'das la gsol pa dang / byung ba 'di la bcom ldan 'das kyis bka' stsal pa/ ched du bsams te 'gro bar mi bya'o// ma bsams par 'ong ba las gal te dro la bab par gyur na longs spyad par bya ste/ 'di la 'gyod par mi bya'o// phongs pa dang bcas</text></item>
<item><p>219b1</p><section>'dul ba</section><text>pa'i dus byung ba na dge slong dag gtsug lag khang gzhan du dong ba las de na dge slong de rnams longs spyod pa mthong nas yang bza' bar 'dod pa las 'gyod pas longs ma spyad pa'i skabs de dge slong rnams kyis bcom ldan 'das la gsol pa dang / byung ba 'di la bcom</text></item>
<item><p>219b2</p><section>'dul ba</section><text>ldan 'das kyis bka' stsal pa/ gtsug lag khang snga mar de rnams la de yang gal te tshad med pa zhig tu 'brim na blang bar bya'o// ji ste dge slong tshad yod par byas pa zhig yin na blang bar mi bya'o// len na 'gal tshabs can du 'gyur ro// de nas bcom ldan</text></item>
<item><p>219b3</p><section>'dul ba</section><text>'das yul ka shi'i ljongs rgyu zhing gshegs pa na ri nag po la gshegs so// de'i tshe ri nag po la dge slong 'gro mgyogs dang / nab so gnyis gnas te/ de gnyis kyis bcom ldan 'das dge slong gi dge 'dun dang thabs cig tu yul ka shi nas ljongs rgyu zhing gshegs shing 'dir gshegs</text></item>
<item><p>219b4</p><section>'dul ba</section><text>par 'gyur ro zhes thos so// thos nas kyang bsams pa/ ston pa'i spyan sngar dge slong ngo tsha med pa/ 'dzem pa med pa rnams kyis bdag cag la gleng bar byed/ dran par byed par 'gyur gyis/ ma la bdag cag gis bcom ldan 'das kyi phyir gtsug lag khang chen po</text></item>
<item><p>219b5</p><section>'dul ba</section><text>gcig ma gtogs pa dge slong rnams las brtsams te/ gnas mal bsko ba gsum dang / gnas mal gzung ba yang drug bya'o// gnas mal bsko ba gsum gang zhe na/ dgun gyi dang / dpyid kyi dang / dbyar gyi'o// gnas mal gzung ba drug gang</text></item>
<item><p>219b6</p><section>'dul ba</section><text>zhe na/ gtsug lag khang thams cad dang / gtsug lag khang gi nye 'khor thams cad dang / khang phran thams cad dang / khang phran gyi nye 'khor thams cad dang / kun dga' ra ba thams cad dang / kun dga' ra ba'i nye 'khor thams cad bsko bar bya'o// gal te</text></item>
<item><p>219b7</p><section>'dul ba</section><text>gtsug lag khang skos shig ces smras pa dang 'di bskos zin no zhes brjod par bya zhing khang phran skos shig ce na/ 'di yang bskos zin no// gtsug lag khang gi nye 'khor skos shig ce na/ 'di yang bskos zin no// khang phran gyi nye 'khor skos shig ce na/ 'di</text></item>
<item><p>220a1</p><section>'dul ba</section><text>yang bskos zin no// kun dga' ra ba skos shig ce na/ 'di yang bskos zin no// kun dga' ra ba'i nye 'khor skos shig ce na/ 'di yang bskos zin no zhes brjod par bya ste/ de rnams gnas med de mi gnas na ngo tsha med pa/ 'dzem pa med pas</text></item>
<item><p>220a2</p><section>'dul ba</section><text>bdag cag la gleng bar mi 'gyur ro snyam nas/ de gnyis kyis gnas mal bsko ba gsum dang / gnas mal gzung ba drug byas so// ji tsam na bcom ldan 'das ri nag po la gshegs pa na de gnyis kyis bcom ldan 'das kyi gtsug lag khang ni snga nas bsdogs zin to// dge slong</text></item>
<item><p>220a3</p><section>'dul ba</section><text>rnams kyis smras pa/ tshe dang ldan pa dag gnas mal dang gtsug lag khang skos shig/ de gnyis kyis smras pa/ gtsug lag khang sngar bskos zin no// khang phran skos shig/ de yang bskos zin no// gtsug lag khang gi nye 'khor skos shig/ de yang bskos zin no// khang</text></item>
<item><p>220a4</p><section>'dul ba</section><text>phran gyi nye 'khor skos shig/ de yang bskos zin no// kun dga' ra ba skos shig/ de yang bskos zin no// kun dga' ra ba'i nye 'khor skos shig/ de yang bskos zin no// gang gi phyir de gnyis kyis gnas thams cad ma bskos pa dang de nas kun dga' ra ba'i nang du sgra mthon</text></item>
<item><p>220a5</p><section>'dul ba</section><text>po dang sgra chen po byung ngo // sangs rgyas bcom ldan 'das rnams ni mkhyen bzhin du rmed par mdzad pa ste/ mkhyen bzhin du rmed kyi mi mkhyen par mi rmed/ dus su rmed kyi dus las yol bar mi rmed/ don dang ldan par rmed kyi don dang mi ldan par mi rmed pas/ sangs</text></item>
<item><p>220a6</p><section>'dul ba</section><text>rgyas bcom ldan 'das rnams don dang ldan pa ma yin pa rmed pa la chu lon gyis zlog par mdzad pa yin no// sangs rgyas bcom ldan 'das rnams don dang ldan pa rmed pa de la dus mkhyen pa yin pas sangs rgyas bcom ldan 'das kyis tshe dang ldan pa kun dga' bo la rmas</text></item>
<item><p>220a7</p><section>'dul ba</section><text>pa/ kun dga' bo kun dga' ra ba'i nang na skye bo'i tshogs chen po'i sgra mthon po dang sgra chen por grag pa 'di ci zhig yin/ des gsol pa/ dge slong 'gro mgyogs dang nab so gnyis kyis gnas mal bsko ba gsum dang gnas mal gzung ba drug bgyis nas dge</text></item>
<item><p>220b1</p><section>'dul ba</section><text>slong rnams kyis gnas mal ma thob par gyur te/ des na kun dga' ra ba'i nang na skye bo'i tshogs chen po'i sgra mthon po dang sgra chen po 'di grag lags so// bcom ldan 'das kyis bka' stsal pa/ kun dga' bo ngas 'thab krol byed pa'i dge slong rnams la dgongs</text></item>
<item><p>220b2</p><section>'dul ba</section><text>nas gnas mal bsko ba gsum dang / gnas mal gzung ba drug mdzad kyis rang bzhin du gnas pa la ni ma yin pas/ de lta bas na dge slong rnams kyis rang bzhin du gnas pa'i dge slong rnams las brtsams te gnas mal bsko ba gsum dang / gnas</text></item>
<item><p>220b3</p><section>'dul ba</section><text>mal gzung ba drug mi bya'o// byed na 'gal tshabs can du 'gyur ro// sangs rgyas bcom ldan 'das dge slong gi dge 'dun dang thabs cig tu yul ko sa la'i ljongs rgyu zhing gshegs pa na grong med pa'i dgon pa zhig tu nub mo dgongs btab bo// drug sde rnams kyis</text></item>
<item><p>220b4</p><section>'dul ba</section><text>bcom ldan 'das kyi phyir shing bzang po zhig bzhag nas shing bzang po gzhan ni rang rang gis bzung ngo // dge slong gnas brtan gnas brtan rnams kyis ni shing khong stong dag thob bo// ko sa la'i rgyal po gsal rgyal gyis thos nas dpung gi tshogs yan lag bzhi dang bcas te</text></item>
<item><p>220b5</p><section>'dul ba</section><text>bsu nas bcom ldan 'das kyi zhabs gnyis la mgo bos phyag byas nas dge slong gnas brtan gnas brtan rnams la brtags na/ ji tsam na drug sde rnams ni shing bzang po dag gi drung na gnas la/ gnas brtan gnas brtan rnams kyi ni shing khong stong rnams mthong nas/</text></item>
<item><p>220b6</p><section>'dul ba</section><text>des mjal to zhes byas nas bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas ko sa la'i rgyal po gsal rgyal gyis bcom ldan 'das la 'di skad ces</text></item>
<item><p>220b7</p><section>'dul ba</section><text>gsol to// btsun pa bdag rgyal po rgyal rigs spyi bo nas dbang bskur ba gtso bo lags te/ yul mtha' dag nas 'byung ba'i rin po che rnams las thams cad kyi mchog gi dngos po gang lags pa de ni bdag gi lags na/ lhag ma rnams las ji ltar 'tshal ba bzhin</text></item>
<item><p>221a1</p><section>'dul ba</section><text>du mchis 'brang dang / gzhon nu dang / blon po dang / khrom gyi ru pa rnams kyi lags so// bcom ldan 'das kyang bla na ma mchis pa'i chos kyi rgyal po lags/ 'phags pa kauN+Di n+ya dang / shA ri'i bu dang / maud gal gyi bu dang / 'od srung dang /</text></item>
<item><p>221a2</p><section>'dul ba</section><text>kun dga' bo dang / nam gru la sogs pa nyan thos chen po rnams ni zhugs shing khong stong rnams kyi drung na mchis la/ drug sde rnams kyi ni zhugs shing bzang ches lags kyis/ kye ma'o bcom ldan 'das thugs brtse ba nye bar bzung ste zhugs shing la yang rgan rims ji lta ba</text></item>
<item><p>221a3</p><section>'dul ba</section><text>bzhin gyi bca' ba mdzad du gsol/ bcom ldan 'das kyis ko sa la'i rgyal po gsal rgyal la cang mi gsung bas gnang ngo // de nas ko sa la'i rgyal po gsal rgyal gyis bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la</text></item>
<item><p>221a4</p><section>'dul ba</section><text>mgo bos phyag byas te stan las langs nas song ngo // byung ba 'di la bcom ldan 'das kyis bka' stsal pa/ dge slong dag de lta bas na shing rnams dang / sgang bu dang / gsing ma rnams kyang rgan rims ji lta ba bzhin du bsko bar bya'o// bcom ldan 'das kyis shing</text></item>
<item><p>221a5</p><section>'dul ba</section><text>dang / sgang bu dang / gsing ma rnams kyang rgan rims ji lta ba bzhin bsko bar bya'o zhes gsungs pa dang / dge slong rnams rang nyid sko bar byed nas bcom ldan 'das kyis bka' stsal pa/ gnas khang sko ba'i dge slong bsko bar bya'o// dge slong rnams kyis phal pa las</text></item>
<item><p>221a6</p><section>'dul ba</section><text>bskos nas/ bcom ldan 'das kyis bka' stsal pa/ chos lnga dang ldan pa'i dge slong gtsug lag khang 'ged par ma bskos pa ni bsko bar mi bya'o// bskos pa ni dbyung bar bya'o// lnga gang zhe na/ 'dun pas 'gro ba dang / zhe sdang gis 'gro ba dang / gti mug gis 'gro</text></item>
<item><p>221a7</p><section>'dul ba</section><text>ba dang / 'jigs pas 'gro ba dang / gtsug lag khang bskos pa dang ma bskos pa mi shes pa ste/ chos 'di lnga dang ldan pa ni gtsug lag khang sko bar ma bskos pa ni bsko bar mi bya'o// bskos pa ni dbyung bar bya'o// yang chos lnga dang ldan pa ni gtsug lag khang sko bar ma bskos pa ni bsko</text></item>
<item><p>221b1</p><section>'dul ba</section><text>bar bya'o// bskos pa ni dbyung bar mi bya'o// lnga gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / gtsug lag khang bskos pa dang ma bskos pa shes pa ste/ chos 'di lnga dang ldan pa</text></item>
<item><p>221b2</p><section>'dul ba</section><text>ni gtsug lag khang sko bar ma bskos pa ni bsko bar bya'o// bskos pa ni dbyung bar mi bya'o// bsko ba ni 'di ltar bya ste/ gnas mal bshams la gaN+DI brdungs la dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa</text></item>
<item><p>221b3</p><section>'dul ba</section><text>dang re zhig thog mar spro bar bya ste/ ming 'di zhes bya ba khyod dge 'dun gyi gtsug lag khang sko bar spro'am/ de gal te spro bar gyur na des spro'o zhes brjod par bya'o// de nas dge slong gcig gis gsol ba byas te las bya'o// dge 'dun btsun pa rnams gsan du gsol/</text></item>
<item><p>221b4</p><section>'dul ba</section><text>gtsug lag khang sko ba dge slong ming 'di zhes bgyi ba 'di dge 'dun gyi gtsug lag khang sko bar spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis ming 'di zhes bgyi ba 'di gtsug lag khang sko bar bsko ba mdzad</text></item>
<item><p>221b5</p><section>'dul ba</section><text>do// 'di ni gsol ba'o// las bya ba ni/ dge 'dun btsun pa rnams gsan du gsol/ gtsug lag khang bsko ba dge slong ming 'di zhes bgyi ba 'di dge 'dun gyis gtsug lag khang sko bar spro nas 'di ltar dge 'dun gyis dge slong ming 'di zhes bgyi ba 'di gtsug lag khang</text></item>
<item><p>221b6</p><section>'dul ba</section><text>sko bar bskos na/ tshe dang ldan pa gang dag dge slong ming 'di zhes bgyi ba 'di gtsug lag khang sko bar bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis bzod cing gnang nas dge 'dun gyis dge slong ming 'di zhes bgyi ba</text></item>
<item><p>221b7</p><section>'dul ba</section><text>'di gtsug lag khang sko bar bskos te/ 'di ltar cang mi gsung bas de de bzhin du 'dzin to// gtsug lag khang 'ged pa ji lta ba bzhin du zas la bsko ba dang / thug pa 'brim pa dang / bag chos 'brim pa dang / phran tshegs 'brim pa dang / snod spyad 'drub pa dang /</text></item>
<item><p>222a1</p><section>'dul ba</section><text>gos sbed pa dang / gos 'ged pa dang / dbyar gyi ras chen sbed pa dang / dbyar gyi ras chen 'ged pa dang / mngag gzhug pa dang / mdzes 'chos pa yang de bzhin te/ chos lnga dang ldan pa'i dge slong ma bskos pa ni bsko bar mi bya'o// bskos pa</text></item>
<item><p>222a2</p><section>'dul ba</section><text>ni dbyung bar bya'o// lnga gang zhe na/ 'dun pas 'gro ba dang / zhe sdang gis 'gro ba dang / gti mug gis 'gro ba dang / 'jigs pas 'gro ba dang / mdzes pa dang mi mdzes pa mi shes pa ste/ chos 'di lnga dang ldan pa'i dge slong mdzes 'chos par ma bskos pa ni bsko bar</text></item>
<item><p>222a3</p><section>'dul ba</section><text>mi bya'o// bskos pa ni dbyung bar bya'o// yang chos lnga dang ldan pa'i dge slong mdzes 'chos par ma bskos pa ni bsko bar bya'o// bskos pa ni dbyung bar mi bya'o// lnga gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba</text></item>
<item><p>222a4</p><section>'dul ba</section><text>dang / 'jigs pas mi 'gro ba dang / mdzes pa dang mi mdzes pa shes pa ste/ chos 'di lnga dang ldan pa'i dge slong mdzes 'chos pa ma bskos pa ni bsko bar bya'o// bskos pa ni dbyung bar mi bya'o// gtsug lag khang dang zas 'ged dang // thug pa 'brim dang bag chos dang //</text></item>
<item><p>222a5</p><section>'dul ba</section><text>phran tshegs snod spyad sbed pa dang // chos gos gnyis dang de bzhin du// dbyar gyi ras chen sbed pa dang // 'ged pa dang ni mngag gzhug dang // de bzhin du ni mdzes 'chos te// gang zag bcu gnyis yin par bshad// gnas mal gyi gzhi rdzogs so// // rtsod pa zhi</text></item>
<item><p>222a6</p><section>'dul ba</section><text>bar byed pa'i gzhi'i sdom la/ 'thab dang 'gyed pa'i rtsod pa dang // rtsa ba gang dang dge ba gang // 'gyed pa yin la rtsod min dang // 'gyed pa dus ni zhi ba dang // 'gyed pa mngon sum zhi ba dang // tshul shing dag ni blang ba yis// gdams ngag med pa mngon sum dang // dran dang</text></item>
<item><p>222a7</p><section>'dul ba</section><text>ma myos 'dul 'os dang // de yi ngo bo tshol gzhug dang // rtswa bkram lta bur 'os pa yis// dge 'dun dag ni mthun pa yis// de bzhin bya ba'i rtsod pa ni// nye bar zhi bar bya'o zhes// drang srong chen pos rab tu gsungs// sangs rgyas bcom ldan 'das yul ser skya'i gzhi n+ya</text></item>
<item><p>222b1</p><section>'dul ba</section><text>gro d+ha'i kun dga' ra ba na bzhugs so// gang gi tshe bcom ldan 'das kyis shAkya rnams bden pa la bkod pa de'i tshe de rnams bcom ldan 'das la blta ba'i phyir dus gsum du 'dong bar byed do// bcom ldan 'das kyis kyang de rnams la yang dang yang du chos 'chad par mdzad do// rgyal po zas</text></item>
<item><p>222b2</p><section>'dul ba</section><text>gtsang gi kun du spyod pa ni shAkya'i tshogs kyis bskor nas bcom ldan 'das la blta ba'i phyir dus gsum du 'gro bar byed do// ji tsam na dus gzhan zhig na bcom ldan 'das 'khor brgya phrag du ma'i gung la bzhugs nas sbrang ma'i sbrang rtsi dngas ma lta bu'i chos bshad pa na 'khor brgya phrag du</text></item>
<item><p>222b3</p><section>'dul ba</section><text>ma dbang po rnams mi g.yo bas bcom ldan 'das las snyan pa snyan pa'i chos nyan par byed do// rgyal po zas gtsang yang chos mnyan pa'i phyir rgyal po'i 'byor pa chen po dang / rgyal po'i mthu chen pos shAkya'i tshogs kyis bskor nas bcom ldan 'das kyi spyan sngar song ste/ des chos</text></item>
<item><p>222b4</p><section>'dul ba</section><text>mnyan nas song ngo // de nas shAkya ming chen gyis bcom ldan 'das kyi spyan snga nas chos mnyan te dad pa skyes nas rang gi khyim du song ste smras pa/ kye ma'o sangs rgyas/ kye ma'o chos/ kye ma'o dge 'dun/ sangs rgyas byung ba ni bdag 'bras bu dang bcas pa</text></item>
<item><p>222b5</p><section>'dul ba</section><text>yin no// ming chen gyi chung ma dam pas smras pa/ rje'i sras de ci lags/ des smras pa/ deng bcom ldan 'das kyis 'khor brgya phrag du ma'i mdun du 'di 'dra ba'i chos bshad pa mdzad de/ de thos pas srog chags brgya stong phrag du mas khyad par chen po rtogs</text></item>
<item><p>222b6</p><section>'dul ba</section><text>so// des smras pa/ rje'i sras sangs rgyas byung ba ni bdag 'bras bu dang bcas pa yin no zhes gsungs pa gang lags pa de mad de/ sangs rgyas byung ba ni khyed cag kho na la 'bras bu dang bcas pa lags kyi bdag cag la ni ma lags so// ci'i phyir 'di ltar bcom ldan 'das 'jig</text></item>
<item><p>222b7</p><section>'dul ba</section><text>rten du byung ba ni skyes pa rnams kyi phyir lags kyi bud med rnams kyi phyir ni ma lags so// des smras pa/ bzang mo de skad ma smra shig/ bcom ldan 'das ni sems can thams cad la phan pa dang / thugs brtse ba yin gyis song shig dang / khyod kyis kyang bcom ldan</text></item>
<item><p>223a1</p><section>'dul ba</section><text>'das kyi spyan snga nas chos thos par 'gyur ro// des smras pa/ lha shAkya'i tshogs kyis bskor nas bcom ldan 'das la blta ba'i phyir dus gsum du bzhud la/ lha'i mdun du mngon sum du bdag gis chos mnyan pa g.yar tsha lags so// 'di ltar gal te</text></item>
<item><p>223a2</p><section>'dul ba</section><text>lha snga dro bzhud na bdag gis kyang slad dro bcom ldan 'das las chos mnyan par bgyi'o// shAkya ming chen gyis bsams pa/ lha la gsol gyis 'gro'o snyam pa las yang bsams pa/ rang gi chung ma'i ched la lha la gsol ba byed mi phod kyis/ lha ni skye dgu'i bdag</text></item>
<item><p>223a3</p><section>'dul ba</section><text>mo chen mo la bkur sti mang du byed de/ de'i tshig nyan par 'gyur bas de la don 'di rig par bya'o snyam nas/ de skye dgu'i bdag mo chen mo gau ta mI gang na ba der song ste phyin nas/ skye dgu'i bdag mo chen mo gau ta mI la don de smras pa dang / des smras pa/ bka' bzhin</text></item>
<item><p>223a4</p><section>'dul ba</section><text>'tshal/ lha la gsol bar bgyi'o// de nas shAkya ming chen khyim du song nas shAkya rnams kyi chung ma rnams la smras pa dang / de nas shAkya rnams kyi chung ma dang / gzhan dag gi chung ma rnams skye dgu'i bdag mo chen mo gang na ba der song ste phyin nas/ skye dgu'i bdag</text></item>
<item><p>223a5</p><section>'dul ba</section><text>mo chen mo gau ta mI la 'di skad ces smras so// gau ta mI mkhyen par mdzod cig bdag cag gis bcom ldan 'das 'khor brgya phrag du ma'i mdun du snyan pa snyan pa'i chos sbrang ma'i sbrang rtsi dngas ma lta bu bshad pa na 'khor brgya phrag du ma'i dbang po rnams mi g.yo bas bcom</text></item>
<item><p>223a6</p><section>'dul ba</section><text>ldan 'das las snyan pa snyan pa'i chos nyan to zhes thos nas bdag cag kyang bcom ldan 'das las chos de thos par 'tshal gyis bdag cag gi phyir lha la ci nas kyang lha ni snga dro bcom ldan 'das kyi spyan sngar bzhud la/ bdag cag kyang slad dro mchi bar gsol cig/ des</text></item>
<item><p>223a7</p><section>'dul ba</section><text>smras pa/ phu nu mo dag khyed kyis sems bskyed pa legs te/ rgyal po zas gtsang la brtag gis skad cig sdod cig/ de nas skye dgu'i bdag mo chen mo gau ta mI rgyal po zas gtsang gang na ba der song ste phyin nas/ rgyal po zas gtsang la 'di skad ces smras so// lha mkhyen par</text></item>
<item><p>223b1</p><section>'dul ba</section><text>mdzod cig/ bdag gis bcom ldan 'das 'khor brgya phrag du ma'i gung la bzhugs nas snyan pa snyan pa'i chos sbrang ma'i sbrang rtsi dngas ma lta bu bshad pa na 'khor brgya phrag du ma dbang po rnams mi g.yo bas bcom ldan 'das las snyan pa snyan pa'i chos nyan to zhes thos so// shAkya'i</text></item>
<item><p>223b2</p><section>'dul ba</section><text>mchis 'brang rnams kyis kyang de skad thos nas de rnams chos nyan par 'tshal na lha ni snga dro bcom ldan 'das kyi spyan sngar gshegs pa'i rigs so// bdag gis kyang shAkya'i mchis 'brang rnams ded de bcom ldan 'das kyi spyan sngar slad dro mchi bar bgyi'o// de ci'i phyir zhe na/ snga</text></item>
<item><p>223b3</p><section>'dul ba</section><text>dro ni de rnams bsdum pa'i bgyi ba dag bgyid pas bcom ldan 'das kyi spyan sngar mchi ba'i skabs ma mchis so// rgyal po zas gtsang ma'i kun du spyod pa ni gang gi tshe skye dgu'i bdag mo chen mo gau ta mIs tshig smras pa de'i tshe/ lus kyi ba spu zing zhes byed nas langs te/</text></item>
<item><p>223b4</p><section>'dul ba</section><text>re zhig skye dgu'i bdag mo chen mo'i tshig gi lan ma byin pa de'i bar du mi 'dug pa yin pas des mgo bos btud de smras pa/ gau ta mI bka' bzhin 'tshal/ de nas skye dgu'i bdag mo chen mo gau ta mI shAkya'i chung ma lnga brgyas yongs su bskor te/ bcom ldan 'das kyi spyan sngar chos mnyan</text></item>
<item><p>223b5</p><section>'dul ba</section><text>pa'i phyir n+ya gro d+ha'i kun dga' ra bar song ngo // ji tsam na shAkya ming chen gyi chung ma yang rgyan thams cad kyis brgyan nas de dang lhan cig song ste/ gzugs dang lang tsho dang ldan zhing rgyan thams cad kyis brgyan pas 'dod chags dang ma bral ba dag chags pa skye bar zhugs pa de tshe</text></item>
<item><p>223b6</p><section>'dul ba</section><text>dang ldan pa kun dga' bos mthong nas smras pa/ sring mo re zhig khyod kyi rang bzhin gyi gzugs nyid kyang bzang mo blta na sdug pa mdzes pa yin na rgyan thams cad kyis brgyan pa lta smos kyang ci dgos/ khyod rgyan gyis brgyan pa 'dir 'ongs pa gang yin pa de ni ma legs pa zhig byas</text></item>
<item><p>223b7</p><section>'dul ba</section><text>te/ bdag nyid chen po 'di dag ni thams cad 'dod chags dang bral ba kho na yang ma yin no zhes de la de skad smras pa dang / ngo tsha ba snying la phog pas spyi bo smad nas mtha' gcig tu song ste/ rgyan rnams bkrol nas sems khong du chud cing 'dug pa las/ de'i mngag gzhug ma bu mo</text></item>
<item><p>224a1</p><section>'dul ba</section><text>bskyed ma zhes bya ba dang / de lhan cig chos mnyan pa'i phyir 'ongs pas des de la bos te smras pa/ bskyed ma song la rgyan 'di dag khyim du zhog la shog shig/ de rings par song nas des khyim du bzhag ste slar 'ongs so// de nas</text></item>
<item><p>224a2</p><section>'dul ba</section><text>skye dgu'i bdag mo chen mo gau ta mI 'khor lnga brgya dang bcom ldan 'das kyi zhabs gnyis la mgo bos phyag 'tshal nas phyogs gcig tu 'dug ste/ bcom ldan 'das kyis kyang chos bshad pa mdzad do// chos bshad pa de mdzad pa de'i tshe ji</text></item>
<item><p>224a3</p><section>'dul ba</section><text>tsam na shAkya'i bu mo zhig mgul pa na mu tig gi do shal btags pa la myur ba myur bar lta zhing lag pas nom par byed do// de nas bcom ldan 'das kyis mi rtag pa dang ldan pa'i chos bshad par brtsams so// 'on kyang de chos la mi gtod kyi</text></item>
<item><p>224a4</p><section>'dul ba</section><text>mu tig gi do shal kho na la rtog par byed do// ming chen gyi chung ma dam pas shAkya'i bu mo mgul pa na mu tig gi do shal btags pa la myur ba myur bar rtog par byed pa mthong ngo // mthong nas kyang 'di snyam du sems te/ nyon mongs 'di 'du byed rnams 'di ltar</text></item>
<item><p>224a5</p><section>'dul ba</section><text>mi rtag par bshad na mu tig gi do shal 'di la lhag par chags te myur ba myur bar brtag tu ci yod/ gal te bdag gi mu tig gi phreng ba mthong na 'di'i rgyags pa thams cad dang bral bar 'gyur ro snyam du bsams nas mngag gzhug ma'i bu mo bskyed ma la smras pa/ bskyed ma song</text></item>
<item><p>224a6</p><section>'dul ba</section><text>la kho mo'i mu tig gi do shal myur du khyer te shog shig/ de chos nyan pa de la sems bsdus pas de 'di snyam du sems te/ kyi hud 'di 'dra ba'i chos 'chad na bdag jo mos mngags pas chos kyi bar chad byung bar gyur te/ mdor na bran gyi rang bzhin du gyur pa ni re sdug snyam</text></item>
<item><p>224a7</p><section>'dul ba</section><text>du bsams nas sdug bsngal dang yid mi bde bas gdungs pas tshigs su bcad pas smras pa/ gang yang sdig pas de ring rgyal zhal blta ba dang // bde gshegs zhal nas dri med chos mnyan mi 'thob pa// bran dngos gzhan dbang sdug bsngal mang po tha chad de//</text></item>
<item><p>224b1</p><section>'dul ba</section><text>bdag gi 'tsho ba sngon byas las kyis thob pa ngan// de nas bcom ldan 'das 'di snyam du dgongs te/ bu mo bskyed ma 'di ni sngon gyi sangs rgyas rnams la lhag par bya ba byas pa yin mod kyi/ tshe chung zhig yod pas 'di 'khor ba'i btson ra nas dbyung bar bya'o</text></item>
<item><p>224b2</p><section>'dul ba</section><text>snyam du dgongs nas/ rdzu 'phrul gyis gro ga la/ dge ma skye ba byung na ni// 'jig pa yin par bsams nas su// ngas gsungs pa yi dge ba la// brtson 'grus bskyed nas mnyan par bya// zhes bris nas byin no// de nas bu mo bskyed ma dga' ba dang / mgu</text></item>
<item><p>224b3</p><section>'dul ba</section><text>ba dang / rangs pa dang / yid bde ba skyes nas tshigs su bcad pa smras bzhin sangs rgyas la dmigs pa'i sems kho nas song ba dang / las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur</text></item>
<item><p>224b4</p><section>'dul ba</section><text>ba nyid// ces bya ba yin pas tshe chung zhig yod pa'i las tshogs pa rnyed pa de ba drus ma zhig gis bsad do// de sangs rgyas la sems mngon par dad par byas te shi bas sing ga la'i gling du sing ga la'i rgyal po'i btsun mo dam pa'i mngal du skyes par gyur te/ gang gi nyi</text></item>
<item><p>224b5</p><section>'dul ba</section><text>ma la nying mtshams sbyar ba de kho na'i nyin par mu tig gi char ba bab bo// rgyal pos ltas mkhan rnams bkug ste smras pa dang / de rnams kyis smras pa/ lha 'di ni sems can zhig btsun mo'i lhums su zhugs pa de'i mthu lags so// ji tsam na mngal gyi smin par bya</text></item>
<item><p>224b6</p><section>'dul ba</section><text>ba'i phyir de sgra yid du mi 'ong ba cung zad kyang mi grag cing grang ba na grang ba'i yo byad dang / dro ba na dro ba'i yo byad dang / sman pas bstan pa'i kha zas ha cang kha ba ma yin pa dang / ha cang skyur ba ma yin pa dang / ha cang lan tshwa can ma yin pa dang / ha cang mngar ba ma yin</text></item>
<item><p>224b7</p><section>'dul ba</section><text>pa dang / ha cang rtsub pa ma yin pa dang / ha cang bska ba ma yin pa dang / kha ba dang / skyur ba dang / lan tshwa dang / mngar ba dang / rtsub pa dang / bska ba rnams spangs pa'i kha zas kyis bsnyen bkur byed cing do shal dang se mo dos lus brgyan nas lha'i bu mo dga'</text></item>
<item><p>225a1</p><section>'dul ba</section><text>tshal na rgyu ba bzhin du khri nas khri dang / khri'u nas khri'ur 'gro zhing 'og gi sa la 'babs par mi byed do// de zla ba brgyad dam dgu 'das nas bu mo gzugs bzang ba mdzes pa blta na sdug pa zhig btsas te/ gang gi nyi ma la btsas pa de nyid kyi nyin par yang</text></item>
<item><p>225a2</p><section>'dul ba</section><text>mu tig gi char bab nas rgyal pos bsams pa/ 'di ltar bu mo'i mthus mu tig gi char 'bab pa ni de nyid kyi mu tig tu 'gyur ro zhes des de nyid la byin no// de nas nyi ma bdun gsum nyi shu rtsa gcig tu de'i btsas ston rgya cher byas nas bu mo'i ming cir</text></item>
<item><p>225a3</p><section>'dul ba</section><text>gdags zhes ming 'dogs par byed do// blon po rnams kyis smras pa/ gang gi phyir 'di'i mthus mu tig gi char bab pas de bas na bu mo 'di'i ming mu tig can zhes gdags so zhes de'i ming mu tig can zhes bya bar btags te// bu mo mu tig can ma ma</text></item>
<item><p>225a4</p><section>'dul ba</section><text>brgyad la gtad de/ pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis te/ de ma ma brgyad po dag gis 'o ma dang / zho dang / mar dang / zhun mar dang / mar gyi snying</text></item>
<item><p>225a5</p><section>'dul ba</section><text>po dang / gzhan yang yo byad kyi bye brag gtso bo gtso bo dag gis sring bar byed skyed par byed cing rdzing na gnas pa'i pad ma bzhin myur du skyed par byed do// de gang gi tshe chen mor gyur pa de'i tshe rang gi rigs dang mthun pa'i spyod pa dang / gnas pas rgyal po nang mi dang bcas</text></item>
<item><p>225a6</p><section>'dul ba</section><text>pas lhag par bkur sti byed do// ji tsam dus gzhan zhig na mnyan yod kyi tshong pa rnams kyis nor bsgrub pa'i phyir rgya mtsho'i gru bo che bsgrubs te/ rgya mtsho chen por zhugs pa dang de rnams gru bo che phan phun med par rlung gi shugs kyis sing ga la'i gling du phyin to// de</text></item>
<item><p>225a7</p><section>'dul ba</section><text>nas snod rnams mkhos su phab ste/ rgyal po'i pho brang dang ha cang yang mi ring ba zhig tu 'brang btab bo// de rnams kyis mtshan mo'i thun tha ma la ched du brjod pa dang / pha rol 'gro byed dang / bden pa mthong ba dang / gnas brtan gyi tshigs su bcad</text></item>
<item><p>225b1</p><section>'dul ba</section><text>pa dang / gnas brtan ma'i tshigs su bcad pa dang / ri gnas kyi tshigs su bcad pa dang / thub pa'i tshigs su bcad pa dang / don gyi tshoms kyi mdo sde rnams rgyas par 'don pa la zhugs pa mu tig can khyim gyi nang na 'dug pas skar khung</text></item>
<item><p>225b2</p><section>'dul ba</section><text>nas thos nas/ de nas des rgyal po la smras pa/ lha yul dbus kyi tshong pa rnams mchis nas mchid snyan par len to// rgyal pos blon po dag la bsgo ba/ shes ldan dag glu mkhan rnams khug shig/ de rnams bkug pa dang mu tig can gyis smras</text></item>
<item><p>225b3</p><section>'dul ba</section><text>pa/ shes ldan dag yul dbus kyi rol mo ci 'dra ba kho mos mnyan gyis long shig/ de rnams kyis smras pa/ lha mo bdag cag ni rol mo mkhan ma lags te/ bdag cag ni mnyan yod kyi tshong pa rlung gi shugs kyis 'dir mchis pa lags</text></item>
<item><p>225b4</p><section>'dul ba</section><text>te/ bdag cag gis mtshan mo'i thun tha ma la sangs rgyas kyi gsung bton to// mu tig can gyis sangs rgyas zhes bya ba'i sgra sngon ma thos pa de thos nas snying dga' bas ba spu thams cad zing zhes byed de/ de ngo mtshar skyes nas dris pa/ sangs</text></item>
<item><p>225b5</p><section>'dul ba</section><text>rgyas zhes bya ba 'di ci yin/ de rnams kyis sangs rgyas kyi che ba'i bdag nyid rgyas par smra bar brtsams te/ lha mo shAkya rnams kyi gzhon nu gangs ri'i ngos dang nye ba/ chu bo skal ldan shing rta'i 'gram drang srong ser skya'i bsti gnas dang ha cang yang mi ring ba zhig</text></item>
<item><p>225b6</p><section>'dul ba</section><text>tu byung ste/ de bram ze mtshan mkhan rnams dang / ltas mkhan rnams kyis gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba/ chos kyi rgyal po chos dang ldan pa/ rin po che sna bdun dang ldan par 'gyur te/ de'i</text></item>
<item><p>225b7</p><section>'dul ba</section><text>rin po che sna bdun 'di lta bu dag 'byung bar 'gyur ba 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa blon po rin po che'o// de la</text></item>
<item><p>226a1</p><section>'dul ba</section><text>bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms pa stong yang tshang bar 'gyur zhing / de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med</text></item>
<item><p>226a2</p><section>'dul ba</section><text>cing mtshon gyis bda' ba med la/ chos dang mthun zhing snyoms pas legs par phab ste gnas par 'gyur ro// gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/ de bzhin gshegs pa dgra</text></item>
<item><p>226a3</p><section>'dul ba</section><text>bcom pa yang dag par rdzogs pa'i sangs rgyas zhes bya ba 'jig rten du sgra rnam par grags par 'gyur ro zhes lung bstan te/ de lta bu de ni sangs rgyas zhes bgyi ba lags so// mu tig can gyis smras pa/ gang gi tshe khyed cag yul du 'dod pa de'i tshe kho mo la sbron cig/</text></item>
<item><p>226a4</p><section>'dul ba</section><text>de rnams kyis smras pa/ lha mo bka' bzhin 'tshal/ sbran par bgyi'o// ji tsam na de rnams yul du 'dong ba'i dus la bab nas de rnams kyis mu tig can la sbran pa dang / des bcom ldan 'das la yi ge gsol pa/ lha dang lha min mi yis phyag bgyis</text></item>
<item><p>226a5</p><section>'dul ba</section><text>pa// skye dang snyun dang bsnyengs las nges byung zhing // gtso bo grags pa rgya chen rab grags pa// drang srong bdud rtsi'i cha las thugs rjes gnong // zhes gsol to// de nas yi ge de tshong pa de rnams kyis khyer nas rim gyis mnyan yod du phyin pa dang / lam gyis dub</text></item>
<item><p>226a6</p><section>'dul ba</section><text>pa ngal sos nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas mnyan yod kyi tshong pa rnams kyis bcom ldan 'das la 'di skad ces gsol to// btsun pa</text></item>
<item><p>226a7</p><section>'dul ba</section><text>sing ga la'i gling na sing ga la'i rgyal po'i bu mo des mchid yi ge gsol ba 'di lags so// bcom ldan 'das kyis mu tig can gyi 'dul ba'i dus mkhyen nas nyid kyis blangs te bklags so// bklags nas bka' stsal pa/ gang gi tshe khyed cag slar 'dong bar gyur pa de'i tshe</text></item>
<item><p>226b1</p><section>'dul ba</section><text>nga'i snyan du gsol cig/ btsun pa bka' bzhin 'tshal zhes tshong pa rnams kyis bcom ldan 'das kyi zhabs gnyis la mgo bos phyag byas te dong ngo // de nas zong bsgyur te bsgyur ba'i zong thogs nas bcom ldan 'das kyi spyan sngar song ste gsol pa/ bcom ldan 'das bdag</text></item>
<item><p>226b2</p><section>'dul ba</section><text>cag mchi na bdag cag gis mu tig can la ji skad bgyi bka' stsal par gsol/ bcom ldan 'das kyis bka' stsal pa/ shin tu legs par byi dor byas pa'i ras dang ri mo mkhan dag khug shig/ de rnams kyis ras dang ri mo mkhan dag bkug nas phul ba dang / bcom</text></item>
<item><p>226b3</p><section>'dul ba</section><text>ldan 'das kyis bka' stsal pa/ ras la de bzhin gshegs pa'i sku'i gzugs brnyan bris shig/ ri mo mkhan rnams kyis sangs rgyas kyi sku'i gzugs brnyan bri bar brtsams pa las de bzhin gshegs pa ni bsod nams brgya phrag du mas bsgrubs pa yin pas ri mo</text></item>
<item><p>226b4</p><section>'dul ba</section><text>mkhan rnams kyis bcom ldan 'das kyi sku'i gzugs brnyan bri bar ma nus nas/ bcom ldan 'das kyis bka' stsal pa/ ras ston cig dang 'od gtang ngo // de rnams kyis ras bstan pa dang bcom ldan 'das kyis 'od btang ba la ri mo mkhan rnams kyis tshon rtsi sna</text></item>
<item><p>226b5</p><section>'dul ba</section><text>tshogs kyis rgyas par byas so// de nas bcom ldan 'das kyis sku'i gzugs brnyan gyi 'og tu gsum la skyabs su 'gro ba dang / bslab pa'i gzhi lnga rnams dang / rten cing 'brel bar 'byung ba'i yan lag bcu gnyis po lugs dang mthun pa dang / lugs dang mi mthun pa dang /</text></item>
<item><p>226b6</p><section>'dul ba</section><text>'phags pa'i lam yan lag brgyad pa bris so// gong du ni tshigs su bcad pa gnyis po/ brtsam par bya zhing 'byung bar bya// sangs rgyas bstan la 'jug par bya// 'dam bu'i khyim la glang chen bzhin// 'chi bdag sde ni gzhom bar bya// gang</text></item>
<item><p>226b7</p><section>'dul ba</section><text>zhig rab tu bag yod pas// chos 'dul 'di la spyod 'gyur ba// skye ba'i 'khor ba rab spangs nas// sdug bsngal tha mar byed par 'gyur// zhes bris nas sing ga la'i rgyal po la bka' yig spring pa/ ras la ri mor bris pa ngas mu tig can</text></item>
<item><p>227a1</p><section>'dul ba</section><text>la skyes su bskur ba yin gyis/ khyod kyis de la sa phyogs yangs shing rgya che bar sing ga la'i gling na gnas pa'i skye bo'i tshogs bsdus la/ bkur sti chen pos ras 'di khrom shig/ tshong pa de rnams la bka' stsal pa/ gal te mu tig can 'di ci yin zhes 'dri na/</text></item>
<item><p>227a2</p><section>'dul ba</section><text>'di ni bcom ldan 'das de'i sku'i gzugs brnyan yin no zhes brjod par bya'o// gal te 'og ma 'di ci yin zhes 'dri na de dag ni gsum la skyabs su 'gro ba dang / bslab pa'i gzhi lnga rnams dang / lugs dang mthun pa dang lugs dang mi mthun pa'i rten cing 'brel bar 'byung bar 'gro bar</text></item>
<item><p>227a3</p><section>'dul ba</section><text>'jug pa dang ldog pa'o// 'di ni bdud rtsi rtogs pa'i 'phags pa'i lam yan lag brgyad pa yin no zhes brjod par bya'o// gal te gong ma 'di ci yin zhes 'dri na spro bar bya ba yin te/ gang zhig skyabs su 'gro ba dang bslab pa'i gzhi rnams blangs te/ lugs dang mthun pa dang lugs</text></item>
<item><p>227a4</p><section>'dul ba</section><text>dang mi mthun pa'i rten cing 'brel bar 'byung ba 'di la rtog cing brtson 'grus rtsom pa de bdud rtsi rtogs pa'i 'phags pa'i lam thob nas sdug bsngal thams cad las grol bar 'gyur ba yin no zhes brjod par bya'o// btsun pa bka' bzhin 'tshal zhes tshong pa de rnams kyis bcom</text></item>
<item><p>227a5</p><section>'dul ba</section><text>ldan 'das las mnyan nas bcom ldan 'das kyi spyan snga nas song ngo // de nas dge mtshan dang / bkra shis dang / bde legs su 'gyur ba dag byas te/ zong khyer nas sing ga la'i gling du song ste/ rim gyis sing ga la'i gling du phyin nas lam gyis dub ba ngal sos te/ rgyal po'i drung du</text></item>
<item><p>227a6</p><section>'dul ba</section><text>song nas rkang pa gnyis la gtugs te yi ge byin no// rgyal pos yi ge bklags te bklags nas grong khyer de rdo ba dang / gseg ma dang / gyo mo bsal nas tsan dan gyi chus chag chag btab/ rgyal mtshan dang ba dan bsgreng / dar gyi chun 'phyang mang po btags/ shin tu dri zhim po'i</text></item>
<item><p>227a7</p><section>'dul ba</section><text>pog por nye bar bzhag/ me tog sna tshogs bkram ste/ sing ga la'i gling na gnas pa'i skye bo'i tshogs bsogs nas/ de nas bkur sti chen po byas te grong khyer gyi dbus su rin po che sna bzhi las byas pa'i seng ge'i khri bshams te/ ras phye ba dang skye bo'i tshogs chen pos sangs rgyas</text></item>
<item><p>227b1</p><section>'dul ba</section><text>la phyag 'tshal lo// sangs rgyas la phyag 'tshal lo zhes gsang bstod de smras so// de nas rgyal po'i bu mo mu tig can dad pa drag pos gtad pa'i snying gis ba spu zing zhes byed cing mig mchi mas gang bas zhabs gnyis la gtugs te tshong pa rnams la dris pa/ shes ldan</text></item>
<item><p>227b2</p><section>'dul ba</section><text>dag 'di ci yin/ de rnams kyis smra bar brtsams pa/ 'di ni bcom ldan 'das de'i sku'i gzugs brnyan lags so// 'og ma 'di dag ci yin/ 'di ni gsum la skyabs su 'gro ba dang bslab pa'i gzhi lnga rnams dang / lugs dang mthun pa dang lugs dang mi mthun pa'i rten</text></item>
<item><p>227b3</p><section>'dul ba</section><text>cing 'brel par 'byung ba 'gro bar 'jug pa dang ldog pa'o// 'di ni bdud rtsi rtogs pa'i 'phags pa'i lam yan lag brgyad pa lags so// gong ma 'di ci yin/ spro bar bgyi ba lags te/ gang zhig skyabs su song nas bslab pa'i gzhi rnams blangs te lugs dang mthun pa</text></item>
<item><p>227b4</p><section>'dul ba</section><text>dang lugs dang mi mthun pa'i rten cing 'brel bar 'byung ba yan lag bcu gnyis pa 'di la rtog cing brtson 'grus rtsom pa de bdud rtsi rtogs pa'i lam thob nas sdug bsngal thams cad las grol bar 'gyur ba lags so// de nas mu tig can gyis rten cing 'brel bar 'byung ba yan</text></item>
<item><p>227b5</p><section>'dul ba</section><text>lag bcu gnyis pa lugs dang mthun pa dang lugs dang mi mthun pa bsam par brtsams te/ ji srid lan gsum du ma bzlas pa de'i bar du des 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ des</text></item>
<item><p>227b6</p><section>'dul ba</section><text>bden pa mthong nas tshigs su bcad pas smras pa/ ring na bzhugs pa'i sangs rgyas kyis// shes rab mig ni rnam sbyangs pas// gang la 'di 'dra'i gsos mnga' ba// sman mkhas de la phyag 'tshal lo// ring na bzhugs pa'i sangs rgyas kyis// lta ba'i ri bo drungs</text></item>
<item><p>227b7</p><section>'dul ba</section><text>phyung ste// lta ba'i zung rngu sel mdzad pa// sman mkhas de la phyag 'tshal lo// zhes tshigs su bcad pas smras nas tshong pa rnams la 'di skad ces smras so// shes ldan dag khyed cag nam 'dong ba de'i tshe kho mo la sbron cig/ de nas tshong pa rnams kyis zong rnams bsgyur te</text></item>
<item><p>228a1</p><section>'dul ba</section><text>bsgyur ba'i zong rnams khyer nas mu tig can gyi drung du song ste/ lha mo bdag cag mchi na bdag cag gis ci zhig bgyi bar bka' stsal par gsol// des smras pa/ kho mo'i tshig gis bcom ldan 'das kyi zhabs gnyis la mgo bos phyag 'tshol la gnod pa</text></item>
<item><p>228a2</p><section>'dul ba</section><text>chung ngam/ nyam nga ba nyung ngam/ 'tsho'am/ bskyod pa yang ngam/ stobs dang bde ba dang / sku nyams dang ldan nam reg par gnas sam zhes zhus la 'di skad ces/ btsun pa dge ba'i bshes gnyen gyis bgyi ba gang lags pa de bcom ldan 'das kyis mdzad de/ bdag</text></item>
<item><p>228a3</p><section>'dul ba</section><text>gis dge ba'i bshes gnyen bcom ldan 'das la brten nas sems can dmyal ba dang / dud 'gro dang / rnams las ni rkang pa phyung / lha dang mi rnams su ni bzhag/ 'khor ba las ni rgyang bsrings/ khrag dang mchi ma'i rgya mtsho ni bskams/ rus pa'i ri bo</text></item>
<item><p>228a4</p><section>'dul ba</section><text>las ni bsgral/ ngan song gi sgo ni bskum/ mtho ris thar pa'i sgo ni phye/ thog ma ma mchis pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/ btsun pa bdag ni</text></item>
<item><p>228a5</p><section>'dul ba</section><text>'phags so// mngon par 'phags so// bdag bcom ldan 'das dang chos dang dge slong gi dge 'dun la skyabs su mchi yis/ dge bsnyen du gzung du gsol/ deng slan chad ji srid 'tsho ba'i bar du srog dang yang bsdos de skyabs su mchi bar mngon par dad lags so//</text></item>
<item><p>228a6</p><section>'dul ba</section><text>zhes gsol la/ mu tig bre gsum po 'di khyer la cha gcig ni sangs rgyas la/ cha gcig ni chos la/ cha gcig ni dge 'dun la phul cig/ de nas tshong pa de rnams kyis zong dang skyes bskur ba yang khyer te dong nas rim gyis mnyan yod du phyin pa dang / lam</text></item>
<item><p>228a7</p><section>'dul ba</section><text>gyis dub pa ngal sos nas bcom ldan 'das gang na ba der song ste zhabs gnyis la gtugs nas ji skad spring ba bzhin bcom ldan 'das la gsol nas 'di skad ces kyang gsol to// btsun pa skyes su phul ba'i mu tig bre gsum po 'di lags te/ mu tig cha gcig</text></item>
<item><p>228b1</p><section>'dul ba</section><text>ni sangs rgyas la/ cha gcig ni chos la/ cha gcig ni dge 'dun la phul lags so// tshe dang ldan pa kun dga' bos bcom ldan 'das la zhus pa/ btsun pa skyes 'di gang nas mchis/ bcom ldan 'das kyis bka' stsal pa/ kun dga' bo khyod kyis shAkya ming</text></item>
<item><p>228b2</p><section>'dul ba</section><text>chen gyi mngag gzhug ma bskyed ma zhes bya ba nga las chos mnyan nas song ba las/ lam kar ba drus mas bsad pa mthong ngam/ btsun pa mthong lags so// des nga la sems dang ba bskyed de shi bas sing ga la'i rgyal po'i bu mo mu tig can zhes bya bar gyur te/ bden pa</text></item>
<item><p>228b3</p><section>'dul ba</section><text>mthong nas des skyes bskur ba 'di yin no// 'di las sangs rgyas kyi skal ba gang yin pa des dri gtsang khang gi zhal zhal byos shig/ chos kyi gang yin pa de ni chos 'dzin pa'i gang zag rnams la'o// dge 'dun gyi gang yin pa de ni dge 'dun gyis mnyam par bgos shig/</text></item>
<item><p>228b4</p><section>'dul ba</section><text>dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa mu tig can gyis las ci zhig bgyis na des na bran mor gyur lags/ las ci zhig bgyis na des rgyal po phyug po'i rigs su skyes shing bden pa mthong bar bgyis</text></item>
<item><p>228b5</p><section>'dul ba</section><text>lags/ bcom ldan 'das kyis bka' stsal pa/ dge slong dag mu tig can 'di nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa gdon mi za bar 'byung bar 'gyur ba'i las dag byas shing bsags pas mu tig can 'di nyid kyis</text></item>
<item><p>228b6</p><section>'dul ba</section><text>las byas shing bsags pa dag gzhan su zhig gis so sor myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi</text></item>
<item><p>228b7</p><section>'dul ba</section><text>'gyur gyi/ 'di ltar las dge ba dang mi dge ba dag byas shing bsags pa dag ni zin pa'i phung po dang / khams dang / skye mched rnams la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can</text></item>
<item><p>229a1</p><section>'dul ba</section><text>rnams la ni// 'bras bu dag tu 'gyur ba nyid// dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na 'jig rten du ston pa rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i</text></item>
<item><p>229a2</p><section>'dul ba</section><text>kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung nas/ des sangs rgyas kyi mdzad pa mtha' dag mdzad nas bud shing zad pa'i me bzhin du bA rA Na sIr phung po lhag ma med pa'i mya ngan las 'das pa'i dbyings</text></item>
<item><p>229a3</p><section>'dul ba</section><text>su yongs su mya ngan las 'das pa dang / rgyal po kr-i kIs de'i sku dri zhim po'i shing thams cad kyis spungs te/ spungs nas bkur sti chen pos bsregs te me de 'o mas bsad nas sku gdung de rnams gser gyi bum par blugs te/ lam po che'i bzhi mdor rin po che sna bzhi</text></item>
<item><p>229a4</p><section>'dul ba</section><text>las byung ba'i mchod rten kho ra khor yug tu dpag tshad gcig yod la/ 'phang du dpag tshad phyed pa zhig brtsigs nas dus mchod chen po btsugs so// bA rA Na sI na tshong dpon phyug pa nor mang ba/ longs spyod che ba/ yongs su gzung ba yangs shing rgya che ba/ rnam</text></item>
<item><p>229a5</p><section>'dul ba</section><text>thos kyi bu'i nor dang ldan pa/ rnam thos kyi bu la nor gyis 'gran pa zhig yod pa des/ rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur</text></item>
<item><p>229a6</p><section>'dul ba</section><text>spyod par byed kyang de la bu pho yang med bu mo yang med nas/ de lag pa 'gram pa la gtad nas bdag gi khyim du nor phal po che bsags kyang bdag la bu pho yang med bu mo yang med pas bdag shi nas bdog pa thams cad bu med do zhes byas te rgyal pos dbang byas par</text></item>
<item><p>229a7</p><section>'dul ba</section><text>'gyur ro snyam nas sems khong du chud cing 'dug pa de la dge sbyong dang bram ze dang / grogs po dang mdza' bshes dang / nye du dang / ltas mkhan rnams kyis smras pa/ lha mnyes par byos shig dang khyod la bu yod par 'gyur ro// de bu med de bu mngon par</text></item>
<item><p>229b1</p><section>'dul ba</section><text>'dod pas zhi ba dang / chu lha dang / lus ngan dang / brgya byin dang / tshangs pa la sogs pa gzhan yang lha khyad par can rnams la gsol ba 'debs pa 'di lta ste/ kun dga' ra ba'i lha dang / nags tshal gyi lha dang / bzhi mdo'i lha dang / sum mdo'i lha dang /</text></item>
<item><p>229b2</p><section>'dul ba</section><text>gtor ma len pa'i lha dang / lhan cig skyes pa'i lha dang / chos mthun pa pa dang / rtag tu rjes su 'brang ba'i lha la yang gsol ba 'debs so// 'di ltar gsol ba 'debs pa'i rgyus bu pho dang bu mo skye bar 'gyur ro zhes 'jig rten na de skad du grags pa yod de/ de yang de</text></item>
<item><p>229b3</p><section>'dul ba</section><text>lta ma yin te/ gal te de ltar 'gyur na ni re re yang dper na 'khor los sgyur ba'i rgyal po bzhin du bu stong yod par 'gyur ro// 'on kyang gnas gsum mngon du gyur pa las bu pho dang bu mo skye bar 'gyur te/ gnas gsum gang zhe na pha dang ma gnyis chags par gyur cing lhan</text></item>
<item><p>229b4</p><section>'dul ba</section><text>cig 'dus pa dang / ma mngal rung bar gyur cing zla mtshan dang ldan pa dang / dri za nye bar gnas par gyur pa ste/ gnas de gsum mngon du gyur pa las bu pho dang bu mo skye bar 'gyur ba yin na des bu yod pa'i las ma byas pas des na de la bu pho dang bu mo med do// ji tsam na</text></item>
<item><p>229b5</p><section>'dul ba</section><text>de nad kyis thebs nas de rtsa ba dang / sdong bu dang / lo ma dang / me tog dang / 'bras bu'i sman rnams kyis bsnyen bkur byas kyang de'i nad zhi bar ma gyur to// de nas de'i chung mas bsams pa/ bdag gi khyim na nor phal mo che bsags pa ni bdag la bu pho yang</text></item>
<item><p>229b6</p><section>'dul ba</section><text>med bu mo yang med la/ bdag gi khyim thab 'di ni 'chi bar 'gyur gyis/ da ni gal te 'jig rten pha rol gyi lam rgyags ma blangs na nor zas 'di thams cad bdag la bu med do zhes byas nas rgyal pos dbang byas par 'gyur ro snyam nas/ de'i mu tig gi do shal brgya</text></item>
<item><p>229b7</p><section>'dul ba</section><text>stong ri ba mgul na thogs pa des yang dag par rdzogs pa'i sangs rgyas 'od srung gi mchod rten de la dri dang byug pas byugs nas mchod pa byas te btags nas dad pa drag pos drung du gtugs te smon lam btab pa/ sbyin pa'i chos yongs su btang ba dang sems bskyed</text></item>
<item><p>230a1</p><section>'dul ba</section><text>pa'i dge ba'i rtsa ba 'dis bdag phyug po'i rigs su skyes shing yon tan 'di lta bu yang thob cing ston pa 'di lta bu mnyes par byed kyi/ mi mnyes par ma gyur cig ces byas so// dge slong dag ji snyam du sems/ de'i tshe de'i dus kyi tshong dpon gyi chung ma gang</text></item>
<item><p>230a2</p><section>'dul ba</section><text>yin pa de ni mu tig can 'di nyid yin te/ 'dis yang dag par rdzogs pa'i sangs rgyas 'od srung gi mchod rten la bya ba byas nas/ smon lam btab pa gang yin pa de'i las kyi rnam par smin pas phyug po'i rigs su skyes shing btsas pa na mu tig gi char bab bo// nga'i bstan</text></item>
<item><p>230a3</p><section>'dul ba</section><text>pa la yang dad pa bskyed pas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so// gzhan yang tshong dpon nor mang du bsags pa de'i chung mar gyur ba na de na 'dis dbang phyug gi grags pas rgyags</text></item>
<item><p>230a4</p><section>'dul ba</section><text>nas spyod yul na gnas pa'i 'jig rten thams cad la tshig tu bran mo'i bu zhes smras pas/ de'i las kyi rnam par smin pas tshe rabs mang por bran mor gyur to// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin zhing / gcig</text></item>
<item><p>230a5</p><section>'dul ba</section><text>tu dkar ba rnams kyi ni gcig tu dkar la/ 'dren ma rnams kyi ni 'dren ma yin no// de bas na dge slong dag gcig tu gnag pa'i las rnams dang / 'dren ma rnams ni spangs la/ gcig tu dkar ba'i las kho na la brtsal bar bya ste/ dge slong dag khyed kyis de lta bu la bslab par</text></item>
<item><p>230a6</p><section>'dul ba</section><text>bya'o// bcom ldan 'das kyis chos kyi cha gang yin pa de ni chos smra ba'i gang zag rnams kyi yin no zhes gsungs pa dang / de nas mdo sde 'dzin pa rnams kyis smras pa/ kho bo cag ni bcom ldan 'das kyi mdo sde mtha' dag 'dzin pas/ kho bo cag chos 'dzin pa yin pas rnyed pa 'di</text></item>
<item><p>230a7</p><section>'dul ba</section><text>ni kho bo cag dbang ngo // 'dul ba 'dzin pa rnams kyis smras pa/ kho bo cag ni bcom ldan 'das kyi nang gi mdzod srung zhing kho bo cag 'dul ba mtha' dag 'dzin pas/ kho bo cag chos 'dzin pa yin pas rnyed pa 'di ni kho bo cag dbang ngo // ma mo 'dzin pa rnams kyis smras pa/</text></item>
<item><p>230b1</p><section>'dul ba</section><text>kho bo cag ni mdo sde dang 'dul ba'i rang gi mtshan nyid dang spyi'i mtshan nyid 'dzin pas/ kho bo cag chos 'dzin pa yin pas rnyed pa 'di ni kho bo cag dbang ngo zhes de na mdo sde 'dzin pa dang / 'dul ba 'dzin pa dang / ma mo 'dzin pa rnams 'thab pa dang / mtshang 'dru ba dang / 'thab</text></item>
<item><p>230b2</p><section>'dul ba</section><text>mo dang / 'gyed pa byung bar gyur to// de nas bcom ldan 'das kyis dge slong rnams la bka' stsal pa/ dge slong dag ma 'thab shig/ mtshang ma 'dru zhig/ 'thab mo ma byed cig/ ma 'gyed cig/ dge slong dag bzhi po 'di dag ni rtsod pa yin te/ bzhi gang zhe na/</text></item>
<item><p>230b3</p><section>'dul ba</section><text>'gyed pa'i rtsod pa dang / gdams ngag med pa'i rtsod pa dang / ltung ba'i rtsod pa dang / bya ba'i rtsod pa'o// 'gyed pa'i rtsod pa gang zhe na/ dge 'dun sna tshogs su smra ba/ 'gal bar smra ba/ rigs mi 'phrod par smra ba/ mi mthun pa kun tu mi dga' ba/ rgyud</text></item>
<item><p>230b4</p><section>'dul ba</section><text>gcig tu ma gyur pa gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa 'di ni 'gyed pa'i rtsod pa zhes bya'o// gdams ngag med pa'i rtsod pa gang zhe na/ dge 'dun gyi gdams ngag mi len pa dang / gdams ngag</text></item>
<item><p>230b5</p><section>'dul ba</section><text>mi sbyin pa dang / gdams ngag gzhag pa gang yin pa de las brten nas 'thab pa dang / mtshang 'dru ba dang / 'thab mo dang / 'gyed pa gang yin pa 'di ni gdams ngag med pa'i rtsod pa zhes bya'o// ltung ba'i rtsod pa gang zhe na/ ltung ba lnga ni ltung ba'i phung po lnga</text></item>
<item><p>230b6</p><section>'dul ba</section><text>zhes bya ste/ lnga gang zhe na/ phas pham pa dang / dge 'dun lhag ma dang / ltung byed dang / so sor bshags par bya ba dang / nyes byas gang yin pa de las brten nas 'thab pa dang / mtshang 'dru ba dang / 'thab mo dang / 'gyed pa gang yin pa 'di ni ltung ba'i</text></item>
<item><p>230b7</p><section>'dul ba</section><text>rtsod pa zhes bya'o// bya ba'i rtsod pa gang zhe na/ dge 'dun gyi bya ba gsol ba dang / gsol ba dang gnyis dang / gsol ba dang bzhi'i las gang yin pa de las brten nas 'thab pa dang / mtshang 'dru ba dang / 'thab mo dang / 'gyed pa gang yin pa 'di ni bya ba'i</text></item>
<item><p>231a1</p><section>'dul ba</section><text>rtsod pa zhes bya'o// dge slong dag 'gyed pa'i rtsod pa ni ci zhig gi rtsa ba can yin zhing 'gyed pa'i rtsod pa'i rtsa ba ni ci yin zhe na/ 'gyed pa'i rtsa ba drug dang / 'gyed par byed pa'i gzhi bcu bzhi ste/ 'gyed pa'i rtsa ba drug gang zhe na/ 'di ltar 'di na la la</text></item>
<item><p>231a2</p><section>'dul ba</section><text>khro ba yin zhing khon du 'dzin pa yin te khro zhing khon du 'dzin pa gang yin pa de ni ston pa la bkur sti mi byed/ bla mar mi byed/ ri mor mi byed/ mchod par mi byed do// ston pa la bkur sti ma byas/ bla mar ma byas/ ri mor ma byas/ mchod par ma byas pas chos mi mthong ngo //</text></item>
<item><p>231a3</p><section>'dul ba</section><text>chos ma mthong bas dge sbyong gi tshul la mi lta'o// dge sbyong gi tshul la mi lta na dge 'dun la 'di lta bu'i 'thab pa dang / mtshang 'dru ba dang / 'thab mo dang / 'gyed pa 'byin par byed do// 'thab pa dang / mtshang 'dru ba dang / 'thab mo dang / 'gyed pa gang yin pa de ni skye bo</text></item>
<item><p>231a4</p><section>'dul ba</section><text>mang po la phan pa ma yin pa dang / skye bo mang po la gnod pa dang / skye bo mang po sdug bsngal ba dang / lha dang mi rnams la mi phan pa dang / gnod pa dang / sdug bsngal bar byed pa yin no// dge slong dag gal te khyed kyis 'gyed pa'i rtsa ba de lta bu nang gi'am phyi rol gyi yang</text></item>
<item><p>231a5</p><section>'dul ba</section><text>rung ma spangs par yang dag par mthong na/ de la khyed cag lhan cig mthun zhing kun du dga' ba dang / 'gyed pa med pas 'dun pa drag po dang / brtson 'grus dang / 'bad pa dang / spro ba dang / sgrim pa dang / mi bzlog pa'i dran pa dang / shes bzhin gyis ji tsam</text></item>
<item><p>231a6</p><section>'dul ba</section><text>'gyed pa'i rtsa ba byung ba de nyid spangs kyi bar du brtson par bya'o// de ltar na khyed kyis 'gyed pa'i rtsa ba de yang spongs par 'gyur ro// dge slong dag gal te khyed kyis 'gyed pa'i rtsa ba de lta bu nang gi yang rung / phyi'i yang rung legs par spangs par yang dag par mthong na/ de</text></item>
<item><p>231a7</p><section>'dul ba</section><text>la khyed cag lhan cig mthun zhing kun du dga' ba dang / 'gyed pa med pas 'dun pa drag po dang / brtson 'grus dang / 'bad pa dang / spro ba dang / sgrim pa dang / mi bzlog pa'i dran pa dang / shes bzhin gyis ji nas kyang rtsod pa'i rtsa ba spangs pa de nyid phyis kyang mi</text></item>
<item><p>231b1</p><section>'dul ba</section><text>'byung bar brtson par bya ste/ de ltar na khyed kyis 'gyed pa'i rtsa ba de dag yang dag par legs par bsal bas phyis skye bar mi 'gyur ro// // 'dul ba gzhi/ bam po bdun bcu brgyad pa/ khro zhing khon du 'dzin pa ji lta ba bzhin du 'chab cing 'tshig pa dang /</text></item>
<item><p>231b2</p><section>'dul ba</section><text>phrag dog byed cing ser sna can dang / g.yo byed cing sgyu can dang / ngo tsha med cing khrel med pa yang de dang 'dra'o// gzhan yang 'di na la la rang gi lta ba mchog tu 'dzin pa yin zhing 'chal ba 'dzin pa dang / smras pa la dang na then byed pa yin te/ rang gi lta ba mchog tu 'dzin pa/</text></item>
<item><p>231b3</p><section>'dul ba</section><text>'chal pa 'dzin pa/ smras pa la dang na then byed pa gang yin pa de ni ston pa la bkur sti mi byed/ bla mar mi byed/ ri mor mi byed/ mchod par mi byed do// de ston pa la bkur sti ma byas/ bla mar ma byas/ ri mor ma byas/ mchod par ma byas pas chos mi mthong ngo // chos ma mthong bas</text></item>
<item><p>231b4</p><section>'dul ba</section><text>dge sbyong gi tshul la mi lta'o// dge sbyong gi tshul la mi lta na dge 'dun la de lta bu'i 'thab pa dang / mtshang 'dru ba dang / 'thab mo dang / 'gyed pa dag 'byin par 'gyur ro// 'thab pa dang / mtshang 'dru ba dang / 'thab mo dang / 'gyed pa gang yin pa de ni skye bo mang po la</text></item>
<item><p>231b5</p><section>'dul ba</section><text>phan pa ma yin pa dang / skye bo mang po la gnod pa dang / skye bo mang po la sdug bsngal ba dang / lha dang mi rnams la mi phan pa dang / gnod pa dang / sdug bsngal bar byed pa yin no// dge slong dag gal te khyed kyis 'gyed pa'i rtsa ba de lta bu nang gi yang rung phyi'i yang rung ma spangs</text></item>
<item><p>231b6</p><section>'dul ba</section><text>par yang dag par mthong na/ de la khyed cag lhan cig mthun zhing kun du dga' ba dang / 'gyed pa med pas 'dun pa drag po dang / brtson 'grus dang / 'bad pa dang / spro ba dang / sgrim pa dang / mi bzlog pa'i dran pa dang / shes bzhin gyis ji tsam 'gyed pa'i rtsa ba byung</text></item>
<item><p>231b7</p><section>'dul ba</section><text>ba de nyid spongs pa'i bar du brtson par bya ste/ de ltar na khyed kyis 'gyed pa'i rtsa ba de spongs par 'gyur ro// dge slong dag gal te khyed kyis 'gyed pa'i rtsa ba de lta bu nang gi yang rung / phyi'i yang rung / legs par spangs par yang dag par mthong na/ de la khyed cag lhan cig</text></item>
<item><p>232a1</p><section>'dul ba</section><text>mthun zhing kun du dga' ba dang 'gyed pa med pas 'dun pa drag po dang / brtson 'grus dang / 'bad pa dang / spro ba dang / sgrim pa dang / mi bzlog pa'i dran pa dang / shes bzhin gyis ci nas kyang 'gyed pa'i rtsa ba spangs pa de nyid phyis kyang mi 'byung bar brtson par bya ste/</text></item>
<item><p>232a2</p><section>'dul ba</section><text>de ltar na khyed kyis 'gyed pa'i rtsa ba de yang dag par legs par bsal bas/ phyis skye bar mi 'gyur ro// 'di dag ni 'gyed pa'i rtsa ba drug ces bya'o// 'gyed par byed pa'i gzhi bcu bzhi gang zhe na/ 'di lta ste/ chos so zhe'am/ chos ma yin no zhe'am/ 'dul ba'o zhe'am/</text></item>
<item><p>232a3</p><section>'dul ba</section><text>'dul ba ma yin no zhe'am/ ltung ba'o zhe'am ltung ba ma yin no zhe'am/ lci ba'am/ yang ba'am/ lhag ma dang bcas pa'am/ lhag ma med pa'am/ bshags par bya ba'am/ bsdam par bya ba'am/ nyes par bshad par gtogs pa'am/ legs par bshad</text></item>
<item><p>232a4</p><section>'dul ba</section><text>par gtogs pa ste/ 'di dag ni 'gyed par byed pa'i gzhi bcu bzhi zhes bya'o// dge slong dag 'gyed pa'i rtsod pa ni de'i rtsa ba yin zhing 'gyed pa'i rtsod pa'i rtsa ba ni de yin no// dge slong dag gdams ngag med pa'i rtsod pa ni ci zhig gi rtsa ba can yin zhing gdams ngag med</text></item>
<item><p>232a5</p><section>'dul ba</section><text>pa'i rtsod pa'i rtsa ba ni ci yin zhe na/ dge 'dun gdams ngag mi len pa dang / gdams ngag mi sbyin pa dang / gdams ngag gzhag pa gang yin pa de la brten nas 'thab pa dang / mtshang 'dru ba dang / 'thab mo dang / 'gyed pa gang yin pa ste/ dge slong dag</text></item>
<item><p>232a6</p><section>'dul ba</section><text>gdams ngag med pa'i rtsod pa ni de'i rtsa ba can yin zhing gdams ngag med pa'i rtsod pa'i rtsa ba ni de yin no// dge slong dag ltung ba'i rtsod pa ni ci zhig gi rtsa ba can yin zhing ltung ba'i rtsod pa'i rtsa ba ni ci yin zhe na/ ltung ba'i ris lnga ni ltung ba'i ris dang ltung ba'i phung po zhes bya</text></item>
<item><p>232a7</p><section>'dul ba</section><text>ste/ lnga gang zhe na/ phas pham pa dang / dge 'dun lhag ma dang / ltung byed dang / so sor bshags par bya ba dang / nyes byas so// gzhan yang lus kyi ltung ba yin gyi ngag gi ma yin sems kyi ma yin pa yang yod/ ngag gi yin gyi lus kyi ma yin sems kyi</text></item>
<item><p>232b1</p><section>'dul ba</section><text>ma yin pa yang yod/ lus kyi dang sems kyi yin gyi ngag gi ma yin pa yang yod/ lus dang ngag dang sems kyi yin pa yang yod do// lus kyi ltung ba yin gyi ngag gi ma yin/ sems kyi ma yin pa gang zhe na/ 'di lta ste/ dge slong khyim pa'am/</text></item>
<item><p>232b2</p><section>'dul ba</section><text>bsnyen par ma rdzogs pa phyir ma byung bar khyim pa'am/ bsnyen par ma rdzogs pa phyir byung ngo snyam nas nyal bar byed pa na/ de gnyid log pa dang / bud med nyal ba'am/ gnyid log nas khri stan chen po'i steng du bzhag pa ste/ 'di ni lus kyi ltung</text></item>
<item><p>232b3</p><section>'dul ba</section><text>ba yin gyi ngag gi ma yin sems kyi ma yin no// ngag gi ltung ba yin gyi lus kyi ma yin/ sems kyi ma yin pa gang zhe na/ 'di lta ste/ dge slong bud med la chos tshig lnga 'chad pa las ched du ma bsams par tshig drug tu thal ba'am/ tshig drug 'chad pa na</text></item>
<item><p>232b4</p><section>'dul ba</section><text>tshig bdun du thal ba ste/ 'di ni ngag gi ltung ba yin gyi lus kyi ma yin sems kyi ma yin no// lus dang sems kyi ltung ba yin gyi ngag gi ma yin pa gang zhe na/ 'di lta ste dge slong gis ched du bsams te dud 'gro'i skye gnas su song ba'i srog chags srog dang phral nas 'di skad ces</text></item>
<item><p>232b5</p><section>'dul ba</section><text>ji ltar bdag gis bsad pa de bzhin du srog chags srog dang dbral bar bya ste/ de ltar bsad pa ni legs par bsad pa yin no zhes mi smra zhing ma byin par len pa dang / 'dod pas log par g.yem pa dang / myos par 'gyur ba 'thung la 'di skad ces ji ltar bdag gis</text></item>
<item><p>232b6</p><section>'dul ba</section><text>'thungs pa de bzhin du myos par 'gyur ba btung bar bya ste/ de ltar 'thungs pa ni legs par 'thungs pa yin no zhes mi smra ba ste/ 'di ni lus dang sems kyi ltung ba yin gyi ngag gi ma yin no// lus dang ngag dang sems kyi ltung ba yin pa gang zhe na/ 'di lta ste dge</text></item>
<item><p>232b7</p><section>'dul ba</section><text>slong gis ched du bsams te dud 'gro'i skye gnas su song ba'i srog chags srog dang phral la 'di skad ces ji ltar bdag gis bsad pa de bzhin du srog chags srog dang dbral bar bya ste/ de ltar bsad pa ni legs par bsad pa yin no zhes smra zhing ma byin par len pa</text></item>
<item><p>233a1</p><section>'dul ba</section><text>dang / 'dod pas log par g.yem pa dang / myos par 'gyur ba'i chang 'thung la 'di skad ces ji ltar bdag gis 'thungs pa de bzhin du myos par 'gyur ba btung bar bya ste/ de ltar myos par 'gyur ba 'thungs pa ni legs par 'thungs pa yin no zhes smra ba</text></item>
<item><p>233a2</p><section>'dul ba</section><text>ste/ 'di ni lus dang ngag dang sems kyi ltung ba yin te/ dge slong dag ltung ba'i rtsod pa ni de'i rtsa ba can yin zhing ltung ba'i rtsod pa'i rtsa ba ni de yin no// dge slong dag bya ba'i rtsod pa ni ci zhig gi rtsa ba can yin zhing bya ba'i rtsod pa'i rtsa ba ni ci yin zhe na/ dge 'dun gyi bya ba gang</text></item>
<item><p>233a3</p><section>'dul ba</section><text>yin pa gsol pa dang gsol ba dang gnyis dang / gsol ba dang bzhi'i las gang yin pa ste/ dge slong dag bya ba'i rtsod pa ni de'i rtsa ba can yin zhing bya ba'i rtsod pa'i rtsa ba ni de yin no// dge slong dag 'gyed pa'i rtsod pa ni dge ba zhes brjod par bya/ mi dge ba zhes</text></item>
<item><p>233a4</p><section>'dul ba</section><text>brjod par bya/ lung du ma bstan pa zhes brjod par bya ste/ dge ba gang zhe na/ dge 'dun don sgrub cing don sems la/ dge ba'i don sgrub cing dge ba sems pa'i don sna tshogs su smra ba/ 'gal bar smra ba/ rigs mi mthun par smra ba gang yin pa de las brten te 'thab</text></item>
<item><p>233a5</p><section>'dul ba</section><text>pa dang / mtshang 'dru ba dang / 'thab mo dang / 'gyed pa gang yin pa 'di ni dge ba yin no// mi dge ba gang zhe na/ dge 'dun don mi sgrub cing don mi sems la/ dge ba'i don mi sgrub cing dge ba mi sems pa'i don sna tshogs su smra ba/ 'gal bar smra ba/ rigs</text></item>
<item><p>233a6</p><section>'dul ba</section><text>mi 'thun par smra ba gang yin pa de las brten nas 'thab pa dang / mtshang 'dru ba dang / 'thab mo dang / 'gyed pa gang yin pa de ni mi dge ba yin no// lung du ma bstan pa gang zhe na/ dge 'dun don sgrub pa yang ma yin/ don ma yin pa sgrub pa yang ma yin zhing don sems</text></item>
<item><p>233a7</p><section>'dul ba</section><text>pa yang ma yin/ don ma yin pa sems pa yang ma yin la/ dge ba'i don sgrub pa yang ma yin/ mi dge ba'i don sgrub pa yang ma yin zhing dge ba sems pa yang ma yin/ mi dge ba sems pa yang ma yin pa'i sna tshogs su smra ba/ 'gal bar smra ba/ rigs mi</text></item>
<item><p>233b1</p><section>'dul ba</section><text>mthun par smra ba gang yin pa de las brten nas 'thab pa dang / mtshang 'dru ba dang / 'thab mo dang / 'gyed pa gang yin pa 'di ni lung du ma bstan pa yin no// gdams ngag med pa'i rtsod pa ni dge ba zhes brjod par bya/ mi dge ba zhes brjod par bya/ lung du ma bstan pa zhes</text></item>
<item><p>233b2</p><section>'dul ba</section><text>brjod par bya ste/ dge ba gang zhe na/ dge 'dun don sgrub cing don sems la/ dge ba'i don sgrub cing dge ba'i don sems pa'i gdams ngag mi len pa dang / gdams ngag mi sbyin pa dang / gdams ngag 'jog pa gang yin pa de las brten te 'thab pa dang / mtshang 'dru ba</text></item>
<item><p>233b3</p><section>'dul ba</section><text>dang / 'thab mo dang / 'gyed pa gang yin pa 'di ni dge ba yin no// mi dge ba gang zhe na/ dge 'dun don mi sgrub cing don mi sems la/ dge ba'i don mi sgrub cing dge ba mi sems pa'i gdams ngag mi len pa dang / gdams ngag mi sbyin pa dang / gdams ngag 'jog pa</text></item>
<item><p>233b4</p><section>'dul ba</section><text>gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa 'di ni mi dge ba yin no// lung du ma bstan pa gang zhe na/ dge 'dun don sgrub pa yang ma yin/ don ma yin pa sgrub pa yang ma yin zhing don sems pa yang ma yin/</text></item>
<item><p>233b5</p><section>'dul ba</section><text>don ma yin pa sems pa yang ma yin la/ dge ba'i don sgrub pa yang ma yin/ mi dge ba'i don sgrub pa yang ma yin zhing / dge ba sems pa yang ma yin/ mi dge ba sems pa yang ma yin pa'i gdams ngag mi len pa dang / gdams ngag mi sbyin pa dang / gdams ngag</text></item>
<item><p>233b6</p><section>'dul ba</section><text>'jog pa gang yin pa de la sa brten nas 'thab pa dang / mtshang 'dru ba dang / 'thab mo dang / 'gyed pa gang yin pa 'di ni lung du ma bstan pa yin no// ltung ba'i rtsod pa ni mi dge ba zhes brjod par bya/ lung du ma bstan pa zhes brjod par bya ste/ mi dge ba gang zhe na/</text></item>
<item><p>233b7</p><section>'dul ba</section><text>sangs rgyas kyis bslab pa bcas pa dang / dge 'dun gyis khrims su bcas pa las ched du bsams te 'das pa gang yin pa 'di ni mi dge ba yin no// lung du ma bstan pa gang zhe na/ sangs rgyas kyis bslab pa bcas pa dang / dge 'dun gyis khrims su bcas pa las</text></item>
<item><p>234a1</p><section>'dul ba</section><text>ched du ma bsams par 'das pa gang yin pa 'di ni lung du ma bstan pa yin no// bya ba'i rtsod pa ni dge ba zhes brjod par bya/ mi dge ba zhes brjod par bya/ lung du ma bstan pa zhes brjod par bya ste/ dge ba gang zhe na/ dge 'dun don sgrub cing don sems</text></item>
<item><p>234a2</p><section>'dul ba</section><text>la/ dge ba'i don sgrub cing dge ba sems pa'i gsol ba dang / gsol ba dang gnyis dang / gsol ba dang bzhi'i las gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa 'di ni dge ba yin no// mi dge ba gang zhe na/</text></item>
<item><p>234a3</p><section>'dul ba</section><text>dge 'dun don mi sgrub cing don mi sems la/ dge ba'i don mi sgrub cing dge ba mi sems pa'i gsol pa dang gsol ba dang gnyis dang / gsol pa dang bzhi'i las gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa 'di</text></item>
<item><p>234a4</p><section>'dul ba</section><text>ni mi dge ba yin no// lung du ma bstan pa gang zhe na/ dge 'dun don sgrub pa yang ma yin/ don ma yin pa sgrub pa yang ma yin zhing / don sems pa yang ma yin/ don ma yin pa sems pa yang ma yin la/ dge ba'i don sgrub pa yang ma yin/ mi dge ba'i don sgrub pa</text></item>
<item><p>234a5</p><section>'dul ba</section><text>yang ma yin zhing dge ba sems pa yang ma yin la/ mi dge ba sems pa yang ma yin pa'i 'thab pa dang / mtshang 'dru ba dang / 'thab mo dang / 'gyed pa gang yin pa 'di ni lung du ma bstan pa yin no// 'gyed pa gang yin pa de rtsod pa lags la rtsod pa gang lags pa de 'gyed</text></item>
<item><p>234a6</p><section>'dul ba</section><text>pa lags sam/ bka' stsal pa/ 'gyed pa yin la rtsod pa ma yin pa yang yod// rtsod pa yin la 'gyed pa ma yin pa yang yod/ 'gyed pa yang yin rtsod pa yang yin pa yang yod/ 'gyed pa yang ma yin rtsod pa yang ma yin pa yang yod do// re zhig 'gyed pa yin</text></item>
<item><p>234a7</p><section>'dul ba</section><text>la rtsod pa ma yin pa ni/ dge 'dun sna tshogs su smra ba/ 'gal bar smra ba/ rigs mi mthun par smra ba gang yin pa'o// rtsod pa yin la 'gyed pa ma yin pa ni rtsod pa gsum po gdams ngag med pa'i rtsod pa dang / bya ba'i rtsod pa dang / ltung ba'i rtsod pa'o// rtsod</text></item>
<item><p>234b1</p><section>'dul ba</section><text>pa yang yin la 'gyed pa yang yin pa ni dge 'dun sna tshogs su smra ba/ 'gal bar smra ba/ rigs mi 'phrod par smra ba/ mi mthun pa kun du mi dga' ba/ rgyud gcig tu ma gyur pa gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang</text></item>
<item><p>234b2</p><section>'dul ba</section><text>yin pa'o// 'gyed pa yang ma yin rtsod pa yang ma yin pa ni rnam pa de dag ma gtogs pa'o// gdams ngag ma mchis pa gang lags pa de rtsod pa lags la/ rtsod pa gang lags pa de gdams ngag ma mchis pa lags sam/ bka' stsal pa/ gdams ngag med</text></item>
<item><p>234b3</p><section>'dul ba</section><text>pa yin la rtsod pa ma yin pa yang yod/ rtsod pa yin la gdams ngag med pa ma yin pa yang yod/ gdams ngag med pa yang yin la rtsod pa yang yin pa yang yod/ gdams ngag med pa yang ma yin la rtsod pa yang ma yin pa yang yod do// re zhig gdams ngag</text></item>
<item><p>234b4</p><section>'dul ba</section><text>med pa yin la rtsod pa ma yin pa ni dge 'dun gdams ngag mi len pa dang / gdams ngag mi sbyin pa dang / gdams ngag 'jog pa gang yin pa'o// rtsod pa yin pa gdams ngag med pa ma yin pa ni rtsod pa gsum po 'gyed pa'i rtsod pa dang ltung ba'i rtsod pa dang / bya ba'i</text></item>
<item><p>234b5</p><section>'dul ba</section><text>rtsod pa'o// gdams ngag med pa yang yin la rtsod pa yang yin pa ni dge 'dun gdams ngag mi len pa dang / gdams ngag mi sbyin pa dang / gdams ngag 'jog pa gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa'o//</text></item>
<item><p>234b6</p><section>'dul ba</section><text>gdams ngag med pa yang ma yin la rtsod pa yang ma yin pa ni rnam pa de dag ma gtogs pa'o// ltung ba gang lags pa de rtsod pa lags la/ rtsod pa gang lags pa de ltung ba lags sam/ bka' stsal pa/ ltung ba yin la rtsod pa ma yin pa yang yod/ rtsod pa yin la ltung</text></item>
<item><p>234b7</p><section>'dul ba</section><text>ba ma yin pa yang yod/ ltung ba yang yin la rtsod pa yang yin pa yang yod/ ltung ba yang ma yin la rtsod pa yang ma yin pa yang yod do// re zhig ltung ba yin la rtsod pa ma yin pa ni ltung ba ris lnga ni ltu ba'i ris dang / ltung ba'i phung po zhes pa ste/ phas pham pa dang / dge</text></item>
<item><p>235a1</p><section>'dul ba</section><text>'dun lhag ma dang / ltung byed dang / so sor bshags par bya ba dang / nyes byas yin no// rtsod pa yin la ltung ba ma yin pa ni rtsod pa gsum po 'gyed pa'i rtsod pa dang gdams ngag med pa'i rtsod pa dang / bya ba'i rtsod pa'o// ltung ba yang yin la rtsod pa yang yin</text></item>
<item><p>235a2</p><section>'dul ba</section><text>pa ni ltung ba'i ris lnga po ni ltung ba'i ris dang / ltung ba'i phung po zhes bya ste/ phas pham pa dang / dge 'dun lhag ma dang / ltung byed dang / so sor bshags par bya ba dang / nyes byas gang yin pa de las brten te 'thab pa dang / mtshang 'dru ba dang / 'thab mo dang / 'gyed pa</text></item>
<item><p>235a3</p><section>'dul ba</section><text>gang yin pa'o// ltung ba yang ma yin la rtsod pa yang ma yin pa ni rnam pa de dag ma gtogs pa'o// bya ba gang lags pa de rtsod pa lags la/ rtsod pa gang lags pa de yang bya ba lags sam/ bka' stsal pa/ bya ba yin la rtsod pa ma yin pa yang yod/ rtsod pa yin la bya</text></item>
<item><p>235a4</p><section>'dul ba</section><text>ba ma yin pa yang yod/ bya ba yang yin la rtsod pa yang yin pa yang yod/ bya ba yang ma yin la rtsod pa yang ma yin pa yang yod do// re zhig bya ba yin la rtsod pa ma yin pa ni dge 'dun gyi gsol ba dang / gsol ba dang gnyis dang / gsol ba dang bzhi'i las gang yin</text></item>
<item><p>235a5</p><section>'dul ba</section><text>pa'o// rtsod pa yin la bya ba ma yin pa ni rtsod pa gsum po 'gyed pa'i rtsod pa dang / gdams ngag med pa'i rtsod pa dang / ltung ba'i rtsod pa'o// bya ba yang yin la rtsod pa yang yin pa ni dge 'dun gyi bya ba gsol pa dang / gsol ba dang gnyis dang / gsol pa dang</text></item>
<item><p>235a6</p><section>'dul ba</section><text>bzhi'i las gang yin pa de las brten te 'thab pa dang / mtshang 'dru ba dang / 'thab mo dang / 'gyed pa gang yin pa'o// bya ba yang ma yin la rtsod pa yang ma yin pa ni rnam pa de dag ma gtogs pa'o// dge slong dag 'gyed pa'i rtsod pa la rtsod pa zhi bar byed</text></item>
<item><p>235a7</p><section>'dul ba</section><text>pa'i chos du zhig gis 'dul bar bya/ zhi bar bya/ nye bar zhi bar bya zhe na/ bka' stsal pa/ gnyis kyis te/ mngon sum du 'dul bar 'os pa dang / gang yang tshul shing mang po blang bas so// mngon sum du 'dul ba ni ji ltar rtsod pa zhi bar byed pa yin/ ji ltar na 'di na kha</text></item>
<item><p>235b1</p><section>'dul ba</section><text>cig gi rtsod pa rnams 'di lta ste mngon sum du 'dul bar 'os pa'i rtsod pa zhi bar byed pas 'dul ba dang / zhi ba dang / nye bar zhi bar byed pa yin zhe na/ sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra bar dbyar bzhugs</text></item>
<item><p>235b2</p><section>'dul ba</section><text>par zhal gyis bzhes so// de'i tshe dge slong rab tu mang po dag ljongs shig tu dbyar gnas par dam bcas pa las de rnams dbyar gyi nang logs su 'thab pa dang / mtshang 'dru ba dang / 'thab mo dang / 'gyed pa byung nas/ de rnams kyis rtsod pa de tshe dang ldan pa shA ri'i bu</text></item>
<item><p>235b3</p><section>'dul ba</section><text>dang / maud gal gyi bu la gtad pa dang / de gnyis kyis ston pa'i bstan pa'i chos 'dul bas rtsod pa zhi bar byas so// de nas dge slong rab tu mang po ljongs su dbyar gnas pa'i dbyar gyi zla ba gsum po dag 'das pa dang / chos gos byas pa dang ldan/ chos gos</text></item>
<item><p>235b4</p><section>'dul ba</section><text>zin pa dang ldan nas lhung bzed dang chos gos blangs te mnyan yod gang na ba der rgyu zhing dong nas/ rim gyis rgyu zhing dong ba dang mnyan yod du phyin to// de nas dge slong rab tu mang pos lhung bzed dang chos gos mkhos su phab nas rkang pa bkrus te/ bcom ldan 'das</text></item>
<item><p>235b5</p><section>'dul ba</section><text>gang na ba der dong nas lhags pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// chos nyid kyis sangs rgyas bcom ldan 'das rnams ni blo bur pa'i dge slong rnams la so sor yang dag par dga' bar mdzad pa 'dis</text></item>
<item><p>235b6</p><section>'dul ba</section><text>so sor yang dag par dga' bar mdzad pa yin pas/ bcom ldan 'das kyis so sor yang dag par dga' bar mdzad pas dge slong rab tu mang po la kye dge slong dag khyed cag gang nas 'dir 'ongs/ gang du khyed cag dbyar gnas/ btsun pa bdag cag ni ljongs</text></item>
<item><p>235b7</p><section>'dul ba</section><text>shig nas 'dir mchis te/ ljongs shig na bdag cag dbyar gnas lags so// dge slong dag khyed cag ji ga ljongs su bde ba la reg par dbyar gnas sam/ khyed bsod snyoms kyis phongs par ma gyur tam/ btsun pa med par bdag cag ljongs su bde</text></item>
<item><p>236a1</p><section>'dul ba</section><text>ba la reg par gnas pas dbyar gnas shing bdag cag bsod snyoms kyis kyang phongs par ma gyur to// de lta lags mod kyi bdag cag dbyar gyi nang logs su 'thab pa dang / mtshang 'dru ba dang / 'thab mo dang / 'gyed pa byung nas bdag cag gis</text></item>
<item><p>236a2</p><section>'dul ba</section><text>rtsod pa de tshe dang ldan pa shA ri'i bu dang / maud gal gyi bu la gtad pa dang / de gnyis kyis ston pa'i bstan pa chos 'dul bas rtsod pa de zhi bar bgyis lags so// bcom ldan 'das kyis dgongs pa/ kye ma'o nga'i nyan thos skam la gnas pa dag gis ni ston pa'i bstan pa chos</text></item>
<item><p>236a3</p><section>'dul ba</section><text>'dul bas rtsod pa skyes shing byung ba zhi bar nus so snyam nas/ dge slong dag de lta bas na skam la gnas pa'i dge slong rnams kyis ston pa'i bstan pa chos 'dul bas rtsod pa skyes shing byung ba zhi bar bya'o// dge slong rnams kyis skam la gnas pa dang du yin pa ma shes nas bcom</text></item>
<item><p>236a4</p><section>'dul ba</section><text>ldan 'das kyis bka' stsal pa/ gang dag dge 'dun la mi ltos par rtsod pa skyes shing byung ba zhi bar nus pa'o// de yang gsum ste/ skam la gnas pa lus kyis bsdams pa ma yin zhing ngag gis kyang ma yin pa yang yod/ lus kyis bsdams la ngag gis ma</text></item>
<item><p>236a5</p><section>'dul ba</section><text>yin pa yang yod/ lus dang ngag gis bsdams pa yang yod do// lus kyis bsdams pa ma yin zhing ngag gis kyang ma yin pa gang zhe na/ 'di lta ste/ skam la gnas pa dge slong 'thab par gyur/ mtshang 'dru bar gyur/ 'thab mo byung / 'gyed par gyur</text></item>
<item><p>236a6</p><section>'dul ba</section><text>nas phyogs dang phyogs gzhan du gnas pa rnams kyi drung du bdag nyid song nas 'di skad ces tshe dang ldan pa dag legs so// rtsod pa 'di ni legs par bzung ba yin gyi nyes par bzung ba ma yin/ legs par sbyar ba yin gyi nyes par sbyar ba ma yin/ legs par</text></item>
<item><p>236a7</p><section>'dul ba</section><text>brtags pa yin gyi nyes par brtags pa ma yin pas 'di dang 'di ni smros shig/ 'di dang 'di ni ma smra shig/ tshe dang ldan pa dag pha rol po dag chom shig/ pha rol po dag gis choms sa re/ bdag ni tshe dang ldan pa dag gi phyogs dang dpung dang grogs</text></item>
<item><p>236b1</p><section>'dul ba</section><text>byed pa yin no zhes smra zhing / phyogs cig shos kyi drung du yang bdag nyid song nas 'di skad ces/ tshe dang ldan pa dag legs so// rtsod pa 'di ni legs par bzung ba yin gyi nyes par bzung ba ma yin/ legs par sbyar ba yin gyi nyes par sbyar ba ma yin/ legs par</text></item>
<item><p>236b2</p><section>'dul ba</section><text>brtags pa yin gyi nyes par brtags pa ma yin pas 'di dang 'di ni smros shig/ 'di dang 'di ni ma smra shig/ tshe dang ldan pa dag gis pha rol po dag chom shig/ pha rol po dag gis choms sa re/ bdag ni tshe dang ldan pa dag gi phyogs dang / dpung dang / grogs</text></item>
<item><p>236b3</p><section>'dul ba</section><text>yin no zhes smra ba ste/ 'di ni skam la gnas pa lus kyis bsdams pa ma yin zhing ngag gis kyang ma yin pa'o// skam la gnas pa lus kyis bsdams la ngag gis ma yin pa gang zhe na/ 'di lta ste/ skam la gnas pa'i dge slong 'thab par gyur/ mtshang 'dru bar gyur/</text></item>
<item><p>236b4</p><section>'dul ba</section><text>'thab mo byung / 'gyed par gyur nas gnas shing phyogs dang phyogs gzhan du gnas pa rnams kyis phyogs gcig tu bdag nyid mi 'gro mod kyi pho nya btang nas tshe dang ldan pa dag legs so// rtsod pa 'di ni legs par bzung ba yin gyi nyes par bzung ba ma yin/ legs</text></item>
<item><p>236b5</p><section>'dul ba</section><text>par sbyar ba yin gyi nyes par sbyar ba ma yin/ legs par brtags pa yin gyi nyes par brtags pa ni ma yin pas 'di dang 'di ni smros shig/ 'di dang 'di ni ma smra shig/ tshe dang ldan bdag gis pha rol po dag chom shig/ pha rol po dag gis choms sa re/ bdag ni tshe dang ldan</text></item>
<item><p>236b6</p><section>'dul ba</section><text>pa dag gi phyogs dang / dpung dang / grogs yin no// phyogs cig shos su yang bdag nyid mi 'gro mod kyi pho nya btang nas tshe dang ldan pa dag legs so// rtsod pa ni legs par bzung ba yin gyi nyes par bzung ba ma yin/ legs par sbyar ba yin gyi nyes par sbyar ba ma yin/</text></item>
<item><p>236b7</p><section>'dul ba</section><text>legs par brtags pa yin gyi nyes par brtags pa ma yin pas 'di dang 'di ni smros shig/ 'di dang 'di ni ma smra shig/ tshe dang ldan pa dag gis pha rol po dag chom shig/ pha rol po dag gis choms sa re/ bdag ni tshe dang ldan pa dag gi phyogs dang / dpung dang /</text></item>
<item><p>237a1</p><section>'dul ba</section><text>grogs yin no zhes zer ba ste/ 'di ni skam la gnas pa lus kyis bsdams pa ngag gis ma yin pa yin no// skam la gnas pa lus dang ngag gis bsdams pa gang zhe na/ 'di lta ste/ skam la gnas pa dge slong 'thab par gyur/ mtshang 'dru bar gyur/</text></item>
<item><p>237a2</p><section>'dul ba</section><text>'thab mo byung / 'gyed par gyur nas gnas shing phyogs gzhan dang gzhan la gnas pa rnams kyis phyogs gcig tu bdag nyid mi 'gro zhing pho nya yang gtong bar mi byed la/ phyogs cig shos su yang bdag nyid mi 'gro zhing tshig gis pho nya yang gtong bar mi byed pa'o//</text></item>
<item><p>237a3</p><section>'dul ba</section><text>de la skam la gnas pa lus kyis bsdams pa ma yin zhing ngag gis kyang ma yin pa gang yin pa de lta bu'i skam la gnas pa yang ma bskos pa ni bsko bar mi bya'o// bskos pa ni dbyung bar bya'o// de ci'i phyir zhe na/ de lta bu skam la gnas pa la brten nas dge 'dun la rtsod</text></item>
<item><p>237a4</p><section>'dul ba</section><text>pa ma byung ba rnams ni 'byung la/ byung ba rnams ni ston pa'i bstan pa chos 'dul bas myur du zhi bar mi 'gyur ro// de la skam la gnas pa lus kyis bsdams la ngag gis ma yin pa gang yin pa de lta bu'i skam la gnas pa yang ma bskos pa ni bsko bar mi bya'o// bskos pa</text></item>
<item><p>237a5</p><section>'dul ba</section><text>ni dbyung bar bya'o// de ci'i phyir zhe na/ de lta bu'i skam la gnas pa la brten nas kyang dge 'dun la rtsod pa ma byung ba rnams ni 'byung la/ byung ba rnams ni ston pa'i bstan pa chos 'dul bas myur du zhi bar mi 'gyur ro// de la skam la gnas pa lus dang ngag gis bsdams</text></item>
<item><p>237a6</p><section>'dul ba</section><text>pa gang yin pa de lta bu'i skam la gnas pa ma bskos pa ni bsko bar bya'o// bskos pa ni dbyung bar mi bya'o// de ci'i phyir zhe na/ de lta bu'i skam la gnas pa la brten nas dge 'dun la rtsod pa ma byung ba rnams ni mi 'byung la/ byung ba rnams ni ston pa'i bstan pa chos 'dul bas</text></item>
<item><p>237a7</p><section>'dul ba</section><text>myur du zhi bar 'gyur ro// dge slong dag de lta bu'i skom la gnas pa ni rtsod pa zhi bar byed pa yin gyi/ gzhan dag ni ma yin no// de lta bu skam la gnas pa rnams kyis rtsod pa skyes shing byung ba zhi bar bya ste/ de lta bu'i skam la gnas pa rnams kyis rtsod pa zhi bar byas pa ni mngon</text></item>
<item><p>237b1</p><section>'dul ba</section><text>sum dag pa yin no// de la mngon sum ji lta bu zhe na/ mngon sum ni gnyis te/ gang zag mngon sum dang / chos mngon sum mo// gang zag mngon sum gang zhe na/ gang dag gis rtsod pa de zhi bar byed pa dang / gang dag gis rtsod pa de zhi bar bya ba de dag thams cad 'dus</text></item>
<item><p>237b2</p><section>'dul ba</section><text>par gyur cing mngon sum du gyur pa ste/ 'di ni gang zag mngon sum zhes bya'o// chos mngon sum gang zhe na/ ston pa'i bstan pa gang dang / chos gang dang / 'dul ba gang dang gang gis rtsod pa de zhi bar 'gyur ba ston pa'i bstan pa de dang / chos de dang / 'dul ba des rtsod</text></item>
<item><p>237b3</p><section>'dul ba</section><text>pa de zhi bar byed pa 'di ni chos mngon sum zhes bya'o// gal te dge slong skam la gnas pa dag gis rtsod pa de zhi bar byed mi nus na de rnams kyis rtsod pa de dge 'dun la gtad par bya zhing / dge 'dun gyis ston pa'i bstan pa chos 'dul bas rtsod pa de zhi bar bya'o// dge</text></item>
<item><p>237b4</p><section>'dul ba</section><text>'dun gyis ston pa'i bstan pa chos 'dul bas rtsod pa de zhi bar byas na legs par zhi bar byas pa'o zhes brjod par bya ste/ mngon sum dag pa yin no// de la mngon sum ji lta bu yin zhe na/ mngon sum ni gsum ste/ dge 'dun mngon sum dang / gang zag mngon sum dang / chos</text></item>
<item><p>237b5</p><section>'dul ba</section><text>mngon sum mo// dge 'dun mngon sum gang zhe na/ mtshams na gnas pa'i dge slong bya bar 'os pa ji snyed pa de dag thams cad 'dus shing mngon sum du gyur pa dang / 'dun pa blang bar 'os pa rnams las 'dun pa blangs pa dang / dge slong rnams 'dus shing mngon sum du</text></item>
<item><p>237b6</p><section>'dul ba</section><text>gyur kyang mi btub cing gshe ba gang dag gis gshe bar 'os pa rnams mi btub pa med cing mi gshe la las dag byed pa 'di ni dge 'dun mngon sum zhes bya'o// gang zag mngon sum gang zhe na/ gang dag gis rtsod pa de zhi bar byed pa dang / gang dag gi rtsod pa de zhi bar</text></item>
<item><p>237b7</p><section>'dul ba</section><text>bya ba de thams cad 'dus shing mngon sum du gyur pa ste/ 'di ni gang zag mngon sum zhes bya'o// chos mngon sum gang zhe na/ ston pa'i bstan pa gang dang / chos gang dang / 'dul ba gang gis rtsod pa de nye bar zhi bar 'gyur ba'i ston pa'i bstan pa de dang / chos</text></item>
<item><p>238a1</p><section>'dul ba</section><text>de dang / 'dul ba des rtsod pa de zhi bar byed pa 'di ni chos mngon sum zhes bya'o// gal te dge 'dun gyis rtsod pa de zhi bar bya mi nus na de'i 'og tu dge 'dun gyis dge slong gsal ba bcu'am bcu gnyis bsko bar bya'o// bsko ba ni 'di ltar bya ste/ gnas</text></item>
<item><p>238a2</p><section>'dul ba</section><text>mal bshams nas gaN+DI brdungs la dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa dang / re zhig thog mar spro bar bya ste/ sangs rgyas skyong dang / chos sbyin dang / dge 'dun sde khyod gsal ba yin na</text></item>
<item><p>238a3</p><section>'dul ba</section><text>mtshams kyi phyi logs su dong nas dge 'dun gyi rtsod pa zhi bar spro'am/ gal te spro bar gyur na de rnams kyis spro'o zhes brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ sangs rgyas skyong dang /</text></item>
<item><p>238a4</p><section>'dul ba</section><text>chos sbyin dang / dge 'dun sde 'di rnams gsal ba lags te mtshams kyi slad rol du mchis nas dge 'dun gyi rtsod pa zhi bar bgyi bar spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis sangs rgyas</text></item>
<item><p>238a5</p><section>'dul ba</section><text>skyong dang / chos sbyin dang / dge 'dun sde gsal ba rnams bskos te/ sangs rgyas skyong dang / chos sbyin dang / dge 'dun sde gsal ba mtshams kyi slad rol du mchis nas dge 'dun gyi rtsod pa zhi bar bgyid par 'gyur ro// 'di ni gsol ba'o// las bya ba ni/</text></item>
<item><p>238a6</p><section>'dul ba</section><text>dge 'dun btsun pa rnams gsan du gsol/ sangs rgyas skyong dang / chos sbyin dang / dge 'dun sde 'di rnams gsal ba lags te mtshams kyi slad rol du mchis nas dge 'dun gyi rtsod pa zhi bar bgyi bar spro nas/ de'i slad du dge 'dun gyis sangs rgyas skyong dang /</text></item>
<item><p>238a7</p><section>'dul ba</section><text>chos sbyin dang / dge 'dun sde gsal ba rnams bskos te/ sangs rgyas skyong dang / chos sbyin dang / dge 'dun sde gsal ba rnams mtshams kyi slad rol du mchis nas dge 'dun gyi rtsod pa zhi bar bgyid na/ tshe dang ldan pa gang dag sangs rgyas skyong dang / chos sbyin dang /</text></item>
<item><p>238b1</p><section>'dul ba</section><text>dge 'dun sde gsal ba rnams bskos te/ sangs rgyas skyong dang / chos sbyin dang / dge 'dun sde gsal ba mtshams kyi slad rol du mchis nas dge 'dun gyi rtsod pa zhi bar bgyi bar bzod pa de dag ni cang ma gsung shig/ gang dag mi bzod pa de dag ni gsung shig/</text></item>
<item><p>238b2</p><section>'dul ba</section><text>dge 'dun gyis bzod cing gnang nas dge 'dun gyis sangs rgyas skyong dang / chos sbyin dang / dge 'dun sde gsal ba de rnams mtshams kyi slad rol du mchis nas dge 'dun kyi rtsod pa zhi bar bgyi bar bskos lags te/ 'di ltar cang mi gsung bas de de bzhin du 'dzin</text></item>
<item><p>238b3</p><section>'dul ba</section><text>to// gsal ba rnams kyis ston pa'i bstan pa chos 'dul bas rtsod pa de zhi bar bya'o// gsal ba rnams kyis ston pa'i bstan pa chos 'dul bas rtsod pa de zhi bar byas na legs par zhi bar byas par brjod par bya ste/ mngon sum dag pa yin no// de la mngon sum dag</text></item>
<item><p>238b4</p><section>'dul ba</section><text>pa ji lta bu zhe na/ mngon sum ni gnyis te/ gang zag mngon sum dang / chos mngon sum mo// gang zag mngon sum gang zhe na/ gang dag gis rtsod pa de zhi bar byed pa dang / gang dag gi rtsod pa de dag zhi bar bya ba de thams cad 'dus shing mngon sum du gyur pa ste/</text></item>
<item><p>238b5</p><section>'dul ba</section><text>'di ni gang zag mngon sum zhes bya'o// chos mngon sum gang zhe na/ ston pa'i bstan pa gang dang / chos gang dang / 'dul ba gang gis rtsod pa de zhi bar 'gyur ba'i ston pa'i bstan pa de dang / chos de dang / 'dul ba des rtsod pa de zhi bar byed pa 'di ni chos</text></item>
<item><p>238b6</p><section>'dul ba</section><text>mngon sum zhes bya'o// gal te dge slong gsal ba rnams kyis rtsod pa de zhi bar mi nus na de rnams kyis dge slong gsal ba bas kyang gsal ba brgyad dam dgu bsko bar bya ste/ gsal ba bas kyang gsal ba rnams kyang ston pa'i bstan pa chos 'dul bas rtsod pa de</text></item>
<item><p>238b7</p><section>'dul ba</section><text>zhi bar bya'o// gsal ba bas kyang gsal ba rnams kyis rtsod pa de zhi bar byas na legs par zhi bar byas par brjod par bya'o// gal te dge slong gsal ba bas kyang gsal ba rnams kyis rtsod pa de zhi bar bya mi nus na de rnams kyis rtsod pa de dge 'dun la gtad par</text></item>
<item><p>239a1</p><section>'dul ba</section><text>bya'o// de nas dge 'dun gyis dge slong rtsod pa de sbed pa bsko bar bya'o// chos lnga dang ldan pa'i dge slong rtsod pa sbed pa ma bskos pa ni bsko bar mi bya'o// bskos pa ni dbyung bar bya'o// lnga gang zhe na/ 'dun pas 'gro ba dang / zhe sdang gis 'gro ba</text></item>
<item><p>239a2</p><section>'dul ba</section><text>dang / gti mug gis 'gro ba dang / 'jigs pas 'gro ba dang / rtsod pa sbos pa dang ma sbos pa mi shes pa ste/ chos 'di lnga dang ldan pa'i dge slong rtsod pa sbed pa ma bskos pa ni bsko bar mi bya'o// bskos pa ni dbyung bar bya'o// chos lnga dang ldan pa'i dge slong rtsod pa sbed pa</text></item>
<item><p>239a3</p><section>'dul ba</section><text>ma bskos pa ni bsko bar bya'o// bskos pa ni dbyung bar mi bya'o// lnga gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / rtsod pa sbos pa dang ma sbos pa shes pa ste/ chos 'di lnga dang ldan</text></item>
<item><p>239a4</p><section>'dul ba</section><text>pa'i dge slong rtsod pa sbed pa ma bskos pa ni bsko bar bya'o// bskos pa ni dbyung bar mi bya'o// bsko ba ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur</text></item>
<item><p>239a5</p><section>'dul ba</section><text>pa dang / re zhig thog mar spro bar bya ste/ tshe dang ldan pa khyod dge 'dun gyi rtsod pa sbed pa spro'am/ gal te spro na des spro'o zhes brjod par bya'o// de'i 'og tu dge slong gcig gis gsol ba byas te las bya'o// dge 'dun btsun pa rnams gsan du gsol/ rtsod pa sbed pa'i</text></item>
<item><p>239a6</p><section>'dul ba</section><text>dge slong ming 'di zhes bgyi ba 'di dge 'dun gyi rtsod pa sbed par spro na/ gal te dge 'dun gyi dus la bab cing / bzod na dge 'dun gyis gnang bar mdzod cig dang / 'di ltar dge 'dun gyis dge slong ming 'di zhes bgyi ba 'di rtsod pa sbed par bskos te/ rtsod pa sbed pa'i dge slong</text></item>
<item><p>239a7</p><section>'dul ba</section><text>ming 'di zhes bgyi ba 'di dge 'dun gyi rtsod pa sbed par 'gyur ro// 'di ni gsol ba'o// las bya ba ni/ dge 'dun btsun pa rnams gsan du gsol/ rtsod pa sbed pa'i dge slong ming 'di zhes bgyi ba 'di dge 'dun gyi rtsod pa sbed par spro nas/ de'i slad du dge 'dun gyis dge</text></item>
<item><p>239b1</p><section>'dul ba</section><text>slong ming 'di zhes bgyi ba rtsod pa sbed par bskos te/ rtsod pa sbed pa'i dge slong ming 'di zhes bgyi ba dge 'dun gyi rtsod pa sbed par bgyi na/ tshe dang ldan pa gang dag dge slong ming 'di zhes bgyi ba rtsod pa sbed par bskos te/ rtsod pa sbed pa'i dge slong ming 'di zhes bgyi ba dge 'dun gyi rtsod</text></item>
<item><p>239b2</p><section>'dul ba</section><text>pa sbed par bgyi bar bzod pa de dag ni cang ma gsung shig/ gang dag mi bzod pa de dag ni gsung shig/ dge 'dun gyis bzod cing gnang nas dge 'dun gyis dge slong rtsod pa sbed pa ming 'di zhes bgyi ba dge 'dun gyi rtsod pa sbed par bskos lags te/ 'di ltar cang mi gsung bas</text></item>
<item><p>239b3</p><section>'dul ba</section><text>de de bzhin du 'dzin to// ngas rtsod pa sbed pa'i dge slong gi kun tu spyod pa'i chos bca' bar bya ste/ rtsod pa sbed pa'i dge slong gis rtsod pa de gnas brtan dang bcas/ so sor thar pa dang bcas pa'i dge 'dun la gtad par bya zhing rgan rabs ji lta ba bzhin du brjod par bya ste/ dge</text></item>
<item><p>239b4</p><section>'dul ba</section><text>'dun btsun pa rnams gsan du gsol/ rtsod pa 'di gnas ga ge mo zhig tu gzhi 'di las byung nas dus 'di srid cig lon te/ rtsod pa de skam la gnas pa'i dge slong rnams kyis zhi bar bgyi bar rngo ma thog nas/ de rnams kyis dge 'dun la gtad pa las dge 'dun gyis kyang ma</text></item>
<item><p>239b5</p><section>'dul ba</section><text>spyod nas/ des gsal ba'i dge slong rnams bskos pa las dge slong gsal ba rnams kyis rngo ma thog nas/ de rnams kyis kyang dge slong gsal ba bas kyang gsal ba rnams bskos pa las dge slong gsal ba bas kyang gsal ba de rnams kyis kyang rngo ma thog nas/ de rnams kyis</text></item>
<item><p>239b6</p><section>'dul ba</section><text>kyang dge 'dun la gtad pa dang / dge 'dun gyis kyang bdag dge slong ming 'di zhes bgyi ba rtsod pa sbed par bskos nas/ bdag dge slong rtsod pa sbed pa ming 'di zhes bgyi bas rtsod pa 'di gnas brtan dang bcas/ so sor thar pa dang bcas pa'i dge 'dun la dbul gyis/ dge</text></item>
<item><p>239b7</p><section>'dul ba</section><text>'dun btsun pa rnams kyis 'di nas bzung ste rtsod pa 'di zla ba drug gi mtha'i bar gyis zhi bar mdzad du gsol/ gnas brtan dang bcas so sor thar pa dang bcas pa'i dge 'dun gyis ston pa'i bstan pa chos 'dul bas rtsod pa de zhi bar bya'o// gnas brtan dang bcas/ so sor thar</text></item>
<item><p>240a1</p><section>'dul ba</section><text>pa dang bcas pa'i dge 'dun gyis ston pa'i bstan pa chos 'dul bas rtsod pa de zhi bar byas na legs par zhi bar byas par brjod par bya ste/ mngon sum dag pa yin no// de la mngon sum ji lta bu zhe na/ mngon sum ni gsum ste/ dge 'dun mngon sum dang / gang zag</text></item>
<item><p>240a2</p><section>'dul ba</section><text>mngon sum dang / chos mngon sum mo// dge 'dun mngon sum gang zhe na/ mtshams na gnas pa'i dge slong bya bar 'os pa ji snyed pa de dag thams cad 'dus shing mngon sum du gyur pa dang / 'dun pa blang bar 'os pa rnams la 'dun pa blangs pa dang / dge slong rnams 'dus shing mngon</text></item>
<item><p>240a3</p><section>'dul ba</section><text>sum du gyur kyang mi btub cing gshe ba gang dag gi gshe ba 'os pa rnams mi btub pa med cing mi gshe la/ las dag byed pa 'di ni dge 'dun mngon sum zhes bya'o// gang zag mngon sum gang zhe na/ gang dag gis rtsod pa de zhi bar byed pa dang / gang dag gi rtsod pa de zhi bar bya ba de dag</text></item>
<item><p>240a4</p><section>'dul ba</section><text>thams cad 'dus shing mngon sum du gyur pa 'di ni gang zag mngon sum zhes bya'o// chos mngon sum gang zhe na/ ston pa'i bstan pa gang dang / chos gang dang / 'dul ba gang gis rtsod pa de zhi bar gyur pa'i ston pa'i bstan pa de dang / chos de dang / 'dul ba des rtsod pa de zhi bar</text></item>
<item><p>240a5</p><section>'dul ba</section><text>byed pa 'di ni chos mngon sum zhes bya'o// gal te gnas brtan dang bcas/ so sor thar pa dang bcas pa'i dge 'dun gyis rtsod pa de zhi bar byed mi nus na des rtsod pa de rtsod pa sbed pa'i dge slong nyid la gtad par bya'o// rtsod pa sbed pa'i dge slong gis mdo sde dang / 'dul ba dang / ma mo</text></item>
<item><p>240a6</p><section>'dul ba</section><text>'dzin pa'i dge slong rnams la gtad par bya zhing rgan rims ji lta ba bzhin la brjod par bya ste/ shes ldan mdo sde dang / 'dul ba dang / ma mo 'dzin pa'i dge slong rnams gsan du gsol/ rtsod pa 'di ni gnas ga ge mo zhig tu gzhi 'di las byung nas dus 'di srid cig lon te/</text></item>
<item><p>240a7</p><section>'dul ba</section><text>rtsod pa de skam la gnas pa'i dge slong rnams kyis zhi bar byed ma nus nas/ de rnams kyis dge 'dun la gtad pa las dge 'dun gyis kyang ma spyod nas/ des kyang dge slong gsal ba rnams bskos ba las dge slong gsal ba rnams kyis kyang ma nus nas/ de rnams kyis kyang</text></item>
<item><p>240b1</p><section>'dul ba</section><text>dge slong gsal ba bas kyang gsal ba rnams bskos pa las dge slong gsal ba bas kyang gsal ba rnams kyis kyang ma nus nas/ de rnams kyis kyang dge 'dun la gtad pa dang / dge 'dun gyis bdag dge slong ming 'di zhes bgyi ba rtsod pa sbed par bskos te/ bdag dge</text></item>
<item><p>240b2</p><section>'dul ba</section><text>slong rtsod pa sbed pa ming 'di zhes bgyi bas rtsod pa 'di gnas brtan dang bcas/ so sor thar pa dang bcas pa'i dge 'dun la gtad pa las/ gnas brtan dang bcas/ so sor thar pa dang bcas pa'i dge 'dun gyis ma spyod nas/ bdag dge slong rtsod pa sbed pa ming 'di zhes</text></item>
<item><p>240b3</p><section>'dul ba</section><text>bgyi ba la gtad de/ bdag dge slong rtsod pa sbed pa ming 'di zhes bgyi bas rtsod pa 'di mdo sde dang / 'dul ba dang / ma mo 'dzin pa'i dge slong rnams la gtad kyis/ shes ldan mdo sde dang / 'dul ba dang / ma mo 'dzin pa'i dge slong rnams kyis 'di nas bzung ste/ rtsod</text></item>
<item><p>240b4</p><section>'dul ba</section><text>pa 'di lo gcig gi mtha'i bar gyis zhi bar mdzod cig/ mdo sde dang / 'dul ba dang / ma mo 'dzin pa'i dge slong rnams kyis ston pa'i bstan pa chos 'dul bas rtsod pa de zhi bar bya'o// mdo sde dang / 'dul ba dang / ma mo 'dzin pa'i dge slong rnams kyis rtsod pa de zhi bar</text></item>
<item><p>240b5</p><section>'dul ba</section><text>byas na legs par zhi bar byas par brjod par bya ste/ mngon sum dag pa yin no// de la mngon sum ji lta bu zhe na/ mngon sum ni gnyis te/ gang zag mngon sum dang / chos mngon sum mo// gang zag mngon sum gang zhe na/ gang dag gis rtsod pa de zhi bar byed pa dang /</text></item>
<item><p>240b6</p><section>'dul ba</section><text>gang dag gi rtsod pa zhi bar bya ba de thams cad 'dus shing mngon sum du gyur pa 'di ni gang zag mngon sum zhes bya'o// chos mngon sum gang zhe na/ ston pa'i bstan pa gang dang / chos gang dang / 'dul ba gang gis rtsod pa de zhi bar gyur pa'i ston pa'i bstan pa de dang chos</text></item>
<item><p>240b7</p><section>'dul ba</section><text>de dang / 'dul ba des rtsod pa de zhi bar byed pa 'di ni chos mngon sum zhes bya'o// gal te mdo sde dang / 'dul ba dang / ma mo 'dzin pa'i dge slong rnams kyis rtsod pa de zhi bar byed mi nus na de rnams kyis rtsod pa sbed pa'i dge slong nyid la gtad par bya'o// rtsod pa sbed pa'i dge</text></item>
<item><p>241a1</p><section>'dul ba</section><text>slong gis gnas gang na dge slong gnas brtan gnas brtan gang yang rung ba'am/ shes nyen can shes nyen can gang yang rung ba'am/ gtso bo gtso bo gang yang rung ba yod pa de la gtad par bya zhing rgan rims ji lta ba bzhin la brjod par bya ste/ gnas brtan dag gson</text></item>
<item><p>241a2</p><section>'dul ba</section><text>cig/ rtsod pa 'di ni gnas ga ge mo zhig tu gzhi 'di las byung nas dus 'di srid cig lon te/ rtsod pa de skam la gnas pa'i dge slong rnams kyis zhi bar byed ma nus nas/ de rnams kyis dge 'dun la gtad pa dang / dge 'dun gyis kyang ma spyod nas/ des kyang dge slong gsal</text></item>
<item><p>241a3</p><section>'dul ba</section><text>ba rnams bskos pa las dge slong gsal ba rnams kyis kyang ma nus nas/ de rnams kyis kyang dge slong gsal ba bas kyang gsal ba bskos pa las dge slong gsal ba bas kyang gsal ba rnams kyis kyang ma nus nas/ de rnams kyis kyang dge 'dun la gtad pa las dge 'dun</text></item>
<item><p>241a4</p><section>'dul ba</section><text>gyis bdag dge slong ming 'di zhes bgyi ba rtsod pa sbed par bskos nas/ bdag dge slong rtsod pa sbed pa ming 'di zhes bgyi bas rtsod pa 'di gnas brtan dang bcas/ so sor thar pa dang bcas pa'i dge 'dun la gtad pa las/ gnas brtan dang bcas/ so sor thar pa dang bcas</text></item>
<item><p>241a5</p><section>'dul ba</section><text>pa'i dge 'dun gyis zhi bar ma spyod nas/ des kyang bdag dge slong rtsod pa sbed pa ming 'di zhes bgyi ba la gtad nas/ bdag dge slong rtsod pa sbed pa ming 'di zhes bgyi bas rtsod pa 'di mdo sde dang / 'dul ba dang / ma mo 'dzin pa'i dge slong rnams la gtad pa dang / mdo sde</text></item>
<item><p>241a6</p><section>'dul ba</section><text>dang / 'dul ba dang / ma mo 'dzin pa rnams kyis kyang ma nus nas/ de rnams kyis kyang bdag dge slong rtsod pa sbed pa ming 'di zhes bgyi ba la gtad nas/ bdag dge slong rtsod pa sbed pa ming 'di zhes bgyi bas rtsod pa 'di gnas brtan la 'bul na/ gnas brtan gyis 'di</text></item>
<item><p>241a7</p><section>'dul ba</section><text>nas bzung ste/ rtsod pa 'di ji tsam gyis mthar phyin gyi bar du zhi bar mdzad du gsol zhes brjod par bya'o// ngas dge slong gnas brtan gyi kun du spyod pa'i chos bca' bar bya ste/ dge slong gnas brtan gyis rgol ba dang phyir rgol ba'i dge slong rnams so shing stobs na bdag</text></item>
<item><p>241b1</p><section>'dul ba</section><text>gir mi bya ste/ ba'i lci ba stobs na ma yin/ 'dag 'chal stobs na ma yin zhing / gdon pa dang 'dri ba yang byed du mi gzhug ste/ gzhan du na mdun nam rgyab tu 'dug nas tshig 'di skad ces/ tshe dang ldan pa dag ma 'thab shig/ mtshang ma 'dru zhig/ 'thab mo ma byed</text></item>
<item><p>241b2</p><section>'dul ba</section><text>cig/ ma 'gyed cig/ de ci'i phyir zhe na/ tshe dang ldan pa dag rtsod pa la gnyis ka rgyal ba med kyi/ 'on kyang gcig rgyal gcig pham par 'gyur ro// 'gyed pa la gnyis ka rgyal ba med kyi/ 'on kyang gcig rgyal gcig pham par 'gyur ro zhes bya zhing / dge slong gnas brtan</text></item>
<item><p>241b3</p><section>'dul ba</section><text>gyis ston pa'i bstan pa chos 'dul bas rtsod pa de zhi bar bya'o// dge slong gnas brtan gyis rtsod pa de zhi bar byas na legs par zhi bar byas par brjod par bya'o// dge slong dag de ltar na mngon sum du 'dul bar 'os pa ni rtsod pa zhi bar byed pa yin zhing / de ltar kha cig gi rtsod pa rnams 'di</text></item>
<item><p>241b4</p><section>'dul ba</section><text>lta ste/ mngon sum du 'dul bar 'os pa'i rtsod pa zhi bar byed pas 'dul ba dang / zhi ba dang / nye bar zhi ba yin no// dge slong dag gang tshul shing mang po blang ba'i rtsod pa zhi bar byed pa yin/ ji ltar na 'di na kha cig gi rtsod pa rnams 'di lta ste/ gang tshul shing mang po blang ba'i</text></item>
<item><p>241b5</p><section>'dul ba</section><text>rtsod pa zhi bar byed pas 'dul ba dang / zhi ba dang / nye bar zhi ba yin zhe na/ skam la gnas pa nas bzung ste gnas brtan gyi bar gong ma bzhin du ste/ gal te dge slong gnas brtan gyis rtsod pa de zhi bar byed mi nus na rtsod pa de rtsod pa sbed pa'i dge slong de nyid la gtad par bya'o//</text></item>
<item><p>241b6</p><section>'dul ba</section><text>des kyang rtsod pa de dge 'dun la gtad par bya'o// dge 'dun gyis rtsod pa de gang tshul shing mang po blang ba'i rtsod pa zhi bas zhi bar bya'o// rgyu lngas gang tshul shing mang po len pa'i rtsod pa zhi ba ni rtsub pa dang / gdug pa dang / dam po dang / dbye ba'i bsam pa dang / sbyor</text></item>
<item><p>241b7</p><section>'dul ba</section><text>ba gzhan du mi 'gyur ba can yin no// rtsub pa ji lta bu zhe na/ rgol ba dang phyir rgol ba'i dge slong rnams kyis rtsub bo rab tu bzung ba yin te/ de ltar na rtsub po can yin no// gdug pa ji lta bu zhe na/ rgol ba dang phyir rgol ba'i dge slong rnams gdug pa dang / rnam</text></item>
<item><p>242a1</p><section>'dul ba</section><text>par gnon pa yin te/ de ltar na gdug pa can no// dam po ji lta bu zhe na/ rgol ba dang phyir rgol ba'i dge slong rnams kyis dam por rab tu bzung ba yin te/ de ltar na dam po can yin no// dbye ba'i bsam pa ji lta bu zhe na/ dbye bar byed pa'i gzhi bcu bzhi</text></item>
<item><p>242a2</p><section>'dul ba</section><text>las 'byed par byed pa'i gzhi gang yang rung ba zhig legs par shin tu rab tu bzung ba yin te/ de ltar na dbye ba'i bsam pa can yin no// sbyor ba gzhan du mi 'gyur ba can ji lta bu zhe na/ skam la gnas pa nas bzung nas gnas brtan gyi bar gyis te/ de ltar na sbyor ba gzhan</text></item>
<item><p>242a3</p><section>'dul ba</section><text>du mi 'gyur ba can yin te/ chos 'di lnga dang ldan pas na gang tshul shing mang po blang ba'i zhi ba ni rtsub pa dang / gdug pa dang / dam po dang / dbye ba'i bsam pa dang / sbyor ba gzhan du mi 'gyur ba can yin no// des na tshul shing 'brim pa'i dge slong bsko bar bya ste/</text></item>
<item><p>242a4</p><section>'dul ba</section><text>chos lnga dang ldan pa'i dge slong tshul shing 'brim par ma bskos pa ni bsko bar mi bya'o// bskos pa ni dbyung bar bya'o// lnga gang zhe na/ 'dun pas 'gro ba dang / zhe sdang gis 'gro ba dang / gti mug gis 'gro ba dang / 'jigs pas 'gro ba dang / tshul shing brims pa dang ma</text></item>
<item><p>242a5</p><section>'dul ba</section><text>brims pa mi shes pa ste/ chos 'di lnga dang ldan pa'i dge slong tshul shing 'brim par ma bskos pa ni bsko bar mi bya'o// bskos pa ni dbyung bar bya'o// chos lnga dang ldan pa'i dge slong tshul shing 'brim par ma bskos pa ni bsko bar bya'o// bskos pa ni dbyung bar mi bya'o// lnga</text></item>
<item><p>242a6</p><section>'dul ba</section><text>gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / tshul shing brims pa dang ma brims pa shes pa ste/ chos 'di lnga dang ldan pa'i dge slong tshul shing 'brim par ma bskos pa ni bsko bar bya'o//</text></item>
<item><p>242a7</p><section>'dul ba</section><text>bskos pa ni dbyung bar mi bya'o// tshul shing brim pa ni bzhi ste/ bzhi gang zhe na/ sra ba dang / mngon pa dang / rna drung du gshub pa dang bcas pa dang / dge 'dun thams cad pa'o// sba ba'i tshul shing brim pa gang zhe na/ 'di lta ste tshul shing 'brim pa'i dge slong 'di snyam</text></item>
<item><p>242b1</p><section>'dul ba</section><text>du sems te/ gnas 'di na dge slong gnas brtan gnas brtan rab tu mang po dag ni chos ma yin pa smra la/ dge slong gsar bu nyung zad cig ni chos smra bas/ gal te bdag gis tshul shing mngon par brims na dge slong gsar bu dge slong gnas brtan rnams kyi rjes su byed pa</text></item>
<item><p>242b2</p><section>'dul ba</section><text>rnams chos ma yin pa'i tshul shing rab tu mang po len par 'gyur ba'i gnas gang yin pa de yod kyis/ ma la bdag gis tshul shing sbas te brim mo snyam nas/ de tshul shing sbas nas 'brim pa ste/ 'di ni sba ba'i tshul shing 'brim pa zhes bya'o// mngon pa'i tshul shing 'brim pa gang</text></item>
<item><p>242b3</p><section>'dul ba</section><text>zhe na/ 'di lta ste/ tshul shing 'brim pa'i dge slong 'di snyam du sems te/ gnas 'di na dge slong gnas brtan rab tu mang po dag ni chos smra la/ dge slong gsar bu nyung zad gcig ni chos ma yin pa smra bas/ gal te bdag gis tshul shing sbas te brims na dge slong gsar bu</text></item>
<item><p>242b4</p><section>'dul ba</section><text>rnams chos ma yin pa'i tshul shing len par 'gyur ba gang yin pa'i gnas de yod kyis/ ma la bdag gis tshul shing mngon par brim mo// bdag gis tshul shing gsal bar brims na dge slong gsar bu dge slong gnas brtan rnams kyi rjes su byed pa rnams chos kyi tshul shing</text></item>
<item><p>242b5</p><section>'dul ba</section><text>rab tu mang po len par 'gyur ba gang yin pa'i gnas de yod do snyam nas de tshul shing mngon par 'brim pa ste/ 'di ni mngon pa'i tshul shing 'brim pa zhes bya'o// rna drung du gshub pa dang bcas pa'i tshul shing 'brim pa gang zhe na/ 'di lta ste tshul shing 'brim pa'i dge slong</text></item>
<item><p>242b6</p><section>'dul ba</section><text>gis rna drung du gtugs te gshubs la tshe dang ldan pa khyod kyi mkhan pos chos kyi tshul shing blangs kyis khyod kyis kyang chos kyi tshul shing long shig/ khyod kyi slob dpon dang / mkhan po gcig pa dang / slob dpon gcig pa dang / gtam 'dres pa dang phebs par smra ba dang /</text></item>
<item><p>242b7</p><section>'dul ba</section><text>smos 'drin dang / 'grogs bshes kyis chos kyi tshul shing blangs kyis/ khyod kyis kyang chos kyi tshul shing long shig ces smra ba ste/ 'di ni rna drung du gshub pa dang bcas pa'i tshul shing 'brim pa zhes bya'o// dge 'dun thams cad pa'i tshul shing 'brim pa gang zhe na/ 'di</text></item>
<item><p>243a1</p><section>'dul ba</section><text>lta ste tshul shing 'brim pa'i dge slong 'di snyam du sems te/ gnas 'di na dge slong nad pa rab tu mang bas/ gal te bdag gis dge 'dun ma tshogs shing ma 'dus par tshul shing brims na dge slong rab tu mang pos chos ma yin pa'i tshul shing len par 'gyur ba gang</text></item>
<item><p>243a2</p><section>'dul ba</section><text>yin pa'i gnas de yod kyis/ ma la bdag gis dge 'dun thams cad tshogs shing 'dus pa dang tshul shing brim par bya'o snyam nas/ dge 'dun thams cad tshogs shing 'dus pa dang tshul shing 'brim pa de/ 'di ni dge 'dun thams cad pa'i tshul shing 'brim pa zhes bya'o// chos</text></item>
<item><p>243a3</p><section>'dul ba</section><text>ma yin pa'i tshul shing len pa bcu dang / chos kyi bcu'o// chos ma yin pa'i tshul shing len pa bcu gang zhe na/ chos ma yin pas tshul shing len pa dang / mi mthun pas tshul shing len pa dang / chung ba bas kyang chung bas tshul shing len pa dang / dbye ba'i bsam pas tshul shing</text></item>
<item><p>243a4</p><section>'dul ba</section><text>len pa dang / sbyor ba gzhan du ma gyur pas tshul shing len pa dang / rten kha lo sgyur ba dang mi stun pas tshul shing len pa dang / tshul shing blangs pas dge 'dun bye yang ci ma rung snyam du bsams pas tshul shing len pa dang / tshul shing blangs pas dge slong rab tu mang po chos</text></item>
<item><p>243a5</p><section>'dul ba</section><text>ma yin pa smra bar gyur kyang ci ma rung snyam nas tshul shing len pa dang / tshul shing blangs pas dge 'dun 'bye bar 'gyur bar shes bzhin du tshul shing len pa dang / tshul shing blangs pas dge slong rab tu mang po dag chos ma yin pa smra bar 'gyur bar shes bzhin du tshul</text></item>
<item><p>243a6</p><section>'dul ba</section><text>shing len pa'o// // 'dul ba gzhi/ bam po bdun bcu dgu pa/ chos ma yin pas tshul shing len pa ji lta bu zhe na/ 'dul ba dang mthun pa ma yin pas tshul shing len pa ste/ de lta bu ni chos ma yin pas tshul shing len pa yin no// mi mthun pas tshul shing</text></item>
<item><p>243a7</p><section>'dul ba</section><text>len pa ji lta bu zhe na/ dge 'dun mi mthun pas tshul shing len pa ste/ de lta bu ni mi mthun pas tshul shing len pa yin no// chung ba bas kyang chung bas tshul shing len pa ji lta bu zhe na/ bsdam par bya ba dang bshags par bya ba yin no snyam nas tshul shing len pa ste/ de lta bu</text></item>
<item><p>243b1</p><section>'dul ba</section><text>ni chung ba bas kyang chung bas tshul shing len pa yin no// dbye ba'i bsam pas tshul shing len pa ji lta bu zhe na/ dbye bar byed pa'i gzhi bcu bzhi las dbye bar byed pa'i gzhi gang yang rung ba zhig legs par shin tu rab tu bzung ba de lta bu ni dge 'dun dbye ba'i bsam pas tshul</text></item>
<item><p>243b2</p><section>'dul ba</section><text>shing len pa yin no// sbyor ba gzhan du ma gyur pas tshul shing len pa ji lta bu zhe na/ skam la gnas pa ma yin pa nas bzung nas gnas brtan gyis ma yin pa zhes bya ba'i bar du ste/ de lta bu ni sbyor ba gzhan du ma gyur pas tshul shing len pa yin no// rten kha lo sgyur ba dang mi</text></item>
<item><p>243b3</p><section>'dul ba</section><text>stun pas tshul shing len pa ji lta bu zhe na/ dge slong mdo sde 'dzin pa dang / 'dul ba 'dzin pa dang / ma mo 'dzin par gyur pa gang dag yin pa de dag ni chos 'dul ba 'di la rten dang kha lo sgyur ba zhes bya ste/ de rnams la ma brtags par tshul shing len pa ste/ 'di lta bu</text></item>
<item><p>243b4</p><section>'dul ba</section><text>ni rten kha lo sgyur ba dang mi stun pas tshul shing len pa yin no// tshul shing blangs pas dge 'dun bye bar gyur kyang ci ma rung snyam pas tshul shing len pa ji lta bu yin zhe na/ tshul shing blangs pas dge 'dun bye bar gyur kyang ci ma rung zhes de snyam du bsams nas tshul shing len pa</text></item>
<item><p>243b5</p><section>'dul ba</section><text>ste/ de lta bu ni tshul shing blangs pas dge 'dun bye bar gyur kyang ci ma rung snyam pas tshul shing len pa yin no// tshul shing blangs pas dge slong rab tu mang po chos ma yin par gyur kyang ci ma rung snyam pas tshul shing len pa ji lta bu zhe na/ tshul shing blangs pas dge slong rab tu</text></item>
<item><p>243b6</p><section>'dul ba</section><text>mang po chos ma yin pa blangs nas 'jug par 'gyur yang ci ma rung snyam pas tshul shing len pa ste/ de lta bu ni tshul shing blangs pas dge slong rab tu mang po chos ma yin pa smra bar gyur kyang ci ma rung snyam pas tshul shing len pa yin no// tshul shing blangs pas dge 'dun 'bye bar 'gyur</text></item>
<item><p>243b7</p><section>'dul ba</section><text>bar shes bzhin du tshul shing len pa ji lta bu zhe na/ tshul shing blangs pas dge 'dun 'bye bar 'gyur bar shes shing de ltar bsams nas tshul shing len pa ste/ de lta bu ni tshul shing blangs pas dge 'dun 'bye bar 'gyur bar shes bzhin du tshul shing len pa yin no// tshul shing blangs</text></item>
<item><p>244a1</p><section>'dul ba</section><text>pas dge slong rab tu mang po chos ma yin pa smra bar 'gyur bar shes bzhin du tshul shing len pa ji lta bu zhe na/ tshul shing blangs pas dge slong rab tu mang po chos ma yin pa blangs nas 'jug par 'gyur bar shes shing de ltar bsams nas tshul shing len pa ste/ de lta bu ni tshul</text></item>
<item><p>244a2</p><section>'dul ba</section><text>shing blangs pas dge slong rab tu mang po chos ma yin pa smra bar 'gyur bar shes bzhin du tshul shing len pa ste/ 'di dag ni chos ma yin pa'i tshul shing len pa bcu yin no// chos kyi tshul shing len pa bcu gang zhe na/ chos kyis tshul shing len pa dang / mthun pas tshul shing len pa dang /</text></item>
<item><p>244a3</p><section>'dul ba</section><text>chung ba bas kyang chung ba ma yin pas tshul shing len pa dang / mi 'bye ba'i bsam pas tshul shing len pa dang / sbyor ba gzhan du 'gyur bas tshul shing len pa dang / rten kha lo sgyur ba dang stun pas tshul shing len pa dang / tshul shing blangs pas dge 'dun bye bar ma gyur kyang ci ma rung snyam</text></item>
<item><p>244a4</p><section>'dul ba</section><text>pas tshul shing len pa dang / tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa dang / tshul shing blangs pas dge 'dun 'bye bar mi shes pas tshul shing len pa dang / tshul shing blangs pas dge slong rab tu mang po</text></item>
<item><p>244a5</p><section>'dul ba</section><text>chos ma yin pa smra bar 'gyur bar mi shes pas tshul shing len pa yin no// chos kyi tshul shing len pa ji lta bu zhe na/ 'dul ba dang mthun pas tshul shing len pa ste/ de lta bu ni chos kyi tshul shing len pa yin no// mthun pas tshul shing len pa ji lta bu zhe na/ dge 'dun mthun pas</text></item>
<item><p>244a6</p><section>'dul ba</section><text>tshul shing len pa ste/ de lta bu ni mthun pas tshul shing len pa yin no// chung ba bas kyang chung ba ma yin pas tshul shing len pa ji lta bu zhe na/ bsdam par bya ba ma yin pa dang / bshags par bya ba ma yin no snyam du bsams nas tshul shing len pa ste/ de lta bu ni chung ba bas</text></item>
<item><p>244a7</p><section>'dul ba</section><text>kyang chung ba ma yin pas tshul shing len pa yin no// mi 'bye ba'i bsam pas tshul shing len pa ji lta bu zhe na/ 'bye bar byed pa'i gzhi bcu bzhi las 'bye bar byed pa'i gzhi gang yang rung ba legs par shin tu rab tu ma bzung ba ste/ de lta bu ni mi 'bye ba'i bsam pas tshul</text></item>
<item><p>244b1</p><section>'dul ba</section><text>shing len pa yin no// sbyor ba gzhan du gyur pas tshul shing len pa ji lta bu zhe na/ skam la gnas pa nas bzung nas gnas brtan gyi bar gyis te/ de lta bu ni sbyor ba gzhan du gyur pas tshul shing len pa yin no// rten kha lo sgyur ba dang stun pas tshul shing len pa ji lta bu</text></item>
<item><p>244b2</p><section>'dul ba</section><text>zhe na/ dge slong mdo sde 'dzin pa dang / 'dul ba 'dzin pa dang / ma mo 'dzin pa gang dag yin pa de dag ni chos 'dul ba 'di la rten dang kha lo sgyur ba zhes bya ste/ de rnams la brtags nas tshul shing len pa de lta bu ni rten kha lo sgyur ba dang stun pas tshul shing len pa yin no//</text></item>
<item><p>244b3</p><section>'dul ba</section><text>tshul shing blangs pas dge 'dun bye bar ma gyur kyang ci ma rung snyam pas tshul shing len pa ji lta bu zhe na/ tshul shing blangs pas dge 'dun bye bar gyur kyang ci ma rung zhes de ltar mi sems pas tshul shing len pa ste/ de lta bu ni tshul shing blangs pas dge 'dun bye bar ma gyur kyang</text></item>
<item><p>244b4</p><section>'dul ba</section><text>ci ma rung snyam pas tshul shing len pa yin no// tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa ji lta bu zhe na/ tshul shing blangs pas dge slong rab tu mang po chos ma yin pa blangs te 'jug par ma gyur kyang ci ma</text></item>
<item><p>244b5</p><section>'dul ba</section><text>rung snyam pas tshul shing len pa ste/ de lta bu ni tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa yin no// tshul shing blangs pas dge 'dun 'bye bar 'gyur bar mi shes pas tshul shing len pa ji lta bu zhe na/</text></item>
<item><p>244b6</p><section>'dul ba</section><text>tshul shing blangs pas dge 'dun 'bye bar 'gyur bar mi shes shing de ltar mi sems pas tshul shing len pa ste/ de lta bu ni tshul shing blangs pas dge 'dun 'bye bar 'gyur bar mi shes pas tshul shing len pa yin no// tshul shing blangs pas dge slong rab tu mang po chos ma yin pa</text></item>
<item><p>244b7</p><section>'dul ba</section><text>smra par 'gyur bar mi shes pas tshul shing len pa ji lta bu zhe na/ tshul shing blangs pas dge slong rab tu mang po chos ma yin pa blangs nas spyod par mi shes shing de ltar mi sems pas tshul shing len pa ste/ de lta bu ni tshul shing blangs pas dge slong rab tu mang po chos ma</text></item>
<item><p>245a1</p><section>'dul ba</section><text>yin pa smra bar 'gyur bar mi shes pas tshul shing len pa ste/ 'di ni chos kyi tshul shing len pa bcu yin no// ngas dge slong tshul shing 'brim pa'i kun du spyod pa'i chos bca' bar bya ste/ dge slong tshul shing 'brim pas tshul shing rnam pa gnyis bsham par bya ste/</text></item>
<item><p>245a2</p><section>'dul ba</section><text>chos kyi tshul shing dang / chos ma yin pa'i tshul shing ngo // chos kyi tshul shing rnams ni ya yo med pa/ kyag kyog med pa/ kyar kyor med pa/ kha dog bzang ba/ reg na bde bar bya'o// chos ma yin pa'i tshul shing rnams ni ya yo dang / kyag kyog dang / kyar kyor dang /</text></item>
<item><p>245a3</p><section>'dul ba</section><text>kha dog ngan pa dang / reg na mi bde bar bya'o// de nas dge slong tshul shing 'brim pas lag pa g.yas pas chos kyi tshul shing rnams blangs la g.yon pas chos ma yin pa'i tshul shing rnams blangs nas dge 'dun gyis gnas brtan gyi mdun du 'dug ste/ chos kyi tshul shing rnams</text></item>
<item><p>245a4</p><section>'dul ba</section><text>kyi bsngags pa dang / chos ma yin pa'i tshul shing rnams kyi bsngags pa ma yin pa brjod par bya ste/ gnas brtan 'di dag ni chos kyi tshul shing lags te/ ya yo ma mchis pa/ kyag kyog ma mchis pa/ kyar kyor ma mchis pa/ kha dog bzang ba/ reg na bde ba lags kyis</text></item>
<item><p>245a5</p><section>'dul ba</section><text>bzhes shig/ 'di dag ni chos ma yin pa'i tshul shing lags te/ ya yo dang kyag kyog dang / kyar kyor dang / kha dog ngan la reg na mi bde ba lags na bzhes shig/ gal te chos ma yin pa'i tshul shing gang na ba de logs su lag pa zed na tshig dang po la yang sbyin par mi bya/ gnyis</text></item>
<item><p>245a6</p><section>'dul ba</section><text>pa la yang sbyin par mi bya/ gsum pa la sbyin par bya ste/ dge 'dun gyi gnas brtan gyis 'dul ba dang 'gal ba'i nyes byas kyi ltung ba bshags par bya'o// de bzhin du dge 'dun gsar bu'i bar gyi mdun du 'dug nas chos kyi tshul shing rnams kyi bsngags pa dang / chos ma yin</text></item>
<item><p>245a7</p><section>'dul ba</section><text>pa'i tshul shing rnams kyi bsngags pa ma yin pa brjod par bya ste/ 'di dag ni chos kyi tshul shing lags te/ ya yo ma mchis pa/ kyag kyog ma mchis pa/ kyar kyor ma mchis pa/ kha dog bzang ba/ reg na bde ba lags kyis bzhes shig/ 'di dag ni chos ma yin pa'i</text></item>
<item><p>245b1</p><section>'dul ba</section><text>tshul shing lags te/ ya yo dang / kyag kyog dang / kyar kyor dang / kha dog ngan pa/ reg na mi bde ba lags na bzhes shig/ gal te chos ma yin pa'i tshul shing gang na ba de logs su lag pa zed na tshig dang po la sbyin par mi bya/ gnyis pa la sbyin par mi bya/ gsum pa la</text></item>
<item><p>245b2</p><section>'dul ba</section><text>sbyin par bya ste/ de bzhin du dge 'dun gsar bus 'dul ba dang 'gal ba'i nyes byas kyi ltung ba bshags par bya'o// gal te chos kyi tshul shing nyung bar gyur na kun shes kauN+Di n+ya'i tshul shing blang bar bya'o// gal te chos kyi tshul shing gcig gis lhag par gyur na yang de lta na 'di lta</text></item>
<item><p>245b3</p><section>'dul ba</section><text>ste chos kyis rtsod pa de nye bar zhi ba yin no// de ltar rtsod pa de zhi bar byas pa la gal te 'ga' zhig skyo sngogs byed na ltung byed du 'gyur ro// de bzhin du gal te chos ma yin pa'i tshul shing gcig gis lhag par gyur na yang de lta na 'di lta ste chos ma yin pas rtsod pa de zhi bar byas pa yin no//</text></item>
<item><p>245b4</p><section>'dul ba</section><text>de ltar rtsod pa de zhi bar byas pa la 'ga' zhig skyo sngogs byed na nyes byas su 'gyur ro// de ltar na gang tshul shing mang po blangs pas rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ gang tshul shing mang po blang ba'i rtsod pa zhi bar byed pas dul ba dang /</text></item>
<item><p>245b5</p><section>'dul ba</section><text>zhi ba dang / nye bar zhi ba yin no// dge slong dag 'gyed pa'i rtsod pa la rtsod pa zhi bar byed pa gnyis kyis dul bar bya/ zhi bar bya/ nye bar zhi bar bya ba ni 'di lta ste/ mngon sum du 'dul bar 'os pa dang / gang tshul shing mang po blang bas so// dge slong dag gdams ngag med pa'i</text></item>
<item><p>245b6</p><section>'dul ba</section><text>rtsod pa la rtsod pa zhi bar byed pa'i chos gsum gyis dul bar bya/ zhi bar bya/ nye bar zhi bar bya'o// gsum gang zhe na/ mngon sum du 'dul ba dang / dran pas 'dul ba dang / ma myos pas 'dul ba'o// dge slong dag ji ltar na mngon sum gyis 'dul ba ni rtsod pa zhi bar byed</text></item>
<item><p>245b7</p><section>'dul ba</section><text>pa yin/ ji ltar na 'di na kha cig gi rtsod pa rnams 'di lta ste/ mngon sum du 'dul ba'i rtsod pa zhi bar byed pas dul ba dang / zhi ba dang / nye bar zhi ba yin zhe na/ skam la gnas pa nas bzung nas gnas brtan gyi bar gyis gong ma bzhin du ste/ dge slong dag de ltar na mngon sum</text></item>
<item><p>246a1</p><section>'dul ba</section><text>du 'dul ba ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ mngon sum du 'dul ba'i rtsod pa zhi bar byed pas dul ba dang / zhi ba dang / nye bar zhi ba yin no// dge slong dag ji ltar na dran pas 'dul ba ni rtsod pa zhi bar byed pa</text></item>
<item><p>246a2</p><section>'dul ba</section><text>yin/ ji ltar na 'di na kha cig rtsod pa rnams 'di lta ste/ dran pas 'dul ba'i rtsod pa zhi bar byed pas dul ba dang / zhi ba dang / nye bar zhi ba yin zhe na/ dper na tshe dang ldan pa gyad bu nor la dge slong ma mdza' mos mi bden pas skur ba btab pa de la dge slong rnams gleng bar byed</text></item>
<item><p>246a3</p><section>'dul ba</section><text>de/ gzhi des gleng ba na ngo tsha'o zhes bya ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis gyad bu nor dang / gzhan yang de lta bu dang mthun pa su yang rung ba la dran pas 'dul bar 'os</text></item>
<item><p>246a4</p><section>'dul ba</section><text>pa byin cig/ sbyin pa ni 'di ltar sbyin par bya ste/ gnas mal bshams la gaN+DI brdungs nas dris pa'i tshig gis dge slong rnams la yang dag par bsgo la dge 'dun thams cad tshogs shing mthun par gyur pa dang gyad bu nor gyis bla gos phrag pa gcig tu gzar te/ rgan rims ji</text></item>
<item><p>246a5</p><section>'dul ba</section><text>lta ba bzhin du 'dud pa byas la rgan pa'i mthar tsog tsog por 'dug nas thal mo sbyar te tshig 'di skad ces/ dge 'dun btsun pa rnams gsan du gsol/ bdag gyad bu nor la dge slong ma mdza' mos mi bden pas skur ba btab pas bdag la dge slong rnams gzhi des gleng bar</text></item>
<item><p>246a6</p><section>'dul ba</section><text>bgyid de/ bdag la gzhi des gleng bar bgyid pa dge 'dun la dran pas 'dul ba gsol na/ dge 'dun btsun pa thugs brtse ba can thugs brtse ba nye bar bzung ste/ bdag gyad bu nor la dran pas 'dul ba stsal du gsol/ de skad lan gnyis lan gsum du brjod par bya'o//</text></item>
<item><p>246a7</p><section>'dul ba</section><text>de nas dge slong gcig gis gsol ba byas te las bya'o// dge 'dun btsun pa rnams gsan du gsol/ gyad bu nor 'di la dge slong ma mdza' mos mi bden pas skur ba btab pas 'di la dge slong rnams gzhi des gleng bar bgyid de/ 'di la gzhi des gleng bar bgyid pa dge</text></item>
<item><p>246b1</p><section>'dul ba</section><text>'dun las dran pas 'dul ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis gyad bu nor la dran pas 'dul ba stsol bar mdzad do// 'di ni gsol ba'o// las bya ba ni/ dge 'dun btsun</text></item>
<item><p>246b2</p><section>'dul ba</section><text>pa rnams gsan du gsol/ gyad bu nor 'di la dge slong ma mdza' mos mi bden pas skur ba btab pas 'di la dge slong rnams gzhi des gleng bar bgyid de/ 'di la gzhi des gleng bar bgyid pa na dge 'dun las dran pas 'dul ba gsol te/ de'i slad du dge 'dun gyis</text></item>
<item><p>246b3</p><section>'dul ba</section><text>gyad bu nor la dran pas 'dul ba stsol bar mdzad na/ tshe dang ldan pa gang dag gyad bu nor la dran pas 'dul ba stsol bar bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis pa dang</text></item>
<item><p>246b4</p><section>'dul ba</section><text>gsum gyi bar du brjod par bya'o// dge 'dun gyis bzod cing gnang nas dge 'dun gyis gyad bu nor la dran pas 'dul ba stsal lags te/ 'di ltar cang mi gsung bas de de bzhin du 'dzin no// chos ma yin pa'i dran pas 'dul ba sbyin pa gsum dang / chos kyi gsum mo// chos</text></item>
<item><p>246b5</p><section>'dul ba</section><text>ma yin pa'i dran pas 'dul ba sbyin pa gsum gang zhe na/ 'di lta ste/ dge slong phas pham pa'i ltung ba byung ba de la dge slong rnams gzhi des gleng bar byed cing / de la gzhi des gleng bar byed pa na/ dge 'dun las dran pas 'dul ba</text></item>
<item><p>246b6</p><section>'dul ba</section><text>gsol te/ de la dge 'dun gyis dran pas 'dul ba sbyin pa ni chos ma yin pa'i dran pas 'dul ba sbyin pa yin te/ de ci'i phyir zhe na/ de ni bsnyil bar 'os pa'i phyir ro// 'di lta ste dge slong dge 'dun lhag ma dang / ltung byed dang / so sor bshags pa dang / nyes</text></item>
<item><p>246b7</p><section>'dul ba</section><text>byas kyi ltung ba byung ba de la dge slong rnams gzhi des gleng bar byed cing / de la gzhi des gleng bar byed pa na dge 'dun las dran pas 'dul ba gsol te/ dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/ de ci'i phyir zhe na/</text></item>
<item><p>247a1</p><section>'dul ba</section><text>de ni bshags par 'os pa'i phyir ro// 'di lta ste dge slong bye ma skyes smyos/ sems 'khrugs/ tshor bas nyen te sgren mor byung nas dge sbyong gi tshul ma yin pa/ rjes su mthun pa ma yin pa mang du spyad/ smras brtsal nas kha chu zags/ mig bgrad/</text></item>
<item><p>247a2</p><section>'dul ba</section><text>bzhin gyur te gnyid kyis ma log par gnyid kyis log go snyam du shes/ pha rol gyis ma smras par smras so snyam du shes so// dus gzhan zhig na des rang gi sems slar sor chud pa dang / de la gzhi des dge slong rnams gleng bar byed cing / de la gzhi des gleng bar byed</text></item>
<item><p>247a3</p><section>'dul ba</section><text>pa na dge 'dun las dran pas 'dul ba gsol te/ dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/ de ci'i phyir zhe na/ de ni ma myos pas 'dul bar 'os pa'i phyir ro// 'di lta ste dge slong gzhi ldan dge 'dun gyi nang du</text></item>
<item><p>247a4</p><section>'dul ba</section><text>ltung ba nyid shes pa las brjed nas phyis dran te shes pa las kyang brjed pa dang / dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/ de ci'i phyir zhe na/ de ni de'i ngo bo nyid tshol du gzhug par 'os pa'i phyir te/ 'di dag ni chos</text></item>
<item><p>247a5</p><section>'dul ba</section><text>ma yin pa'i dran pas 'dul ba sbyin pa gsum yin no// chos kyi dran pas 'dul ba sbyin pa gsum gang zhe na/ 'di lta ste/ gyad bu nor la dge slong ma mdza' mos mi bden pas skur ba btab pa de la dge slong rnams gzhi des gleng bar byed cing / de la gzhi des gleng bar byed pa na</text></item>
<item><p>247a6</p><section>'dul ba</section><text>dge 'dun la dran pas 'dul ba gsol te/ dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin no// 'di lta ste dge slong zhig la ltung ba gzhan kho na zhig byung bar gyur pa de la dge slong rnams kyis gzhi gzhan gyis gleng bar byed cing / de la gzhi</text></item>
<item><p>247a7</p><section>'dul ba</section><text>des gleng bar byed pa na dge 'dun las dran pas 'dul ba gsol te/ dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin no// 'di lta ste dge slong zhig ltung ba byung bar gyur la des de dge slong gi mdun du bshags pa byin gyis brlabs par gyur pa de la</text></item>
<item><p>247b1</p><section>'dul ba</section><text>dge slong rnams gzhi des gleng bar byed cing / de la gzhi des gleng bar byed pa na/ dge 'dun las dran pas 'dul ba gsol te/ dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin te/ gsum po 'di dag ni chos kyi dran pas 'dul ba sbyin pa yin no//</text></item>
<item><p>247b2</p><section>'dul ba</section><text>dge slong dag de ltar na dran pas 'dul bar 'os pa ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ dran pas 'dul bar 'os pa'i rtsod pa zhi bar byed pas dul ba dang zhi ba dang / nye bar zhi ba yin no// dge slong dag ji ltar na ma smyos pas 'dul</text></item>
<item><p>247b3</p><section>'dul ba</section><text>bar 'os pa/ rtsod pa zhi bar byed pa yin/ ji ltar na 'di na kha cig gi rtsod pa rnams 'di lta ste/ ma smyos pas 'dul bar 'os pa'i rtsod pa zhi bar byed pas dul ba dang / zhi ba dang / nye bar zhi ba yin zhe na/ 'di lta ste/ dge slong bye ma skyes smyos/ sems 'khrugs/ tshor bas nyen</text></item>
<item><p>247b4</p><section>'dul ba</section><text>nas sgren mor byung ste dge sbyong gi tshul ma yin pa/ rjes su mthun pa ma yin pa mang du spyad/ smras/ brtsal nas kha chu zags/ mig gyur/ bzhin gyur te gnyid kyis ma log par gnyid kyis log go snyam du shes/ pha rol gyis ma smras par smras so snyam du shes so// dus gzhan</text></item>
<item><p>247b5</p><section>'dul ba</section><text>zhig na des rang gi sems sor chud pa dang / de la dge slong rnams gzhi des gleng bar byed de/ de la gzhi des gleng bar byed pa na dge 'dun la ma smyos pas 'dul ba gsol ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge</text></item>
<item><p>247b6</p><section>'dul ba</section><text>slong dag khyed kyis dge slong bye ma skyes dang / gzhan yang de lta bu dang mthun pa su yang rung ba la ma smyos pas 'dul ba byin cig/ sbyin pa ni 'di ltar bya ste/ gnas mal bshams la gaN+DI brdungs te/ dris pa'i tshig gis dge slong rnams la yang dag par bsgo la/ dge 'dun</text></item>
<item><p>247b7</p><section>'dul ba</section><text>thams cad tshogs shing mthun par gyur pa dang / dge slong bye ma skyes kyis bla gos phrag pa gcig tu gzar te/ rgan pa ji lta ba bzhin du gdung ba byas la rgan pa'i mthar tsog tsog por 'dug ste thal mo sbyar la tshig 'di skad ces/ dge 'dun btsun pa rnams gsan du gsol/</text></item>
<item><p>248a1</p><section>'dul ba</section><text>bdag dge slong bye ma skyes smyos/ sems 'khrugs/ tshor bas nyen nas sgren mor byung ste dge sbyong gi tshul ma yin pa/ rjes su mthun pa ma yin pa mang du spyad/ smras/ brtsal nas kha chu zags/ mig gyur/ bzhin gyur te/ gnyid kyis ma log par</text></item>
<item><p>248a2</p><section>'dul ba</section><text>gnyid kyis log go snyam du 'tshal/ pha rol gyis ma smras par smras so snyam du 'tshal ba las dus gzhan zhig na bdag sems sor chud pa dang bdag la dge slong rnams gzhi des gleng bar bgyid cing / bdag la gzhi des gleng bar bgyid pa dge 'dun la ma smyos pas 'dul ba gsol na/</text></item>
<item><p>248a3</p><section>'dul ba</section><text>dge 'dun btsun pa rnams thugs brtse ba can thugs brtse ba nye bar bzung ste/ bdag dge slong bye ma skyes la ma smyos pas 'dul ba stsal du gsol/ de skad lan gnyis lan gsum du brjod par bya'o// de nas dge slong gcig gis gsol ba byas te las bya'o// dge 'dun btsun pa rnams</text></item>
<item><p>248a4</p><section>'dul ba</section><text>gsan du gsol/ dge slong bye ma skyes 'di smyos/ sems 'khrugs/ tshor bas nyen nas sgren mor byung ste dge sbyong gi tshul ma lags pa/ rjes su mthun pa ma lags pa mang du spyad/ smras/ brtsal nas kha chu zags/ mig gyur/ bzhin gyur te gnyid kyis ma log par gnyid</text></item>
<item><p>248a5</p><section>'dul ba</section><text>kyis log go snyam du 'tshal/ pha rol kyis ma smras par smras so snyam du 'tshal ba las dus gzhan zhig na 'dis rang gi sems sor chud pa dang 'di la dge slong rnams gleng bar bgyid cing / 'di la gzhi des gleng bar bgyid pa dge 'dun la ma smyos pas 'dul ba gsol na/ gal te dge</text></item>
<item><p>248a6</p><section>'dul ba</section><text>'dun gyi dus la bab cing bzod na dge 'dun gyis gnang bar mdzod cig dang / de'i slad du dge 'dun gyis dge slong bye ma skyes la ma smyos pa'i 'dul ba stsol bar mdzad do// 'di ni gsol ba'o// las bya ba ni/ dge 'dun btsun pa rnams gsan du gsol dge slong bye ma skyes 'di</text></item>
<item><p>248a7</p><section>'dul ba</section><text>smyos/ sems 'khrugs/ tshor bas nyen nas sgren mor byung ste dge sbyong gi tshul ma lags pa/ rjes su mthun pa ma lags pa mang du spyad/ smras/ brtsal nas kha chu zags/ mig gyur/ bzhin gyur te gnyid kyis ma log par gnyid kyis log go snyam du 'tshal/</text></item>
<item><p>248b1</p><section>'dul ba</section><text>pha rol gyis ma smras par smras so snyam du 'tshal ba las dus gzhan zhig na 'dis rang gi sems sor chud pa dang 'di la dge slong rnams gzhi des gleng bar bgyid cing / 'di la gzhi des gleng bar bgyid pa dge 'dun las ma smyos pas 'dul ba gsol te/ de'i slad du dge 'dun gyis dge slong</text></item>
<item><p>248b2</p><section>'dul ba</section><text>bye ma skyes la ma smyos pas 'dul ba stsal bar mdzad na/ tshe dang ldan pa gang dag dge slong bye ma skyes la ma smyos pas 'dul ba stsol bar mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de bzhin du las brjod</text></item>
<item><p>248b3</p><section>'dul ba</section><text>pa gnyis pa dang gsum gyi bar du brjod par bya'o// dge 'dun gyis bzod cing gnang nas dge 'dun gyis/ dge slong bye ma skyes la ma smyos pas 'dul ba stsal lags te/ 'di ltar cang mi gsung bas de de bzhin du 'dzin to// chos ma yin pa'i ma smyos pas 'dul bar 'os pa sbyin pa</text></item>
<item><p>248b4</p><section>'dul ba</section><text>gcig de la chos kyi gcig go// chos ma yin pa'i gcig gang zhe na/ 'di lta ste/ dge slong ma smyos par bdag ni smyos so// sems ma 'khrugs par sems 'khrugs so snyam du shes pa dang / dge 'dun gyis de la ma smyos par 'dul bar 'os pa sbyin pa ni chos ma yin pa'i</text></item>
<item><p>248b5</p><section>'dul ba</section><text>ma smyos pas 'dul bar 'os pa sbyin pa yin te/ 'di ni chos ma yin pa'i gcig yin no// chos kyi gcig gang zhe na/ 'di lta ste dge slong bye ma skyes smyos/ sems 'khrugs/ tshor bas nyen nas sgren mor byung ste dge sbyong gi tshul ma yin pa/ rjes su mthun pa ma yin pa mang</text></item>
<item><p>248b6</p><section>'dul ba</section><text>du spyad/ smras/ brtsal nas kha chu zags/ mig gyur/ bzhin gyur te de gnyid kyis ma log par gnyid kyis log go snyam du shes/ pha rol gyis ma smras par smras so snyam du shes pa las dus gzhan zhig na des rang gi sems sor chud pa dang / de la dge slong rnams</text></item>
<item><p>248b7</p><section>'dul ba</section><text>gzhi des gleng bar byed cing / de la gzhi des gleng bar byed pa na dge 'dun la ma smyos pas 'dul bar 'os pa gsol te/ dge 'dun gyis de la ma smyos pas 'dul bar 'os pa sbyin pa ni chos kyi ma smyos pas 'dul bar 'os pa sbyin pa ste/ 'di ni chos kyi gcig yin no// dge</text></item>
<item><p>249a1</p><section>'dul ba</section><text>slong dag de ltar na ma smyos pas 'dul bar 'os pa ni rtsod pa zhi bar byed pa yin zhing / de ltar na 'di na kha cig gi rtsod pa rnams dul ba dang / zhi ba dang / nye bar zhi ba yin no// dge slong dag gdams ngag med pa'i rtsod pa la rtsod pa zhi bar bya ba'i chos 'di gsum gyis</text></item>
<item><p>249a2</p><section>'dul ba</section><text>dul bar bya/ zhi bar bya/ nye bar zhi bar bya ba ni 'di lta ste/ mngon sum du 'dul bar 'os pa dang / dran pas 'dul bar 'os pa dang / ma smyos pas 'dul bar 'os pas so// dge slong dag ltung ba'i rtsod pa la rtsod pa zhi bar byed pa'i chos bzhis dul bar bya/ zhi bar bya/ nye bar</text></item>
<item><p>249a3</p><section>'dul ba</section><text>zhi bar bya'o// bzhi gang zhe na/ khas blang bar 'os pa dang / mngon sum du 'dul bar 'os pa dang / de'i ngo bo nyid tshol du gzhug par 'os pa dang / rtswa bkram pa lta bur 'os pas so// dge slong dag ji ltar na khas blang bar 'os pa ni rtsod pa zhi bar byed pa yin/ ji ltar na 'di na</text></item>
<item><p>249a4</p><section>'dul ba</section><text>kha cig gi rtsod pa rnams 'di lta ste/ khas blang bar 'os pa'i rtsod pa zhi bar byed pas dul ba dang / zhi ba dang / nye bar zhi ba yin zhe na/ 'di lta ste dge slong ltung ba byung bar gyur pa de la gzhi des glengs kyang rung ma glengs kyang rung / dran par byas kyang rung dran par ma byas kyang</text></item>
<item><p>249a5</p><section>'dul ba</section><text>rung / dge slong zhig gi mdun du 'dug nas 'di skad ces tshe dang ldan pa dgongs su gsol/ bdag ming 'di zhes bgyi ba la ltung ba 'di lta bu zhig byung ba de bdag gis tshe dang ldan pa'i mdun du mthol zhing bshags par bgyi'o// bdag gis mthol zhing bshags na bde ba la reg</text></item>
<item><p>249a6</p><section>'dul ba</section><text>par 'gyur gyi/ ma mthol ma bshags na ni ma lags so// des ltung ba mthong ngam zhes brjod par bya'o// des kyang ltung ba mthong ngo zhes brjod par bya'o// snga ma shos kyis phyis sdom par byed dam zhes brjod par bya'o// phyi ma shos kyis bgyid do zhes brjod par bya ste/</text></item>
<item><p>249a7</p><section>'dul ba</section><text>'di ni khas blang ba'o// chos ma yin pa'i khas blang ba sbyin pa bcu dang / chos kyi bcu'o// chos ma yin pa'i khas blang ba sbyin pa bcu gang zhe na/ 'di lta ste/ dge slong phas pham pa'i ltung ba byung la bdag la ma byung ngo snyam du shes pa de la dge 'dun gyis khas len du</text></item>
<item><p>249b1</p><section>'dul ba</section><text>'jug pa ni chos ma yin pa'i khas len pa sbyin pa yin no// dge 'dun lhag ma dang / ltung byed dang / so sor bshags pa dang / nyes byas kyi ltung ba byung ba la bdag la ma byung ngo snyam du shes pa de la dge 'dun gyis khas len du 'jug pa ni chos ma yin pa'i khas len</text></item>
<item><p>249b2</p><section>'dul ba</section><text>du sbyin pa yin no// 'di lta ste dge slong phas pham pa'i ltung ba ma byung ba la bdag la byung ngo snyam du shes pa de la dge 'dun gyis khas len du 'jug pa ni chos ma yin pa'i khas len pa sbyin pa yin no// dge 'dun lhag ma dang / ltung byed dang / so sor bshags pa dang /</text></item>
<item><p>249b3</p><section>'dul ba</section><text>nyes byas kyi ltung ba ma byung ba la bdag la byung ngo snyam du shes pa de la dge 'dun gyis khas len du 'jug pa ni chos ma yin pa'i khas len pa sbyin pa ste/ 'di dag ni chos ma yin pa'i khas len pa sbyin pa bcu yin no// chos kyi khas len pa sbyin pa bcu gang zhe na/ 'di lta ste dge</text></item>
<item><p>249b4</p><section>'dul ba</section><text>slong phas pham pa'i ltung ba byung la bdag la byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa yin no// dge 'dun lhag ma dang / ltung byed dang / so sor bshags pa dang / nyes byas kyi ltung ba byung ba la bdag la byung ngo snyam</text></item>
<item><p>249b5</p><section>'dul ba</section><text>du shes pa de la dge 'dun gyis khas len du 'jug pa ni chos kyi khas len pa sbyin pa yin no// 'di lta ste dge slong phas pham pa'i ltung ba ma byung ba la bdag la ma byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa yin no// dge</text></item>
<item><p>249b6</p><section>'dul ba</section><text>'dun lhag ma dang / ltung byed dang / so sor bshags pa dang / nyes byas kyi ltung ba ma byung la bdag la ma byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa ste/ 'di dag ni chos kyi khas len pa sbyin pa bcu yin</text></item>
<item><p>249b7</p><section>'dul ba</section><text>no// dge slong dag de ltar na khas blang bar 'os pa ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ khas blang bar 'os pa'i rtsod pa zhi bar byed pas dul ba dang / zhi ba dang / nye bar zhi ba yin no// sangs rgyas bcom</text></item>
<item><p>250a1</p><section>'dul ba</section><text>ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de'i tshe tshe dang ldan pa 'dzin gyi bu nag po yangs pa can gyi spre'u rdzing gi 'gram na khang pa brtsegs pa'i gnas na 'dug go// de la brten nas yangs pa</text></item>
<item><p>250a2</p><section>'dul ba</section><text>can gyi lits+tsha bI rnams sangs rgyas dang / chos dang / dge 'dun la lhag par bya ba byed pa dang / yangs pa can gyi dge slong rnams kyis bsams pa/ tshe dang ldan pa 'dzin gyi bu nag po 'di gzhan nyid du btsas la gzhan du chen por gyur pa ste/ mnyan yod du skyes</text></item>
<item><p>250a3</p><section>'dul ba</section><text>pa de la yangs pa can gyi lits+tsha bI rnams lhag par dad par byed kyis/ de la gnas nas dbyung ba'i las bya ste/ des na de la yangs pa can gyi lits+tsha bI rnams ma dad pa skyes par 'gyur ro snyam du bsams nas de la klan ka tshol bar gyur to// ji tsam na khyim bdag cig gis</text></item>
<item><p>250a4</p><section>'dul ba</section><text>sangs rgyas la sogs pa dge slong gi dge 'dun bsro khang gi khrus la spyan drangs pa dang / dge slong rnams kyis gzar thag la chos gos rnams bkal te khrus bya bar brtsams so// tshe dang ldan pa 'dzin gyi bu nag pos kyang shes bzhin gyis mtha' gcig tu</text></item>
<item><p>250a5</p><section>'dul ba</section><text>chos gos bzhag nas khrus bya bar brtsams so// dge slong gzhan zhig gis kyang phyogs de nyid du chos gos bzhag go// de nas tshe dang ldan pa 'dzin gyi bu nag pos khrus byas nas 'di nyid bdag nyid kyi chos gos yin no snyam nas dge slong de'i chos gos bgos te</text></item>
<item><p>250a6</p><section>'dul ba</section><text>song ngo // ji tsam na dge slong de langs na rang gi chos gos mi snang nas des dge slong rnams la dris pa/ tshe dang ldan pa dag kho bo'i chos gos sus brkus/ ji tsam na phyogs de na tshe dang ldan pa 'dzin gyi bu nag po'i lhan cig gnas pa 'dug pa des thos nas</text></item>
<item><p>250a7</p><section>'dul ba</section><text>des smras pa/ tshe dang ldan pa mkhan pos phyogs 'dir chos gos bzhag na des nor te khyer bar ma gyur grang / re zhig kho bos song la mkhan po la dri'o zhes des mkhan po'i drung du song ste smras pa/ mkhan po khyod kyis su zhig gi chos gos blangs/ des smras pa/</text></item>
<item><p>250b1</p><section>'dul ba</section><text>bu kho bo'i 'o// mkhan po dge slong che ge mo zhig gi chos gos phyogs de nyid du bzhag pa de kha mchis lags so// bu gal te de lta na chos gos de dag khyer te shog shig blta'o// des khyer te 'ongs nas mkhan po chos gos 'di ngo mkhyen par mdzod cig/ des ngo shes</text></item>
<item><p>250b2</p><section>'dul ba</section><text>nas bu ngas nor bar khyer te 'ongs kyis/ dge slong de'i 'di dag yin gyis skyol cig/ des khyer te dge slong de'i drung du song nas smras pa/ tshe dang ldan pa chos gos 'di dag mkhan pos nor te khyer ro// des smras pa/ des rku sems kyis blangs pas phas pham pa'i ltung ba</text></item>
<item><p>250b3</p><section>'dul ba</section><text>byung ngo // de nas glags tshol ba'i dge slong rnams kyis de la gleng ba ma byas dran par ma byas par mthus gnas nas dbyung ba'i las byas so// tshe dang ldan pa 'dzin gyi bu nag pos bsams pa/ bram ze dang khyim bdag rnams dad pa skye bar ni dka' la ma dad pa skye bar</text></item>
<item><p>250b4</p><section>'dul ba</section><text>ni bla bas gal te 'dug par gyur na gdon mi za bar yangs pa can gyi lits+tsha bI rnams ma dad pa skye bar 'gyur gyis/ mdor na mnyan yod kho nar 'gro'o snyam nas/ des yangs pa can gyi lits+tsha bI rnams la ma bltas par des lhung bzed dang chos gos blangs nas mnyan yod gang na ba</text></item>
<item><p>250b5</p><section>'dul ba</section><text>der rgyu zhing song ste/ rim gyis rgyu zhing song ba na mnyam yod du phyin pa dang / de dge slong rnams kyis mthong nas smras pa/ tshe dang ldan pa nag po 'ongs pa legs so// 'ongs pa legs so// khyod mthong ba ni kho bo cag dga' na 'ongs pa ma yin no// ci'i phyir 'di ltar khyod la</text></item>
<item><p>250b6</p><section>'dul ba</section><text>brten nas yangs pa can gyi lits+tsha bI rnams sangs rgyas la mngon par dad/ chos dang / dge 'dun la mngon par dad pas sangs rgyas dang / chos dang / dge 'dun la lhag par bya ba byed do// des smras pa/ de ni mad mod kyi yangs pa can gyi dge slong rnams kyis bdag la</text></item>
<item><p>250b7</p><section>'dul ba</section><text>gleng ba ma byas dran par ma byas par mthus gnas nas dbyung ba'i las byas so zhes pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong 'dug shig/ khyod ngas chos kyis bslang bar bya'o// de nas bcom</text></item>
<item><p>251a1</p><section>'dul ba</section><text>ldan 'das kyis chos kyis bslang ngo // yangs pa can gyi dge slong rnams bdag cag gis dge slong nag po skyon med pa gnod pa ma byas pa la mthus gnas nas dbyung ba'i las byas pa gang yin pa ni ma legs pa zhig byas so zhes 'gyod pa skyes nas/ de rnams lhung bzed</text></item>
<item><p>251a2</p><section>'dul ba</section><text>dang chos gos blangs te mnyan yod gang na ba der rgyu zhing song ba las/ de rnams kyis lam kar dge slong zhig mthong nas smras pa/ tshe dang ldan pa khyod gang nas 'ongs/ mnyan yod nas so// khyod kyis 'dzin gyi bu nag po mthong ngam/ mthong ngo // de ci bya/ kho bo</text></item>
<item><p>251a3</p><section>'dul ba</section><text>cag gis de skyon med pa gnod pa ma byas pa la gleng ba ma byas/ dran par ma byas par mthus gnas nas dbyung ba'i las byas so// bslang zin no// sus/ bcom ldan 'das kyis so// de na kha cig gis ni 'di skad ces smras so// bslang ba ni ma yin gyi thag bsring bar</text></item>
<item><p>251a4</p><section>'dul ba</section><text>bslang ba yin te/ 'di ltar de bdag cag gis gnas nas dbyung ba'i las byas la/ bdag cag gis mngon sum du ma gyur par de bslang ba ni rigs pa ma yin no// kha cig gis smras pa/ gal te bcom ldan 'das chos kyi rje/ bde bar gshegs pa chos kyi rjes bslang na legs</text></item>
<item><p>251a5</p><section>'dul ba</section><text>par bslang ba yin no// de rnams rim gyis mnyan yod du phyin pa dang lhung bzed dang / chos gos mkhos su phab nas rkang pa gnyis bkrus te/ bcom ldan 'das gang na ba der song nas phyin pa dang / bcom ldan 'das kyi zhabs gnyis la mgo bos phyag byas te phyogs gcig</text></item>
<item><p>251a6</p><section>'dul ba</section><text>tu 'dug go// phyogs gcig tu 'dug nas bcom ldan 'das la yangs pa can gyi dge slong rnams kyis 'di skad ces gsol to// btsun pa bdag cag byis pa/ blun pa/ mi gsal ba/ mi mkhas pa rnams kyis 'dzin gyi bu nag po skyon ma mchis pa gnod pa</text></item>
<item><p>251a7</p><section>'dul ba</section><text>ma bgyis pa la gleng ba ma bgyis/ dran par ma bgyis par mthus gnas nas dbyung ba'i las bgyis pa bdag cag 'gyod pa skyes nas 'dzin gyi bu nag po la bzod pa gsol du 'dir mchis lags so// bcom ldan 'das kyis bka' stsal pa/ dge slong dag rtsod pa de</text></item>
<item><p>251b1</p><section>'dul ba</section><text>de bzhin gshegs pas 'di lta ste chos kyis bslang zin no// btsun pa bdag cag gis shul kar dge slong zhig las bcom ldan 'das kyis rtsod pa de 'di lta ste/ chos kyis bslang lags so zhes thos te/ de lta lags mod kyi bdag cag gi nang na kha cig gi mchid nas 'di skad ces/</text></item>
<item><p>251b2</p><section>'dul ba</section><text>bslang ba ma lags kyi thag bsring bar bslang ba lags te/ 'di ltar der bdag cag mngon sum du ma gyur to zhes mchi'o// gzhan dag ni gal te bcom ldan 'das chos kyi rje/ bde bar gshegs pa chos kyi rjes bslang ba ni legs par bslang ba lags so zhes mchi'o//</text></item>
<item><p>251b3</p><section>'dul ba</section><text>bcom ldan 'das kyis dgongs pa/ kye ma'o nga'i nyan thos rnams ni 'di lta ste/ ston pa'i bstan pa chos 'dul bas rtsod pa skyes shing byung ba zhi bar bya bar 'dod do snyam du dgongs nas/ dge slong rnams la bka' stsal pa/ dge slong dag ji ltar na mngon sum du 'dul bar</text></item>
<item><p>251b4</p><section>'dul ba</section><text>'os pa ni rtsod pa zhi bar byed pa yin/ ji ltar na 'di na kha cig gi rtsod pa rnams 'di lta ste/ mngon sum du 'dul bar 'os pa'i rtsod pa zhi bar byed pas dul ba dang / zhi ba dang / nye bar zhi ba yin zhe na/ dge slong dag 'di la chos 'dul bas gang zag gis gang zag la</text></item>
<item><p>251b5</p><section>'dul ba</section><text>mig bzhi mngon sum du gleng ba dang / chos 'dul bas gnyis kyis mang po dang / dge 'dun la mig bzhi mngon sum du gleng ba dang / chos 'dul bas gang zag gnyis kyis gang zag la mig bzhi mngon sum du gleng ba dang / chos 'dul bas gang zag gnyis kyis</text></item>
<item><p>251b6</p><section>'dul ba</section><text>gnyis dang mang po dang / dge 'dun la mig bzhi mngon sum du gleng ba dang / chos 'dul bas gang zag mang pos gang zag la mig bzhi mngon sum du gleng ba dang / chos 'dul bas gang zag mang pos gnyis dang / mang po dang / dge 'dun la mig bzhi mngon</text></item>
<item><p>251b7</p><section>'dul ba</section><text>sum du gleng ba dang / chos 'dul bas dge 'dun gyis gang zag la mig bzhi mngon sum du gleng ba dang / chos 'dul bas dge 'dun gyis gnyis dang mang po dang / dge 'dun la mig bzhi mngon sum du gleng ba'o// chos ma yin pa'i mngon sum du 'dul bar 'os</text></item>
<item><p>252a1</p><section>'dul ba</section><text>pa sbyin pa bcu drug dang / chos kyi bcu drug go// chos ma yin pa'i bcu drug gang zhe na/ gang zag chos dang mi mthun pas gang zag chos dang mthun pa dang / gang zag chos dang mi mthun pa gnyis kyis gang zag chos dang mthun pa dang / gang zag</text></item>
<item><p>252a2</p><section>'dul ba</section><text>chos dang mi mthun pa mang pos gang zag chos dang mthun pa dang / dge 'dun chos dang mi mthun pas gang zag chos dang mthun pa dang / gang zag chos dang mi mthun pa gnyis kyis gang zag chos dang mthun pa dang / gang zag chos dang mi mthun pa gnyis</text></item>
<item><p>252a3</p><section>'dul ba</section><text>kyis gang zag chos dang mthun pa gnyis dang / gang zag chos dang mi mthun pa gnyis kyis gang zag chos dang mthun pa mang po dang / gang zag chos dang mi mthun pa gnyis kyis dge 'dun chos dang mthun pa dang / gang zag chos dang mi mthun pa mang pos gang zag chos</text></item>
<item><p>252a4</p><section>'dul ba</section><text>dang mthun pa dang / gang zag chos dang mi mthun pa mang pos gang zag chos dang mthun pa gnyis dang / gang zag chos dang mi mthun pa mang pos gang zag chos dang mthun pa mang po dang / gang zag chos dang mi mthun pa mang pos dge 'dun chos dang mthun pa dang /</text></item>
<item><p>252a5</p><section>'dul ba</section><text>dge 'dun chos dang mi mthun pas gang zag chos dang mthun pa dang / dge 'dun chos dang mi mthun pas gang zag chos dang mthun pa gnyis dang / dge 'dun chos dang mi mthun pas gang zag chos dang mthun pa mang po dang / dge 'dun chos dang mi mthun pas dge</text></item>
<item><p>252a6</p><section>'dul ba</section><text>'dun chos dang mthun pa ste/ 'di dag ni chos ma yin pa'i mngon sum du 'dul bar 'os pa sbyin pa bcu drug yin no// chos kyis mngon sum du 'dul bar 'os pa sbyin pa bcu drug gang zhe na/ gang zag chos dang mthun pas gang zag chos dang mi mthun pa dang /</text></item>
<item><p>252a7</p><section>'dul ba</section><text>gang zag chos dang mthun pas gang zag chos dang mi mthun pa gnyis dang / gang zag chos dang mthun pas gang zag chos dang mi mthun pa mang po dang / gang zag chos dang mthun pas dge 'dun chos dang mi mthun pa dang / gang zag chos dang mthun pa gnyis</text></item>
<item><p>252b1</p><section>'dul ba</section><text>kyis gang zag chos dang mi mthun pa dang / gang zag chos dang mthun pa gnyis kyis gang zag chos dang mi mthun pa gnyis dang / gang zag chos dang mthun pa gnyis kyis gang zag chos dang mi mthun pa mang po dang / gang zag chos dang mthun pa gnyis kyis dge</text></item>
<item><p>252b2</p><section>'dul ba</section><text>'dun chos dang mi mthun pa dang / gang zag chos dang mthun pa mang pos gang zag chos dang mi mthun pa dang / gang zag chos dang mthun pa mang pos gang zag chos dang mi mthun pa gnyis dang / gang zag chos dang mthun pa mang pos gang zag chos dang mi mthun pa</text></item>
<item><p>252b3</p><section>'dul ba</section><text>mang po dang / gang zag chos dang mthun pa mang pos dge 'dun chos dang mi mthun pa dang / dge 'dun chos dang mthun pas gang zag chos dang mi mthun pa dang / dge 'dun chos dang mthun pas gang zag chos dang mi mthun pa gnyis dang / dge 'dun chos dang</text></item>
<item><p>252b4</p><section>'dul ba</section><text>mthun pas gang zag chos dang mi mthun pa mang po dang / dge 'dun chos dang mthun pas dge 'dun chos dang mi mthun pa ste/ 'di dag ni chos kyi mngon sum du 'dul bar 'os pa sbyin pa bcu drug yin no// dge slong dag de ltar na mngon sum du 'dul bar 'os pa</text></item>
<item><p>252b5</p><section>'dul ba</section><text>ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ mngon sum du 'dul bar 'os pa'i rtsod pa zhi bar byed pas dul ba dang / zhi ba dang / nye bar zhi ba yin no// dge slong dag ji ltar na de'i ngo bo nyid tshol du gzhug par 'os pa</text></item>
<item><p>252b6</p><section>'dul ba</section><text>ni rtsod pa zhi bar byed pa yin/ ji ltar na 'di na kha cig gi rtsod pa rnams 'di lta ste/ de'i ngo bo nyid tshol du gzhug par 'os pa'i rtsod pa zhi bar byed pas dul ba dang / zhi ba dang / nye bar zhi ba yin zhe na/ 'di lta ste/ dge slong me bzhi dge 'dun gyi nang du ltung ba</text></item>
<item><p>252b7</p><section>'dul ba</section><text>brjed pa las/ brjed pa slar dran te shes pa las yang brjed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong me bzhi dang / gzhan yang de lta bu dang mthun pa su</text></item>
<item><p>253a1</p><section>'dul ba</section><text>yang rung ba la de'i ngo bo nyid tshol du gzhug par 'os pa byin cig/ sbyin pa ni 'di ltar bya ste/ gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad tshogs shing mthun par gyur pa</text></item>
<item><p>253a2</p><section>'dul ba</section><text>dang / dge slong me bzhis bla gos phrag pa gcig tu gzar nas rgan pa'i mthar tsog tsog por 'dug la thal mo sbyar te de'i ngo bo nyid tshol du gzhug par 'os pa gsol ba bya ste/ dge 'dun btsun pa rnams gsan du gsol/ bdag dge slong me bzhi dge 'dun gyi nang du</text></item>
<item><p>253a3</p><section>'dul ba</section><text>ltung ba bskyud pa las/ bskyud pa slar dran te 'tshal ba las yang bskyud nas dge 'dun la bdag de'i ngo bo nyid tshol du gzhug par 'os pa gsol na/ dge 'dun btsun pa thugs brtse ba can thugs brtse ba nye bar bzung ste/ bdag dge slong me bzhi la de'i ngo bo nyid tshol du gzhug</text></item>
<item><p>253a4</p><section>'dul ba</section><text>par 'os pa stsal du gsol/ de skad lan gnyis lan gsum du brjod par bya'o// de'i 'og tu dge slong gcig gis gsol pa byas te las bya'o// dge 'dun btsun pa rnams gsan du gsol/ dge slong me bzhi 'di dge 'dun gyi nang du ltung ba bskyud pa las bskyud pa</text></item>
<item><p>253a5</p><section>'dul ba</section><text>slar dran te 'tshal ba dang / yang bskyud nas dge slong me bzhi 'di dge 'dun la de'i ngo bo nyid tshol du gzhug par 'os pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar dge 'dun gyis dge slong me bzhi la de'i</text></item>
<item><p>253a6</p><section>'dul ba</section><text>ngo bo nyid tshol du gzhug par 'os pa stsol bar mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ dge slong me bzhi 'di dge 'dun gyi nang du ltung ba bskyud pa las/ bskyud pa slar dran te 'tshal ba dang yang</text></item>
<item><p>253a7</p><section>'dul ba</section><text>bskyud nas 'di ltar dge 'dun gyis dge slong me bzhi la de'i ngo bo nyid tshol du gzhug par 'os pa stsol bar mdzad na/ tshe dang ldan pa gang dag dge slong me bzhi la de'i ngo bo nyid tshol du gzhug par 'os pa stsol bar bzod pa de dag ni cang ma gsung shig/ gang dag mi</text></item>
<item><p>253b1</p><section>'dul ba</section><text>bzod pa de dag ni gsung shig/ 'di ni las brjod pa dang po ste/ de bzhin du las brjod pa gnyis pa dang / gsum gyi bar du brjod par bya'o// dge 'dun gyis bzod cing gnang nas dge 'dun gyis dge slong me bzhi la de'i ngo bo nyid tshol du gzhug par 'os pa stsal lags te/</text></item>
<item><p>253b2</p><section>'dul ba</section><text>'di ltar cang mi gsung bas de de bzhin du 'dzin to// ngas de'i ngo bo nyid tshol du gzhug par 'os pa byin pa'i dge slong gi kun du spyod pa'i chos bca' bar bya ste/ de'i ngo bo nyid tshol du gzhug par 'os pa byin pa'i dge slong gis rab tu dbyung bar mi bya/ bsnyen par rdzogs par mi bya/</text></item>
<item><p>253b3</p><section>'dul ba</section><text>gnas mi sbyin/ dge tshul gzhag par mi bya/ 'dis las mi bya/ las byed par bsko bar mi bya/ 'dis dge slong ma la gdams ngag sbyin par mi bya/ dge slong ma'i gdams ngag ston par bsko bar mi bya/ sngon bskos na yang dge slong ma la gdams ngag sbyin par mi bya/</text></item>
<item><p>253b4</p><section>'dul ba</section><text>'dis dge slong la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pas gleng bar mi bya/ dran par mi bya ste/ 'dis gdams ngag dbog par mi bya/ gso sbyong la ma yin/ dgag dbye la ma yin/ gsol ba la ma yin/</text></item>
<item><p>253b5</p><section>'dul ba</section><text>gsol ba dang gnyis la ma yin/ gsol ba dang bzhi'i las la ma yin zhing / gang dag 'dul ba 'dzin pa gzhan yod na dge 'dun gyi nang du 'dul ba gdon par yang mi bya'o// de'i ngo bo nyid tshol du gzhug par 'os pa byin pa'i dge slong gis kun du spyod pa'i chos ji ltar bcas</text></item>
<item><p>253b6</p><section>'dul ba</section><text>pa bzhin yang dag par blangs te 'jug par mi byed na 'gal tshabs can du 'gyur ro// chos ma yin pa'i de'i ngo bo nyid tshol du gzhug par 'os pa sbyin pa chos ma yin pa gcig dang chos kyi gcig go// chos ma yin pa'i gcig gang zhe na/ 'di lta ste dge slong gzhi can dge</text></item>
<item><p>253b7</p><section>'dul ba</section><text>'dun gyi nang du ltung ba dran te shes pa las brjed pa de brjed na yang dran pa de la dge 'dun gyis de'i ngo bo nyid tshol du gzhug par 'os pa sbyin pa ni chos ma yin pa'i de'i ngo bo nyid tshol du gzhug par 'os pa sbyin pa ste/ 'di ni chos ma yin pa'i gcig yin no// chos kyi gcig</text></item>
<item><p>254a1</p><section>'dul ba</section><text>gang zhe na/ 'di lta ste/ dge slong gzhi can dge 'dun gyi nang du ltung ba brjed pa las brjed pa slar dran te shes pa dang yang brjed pa de la dge 'dun gyis de'i ngo bo nyid tshol du gzhug par 'os pa sbyin pa ni chos kyis de'i ngo bo nyid tshol du gzhug par 'os pa sbyin pa ste/ 'di</text></item>
<item><p>254a2</p><section>'dul ba</section><text>ni chos kyi gcig yin no// dge slong dag de ltar na de'i ngo bo nyid tshol du gzhug par 'os pa ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ de'i ngo bo nyid tshol du gzhug par 'os pa'i rtsod pa zhi bar byed pas dul ba dang / zhi ba dang / nye</text></item>
<item><p>254a3</p><section>'dul ba</section><text>bar zhi ba yin no// dge slong dag ji ltar na rtswa bkram pa lta bur 'os pa ni rtsod pa zhi bar byed pa yin/ ji ltar na 'di na kha cig gi rtsod pa rnams 'di lta ste/ rtswa bkram pa lta bur 'os pa'i rtsod pa zhi bar byed pas dul ba dang / zhi ba dang / nye bar zhi ba yin zhe na/ 'di lta ste dge</text></item>
<item><p>254a4</p><section>'dul ba</section><text>slong rnams 'thab par gyur cing mtshang 'dru ba dang / 'thab mo dang / 'gyed par gyur nas gnas shing phyogs dang phyogs gzhan du rnam par gnas na/ phyogs gcig na dge slong gnas brtan gnas brtan gang yang rung ba/ shes nyen can shes nyen can gang yang rung ba/</text></item>
<item><p>254a5</p><section>'dul ba</section><text>gtso bo gtso bo gang yang rung ba yod pa gang yin pa des rang gi phyogs kyi drung du song ste tshig 'di skad ces tshe dang ldan pa dag bdag cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang / 'thab mo dang / 'gyed par gyur pa ni/</text></item>
<item><p>254a6</p><section>'dul ba</section><text>bdag cag gis rnyed pa rnyed pa ma yin te/ nyes pa rnyed kyi legs pa ma rnyed pas tshe dang ldan pa dag gzhi 'di la kho bo dang khyod kyi ltung ba byung ba gang yin pa las kha na ma tho ba sbom po'am/ khyim na gnas pa las brten pa ma gtogs par kho bos bdag dang khyod kyi ched du tshe</text></item>
<item><p>254a7</p><section>'dul ba</section><text>dang ldan pa de dag gi drung du mi bcab par mthol zhing bshags par spro'o zhes smra bar bya'o// gal te dge slong de la rang gi phyogs nas dge slong gcig gis kyang smras pa ma bzlog cing mi gshe na/ de nas dge slong des phyogs cig shos kyi drung du song nas bla gos phrag pa</text></item>
<item><p>254b1</p><section>'dul ba</section><text>gcig tu gzar te rgan rims ji lta ba bzhin du 'dud pa byas la tsog tsog por 'dug ste tshig 'di skad ces/ tshe dang ldan pa dag kho bo cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang / 'thab mo dang / 'gyed par gyur pa ni</text></item>
<item><p>254b2</p><section>'dul ba</section><text>kho bo cag gis rnyed pa rnyed pa ma yin te/ nyes pa rnyed kyi legs pa ma rnyed pas gzhi 'di la kho bo dang tshe dang ldan pa de dag gi ltung ba byung ba gang yin pa las kha na ma tho ba sbom po'am/ khyim na gnas pa las brten pa ma gtogs par kho bos bdag dang tshe dang ldan pa de dag gi ched</text></item>
<item><p>254b3</p><section>'dul ba</section><text>du khyed kyi drung du mi bcab par mthol zhing bshags par spro'o zhes smra bar bya'o// phyogs cig shos na dge slong gnas brtan gnas brtan gang yang rung ba/ shes nyen can shes nyen can gang yang rung ba/ gtso bo gtso bo gang yang rung ba yod pa gang yin pa des kyang rang gi</text></item>
<item><p>254b4</p><section>'dul ba</section><text>phyogs kyi drung du song ste tshig 'di skad ces/ tshe dang ldan pa dag bdag cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang / 'thab mo dang / 'gyed par gyur pa ni bdag cag gis rnyed pa rnyed pa ma yin te/ nyes pa rnyed kyis</text></item>
<item><p>254b5</p><section>'dul ba</section><text>legs pa ma rnyed pas/ tshe dang ldan pa dag gzhi 'di la kho bo dang khyed kyi ltung ba byung ba gang yin pa las kha na ma tho ba sbom po'am/ khyim na gnas pa las brten pa ma gtogs par kho bos bdag dang khyed kyi ched du tshe dang ldan pa de dag gi drung du mi bcab par mthol zhing bshags</text></item>
<item><p>254b6</p><section>'dul ba</section><text>par spro'o zhes smra bar bya'o// gal te dge slong de la rang gi phyogs nas dge slong gcig gis kyang smras pa ma bzlog cing mi gshe na/ de nas dge slong des phyogs cig shos kyi drung du song nas bla gos phrag pa gcig tu gzar te rgan rims ji lta ba bzhin du 'dud pa byas la tsog</text></item>
<item><p>254b7</p><section>'dul ba</section><text>tsog por 'dug ste tshig 'di skad ces/ tshe dang ldan pa dag kho bo cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang / 'thab mo dang / 'gyed par gyur pa ni kho bo cag gis rnyed pa rnyed pa ma yin te/ nyes pa rnyed kyis legs</text></item>
<item><p>255a1</p><section>'dul ba</section><text>pa ma rnyed pas gzhi 'di la kho bo dang tshe dang ldan pa de dag gi ltung ba byung ba gang yin pa las kha na ma tho ba sbom po'am/ khyim na gnas pa la brten pa ma gtogs par kho bos bdag dang tshe dang ldan pa de dag gi ched du khyed kyi drung du mi 'chab par mthol zhing</text></item>
<item><p>255a2</p><section>'dul ba</section><text>bshags par spro'o zhes smra bar bya'o// gang gi tshe phyogs cig shos kyis cig shos la'am/ cig shos kyis cig shos la spus la ltung ba lta bur byed/ 'byung bar skyong / mtshungs par nye bar ston par byed kyi phan tshun du ltung ba sgrogs par gleng bar mi byed na de ltar</text></item>
<item><p>255a3</p><section>'dul ba</section><text>na rtsod pa de 'di lta ste/ rtswa bkram pa lta bur 'os pas zhi ba yin te/ dge slong dag de ltar na rtswa bkram pa lta bur 'os pa ni rtsod pa zhi bar byed pa yin zhing / de ltar na 'di na kha cig gi rtsod pa rnams 'di lta ste/ rtswa bkram pa lta bur 'os pa'i rtsod pa zhi bar byed pas dul ba dang</text></item>
<item><p>255a4</p><section>'dul ba</section><text>zhi ba dang nye bar zhi ba yin no// dge slong dag ltung ba'i rtsod pa ni zhi bar byed pa'i chos bzhi po 'dis dul bar bya/ zhi bar bya/ nye bar zhi bar bya ba ni 'di lta ste/ khas blang bar 'os pa dang / mngon sum du 'dul bar 'os pa dang / de'i ngo bo nyid tshol du gzhug par 'os pa dang /</text></item>
<item><p>255a5</p><section>'dul ba</section><text>rtswa bkram pa lta bur 'os pas so// dge slong dag bya ba'i rtsod pa ni dge 'dun mthun pas zhi bar bya'o// dge slong dag gnas gang na dge slong zhig gnas pa de na 'thab pa med/ mtshang 'dru ba med/ 'thab mo med/ 'gyed pa med do// gang na gnyis yod pa de na yang</text></item>
<item><p>255a6</p><section>'dul ba</section><text>'thab pa med/ mtshang 'dru ba med/ 'thab mo med/ 'gyed pa med do// gang na gsum yod pa de na yang 'thab pa med/ mtshang 'dru ba med/ 'thab mo med/ 'gyed pa med do// gang na dge slong bzhi'am lhag pa gnas pa de na ni 'thab pa dang / mtshang 'dru ba dang /</text></item>
<item><p>255a7</p><section>'dul ba</section><text>'thab mo dang / 'gyed pa yod do// dge slong dag/ tshangs pa ji bzhin gcig de bzhin// brgya byin ji bzhin gnyis de bzhin// rgyal po ji bzhin gsum de bzhin// de las lhag pa 'khrug par 'gyur// dge slong dag de lta bas na rjes su gnang ste/ tshig</text></item>
<item><p>255b1</p><section>'dul ba</section><text>bzhi pa'i tshigs su bcad pa gcig 'dzin pa gang yin pa de la yang chos kyi rnyed pa sbyin par bya zhing / des kyang longs spyad par bya ste/ 'di la ni 'gyod par ni mi bya'o// rtsod pa'i gzhi rdzogs so// // 'dul ba gzhi/ bam po brgyad bcu pa/ dge 'dun dbyen</text></item>
<item><p>255b2</p><section>'dul ba</section><text>gyi bsdus pa'i sdom ni/ mang pos bkur dang lha g.yos dang // ba gam rnyings dang bzang po dang // 'khor dang kauN+Di na rdzu 'phrul dang // kau shi ka zos dang ba dang // mnar med lhag gyur phyi ma'o// // sdom ni/ mang pos bkur dang seng ge'i 'gram// legs</text></item>
<item><p>255b3</p><section>'dul ba</section><text>par rab sad de bzhin du// dga' ldan 'dod pa'i ris dang ni// 'dun pas 'dug dang gzhong pa dang // srin bu go cha bzang len dang // lhar bcas pa dang de bcu'o// yangs pa can du bstan pa dang // rab sbyin dang ni grags 'dzin dang // dang ba dang ni</text></item>
<item><p>255b4</p><section>'dul ba</section><text>mkhas pa dang // sa 'tsho ma ni bstan pa dang // 'dzam bu nang skyes dang // rigs bdun ngan spong bu dang ni// rgyal po'i khab dang dka' thub dang // ring 'phur dka' spyod dga' bo dang // nag po bkra shis de bzhin du// bdud gzhom pa ni byas pa</text></item>
<item><p>255b5</p><section>'dul ba</section><text>dang // 'khor ni mdo ru bsdus pa'o// gru 'dzin du dgra 'dul dang brgya tham pa'o// dmag gis mi tshugs su ma rgyal ba las rgyal dang lnga khri bzhi stong ngo // bA rA Na sIr bzod dka' dang drug khri sum stong ngo // kim pi lar tshangs sbyin dang brgyad khri bzhi stong ngo //</text></item>
<item><p>255b6</p><section>'dul ba</section><text>glang po che'i grong du glang pos sbyin dang sum khri nyis stong ngo // rdo 'jog tu bal bu can dang lnga stong ngo // brang gis nyal du tshan po che 'dul dang sum khri nyis stong ngo // ma rgyal ba las rgyal du rgyal byin dang sum khri nyis stong ngo // ka n+ya kub dzar rgyal sde dang sum khri</text></item>
<item><p>255b7</p><section>'dul ba</section><text>nyis stong ngo // tsam par klu'i lha dang khri brgyad stong ngo // ta la'i phreng du mi'i lha dang nyi khri lnga stong ngo // ta ma lir rgya mtsho'i lha dang khri nyis stong ngo // ba so'i grong du blo gros bzang po dang khri brgyad stong ngo // rgyal po'i khab tu mun sel dang nyi khri lnga stong ngo // bA rA</text></item>
<item><p>256a1</p><section>'dul ba</section><text>Na sIr dbang phyug chen po'i sde dang brgya tham pa'o// rtswa can du rgya mtsho'i sde dang brgyad khri bzhi stong ngo // gru 'dzin du dka' thub spyod dang stong ngo // rtswa can du sa'i gdong dang brgyad khri bzhi stong ngo // bA rA Na sIr sa'i bdag po dang 'bum mo// dmag</text></item>
<item><p>256a2</p><section>'dul ba</section><text>gis mi tshugs par sa 'dzin dang 'bum mo// mi thi lar lha chen po dang brgyad khri bzhi stong ngo // yang mi thi lar lha chen po nas bzung ste mu khyud nas shing rta sra ba'i bar brgyad khri bzhi stong ngo // kun du snang bar nam mkha'i bdag po dang / klu mnyam skyong dang bdun khri bdun</text></item>
<item><p>256a3</p><section>'dul ba</section><text>stong ngo // bA rA Na sIr kr-i kI dang legs skyes dang brgya tham pa'o// gru 'dzin du rna ba can dang bu ram shing pa dang brgya tham pa'o// gru 'dzin du 'phags skyes po dang bu ram shing pa la sogs pas khyim gyi bar brgya tham pa'o// ser skya'i gzhir shing rta bcu pa nas</text></item>
<item><p>256a4</p><section>'dul ba</section><text>bzung ste lnga khri lnga stong byung ba la seng ge'i 'gram las bzhi ste/ bzhi po de rnams las gnyis gnyis so// sangs rgyas bcom ldan 'das yul ser skya'i gzhi n+ya gro d+ha'i kun dga' ra ba na bzhugs so// de nas ser skya'i gzhi na gnas pa'i shAkya rab tu mang po 'dun</text></item>
<item><p>256a5</p><section>'dul ba</section><text>khang du tshogs shing 'dus nas bar skabs kyi gtam 'di lta bu dag gleng bar byed de/ shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin/ gal te bdag cag gi drung du 'ga'</text></item>
<item><p>256a6</p><section>'dul ba</section><text>zhig 'ongs nas 'di skad 'dri ste/ shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin zhes de skad du 'dri na bdag cag gis ni shAkya rnams gang las skyes pa dang / thog ma gang</text></item>
<item><p>256a7</p><section>'dul ba</section><text>yin pa dang / rgyu ni ci zhig yin pa dang / shAkya rnams kyi sngon gyi rigs rgyud gang yin pa yang mi shes na ji skad du lung bstan/ tshur bdag cag bcom ldan 'das gang na ba der dong la lhags pa dang / bcom ldan 'das la don 'di nyid zhus nas bcom ldan 'das</text></item>
<item><p>256b1</p><section>'dul ba</section><text>kyis bdag cag la ji skad du lung bstan pa de bzhin du gzung bar bya'o// de nas ser skya'i gzhi na gnas pa'i shAkya rab tu mang po bcom ldan 'das gang na ba der dong ste lhags nas/ bcom ldan 'das kyi zhabs gnyis la mgo bos phyag byas te phyogs gcig tu 'dug</text></item>
<item><p>256b2</p><section>'dul ba</section><text>go// phyogs gcig tu 'dug nas bcom ldan 'das la ser skya'i gzhi'i shAkya rnams kyis 'di skad ces gsol to// btsun pa 'dir bdag cag ser skya'i gzhi'i shAkya rab tu mang po 'dun khang du tshogs shing 'dus nas bar skabs kyi bka' mchid 'di lta bu dag gleng ste/ shAkya rnams</text></item>
<item><p>256b3</p><section>'dul ba</section><text>ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin/ gal te bdag cag gi drung du 'ga' zhig 'ongs nas 'di skad ces 'dri ste/ shes ldan dag shAkya rnams ni gang las skyes/ thog ma ni gang yin/ rgyu ni ci zhig</text></item>
<item><p>256b4</p><section>'dul ba</section><text>yin/ shAkya rnams kyi sngon gyi rigs rgyud ni gang yin zhes de skad 'dri na/ bdag cag gis ni shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin pa yang mi shes na ji skad du lung bstan/ tshur bdag</text></item>
<item><p>256b5</p><section>'dul ba</section><text>cag bcom ldan 'das gang na ba der dong la lhags pa dang / bcom ldan 'das la don de nyid zhus te/ bcom ldan 'das kyis bdag cag la ji skad du lung bstan pa de bzhin du gzung bar bgyi'o snyam nas/ de'i slad du bcom ldan 'das la bdag cag don 'di nyid zhu lags</text></item>
<item><p>256b6</p><section>'dul ba</section><text>na/ bcom ldan 'das shAkya rnams ni gang las skyes lags/ thog ma ni gang lags/ rgyu ni ci zhig lags/ shAkya rnams kyi sngon gyi rigs rgyud ni gang lags/ de nas bcom ldan 'das 'di snyam du dgongs te/ gal te ngas shAkya rnams kyi sngon gyi rigs rgyud</text></item>
<item><p>256b7</p><section>'dul ba</section><text>las brtsams te chos kyi gtam glengs na mu stegs can dang kun du rgyu gzhan dag 'di skad ces dge sbyong gau ta ma ni ci 'dod pa de lta bu ston pas bdag nyid la stod par byed do zhes smra ba gang yin pa'i gnas 'di yod pas nga'i nyan thos las shAkya rnams kyi sngon gyi</text></item>
<item><p>257a1</p><section>'dul ba</section><text>rigs rgyud las brtsams nas chos kyi gtam gleng bar nus pa su yod snyam mo// de'i tshe tshe dang ldan pa maud gal gyi bu chen po 'khor de nyid du 'dus shing 'dug par gyur to// de nas bcom ldan 'das kyis tshe dang ldan pa maud gal gyi bu chen po la bka'</text></item>
<item><p>257a2</p><section>'dul ba</section><text>stsal pa/ maud gal gyi bu nga rgyab bsnyung bas re zhig de bsal gyis/ khyod kyis shAkya rnams kyi sngon gyi rigs rgyud las brtsams nas dge slong rnams la chos kyi gtam bya bar spobs par gyis shig/ tshe dang ldan pa maud gal gyi bu chen pos bcom ldan 'das la cang mi smra</text></item>
<item><p>257a3</p><section>'dul ba</section><text>bas khas blangs so// de nas bcom ldan 'das kyis tshe dang ldan pa maud gal gyi bu chen pos cang mi smra bas khas blangs par thugs su chud nas/ snam sbyar bltab ste sngas phangs su bcug nas glo g.yas pa phab ste/ zhabs kyi steng du zhabs bzhag nas snang ba'i 'du</text></item>
<item><p>257a4</p><section>'dul ba</section><text>shes dang / dran pa dang / shes bzhin dang ldang ba'i 'du shes kho na yid la mdzad pas mnal to// de nas tshe dang ldan pa maud gal gyi bu chen po 'di snyam du sems te/ ma la bdag gis sems ji ltar mnyam par gzhag na shAkya rnams kyi sngon gyi rigs rgyud shAkya rnams</text></item>
<item><p>257a5</p><section>'dul ba</section><text>gang las skyes pa dang / thog ma gang yin pa dang / rgyu ni ci zhig yin pa dang / shAkya rnams kyi sngon gyi rigs rgyud gang yin pa mthong bar 'gyur ba de lta bu'i ting nge 'dzin la snyoms par 'jug par bya'o// snyam nas/ de nas tshe dang ldan pa maud gal gyi bu chen pos</text></item>
<item><p>257a6</p><section>'dul ba</section><text>sems ji ltar mnyam par gzhag na shAkya rnams kyi sngon gyi rigs rgyud mthong bar 'gyur ba de lta bu'i ting nge 'dzin la snyoms par zhugs pa dang / tshe dang ldan pa maud gal gyi bu chen pos shAkya rnams kyi sngon gyi rigs rgyud shAkya rnams gang las skyes pa dang / thog ma gang</text></item>
<item><p>257a7</p><section>'dul ba</section><text>yin pa dang / rgyu ni ci zhig yin pa dang / shAkya rnams kyi sngon gyi rigs rgyud ni gang yin pa mthong ngo // mthong nas ting nge 'dzin de las langs te/ dge slong gi dge 'dun gyi gung la stan bshams pa nyid la 'dug go// 'dug nas tshe dang ldan pa maud gal gyi</text></item>
<item><p>257b1</p><section>'dul ba</section><text>bu chen pos ser skya'i gzhi'i shAkya rnams la smras pa/ gau ta ma dag 'jig rten 'di 'jig cing 'jig rten zhig na sems can phal cher 'od gsal gyi lha'i ris su skye bar 'gyur te/ de rnams de na yid las byung ba'i gzugs phun sum tshogs pa dbang po ma nyams shing</text></item>
<item><p>257b2</p><section>'dul ba</section><text>ma tshang ba med pa/ yan lag dang nying lag thams cad dang ldan pa/ kha dog bzang pos gnas pa/ rang gi 'od can/ nam mkha' la 'gro ba/ dga' ba za zhing dga' ba'i zas kyis tshe ring zhing yun ring du gnas so// de'i tshe sa chen po 'di chu 'ba' zhig tu 'gyur</text></item>
<item><p>257b3</p><section>'dul ba</section><text>zhing mtsho gcig tu 'gyur ro// sa chen po 'di chu 'ba' zhig gi mtsho gcig tu gyur pa'i steng du rlung gis pris ma chags pa dang / mkhregs pa dang / khebs par byed do// dper na 'o ma bskol ba grangs par gyur pa'i steng du rlung gis pris ma chags pa dang / mkhregs pa</text></item>
<item><p>257b4</p><section>'dul ba</section><text>dang / khebs pa de bzhin du/ sa chen po 'di chu 'ba' zhig gi mtsho gcig tu gyur pa'i steng du rlung gis pris ma chags pa dang / mkhregs pa dang / khebs par byed do// sa'i bcud de ni kha dog phun sum tshogs pa/ dri phun sum tshogs pa dang / ro phun sum</text></item>
<item><p>257b5</p><section>'dul ba</section><text>tshogs pa yin zhing kha dog phun sum tshogs pa ni 'di lta bu yin te/ dper na mar sar lta bu'o// ro ni 'di lta bu yin te/ dper na sbrang ma'i sbrang rtsi btsir ba lta bu'i dus gang yin pa de yod do// gau ta ma dag 'jig rten gang yin pa de 'chags shing 'jig rten</text></item>
<item><p>257b6</p><section>'dul ba</section><text>chags na de na sems can kha cig tshe zad/ las zad/ bsod nams zad nas 'od gsal gyi lha'i ris nas shi 'phos nas 'di lta bur mi rnams dang / skal ba mnyam par 'ong zhing de rnams 'di na yid las byung ba'i gzugs phun sum tshogs pa dbang po ma nyams</text></item>
<item><p>257b7</p><section>'dul ba</section><text>shing ma tshang ba med pa/ yan lag dang nying lag thams cad dang ldan zhing kha dog bzang pos gnas pa/ rang gi 'od can/ nam mkha' la 'gro ba/ dga' ba za zhing dga' ba'i zas kyis tshe ring zhing yun ring du gnas par 'gyur ro// de'i tshe nyi ma dang zla</text></item>
<item><p>258a1</p><section>'dul ba</section><text>ba yang 'jig rten du mi 'byung ste/ rgyu skar rnams kyang med/ skad cig dang / thang cig dang / yud tsam yang med/ mtshan mo dang nyin mo yang med/ zla ba dang / zla ba phyed dang / dus tshigs dang / lo rnams kyang 'jig rten du 'byung ba</text></item>
<item><p>258a2</p><section>'dul ba</section><text>med do// skyes pa dang bud med du mngon pa yang med kyi/ gzhan du na sems can sems can zhes bya ba'i grangs su 'gro'o// de nas sems can brkam chags kyi rang bzhin can zhig gis mdzub mo'i rtse mos sa'i bcud myong bar byed do// ji lta ji ltar myangs pa de lta</text></item>
<item><p>258a3</p><section>'dul ba</section><text>de ltar sred do// ji lta ji ltar sred pa de lta de ltar kham gyi zas rim gyis za'o// sems can gzhan dag gis kyang sems can de mdzub mo'i rtse mos sa'i bcud myong bar byed de/ ji lta ji ltar myangs pa de lta de ltar sred la/ ji lta ji ltar sred pa de lta de ltar kham gyi</text></item>
<item><p>258a4</p><section>'dul ba</section><text>zas rim gyis za ba mthong ngo // mthong nas de rnams kyis kyang mdzub mo'i rtse mos sa'i bcud myong bar rtsom ste/ ji lta ji ltar myangs pa de lta de ltar sred do// ji lta ji ltar sred pa de lta de ltar kham gyi zas rim gyis za'o// gang gi tshe sems can de rnams kyis sa'i</text></item>
<item><p>258a5</p><section>'dul ba</section><text>bcud la kham gyi zas rim gyis zos pa de'i tshe de rnams kyi lus la mkhrang ba dang lci ba zhugs par gyur to// de rnams kyi kha dog bzang po gsal ba gang yin pa de yang nub par gyur pas 'jig rten du mun pa byung bar gyur to// gau ta ma dag chos nyid kyis 'jig rten</text></item>
<item><p>258a6</p><section>'dul ba</section><text>du mun pa byung na nyi ma dang zla ba gnyis 'jig rten du 'byung bar 'gyur ro// rgyu skar dang / skad cig dang / thang cig dang / yud tsam dang / mtshan mo dang / nyin mo dang / zla ba dang / zla ba phyed dang / dus tshigs dang / lo 'jig rten du 'byung bar 'gyur</text></item>
<item><p>258a7</p><section>'dul ba</section><text>ro// de rnams de za zhing zas su za ba la tshe ring zhing yun ring du gnas so// de rnams las kha zas la ches nyung zad du za ba gang yin pa de ni kha dog dang ldan par 'gyur ro// kha zas la ches mang du za ba gang yin pa de ni kha dog ngan par 'gyur te/ kha zas kyi</text></item>
<item><p>258b1</p><section>'dul ba</section><text>tshad gnyis la brten nas kha dog rnam pa gnyis mngon te/ kha dog rnam pa gnyis yod pas/ kye sems can kho bo ni kha dog dang ldan no// khyod ni kha dog ngan pa can yin no zhes sems can gyis sems can la khyad du gsod par byed do// kha dog gi mngon pa'i nga rgyal can de</text></item>
<item><p>258b2</p><section>'dul ba</section><text>rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to// gau ta ma dag sa'i bcud de nub pa na sems can de rnams tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal</text></item>
<item><p>258b3</p><section>'dul ba</section><text>bar gyur to// dper na da ltar gyi mi rnams kyis zas zhim po cung zad cig zos nas sngon gyi yi ge dang / tshig dang / tshig 'bru de nyid rjes su dran nas 'di skad ces kyi hud bro ba kyi hud bro ba zhes smra ba de bzhin du sems can de rnams sa'i bcud de nub pa na tshogs</text></item>
<item><p>258b4</p><section>'dul ba</section><text>shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur kyang smras pa 'di'i don ni 'di yin/ smras pa 'di'i don ni 'di yin no zhes de'i don ni mi shes so// gau ta ma dag sems can de rnams kyi sa'i</text></item>
<item><p>258b5</p><section>'dul ba</section><text>bcud de nub pa nas zhag kha dog phun sum tshogs pa/ dri phun sum tshogs pa/ ro phun sum tshogs pa 'byung bar 'gyur te/ kha dog ni 'di lta bu yin te/ dper na dong ka'i me tog lta bu'o// ro ni 'di lta bu yin te/ dper na sbrang ma'i sbrang rtsi btsir ba lta</text></item>
<item><p>258b6</p><section>'dul ba</section><text>bu'o// de rnams de za zhing zas su za ba la tshe ring zhing yun ring du gnas so// de rnams las kha zas la ches nyung du za ba gang yin pa de ni kha dog dang ldan par gyur to// kha zas la ches mang du za ba gang yin pa de ni kha dog ngan par gyur to// zas kyi tshad gnyis la</text></item>
<item><p>258b7</p><section>'dul ba</section><text>brten nas kha dog rnam pa gnyis mngon te/ kha dog rnam pa gnyis yod pas kye sems can kho bo ni kha dog dang ldan la/ khyod ni kha dog ngan pa yin no zhes sems can gyis sems can la khyad du gsod par byed do// kha dog gi mngon pa'i nga rgyal can de rnams</text></item>
<item><p>259a1</p><section>'dul ba</section><text>sdig pa mi dge ba'i chos de dag nyid blangs pa'i rgyus sa zhag nub par gyur to// gau ta ma dgas zhag de nub par gyur pa na sems can de rnams tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan gyis sdug bsngal bar</text></item>
<item><p>259a2</p><section>'dul ba</section><text>byed do// dper na da ltar mi rnams sdug bsngal ba dang / yid mi bde ba 'ga' zhig gis reg pa na sngon gyi yi ge dang / tshig dang / tshig 'bru de nyid rjes su dran nas 'di skad ces e ma'o kyi hud e ma'o kyi hud ces smra ba de bzhin du/ sems can de rnams sa zhag</text></item>
<item><p>259a3</p><section>'dul ba</section><text>de nub pa na tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur kyang smras pa'i 'di'i don 'di yin/ smras pa 'di'i don ni 'di yin no zhes bya bar de'i don ni mi shes so// gau ta ma dag sems can de</text></item>
<item><p>259a4</p><section>'dul ba</section><text>rnams kyi sa zhag de nub pa na myu gu'i tshal kha dog phun sum tshogs pa/ dri phun sum tshogs pa/ ro phun sum tshogs pa 'byung bar 'gyur zhing kha dog ni 'di lta bu yin te/ dper na shing ka dam pa ka'i me tog lta bu'o// ro ni 'di lta bu yin te/ dper na sbrang ma'i sbrang rtsi btsir ba lta</text></item>
<item><p>259a5</p><section>'dul ba</section><text>bu'o// de rnams de za zhing de zas su za ba las tshe ring zhing yun ring du gnas so// de rnams las kha zas la ches nyung bar za ba gang yin pa de ni kha dog dang ldan par gyur to// kha zas la ches mang du za ba gang yin pa de ni kha dog ngan par gyur to// zas kyi</text></item>
<item><p>259a6</p><section>'dul ba</section><text>tshad gnyis la brten nas kha dog rnam pa gnyis yin no// kha dog rnam pa gnyis yod pas kye sems can kho bo ni kha dog dang ldan la/ khyod ni kha dog ngan pa yin no zhes sems can gyis sems can la khyad du gsod par byed do// kha dog gi mngon pa'i nga</text></item>
<item><p>259a7</p><section>'dul ba</section><text>rgyal can de rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to// gau ta ma dag myu gu'i tshal de nub par gyur pa na sems can de rnams tshogs shing 'dus nas 'di skad ces/ mdun nas phar song mdun nas phar song zhes</text></item>
<item><p>259b1</p><section>'dul ba</section><text>smra zhing smre sngags 'don la mya ngan dang sdug bsngal bar gyur to// dper na da ltar mi rnams 'ga' zhig la tshig drag po'i tshar gcad pas tshar gcad par 'dod pa na sngon gyi yi ge dang / tshig dang / tshig 'bru de dag nyid rjes su bzlas shing 'di skad ces/ mdun nas</text></item>
<item><p>259b2</p><section>'dul ba</section><text>phar song mdun nas phar song zhes smra ba de bzhin du sems can de rnams myu gu'i tshal nub pa dang tshogs shing 'dus nas 'di skad ces/ mdun nas phar song mdun nas phar song zhes smra zhing smre sngags 'don la mya ngan dang sdug bsngal bar gyur kyang smras pa'i 'di'i don ni</text></item>
<item><p>259b3</p><section>'dul ba</section><text>'di yin/ smras pa 'di'i don ni 'di yin no zhes bya bar de'i don ni mi shes so// gau ta ma dag sems can de rnams kyi myu gu'i tshal nub nas ma rmos ma btab pa'i 'bras sA lu'i 'bras bu tshon bzhi pa phub ma med pa sbun ma med pa shun pa med pa dag pa gtsang ma skyes</text></item>
<item><p>259b4</p><section>'dul ba</section><text>te/ de nub brngas na nang skye zhing smin par 'gyur/ nang brngas na nub skye zhing smin par 'gyur bas brngas shing brngas kyang slar skyes pas brngas par yang mi mngon no// de rnams de za zhing de zas su za ba la tshe ring zhing yun ring du gnas so// gang nas sems can de</text></item>
<item><p>259b5</p><section>'dul ba</section><text>dag rnams kyis ma rmos ma btab pa'i 'bras sA lu'i 'bras bu la kham gyi zas su rim gyis zos pa de nas de rnams kyis dbang po tha dad pa byung bar gyur to// kha cig la ni skyes pa'i dbang po'o// kha cig la ni bud med kyi dbang po'o// de na bud med kyi dbang po can gang</text></item>
<item><p>259b6</p><section>'dul ba</section><text>yin pa rnams dang / skyes pa'i dbang po can gang yin pa rnams gcig la gcig mig gis mig tshugs su lta'o// ji lta ji ltar gcig la gcig mig gis mig tshugs su lta ba de lta de ltar kun du chags so// ji lta ji ltar kun du chags pa de lta de ltar zhen to//</text></item>
<item><p>259b7</p><section>'dul ba</section><text>ji lta ji ltar zhen pa de lta de ltar log par zhugs so// sems can gzhan dag gis kyang sems can gyis sems can la log par zhugs pa mthong ngo // mthong nas kyang sa dang / bong ba dang / gseg ma dang / gyo mos gtor nas 'di skad ces sems can</text></item>
<item><p>260a1</p><section>'dul ba</section><text>ngan pa tha chad rnams ni bya ba ma yin pa byed do// sems can ngan pa tha chad rnams ni bya ba ma yin pa byed pa yin gyis/ kwa'i sems can khyod kyis da ji ltar sems can sun dbyung zhes smra'o// dper na da ltar mi rnams bag ma blangs pa na phye ma dang / dri dang /</text></item>
<item><p>260a2</p><section>'dul ba</section><text>phreng ba dang / gos dang / 'bras yos kyis gtor nas 'di skad ces bag ma bde bar gyur cig ces zer ba de bzhin du sems can rnams kyis sems can gyis sems can la log par zhugs pa mthong nas sas gtor zhing bong ba dang / gseg ma dang / gyo mo</text></item>
<item><p>260a3</p><section>'dul ba</section><text>rnams kyis kyang gtor nas 'di skad ces sems can ngan pa tha chad rnams ni bya ba ma yin pa byed do// sems can ngan pa tha chad rnams ni bya ba ma yin pa byed pa yin gyis/ kwa'i sems can khyod kyis da ji ltar sems can sun dbyung zhes smra ba'i dus gang yin pa de yod</text></item>
<item><p>260a4</p><section>'dul ba</section><text>do// gau ta ma dag de ltar na sngon chos ma yin par 'dod pa gang yin pa dang / sngon gyi 'dul ba ma yin par 'dod pa gang yin pa de ni da ltar chos su 'dod/ 'dul bar 'dod do// sngon smad par bya bar 'dod pa gang yin pa de ni da ltar bsngags par bya bar</text></item>
<item><p>260a5</p><section>'dul ba</section><text>'dod do// de rnams kyis de zhag gcig spangs pa nas zhag gnyis dang / gsum dang / bdun du yang spangs so// gang nas sems can de rnams sdig pa can dam pa ma yin pa'i chos de la lhag par sdig pa can gyi brtul zhugs spyod pa de nas de rnams</text></item>
<item><p>260a6</p><section>'dul ba</section><text>khang pa rtsig pa la brtson par byed de/ 'dir bdag cag bya ba ma yin pa spyad do// 'dir bdag cag bya ba ma yin pa spyad do zhes zer bas khyim khyim zhes bya bar grags te/ gau ta ma dag 'di ni 'jig rten du khang pa'i las kyi mtha' rnams byung ba'i rtsom pa dang po</text></item>
<item><p>260a7</p><section>'dul ba</section><text>yin no// de yang chos kyis yin gyi chos ma yin pas ma yin te/ de la rgyal ba'i dbang po'i chos la 'di ni gtso bo yin no// de rnams nub bza' ba don du gnyer ba yang dgongs ka sA lu'i ched du 'dong bar byed do// nang bza' ba don du gnyer ba yang nang par</text></item>
<item><p>260b1</p><section>'dul ba</section><text>sA lu'i ched du 'dong bar byed do// de nas sems can snyom las kyi rang bzhin can zhig gis nang par gyi sA lu nub mo blangs so// de nas sems can zhig gis sems can de la 'di skad ces smras so// kye sems can khyod tshur sA lu'i phyir 'dong / de nas sems</text></item>
<item><p>260b2</p><section>'dul ba</section><text>can des sems can de la 'di skad ces smras so// kye sems can khyod rang gi sA lu la soms shig/ kho bos ni nang par gyi sA lu do nub blangs so// de nas sems can de 'di snyam du sems te/ kye ma de ni legs so// kye ma de ni shin tu legs kyis/ ma la</text></item>
<item><p>260b3</p><section>'dul ba</section><text>bdag gis zhag gnyis kyi dang / zhag gsum gyi dang / zhag bdun gyi bar gyi sA lu blang ngo snyam du sems nas/ des zhag gnyis kyi dang / zhag gsum gyi dang / zhag bdun gyi bar gyi sA lu blangs so// de nas sems can zhig gis sems can de la 'di skad</text></item>
<item><p>260b4</p><section>'dul ba</section><text>ces smras so// kye sems can khyod tshur sA lu'i phyir 'dong / de nas sems can des sems can de la 'di skad ces smras so// kye sems can khyod rang gi sA lu la soms shig/ kho bos ni zhag gnyis kyi dang / gsum gyi dang / zhag bdun gyi bar gyi sA lu</text></item>
<item><p>260b5</p><section>'dul ba</section><text>blangs zin no// de nas sems can de 'di snyam du sems te/ kye ma de ni legs so// kye ma de ni shin tu legs kyis/ ma la bdag gis zla ba phyed dang / zla ba gcig gi sA lu blang ngo snyam nas/ des zla ba phyed dang / zla ba gcig gi sA lu blangs so// gang</text></item>
<item><p>260b6</p><section>'dul ba</section><text>nas sems can de rnams kyis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma dang / sbun pa dang / shun pas yog par gyur to// brngas shing brngas na yang phyir mi skye bas brngas par</text></item>
<item><p>260b7</p><section>'dul ba</section><text>yang mngon la/ sA lu yang sbubs sam yal ga'i sbubs la yod par gyur to// de nas sems can de rnams tshogs shing 'dus nas shes ldan dag bdag cag sngon yid las byung ba'i gzugs phun sum tshogs pa/ dbang po ma nyams shing ma tshang ba med pa/ yan</text></item>
<item><p>261a1</p><section>'dul ba</section><text>lag dang nying lag thams cad dang ldan pa/ kha dog bzang pos gnas pa/ rang gi 'od dang ldan pa/ nam mkha' la 'gro zhing dga' ba za zhing dga' ba'i zas kyis tshe ring zhing yun ring du gnas la/ bdag cag sa'i bcud kha dog phun sum tshogs</text></item>
<item><p>261a2</p><section>'dul ba</section><text>pa/ dri phun sum tshogs pa/ ro phun sum tshogs pa byung bar gyur to// bdag cag sa'i bcud la kham gyi zas kyi rim gyis zos te/ gang gi tshe bdag gis sa'i bcud la kham gyi zas kyi rim gyis zos pa de'i tshe bdag cag gi lus la rtsub pa nyid dang lci ba nyid dag</text></item>
<item><p>261a3</p><section>'dul ba</section><text>zhugs par gyur te/ kha dog bzang po'i gsal ba gang yin pa de nub par gyur pas 'jig rten du mun pa byung bar gyur to// bdag cag de za zhing zas su za ba la tshe ring zhing yun ring du gnas par gyur to// bdag cag las kha zas ches nyung ngu za ba gang yin pa de ni kha</text></item>
<item><p>261a4</p><section>'dul ba</section><text>dog bzang por gyur/ kha zas ches mang du za ba gang yin pa de ni kha dog ngan par gyur te/ kha zas kyi tshad gnyis la brten nas kha dog rnam pa gnyis mngon te/ kha dog rnam pa gnyis yod pas kwa'i sems can kho bo ni kha dog dang ldan la/ khyod ni kha dog</text></item>
<item><p>261a5</p><section>'dul ba</section><text>ngan pa yin no zhes sems can gyis sems can la khyad du gsod par byed do// bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to// sa'i bcud de nub pa nas zhag kha dog</text></item>
<item><p>261a6</p><section>'dul ba</section><text>phun sum tshogs pa/ dri phun sum tshogs pa/ ro phun sum tshogs pa byung bar gyur te/ bdag cag de za zhing de zas su za ba la tshe ring zhing yun ring du gnas so// bdag cag las kha zas ches nyung ngu za ba gang yin pa de ni kha dog dang ldan par gyur/ kha zas ches mang</text></item>
<item><p>261a7</p><section>'dul ba</section><text>du za ba gang yin pa de ni kha dog ngan par gyur te/ zas kyi tshad gnyis la brten nas kha dog gi rnam pa gnyis mngon no// kha dog rnam pa gnyis yod pas kwa'i sems can kho bo ni kha dog dang ldan la/ khyod ni kha dog ngan pa yin no zhes sems can gyis sems can</text></item>
<item><p>261b1</p><section>'dul ba</section><text>la khyad du gsod par byed do// bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa zhag de nub par gyur to// sa zhag de nub pa na myu gu'i tshal kha dog phun sum tshogs pa/ dri phun sum tshogs pa/ ro</text></item>
<item><p>261b2</p><section>'dul ba</section><text>phun sum tshogs pa byung bar gyur te/ bdag cag de za zhing de zas su za ba la tshe ring zhing yun ring du gnas so// bdag cag rnams las kha zas ches nyung ngu za ba gang yin pa de ni kha dog dang ldan par gyur/ kha zas ches mang du za ba gang yin pa de ni kha dog ngan par gyur te/</text></item>
<item><p>261b3</p><section>'dul ba</section><text>zas kyi tshad gnyis la brten nas kha dog rnam pa gnyis mngon no// kha dog rnam pa gnyis yod pas kwa'i sems can kho bo ni kha dog dang ldan la/ khyod ni kha dog ngan pa yin no zhes sems can gyis sems can la khyad du gsod par byed do// bdag cag kha dog gi mngon</text></item>
<item><p>261b4</p><section>'dul ba</section><text>pa'i nga rgyal can rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to// myu gu'i tshal de nub pa na ma rmos ma btab pa'i 'bras sA lu'i 'bru tshon bzhi pa phub ma med pa/ sbun pa med pa/ shun pa med pa/ dag pa/ gtsang ma skyes</text></item>
<item><p>261b5</p><section>'dul ba</section><text>te/ de nub brngas na nang skye zhing smin par 'gyur/ nang brngas na nub skye zhing smin par 'gyur bas brngas shing brngas kyang slar yang skye bas brngas par yang mi mngon te/ bdag cag de za zhing zas su za ba la tshe ring zhing yun ring du gnas so// gang nas bdag cag gis</text></item>
<item><p>261b6</p><section>'dul ba</section><text>ma rmos ma btab pa'i 'bras sA lu'i 'bru sog 'jog gis yongs su longs spyad pas zos pa de nas sA lu de'i 'bras bu phub ma dang / sbun pa dang / shun pas yog par gyur to// brngas shing brngas pa yang slar mi skye bas brngas par yang mngon la/ sA lu yang sbubs</text></item>
<item><p>261b7</p><section>'dul ba</section><text>sam yal ga'i sbubs la yod par gyur pas ma la bdag cag tshogs shing 'dus la zhing gzhal te mtshams bcad la 'di ni khyed kyi'o// 'di ni nga'i 'o zhes mu thug bre bar bya'o zhes de rnams tshogs shing 'dus nas zhing dgod de mtshams bcad mu thug bres so// gau ta</text></item>
<item><p>262a1</p><section>'dul ba</section><text>ma dag 'di ni 'jig rten du mu thug bre ba'i las kyi mtha' rnams byung ba'i rtsom pa dang po yin no// de yang chos kyis yin gyi chos ma yin pas ma yin te/ de la rgyal ba'i dbang po'i chos la 'di ni chos kyi gtso bo yin no// de nas sems can zhig gis</text></item>
<item><p>262a2</p><section>'dul ba</section><text>rang gi sA lu yod bzhin du gzhan gyi sA lu ma byin par blangs so// sems can gzhan zhig gis sems can des rang gi sA lu yod bzhin du gzhan gyi sA lu la ma byin par blangs pa mthong ngo // mthong nas sems can de la 'di skad ces smras so// kwa'i sems can</text></item>
<item><p>262a3</p><section>'dul ba</section><text>khyod rang gi sA lu yod bzhin du gzhan gyi sA lu la ma byin par ci'i phyir blang / kwa'i sems can song la khyod phyin cad de ltar ma byed cig/ sems can des lan gnyis lan gsum du yang rang gi sA lu yod bzhin du gzhan gyi sA lu la ma byin par blangs so// sems can</text></item>
<item><p>262a4</p><section>'dul ba</section><text>des sems can de lan gnyis lan gsum du yang rang gi sA lu yod bzhin du gzhan gyi sA lu la ma byin par len pa mthong ngo // mthong nas sems can de la 'di skad ces smras so// kwa'i sems can khyod rang gi sA lu yod bzhin du gzhan gyi sA lu la ma byin par ci'i phyir</text></item>
<item><p>262a5</p><section>'dul ba</section><text>blang zhes des de phar drangs tshur drangs nas/ ci tsam na 'khor gyi nang du yang khrid de/ shes ldan dag sems can 'di rang gi sA lu yod bzhin du lan gnyis sam gsum gyi bar du gzhan gyi sA lu la ma byin par len to zhes spyos so// de nas sems can de rnams kyis</text></item>
<item><p>262a6</p><section>'dul ba</section><text>sems can de la 'di skad ces smras so// kwa'i sems can khyod rang gi sA lu yod bzhin du gzhan gyi sA lu la ma byin par ci'i phyir blang / kwa'i sems can song la khyod phyin cad de ltar ma byed cig/ de nas sems can des sems can de rnams la 'di skad ces smras so//</text></item>
<item><p>262a7</p><section>'dul ba</section><text>shes ldan dag sems can 'dis bdag la sA lu'i phyir phar drangs tshur drangs te/ ji tsam na 'khor gyi nang du yang byung nas spyos so// de nas sems can de rnams kyis sems can de la 'di skad ces smras so// kwa'i sems can khyod kyis sems can la sA lu'i phyir phar drangs</text></item>
<item><p>262b1</p><section>'dul ba</section><text>tshur drangs nas/ ji tsam na 'khor gyi nang du yang byung nas ci'i phyir spyo// kwa'i sems can khyod song la phyin chad de ltar ma byed cig/ de nas sems can de rnams 'di snyam du sems te/ shes ldan dag sA lu'i phyir phar 'dren tshur 'dren zhing ji tsam na 'khor gyi nang du</text></item>
<item><p>262b2</p><section>'dul ba</section><text>spyo ba yang snang bas/ ma la bdag cag tshogs shing 'dus la bdag cag gi nang na sems can lhag par gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de bdag cag gi zhing rnams kyi</text></item>
<item><p>262b3</p><section>'dul ba</section><text>bdag por bskos dang / des bdag cag chad pas gcad par bya ba rnams la ni chad pas gcod par 'gyur/ phan gdags par bya ba rnams la ni phan 'dogs par 'gyur te/ bdag cag gi zhing dag las 'khrungs pa gang yin pa de la chos bzhin du thog shes sbyin</text></item>
<item><p>262b4</p><section>'dul ba</section><text>par bya'o snyam nas/ de rnams tshogs shing 'dus te de rnams kyi nang nas sems can lhag par gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de zhing rnams kyi bdag por bskos te 'di skad</text></item>
<item><p>262b5</p><section>'dul ba</section><text>ces kye sems can khyod tshur shog/ kho bo cag la chad pas gcad par bya ba rnams la ni chad pas chod cig/ phan gdags par bya ba rnams la ni phan thogs shig/ kho bo cag gi zhing dag las 'khrungs pa gang yin pa de las khyod la kho bo cag gis chos bzhin du</text></item>
<item><p>262b6</p><section>'dul ba</section><text>thog shas sbyin no// de de rnams la chad pas gcad par bya ba rnams la ni chad pas gcod/ phan gdags par bya ba rnams la phan 'dogs par byed cing / de la de rnams kyi zhing dag las 'khrungs pa gang yin pa de las chos bzhin du thog shas 'bul te/ skye bo'i tshogs</text></item>
<item><p>262b7</p><section>'dul ba</section><text>chen pos bkur cing mang pos bkur bas mang pos bkur ba mang pos bkur ba zhes grags so// zhing rnams kyi bdag por gyur pa na nyams pa las skyob par byed pas rgyal rigs rgyal rigs zhes bya bar grags so// chos kyis skye dgu mgu bar byed cing tshul</text></item>
<item><p>263a1</p><section>'dul ba</section><text>khrims nyams su blangs te gnas/ shes rab nyams su blangs te gnas pas rgyal po rgyal po zhes bya bar grags so// gau ta ma dag rgyal po mang pos bkur gyi tshe mi rnams kyi ming sems can sems can zhes bya bar gyur to// gau ta ma dag rgyal po mang</text></item>
<item><p>263a2</p><section>'dul ba</section><text>pos bkur ba'i bu 'od mdzes zhes bya ste/ gau ta ma dag rgyal po 'od mdzes kyi tshe mi rnams kyi ming tshur shog tshur shog ces bya bar gyur to// 'od mdzes kyi bu dge ba zhes bya ste/ gau ta ma dag rgyal po dge ba'i tshe mi rnams kyi ming sme ba can sme ba can zhes bya bar gyur to// gau ta</text></item>
<item><p>263a3</p><section>'dul ba</section><text>ma dag rgyal po dge ba'i bu dge mchog ces bya ste/ gau ta ma dag rgyal po dge mchog gi tshe mi rnams kyi ming sprin mgrin sprin mgrin zhes bya bar gyur to// dge mchog gi bu gso sbyong 'phags zhes bya ste/ gau ta ma dag rgyal po gso sbyong 'phags kyi tshe mi rnams kyi ming ta la'i rkang ta la'i</text></item>
<item><p>263a4</p><section>'dul ba</section><text>rkang zhes bya bar gyur to// rgyal po gso sbyong 'phags kyi spyi bor sha rmen zhig skyes pa 'jam zhing shin tu mnyen te/ dper na shing bal gyi 'dab ma'am/ ras bal gyi 'dab ma bzhin du cung zad kyang gnod pa mi skyed do// de smin nas brtol ba dang khye'u gzugs bzang</text></item>
<item><p>263a5</p><section>'dul ba</section><text>ba/ blta na sdug pa/ mdzes pa/ skyes bu chen po'i mtshan sum bcu rtsa gnyis kyis kun nas brgyan pa zhig byung ste/ spyi bo las skyes pas spyi bo skyes spyi bo skyes zhes bya bar gyur to// gzhon nu byung ma thag tu rgyal po gso sbyong 'phags kyi btsun mo drug khri'i nang du bkri ba dang /</text></item>
<item><p>263a6</p><section>'dul ba</section><text>de thams cad kyi nu ma las 'o ma zags nas re res nga las nu nga las nu zhes smras pas nga las nu nga las nu zhes bya bar grags so// gau ta ma dag rgyal po nga las nu gang gi tshe rgyal srid byed pa de'i tshe mi rnams sems par byed/ 'jal bar byed/ nye bar rtog par byed do//</text></item>
<item><p>263a7</p><section>'dul ba</section><text>de rnams bsams/ gzhal/ nye bar brtags nas bzo'i gnas dang las kyi gnas tha dad pa dag byed du 'jug pas des na/ de rnams yid las skyes yid las skyes zhes bya bar grags so// gau ta ma dag rgyal po drug po 'di dag ni tshe tshad med cing tshe dpag tu med</text></item>
<item><p>263b1</p><section>'dul ba</section><text>pa yin no// // bar sdom la/ sems can tshur shog sme ba can// sprin mgrin dang ni de bzhin du// ta la'i rkang dang yid las skyes// sngon gyi de drug bsdus pa yin// gau ta ma dag rgyal po nga las nu'i brla g.yas par sha rmen zhig skyes pa 'jam zhing shin</text></item>
<item><p>263b2</p><section>'dul ba</section><text>tu mnyen te/ dper na shing bal gyi 'dab ma'am/ ras bal gyi 'dab ma bzhin du cung zad kyang gnod pa mi skyed do// de smin nas brtol ba dang khye'u gzugs bzang zhing blta na sdug pa mdzes pa/ skyes bu chen po'i mtshan sum bcu rtsa gnyis kyis kun du brgyan pa zhig byung</text></item>
<item><p>263b3</p><section>'dul ba</section><text>ste/ brla g.yas pa las skyes pas ming mdzes pa mdzes pa zhes bya bar gyur to// gzhon nu de rdzu 'phrul che zhing mthu che ba yin pas da dung yang gling bzhi la rgyal srid kyi dbang phyug la dbang byed du 'jug go// gau ta ma dag rgyal po mdzes pa'i brla g.yon par sha rmen</text></item>
<item><p>263b4</p><section>'dul ba</section><text>cig skyes pa 'jam zhing shin tu mnyen te/ dper na shing bal gyi 'dab ma'am/ ras bal gyi 'dab ma bzhin du cung zad kyang gnod pa mi skyed do// de smin nas brtol ba dang khye'u gzugs bzang zhing blta na sdug pa mdzes pa/ skyes bu chen po'i mtshan sum bcu rtsa</text></item>
<item><p>263b5</p><section>'dul ba</section><text>gnyis kyis kun nas brgyan pa zhig byung ste/ brla g.yon pa las skyes pas ming nye mdzes nye mdzes zhes bya bar gyur to// gzhon nu de rdzu 'phrul che zhing mthu che ba yin pas da dung yang gling gsum la rgyal srid kyi dbang phyug la dbang byed du 'jug go// gau ta ma dag</text></item>
<item><p>263b6</p><section>'dul ba</section><text>rgyal po nye mdzes kyi rkang pa g.yas par sha rmen zhig skyes pa 'jam zhing shin tu mnyen te/ dper na shing bal gyi 'dab ma'am/ ras bal gyi 'dab ma bzhin du cung zad kyang gnod pa mi skyed do// de smin nas brtol ba dang khye'u gzugs bzang ba/ blta na sdug pa/</text></item>
<item><p>263b7</p><section>'dul ba</section><text>mdzes pa/ skyes bu chen po'i mtshan sum bcu rtsa gnyis kyis kun nas brgyan pa zhig byung ste/ rkang pa g.yas pa las skyes pas ming mdzes ldan mdzes ldan zhes bya bar gyur to// gzhon nu de rdzu 'phrul che zhing mthu che ba yin pas da dung yang gling gnyis la rgyal srid kyi</text></item>
<item><p>264a1</p><section>'dul ba</section><text>dbang phyug la dbang byed du 'jug go// gau ta ma dag rgyal po mdzes ldan gyi rkang pa g.yon par sha rmen zhig skyes pa 'jam zhing shin tu mnyen te/ dper na shing bal gyi 'dab ma'am/ ras bal gyi 'dab ma bzhin du cung zad kyang gnod pa mi skyed do//</text></item>
<item><p>264a2</p><section>'dul ba</section><text>de smin nas brtol ba dang / khye'u gzugs bzang ba/ blta na sdug pa/ mdzes pa/ skyes bu chen po'i mtshan sum bcu rtsa gnyis kyis kun nas brgyan pa zhig byung ste/ rkang pa g.yon pa las skyes pas ming nye mdzes ldan nye mdzes ldan zhes bya bar gyur to// gzhon nu</text></item>
<item><p>264a3</p><section>'dul ba</section><text>de rdzu 'phrul che zhing mthu che ba yin pas da dung yang gling gcig la rgyal srid kyi dbang phyug la dbang byed du 'jug go// gau ta ma dag de ltar na rgyal po mang pos bkur ba'i bu 'od mdzes so// 'od mdzes kyi dge ba'o// dge ba'i dge mchog go// dge mchog gi gso</text></item>
<item><p>264a4</p><section>'dul ba</section><text>sbyong 'phags so// gso sbyong 'phags kyi nga las nu'o// nga las nu'i mdzes pa'o// mdzes pa'i nye mdzes so// nye mdzes kyi mdzes ldan dang / mdzes ldan kyi nye mdzes ldan dang / bzang po dang / legs bzang dang / btang ba dang / btang bzung dang /</text></item>
<item><p>264a5</p><section>'dul ba</section><text>yan lag dang / yan lag shing rta dang / ngan spong dang / skal ldan shing rta dang / rgya mtsho dang / rgya mtsho'i bu dang / rgya mtsho chen po dang / sha ku ni dang / sha ku ni chen po dang / ku sha dang / nye ba'i ku sha dang / ku sha chen po dang / legs mthong dang / legs</text></item>
<item><p>264a6</p><section>'dul ba</section><text>mthong chen po dang / rab thob dang / rab thob chen po dang / rab tu sgra bsgrags dang / rab tu sgra bsgrags chen po dang / 'od byed pa dang / rtul phod dang / lhun po ldan dang / lhun po yod dang / 'od zer dang / 'od zer ldan dang / 'od zer yod dang /</text></item>
<item><p>264a7</p><section>'dul ba</section><text>kun nas 'od zer ro// gau ta ma dag kun nas 'od zer gyi bu dang / tsha bo dang / yang tsha dang / sum tsha'i rgyud rgyal po brgya tham pa yul gru 'dzin du byung ste/ de rnams kyi tha ma ni rgyal po dgra 'dul zhes bya ba byung ste/ dgra 'dul bar byed pas dgra 'dul dgra 'dul</text></item>
<item><p>264b1</p><section>'dul ba</section><text>zhes bya bar gyur to// gau ta ma dag rgyal po dgra 'dul gyi bu dang / tsha bo dang / yang tsha dang / sum tsha'i rgyud rgyal po lnga khri bzhi stong yul dmag gis mi tshugs par byung ngo // de rnams kyi tha ma ni rgyal po ma rgyal ba las rgyal ba zhes bya ba byung ste/ ma rgyal</text></item>
<item><p>264b2</p><section>'dul ba</section><text>ba las rgyal bar byed pas na ma rgyal ba las rgyal ba ma rgyal ba las rgyal ba zhes bya bar grags so// gau ta ma dag rgyal po ma rgyal ba las rgyal ba'i bu dang / tsha bo dang / yang tsha dang / sum tsha'i rgyud rgyal po drug khri sum stong yul bA rA Na sIr byung ste/ de rnams kyi</text></item>
<item><p>264b3</p><section>'dul ba</section><text>tha ma ni rgyal po bzod dka' zhes bya ba byung ngo // gau ta ma dag rgyal po bzod dka'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong kim bi la'i grong khyer du byung ste/ de rnams kyi tha ma ni rgyal po tshangs byin zhes bya ba byung ngo // gau ta</text></item>
<item><p>264b4</p><section>'dul ba</section><text>ma dag rgyal po tshangs byin gyi bu dang / tsha bo dang / yang tsha dang / sum tsha'i rgyud rgyal po sum khri nyis stong glang po che'i grong khyer du byung ste/ de rnams kyi tha ma ni rgyal po glang pos sbyin zhes bya ba byung ngo // gau ta ma dag rgyal po glang pos sbyin gyi bu dang / tsha bo dang /</text></item>
<item><p>264b5</p><section>'dul ba</section><text>yang tsha dang / sum tsha'i rgyud rgyal po lnga stong yul rdo 'jog tu byung ste/ de rnams kyi tha ma ni rgyal po bal bu can zhes bya ba byung ngo // gau ta ma dag rgyal po bal bu can gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer</text></item>
<item><p>264b6</p><section>'dul ba</section><text>brang gis nyal du byung ste/ de rnams kyi tha ma ni rgyal po tshan po che 'dul zhes bya ba byung ngo // gau ta ma dag rgyal po tshan po che 'dul gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer ma rgyal ba las rgyal bar byung ste/ de</text></item>
<item><p>264b7</p><section>'dul ba</section><text>rnams kyi tha ma ni rgyal po rgyal byin zhes bya ba byung ngo // gau ta ma dag rgyal po rgyal byin gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer ku n+ya ku ba dzar byung ste/ de rnams kyi tha ma ni rgyal po rgyal sde zhes bya ba byung ngo //</text></item>
<item><p>265a1</p><section>'dul ba</section><text>gau ta ma dag rgyal po rgyal sde'i bu dang / tsha bo dang / yang tsha dang / sum tsha'i rgyud rgyal po khri brgyad stong grong khyer tsam par byung ste/ de rnams kyi tha ma ni rgyal po klu'i lha zhes bya ba byung ngo // gau ta ma dag rgyal po klu'i lha'i bu dang / tsha bo dang / yang tsha dang /</text></item>
<item><p>265a2</p><section>'dul ba</section><text>sum tsha'i rgyud rgyal po nyi khri lnga stong grong khyer ta la'i phreng du byung ste/ de rnams kyi tha ma ni rgyal po mi'i lha zhes bya ba byung ngo // gau ta ma dag rgyal po mi'i lha'i bu dang / tsha bo dang / yang tsha dang / sum tsha'i rgyud rgyal po khri nyis stong grong khyer ta ma lir byung ste/ de</text></item>
<item><p>265a3</p><section>'dul ba</section><text>rnams kyi tha ma ni rgyal po rgya mtsho'i lha zhes bya ba byung ngo // gau ta ma dag rgyal po rgya mtsho'i lha'i bu dang / tsha bo dang / yang tsha dang / sum tsha'i rgyud rgyal po khri brgyad stong grong khyer ba so'i grong du byung ste/ de rnams kyi tha ma ni rgyal po blo gros bzang po zhes bya ba byung ngo // gau ta</text></item>
<item><p>265a4</p><section>'dul ba</section><text>ma dag rgyal po blo gros bzang po'i bu dang / tsha bo dang / yang tsha dang / sum tsha'i rgyud rgyal po nyi khri lnga stong grong khyer rgyal po'i khab tu byung ste/ de rnams kyi tha ma ni rgyal po mun sel zhes bya ba byung ngo // gau ta ma dag rgyal po mun sel gyi bu dang / tsha bo dang / yang tsha</text></item>
<item><p>265a5</p><section>'dul ba</section><text>dang / sum tsha'i rgyud rgyal po brgya tham pa yang grong khyer bA rA Na sIr byung ste/ de rnams kyi tha ma ni rgyal po dbang phyug chen po'i sde zhes bya ba byung ngo // gau ta ma dag rgyal po dbang phyug chen po'i sde'i bu dang / tsha bo dang / yang tsha dang / sum tsha'i rgyud rgyal po brgyad</text></item>
<item><p>265a6</p><section>'dul ba</section><text>khri bzhi stong grong khyer rtswa can du byung ste/ de rnams kyi tha ma ni rgyal po rgya mtsho'i sde zhes bya ba byung ngo // gau ta ma dag rgyal po rgya mtsho'i sde'i bu dang / tsha bo dang / yang tsha dang / sum tsha'i rgyud rgyal po stong yang grong khyer gru 'dzin du byung ste/ de rnams kyi tha ma ni</text></item>
<item><p>265a7</p><section>'dul ba</section><text>rgyal po dka' thub spyod ces bya ba byung ngo // gau ta ma dag rgyal po dka' thub spyod kyi bu dang / tsha bo dang / yang tsha dang / sum tsha'i rgyud rgyal po brgyad khri bzhi stong yang grong khyer rtswa can du byung ste/ de rnams kyi tha ma ni rgyal po sa'i gdong zhes bya ba byung ngo // gau ta</text></item>
<item><p>265b1</p><section>'dul ba</section><text>ma dag rgyal po sa'i gdong gi bu dang / tsha bo dang / yang tsha dang / sum tsha'i rgyud rgyal po 'bum yang grong khyer bA rA Na sIr byung ste/ de rnams kyi tha ma ni rgyal po sa'i bdag po zhes bya ba byung ngo // gau ta ma dag rgyal po sa'i bdag po'i bu dang / tsha bo dang / yang</text></item>
<item><p>265b2</p><section>'dul ba</section><text>tsha dang / sum tsha'i rgyud rgyal po 'bum yang grong khyer dmag gis mi tshugs par byung ste/ de rnams kyi tha ma ni rgyal po sa 'dzin zhes bya ba byung ngo // gau ta ma dag rgyal po sa 'dzin gyi bu dang / tsha bo dang / yang tsha dang / sum tsha'i rgyud rgyal po brgyad khri bzhi stong</text></item>
<item><p>265b3</p><section>'dul ba</section><text>grong khyer mi thi lar byung ste/ de rnams kyi tha ma ni rgyal po lha chen po zhes bya ba byung ngo // gau ta ma dag rgyal po lha chen po'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong yang grong khyer mi thi lar drang srong gi tshangs par spyod pa la spyad</text></item>
<item><p>265b4</p><section>'dul ba</section><text>de/ de rnams kyi tha ma ni rgyal po mu khyud ces bya ba byung ngo // mu khyud las 'bying ba dang / sra ba'i mu khyud dang / rko ba dang / nye bar rko ba dang / rko ba yod pa dang / kun nas rko dang / gya nom snang dang / mnyam snang dang / thos pa'i sde dang / chos kyi</text></item>
<item><p>265b5</p><section>'dul ba</section><text>sde dang / rtogs pa dang / rtogs pa chen po dang / rtogs pa'i sde dang / mya ngan med dang / mya ngan bral dang / brtan pa'i sde dang / dga' bas sbyar dang / glen gsal dang / skya reng dang / phyogs kyi bdag po dang / rngul can dang / bde byed dang /</text></item>
<item><p>265b6</p><section>'dul ba</section><text>kun dga' dang / me long gdong dang / skyed pa dang / kun nas skyed pa dang / skye bo'i khyu mchog dang / bza' btung can dang / bza' btung mang po can dang / mi thub pa dang / gzhan gyis mi thub pa dang / gnas pa dang / shin tu gnas pa dang /</text></item>
<item><p>265b7</p><section>'dul ba</section><text>stobs chen dang / stobs chen zhon dang / legs pa'i blo gros dang / brtan pa zhon dang / gzhu bcu pa dang / gzhu brgya pa dang / gzhu dgu bcu pa dang / gzhu rgyal dang / gzhu bkra dang / gzhu sra dang / shing rta bcu pa dang / shing rta brgya pa</text></item>
<item><p>266a1</p><section>'dul ba</section><text>dang / shing rta dgu bcu pa dang / shing rta khra bo dang / shing rta rgyal dang / shing rta sra ba'o// gau ta ma dag rgyal po shing rta sra ba'i bu dang / tsha bo dang / yang tsha dang / sum tsha'i rgyud rgyal po bdun khri bdun stong grong khyer kun du snang bar byung ste/</text></item>
<item><p>266a2</p><section>'dul ba</section><text>de rnams kyi tha ma ni rgyal po nam mkha'i bdag po zhes bya ba byung ngo // gau ta ma dag rgyal po nam mkha'i bdag po'i bu klu mnyam skyong ngo // gau ta ma dag rgyal po klu mnyam skyong gi bu dang / tsha bo dang / yang tsha dang / sum tsha'i rgyud rgyal po brgya tham pa yang grong khyer bA</text></item>
<item><p>266a3</p><section>'dul ba</section><text>rA Na sIr byung ste/ de rnams kyi tha ma ni rgyal po kr-i kI zhes bya ba byung ngo // de'i tshe ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul</text></item>
<item><p>266a4</p><section>'dul ba</section><text>ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i spyan sngar bcom ldan 'das byang chub sems dpas ma 'ongs pa na byang chub par bya ba'i phyir sngon smon lam btab nas</text></item>
<item><p>266a5</p><section>'dul ba</section><text>tshangs par spyod pa spyad de/ dga' ldan gyi lha'i ris su skyes so// gau ta ma dag rgyal po kr-i kI'i bu legs skyes so// gau ta ma dag rgyal po legs skyes kyi bu dang / tsha bo dang / yang tsha dang / sum tsha'i rgyud rgyal po brgya tham pa yang grong khyer gru 'dzin du byung</text></item>
<item><p>266a6</p><section>'dul ba</section><text>ste/ de rnams kyi tha ma ni rgyal po rna ba can zhes bya ba byung ngo // gau ta ma dag rgyal po rna ba can la bu gnyis te/ gau ta ma dang / ba ra dwa dza'o// de gnyis las gau ta ma ni mngon par 'byung bar dga'o// ba ra dwa dza ni rgyal srid la mngon par dga'o// des</text></item>
<item><p>266a7</p><section>'dul ba</section><text>pa chos dang chos ma yin pas rgyal srid byed pa mthong nas/ des bsams pa/ bdag yab 'das nas rgyal por gyur te/ bdag gis kyang chos dang chos ma yin pas rgyal srid byas nas sems can dmyal bar gzhol bar 'gyur bas 'dir ci'i dus</text></item>
<item><p>266b1</p><section>'dul ba</section><text>la bab ce na/ khyim nas khyim med par rab tu 'byung bar bya'o snyam du bsams nas/ rgyal po rna ba can gang na ba der song ste phyin pa dang rkang pa gnyis la gtugs te gsol ba btab pa/ yab mkhyen par mdzod cig/ bdag ni dad pas khyim nas khyim ma</text></item>
<item><p>266b2</p><section>'dul ba</section><text>mchis par rab tu 'byung ngo // des smras pa/ bu gang gi phyir mchod sbyin mchod par byed pa dang / sbyin sreg sreg par byed pa dang / dka' thub spyod pa de dag ni 'di'i ched yin te/ nga 'das na rgyal srid lag mthil du 'ongs te rgyal po byed par 'gyur na ci'i phyir rab tu</text></item>
<item><p>266b3</p><section>'dul ba</section><text>'byung / des smras pa/ yab bdag gis chos dang chos ma yin pas rgyal srid bgyid rngo mi thog go// de lta bas na mkhyen par mdzod cig rab tu 'byung ngo // de nas rgyal pos gal gyis gcu bar shes nas gnang ngo // de'i tshe bsti gnas zhig na drang srong mdog gnag</text></item>
<item><p>266b4</p><section>'dul ba</section><text>ces bya ba gnas so// de nas gzhon nu gau ta ma rgyal pos gnang nas dga' zhing mgu la dga' ba rgya chen po dang yid bde ba skyes nas drang srong mdog gnag gang na ba der song ste phyin pa dang spyod lam dul bas rkang pa gnyis la phyag byas nas smras pa/ drang srong chen po bdag rab</text></item>
<item><p>266b5</p><section>'dul ba</section><text>tu 'byung bar 'dod kyis bdag rab tu phyung shig/ des de rab tu phyung ngo // drang srong mdog gnag ni 'bras bu dang / rtsa ba dang / chu 'thung bas de yang drang srong gau ta ma drang srong gau ta ma zhes bya bar gyur to// ji tsam dus gzhan zhig na rgyal po rna ba can shi nas/ gzhon nu ba ra</text></item>
<item><p>266b6</p><section>'dul ba</section><text>dwa dza pha'i rgyal srid kyi dbang phyug la dbang byed du bcug go// ji tsam dus gzhan zhig na drang srong gau ta mas mkhan po la smras pa/ mkhan po dgon pa'i zas kyis 'tsho bar rngo mi thog gis grong 'dab tu gnas par bgyi'o// des smras pa/ bu rung gis grong ngam dgon</text></item>
<item><p>266b7</p><section>'dul ba</section><text>pa na gnas pa'i drang srong gis ni mdor na dbang po bsrung ba yin gyis/ khyod song la gru 'dzin gyi nye 'khor du lo ma'i spyil bo byos la 'dug shig/ mkhan po bka' bzhin 'tshal zhes smras nas/ drang srong gau ta ma gru 'dzin gyi nye 'khor du lo ma'i spyil bu byas te</text></item>
<item><p>267a1</p><section>'dul ba</section><text>gnas so// de'i tshe grong khyer gru 'dzin na smad 'tshong ma bzang mo zhes bya ba dang / skyes bu g.yon can pad ma'i rtsa lag ces bya ba zhig gnas te/ des de la dga' mgur spyad pa'i phyir gos dang rgyan dag bskur ro// des gos dang rgyan dag thogs nas chas</text></item>
<item><p>267a2</p><section>'dul ba</section><text>pa las/ yang mi gzhan zhig kAr ShA pa Na lnga brgya thogs pa zhig 'ongs nas bzang mo dga' mgur spyod kyis tshur shog/ des bsams pa/ gal te bdag song na kAr ShA pa Na lnga brgya yang mi 'thob la khyim du 'ongs pa spangs te gzhan du 'gro ba 'di ni legs pa</text></item>
<item><p>267a3</p><section>'dul ba</section><text>ma yin no snyam nas des bu mo mngag gzhug ma la smras pa song la pad ma'i rtsa lag la jo mo'i mchid nas re zhig bdag la skabs ma mchis te slad kyis mchi'o zhes smros shig/ des de'i gan du song nas smras so// mi de yang bya ba mang po zhig yin pas de dang de dga' mgur spyad</text></item>
<item><p>267a4</p><section>'dul ba</section><text>nas thun dang po nyid la song ngo // des bsams pa/ nam tshod ring du yod pas de'i sems kyang bdag gis bsrung bar nus so snyam nas des yang bu mo de la bsgo ba/ pad ma'i rtsa lag gi gan du song la jo mo'i mchid nas sta gon bgyis lags na/ skyed mos tshal gang</text></item>
<item><p>267a5</p><section>'dul ba</section><text>du mchi zhes smros shig/ des de'i gan du song nas smras pa dang / des smras pa/ khyod kyi jo mo skad cig la skabs med skad cig la skabs yod ce'am/ bu mo de de dang rigs mi 'phrod pa zhig pas des smras pa/ rje'i sras skabs ma mchis pa ni ma lags mod kyis de khyod kyi</text></item>
<item><p>267a6</p><section>'dul ba</section><text>gos dang rgyan dag gis skyes pa gzhan dang lhan cig dga' mgur spyad do// de'i 'dod chags kyi kun nas dkris pa gang yin pa de dang bral bar gyur cing gnod sems kyi kun nas dkris pa skyes te/ de mi bzod pa skyes nas smras pa/ bu mo song la bzang mo pad ma'i</text></item>
<item><p>267a7</p><section>'dul ba</section><text>rtsa lag na re skyed mos tshal ga ge mo zhig tu shog ces byos shig/ des song nas bzang mo la smras pa dang / de nas de skyed mos tshal du song ba dang skyes bu g.yon can pad ma'i rtsa lag gis smras pa/ khyod kho bo'i gos dang rgyan gyis skyes pa gzhan dang lhan cig dga' mgur</text></item>
<item><p>267b1</p><section>'dul ba</section><text>spyad par rigs sam/ des smras pa/ rje'i sras de ni bdag gis nongs te/ 'on kyang bud med ni rtag tu skyon can lags pas bzod par mdzod cig/ de nas de mi bzod pa skyes nas ral gri shubs nas phyung ste bsad do// de nas bu mo mngag gzhug mas jo mo bsad</text></item>
<item><p>267b2</p><section>'dul ba</section><text>do// jo mo bsad do zhes ku co'i sgra chen po bton pa skye bo'i tshogs kun gyis thos nas brgyugs pa dang / de ji tsam na bsti gnas de nyid na drang srong gau ta ma gnas so// de nas skyes bu g.yon can pad ma'i rtsa lag de skrag nas ral gri khrag can drang srong gau ta ma'i mdun</text></item>
<item><p>267b3</p><section>'dul ba</section><text>du bor nas skye bo'i tshogs chen po de nyid kyi nang du zhugs so// skye bo'i tshogs chen pos de ral gri khrag can mthong nas rab tu byung ba 'dis bzang mo bsad do zhes de nas drang srong gau ta ma de bskor te mi bzod pa skyes nas smras pa/ kwa'i rab tu byung ba drang srong gi rgyal mtshan</text></item>
<item><p>267b4</p><section>'dul ba</section><text>thogs nas 'di 'dra ba'i las byed dam/ des smras pa/ ci byas/ de rnams kyis smras pa/ bzang mo dang khyod lhan cig dga' mgur spyad nas de bsad do// des smras pa/ kho bo'i sdig pa zhi bas las de mi byed do zhes des zhi ba smras kyang skye bo'i tshogs chen po</text></item>
<item><p>267b5</p><section>'dul ba</section><text>des lag pa phying ka log tu dam du bcings nas rgyal po la phul te/ lha rab tu byung ba 'dis bzang mo dang lhan cig dga' mgur spyad nas de bkum lags so// rgyal po rnams ni mi rtog pa yin pas des smras pa/ gal te de ltar gyur na rab tu byung ba 'di ngas spangs</text></item>
<item><p>267b6</p><section>'dul ba</section><text>kyis gsal shing la shon cig/ de nas rab tu byung ba de me tog ka ra bI ra'i phreng ba mgul du btags shing skyes pa gos sngon po gyon pa/ lag na mtshon thogs pa rnams kyis yongs su bskor nas lam po che dang / tshong dus dang / bzhi mdo dang / sum mdo rnams</text></item>
<item><p>267b7</p><section>'dul ba</section><text>su bsgrags pa'i sgor bsgrags te/ grong khyer gyi lho phyogs kyi sgor phyung nas gson po nyid du gsal shing la gshon no// de'i mkhan po mdog nag de dus dus su de'i bsti gnas su 'gro ba yin pas/ ji tsam du dus gzhan zhig na song ba las ma mthong nas des</text></item>
<item><p>268a1</p><section>'dul ba</section><text>phan tshun du btsal bar brtsams pa dang / ji tsam na de gsal shing la gshon par mthong nas de skad mi gsal zhing mig mchi mas gang la snying rje ba'i tshig gis dal bu dal bus smras pa/ kyi hud bu 'di ci zhig/ des kyang skad mi gsal zhing yi chad la gnad du</text></item>
<item><p>268a2</p><section>'dul ba</section><text>bab pa'i gnod pa'i tshor ba skyes shing gdungs pas smras pa/ mkhan po gzhan ci lags/ las lags mod/ des smras pa/ bu rma phyung ba'am/ gnod pa zhig ma byas grang mkhan po bdag gi lus kyis rma phyung gi sems kyis ni ma yin no// bu ji ltar shes/ mkhan</text></item>
<item><p>268a3</p><section>'dul ba</section><text>po bden pa gsol gyis gson cig/ bden pa dang bden pa'i tshig gang gis bdag gi lus kyis rma phyung gi sems kyis ma yin na/ bden pa dang bden pa'i tshig des mkhan po'i pags pa'i mdog nag po gang yin pa 'di gser gyi kha dog tu gyur cig/ bdag nyid chen</text></item>
<item><p>268a4</p><section>'dul ba</section><text>po de lhag pa'i bsam pa goms pa yin pas tshig smras ma thag tu drang srong mdog gnag gi pags pa nag po mi snang zhing gser gyi kha dog tu gyur to// kun du drang srong mdog nag gser gyi kha dog tu gyur to zhes sgra grags pas de'i ming gser mdog ces bya bar gyur to//</text></item>
<item><p>268a5</p><section>'dul ba</section><text>de ngo mtshar mchog tu gyur to// de nas drang srong gau ta mas smras pa/ mkhan po bdag ni 'di nas shi 'phos nas 'gro ba ni gang / skye ba ni gang / tshe phyi ma ni gang zhig lags/ des smras pa/ bram ze rnams na re bu med pa rnams la 'gro ba med do// zhes zer na khyod</text></item>
<item><p>268a6</p><section>'dul ba</section><text>kyis bu 'ga' bskyed pa lta yod dam/ mkhan po yab kyis rgyal srid kyi slad du spro ba bskyed pa na bdag gzhon nu nyid du rab tu byung bas bud med kyi rgyus kyang ma 'tshal na/ bdag gis bu bskyed pa lta ga la mchis/ bu gal te de lta na sngon yul la spyad pa rjes su dran par</text></item>
<item><p>268a7</p><section>'dul ba</section><text>gyis shig/ mkhan po tshor ba drag pos nyen pas da ni bdag gi gnad rnams chad cing tshigs rnams bye ste/ 'gum pa gcig pu dran par bas na/ ji ltar sngon gyi yul la spyad pa rjes su dran par 'gyur/ de'i mkhan po mngon par shes pa thob pa yin pas des rdzu</text></item>
<item><p>268b1</p><section>'dul ba</section><text>'phrul gyis rdzi char chen po sprul nas char ba'i thigs pas de'i lus la phog pa dang / de nas char pa dang rlung grang mos reg pas sdug bsngal rnam par mnan nas/ des sngon gyi yul la spyad pas rjes su dran par bya bar brtsams so// gang gi tshe des 'khrig pa'i</text></item>
<item><p>268b2</p><section>'dul ba</section><text>'dod chags rjes su dran par byas pa las khu ba'i thigs pa gnyis khrag dang lhan cig lhung ngo // bsam gyis mi khyab pa'i gnas ni bzhi ste/ bdag sems pa dang / 'jig rten sems pa dang / sems can rnams kyi las kyi rnam par smin pa sems pa dang /</text></item>
<item><p>268b3</p><section>'dul ba</section><text>sangs rgyas rnams kyi sangs rgyas kyi yul sems pa'o// khu ba'i thigs pa de gnyis sgong gnyis su gyur nas nyi ma shar ba'i dus kyi tshe nyi ma'i 'od zer gyis smin nas rdol ba dang khye'u gnyis shig byung nas/ de dang ha cang yang mi ring ba'i bu ram shing gi tshal gseb der</text></item>
<item><p>268b4</p><section>'dul ba</section><text>de gnyis zhugs so// // 'dul ba gzhi/ bam po brgyad bcu gcig pa/ de nas nyi ma'i 'od zer shin tu tsha ba byung ste/ nyi ma'i 'od zer gyis drang srong gau ta ma gdungs nas shi'o// de nas drang srong gser mdog 'ongs nas shi ba mthong nas des gsal</text></item>
<item><p>268b5</p><section>'dul ba</section><text>shing gi nye 'khor du bltas na sgo nga rdol ba'i khog pa gnyis shig 'dug nas de phan tshun rjes gcod cing bu ram shing gi tshal gseb tu zhugs pa las/ ji tsam na khye'u gnyis shig mthong ngo // des 'di gnyis su'i bu yin zhes bsam pa la zhugs pa dang / drang srong</text></item>
<item><p>268b6</p><section>'dul ba</section><text>gau ta ma'i yin par gyur nas/ de nas de lhag par sdug pa skyes te/ des de gnyis bsti gnas su khrid nas bsnun bsnyod de/ de gnyis kyi ming btags pa/ nyi ma shar ba'i tshe nyi ma'i 'od zer gyis smin par byas pa las 'di gnyis skyes par gyur pas de bas</text></item>
<item><p>268b7</p><section>'dul ba</section><text>na nyi ma'i rigs yin pas nyi ma'i rigs nyi ma'i rigs zhes bya bar gyur to// drang srong gau ta ma'i bu yin pas ming gnyis pa gau ta ma gau ta ma zhes bya bar gyur to// rang gi yan lag las skyes pas ming gsum pa yan lag skyes yan lag skyes zhes bya bar gyur to//</text></item>
<item><p>269a1</p><section>'dul ba</section><text>bu ram shing gi tshal gseb nas rnyed pas ming bzhi pa bu ram shing pa bu ram shing pa zhes bya bar gyur to// ji tsam dus gzhan zhig na rgyal po ba ra dwa dza bu med par shi nas blon po rnams 'dus nas gros bya bar brtsams pa/ shes ldan dag da su zhig</text></item>
<item><p>269a2</p><section>'dul ba</section><text>rgyal por dbang bskur bar bya/ gzhan dag gis smras pa/ de'i gcen gau ta ma drang srong rnams kyi nang du rab tu byung ste/ rgyal srid 'di ni de'i rigs rgyud du 'os pa yin pas de dbang bskur ro// de nas de rnams kyis gros byas nas drang srong gser mdog gi drung du song</text></item>
<item><p>269a3</p><section>'dul ba</section><text>ste son pa dang / rkang pa gnyis la gtugs nas smras pa/ drang srong chen po gau ta ma gang du mchis/ des smras pa/ khyed cag kho nas bsad do// de rnams kyis smras pa/ drang srong chen po bdag cag gis de mthong bar yang mi dran na ji ltar bsad/ kho bos khyed cag</text></item>
<item><p>269a4</p><section>'dul ba</section><text>dran par bya'o// ma nongs so// des de rnams dran par byas pa dang / smras pa/ drang srong chen po gal te de lta na sdig pa spyod pa de ming tsam smos pa yang bsgrags pa ma yin gyis zhog shig/ des sdig pa'i las ci byas/ 'di dang 'di'o// skyon med pa gnod pa mi</text></item>
<item><p>269a5</p><section>'dul ba</section><text>byed pa des sdig pa'i las ma byas par khyed cag gis bsad do// de ltar ci mngon/ des ji ltar gyur pa rgyas par smras pa dang / de rnams yid mi bde ba skyes nas smras pa/ drang srong chen po gal te de lta na des ma lags kyi bdag cag gis sdig pa'i las bgyis so zhes</text></item>
<item><p>269a6</p><section>'dul ba</section><text>de rnams de skad du gtam smra bar byed pa na/ khye'u de gnyis kyang drang srong gi drung du 'ongs so// blon po rnams kyis smras pa/ drang srong chen po khye'u 'di gnyis su'i lags/ des smras pa/ de kho na'i bu'o// de rnams kyis smras pa/ 'di gnyis ji ltar skyes/</text></item>
<item><p>269a7</p><section>'dul ba</section><text>'di gnyis kyi ming ci lags/ des byung ba dang bcas pa rgyas par smras pa/ blon po rnams kyis thos te mchog tu ngo mtshar skyes nas de rnams kyis drang srong de la gsol ba btab nas de gnyis las gzhon nu phu bo shes rgyal srid kyi dbang bskur bas dbang bskur ba las de yang</text></item>
<item><p>269b1</p><section>'dul ba</section><text>bu med par shi'o// de nas cig shos nu bo dbang bskur nas/ de'i ming rgyal po bu ram shing pa zhes bya bar gyur to// gau ta ma dag rgyal po bu ram shing pa'i bu dang / tsha bo dang / yang tsha dang / sum tsha'i rgyud rgyal po bu ram shing pa brgya yang grong khyer gru 'dzin</text></item>
<item><p>269b2</p><section>'dul ba</section><text>du byung ste/ de rnams kyi tha ma ni rgyal po bu ram shing pa 'phags skyes po zhes bya ba byung ngo // gau ta ma dag rgyal po bu ram shing pa 'phags skyes po la bu bzhi ste/ skar mda' gdong dang / lag rna dang / glang po che 'dul dang / rkang gdub can no// dus gzhan</text></item>
<item><p>269b3</p><section>'dul ba</section><text>zhig na de'i btsun mo dam pa shi nas de lag pa 'gram pa la gtad de sems khong du chud cing 'dug go// blon po rnams kyis smras pa/ lha ci'i slad du phyag la zhal gtad nas thugs mi dgyes shing bzhugs/ des smras pa/ nga'i btsun mo dam pa shi na ci'i phyir sems</text></item>
<item><p>269b4</p><section>'dul ba</section><text>khong du chud cing mi 'dug/ lha gal te de lta na nyi 'og gi rgyal po rnams la bu mo mchis na/ ci'i slad du rje'i btsun mo dam pa mi btsal/ rgyal pos smras pa/ gzhon nu 'di dag ni rgyal srid mngon par 'dod pas phyir rgol ba 'di dag yod na nga la su zhig bu mo ster</text></item>
<item><p>269b5</p><section>'dul ba</section><text>bar 'gyur lha dgongs shig dang / bdag cag gis btsal lo// ji tsam na rgyal po gzhan zhig gi bu mo gzugs bzang ba/ blta na sdug pa/ mdzes pa btsun mo dam par 'tsham pa yod pa de de rnams kyis brtags te rgyal po de'i drung du dong nas de rnams kyis</text></item>
<item><p>269b6</p><section>'dul ba</section><text>gcig nas gcig tu brgyud de rgyal po la rig par byas pa dang / rgyal pos bsgo ba khug shig/ de nas de rnams rgyal po'i spyan sngar dong nas rkang pa gnyis la gtugs te thog mar gtam byas nas 'dug go// gtam gyi skabs rnyed cing rgyal po'i zhal mthong nas</text></item>
<item><p>269b7</p><section>'dul ba</section><text>smras pa/ lha bkra shis par gyur cig/ bkra shis par gyur cig/ rgyal pos smras pa/ shes ldan dag khyed ci gsol/ rgyal po bu ram shing pa 'phags skyes po'i btsun mo dam pa gum nas de'i ched du sras mo slong ngo // rgyal pos smras pa/ 'thab rir</text></item>
<item><p>270a1</p><section>'dul ba</section><text>bab pa'i mchog yin pas rung na 'on kyang dam zhig bca' ste/ gal te nga'i bu mo la khye'u zhig yod par gyur na de gal te rgyal srid kyi dbang phyug la gzhag pa lta na sbyin no// lha bka' bzhin 'tshal/ mchis la lha la snyan du gdags par</text></item>
<item><p>270a2</p><section>'dul ba</section><text>gsol lo zhes de rnams dong nas rgyal po bu ram shing pa 'phags skyes po la ji ltar gyur pa smras pa dang rgyal pos smras pa/ shes ldan dag gzhon nu ches phu bor gyur pa rgyal srid la mngon par dga' ba rnams spangs te/ nu bo rgyal srid la 'jog pa de ni 'os pa ma yin</text></item>
<item><p>270a3</p><section>'dul ba</section><text>no// lha don de la nges pa ma mchis te/ re zhig btsun mo blangs la lha de dang lhan cig rtsed mo dang / dgyes pa dang dgyes dgur spyod par mdzod cig dang / de la khye'u btsa' bar 'gyur ram/ 'on te bu mor 'gyur ram/ ci ma mchis par 'gyur sus 'tshal/ rgyal pos</text></item>
<item><p>270a4</p><section>'dul ba</section><text>smras pa/ shes ldan dag gal te de lta na deng la long shig/ de rnams dong nas bsu ste/ ji tsam na rgyal po'i dpal gyi 'byor pa chen pos blangs nas de yang rgyal pos mngon par 'dod par gyur te/ de de dang lhan cig rtse bar byed/ dga' bar byed/ dga' mgur spyod par</text></item>
<item><p>270a5</p><section>'dul ba</section><text>byed do// de rtse bar byed/ dga' bar byed/ dga' mgur spyod par byed pa las dus gzhan zhig na btsun mo sems can dang ldan par gyur to// de zla ba brgyad dam dgu 'das pa dang / khye'u gzugs bzang ba/ blta na sdug pa/ mdzes pa zhig btsas so//</text></item>
<item><p>270a6</p><section>'dul ba</section><text>btsas nas de'i btsas pa'i btsas ston rgya cher byas te/ khye'u 'di'i ming cir gdags zhes ming 'dogs par byed de/ blon po rnams kyis smras pa/ lha 'di ltar ma skyes pa nyid nas rgyal srid la mngon par dga' bas de'i slad du khye'u'i ming rgyal srid dga' zhes bya</text></item>
<item><p>270a7</p><section>'dul ba</section><text>bar btags so// khye'u rgyal srid dga' ma ma brgyad la rjes su gtad de zhes bya ba nas rdzing na gnas pa'i pad ma bzhin du myur du skyed par byed do zhes bya ba'i bar gong ma bzhin du'o// de rgyal tshab kyi rgyal srid la ma bzhag pa de de'i zhang po rgyal pos thos nas/</text></item>
<item><p>270b1</p><section>'dul ba</section><text>des de la pho nya btang ste/ tshig rtsub mo dang bcas pa'i spring yig spring ba khyod kyis sngon khas blangs shing dam bcas pa bzhin gal te byed na de lta na legs/ gal te de ltar ma byas na khyod kyi mthu dang brtson 'grus kyi pha rol gnon pa gang yin pa des sdod cig/ kho bo der</text></item>
<item><p>270b2</p><section>'dul ba</section><text>'ongs nas yul 'khor bur mar brlag go// rgyal po de mthu chen po dang ldan pa des thos nas skrag ste blon po rnams bsogs nas smras pa/ shes ldan dag nga la rgyal po des 'di skad ces spring na de la ji ltar bsgrub par bya/ de rnams kyis smras pa/ lha rgyal srid dga'</text></item>
<item><p>270b3</p><section>'dul ba</section><text>rgyal tshab tu dbang bskur lags mod/ des smras pa/ shes ldan dag gzhon nu ches phu bor gyur pa rgyal srid la mngon par dga' ba rnams spangs te nu bo rgyal srid kyi dbang bskur ba 'di ni 'os pa ma yin no// de rnams kyis smras pa/ lha rgyal po de ni stobs dang bzhon pa rgya</text></item>
<item><p>270b4</p><section>'dul ba</section><text>che bas gal te 'dir mchis na gdon mi 'tshal bar yul bur mar rlog pa gang lags pa'i gnas de mchis pas rgyal srid dga' rgyal tshab kyi dbang phyug la dbang bskur la gzhon nu de rnams ni spyug tu gsol/ rgyal pos smras pa/ shes ldan dag skyon med cing gnod pa</text></item>
<item><p>270b5</p><section>'dul ba</section><text>ma byas pa'i gzhon nu rnams ji ltar spyug/ lha bdag cag ni blon po lags te/ lha la sman par bgyi ba lhur len pa lags pas skyon ma mchis pa dang / nongs pa ma bgyis pa yang spyug la/ skyon mchis pa dang nongs pa bgyis pa ni bzhag go// rgyal pos btang snyoms</text></item>
<item><p>270b6</p><section>'dul ba</section><text>su bzhag nas cang mi smra bar 'dug go// blon po rnams tshogs nas phan tshun du gros bya bar brtsams pa/ shes ldan dag thabs shig bsham par bya ste/ des na rgyal po gzhon nu rnams la thugs byung bar gyur pa zhig bya'o zhes de nas de rnams kyis skyed mos tshal byi dor</text></item>
<item><p>270b7</p><section>'dul ba</section><text>byas pa/ ri mo sna tshogs bris par shin tu dri zhim po'i pog por nye bar bzhag/ dar gyi chun phyang mang po btags/ me tog sna tshogs kyis dga' dga' ltar byas pa zhig byed du bcug go// de nas de rnams kyis blon po rnams kyis skyed mos tshal de byi dor byed pa rgyang</text></item>
<item><p>271a1</p><section>'dul ba</section><text>ring po nas mthong nas gzhon nu rgod bag can de rnams skyed mos tshal gyi phyogs su dong ngo // blon po rnams skyed mos tshal byi dor byas nas sgor byung ba dang / gzhon nu rnams kyis dris pa/ 'di su'i skyed mos tshal/ de rnams kyis smras pa/ lha'i lags</text></item>
<item><p>271a2</p><section>'dul ba</section><text>so// de rnams slar log par brtsams pa dang / blon po rnams kyis smras pa/ gzhon nu rnams nang du zhugs shig/ ci'i phyir slar ldog/ de rnams kyis smras pa/ lha'i skyed mos tshal yin na 'dir 'jug tu ga la rung / blon po rnams kyis smras pa/ lha'am gzhon nu</text></item>
<item><p>271a3</p><section>'dul ba</section><text>rnams rol pa 'di 'gal ba ci mchis de rnams nang du zhugs te rtse bar brtsams so// blon po rnams kyis rgyal po la smras pa/ lha skyed mos tshal legs par byi dor bgyis lags kyis/ lha gzigs pa'i dus la bab lags so// rgyal po chas pa dang skyed mos tshal na ku co'i sgra</text></item>
<item><p>271a4</p><section>'dul ba</section><text>thos so// thos nas kyang blon po rnams la smras pa/ shes ldan dag skyed mos tshal na ku co'i sgra grag na 'di na su zhig 'dug/ blon po rnams kyis smras pa/ lha gzhon nu rnams so// gal te de lta na ngas gzhon nu rnams spangs so// blon po rnams kyis rkang pa gnyis</text></item>
<item><p>271a5</p><section>'dul ba</section><text>la gtugs te smras pa/ lha bzod par mdzad cing gzhon nu rnams mi spang bar gsol/ rgyal pos smras pa/ de bzhin du bya'o zhes gzhon nu de rnams spyug par chas pa dang / rgyal po'i rkang pa gnyis la gtugs nas smras pa/ lha gal te de lta na bdag cag 'khor</text></item>
<item><p>271a6</p><section>'dul ba</section><text>gyi skye bo mang po dang lhan cig mchi na de ci nas kyang mi dgag pa de ltar bka' stsal pa'i rigs so// rgyal pos bsgo nas de rnams chas pa na/ de rnams la dga' ba'i pho brang 'khor gyi mi skye bo'i tshogs chen po dang de rnams lhan cig chas te zhag bdun grong khyer gru 'dzin gyi sgo</text></item>
<item><p>271a7</p><section>'dul ba</section><text>phye nas skye bo'i tshogs rgyus so// blon po rnams kyis rgyal po la smras pa/ lha gal te grong khyer gyi sgo ma bkum na ring po mi thogs par gru 'dzin stongs par 'gyur ro// gal te de lta na sgo chod cig/ de nas gzhon nu de rnams rang rang gi sring mo khrid nas mthar gyis ri bo</text></item>
<item><p>271b1</p><section>'dul ba</section><text>gangs ri dang nye ba chu bo skal ldan shing rta'i 'gram/ drang srong ser skya'i bsti gnas dang ha cang yang mi ring ba zhig tu phyin nas/ de rnams kyis der lo ma'i spyil po dag byas te gnas btab ste bsad cing bsad nas 'tsho bar byed cing dus gsum du drang srong ser skya'i bsti</text></item>
<item><p>271b2</p><section>'dul ba</section><text>gnas su dong bar byed do// lang tsho dang dar la bab pa'i dregs pas zin pas 'dod chags kyis shin tu nyen te sha bri ngan pa skya bo bseng bseng por gyur to// ji tsam dus gzhan zhig na drang srong ser skyas de lta bu mthong nas dris pa/ khyed cag ci'i phyir skya bo bseng bseng</text></item>
<item><p>271b3</p><section>'dul ba</section><text>por gyur/ de rnams kyis smras pa/ drang srong chen po bdag cag 'dod pa'i 'dod chags kyis shin tu nyen pas so// des smras pa/ rang rang gi sring mo spongs la/ mas dben gyi sring mo rnams dang lhan cig 'dug shig/ drang srong chen po bdag cag gis de lta</text></item>
<item><p>271b4</p><section>'dul ba</section><text>bu bgyir rung ngam/ shes ldan dag 'di ltar rgyal rigs rgyal srid stor ba rnams kyis rung ngo // de na de rnams drang srong gi tshig ni tshad ma yin no snyam nas 'dod pa'i 'dod chags kyis nyen pas dga' ba dang mgu ba skyes te mas dben gyi sring mo rnams dang lhan cig rtse bar</text></item>
<item><p>271b5</p><section>'dul ba</section><text>byed/ dga' bar byed/ dga' mgur spyod par byed do// de rnams dang de dag lhan cig rtse bar byed/ dga' bar byed/ dga' mgur spyod par byed pa na bu pho dang bu mo dag btsas te de rnams chen por gyur pa dang / bsam gtan gyi tsher ma ni sgra yin pas drang srong ser</text></item>
<item><p>271b6</p><section>'dul ba</section><text>skya'i sems rtse gcig pa nyid du ma btub nas des smras pa/ shes ldan dag mthong zin gyis kho bo gzhan du 'gro'o// drang srong chen po ci'i phyir/ bsam gtan gyi tsher ma ni sgra yin pas sems rtse gcig pa nyid du mi btub pas so// drang srong chen po khyod 'di nyid na</text></item>
<item><p>271b7</p><section>'dul ba</section><text>bzhugs shig/ bdag cag gzhan du mchi na 'on kyang sa'i phyogs shig bdag la phog shig/ shes ldan dag rung ngo // drang srong bdag nyid chen po de rnams ni 'dod pa bzhin yid la re ba 'grub pa yin pas des gser gyi bya ma bum blangs te chu'i rgyun gyis</text></item>
<item><p>272a1</p><section>'dul ba</section><text>grong khyer gyi rnam pa dag bris nas de rnams kyis grong khyer brtsigs so// drang srong ser skyas de rnams kyi gnas kyi phyir gzhi yongs su btang bas ser skya'i gzhi ser skya'i gzhi zhes bya bar gyur to// de rnams der 'phel bar gyur pas skye bo'i tshogs chen por</text></item>
<item><p>272a2</p><section>'dul ba</section><text>gyur te dog pas 'phel che bar ma gyur to// lha rnams kyi sems kyis de rnams kyi sems shes nas phyogs gzhan zhig bstan pa dang / de rnams der song ste grong khyer cig shos brtsigs nas lhas bstan lhas bstan zhes bya bar gyur to// de nas de rnams tshogs shing 'dus</text></item>
<item><p>272a3</p><section>'dul ba</section><text>nas phan tshun gros bya bar brtsams pa/ shes ldan dag gang gi phyir bdag cag spyugs pa ni rigs mnyam pa las chun ma blangs pa de las gyur gyis/ de lta bas na bdag cag las sus kyang rigs mnyam pa las chun ma blang bar mi bya ste/ gcig kho nas chog shes</text></item>
<item><p>272a4</p><section>'dul ba</section><text>par bya'o// de rnams rigs mnyam pa gcig kho na las chung ma gcig len gyi rigs mnyam pa las chung ma gnyis pa ni mi len to// de nas dus gzhan zhig na rgyal po 'phags skyes po bu sdug pa rnams rjes su dran te blon po rnams la smras pa/ kye grong pa dag gzhon</text></item>
<item><p>272a5</p><section>'dul ba</section><text>nu de rnams da lta gang na 'dug/ de rnams kyis rgyal po la smras pa/ lhas nongs pa 'ga' zhig las spyugs pa las de rnams rang rang gi sring mo khrid de 'di nas mchis pa na gangs ri dang nye ba chu bo skal ldan shing rta'i 'gram/ drang srong ser skya'i bsti gnas dang</text></item>
<item><p>272a6</p><section>'dul ba</section><text>ha cang yang mi ring ba zhig tu gnas btab ste/ rang rang gi sring mo spangs te mas dben gyi sring mo rnams dang lhan cig rtse bar bgyid/ dga' bar bgyid/ dga' mgur spyod par bgyid do// de rnams rtse bar bgyid/ dga' bar bgyid/ dga' mgur spyod</text></item>
<item><p>272a7</p><section>'dul ba</section><text>par bgyid pa na bu pho dang bu mo dag btsas so// grong pa dag gzhon nu rnams kyis de ltar byed phod dam/ lha rngo thog lags so// de nas rgyal po bu ram shing pa 'phags skyes pos ro stod bsrang nas lag pa g.yas pa brgyang ste ched du brjod pas ched du brjod pa/ kye ma gzhon nu</text></item>
<item><p>272b1</p><section>'dul ba</section><text>rnams ni phod pa yin no// kye ma gzhon nu rnams ni shin tu phod pa yin no zhes sems can dbang chen pos tshig tu phyung ste/ kye ma gzhon nu rnams ni phod pa yin no// kye ma gzhon nu rnams ni shin tu phod pa yin no zhes byas pas de rnams shAkya shAkya zhes bya bar gyur to//</text></item>
<item><p>272b2</p><section>'dul ba</section><text>de nas dus gzhan zhig na rgyal po bu ram shing pa 'phags skyes po shi nas rgyal srid dga' rgyal srid la dbang bskur to// de yang bu med par shi nas skar mda' gdong rgyal srid kyi dbang phyug la dbang byed du bcug go// de yang bu med par shi nas lag rna rgyal por gyur</text></item>
<item><p>272b3</p><section>'dul ba</section><text>to// de yang bu med par shi nas glang po che 'dul rgyal por gyur to// de yang bu med par shi nas rkang gdub can rgyal por gyur te/ de'i bu gnas 'jog go// gau ta ma dag gnas 'jog gi bu sa khyim mo// gau ta ma dag rgyal pos khyim gyi bu dang / tsha bo dang / yang</text></item>
<item><p>272b4</p><section>'dul ba</section><text>tsha dang / sum tsha'i rgyud rgyal po lnga khri lnga stong grong khyer ser skya'i gzhir byung ste/ de rnams kyi tha ma ni shing rta bcu pa dang / shing rta brgya pa dang / shing rta dgu bcu pa dang / shing rta khra bo dang / shing rta rgyal dang / brtan pa'i shing rta dang / gzhu bcu pa dang / gzhu brgya</text></item>
<item><p>272b5</p><section>'dul ba</section><text>pa dang / gzhu dgu bcu pa dang / gzhu rgyal dang / gzhu bkra dang / gzhu brtan no// gau ta ma dag gzhu brtan la bu gnyis te/ seng ge'i 'gram dang / seng ge'i sgra'o// gau ta ma dag 'dzam bu'i gling gi gzhu thogs ji snyed yod pa de rnams kyi nang na ni seng ge'i</text></item>
<item><p>272b6</p><section>'dul ba</section><text>'gram mchog tu grags so// gau ta ma dag seng ge'i 'gram la bu bzhi ste/ zas gtsang dang / zas dkar dang / bre bo zas dang / tshad med zas so// bu mo gtsang ma dang / dkar mo dang / bre bo ma dang / tshad med ma'o// zas gtsang la bu gnyis te/ bcom</text></item>
<item><p>272b7</p><section>'dul ba</section><text>ldan 'das dang / tshe dang ldan pa dga' bo'o// zas dkar la bu gnyis te/ tshe dang ldan pa rgyal dang / shAkya'i rgyal po bzang ldan no// bre bo zas la bu gnyis te/ ming chen dang / tshe dang ldan pa ma 'gags pa'o// tshad med zas la bu gnyis te/ tshe dang</text></item>
<item><p>273a1</p><section>'dul ba</section><text>ldan pa kun dga' bo dang / lha sbyin no// gtsang ma'i bu ni legs par rab sad do// dkar mo'i bu ni phreng ba can no// bre mo ma'i bu ni bzang len no// tshad med ma'i bu dge 'phel lo// bcom ldan 'das kyi sras ni sgra can zin yin te/</text></item>
<item><p>273a2</p><section>'dul ba</section><text>gau ta ma dag mang pos bkur ba'i rgyud tshe dang ldan pa sgra can zin du rdzogs/ srid pa'i breng rgyun chad/ skye ba'i 'khor ba zad de/ da ni yang srid pa med do// de nas bcom ldan 'das kyis tshe dang ldan pa maud gal gyi bu chen po'i gtam rdzogs par mkhyen nas/</text></item>
<item><p>273a3</p><section>'dul ba</section><text>bzhengs te bzhugs so// bzhugs nas tshe dang ldan pa maud gal gyi bu chen po la bka' stsal pa/ maud gal gyi bu legs so// legs so// maud gal gyi bu khyod kyis dge slong rnams kyi mdun du shAkya rnams kyi sngon gyi rigs rgyud las brtsams nas chos kyi gtam</text></item>
<item><p>273a4</p><section>'dul ba</section><text>smras pa yang khyod legs so// maud gal gyi bu yang khyod kyis shAkya rnams kyi sngon gyi rigs rgyud las brtsams te chos kyi gtam rtag tu smros shig dang / des na de rnams la yun ring po'i don dang / phan pa dang / bde bar 'gyur ro// de nas bcom ldan 'das</text></item>
<item><p>273a5</p><section>'dul ba</section><text>kyis dge slong rnams la bka' stsal pa/ dge slong dag khyed kyis sngon gyi shAkya rnams kyi rigs rgyud las brtsams pa'i chos kyi gtam chongs shig/ zung shig/ lhogs shig/ de ci'i phyir zhe na/ dge slong dag shAkya rnams kyi sngon gyi rigs rgyud las brtsams</text></item>
<item><p>273a6</p><section>'dul ba</section><text>pa'i chos kyi gtam ni don dang ldan/ chos dang ldan pa nas/ tshangs par spyod pa'i bar dang ldan pa yin te/ dge slong dag rigs kyi bu dad pas rab tu byung bas shAkya rnams kyi sngon gyi rigs rgyud las brtsams pa'i chos kyi gtam gzung zhing bklag pa'i rigs so//</text></item>
<item><p>273a7</p><section>'dul ba</section><text>de nas ser skya'i gzhi'i shAkya rnams bcom ldan 'das kyis gsungs pa la mngon par dga' ste rjes su yi rangs nas/ bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo // de'i tshe grong khyer ser skya'i gzhi na rgyal po seng</text></item>
<item><p>273b1</p><section>'dul ba</section><text>ge'i 'gram zhes bya ba rgyal srid byed du 'jug ste/ 'byor pa dang / rgyas pa dang / bde ba dang / lo legs pa/ skye bo dang / mi mang pos gang ba/ 'thab pa dang / 'thab mo dang / rtsod pa dang / 'gyed pa dang / chom rkun med cing nad rab tu zhi bar gyur pa/</text></item>
<item><p>273b2</p><section>'dul ba</section><text>'bras dang bu ram shing gi phreng ba dang ba lang dang / ma he phun sum tshogs pa na bu gcig pa la sdug pa bzhin du rgyal srid skyong bar byed do// grong khyer lhas bstan du rgyal po legs par rab sad ces bya ba rgyal srid byed du 'jug ste/ 'byor pa dang rgyas pa dang / bde</text></item>
<item><p>273b3</p><section>'dul ba</section><text>ba dang / lo legs pa/ skye bo dang / mi mang pos gang ba/ 'thab pa dang / 'thab mo dang / rtsod pa dang / 'gyed pa dang / chom rkun med cing nad rab tu zhi bar gyur pa/ 'bras dang / bu ram shing gi phreng ba dang / ba lang dang / ma he phun sum tshogs</text></item>
<item><p>273b4</p><section>'dul ba</section><text>pa na bu gcig pa la sdug pa bzhin du rgyal srid skyong bar byed do// rgyal po legs par rab sad kyi btsun mo dam pa gzugs bzang ba/ blta na sdug pa/ mdzes pa yul gyi bzang mo lum bi ni zhes bya ba yod do// lhas bstan na khyim bdag phyug cing nor</text></item>
<item><p>273b5</p><section>'dul ba</section><text>mang ba longs spyod che ba yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu la nor gyis 'gran pa zhig gnas pa de'i kun dga' ra ba me tog phun sum tshogs pa dang / 'bras bu phun sum tshogs pa dang / chu phun sum</text></item>
<item><p>273b6</p><section>'dul ba</section><text>tshogs pa dang / bya sna tshogs skad 'byin pas de'i kun dga' ra ba dga' dga' ltar 'dug pa der rgyal po dus dus su btsun mo'i 'khor dang lhan cig lhags nas de na dga' ba'i rtsed mo nyams su myong bar byed do// lum bi nis de mthong nas 'dod pa skyes</text></item>
<item><p>273b7</p><section>'dul ba</section><text>te/ des smras pa/ lha kun dga' ra ba 'di bdag la stsal du gsol/ rgyal pos smras pa/ kun dga' ra ba 'di khyim bdag gi yin na ji ltar sbyin/ gal te khyod la kun dga' ra ba dgos na khyod kyi phyir de bas lhag par bzang ba gzhan zhig bya'o// de nas</text></item>
<item><p>274a1</p><section>'dul ba</section><text>rgyal po legs par rab sad kyis lum bi ni'i ched du de bas khyad par du 'phags pa'i kun dga' ra ba zhig byed du bcug nas de'i ming lum bi ni'i tshal zhes bya bar gyur to// rgyal po seng ge'i 'gram la yun ring po nas kye ma'o bdag gi rgyud la 'khor</text></item>
<item><p>274a2</p><section>'dul ba</section><text>los sgyur ba skye bar gyur kyang ci ma rung snyam pa'i bsam pa 'di yod do// rgyal po legs par rab sad la yang yun ring po nas kye ma'o bdag ni seng ge'i 'gram dang lhan cig gnyen du gyur kyang ci ma rung snyam pa'i bsam pa 'di yod do// ji tsam dus gzhan zhig na de btsun</text></item>
<item><p>274a3</p><section>'dul ba</section><text>mo dang lhan cig rtse bar byed/ dga' bar byed/ dga' mgur spyod par byed pa las dus gzhan zhig na btsun mo sems can dang ldan par gyur nas de zla ba brgyad dam dgu 'das pa na bu mo gzugs bzang zhing blta na sdug pa/ mdzes pa/ yan lag dang nying lag</text></item>
<item><p>274a4</p><section>'dul ba</section><text>thams cad dang ldan pa zhig btsas so// btsas pa de'i gzugs bzang pos rgyal po legs par rab sad btsun mo 'khor dang bcas pa dang / lhas bstan na gnas pa'i skye bo'i tshogs rnams mchog tu ngo mtshar skyes te/ the tshom du gyur nas ci 'di bu mo yin nam/</text></item>
<item><p>274a5</p><section>'dul ba</section><text>'on te las sna tshogs sprul pa'i sgyu 'phrul yin snyam mo// de'i btsas pa'i btsas ston nyi ma bdun gsum nyi shu gcig tu rgya cher byas nas bu mo 'di'i ming cir gdags zhes ming 'dogs par byed do// blon po rnams kyis smras pa/ lha lhas bstan na gnas pa'i skye</text></item>
<item><p>274a6</p><section>'dul ba</section><text>bo'i tshogs lam po che dang / tshong dus dang / bzhi mdo dang / sum mdo rnams su gleng ba kha cig gi mchid nas ni 'di bu mo kho na lags te sngon gyi las kyi rnam par smin pas gzugs bzang zhing kha dog phun sum tshogs par gyur to zhes mchi'o// gzhan dag gi mchid</text></item>
<item><p>274a7</p><section>'dul ba</section><text>nas ni 'di bu mo ma lags kyi/ 'o na ci zhe na/ las sna tshogs pas sprul pa'i sgyu 'phrul lags so zhes mchi lags pas de bas na bu mo'i ming sgyu 'phrul zhes gdags so zhes de'i ming sgyu 'phrul zhes btags so// bu mo sgyu 'phrul ma ma brgyad la rjes su gtad de</text></item>
<item><p>274b1</p><section>'dul ba</section><text>zhes bya ba nas chen mor gyur to zhes bya ba'i bar gong ma bzhin du'o// de la mtshan mkhan rnams kyis lung bstan pa mtshan phun sum tshogs pa du ma dang ldan pa'i bu zhig btsa' bar 'gyur zhing stobs kyi 'khor los sgyur ba'i rgyal por 'gyur ro zhes bstan to// yang de rtse</text></item>
<item><p>274b2</p><section>'dul ba</section><text>bar byed/ dga' bar byed/ dga' mgur spyod par byed pa las bu mo gzugs bzang ba/ blta na sdug pa/ mdzes pa/ kha dog bzang mo rgyas pa mchog dang ldan pa zhig btsas so// de btsas pa na grong khyer de dag thams cad snang ba rgya chen pos snang bar byas te/</text></item>
<item><p>274b3</p><section>'dul ba</section><text>sgyu 'phrul la ji lta ba bzhin du de'i gzugs bzang ba rnam pa thams cad du dpyad par mi nus so// de'i btsas pa'i btsas ston yang rgya cher byas nas bu mo 'di'i ming cir gdags zhes ming 'dogs par byed de// blon po rnams kyis smras pa/ sgyu 'phrul pas 'di lhag par</text></item>
<item><p>274b4</p><section>'dul ba</section><text>gzugs bzang bas de bas na sgyu 'phrul chen mo zhes bgyi bar gdags so zhes btags so// de yang bskyed bsrings nas chen mor gyur pa dang de la mtshan mkhan rnams kyis lung bstan pa/ skyes bu chen po'i mtshan sum bcu rtsa gnyis dang ldan pa zhig btsa' bar 'gyur te/</text></item>
<item><p>274b5</p><section>'dul ba</section><text>de ni 'khor los sgyur ba'i rgyal por 'gyur ro zhes bstan to// rgyal po legs par rab sad kyis rgyal po seng ge'i 'gram la pho nya btang ste/ bdag la bu mo gnyis shig btsa' ba ni sgyu 'phrul dang / sgyu 'phrul chen mo lags te/ de la gcig la ni mtshan thams cad phun sum</text></item>
<item><p>274b6</p><section>'dul ba</section><text>tshogs pa'i bu zhig btsa' bar 'gyur zhing de ni stobs kyi 'khor los sgyur ba'i rgyal por 'gyur ro zhes lung bstan to// cig shos la ni skyes bu chen po'i mtshan sum bcu rtsa gnyis kyis brgyan pa'i bu zhig btsa' bar 'gyur zhing de ni 'khor los sgyur ba'i rgyal por 'gyur ro</text></item>
<item><p>274b7</p><section>'dul ba</section><text>zhes lung bstan gyis/ 'di gnyis las gang bzhed pa gzhon nu zas gtsang gi chung mar snoms shig seng ge 'gram gyis slar spring ba/ gnyis ka yang gzhon nu la dgos mod kyi/ 'on kyang chung ma 'dra ba gnyis gcig la gzhag par mi bya bas gang la skyes bu chen</text></item>
<item><p>275a1</p><section>'dul ba</section><text>po'i mtshan sum bcu rtsa gnyis kyis brgyan pa'i bu btsa' bar 'gyur zhing de yang 'khor los sgyur ba'i rgyal por 'gyur ro zhes lung bstan pa re zhig 'dod do// cig shos kyang tshogs la brtag par bya'o// des de 'khor lnga brgya dang bkri'o// de'i tshe shAkya</text></item>
<item><p>275a2</p><section>'dul ba</section><text>rnams kyi phyir rgol ba skya bseng zhes bya ba ri khrod pa dag cig yod nas shAkya rnams 'dus te rgyal po seng ge 'gram gyi drung du song nas lha skya bseng ri khrod pa bdag cag la gnod pa bgyid kyis grogs mdzad du gsol/ des smras pa/ shes ldan dag kho bo rgas pas de rnams</text></item>
<item><p>275a3</p><section>'dul ba</section><text>dang lhan cig g.yul sprad par mi nus so// lha gzhon nu zas gtsang gtang du gsol/ dam zhig bca' ste/ gal te gzhon nu ji lta bu 'dod pa'i dam pa gcig bslangs pa de sbyin pa lta na gtong ngo // de rnams kyis smras pa/ lha bka' bzhin 'tshal stsal bar</text></item>
<item><p>275a4</p><section>'dul ba</section><text>bgyi'o// rgyal pos dpung gi tshogs yan lag bzhi pa gzhon nu zas gtsang la gtad nas/ des ri khrod pa de rnams bcom rab tu bcom ste rmeg bta'o// de nas shAkya rnams mgu nas rgyal po seng ge 'gram gyi drung du dong ste/ lha gzhon nus ri khrod pa rnams</text></item>
<item><p>275a5</p><section>'dul ba</section><text>bcom rab tu bcom ste rmeg bta' lags pas bdag cag glo ba dga' na gzhon nu mchog ci bzhed gsung shig dbul lo// shes ldan dag shAkya rnams kyi khrims su bca' ba sus kyang mnyam pa las chun ma gzhag par mi bya'o zhes bcas so// lha ci khrims dral lam/</text></item>
<item><p>275a6</p><section>'dul ba</section><text>des smras pa/ lhag par shin tu bsdam gyi dral bar mi bya na/ 'on kyang gzhon nu'i dam pa cig slong ba ni mnyam pa las chun ma blang ba yin no// lha rung gis de bzhin du mdzod cig/ de nas seng ge 'gram gyis legs par rab sad la pho nya btang nas kho bos tshogs la</text></item>
<item><p>275a7</p><section>'dul ba</section><text>brtags zin gyis/ bu mo cig shos kyang bkri shig/ des de yang 'khor lnga brgya dang bkri ste gzhon nu zas gtsang gis gnyis ka blangs so// ji tsam na dus gzhan zhig na rgyal po seng ge 'gram shi nas ser skya'i gzhi na rgyal po zas gtsang rgyal srid byed du 'jug ste/</text></item>
<item><p>275b1</p><section>'dul ba</section><text>'byor pa dang / rgyas pa dang / bde ba dang / lo legs pa/ skye bo dang / mi mang pos gang ba/ 'thab pa dang / rtsod pa dang / 'gyed pa dang / chom rkun med cing nad rab tu zhi bar gyur pa/ 'bras dang / bu ram shing gi phreng ba dang / ba lang dang /</text></item>
<item><p>275b2</p><section>'dul ba</section><text>ma he phun sum tshogs pa na bu gcig pa la sdug pa bzhin rgyal srid skyong bar byed do// des dus gzhan zhig na btsun mo sgyu 'phrul chen mo dang / lhan cig steng gi khang gzhi skyes pa med par dong nas rol mos rtse bar byed/ dga' bar byed/ dga' mgur</text></item>
<item><p>275b3</p><section>'dul ba</section><text>spyod par byed do// 'di ni chos nyid yin te/ byang chub sems dpa' dga' ldan gyi gnas na bzhugs pa na 'jig rten la gzigs pa lngas gzigs par mdzad de/ rigs la gzigs pa dang / yul la gzigs pa dang / dus la gzigs pa dang / rgyud la</text></item>
<item><p>275b4</p><section>'dul ba</section><text>gzigs pa dang / bud med la gzigs pa'o// byang chub sems dpa' rnams rgyu gang gis rigs la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams rigs ji lta</text></item>
<item><p>275b5</p><section>'dul ba</section><text>bu zhig tu nying mtshams sbyor ba len snyam na/ bram ze'i rigs sam/ rgyal rigs kyi rigs su yin la/ de la res 'ga' ni bram ze'i rigs btsun par bkur/ res 'ga' ni rgyal rigs te/ da lta ni rgyal rigs btsun par bkur bar gzigs nas/ ma la</text></item>
<item><p>275b6</p><section>'dul ba</section><text>bdag la gzhan dag byang chub sems dpas rigs ngan par nying mtshams sbyor ba blangs so zhes gzhi 'dis kha zer bar mi 'gyur bar bdag gis rgyal rigs su nying mtshams sbyor ba blang bar bya'o snyam mo// 'di ltar byang chub sems dpas thog ma med pa'i dus nas/ smad</text></item>
<item><p>275b7</p><section>'dul ba</section><text>par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rigs la gzigs par mdzad do// byang chub sems dpa' rnams rgyu gang</text></item>
<item><p>276a1</p><section>'dul ba</section><text>gis yul la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams yul ji lta bu zhig tu nying mtshams sbyor ba len snyam na/ 'bras dang / bu ram</text></item>
<item><p>276a2</p><section>'dul ba</section><text>shing dang / ba lang dang / ma he phun sum tshogs pa/ slong mo ba brgya 'du ba/ mtha' 'khob kyi skye bo med pa/ dbus pa'i skye bo gnas pa'i yul yin par gzigs nas 'di snyam du dgongs te/ yul dbus 'di ni bu ram shing gi phreng ba dang / 'bras dang /</text></item>
<item><p>276a3</p><section>'dul ba</section><text>bu ram shing dang / ba lang dang / ma he phun sum tshogs pa/ slong mo ba brgya 'du ba/ mtha' 'khob kyi skye bo med pa/ dbus pa'i skye bo gnas pa yin gyis ma la bdag la gzhan dag byang chub sems dpa' yul 'tha' 'khob rnams su nying mtshams sbyor ba</text></item>
<item><p>276a4</p><section>'dul ba</section><text>blangs so zhes gzhi 'dis kha zer bar mi 'gyur bar bdag gis yul dbus su nying mtshams sbyor ba blang bar bya snyam mo// 'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang / sangs rgyas bcom</text></item>
<item><p>276a5</p><section>'dul ba</section><text>ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams yul la gzigs par mdzad do// byang chub sems dpa' rnams rgyu gang gis dus la gzigs par mdzad ce na/ byang chub sems dpa' dga' ldan gyi gnas</text></item>
<item><p>276a6</p><section>'dul ba</section><text>na bzhugs pa ni 'di snyam du dgongs te/ byang chub sems dpa' rnams dus ji lta bu zhig tu 'dzam bu'i gling du nying mtshams sbyor ba len snyam na/ skye dgu'i tshe lo yar skye ba na brgyad khri thub pa yan chad nying mtshams sbyor ba mi len la mi rnams kyi tshe lo mar 'grib pa na brgya</text></item>
<item><p>276a7</p><section>'dul ba</section><text>thub pa man chad nying mtshams sbyor ba mi len no// byang chub sems dpa' rgyu gang gis mi rnams kyi tshe lo brgyad khri thub pa yan chad nying mtshams sbyor ba len par mi mdzad ce na/ mi rnams tshe lo brgyad khri thub pa na yid 'byung bar dka' zhing skyo bar bya bar dka' la/</text></item>
<item><p>276b1</p><section>'dul ba</section><text>blun zhing dbang po rtul ba dang / bag med cing bde ba mang bas bden pa rnams kyi snod du mi 'gyur ba'i phyir ro// mar 'grib pa lo brgya man chad du yang snyigs ma lnga po 'di lta ste/ tshe'i snyigs ma dang / nyon mongs pa'i snyigs ma dang / sems can gyi snyigs ma</text></item>
<item><p>276b2</p><section>'dul ba</section><text>dang / lta ba'i snyigs ma dang / dus kyi snyigs ma shas che ba yin pas bdag la gzhan dag byang chub sems dpas snyigs ma lnga shas che ba'i dus su nying mtshams sbyor ba blangs so zhes gzhi 'dis kha zer bar mi 'gyur ro snyam mo// 'di ltar byang chub sems</text></item>
<item><p>276b3</p><section>'dul ba</section><text>dpas thog ma med pa'i dus nas smad par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams dus la gzigs pa yin no// byang chub sems</text></item>
<item><p>276b4</p><section>'dul ba</section><text>dpa' rgyu gang gis rgyud la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams rgyud ci 'dra ba zhig tu nying mtshams sbyor ba len snyam na/ rigs gang zhig btsun par bkur</text></item>
<item><p>276b5</p><section>'dul ba</section><text>zhing ma mes dang pha mes zung bdun gyi bar spyod pa la skyon med pa yin par gzigs nas de 'di snyam du dgongs te/ shAkya'i rigs brgyud 'di ni btsun par bkur ba yin zhing mang pos bkur ba nas bzung ste spyod pa skyon med pa yin gyis ma la bdag la gzhan dag byang</text></item>
<item><p>276b6</p><section>'dul ba</section><text>chub sems dpas rgyud ngan pa las nying mtshams sbyor ba blangs so zhes gzhi 'dis kha zer bar mi 'gyur bar bdag gis rgyal po zas gtsang gi rgyud du nying mtshams sbyor ba blang ngo snyam mo// 'di ltar byang chub sems dpas thog ma med pa'i dus nas smad par mi</text></item>
<item><p>276b7</p><section>'dul ba</section><text>'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rgyud la gzigs par mdzad do// byang chub sems dpa' rnams rgyu gang gis bud med la gzigs</text></item>
<item><p>277a1</p><section>'dul ba</section><text>par mdzad ce na/ byang chub sems dpa' dga' ldan gyi gnas na bzhugs pa na 'di snyam du dgongs te/ byang chub sems dpa' rnams bud med ci 'dra ba zhig gi rum du nying mtshams sbyor ba len snyam na/ bud med gang zhig gzugs bzang mo dang ldan pa/</text></item>
<item><p>277a2</p><section>'dul ba</section><text>tshul dang ldan pa/ rigs dang ldan pa/ rgod bag can ma yin la rigs 'phel bar 'gyur zhing sngon gyi sangs rgyas rnams la kye ma bdag sangs rgyas kyi yum du gyur cig ces smon lam btab pa dang / byang chub sems dpa' rum du zla ba bcur 'dzin nus pa dang /</text></item>
<item><p>277a3</p><section>'dul ba</section><text>rang gi don yang nyams par mi byed pa yin par gzigs nas 'di snyam du dgongs te/ sgyu 'phrul chen mo 'di ni ma mes dang / pha mes zung bdun gyi bar spyod pa la skyon med cing gzugs dang ldan pa dang / tshul dang ldan pa dang / rgod bag can ma yin pa dang / rigs</text></item>
<item><p>277a4</p><section>'dul ba</section><text>'phel bar 'gyur ba dang / byang chub sems dpa' rum du zla ba bcur 'dzin nus pa dang / rang gi don yang mi nyams pa yin la/ 'di ltar sgyu 'phrul chen mos sngon sangs rgyas rnams la kye ma bdag sangs rgyas kyi yum du gyur cig ces smon lam btab pa yang yin</text></item>
<item><p>277a5</p><section>'dul ba</section><text>pas bdag la gzhan dag byang chub sems dpa' mtshan ngan pa dang ldan pa'i bud med kyi rum du nying mtshams sbyor ba blangs so zhes gzhi 'dis kha zer bar mi 'gyur ro snyam mo// 'di ltar byang chub sems dpas smad par mi 'gyur ba'i las byas shing bsags pa</text></item>
<item><p>277a6</p><section>'dul ba</section><text>dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams bud med la gzigs par mdzad do// de nas byang chub sems dpas gzigs pa lnga gzigs nas 'dod pa na spyod pa'i lha'i ris</text></item>
<item><p>277a7</p><section>'dul ba</section><text>drug la lan gsum du bsgrags pa/ grogs po dag dga' ldan gyi lha'i ris 'di nas nga shi 'phos te mi rnams kyi nang du rgyal po zas gtsang gi chung ma dam pa'i rum du nying mtshams sbyor ba blangs la de'i bur gyur te bdud rtsi rtogs par byas/ khyod cag las gang dag</text></item>
<item><p>277b1</p><section>'dul ba</section><text>bdud rtsi don du gnyer ba de phal cher yul dbus kyi mi rnams su nying mtshams sbyor ba longs shig/ de skad ces bka' stsal pa dang / dga' ldan gyi ris kyi lha rnams kyis byang chub sems dpa' la 'di skad ces gsol to// byang chub sems dpa' mkhyen par mdzod</text></item>
<item><p>277b2</p><section>'dul ba</section><text>cig/ da ltar 'jig rten ni sdig pas gos pa/ skye dgu ni ma rungs pa'i bsam pa can/ 'dzam bu'i gling rtog ge pa drug dang / rjes su sgrogs pa drug dang / snyoms par 'jug pa drug gis dkrugs pa lags so// de la rtog ge pa drug gang zhe na/ 'di lta ste/</text></item>
<item><p>277b3</p><section>'dul ba</section><text>'od srung rdzogs byed dang / kun du rgyu gnag lhas kyi bu dang / smra 'dod kyi bu mo'i bu yang dag rgyal ba can dang / mi 'pham skra'i la ba can dang / ka t+ya'i bu nog can dang / gcer bu pa gnyen gyi bu'o// rjes su sgrogs pa drug gang zhe na/ 'di lta ste/ bram ze rgyus</text></item>
<item><p>277b4</p><section>'dul ba</section><text>rgyal dang / bram ze gnas rdeg dang / bram ze bzang ldan dang / bram ze tshangs pa'i tshe dang / bram ze pad ma'i snying po dang / bram ze dmar po'o// snyoms par 'jug pa drug gang zhe na/ 'di lta ste/ rangs byed kyi bu lhag spyod dang / sgyu rtsal shes kyi bu ring du 'phur</text></item>
<item><p>277b5</p><section>'dul ba</section><text>dang / kun du rgyu legs bzang dang / bram ze'i khye'u kun rgyal dang / drang srong ma bcings pa dang / lteng rgyas 'od srung ral ba can no// 'dir ni chos mnyan pa'i slad du byang chub sems dpa'i gdan dpag tshad bcu gnyis pa bsham par bgyi zhing bdag cag 'di</text></item>
<item><p>277b6</p><section>'dul ba</section><text>snyam du bdag cag la dga' ldan gyi gnas na byang chub sems dpa' bzhugs pas chos bshad de/ chos de bdag cag gis thos nas ci nas kyang bdag cag gi yun ring po'i don dang / sman pa dang / bde bar 'gyur ba de lta de ltar bsgrub par bgyi bar sems lags so//</text></item>
<item><p>277b7</p><section>'dul ba</section><text>de skad ces smras pa dang / byang chub sems dpas dga' ldan gyi ris kyi lha rnams la 'di skad ces smras so// grogs po dag de'i phyir rol mo'i cha byad thams cad rdungs shig/ dga' ldan gyi ris kyi lha rnams kyis rol mo'i cha byad thams cad brdungs pa dang byang</text></item>
<item><p>278a1</p><section>'dul ba</section><text>chub sems dpas kyang dung bus te smras pa/ grogs po dag 'di la sgra lhag par gang che/ bcom ldan 'das dung gi sgra lags so// grogs po dag ji ltar dung gi sgras rol mo'i cha byad thams cad zil gyis mnan te/ gnas pa de bzhin du ngas kyang</text></item>
<item><p>278a2</p><section>'dul ba</section><text>'dzam bu'i gling du song la rtog ge pa drug dang / rjes su sgrogs pa drug dang / snyoms par 'jug pa drug zil gyis mnan nas bdud rtsi rtogs par byas te bdud rtsis 'gro ba tshim par bya'o// mi rtag pa'i dung 'bud par bya'o// stong pa nyid kyi rnga brdung bar bya'o// bdag</text></item>
<item><p>278a3</p><section>'dul ba</section><text>med pa'i seng ge'i sgra bsgrags par bya'o zhes smras nas tshigs su bcad de smras pa/ seng ge gcig gis gcan gzan tshogs ni du ma 'joms// rdo rje gcig gis brag gi rtse mo du ma 'jig/ brgya byin gcig gis lha ma yin dbang du ma 'joms// nyi ma gcig gis</text></item>
<item><p>278a4</p><section>'dul ba</section><text>mun pa du ma rnam par sel// grogs po dag khyed cag las gang bdud rtsi don du gnyer ba de yul dbus kyi grong khyer chen po drug tu nying mtshams sbyor ba long shig/ de nas lha rnams kyi dbang po brgya byin 'di snyam du sems te/ byang chub sems dpa' bcom ldan 'das</text></item>
<item><p>278a5</p><section>'dul ba</section><text>'di ni btsun mo sgyu 'phrul chen mo'i lhums su nying mtshams sbyor ba len par bzhed kyis/ ma la bdag gis de la gzi brjid bsgrub par bya/ lhums kyang sbyang bar bya'o snyam nas/ lha rnams kyi dbang po brgya byin gyis btsun mo sgyu 'phrul chen mo la gzi brjid bsgrubs shing</text></item>
<item><p>278a6</p><section>'dul ba</section><text>lhums kyang gtsang mar byas so// de nas byang chub sems dpa' dga' ldan gyi gnas na bzhugs pa gzigs pa lngas gzigs te/ 'dod pa na spyod pa'i lha drug la lan gsum du bsgrags nas nam gyi gung thun la glang po cher bstan te/ btsun mo sgyu 'phrul chen mo'i lhums</text></item>
<item><p>278a7</p><section>'dul ba</section><text>su zhugs so// smras pa/ 'gro ba yongs su bskyab phyir dam bzhes nas// lha rnams la bsgo de nas shi 'phos te// nang par sprin rum nyi ma gsar 'char ltar// de ni bu ram shing pa'i lhums su zhugs// 'di ltar sgyu 'phrul chen mo'i rmi lam bzhi rmis pa/ glang po che dam pa dkar po</text></item>
<item><p>278b1</p><section>'dul ba</section><text>mche ba drug pa zhig bdag gi rum dral nas zhugs pa dang / steng gi nam mkha' la 'gro ba dang / ri brag chen po la 'dzeg pa dang / bdag la skye bo'i tshogs chen po phyag byed pa'o// des rgyal po zas gtsang la smras pa dang / rgyal pos blon po rnams la bsgo ba/ shes ldan dag rmi lam ston</text></item>
<item><p>278b2</p><section>'dul ba</section><text>mkhan dang / mtshan mkhan gyi bram ze rnams khug shig/ de dag gis rmi lam ston mkhan dang / mtshan mkhan gyi bram ze rnams bkug pa dang / de nas rgyal pos de rnams la rmi lam bsnyad pa las/ de rnams kyis smras pa/ lha bstan bcos las ji ltar g.yar sngar bab pa dang sbyar na sras</text></item>
<item><p>278b3</p><section>'dul ba</section><text>skyes bu chen po'i mtshan sum bcu rtsa gnyis kyis brgyan pa zhig bltam par 'gyur te/ gal te khyim pa khyim na gnas par gyur na 'khor los sgyur ba'i rgyal por 'gyur ro// gal te skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu</text></item>
<item><p>278b4</p><section>'dul ba</section><text>byung bar gyur na/ de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ro// // bar sdom la/ 'chi 'pho lha dang rin po che// zur brgyad dub dang brtul zhugs brtan// chos nyid kyis gang gi tshe byang chub sems</text></item>
<item><p>278b5</p><section>'dul ba</section><text>dpa' dga' ldan gyi lha'i ris nas shi 'phos te yum gyi lhums su zhugs pa de'i tshe sa chen po 'di shin tu g.yos par gyur/ 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag tu gyur pa gang du nyi ma dang zla ba 'di ltar rdzu</text></item>
<item><p>278b6</p><section>'dul ba</section><text>'phrul che ba/ 'di ltar mthu che ba dag gis kyang 'od kyis snang bar mi nus pa de dag kyang de'i tshe snang ba rgya chen pos gsal bar gyur to// der sems can gang dag skyes pa de dag rang gi lag pa brkyang ba yang mi mthong ba las de rnams snang ba des sems can gcig gis gcig mthong nas shes ldan dag</text></item>
<item><p>278b7</p><section>'dul ba</section><text>sems can gzhan yang 'dir skyes so// shes ldan dag sems can gzhan yang 'dir skyes so zhes bya bar shes so// chos nyid kyis gang gi tshe byang chub sems dpa' bcom ldan 'das yum gyi lhums su zhugs pa de'i tshe lha rnams kyi dbang po brgya byin gyis de la mi'am mi ma yin pa sus kyang 'tshe bar mi</text></item>
<item><p>279a1</p><section>'dul ba</section><text>'gyur bar lha'i bu bzhi yum gyi srung mar 'jog pa ni lag na ral gri dang / lag na mdung dang / lag na mdung thung dang / lag na mda' bo che'o// chos nyid kyis gang gi tshe byang chub sems dpa' yum gyi lhums na zhugs pa ni mdzod kyi nang du rdzas bzhag</text></item>
<item><p>279a2</p><section>'dul ba</section><text>pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs kyis ma sbags so// dper na nor bu rin po che ka shi'i ras kyis mi gos pa dang / ka shi'i ras kyang nor bu rin po ches mi gos pa de bzhin du/ gang</text></item>
<item><p>279a3</p><section>'dul ba</section><text>gi tshe byang chub sems dpa' yum gyi lhums na bzhugs pa na mdzod kyi nang du rdzas bzhag pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs pas ma sbags so// chos nyid kyis gang gi tshe byang chub sems</text></item>
<item><p>279a4</p><section>'dul ba</section><text>dpa' bcom ldan 'das yum gyi lhums su zhugs pa de'i tshe yum gyi lhums na de dag thams cad yongs su rdzogs pas bzhugs pa mthong ngo // dper na nor bu rin po che ni bai DUr+ya zur brgyad pa bzang po'i rigs dang ldan pa/ dang ba/ gsal ba/ dri ma med pa tshon skud</text></item>
<item><p>279a5</p><section>'dul ba</section><text>sna lnga sngon po dang / ser po dang / dmar po dang / dkar po dang / le brgan la brgyus pa de skyes bu mig dang ldan pas mthong na 'di ni skud pa'o// 'di ni nor bu'o// skud pa 'di la nor bu brgyus pa yin no zhes shes pa de bzhin du/ byang chub sems dpa' bcom ldan</text></item>
<item><p>279a6</p><section>'dul ba</section><text>'das gang gi tshe yum gyi lhums na bzhugs pa de'i tshe yum gyi lhums na de thams cad yongs su rdzogs pas bzhugs pa mthong ngo // chos nyid kyis gang gi tshe byang chub sems dpa' bcom ldan 'das yum gyi lhums na bzhugs pa de'i tshe de'i yum 'di lta ste/ byang chub sems</text></item>
<item><p>279a7</p><section>'dul ba</section><text>dpa' 'dzin pas ngal ba'am lus dub par 'gyur ba med do// chos nyid kyis gang gi tshe byang chub sems dpa' bcom ldan 'das yum gyi lhums na bzhugs pa de'i tshe yum deng phan chad ji srid 'tsho'i bar du brtul zhugs lnga'i gzhi blangs par gyur te/ ji srid 'tsho'i bar du srog gcod</text></item>
<item><p>279b1</p><section>'dul ba</section><text>pa spangs te/ srog gcod pa las slar ldog go// ma byin par len pa dang / mi tshangs par spyod pa dang / du smra ba dang / sbyar ba'i chang dang / 'bru'i chang myos par 'gyur ba bag med pa'i gnas spangs te/ sbyar ba'i chang dang 'bru'i chang myos par 'gyur ba bag med</text></item>
<item><p>279b2</p><section>'dul ba</section><text>pa'i gnas las slar ldog par byed do// srog mi gcod dang ma byin mi len dang // du mi smra chang la mi brkam dang // 'khrig pa'i mi tshangs spyod pa spong ba 'di// 'di ni don grub yum gyi chos nyid yin/ chos nyid kyis gang gi tshe byang chub sems dpa' bcom ldan</text></item>
<item><p>279b3</p><section>'dul ba</section><text>'das yum gyi lhums su bzhugs pa de'i tshe de'i yum 'di lta ste/ skyes pa rnams la 'dod pa dang ldan pa'i yid gtod pa med do// nyon mongs rnams la chags par mi 'gyur zhing // de ni 'dod rgyus sems gdungs mi 'gyur la// de yum 'dod pa'i yon tan ldan pa yi// skyes</text></item>
<item><p>279b4</p><section>'dul ba</section><text>pa rnams la sems ni gtod pa med// sgyu 'phrul chen mo 'dod pa skyes pa/ kye ma bdag gis rgya mtsho chen po bzhi'i chu btung ngo snyam nas des rgyal po zas gtsang la smras pa dang / rgyal po zas gtsang gis mtshan mkhan rnams la smras pa/ ci'i phyir btsun mo 'di 'di lta bu'i 'dod pa skye/</text></item>
<item><p>279b5</p><section>'dul ba</section><text>mtshan mkhan rnams kyis smras pa/ lha btsun mo la sras skyes bu chen po'i mtshan sum bcu rtsa gnyis kyis sku brgyan pa zhig bltam par 'gyur te/ de rab tu byung nas shes bya'i mtsho mtha' dag 'thung bar 'gyur ro zhes lung bstan to// rgyal pos smras pa/ gal te 'di la mtsho</text></item>
<item><p>279b6</p><section>'dul ba</section><text>chen po'i chu ma blud na cir 'gyur/ sras yan lag ma tshang ba zhig btsas par 'gyur ro// rgyal pos smras pa/ nga ming zas gtsang ma zhes bya ba'i bu yan lag ma tshang bar bya'am/ de'i tshe grong khyer ser skya'i gzhi na kun du rgyu mig dmar zhes bya ba mig 'phrul la byang ba zhig</text></item>
<item><p>279b7</p><section>'dul ba</section><text>'dug pa de rgyal pos bkug nas bsgo ba dang / des de steng gi khang gzhi na 'dug pa la rgya mtsho chen po bzhi bstan te chu blud pa dang / de'i 'dod pa skyes pa gang yin pa de dang bral bar gyur to// gzhan yang de'i 'dod pa skyes pa/ kye ma btson thams cad thar bar bya'o//</text></item>
<item><p>280a1</p><section>'dul ba</section><text>snyam pa dang / rgyal pos btson thams cad thar bar byas nas/ de'i 'dod pa skyes pa gang yin pa de dang bral bar gyur to// gzhan yang de'i 'dod pa skyes pa/ kye ma sbyin pa dag sbyin/ bsod nams dag bya'o snyam pa dang / rgyal pos sbyin pa dag byin/</text></item>
<item><p>280a2</p><section>'dul ba</section><text>bsod nams dag byas nas de'i 'dod pa skyes pa gang yin pa de dang bral bar gyur to// gzhan yang de'i 'dod pa skyes pa/ kye ma bdag gis skyed mos tshal blta'o snyam pa dang / rgyal pos skyed mos tshal bstan nas de'i 'dod pa skyes pa gang yin pa de dang bral bar gyur to// gzhan</text></item>
<item><p>280a3</p><section>'dul ba</section><text>yang de'i 'dod pa skyes pa/ kye ma bdag skyed mos tshal du 'dug par bya'o snyam pa dang / rgyal po legs par rab sad la lum bi ni'i tshal zhes bya ba'i skyed mos tshal yod nas de la rgyal po zas gtsang gis spring ba/ khyod kyi bu mo skyed mos tshal du 'gro bar 'dod kyis skyed mos</text></item>
<item><p>280a4</p><section>'dul ba</section><text>tshal byi dor byos shig/ des zho shas 'tsho ba dag la bsgo ba/ shes ldan dag skyed mos tshal byi dor byos shig/ de rnams kyis skyed mos tshal byi dor byas so// de nas de 'khor rnams dang lhan cig dong ngo // de nas des lum bi ni'i tshal du 'chag pa na shing mya ngan 'tshang me</text></item>
<item><p>280a5</p><section>'dul ba</section><text>tog shin tu rgyas pa zhig mthong ste/ de bltam par 'dod nas de la bzung ste 'dug pa dang / lha rnams kyi dbang po brgya byin gyis bsams pa/ byang chub sems dpa'i yum ni ngo tsha shes pa dang ldan pas skye bo'i tshogs chen pos bskor na bltam mi phod kyis thabs shig bsham</text></item>
<item><p>280a6</p><section>'dul ba</section><text>par bya'o snyam nas des rlung dang char drag po cig sprul nas des skye bo'i tshogs de kun du bros so// de nas lha rnams kyi dbang po brgya byin gyis bdag nyid ma ma rgan mo'i cha byad du mngon par sprul nas btsun mo sgyu 'phrul chen mo'i mdun du bsdad pa dang / des bltam par brtsams so//</text></item>
<item><p>280a7</p><section>'dul ba</section><text>byang chub sems dpa' bltam pa dang / brgya byin gyis pags pa'i sleb mos bzung ngo // de nas byang chub sems dpa' 'di snyam du dgongs te/ brgya byin 'di bdag gis byang chub sems dpa' blangs so zhes dregs par 'gyur bar mkhyen nas bdag nyid rdo rje'i skur byin</text></item>
<item><p>280b1</p><section>'dul ba</section><text>gyis brlabs pa dang / lha rnams kyi dbang po brgya byin 'dar bar gyur to// byang chub sems dpas bka' stsal pa/ kau shi ka nga thong shig/ thong shig/ phar thong shig/ chos nyid kyis gang gi tshe byang chub sems dpa' bcom ldan 'das bltam pa de'i tshe yang sa chen</text></item>
<item><p>280b2</p><section>'dul ba</section><text>po 'di yang g.yos par gyur zhes bya ba nas shes ldan dag sems can gzhan yang 'dir skyes so// shes ldan dag sems can gzhan yang 'dir skyes so zhes bya ba'i bar gong ma bzhin du'o// // 'dul ba gzhi/ bam po brgyad bcu gnyis pa/ chos nyid kyis</text></item>
<item><p>280b3</p><section>'dul ba</section><text>gang gi tshe byang chub sems dpa' bcom ldan 'das yum gyi lhums nas bltam pa na ral gri shubs nas phyung ba bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gzhan dang gzhan sna tshogs kyis ma gos so// chos nyid kyis gang gi</text></item>
<item><p>280b4</p><section>'dul ba</section><text>tshe byang chub sems dpa' bcom ldan 'das yum gyi lhums nas bltam pa de'i tshe de'i yum mi 'dug mi nyal 'greng bzhin du rgyal rigs ma des rgyal rigs bltam par byed do// chos nyid kyis byang chub sems dpa' bltam pa'i mod la sus kyang ma bzung bar phyogs bzhir</text></item>
<item><p>280b5</p><section>'dul ba</section><text>gzigs nas gom pa bdun bdun 'dor zhing tshig tu yang gsungs pa/ 'di ni shar phyogs yin te/ mya ngan las 'das pa'i thog mar 'gro bar bya'o// 'di ni lho phyogs yin te/ 'gro ba mtha' dag gi yon gnas su gyur par bya'o// 'di ni nub phyogs yin</text></item>
<item><p>280b6</p><section>'dul ba</section><text>te/ nga'i skye ba tha ma ni 'di yin par 'gyur ro// 'di ni byang phyogs yin te/ srid pa'i mtsho las brgal bar bya'o// de'i dbu'i steng nas lha rnams gdugs dkar po dang / rnga yab nor bu'i yu ba can dag 'dzin to// chos nyid kyis byang chub sems dpa' bltam pa'i</text></item>
<item><p>280b7</p><section>'dul ba</section><text>mod la bar snang las chu bsil ba gcig dang / chu dron po gcig ste chu gnyis kyi rgyun spyi gtsug gi steng du 'bab cing des byang chub sems dpa' khrus mdzad do// chos nyid kyis byang chub sems dpa' bltam pa'i mod la bskrun pa'i yum gyi mdun du chu mig chen po byung nas</text></item>
<item><p>281a1</p><section>'dul ba</section><text>'bab par gyur te/ de la de'i yum chus chu'i bya ba byed do// chos nyid kyis byang chub sems dpa' bltam pa'i mod la ltas bar snang las lha'i ut+pa la dang / pad ma dang / ku mu da dang / pad ma dkar po dang / a ga ru'i phye ma dang / rgya</text></item>
<item><p>281a2</p><section>'dul ba</section><text>spos kyi phye ma dang / tsan dan gyi phye ma dang ta ma la'i 'dab mas 'thor ro// lha'i me tog man dA ra bas kyang 'thor ro// lha'i sil snyan rnams kyis kyang sgra 'byin to// gos dag kyang 'thor bar byed do// // bar sdom la/ bltam dang bzhengs dang gom pa</text></item>
<item><p>281a3</p><section>'dul ba</section><text>bdun// chu rgyun gnyis dang chu mig lha// gang gi tshe byang chub sems dpa' bcom ldan 'das shAkya thub pa bltam pa de nyid kyi tshe rgyal po bzhi yang bu btsas te/ mnyan yod du rtsibs kyis 'phur tshangs byin gyi bu btsas pa na de 'di snyam du sems te/ bdag gi bu</text></item>
<item><p>281a4</p><section>'dul ba</section><text>btsas pa na yul gsal ba gsal ba bzhin du snang bas de bas na 'di'i ming gsal rgyal zhes bya bar gdags so zhes btags so// rgyal po'i khab kyi grong khyer na rgyal po pad ma chen po'i bu btsas pa na de 'di snyam du sems te/ bdag gi bu btsas pa na 'jig</text></item>
<item><p>281a5</p><section>'dul ba</section><text>rten nyi ma'i gzugs shar ba ltar snang zhing gzugs can ma'i bu yin pas 'di'i ming gzugs can snying po zhes bya bar gdags so zhes btags so// kau shAm+bI na rgyal po dmag brgya pa'i bu btsas pa na de 'di snyam du sems te/ bdag gi bu btsas pa na 'jig</text></item>
<item><p>281a6</p><section>'dul ba</section><text>rten nyi ma shar ba ltar snang bar gyur pas 'di'i ming shar ba zhes bya bar gdags so zhes btags so// grong khyer 'phags rgyal du rgyal po mu khyud mtha' yas kyi bu btsas pa na de 'di snyam du sems te/ bdag gi bu btsas pa na 'jig rten sgron ma ltar</text></item>
<item><p>281a7</p><section>'dul ba</section><text>snang bar gyur pas 'di'i ming rab snang zhes bya bar gdags so zhes btags te de ni de lta ma yin no// 'on kyang de thams cad ni byang chub sems dpa'i mthu yin no// ri bo kun 'dzin la drang srong nyon mongs med ces bya ba 'jig pa la mkhas 'chags pa la mkhas pa</text></item>
<item><p>281b1</p><section>'dul ba</section><text>zhig gnas te/ de'i tsha bo ni mes byin zhes bya'o// des de la dus dus su 'jig pa'i gtam dang 'chags pa'i gtam smras pas de de las rab tu byung ngo // byang chub sems dpa' bcom ldan 'das bltam pa na 'jig rten thams cad snang ba rgya chen pos gsal bar</text></item>
<item><p>281b2</p><section>'dul ba</section><text>gyur to// de'i tshe mes byin phug tu zhugs te bsam gtan byed pa na des snang ba de mthong nas nyon mongs med la smras pa/ mkhan po/ 'dir ni nyi ma thams cad dag/ cig char byung bar gyur tam ci// 'di ltar ri ni phug bcas pa// 'di ni 'od kyis gsal bar gyur//</text></item>
<item><p>281b3</p><section>'dul ba</section><text>nyon mongs med kyis de la smras pa/ nyi ma'i 'od ni rgyun du rno// bu gcig snang ba 'di dag ni// yan lag reg na 'od bsil bas// nges par thub pa de yi 'od// byang chub sems dpa' 'od chen yin// nges par lhums nas bltam gyur la// bltam nas sems</text></item>
<item><p>281b4</p><section>'dul ba</section><text>dpa' chen po de'i// 'od zer gser dang 'dra ba ni// dri ma med pa 'di dag gis// 'jig rten gsum ni snang bar byas// mes byin gyis smras pa/ mkhan po bdag byang chub sems dpa' ltar mchi'o// des smras pa/ bu da ltar byang chub sems dpa' dbang che</text></item>
<item><p>281b5</p><section>'dul ba</section><text>ba dang / dbang che ba'i lha rnams kyis bskor zhing bzhugs pas gang yang bdag cag gis skabs mi rnyed pa'i gnas 'di yod do// gang gi tshe byang chub sems dpa' bcom ldan 'das ser skya'i gzhir byon nas de'i ming 'dogs pa de'i tshe bdag cag blta ba'i phyir 'dong ngo // gang</text></item>
<item><p>281b6</p><section>'dul ba</section><text>gi nyi ma kho na la byang chub sems dpa' bcom ldan 'das bltam pa de nyid kyi nyi ma kho na la rgyal po zas gtsang gi rim gro ba rnams las 'dun pa la sogs te lnga brgya dang / rim gro ma rnams las 'dun ma la sogs te lnga brgya btsas so// bal glang mo lnga brgya dang / rta rgod ma lnga brgya la yang</text></item>
<item><p>281b7</p><section>'dul ba</section><text>'brangs so// gter lnga brgya'i kha yang nye bar snang ngo // khams kyi rgyal phran rnams kyis kyang dpya phul te/ blon po rnams kyis rgyal po zas gtsang la ji ltar gyur pa smras pa dang / rgyal pos bsams pa/ bdag gi bu btsas pa na don thams cad dang / las kyi mtha' thams</text></item>
<item><p>282a1</p><section>'dul ba</section><text>cad yongs su rdzogs par gyur pas gzhon nu'i ming don thams cad grub pa zhes gdags so zhes de na byang chub sems dpa' la ming 'di thog mar btags te/ 'di lta ste don thams cad grub pa zhes bya'o// grong khyer ser skya'i gzhi na gnod sbyin shAkya 'phel</text></item>
<item><p>282a2</p><section>'dul ba</section><text>zhes bya ba zhig gnyug mar gnas so// shAkya rnams kyi kun du spyod pa ni shAkya su yang rung ba la khye'u'am bu mo btsas pa gang yin pa de gnod sbyin shAkya 'phel gyi rkang pa la phyag 'tshal du gzhug pa'i phyir khrid pa yin pas rgyal pos blon po rnams la bsgo ba/ shes ldan</text></item>
<item><p>282a3</p><section>'dul ba</section><text>dag deng la gzhon nu gnod sbyin shAkya 'phel gyi rkang pa la phyag 'tshal du chug shig/ lha bka' bzhin 'tshal zhes blon po rnams kyis rgyal po zas gtsang la mnyan nas rin po che sna bzhi las byas pa'i khyogs kyi steng du byang chub sems dpa' bzhag nas grong khyer ser skya'i gzhir 'jug par</text></item>
<item><p>282a4</p><section>'dul ba</section><text>brtsams pa na/ ser skya'i gzhi'i shAkya gtum po gzu lums can/ rtsub pa/ btsam pa med pa de rnams byang chub sems dpa' nang du zhugs pa na thub pa bzhin du gnas pa blon po rnams kyis rgyal po la smras pa dang / rgyal po zas gtsang gis bsams pa/ ser skya'i</text></item>
<item><p>282a5</p><section>'dul ba</section><text>gzhi'i shAkya 'di rnams ni gtum po gzu lums can btsam pa med pa yin na gzhon nu nang du zhugs pa na thub pa bzhin du gnas pas gzhon nu'i ming shAkya thub pa zhes gdags so zhes de na byang chub sems dpa'i ming gnyis pa btags pa 'di lta ste shAkya thub pa zhes bya'o// byang chub</text></item>
<item><p>282a6</p><section>'dul ba</section><text>sems dpa' gnod sbyin shAkya 'phel gyi gnas dang nye ba zhig tu byon pa dang / gnod sbyin shAkya 'phel gyis byang chub sems dpa' gnas dang nye bar phyin pa mthong ngo // mthong nas kyang phyir byung nas lus thams cad kyis byang chub sems dpa'i rkang pa gnyis la gtugs pa skye bo'i tshogs</text></item>
<item><p>282a7</p><section>'dul ba</section><text>kyis rgyal po zas gtsang la smras pa/ lha gnod sbyin shAkya 'phel gyis byang chub sems dpa'i zhabs gnyis la gtugs lags so// rgyal pos thos nas smras pa/ shes ldan dag lhas kyang gzhon nu'i rkang pa gnyis la gtugs pas 'di ni lha'i yang lha yin pas/ de bas na gzhon</text></item>
<item><p>282b1</p><section>'dul ba</section><text>nu'i ming lha'i yang lha zhes gdags so zhes de na byang chub sems dpa'i ming gsum pa btags pa 'di lta ste lha'i yang lha zhes bya'o// byang chub sems dpa' bltam pa'i mod la yab dang yum gyis ma ma rnams la gtad nas ma ma khyod kyis gzhon nu la dus dus su bsku mnye</text></item>
<item><p>282b2</p><section>'dul ba</section><text>byos shig/ dus dus su khrus byos shig/ dus dus su zas byin cig/ dus dus su yang dag pa'i bde bas bsnyen bkur byos shig/ ma ma dga' ba'i lag pa gnyis kyis de blangs nas dus dus su bsku mnye byed/ dus dus su khrus byed/ dus dus su zas byin/ dus</text></item>
<item><p>282b3</p><section>'dul ba</section><text>dus su yang dag pa'i bde bas bsnyen bkur byed do// yang de'i tshe dri shin tu yid du 'ong ba'i ngo bo nyid gang yin pa de rnams kyis byugs shing / rgyan thams cad kyis brgyan nas yab zas gtsang la phul ba dang / rgyal po zas gtsang gis de blangs te pang du bzhag nas</text></item>
<item><p>282b4</p><section>'dul ba</section><text>yang dang yang du rtog cing dga' ba skyed do// chos nyid kyis byang chub sems dpa' bltam pa'i mod la yab dang yum gyis mtshan mkhan dang ltas mkhan gyi bram ze rnams la nye bar ston pa yin pas shes ldan dag ji ga gzhon nu gang dag dang ldan pa'i skyes bu chen po'i 'gro ba gnyis su 'gyur</text></item>
<item><p>282b5</p><section>'dul ba</section><text>gyi gzhan du ni ma yin te/ gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba chos kyi rgyal po chos dang ldan pa rin po che sna bdun dang ldan par 'gyur te/ de'i rin po che sna bdun ni 'di lta bu dag 'byung ste 'di lta ste/ 'khor</text></item>
<item><p>282b6</p><section>'dul ba</section><text>lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che'o// bu dpa' ba rtul phod pa yan lag mchog gi gzugs dang ldan pa/ pha rol gyi sde rab tu 'joms pa/</text></item>
<item><p>282b7</p><section>'dul ba</section><text>de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/ chos dang mthun pas legs par phab ste gnas par 'gyur ro// gal te skra dang kha spu bregs nas gos ngur smrig bgos te/ dad pa yang</text></item>
<item><p>283a1</p><section>'dul ba</section><text>dag pa kho nas khyim nas khyim med par rab tu byung na/ de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ba skyes bu chen po'i mtshan sum bcu rtsa gnyis dang ldan nam/</text></item>
<item><p>283a2</p><section>'dul ba</section><text>shes ldan dag gang dag dang ldan pa'i skyes bu chen po'i 'gro ba gnyis su 'gyur gyi gzhan du ni ma yin zhes bya ba nas snga ma bzhin du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum bcu rtsa gnyis po gang dag yin/ lha gzhon nu'i</text></item>
<item><p>283a3</p><section>'dul ba</section><text>zhabs shin tu gnas pa lags so// zhabs gnyis shin tu gnas pa nyid kyis sa la mnyam par 'bab ste/ lha 'di ni gzhon nu'i skyes bu chen po'i mtshan lags so// de'i zhabs kyi mthil gyi ngos gnyis las 'khor lo rtsibs stong pa lte ba dang mu khyud du bcas pa rnam</text></item>
<item><p>283a4</p><section>'dul ba</section><text>pa thams cad yongs su rdzogs pa mchis te/ lha 'di ni gzhon nu'i skyes bu chen po'i mtshan lags so// lha gzhon nu ni sor mo ring ba dang / zhabs kyi rting pa yangs pa dang / de'i phyag dang zhabs 'jam zhing gzhon sha chags pa lags te/ phyag dang zhabs</text></item>
<item><p>283a5</p><section>'dul ba</section><text>'jam zhing gzhon sha chags pa ni dper na shing bal gyi 'dab ma'am ras bal gyi 'dab ma bzhin no// lha 'di ni gzhon nu'i skyes bu chen po'i mtshan lags so// lha gzhon nu ni phyag dang zhabs dra bas 'brel ba lags te/ de'i phyag dang zhabs dra bas</text></item>
<item><p>283a6</p><section>'dul ba</section><text>'brel ba ni dper na ngang pa'i rgyal po gzhon nu'i bzhin no// lha 'di ni skyes bu chen po'i mtshan lags so// lha gzhon nu ni zhabs long mo'i tshigs mi mngon pa dang / byin pa e na ya'i lta bu dang / sku mdud pa dang / sku bzhengs</text></item>
<item><p>283a7</p><section>'dul ba</section><text>bzhin du ma btud par phyag pus mo'i lha nga gnyis slebs shing reg pa ste/ lha 'di ni gzhon nu'i skyes bu chen po'i mtshan lags so// lha gzhon nu ni mdoms kyi sba ba sbubs su nub pa lags te/ de'i mdoms kyi sba ba sbubs su nub pa ni dper na glang po cang shes kyi'am rta</text></item>
<item><p>283b1</p><section>'dul ba</section><text>cang shes byung ba dag gi bzhin no// lha 'di ni gzhon nu'i skyes bu chen po'i skyes bu chen po'i mtshan lags so// lha gzhon nu ni sku ji srid par 'dom yang de srid la 'dom ji srid par sku yang de srid pas shing n+ya gro d+ha ltar chu zheng gab pa lags te/ lha 'di ni gzhon nu'i skyes bu</text></item>
<item><p>283b2</p><section>'dul ba</section><text>chen po'i skyes bu chen po'i mtshan lags so// lha gzhon nu ni sku ro stod spu re re nas skye zhing de'i sku la spu re re nas skye ba yang mthing ga la g.yas phyogs su 'khyil bar skye lags te/ lha 'di ni gzhon nu'i skyes bu chen po'i mtshan lags so// lha gzhon nu ni mdog gser dang</text></item>
<item><p>283b3</p><section>'dul ba</section><text>'dra ba dang / 'od 'dom gang ba dang / pags pa srab cing mdog gser 'dra ba lags te/ pags pa srab pa nyid kyis rdul dang dri mas sku la mi gos pa ste/ lha 'di ni gzhon nu'i skyes bu chen po'i mtshan lags so// lha gzhon nu'i sku ni bdun mtho ba ste/ sku bdun mtho</text></item>
<item><p>283b4</p><section>'dul ba</section><text>bar 'khrungs pa ni phyag gnyis dang / zhabs gnyis dang / dpung mgo gnyis dang / ltag pa lags te/ lha 'di ni gzhon nu'i skyes bu chen po'i skyes bu chen po'i mtshan lags so// lha gzhon nu ni thal gong rgyas pa dang / sku ro stod seng ge'i 'dra ba dang / sku</text></item>
<item><p>283b5</p><section>'dul ba</section><text>drang zhing kho lag che ba dang / dpung mgo shin tu zlum pa dang / tshems bzhi bcu mnga' ba dang / tshems mnyam pa dang / tshems thags bzang ba dang / mche ba shin tu dkar ba dang / 'gram pa seng ge'i 'dra ba dang / ro bro ba'i mchog dang ldan pa lags te/ lha 'di ni gzhon</text></item>
<item><p>283b6</p><section>'dul ba</section><text>nu'i skyes bu chen po'i mtshan lags so// lha gzhon nu ni ljags shin tu ring zhing srab pa lags te/ ljags shin tu ring ba nyid dang srab pa nyid kyi phyir ljags zhal nas phyung bas skra mtshams nas bzung ste/ zhal gyi dkyil 'khor thams cad kyi bar du yog par mdzad pa ste/</text></item>
<item><p>283b7</p><section>'dul ba</section><text>lha 'di ni gzhon nu'i skyes bu chen po'i mtshan lags so// lha gzhon nu'i gsung ni tshangs pa'i dbyangs dang / ka la ping ka'i skad ltar yid du 'ong ba dang / rnga'i dbyangs can lags te/ lha 'di ni gzhon nu'i skyes bu chen po'i mtshan lags so// lha gzhon nu ni spyan mthon</text></item>
<item><p>284a1</p><section>'dul ba</section><text>mthing la ba'i rdzi ma lta bu dang / dbu gtsug tor dang ldan pa dang / smin mtshams kyi mdzod spu dung ltar dkar zhing g.yas su 'khyil ba lags te/ lha 'di ni gzhon nu'i skyes bu chen po'i mtshan lags so// lha 'di dag ni gang dag dang ldan pa'i</text></item>
<item><p>284a2</p><section>'dul ba</section><text>'gro ba gnyis su 'gyur gyi gzhan du ni ma lags pa zhes bya ba nas snga ma bzhin du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum bcu rtsa gnyis lags so// gal te gzhon nu rab tu ma byung bar gyur na 'khor los sgyur ba'i</text></item>
<item><p>284a3</p><section>'dul ba</section><text>rgyal por 'gyur ro zhes bya ba'i bar gong ma bzhin du'o// chos nyid kyis byang chub sems dpa' shAkya thub pa bltam nas zhag bdun lon pa dang / de bskrun pa'i yum nongs par 'gyur te/ nongs ma thag tu sum bcu rtsa gsum pa'i lha'i ris gya nom par skye bar 'gyur ro//</text></item>
<item><p>284a4</p><section>'dul ba</section><text>chos nyid kyis byang chub sems dpa' shAkya thub pa ni gzugs bzang ba/ mdzes pa/ blta na sdug pa/ mi'i kha dog las 'das la lha'i kha dog ma thob pa skyes pa dang bud med rnams kyis bltas pa na ngoms mi shes shing dga' ba 'thob ste/ dper na 'dzam bu chu bo'i</text></item>
<item><p>284a5</p><section>'dul ba</section><text>gser las mgar ba mkhas pas rgyan brdungs pa la ba dkar po sar ba'i steng du bzhag na shin tu gsal zhing 'bar la rnam par 'tsher ba de bzhin du byang chub sems dpa' shAkya thub pa gzugs bzang ba/ mdzes pa/ blta na sdug pa/ mi'i kha dog las 'das shing</text></item>
<item><p>284a6</p><section>'dul ba</section><text>lha'i kha dog ni ma thob pa yin no// chos nyid kyis byang chub sems dpa' shAkya thub pa skye bo'i tshogs chen po'i snying du sdug pa dang / yid du 'ong bar 'gyur te/ skye bo'i tshogs chen pos de phrag pa nas phrag par sbed pa ni dper na ston ka'i pad ma ni skye bo'i tshogs chen po'i</text></item>
<item><p>284a7</p><section>'dul ba</section><text>snying du sdug cing yid du 'ong bas skye bo'i tshogs chen pos de lag pa nas lag par brgyud par byed pa bzhin te snga ma bzhin no// // bar sdom la/ mig mi 'dzums dang rnam smin dang // gsung snyan 'jebs pa mkhas pa bsdus// chos nyid kyis byang chub sems</text></item>
<item><p>284b1</p><section>'dul ba</section><text>dpa' bltam pa'i mod nas spyan mi 'dzums par gzugs rnams la blta ste/ de spyan mi 'dzums pa ni dper na sum bcu rtsa gsum gyi lha rnams bzhin no// chos nyid kyis byang chub sems dpa' bltam pa'i mod nas sngon gyi las kyi rnam par smin pa las skyes pa'i lha'i</text></item>
<item><p>284b2</p><section>'dul ba</section><text>spyan dang ldan pas des na de nyin dang mtshan du dpag tshad gcig kho ra khor yug tu gzigs so// chos nyid kyis byang chub sems dpa' bltam pa'i mod nas gsung snyan zhing 'jebs pa dang / gsung snyan pa dang / gsung yid du 'ong ba yin te/ dper na gangs</text></item>
<item><p>284b3</p><section>'dul ba</section><text>can gyi bya skad snyan zhing 'jebs pa dang / skad snyan pa dang / yid du 'ong ba de bzhin du byang chub sems dpa' bltam pa'i mod nas gsung snyan zhing 'jebs pa dang / gsung snyan pa dang / gsung yid du 'ong ba yin no// chos nyid kyis byang chub sems dpa'</text></item>
<item><p>284b4</p><section>'dul ba</section><text>bltam pa'i mod nas mkhas pa gsal ba yid gzhungs pa rgyud las 'byung ba'i shes rab dpyod pa dang ldan pa yin te/ de'i tshe rgyal po zas gtsang gi dgos pa'i ched la 'dug nas don zab mo'i tshig dang yi ge dang shes rab kyis so sor 'byed par byed do// de nas mes byin</text></item>
<item><p>284b5</p><section>'dul ba</section><text>gyis smras pa/ mkhan po byang chub sems dpa' ser skya'i gzhir byon nas de'i mtshan yang gsum btags kyis/ da ni byang chub sems dpa' blta ba'i phyir bzhud do// des smras pa/ de bzhin bya'o// de gnyis chas pa dang / byang chub sems dpa'i mthus rdzu</text></item>
<item><p>284b6</p><section>'dul ba</section><text>'phrul nyams nas rkang pa kho nas grong khyer ser skya'i gzhir zhugs nas rgyal po zas gtsang gi khyim gyi sgor son pa dang / drang srong nyon mongs med kyis sgo srung gi mi la smras pa/ kye nang rje song la rgyal po zas gtsang la drang srong nyon mongs med lha zhal mthong bar 'tshal</text></item>
<item><p>284b7</p><section>'dul ba</section><text>nas sgo na sdod cing mchis so zhes gsol cig/ de song nas rgyal po la rig par byas pa dang / rgyal pos smras pa/ shes ldan nyon mongs med la su zhig 'gog nang du zhugs shig/ de zhugs pa dang / rgyal po zas gtsang gis bkur sti sngon du 'gro</text></item>
<item><p>285a1</p><section>'dul ba</section><text>ba'i mchod yon sbreng bas mchod nas stan bstabs te 'dug pa dang / rgyal po zas gtsang gis bshes pa'i gtam gyis kun du dga' bar byas nas smras pa/ drang srong chen po dgos pa ci zhig la 'ongs/ des smras pa/ rgyal chen bdag cag</text></item>
<item><p>285a2</p><section>'dul ba</section><text>'dir mchis pa// khyod kyi sras ni mthong bar 'tshal// 'jig rten gtso bo rnam 'dren pa// thub pa de ni mthong bar 'tshal// rgyal pos smras pa/ gal te de lta na gzhon nu nyal gyis ma sad kyi bar du re zhig skad cig sdod cig/ des smras pa/ lha mnal</text></item>
<item><p>285a3</p><section>'dul ba</section><text>log pa nyid blta'o// de bzhin gyis shig/ des ji tsam na byang chub sems dpa' mig ma btsums par gzugs rnams la blta ba mthong nas des tshigs su bcad de smras pa/ rigs dang ldan pa'i rta rnams ni// mtshan mo'i bzhi cha nyal ba ltar// dgos pa don</text></item>
<item><p>285a4</p><section>'dul ba</section><text>gnyer rnams kyi gnyid// mig la yun ring mi gnas so// de nas byang chub sems dpa' bltam pa'i mod kyi ma mas pang du blangs nas drang srong la byin pa dang / drang srong nyon mongs med kyis lag pa gnyis kyis blangs nas yud tsam zhig brtags te smras pa/ lha</text></item>
<item><p>285a5</p><section>'dul ba</section><text>gzhon nu mtshan mkhan dang ltas mkhan gyi bram ze rnams la bstan lags sam/ rgyal pos smras pa/ bstan to// de rnams kyis ji skad du lung bstan/ 'khor los sgyur ba'i rgyal por 'gyur ro zhes bya ba nas 'jig rten du sgra rnam par grags par 'gyur ro zhes bya ba'i</text></item>
<item><p>285a6</p><section>'dul ba</section><text>bar gong ma bzhin du'o// de nas drang srong nyon mongs med kyis byang chub sems dpa' mthong nas tshigs su bcad de smras pa/ sa bdag rtog pa po rnams blo 'khrul te// rtsod pa'i dus na 'khor los sgyur mi 'byung // bsod nams mchog gi chos kyi mdzod 'di ni// nyes</text></item>
<item><p>285a7</p><section>'dul ba</section><text>las rnam par rgyal nas sangs rgyas 'gyur// mtshan mi gsal dang ldan na mi dbang po// gling bzhi rnams kyi bdag po dbang phyug 'gyur// thub dbang mtshan ni shin tu gsal bas na// mi mchog sangs rgyas chos kyi 'khor los sgyur// zhes smras nas bdag nyid kyi</text></item>
<item><p>285b1</p><section>'dul ba</section><text>tshe'i mtha' dang / byang chub sems dpa'i mngon par byang chub pa la brtag pa la zhugs pa dang / byang chub sems dpa' lo nyi shu rtsa dgu bzhes nas khab nas byung nas lo drug tu dka' ba spyod par 'gyur te/ de nas bdud rtsi thob par 'gyur bar mthong ngo // bdag</text></item>
<item><p>285b2</p><section>'dul ba</section><text>ni bar skabs der shi ba'i dus byed par 'gyur bar mthong nas de mig mchi mas gang ste 'dug pa rgyal po zas gtsang gis mthong nas sngang nas tshigs su bcad de smras pa/ skyes pa bud med rnams kyis gang mthong na// ngoms par mi 'gyur dga' ba thob 'gyur ba// lus</text></item>
<item><p>285b3</p><section>'dul ba</section><text>bzang dge byed de ni 'dir mthong nas// drang srong chen po ci slad du bzhin gyur// ga las bdag gi gzhon nu 'jigs pa'am// tshe zad 'gyur ba nye bar mi gnas grang // de ni myur du legs par bdag la smros// khyod kyi mchi mas bdag ni 'dar bar 'gyur//</text></item>
<item><p>285b4</p><section>'dul ba</section><text>drang srong nyon mongs med kyis kyang tshigs su bcad de smras pa/ gal te 'di yi steng du nam mkha' las// rdo rje ser drag 'phangs pa bab gyur kyang // thub pa chen po'i sku las ba spu ni// nyag ma gcig kyang g.yo bar mi nus so// me chen rlung gi shugs</text></item>
<item><p>285b5</p><section>'dul ba</section><text>kyis bdas pa dang // mtshon cha rnon po shin tu mi bzad dang // drag po'i dug dang sbrul gyi dug rnon dag/ gzhon nu la bab skad cig 'jig par 'gyur// thugs rje nyid la gnas gyur gang lags pa// 'jigs pas nyen pa rnams la mi 'jigs stsol//</text></item>
<item><p>285b6</p><section>'dul ba</section><text>de ni 'jig rten kun gyi 'jigs 'joms na// mi dbang 'di la 'jigs pa ga la 'byung // 'jig rten na ni bdag nyid che rnams kyi// gtsor gyur bdag nyid chen po gang zhig la// tshangs bcas lha yang rtag tu srung byed pa// mi dbang de la 'jigs pa</text></item>
<item><p>285b7</p><section>'dul ba</section><text>ga la 'byung // mi dbang bdag gi rgud pa mthong nas ni// gang phyir zhi ba mi 'thob bdag sdug mod// chos kyi mchog mdzod 'di dang phrad nas ni// don ma thob par bdag ni 'chi bar 'gyur// gang dag smra ba'i dam pa mtshungs med pa// 'di yi chos</text></item>
<item><p>286a1</p><section>'dul ba</section><text>thos 'gyur zhing thos nas kyang // rab tu zhi ba'i pha rol 'gro de dag/ skyid cing bsod nams ldan la rims nad bral// drang srong nyon mongs med rgyud nyon mongs pa can gyis bsams pa/ byang chub sems dpa'i mthus bdag gi rdzu 'phrul nyams te</text></item>
<item><p>286a2</p><section>'dul ba</section><text>gal te bdag gi rkang gis song na skye bo'i tshogs chen po dang rgyal pos 'phya bar 'gyur ro snyam du rig nas smras pa/ lha khyod yun ring po nas kye ma'o drang srong nyon mongs med rkang kho nas ser skya'i gzhir zhugs par gyur kyang ci ma rung snyam pa'i dgongs pa bskyed pa/ bdag</text></item>
<item><p>286a3</p><section>'dul ba</section><text>gis rkang gis ser skya'i gzhir zhugs te da ni rkang kho nas phyir 'byung gis khyod kyis lam bstar ba dang / grong khyer byi dor bgyid du stsol cig/ rgyal po zas gtsang gis blon po rnams la bsgo ba/ shes ldan dag deng la grong khyer gyi byi dor dang lam stor du chug la lam po</text></item>
<item><p>286a4</p><section>'dul ba</section><text>che dang / tshong dus dang / bzhi mdo dang / sum mdo rnams su drang srong nyon mongs med rkang gis grong khyer ser skya'i gzhi nas phyir 'byung gis/ khyed cag gis bya ba dang byed pa gang yin pa de byos shig ces dril sgrogs shig/ lha bka' bzhin 'tshal zhes</text></item>
<item><p>286a5</p><section>'dul ba</section><text>blon po rnams kyis rgyal po las mnyan nas grong khyer ser skya'i gzhi rdo ba dang / gseg ma dang gyo mo rnams bsal nas tsan dan gyi chus chag chag btab/ shin tu dri zhim po'i pog phor nye bar bzhag/ dar gyi chun 'phyang mang po dpyangs rgyal mtshan dang ba dan bsgreng</text></item>
<item><p>286a6</p><section>'dul ba</section><text>nas lam po che dang / tshong dus dang / bzhi mdo dang / sum mdo rnams su dril sgrogs su bcug pa/ ser skya'i gzhi'i shAkya shes ldan dag nyon cig/ drang srong nyon mongs med grong khyer ser skya'i gzhi nas phyir 'byung gis/ khyed cag gis bya ba dang byed</text></item>
<item><p>286a7</p><section>'dul ba</section><text>pa gang yin pa de byos shig/ de nas de nyon mongs pa'i blo dang ngan g.yo'i spyod pas rgyal po zas gtsang blon po'i tshogs kyis yongs su bskor ba dang / ser skya na gnas pa'i bram ze dang khyim bdag du ma rjes bzhin du 'brang zhing 'byor pa mchog gis grong khyer gyi</text></item>
<item><p>286b1</p><section>'dul ba</section><text>dbus nas dbus su byung ste/ grong khyer ser skya'i sgor byung nas rgyal po slar bzlog ste ji ltar dga' ba'i spyod lam gyis song ste/ rim gyis ri bo kun 'dzin gyi drung du phyin pa dang / de de la 'dzegs nas phan tshun nyul zhing ji ltar 'dod pa'i gnas shig btsal nas</text></item>
<item><p>286b2</p><section>'dul ba</section><text>phyogs zhig tu 'dug go// de nas de lam gyis dub pa ngal bso ste/ bsam gtan bskyed nas rdzu 'phrul yang bskyed do// ji tsam dus gzhan zhig na drang srong nyon mongs med nad kyis thebs nas de rtsa ba dang / sdong bu dang / lo ma dang / me tog dang / 'bras bu'i</text></item>
<item><p>286b3</p><section>'dul ba</section><text>sman gyis bsnyen bkur byas na 'on kyang phyir thu bar gyur to// de nas mes byin gyis de'i lus kyi gnas rnams brtags nas smras pa/ mkhan po bdag cag rab tu byung ba de thams cad ni bdud rtsi'i ched dang / bdud rtsi btsal ba'i phyir lags na/ gal te mkhan pos</text></item>
<item><p>286b4</p><section>'dul ba</section><text>bdud rtsi rtogs par gyur na bdud rtsi de las bdag cag la yang bgos shig/ des smras pa/ bram ze'i khye'u kho bo yang cung zad rab tu byung ba de thams cad bdud rtsi'i ched dang / bdud rtsi btsal ba'i phyir yin na/ kho bos kyang bdud rtsi ma rtogs so// de lta mod kyi</text></item>
<item><p>286b5</p><section>'dul ba</section><text>shAkya rnams kyi nang du byung ba'i gzhon nu gang yin pa des bdud rtsi rtogs par 'gyur zhing / bdud rtsis kyang 'gro ba tshim par byed par 'gyur gyis de'i drung du rab tu byung shig/ khyod rab tu byung nas kyang rigs brjod par mi bya/ rus brjod par mi bya/ bram ze'i khye'u</text></item>
<item><p>286b6</p><section>'dul ba</section><text>brjod par mi bya ste/ rab tu byung nas kyang tshangs par spyod pa 'ba' zhig spyad par bya zhing / bdud rtsi rtogs par bya ba'i phyir brtson par bya'o// de nas khyed kyis bdud rtsi rtogs par 'gyur ro zhes smras nas tshigs su bcad de smras pa/ de bzhin gshegs pa tshol 'dod</text></item>
<item><p>286b7</p><section>'dul ba</section><text>na// shar gyi phyogs su khyod 'dug dang // yang dag sangs rgyas grags ldan pa// rnyed par dka' ba mthong bar 'gyur// zhes bya ba smras nas/ bsags pa kun gyi mtha' 'dzad cing // mthon po rnams kyi mtha' ltung 'gyur// phrad pa'i mtha' ni 'bral ba ste//</text></item>
<item><p>287a1</p><section>'dul ba</section><text>gson pa'i mtha' ni 'chi ba yin// zhes smras te/ dus kyi chos dang ldan par gyur to// de nas mes byin gyis de'i lus la lus kyi mchod pa byas nas bA rA Na sIr song ste gnas so// de de na bram ze'i khye'u lnga brgya la bram ze'i gsang tshig</text></item>
<item><p>287a2</p><section>'dul ba</section><text>klog tu 'jug go// mes byin gyi rus ka t+ya ya na yin pas de'i ming ka t+ya'i bu ka t+ya'i bu zhes bya bar gyur to// de sangs rgyas bcom ldan 'das mngon par byang chub pa na spyan sngar 'gro bar 'gyur te/ bcom ldan 'das kyis ka t+ya'i bu de la gdams ngag phog nas 'khor</text></item>
<item><p>287a3</p><section>'dul ba</section><text>ba'i dgon pa las bsgral te/ shin tu mthar phyin pa'i grub pa dang bde ba mya ngan las 'das pa las 'jog par 'gyur te/ de'i ming ni ka t+ya'i bu chen po ka t+ya'i bu chen po zhes bya bar 'gyur ro// de nas dus gzhan zhig na byang chub sems dpa' 'khrungs nas ring po ma</text></item>
<item><p>287a4</p><section>'dul ba</section><text>lon par ma ma'i pang du bzhugs nas gser gyi gzhong par 'bras dang shar bsres pa'i chan gsol pa na/ de ma mas bkag kyang ma thub par mang por gsol nas dbrog par brtsams pa dang / dbrog par ma nus nas des rgyal po zas gtsang la sbran pa dang / rgyal pos</text></item>
<item><p>287a5</p><section>'dul ba</section><text>btsun mo dang lhan cig gis dbrog par brtsams pa dang des kyang ma nus so// de nas rgyal pos blon po rnams dang ser skya na gnas pa'i skye bo'i tshogs rnams la bsgo ba na de rnams kyis kyang dbrog par ma nus so// de nas glang po che lnga brgya la btags pa dang / byang chub</text></item>
<item><p>287a6</p><section>'dul ba</section><text>sems dpas bsams pa/ 'di rnams kyis bdag gi stobs nyams na mi rung gis/ ma la bdag gi mdzub mo bkug pas gser gyi gzhong pa nas bzung ngo snyam nas des mdzub mo bkug pas gser gyi gzhong pa bzung nas drangs pa dang / glang po che lnga brgya po de dag</text></item>
<item><p>287a7</p><section>'dul ba</section><text>kha phyir bsgyur te drangs nas de dag gis kyang gser gyi gzhong pa dbrog par ma nus so// rgyal po zas gtsang gis bsams pa/ ji ltar byang chub sems dpa'i lag pa g.yon pas glang po che lnga brgya drangs pa dang sbyar na/ gdon mi za bar lag pa gnyis kyis ni glang</text></item>
<item><p>287b1</p><section>'dul ba</section><text>po che stong thub kyis de bas na gzhon nu'i ming glang po che stong gi stobs can zhes gdags so zhes btags so// // bar sdom la/ khye'u dang rtsed mo dag dang ni// rig pa khang nyid dang ni// ngang pa mtshon cha dge ba'i snying // dmag dang btsun mo rnams</text></item>
<item><p>287b2</p><section>'dul ba</section><text>yin no// chos nyid kyis byang chub sems dpa' shAkya thub pa 'khor lnga brgya dang yi ge'i slob dpon srin bu go cha la yi ge slob par gtad nas/ yi ge'i slob dpon srin bu go chas byang chub sems dpa' la yi ge bris nas phog pa dang / byang chub sems dpas</text></item>
<item><p>287b3</p><section>'dul ba</section><text>smras pa/ 'di ni ngas shes so// de nas de yi ge gnyis dang / gsum nas de bzhin du lnga brgya'i bar bris nas phog pa dang / byang chub sems dpas smras pa/ 'di dag kyang ngas shes kyis gzhan dag smros shig/ srin bu go chas smras pa/ 'jig rten</text></item>
<item><p>287b4</p><section>'dul ba</section><text>na ni yi ge 'di tsam spyod kyi gzhan ni bdag gis ma 'tshal to// de nas byang chub sems dpa' nyid kyis yi ge bris te srin bu go cha la byin nas gsungs pa/ yi ge 'di'i ming ci yin smros shig/ des smras pa/ ma 'tshal to// byang chub sems dpas gsungs</text></item>
<item><p>287b5</p><section>'dul ba</section><text>pa/ 'jig rten du gnyis shig byung na yi ge 'di mngon par 'gyur te/ byang chub sems dpa' 'am 'khor los sgyur ba'o// nam mkha'i ngos la gnas pa'i tshangs pas smras pa/ srin bu go cha byang chub sems dpas ji skad gsungs pa de de bzhin te/ yi ge</text></item>
<item><p>287b6</p><section>'dul ba</section><text>'di shes pa ni 'jig rten du gnyis shig byung na mngon par 'gyur te/ byang chub sems dpa' 'am 'khor los sgyur ba'i rgyal po'o// byang chub sems dpas yi ge de tshangs pa'i dbyangs kyis bklags pa la nam mkha'i ngos la gnas pa'i tshangs pas dbang byas</text></item>
<item><p>287b7</p><section>'dul ba</section><text>pas tshangs pa'i yi ge tshangs pa'i yi ge zhes bya bar gyur to// gang gi tshe byang chub sems dpa' yi ge'i mthar phyin pa de'i tshe byang chub sems dpa'i zhang po bzang len zhes bya ba des glang po che'i gnya' bar zhon pa bslabs nas 'phong gi slob dpon lhar bcas zhes bya ba des 'khor</text></item>
<item><p>288a1</p><section>'dul ba</section><text>lnga brgya dang spyod pa slob pa la zhugs pa na bzang len gyis lhar bcas la smras pa/ byang chub sems dpa' dang de bzhin du gzhon nu gzhan dag ni snying rje can yin pas bslab par bya ba thams cad slobs shig/ lhas byin 'di ni gdug pa'i las byed</text></item>
<item><p>288a2</p><section>'dul ba</section><text>pa yin gyis 'jig rten thams cad la gnod par gyur na mi rung gis 'di la gnad du snun pa ma bstan cig/ gang gi tshe byang chub sems dpa' bslab pa thams cad la legs par bslabs pas gnas lnga po 'di lta ste/ rgyang nas phog pa dang / sgra grag par phog</text></item>
<item><p>288a3</p><section>'dul ba</section><text>pa dang / gnad du phog pa dang / mi 'chor bar phog pa dang / tshabs che ba dag la yang byang bar gyur pa de'i tshe phyogs kun du sgra grags pa shAkya rnams kyi nang du byung ba'i gzhon nu zhes bya ba nas 'jig rten du sgra rnam par grags par 'gyur ro zhes bya ba'i bar gong ma</text></item>
<item><p>288a4</p><section>'dul ba</section><text>bzhin du'o// de'i tshe yangs pa can gyi lits+tsha bI rnams kyis glang po che mtshan dang ldan pa zhig rnyed nas de rnams kyis bsams pa/ rgyal po zas gtsang gi sras mtshan mkhan rnams kyis 'khor los sgyur ba'i rgyal por 'gyur ro zhes lung bstan pa de'i mthus glang po</text></item>
<item><p>288a5</p><section>'dul ba</section><text>rin po che 'di byung gis dong kha de kho na la dbul lo snyam nas/ de rnams kyis glang po rin po che de rgyan thams cad kyis brgyan nas khrid de dong ba las rim gyis ser skya'i gzhir phyin nas rgyal po'i pho brang gi sgor glang po che dam pa bzhag nas sdod pa dang / ma stes te gdug</text></item>
<item><p>288a6</p><section>'dul ba</section><text>pa'i las can lhas byin phyir byung ba des glang po che dam pa de de ltar rgyan gyis brgyan pa mthong nas de des phrag dog chen po skyes te/ de phrag dog dang mi bzod pa skyes pas dris pa/ glang po dam pa 'di su'i yin/ de rnams kyis smras pa/ gzhon nu shAkya thub pa</text></item>
<item><p>288a7</p><section>'dul ba</section><text>mtshan mkhan rnams kyis 'khor los sgyur ba'i rgyal por lung bstan pa de la yangs pa can gyi tshogs rnams kyis glang po rin po che 'di skyes su phul lo// lhas byin lhag par mi bzod pa skyes nas smras pa/ re zhig de 'khor los sgyur bar ma gyur par je khyed</text></item>
<item><p>288b1</p><section>'dul ba</section><text>cag de la glang po rin po che 'bul lam zhes smras nas thal lcag gis glang po che bsad do// ji tsam na phyogs der dga' bo 'ongs pa des de mthong nas dris pa/ shes ldan dag glang po che bzang po 'di sus bsad/ de rnams kyis smras pa/ lhas byin gyis so//</text></item>
<item><p>288b2</p><section>'dul ba</section><text>des bsams pa/ gdon mi za bar 'di la lhas byin gyi mthu sad kyis ma la bdag gis kyang 'di la mthu sad par bya'o snyam nas mjug ma nas bzung ste dri mi zhim par mi 'gyur bar bya bar mtha' gcig tu bor ro// ji tsam na byang chub sems dpa' shAkya thub pa phyir byung ba</text></item>
<item><p>288b3</p><section>'dul ba</section><text>des de gzigs nas dris pa/ glang po che 'di gang nas 'ongs/ de rnams kyis ji ltar gyur pa smras so// sus bsad/ lhas byin gyis so// mgron rnams la mgron gyi mchod pa bya ba yin na ma legs pa zhig byas so// phyogs gang du bsad/ 'o nir</text></item>
<item><p>288b4</p><section>'dul ba</section><text>ro// 'di sus 'dir khyer te 'ongs/ dga' bos so// des dgongs pa/ gdon mi za bar de gnyis kyis 'di la mthu sad kyis/ ma la ngas kyang 'di la mthu sad par bya'o snyam du dgongs nas/ mjug ma nas bzung ste ra ba'i khar 'phangs pa las ra ba rim pa</text></item>
<item><p>288b5</p><section>'dul ba</section><text>bdun dang / 'obs rim pa bdun las bzlas te bor ro// de ltung bas gshong btod pa glang po che'i gshong glang po che'i gshong zhes bya bar gyur to// der bram ze dang khyim bdag dad pa can rnams kyis mchod rten brtsigs pas deng sang du yang dge slong mchod</text></item>
<item><p>288b6</p><section>'dul ba</section><text>rten la phyag byed pa dag phyag byed do// 'dir smras pa/ lhas byin gyis ni glang chen dbang po bsad// dga' bos de ni gom pa bdun du khyer// byang chub sems dpas phyag gis bar snang la// rdo ba bzhin du phyi rol rgyang 'phangs// gzhon nu</text></item>
<item><p>288b7</p><section>'dul ba</section><text>rnams kyis smras pa/ gcod pa byed du 'dong ngo zhes de rnams phyir byung ba byang chub sems dpa' shAkya thub pas kyang gsan nas 'khor lnga brgya dang gcod pa byed du phyir byung ngo // gzhon nu rnams 'bras rnga ba bzhin du gcod par byed de/ de rnams kyis shing bcad cing</text></item>
<item><p>289a1</p><section>'dul ba</section><text>bcad pa rnams 'gyel to// byang chub sems dpa' ni bre'i kha gcod pa bzhin du gcod par mdzad do// des shing bcad cing bcad pa rnams ma 'gyel te/ de bzhin du 'dug pa dang / gzhon nu rnams kyis smras pa/ shes ldan dag byang</text></item>
<item><p>289a2</p><section>'dul ba</section><text>chub sems dpa' shAkya thub pa stobs dang ldan zhing gnas lnga la byang ngo zhes thos na 'di gcod par byed pa yang mi shes pa las na/ 'di bdag cag pas stobs dang ldan pa ni ma yin te/ 'di ltar bdag cag gis shing gang dag bcad pa de thams cad ni 'gyel la/ 'dis</text></item>
<item><p>289a3</p><section>'dul ba</section><text>gang dag bcad pa de dag ni de bzhin du 'dug go// de nas byang chub sems dpa' shAkya thub pa la mngon par dad pa'i lha gang yin pa de 'di snyam du sems te/ shAkya 'di dag ni byang chub sems dpa'i mthu dang bzo la byang ba ma shes pas byang chub sems dpa' la brnyas shing</text></item>
<item><p>289a4</p><section>'dul ba</section><text>mthu la yang smod par 'gyur gyis de la thabs shig bsham par bya'o snyam nas/ des de dang mthun pa'i rlung zhig btang bas des shing de dag thams cad chem chem zer nas 'gyel te/ shAkya rnams kyis mthong nas mchog tu ngo mtshar skyes so// de rnams tshabs</text></item>
<item><p>289a5</p><section>'dul ba</section><text>byed pa la zhugs te/ de rnams kyis de na 'ben du lcags kyi ta la bdun dang / rnga dang / phag btsugs so// lhas byin gyis rkang thabs byas te lcags mda' 'phangs pa dang / lcags kyi shing ta la gcig phigs so// dga' bos gnyis la'o// byang</text></item>
<item><p>289a6</p><section>'dul ba</section><text>chub sems dpas lcags mda' 'phangs pa dang shing ta la bdun dang / rnga dang / phag las thal nas lcags kyi mda' de sa la zug pa klus phyung ba dang chu ro phun sum tshogs pa zhig byung nas de la skye bo'i tshogs chen pos 'thung bar brtsams so// bram ze</text></item>
<item><p>289a7</p><section>'dul ba</section><text>dang khyim bdag dad pa can rnams kyis der mchod rten brtsigs te/ deng sang du yang dge slong dag mchod rten la phyag 'tshal ba dag phyag byed do// gzhon nu rnams shing rtar zhugs nas ser skya'i gzhir zhugs pa dang / mtshan mkhan grong khyer nas phyir byung ba</text></item>
<item><p>289b1</p><section>'dul ba</section><text>de rnams kyis gzhon nu shAkya thub pa shing rtar zhugs pa nas/ nang du zhugs pa la lung bstan pa/ gal te 'di lo bcu gnyis su rab tu ma byung bar gyur na// gdon mi za bar 'khor los sgyur ba'i rgyal por 'gyur ro// rgyal po zas gtsang gis gzhon nu</text></item>
<item><p>289b2</p><section>'dul ba</section><text>mtshan mkhan rnams kyis lung bstan to zhes bya ba thos so// thos nas kyang dga' ba dang mgu ba skyes te shAkya rnams ba sogs nas smras pa/ shes ldan dag mtshan mkhan rnams kyis gal te gzhon nu lo bcu gnyis su rab tu ma byung bar gyur na 'khor los sgyur ba'i</text></item>
<item><p>289b3</p><section>'dul ba</section><text>rgyal por 'gyur ro zhes lung bstan pa kho bos thos so// gzhon nu 'di gal te lo bcu gnyis su rab tu ma byung ste 'khor los sgyur ba'i rgyal por gyur na/ bdag cag nam mkha'i ngos la rgyu zhing gling bzhir phyi bzhin 'dong gis 'di khyim phub cig/ blon po rnams</text></item>
<item><p>289b4</p><section>'dul ba</section><text>kyis smras pa/ lha gzhon nu 'dod pa rnams don du mi gnyer ro// rgyal po zas gtsang gis smras pa/ gzhon nu la bud med thams cad bstan la 'di gang la dga' bar gyur pa de chung mar blang bar bya'o// de nas kha cig gis smras pa/ lha gzhon nu ni sbyin pa</text></item>
<item><p>289b5</p><section>'dul ba</section><text>la dga' bas rgyan rnams bud med la stsol du stsal la/ de gang la mgu bar skyed par gyur pa de btsun mor blang bar bgyi'o// rgyal po zas gtsang gis smras pa/ de bzhin du gyis shig/ blon po rnams kyis rgyan rnam pa sna tshogs rin po ches spras pa'i phung po spungs</text></item>
<item><p>289b6</p><section>'dul ba</section><text>so// de nas rgyal po zas gtsang gis khyim dang grong khyer phyag dar dang byi dor byed du bcug nas rgyu skar dang / tshes grangs dang / yud tsam dag bstun te gdan seng ge'i khri bshams pa la gzhon nu shAkya thub pa bzhag nas seng ge'i khri dang nye bar rgyan sna tshogs kyi phung po spungs te</text></item>
<item><p>289b7</p><section>'dul ba</section><text>blon po rnams dang / gzhan yang ser skya'i gzhi'i skye bo'i tshogs gtso bor bkur ba rnams nang du zhugs so// de nas bud med thams cad rang gi khyim gyi 'byor pa dang mthun pa'i cha byad dang / rgyan dang gos gyon nas zhugs pa dang / byang chub sems dpa'</text></item>
<item><p>290a1</p><section>'dul ba</section><text>sbyin pa la dga' bas rgyan de dag de rnams la byin no// shAkya lag na dbyug pa can gyi bu mo grags 'dzin ma zhes bya ba gzugs bzang ba dang / lang tsho la bab pa/ de ma song nas shAkya lag na dbyug pa can gyis smras pa/ bu mo byang chub sems</text></item>
<item><p>290a2</p><section>'dul ba</section><text>dpa' rgyan sbyin gyis song shig/ des smras pa/ yab ci'o skol cag la rgyan ma mchis sam/ bu mo rgyan med pa ni ma yin mod kyi/ byang chub sems dpa' bud med gang bzhed pa de 'dam par mdzad do// yab 'dam yang rung mi 'dam yang rung / de kho na bdag</text></item>
<item><p>290a3</p><section>'dul ba</section><text>gi sdum thab lags so// bu mo gal te de lta na shin tu 'gro dgos pas song shig/ de nas grags 'dzin ma na tshod gzhon zhing cha lugs bzang ba/ skye bo'i tshogs chen po'i yid dang mig 'phrog pa/ bud med thams cad kyi nang na lha'i bu mo bzhin du gzi brjid</text></item>
<item><p>290a4</p><section>'dul ba</section><text>dang ldan pas nang du zhugs nas spyod lam dul bas byang chub sems dpa'i spyan sngar 'dug go// byang chub sems dpas rgyan thams cad byin nas sor gdub brgya kho na lus pa byang chub sems dpas de la bstan pa dang / des thog ma med pa'i dus nas mchog tu mnyes pa byas</text></item>
<item><p>290a5</p><section>'dul ba</section><text>pa des seng ge'i khri'i skas la 'dzegs nas byang chub sems dpa'i phyag nas rang gis phyung ngo // blon po rnams dang ser skya'i gzhi'i skye bo'i tshogs gtso bor bkur ba rnams kyis smras pa/ shes ldan dag 'di ni bud med thams cad las khyad par du 'phags pa yin te/ 'dis</text></item>
<item><p>290a6</p><section>'dul ba</section><text>gzhon nu'i thugs dang bstun par nus pas 'di blang bar bya'o// de nas rgyal po zas gtsang gis grags 'dzin ma bud med kyi 'khor nyi khri dang gzhon nu shAkya thub pa'i btsun mor blangs so// chos nyid kyis gang gi tshe sangs rgyas bcom ldan 'das rnams 'jig rten du byung ba</text></item>
<item><p>290a7</p><section>'dul ba</section><text>de'i tshe shing dge ba'i snying po zhes bya ba skye bar 'gyur te/ de nyi ma gcig cing khru brgyar skye bar 'gyur la/ ji tsam nyi ma ma shar ba de srid du ni sen mos kyang gcad du rung la/ nyi ma shar nas ni mtshon gyis kyang mi chod cing mes kyang mi tshig pa zhig ser skya'i gzhi dang lhas</text></item>
<item><p>290b1</p><section>'dul ba</section><text>bstan gyi bar na 'bab chu ro hi ka zhes bya ba'i 'gram na skyes te/ dus dus su chu phrug pas de'i rtsa ba brus nas rlung gi shugs kyis 'gyel te gags bzhin du chu bcad de 'dug go// de nas chus rgyal po legs par rab sad kyi yul ni chu med pas ma rung la/ zas gtsang</text></item>
<item><p>290b2</p><section>'dul ba</section><text>gi yang chus ma rung ste/ rgyal po legs par rab sad kyis rgyal po zas gtsang la spring ba/ shing dge ba'i snying po 'gyel nas 'bab chu ro hi ka'i gags su gyur te mchis na gzhon nu mthu dang ldan zhes thos kyis de btang ba'i rigs so// rgyal po zas gtsang gis smras</text></item>
<item><p>290b3</p><section>'dul ba</section><text>pa/ kho bo gzhon nu la bka' mi stsol lo// 'dun pas smras pa/ lha bdag la gnang ba 'ba' zhig stsol cig/ ci nas kyang gzhon nu la yang bka' ma stsal bzhin du rang nyid gshegs par 'gyur ba de ltar bgyi'o// rgyal po zas gtsang gis khas blangs so//</text></item>
<item><p>290b4</p><section>'dul ba</section><text>'dun pas 'bab chu ro hi ka'i 'gram du gzhon nu rnams kyi skyed mos tshal re re brtsigs nas smras pa/ gzhon nu dag skyed mos tshal du 'dong / de rnams so so'i shing rtar zhugs nas skyed mos tshal du dong ba las lhas byin gyi skyed mos tshal gyi steng nas ngang pa zhig 'phur</text></item>
<item><p>290b5</p><section>'dul ba</section><text>ba de lhas byin gyis mdas bsnun nas byang chub sems dpa'i skyed mos tshal du lhung ba dang / byang chub sems dpas bzung nas mda' phyung ste sman gyis glan nas sos so// lhas byin gyis byang chub sems dpa' la spring ba/ ngang pa'o ni sngar ngas bzung ba yin gyis</text></item>
<item><p>290b6</p><section>'dul ba</section><text>skur cig/ byang chub sems dpas slar spring ba/ ngas gang gi tshe kho na sems can thams cad la phan pa'i lhag pa'i bsam pas byang chub tu sems bskyed pa de kho na'i tshe ngas sems can thams cad bzung ba yin no// der byang chub sems dpa' dang lhas byin</text></item>
<item><p>290b7</p><section>'dul ba</section><text>lhan cig srid pa tha ma la thog mar sha khon de byung ste/ srid pa gzhan rnams su ni phal mo che zhig kyang byung ngo // legs par rab sad kyis gzhon nu rnams shing dge ba'i snying po dbyung ba'i phyir lhags so zhes thos nas des skye bo'i tshogs chen po mngags te/ skye bo'i</text></item>
<item><p>291a1</p><section>'dul ba</section><text>tshogs chen po'i sgra chen po dang sgra mthon po grag nas byang chub sems dpas smras pa/ shes ldan dag skye bo'i tshogs chen po'i sgra chen po dang / sgra mthon po grag pa 'di ci zhig/ 'dun pas ji ltar gyur pa gsol ba dang / byang chub sems dpas</text></item>
<item><p>291a2</p><section>'dul ba</section><text>gsungs pa/ gal te de lta na 'byin du 'dong ngo zhes byang chub sems dpa' gzhon nu rnams dang lhan cig dong ba dang / ji tsam na khung nas sbrul gdug pa zhig byang chub sems dpa'i mdun du byung ba dang 'char kas byang chub sems dpa' thal bar brlags su 'gyur du 'ong</text></item>
<item><p>291a3</p><section>'dul ba</section><text>zhes mtshon rnon pos rked du bcad pa las de'i dbugs kyis 'char ka la phog pas 'char ka nag por gyur nas/ de'i ming 'char ka nag po 'char ka nag po zhes bya bar gyur to// de nas gzhon nu rnams kyis shing dge ba'i snying po 'byin pa la zhugs pa na lhas byin</text></item>
<item><p>291a4</p><section>'dul ba</section><text>gyis 'bad pa dang cung zad cig g.yos so// dga' bos ni cung zad cig bteg go// byang chub sems dpas ni thams cad kyi thams cad du steng gi nam mkha' la 'phangs te dum bu gnyis su chag nas 'bab chu ro hi ka'i tshu rol gyi 'gram du dum bu gcig/ pha rol</text></item>
<item><p>291a5</p><section>'dul ba</section><text>gyi 'gram du dum bu gcig lhung bar gyur to// byang chub sems dpas skye bo'i tshogs la gsungs pa/ shes ldan dag shing dge ba'i snying po 'di ni bsil ba'i rang bzhin can yin pas mkhris pa'i nad dang / shu ba dang / phol mig byung ba la byugs na zhi bar 'gyur</text></item>
<item><p>291a6</p><section>'dul ba</section><text>gyis/ dum bu dum bur byos la khyer cig/ gzhon nu rnams rang rang gi shing rtar zhugs te skyed mos tshal gyi sa nas ser skya'i gzhir dong nas grong khyer du zhugs pa na byang chub sems dpa' shing rtar zhugs pa la mtshan mkhan rnams kyis gal te 'di lo bdun rab tu ma byung</text></item>
<item><p>291a7</p><section>'dul ba</section><text>bar gyur na/ 'khor los sgyur ba'i rgyal por 'gyur ro zhes lung bstan no// shAkya dril bu sgra'i bu mo sa 'tsho ma zhes bya ba steng gi khang gzhi la 'dug pa byang chub sems dpas gzigs so// gzigs ma thag tu zhabs kyi mthe bos shing rta mnan nas mi</text></item>
<item><p>291b1</p><section>'dul ba</section><text>g.yo bar gyur pa dang / byang chub sems dpas sa 'tsho ma la brtag par brtsams so// sa 'tsho mas kyang byang chub sems dpa' la'o// byang chub sems dpa' sa 'tsho ma la rtog pa na phyag na lcags kyi mda' bsnams pa de phyir brlags so// sa 'tsho ma yang</text></item>
<item><p>291b2</p><section>'dul ba</section><text>byang chub sems dpa' la rtog pa na rkang pa'i mthe bos khang gzhi brtol to// skye bo'i tshogs chen pos byang chub sems dpa' dang sa 'tsho ma la phan tshun du rtog par byed cing lhag pa'i bsam pa skyes par gyur pa mthong ngo // mthong nas kyang smras pa/ bud med</text></item>
<item><p>291b3</p><section>'dul ba</section><text>'di 'dra ba 'dis ni byang chub sems dpa'i thugs dang bstun par nus so// gtam de rgyal po zas gtsang gis thos nas de 'khor nyi khri dang byang chub sems dpa'i btsun mor blangs so// chos nyid kyis gang gi tshe byang chub sems dpa' skyed mos tshal gyi gzhir gshegs</text></item>
<item><p>291b4</p><section>'dul ba</section><text>par bzhed par gyur pa de'i tshe kha lo sgyur ba la kye kha lo sgyur ba re zhig bzhon pa bzang po myur du shoms shig dang / der nga zhugs nas skyed mos tshal gyi gzhir 'gro'o zhes gsung bar 'gyur bas/ de nas byang chub sems dpas kha lo sgyur ba la bsgo ba/ kye kha lo sgyur ba</text></item>
<item><p>291b5</p><section>'dul ba</section><text>re zhig bzhon pa bzang po myur du shoms shig dang / der nga zhugs nas skyed mos tshal gyi gzhir 'gro'o// lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po myur du bshams te/ byang chub</text></item>
<item><p>291b6</p><section>'dul ba</section><text>sems dpa' shAkya thub pa gang na ba der song nas phyin pa dang / byang chub sems dpa' shAkya thub pa la 'di skad ces smras so// lha bcibs pa bzang po bshams lags kyis lha da de'i dus la bab par dgongs su gsol/ de nas byang chub sems dpa' shAkya thub</text></item>
<item><p>291b7</p><section>'dul ba</section><text>pa bzhon pa bzang por zhugs nas skyed mos tshal gyi gzhir byung ba dang / byang chub sems dpa' shAkya thub pas mi rgas 'khogs gtugs pa sgur po phyam dgu bo ltar kyar kyor can/ mdun nas 'khar ba la rten cing 'dar zhing 'gro ba/ de'i skra se ba/ ji ltar</text></item>
<item><p>292a1</p><section>'dul ba</section><text>yang mi gzhan dag dang mi 'dra ba cig gzigs so// gzigs nas kyang kha lo sgyur ba la gsungs pa/ kha lo sgyur ba mi rgas 'khogs gtugs pa/ sgur po phyam dgu bo ltar kyar kyor can/ mdun nas 'khar ba la rten cing / lus 'dar zhing</text></item>
<item><p>292a2</p><section>'dul ba</section><text>'gro la de'i skra se ba/ ji ltar yang mi gzhan dang mi 'dra ba 'di ci yin/ lha mi 'di ni rgas pa zhes bya'o// kha lo sgyur ba rgas pa zhes bya ba 'di ci yin/ lha mi 'di ring po mi thogs pa kho nar 'gum par 'gyur bas de rgas pa zhes bgyi'o// kha lo sgyur ba nga yang</text></item>
<item><p>292a3</p><section>'dul ba</section><text>rgas pa'i chos dang / rgas pa'i chos nyid las ma 'das sam/ lha yang rgas pa'i chos dang / rgas pa'i chos nyid las ma 'das so// kha lo sgyur ba de'i phyir shing rta phyir sgyur cig/ pho brang nyid du 'dong ngo // 'di ltar nga pho brang nyid du phyin nas/ nga rgas pa</text></item>
<item><p>292a4</p><section>'dul ba</section><text>las ma 'das zhes grag pa'i don de nyid bsam par bya'o// kha lo sgyur bas shing rta phyir bsgyur nas pho brang nyid du chas te/ der byang chub sems dpa' shAkya thub pa pho brang gi nang du byon nas/ nga yang rgas pa las ma 'das pa lta zhig ces mi dgyes shing thugs</text></item>
<item><p>292a5</p><section>'dul ba</section><text>ngan dgongs so// 'dir smras pa/ dar yol rgas shing sgur la mgo skya ba// lag na 'khar ba thogs pa'i mi gzigs nas// 'di bdag rgas las ma 'das zhes grag ces// de nas mi dgyes thugs ngan dgongs par mdzad// de nas rgyal po zas gtsang gis</text></item>
<item><p>292a6</p><section>'dul ba</section><text>kha lo sgyur ba la smras pa/ kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/ skyed mos tshal la mngon par dga' 'am lha ma lags so// de ci'i slad du zhe na/ lha gzhon nu skyed mos tshal gyi gzhir gshegs pa na/ mi</text></item>
<item><p>292a7</p><section>'dul ba</section><text>rgas 'khogs gtugs pa/ sgur po phyam dgu po ltar kyar kyor can/ mdun nas 'khar ba la rten cing lus 'dar zhing mchis la de'i skra se ba/ ji ltar yang mi gzhan dag dang mi 'dra ba zhig gzigs so// gzigs nas kyang bdag la 'di skad</text></item>
<item><p>292b1</p><section>'dul ba</section><text>ces bka' stsal to// kha lo sgyur ba mi rgas 'khogs gtugs pa/ sgur po phyam dgu bo ltar kyar kyor can/ mdun na 'khar ba la rten cing / lus 'dar zhing 'gro la de'i skra se ba/ ji ltar yang mi gzhan dag dang mi 'dra ba 'di ci yin/ de la bdag gis</text></item>
<item><p>292b2</p><section>'dul ba</section><text>'di skad ces bgyis so// lha 'di ni rgas pa zhes bgyi'o// de 'di skad ces gsung ste/ kha lo sgyur ba rgas pa zhes bya ba 'di ci yin/ de la bdag gis 'di skad ces gsol to// lha mi 'di ring po mi thogs pa kho nar 'gum par 'gyur bas/ lha de ni</text></item>
<item><p>292b3</p><section>'dul ba</section><text>rgas pa zhes bya'o// de 'di skad ces gsung ste/ kha lo sgyur ba nga yang rgas pa'i chos dang rgas pa'i chos nyid las ma 'das sam/ de la bdag gis 'di skad ces gsol to// lha yang rgas pa'i chos dang rgas pa'i chos nyid las ma 'das so// de 'di skad ces gsung ste/ kha lo</text></item>
<item><p>292b4</p><section>'dul ba</section><text>sgyur ba de'i phyir shing rta phyir sgyur cig/ pho brang nyid du 'dong ngo // 'di ltar pho brang du phyin nas/ nga rgas pa las ma 'das zhes grag pa'i don de nyid bsam par bya'o// lha gzhon nu de pho brang gi nang du gshegs te/ de nas nga yang rgas pa las ma 'das pa</text></item>
<item><p>292b5</p><section>'dul ba</section><text>lta zhig ces mi dgyes shing thugs ngan dgongs so// de nas rgyal po zas gtsang 'di snyam du sems te/ mtshan mkhan dang ltas mkhan gyi bram ze de rnams kyi tshig yang dag par bden par mi 'gyur grang / gzhon nu skra dang kha spu bregs te gos ngur smrig</text></item>
<item><p>292b6</p><section>'dul ba</section><text>bgos nas/ dad pa yang dag pa kho nas khyim nas khyim med par rab tu 'byung bar 'gyur du 'ong gis/ ma la bdag gis gzhon nu la 'dod pa'i yon tan lnga las phal mo che zhig byin la/ ci nas kyang 'di la dga' zhing rab tu 'byung bar mi 'gyur bar bya'o</text></item>
<item><p>292b7</p><section>'dul ba</section><text>snyam mo// de nas rgyal po zas gtsang gis/ byang chub sems dpa' shAkya thub pa la 'dod pa'i yon tan lnga las phal mo che zhig byin te/ ci nas kyang 'di la dga' zhing rab tu 'byung bar mi 'gyur bar byas so// 'dir smras pa/ shAkya thub pa'i yab ste zas</text></item>
<item><p>293a1</p><section>'dul ba</section><text>gtsang des// kha lo sgyur las tshig de thos nas ni// de tshe dga' nas bdag 'dor mi gzhug phyir// 'dod pa'i yon tan lnga las yang byin no// chos nyid kyis byang chub sems dpa' skyed mos tshal gyi gzhir gshegs par bzhed</text></item>
<item><p>293a2</p><section>'dul ba</section><text>par gyur pa de'i tshe kha lo sgyur ba la/ kye kha lo sgyur ba/ re zhig bzhon pa bzang po myur du shoms shig dang / de la nga zhon nas skyed mos tshal gyi gzhir 'gro'o zhes gsung bar 'gyur bas/ de nas byang chub sems dpas kha lo sgyur ba la gsungs pa/ kye</text></item>
<item><p>293a3</p><section>'dul ba</section><text>kha lo sgyur ba/ re zhig bzhon pa bzang po myur du shoms shig/ de la nga zhon nas skyed mos tshal gyi gzhir gshegs so// lha bka' bzhin 'tshal zhes kha lo sgyur bas/ byang chub sems dpa' shAkya thub pa'i ltar mnyan nas bzhon pa bzang po bshams</text></item>
<item><p>293a4</p><section>'dul ba</section><text>te/ byang chub sems dpa' shAkya thub pa gang na ba der song nas phyin pa dang / byang chub sems dpa' shAkya thub pa la 'di skad ces gsol to// lha bcibs pa bzang po bshams lags na/ lha da de'i dus la bab par dgongs su gsol/</text></item>
<item><p>293a5</p><section>'dul ba</section><text>de nas byang chub sems dpa' shAkya thub pa bzhon pa bzang por zhugs nas/ skyed mos tshal gyi gzhir byung ba dang / byang chub sems dpa' shAkya thub pas/ mi skya bo rbab rbab bo// rid pa/ nyam chung ba/ dbang po nyams pa/ skye bo</text></item>
<item><p>293a6</p><section>'dul ba</section><text>mang po'i mig gis lta mi phod pa zhig gzigs so// //</text></item>
</list>