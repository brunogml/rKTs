<list>
<item><p>1a1</p><section>mdo sde</section><text>@#/ /mdo sde tha pa bzhugs so//</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya ma hA pa ri nirbA Na nA ma ma hA yA na sU tra/ bod skad du/ 'phags pa yongs su mya ngan las 'das pa chen po theg pa chen po'i mdo/ bam po</text></item>
<item><p>1b2</p><section>mdo sde</section><text>dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das grong khyer ku shi na/ chu klung gser ldan</text></item>
<item><p>1b3</p><section>mdo sde</section><text>gyi 'gram/ gyad kyi nyen kor shing sA la zung gi tshal na bzhugs te/ de na bcom ldan 'das dge slong bye ba 'bum phrag brgyad cus bskor cing mdun gyis bltas te/ dpyid zla tha zla</text></item>
<item><p>1b4</p><section>mdo sde</section><text>ba nya ba'i nang par yongs su mya ngan las 'da' ba'i dus dang nye bar gyur pa na/ sems can thams cad kyi rang rang gi yul gyi skad du shin tu zur phyin par don brda sprod pa'i tshig rnams kyis/ srid</text></item>
<item><p>1b5</p><section>mdo sde</section><text>pa'i rtse mo man chad go bar mdzad de/ deng de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad la thugs brtse ba can/ 'jig rten thams cad</text></item>
<item><p>2a1</p><section>mdo sde</section><text>skyob pa/ sems can thams cad la sgra gcan zin dang 'dra bar gzigs pa skyabs chen po'i gnas dang gzhi bor gyur pa thub pa chen po yongs su mya ngan las 'da' bar 'gyur ro zhes bka' stsal te/ sems can thams cad kyi zhu ba</text></item>
<item><p>2a2</p><section>mdo sde</section><text>lung bstan pa tha mal de lta bu'i gsung rnams byung bar gyur to/ /gzhan yang de'i tshe bcom ldan 'das nyid kyi zhal nas 'od zer sna tshogs 'di lta ste/ sngon po dang / ser po dang / dmar po dang / dkar po dang / shel gyi kha dog dang / rdo'i snying po'i kha dog</text></item>
<item><p>2a3</p><section>mdo sde</section><text>lta bu dag byung ste/ 'od zer de dag gis stong gsum gyi stong chen po'i 'jig rten gyi khams dang phyogs bcu'i sangs rgyas kyi zhing thams cad du/ sems can dmyal ba dang / dud 'gro dang / dang / lha ma yin dang / gshin rje'i 'jig rten</text></item>
<item><p>2a4</p><section>mdo sde</section><text>gyi sems can de dag la phog nas/ de'i mod la nyon mongs pa'i mun pa thams cad dang / ngan song dang / mi khom pa thams cad rgyun chad par gyur to/ /de nas mya ngan chen pos non te tshig 'thun par kye ma khebs so khebs so zhes kyang zer to/ /kyi hud</text></item>
<item><p>2a5</p><section>mdo sde</section><text>kyi hud ces kyang skad cher 'bod cing lag pa brkyang bas kyang mgo bo la rdobs shing lus 'dar zhing shin tu ngu'o/ /de'i tshe sa chen po nags tshal dang bcas ri dang bcas pa'i rgya mtsho'i mthas gtugs pa yang rab tu g.yos te/ sems can de dag kyang gcig</text></item>
<item><p>2a6</p><section>mdo sde</section><text>la gcig 'dzin cing 'di skad du grogs po dag grogs po dag / gyad yul gyi grong khyer ku shir 'dong ngo 'dong ngo / /de bzhin gshegs pa'i zhabs la phyag 'tshal te/ yongs su mya ngan las 'da' bar gshegs pa las bzlog la bsgrim mi dgos par</text></item>
<item><p>2b1</p><section>mdo sde</section><text>bskal pa'am bskal pa las lhag par yang bzhugs par gsol ba gdab bo zhes zer to/ /gcig la gcig 'jus nas 'di skad du/ kye ma 'jig rten stongs par 'gyur ro/ /kye ma 'jig rten stongs par 'gyur ro/ /kye ma sems can rnams kyi bsod nams</text></item>
<item><p>2b2</p><section>mdo sde</section><text>kyi las kyi rnam par smin pa ni zad do/ /las mi bzad pa ni byung ngo / /tshe dang ldan pa dag myur cig /tshe dang ldan pa dag myur cig /de bzhin gshegs pa yang dag par rdzogs pa'i sangs rgyas deng gi yud tsam 'di la yongs su mya ngan las 'da' bar 'gyur ro/ /</text></item>
<item><p>2b3</p><section>mdo sde</section><text>kye ma 'jig rten stongs par 'gyur ro/ /kye ma 'jig rten stongs par 'gyur ro/ /de bzhin gshegs pa mi bzhugs na/ bdag cag mgon med pa dang / rtsa lag med pa dang / phongs par ji ltar 'gyur zhig gu/ bdag cag gi the tshom dang som nyi ci dang ci yod pa</text></item>
<item><p>2b4</p><section>mdo sde</section><text>de dang de dag zhu bar bya'o zhes kyang zer to/ /nyan thos chen po 'di dag kyang de na 'khod de/ 'di lta ste/ gnas brtan kA t+yA ya na chen po dang / gnas brtan bak+ku la dang / gnas brtan nye dga' bo dang / de dag la sogs pa gzhan dag kyang de na 'khod de/ de dag</text></item>
<item><p>2b5</p><section>mdo sde</section><text>la 'od zer gyis phog nas/ 'dar rab tu 'dar/ dam dam rab tu dam dam/ 'khrugs rab tu 'khrugs/ brtabs rab tu brtabs/ 'ur 'ur rab tu 'ur 'ur/ 'khams rab tu 'khams/ rmugs rab tu rmugs/ rengs rab tu rengs te/ de dag la sogs</text></item>
<item><p>2b6</p><section>mdo sde</section><text>pa dag tu gyur nas chas so/ /de'i tshe dge slong sa ya phrag brgyad so shing zos nas phyir byung ste/ gnas brtan de dag la 'od zer gyi snang ba des phog nas shin tu rings par kha gdong bkrus te gcig la gcig 'jus so/ /de bzhin gshegs pa'i sras de dag thams</text></item>
<item><p>2b7</p><section>mdo sde</section><text>cad kyang dgra bcom pa/ dbang thob pa/ bya ba byas pa/ byed pa byas pa/ cang shes pa/ gtso bo chen po/ chen po stong pa nyid kyis rang gi don thob pa/ tsan dan chen po lta bu'i g.yog 'khor dang ldan pa/ seng ge lta bu'i g.yog 'khor dang ldan pa sha stag ste/ de la</text></item>
<item><p>3a1</p><section>mdo sde</section><text>sogs pa'i yon tan dpag tu med pa dang ldan pa de dag thams cad snga dro nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba</text></item>
<item><p>3a2</p><section>mdo sde</section><text>dang ldan nas/ sems can thams cad la phan pa dang bde ba dang snying brtse ba'i phyir dang / gdul bar bya ba'i dbang gi don du theg pa chen po'i mchog tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom</text></item>
<item><p>3a3</p><section>mdo sde</section><text>ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan 'bum bskor ba byas nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /de'i</text></item>
<item><p>3a4</p><section>mdo sde</section><text>tshe ko ta ka'i bu mo rab ma la sogs pa dge slong ma bye ba 'bum phrag drug thams cad kyang dgra bcom pa/ zag pa zad pa/ dbang thob pa/ bya ba byas pa/ byed pa byas pa/ khur bor ba/ nyon mongs pa med pa/ gtso mo chen mo/ chen po stong pa nyid kyis rang</text></item>
<item><p>3a5</p><section>mdo sde</section><text>gi don thob pa sha stag ste/ 'di lta ste/ ko ta ka'i bu mo dge slong ma rab ma dang / dge slong ma nye dga' mo dang / dge slong ma rgya mtsho blo gros dang / de la sogs pa dge slong ma bye ba 'bum phrag drug snga dro nyi ma 'char kar yan lag thams cad kyi ba spu rgya skyegs</text></item>
<item><p>3a6</p><section>mdo sde</section><text>kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba dang ldan nas/ sems can thams cad la phan pa dang / bde ba dang / snying brtse ba'i phyir dang / gdul bar bya ba'i dbang gi don du theg pa chen po'i mchog</text></item>
<item><p>3a7</p><section>mdo sde</section><text>tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/ bcom ldan 'das la lan 'bum bskor ba byas</text></item>
<item><p>3b1</p><section>mdo sde</section><text>nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /'khor de na dge slong ma 'khod pa rnams kyang byang chub sems dpa' mi mchog sa bcu thob pa sha stag ste/ gdul ba'i dbang gi phyir bud med kyi gzugs dang / bud</text></item>
<item><p>3b2</p><section>mdo sde</section><text>med kyi dbyibs dang / sha dang / khrag dang / rgyus pa mang po dang rus pa'i lus 'chang ba/ rtag tu tshad med pa bzhi bsgom pa dang ldan pa/ bdag nyid kyis sangs rgyas kyi yul gyi cho 'phrul chen po'i don byed nus pa sha stag go/ /gzhan yang de'i tshe byang chub sems</text></item>
<item><p>3b3</p><section>mdo sde</section><text>dpa' rgya mtshos byin la sogs pa byang chub sems dpa' gang gA'i klung gi bye ma snyed thams cad kyang mi mchog sa bcu thob pa/ thabs kyis lus 'chang ba sha stag la 'di lta ste/ byang chub sems dpa' sems dpa' chen po rgya mtshos byin dang / byang chub sems dpa' sems</text></item>
<item><p>3b4</p><section>mdo sde</section><text>dpa' chen po blo gros mi zad pa dang / de dag la sogs pa byang chub sems dpa' sems dpa' chen po thams cad kyang / theg pa chen po thos par 'dod pa/ theg pa chen po la zhugs pa/ theg pa chen pos bkres pa/ theg pa chen po la sred pa/ theg pa chen po la ser sna</text></item>
<item><p>3b5</p><section>mdo sde</section><text>med pa/ 'jig rten thams cad dang 'thun par byed nus pa sha stag dang / bdag cag rgal nas gzhan bsgral bar bya'o snyam ste/ sngon gyi bskal pa bye ba snyed du tshul khrims kyi bkod pa'i dam bca' ba legs par blangs pa/ 'dzin pa'i spyad pa spyod pa sha stag dang / de bzhin</text></item>
<item><p>3b6</p><section>mdo sde</section><text>du bdag cag grol nas gzhan dgrol bar bya'o snyam pa dang / de bzhin du dkon mchog gsum gyi gdung mi 'chad par bya'o snyam pa dang / chos kyi 'khor lo bskor bar bya'o snyam pa dang / go cha chen po bgo bar bya'o snyam du sems pa sha stag dang / de bzhin du yon tan dpag tu</text></item>
<item><p>3b7</p><section>mdo sde</section><text>med pa dang ldan pa dang / bu gcig pa la bya ba bzhin du sems can thams cad la snyoms par lta ba sha stag ste/ de dag thams cad snga dro'i nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/</text></item>
<item><p>4a1</p><section>mdo sde</section><text>mchog tu sdug bsngal ba'i tshor ba dang ldan nas sems can thams cad la phan pa dang / bde ba dang / snying brtse ba'i phyir dang / gdul bar bya ba'i dbang gi don du/ theg pa chen po'i mchog tu gsang ba stong pa nyid kyi rnam pa dgongs pa'i tshig rnam pa sna tshogs</text></item>
<item><p>4a2</p><section>mdo sde</section><text>kyi sgo'i tshul bshad par bya ba'i phyir/ bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te bcom ldan 'das la lan 'bum bskor ba byas nas/ bcom ldan 'das ga la ba de logs su thal mo sbyar ba btud de phyogs gcig tu 'khod do/ /</text></item>
<item><p>4a3</p><section>mdo sde</section><text>yang de'i tshe bslab pa'i gzhi lnga blangs shing / tshul khrims dang / cho ga dang / yon tan dang ldan pa'i dge bsnyen 'od dri ma med par grags pa'i rgyal po la sogs pa dge bsnyen gang gA'i klung gnyis kyi bye ma snyed thams cad kyang zung dang zung du shes par 'dod pa sha stag ste/ sdug bsngal ba</text></item>
<item><p>4a4</p><section>mdo sde</section><text>dang / bde ba dang / rtag pa dang / mi rtag pa dang / bdag yod pa dang / bdag med pa dang / stong pa dang / stong pa ma yin pa dang / de kho na dang / de kho na ma yin pa dang / skyabs dang / skyabs ma yin pa dang / sems can dang / sems can med pa dang / brtan pa dang / brtan</text></item>
<item><p>4a5</p><section>mdo sde</section><text>pa ma yin pa dang / zhi ba dang / zhi ba ma yin pa dang / 'dus byas dang / 'dus ma byas dang / ther zug dang / ther zug ma yin pa dang / yongs su mya ngan las 'das pa dang / yongs su mya ngan las 'das pa ma yin pa la sogs pa'i khyad par dang khyad par du 'phags pa</text></item>
<item><p>4a6</p><section>mdo sde</section><text>shes par 'dod pa sha stag ste/ 'di lta ste/ dge bsnyen 'od dri ma med par grags pa'i rgyal po zhes bya ba dang / dge bsnyen rab sbyin la sogs pa dge bsnyen theg pa chen po thos par 'dod la/ thos nas kyang gzhan dag la bstan par bya'o snyam du dam bcas shing tshul khrims</text></item>
<item><p>4a7</p><section>mdo sde</section><text>blangs pa/ theg pa chen pos skom la ngoms nas kyang gzhan skom pa dag ngoms par bya'o snyam du dam bcas pa/ theg pa chen po la sred pa/ theg pa chen po la ser sna med pa/ 'jig rten thams cad dang 'thun par byed nus pa sha stag dang / bdag cag rgal nas gzhan</text></item>
<item><p>4b1</p><section>mdo sde</section><text>bsgral bar bya'o/ /bdag cag grol nas gzhan dgrol bar bya'o/ /dkon mchog gsum gyi gdung mi chad par bya'o/ /chos kyi 'khor lo bskor bar bya'o snyam du slob par 'dod pa/ go cha chen po bgos pa/ bslab pa rnams la sems gus pa dang / de bzhin du</text></item>
<item><p>4b2</p><section>mdo sde</section><text>yon tan grangs med pa dang ldan pa/ bu gcig pa la bya ba bzhin du sems can thams cad la snying rje dang ldan pa sha stag ste/ de dag kyang nyi ma 'char kar de bzhin gshegs pa'i gdung zhugs la bzhen pa'i phyir re res kyang tsan dan dang / a ga ru dang / thang shing</text></item>
<item><p>4b3</p><section>mdo sde</section><text>gi mchog dang / tsan dan sa mchog pa'i bud shing rnams dang / yam sreg shing dri bsung dang ldan pa yon tan can lnga stong lnga stong khyer te 'ongs so/ /de la yam sreg shing sna re zhing yang gser gyi skud pa rin po che sna bdun rigs bdun dang ldan pas spras pas dkris pa/</text></item>
<item><p>4b4</p><section>mdo sde</section><text>ri mo la bris pa kho na bzhin du 'dug pa/ rang bzhin gyis gzhon sha can legs par bcos pa sha stag ste/ sna re zhing yang 'od rnam pa sna tshogs dang ldan pa'i phung po chen po mdog sngo ba dang / bar bar kha cig tu mdog dkar/ kha cig tu sngo skya/ kha cig tu rtsa dmar/</text></item>
<item><p>4b5</p><section>mdo sde</section><text>kha cig tu ser ba/ mig tu sdug par bya ba sha stag go/ /bam po re re'i g.yogs ma'i phyar bu yang rin po che sna bdun las byas pa sha stag go /chings ma'i the gu mang po re re zhing yang ldong ros kyi mdog lta bu dang / zar ma'i me tog gi mdog lta bu dang / sngon po dang /</text></item>
<item><p>4b6</p><section>mdo sde</section><text>ser po rnams kyis bar bar du spel ba sha stag go/ /de la chings ma'i the gu mang po re re zhing yang gser thags kyi mchog rnam par dag pa/ yul mang por grags pa dag gis spel ba sha stag go/ /de la yam sreg shing sna re re zhing yang spos dri bsung zhim po dang / me tog phreng dang /</text></item>
<item><p>4b7</p><section>mdo sde</section><text>gur gum gyi phye ma dang ldan par byas pa/ gser thags kyis g.yogs pa/ dar snas brgyan pa/ rin po che sna bdun gyi shubs sngon po dang / ser po dang / sngo skya dang / dkar po dang / btsod ka lta bu dag gi nang du bcug pa/ yul ka ling ka'i ras dang / zar ma'i ras dang /</text></item>
<item><p>5a1</p><section>mdo sde</section><text>zab dar dang / rgya dar gyi mchog rnams kyis dkris pa/ me tog mang pos brgyan pa/ byug pa dri bsung zhim po dag gis byugs pa sha stag go/ /yam sreg shing sna re'i shing rta re re zhing yang rin po che sna bdun gyis brgyan pa/ gser gyis mdzes par</text></item>
<item><p>5a2</p><section>mdo sde</section><text>byas pa kha cig /kha cig tu sngon po dang / dkar po dang / bab la'i kha dog dang / li khri'i kha dog pas lhag pa'i 'od gsal ba dang ldan pa sha stag go/ /shing rta de dag gi gnya' shing rnams kyang rin po che sna bdun gyis brgyan pa/ dpe med pa/ rta cang shes mgyogs pa dag dang</text></item>
<item><p>5a3</p><section>mdo sde</section><text>sbyar ba sha stag go/ /rta de dag kyang rlung gi shugs pas mgyogs pa/ spu kha chu skyar gyi mdog dang / ldong ros kyi mdog dang / sprin gyi mdog can sha stag ste/ thabs de 'dra ba'i shing rta re re'i mdun logs dang rgyab logs su rgyal mtshan dang ba dan bsgreng ste/ rgyal mtshan thams cad kyang</text></item>
<item><p>5a4</p><section>mdo sde</section><text>rin po che las byas pa/ gser gyi dra bas g.yogs pa sha stag go/ /rgyal mtshan gyi mdun logs su yang gdugs rtsibs dang rtsa ba nor bu dri ma med pa 'od can las byas pa/ mu tig gi chun po spyangs pa sha stag khyer ro/ /gdugs re re'i mdun logs su yang gser gyi me tog</text></item>
<item><p>5a5</p><section>mdo sde</section><text>ku mu da dang / ud pa la dang / pad+ma dkar po sdong bu bai dUr+ya las byas pa/ ze ba rdo rje las byas pa/ bung ba mang po skad 'byin pa/ dri bsung zhim po dang ldan pa/ yid du 'ong ba/ 'od dang ldan pa/ che ba mang ba sha stag dang / lda ldi chen po sha stag khyer ro/ /lda ldi chen po rnams</text></item>
<item><p>5a6</p><section>mdo sde</section><text>kyi mdun du yang byang chub sems dpa'i skyes pa'i rabs kyi spyod pa ri mor bris pa chen po dag thogs so/ /ri mo'i gzugs re re'i glo g.yas g.yon nas kyang / zlos gar gyi gar thabs yul dbus nas byung ba rnam pa sna tshogs byed de/ gar thabs byed pa de'i nang na sil snyan</text></item>
<item><p>5a7</p><section>mdo sde</section><text>rin po che las byas pa'i rdza rnga dang / khar rnga dang / rnga zlum dang / pi bang dang / gling bu dang / pi bang rgyud gcig pa dang / rnga bo che dang / dung la sogs pa dag brdung zhing 'bud do/ /gar thabs kyi sil snyan de dag las kyang kye ma 'jig rten stongs par 'gyur ro zhes bya ba de lta bu'i</text></item>
<item><p>5b1</p><section>mdo sde</section><text>rnam pa brjod cing gdung gdung skad du dbyangs len to/ /gar thabs kyi sil snyan re re'i mdun du yang me tog dri zhim po sna tshogs rnam par 'tsher ba rnams kyi phye mas rin po che'i skon bu legs par bcos pa gzhon sha can dag gis bkang ba sha stag dang / de ma</text></item>
<item><p>5b2</p><section>mdo sde</section><text>yin pa'i skon bu mang po blta na sdug pa/ gur gum gyi phye mas bkang ba mang po sha stag thogs so/ /de dag gi mdun du yang bcom ldan 'das dge slong gi dge 'dun gyi 'khor dang bcas pa khyab par 'gyur ba'i zhal zas dag khyer zhing 'dong ngo / /zhal zas de</text></item>
<item><p>5b3</p><section>mdo sde</section><text>dag kyang bud shing tsan dan dmar po dang / a ga ru dang / thang shing gi me chung ngus btsos pa dang / gang gA'i klung gi chus btsos pa sha stag ste/ skyur ba dang / lan tshwa'i ro dang / mngar ba dang / bska ba dang / tsha ba dang / kha ba'i ro dang ldan pa/ mdangs skyed pa/ phan</text></item>
<item><p>5b4</p><section>mdo sde</section><text>par 'gyur ba sha stag go/ /sA la zung gi drung gi nyen kor thams cad kyang gser gyi bye ma 'jam pos bdal te/ ga pu sha'i ras dang / snam bu dang / btsos snam dang / dre'u rngog dang / ka ling ka'i ras dang / zab dar 'jam zhing mdog dkar ba rnams kyang bting ngo / /</text></item>
<item><p>5b5</p><section>mdo sde</section><text>grub pa'i gnas de'i gzhi dpag tshad sum cu rtsa gnyis kho ra khor yug kyang gur gum gyis byugs so/ /bcom ldan 'das dge slong gi dge 'dun dang bcas pa'i seng ge'i khri chen po gser las byas pa/ rin po che sna bdun gyis spras shing snang bar byas pa/ ri rab ltar</text></item>
<item><p>5b6</p><section>mdo sde</section><text>che zhing 'phang mtho ba dag kyang bshams so/ /g.yogs ma yang de dag gi rkyen du 'tsham pa sha stag gis g.yogs te/ gser gyi dril bu g.yer ka sgra si li li dang / khrol shang gi sgra 'byung ba'i dra ba can gyi yol ba rnams kyis ni bskor/ rgya dar spu sdug yug khyim chen</text></item>
<item><p>5b7</p><section>mdo sde</section><text>po'i bla re rnams ni bres/ gdugs dkar po rnams kyis ni nyi mtshan bsgribs/ rnga yab dkar po rnams kyis ni g.yabs/ rgyab rten glang po che'i mche ba la chu srin ma ka ra rten pa'i kha nas/ zla ba nya ba'i 'od zer ltar dkar ba'i mu tig gi chun po 'byung zhing spyangs pa dang ldan pa</text></item>
<item><p>6a1</p><section>mdo sde</section><text>rnams ni bcas/ sa phyogs rnams ni me tog dri zhim po'i sil mas gtor to/ /dge bsnyen de dag re re nas kyang 'di snyam du sems te/ bdag gis sems can thams cad la zas 'dod pa rnams la ni zas sbyin no/ /skom 'dod pa</text></item>
<item><p>6a2</p><section>mdo sde</section><text>rnams la ni skom sbyin no/ /mgo bo dang mig la sogs pa yan lag dang nying lag thams cad 'dod pa rnams la yang ji ltar 'dod pa bzhin du sbyin no/ /dbul po dang / bkren pa dang / phongs pa rnams la yang 'dod pa dang / dug dang / gnod pa dang / ma brtags pa'i</text></item>
<item><p>6a3</p><section>mdo sde</section><text>sbyin pa rnams ma gtogs par gang dang gang dag ci dang ci 'dod pa de dang de dag chog par sbyar ro snyam du sems kyi/ gzhan ni ci yang mi sems so/ /de bzhin du dge ba'i bshes gnyen gyi sde tshan/ byang chub sems dpa'i spyod pa la gnas pa de dag thams cad kyis bsams</text></item>
<item><p>6a4</p><section>mdo sde</section><text>pa/ de bzhin gshegs pa la bdag gis bshos gsol te yongs su mya ngan las 'da' bar bya'o/ /de bzhin gshegs pa la bdag gis bshos gsol te yongs su mya ngan las 'da' bar bya'o snyam ste/ so so nas de 'ba' zhig snying la sems shing yan lag thams cad</text></item>
<item><p>6a5</p><section>mdo sde</section><text>kyi ba spu rgya skyegs kyi shing gi me tog ltar rtsa dmar ba ni langs/ mig ni mchi ma khrag lta bus gang ste/ mchog tu sdug bsngal ba'i tshor ba dang ldan nas/ rang rang gi mchod pa'i yo byad bud shing dang / yam sreg shing dang / shing rta dang / rgyal mtshan dang / gdugs dang /</text></item>
<item><p>6a6</p><section>mdo sde</section><text>ba dan rnams dang chas te zhal zas kyi mchog gis sbyar ba'i snod rnams thogs nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la spos dang / me tog phreng dang / phye ma dang / phye ma zhib bu</text></item>
<item><p>6a7</p><section>mdo sde</section><text>dang / gdugs dang / rgyal mtshan dang / ba dan dang / bla re rgya chen po dag gis mchod nas lan 'bum bskor ba byas te/ mig nas mchi ma rgyun mi chad par char bzhin du phab nas/ bdag nyid la sdug bsngal gyi rnam pa mang po byed cing / kye ma 'jig rten stongs par 'gyur</text></item>
<item><p>6b1</p><section>mdo sde</section><text>ro/ /kye ma 'jig rten stongs par 'gyur ro zhes de skad du skad po che 'don te/ de bzhin gshegs pa'i zhabs drung na srog chags shi shu ma ra bzhin du 'gre ldog cing gsol ba 'debs te/ bcom ldan 'das de bzhin gshegs pa dge slong gi dge 'dun gyi 'khor</text></item>
<item><p>6b2</p><section>mdo sde</section><text>dang bcas pas bdag gis sbyar ba'i bshos gsol bar ci gnang / bcom ldan 'das bdag la thugs brtse ba'i slad du sbyin pa'i tha ma de bzhin gshegs pas bzhes su gsol/ zhes gsol ba 'debs so/ /de nas bcom ldan 'das thams cad mkhyen bzhin du</text></item>
<item><p>6b3</p><section>mdo sde</section><text>cang mi gsung bar gyur to/ /de dag gis lan gnyis lan gsum du de skad ces gsol kyang / lan gnyis lan gsum du bcom ldan 'das cang mi gsung bar gyur to/ /de nas dge bsnyen gyi tshogs de dag re thag chad de cang mi zer bar 'khod nas/ bu gcig pa shi nas</text></item>
<item><p>6b4</p><section>mdo sde</section><text>dur khrod du bor ma thag pa'i pha ma 'gre ldog pa bzhin du shin tu sdug bsngal bar gyur to/ /de bzhin du dge bsnyen de dag thams cad mchog tu sdug bsngal bar gyur pa las langs te/ rang rang gi mchod pa'i yo byad rnams bsdus nas phyogs gcig tu 'khod do/ /gzhan</text></item>
<item><p>6b5</p><section>mdo sde</section><text>yang de'i tshe bslab pa'i gzhi lnga blangs shing / tshul khrims dang / cho ga dang / yon tan dang ldan pa dang / dam pa'i chos kyi gces pa 'dzin pa'i dge bsnyen ma tshong dpon gyi bu mo 'tsho ba'i dpal la sogs pa dge bsnyen ma gang gA'i klung gsum gyi bye ma snyed thams cad kyang</text></item>
<item><p>6b6</p><section>mdo sde</section><text>bud med kyi gzugs kyis sems can bye ba phrag mang po nges par sgrol ba/ khyim gyi gnas la smod pa sha stag ste/ lus 'di ni nyes pa'i khams brgyad cu rtsa bzhi las lhags pas bsdus pa'o/ /lus 'di ni srin bu'i rigs bye ba phrag brgyad cu rtsa bzhi'i zas so/ /</text></item>
<item><p>6b7</p><section>mdo sde</section><text>lus 'di ni rgyal po'i khri mon du brubs pa'i dri mnam pa'o/ /lus 'di ni khyi ro rul pa'i dri bam gyis lhag par sbags pa'o/ /lus 'di ni sgo dgu nas mi gtsang ba 'dzag pa'o/ /lus 'di ni sha dang / chu ba dang / rus pa dang / khrag dang / pags pa'i zhal zhal can/</text></item>
<item><p>7a1</p><section>mdo sde</section><text>rkang lag gi phyi sgo dang / ra ba dang / ba gam can/ mig gi skar khung can/ mgo bo'i yang tog can/ yid rgyal po lta bu'i pho brang grong khyer lta bu'o/ /lus 'di ni mkhas pa thams cad kyis spangs shing byis pa'i skye bo dga' bar byed pa'i 'dod chags dang /</text></item>
<item><p>7a2</p><section>mdo sde</section><text>zhe sdang dang / gti mug la sogs pa'i nyon mongs pa bye ba snyed kyi srin po brten pa/ 'dam bu dang / e raN+Da dang / dbu ba dang / chu shing lta bur snying po med pa/ glog dang / ri gzar po'i 'bab chu'i dba' rlabs ltar shin tu mi brtan pa'o/ /sgyu ma dang / smig</text></item>
<item><p>7a3</p><section>mdo sde</section><text>rgyu dang / brag ca dang / zla ba'i gzugs brnyan ltar slu bar byed pa/ rlung shugs drag pos rnam par dkrugs pa'i chu'i shugs kyis brkos pa'i 'gram gyi sdong po ltar g.yang sa na 'dug pa'i chos can/ spyang ki dang / wa dang / bya rgod dang / bya rog rnams kyi zas yin na/</text></item>
<item><p>7a4</p><section>mdo sde</section><text>su zhig 'di lta bu 'chang ba la dga' bar byed/ rgya mtsho'i chu thams cad skra'i rtse mos blangs te/ ba lang gi rmig rjes su blugs par ni nus srid kyi/ lus nad bzhi brgya rtsa bzhis gzir ba 'di snying po med pa'am/ mi gtsang ba ni tshig tsam gyis bstan par mi nus so/ /</text></item>
<item><p>7a5</p><section>mdo sde</section><text>sa chen po 'di rgya shug gi 'bras bu'i rus pa'i 'bru tsam sha stag tu byas pa'am/ yungs 'bru tsam 'am/ rdul phra rab kyi rdul tsam sha stag tu byas pas ni zad par 'gyur yang srid kyi/ lus 'di yod kyi bar du 'di'i nyes dmigs ni mthar thug par mi 'gyur te/ de bas</text></item>
<item><p>7a6</p><section>mdo sde</section><text>na dam pa'i chos bsrung ba'i phyir 'di mchil ma bzhin du dor bar bya'o snyam ste/ 'di ltar dge bsnyen ma de dag thams cad chen po stong pa nyid dang / mtshan ma med pa dang / smon pa med pa bsgoms pas sems bsgoms pa sha stag ste/ 'di lta ste/ dge bsnyen ma 'tsho</text></item>
<item><p>7a7</p><section>mdo sde</section><text>ba'i dpal zhes bya ba dang / dge bsnyen ma dpal phreng zhes bya ba dang / dge bsnyen ma sa ga zhes bya ba dang / de la sogs pa thams cad kyang theg pa chen po thos par 'dod la/ thos nas kyang gzhan dag la bstan par bya'o snyam du dam bcas pa/ bsrung ba lhur len</text></item>
<item><p>7b1</p><section>mdo sde</section><text>pa/ bud med kyi lus ngan no snyam du smod pa dang / lus snying po med do snyam du smod pa so so nas shas cher sgom pa dang / 'khor ba'i 'khor lo gzhig go snyam du sems pa sha stag dang / theg pa chen pos skom la ngoms nas kyang gzhan skom pa dag ngoms par</text></item>
<item><p>7b2</p><section>mdo sde</section><text>bya'o snyam du dam bcas pa sha stag dang / theg pa chen po la sred pa/ theg pa chen po la ser sna med pa/ 'jig rten thams cad dang 'thun par slob par 'dod pa dang / grol nas gzhan dgrol bar bya'o/ /rgal nas gzhan bsgral bar bya'o/ /dkon mchog gsum</text></item>
<item><p>7b3</p><section>mdo sde</section><text>gyi gdung mi 'chad par bya'o/ /chos kyi 'khor lo bskor bar bya'o snyam du slob par 'dod pa sha stag dang / go cha chen po bgos pa/ bslab pa rnams la brtul zhugs brtan pa dang / de bzhin du yon tan du ma dang ldan pa dang / bu gcig pa la bya ba bzhin du sems</text></item>
<item><p>7b4</p><section>mdo sde</section><text>can thams cad la snying rje dang ldan pa sha stag ste/ de dag kyang nyi ma 'char kar shin tu rings par gcig la gcig 'jus te/ de bzhin gshegs pa'i gdung zhugs la bzhen pa'i phyir/ yam sreg shing dge bsnyen pha rnams kyi nyis 'gyur khyer ba las bcom</text></item>
<item><p>7b5</p><section>mdo sde</section><text>ldan 'das kyis zhal zas ma bzhes nas/ bu shi ba bzhin du mchog tu sdug bsngal bar gyur te/ ngus nas langs te phyogs gcig tu 'khod do/ /gzhan yang de'i tshe lid tsa bI gzhon nu gtsang ma dri ma med pa'i snying po la sogs pa yangs pa can na gnas pa'i lid</text></item>
<item><p>7b6</p><section>mdo sde</section><text>tsa bI gzhon nu grong khyer gyi nang na gnas pa dang / phyi rol na gnas pa dang bcas pa rnams dang / 'dzam bu'i gling na gnas pa'i rgyal phran blon po dang bcas pa gang gA'i klung bzhi'i bye ma snyed thams cad kyang dam pa'i chos bsrung ba la mkhas pa/ tshul khrims dang cho ga dang yon</text></item>
<item><p>7b7</p><section>mdo sde</section><text>tan dang ldan pa/ dam pa'i chos sun 'byin cing rtags can 'chal pa rnams kyi ser ba lta bur gyur pa sha stag la/ de dag thams cad kyang 'di lta bur 'dod de/ bdag cag gi nor dang / 'bru'i tshogs dang / mdzod dang / bang ba'i tshogs gang yin pa de dag thams</text></item>
<item><p>8a1</p><section>mdo sde</section><text>cad ni bdud rtsi mi zad par bya ba dang / bdud rtsi gnas par bya ba'i phyir yin gyis/ bdag cag gis dam pa'i chos la nan tan bya'o/ /dam pa'i chos la sun 'byin cing log par lta ba rnams kyi lce gcad par bya'o zhes legs par dam bcas pa/</text></item>
<item><p>8a2</p><section>mdo sde</section><text>tshul khrims 'chal pa tshul khrims la mi gnas pa rnams ni gos dkar po gyon du bcug ste/ khyim pa'i las byed du gzhug go snyam du sems brtul ba/ dam pa'i chos stug pa la ni bla ma bzhin du rim gro bya'o snyam du dam bcas pa/ dge 'dun la phan pa dang bde</text></item>
<item><p>8a3</p><section>mdo sde</section><text>bar gnas par bya ba'i yongs su rdzogs par byas kyang / des chog go snyam du sems pa dang / theg pa chen po thos par 'dod la/ thos nas kyang gzhan dag la bstan par bya'o snyam du yi dam bcas pa la brtan pa dang / de la sogs pa'i yon tan dpag</text></item>
<item><p>8a4</p><section>mdo sde</section><text>tu med pa dang ldan pa sha stag ste/ 'di lta ste/ lid tsa bI gzhon nu gtsang ma dri ma med pa'i snying po zhes bya ba dang / sgrib pa dag pa zhes bya ba dang / gang gA'i chu dri ma med pas byin pa zhes bya ba dang / de la sogs pa lid tsa bI gzhon nu de dag kyang gcig</text></item>
<item><p>8a5</p><section>mdo sde</section><text>la gcig 'jus te/ re res kyang gdung zhugs la bzhen pa'i bud shing thang shing gi mchog dang / tsan dan dang / a ga ru rnams dang / yam sreg shing bye ba phrag brgyad cu rtsa bzhi dang / mchod pa snga ma'i nyis 'gyur rnams khyer nas mchod pa rnams bsgrags te/ bcom</text></item>
<item><p>8a6</p><section>mdo sde</section><text>ldan 'das kyi thad du dong ngo / /lid tsa bI gzhon nu re re la yang glang po che brgyad khri bzhi stong dang / rta brgyad khri bzhi stong dang / shing rta brgyad khri bzhi stong dang / nor bu chu shel brgyad khri bzhi stong dang chas so/ /glang po che re re'i mdun du yang / che ba la 'os pa'i gdugs</text></item>
<item><p>8a7</p><section>mdo sde</section><text>dang / rgyal mtshan dang / ba dan dang / dar gyi bla re chen po rnams thogs so/ /gdugs rnams kyi nang na thung ngu gang yin pa de la yang / kho ra khor yug tu dpag tshad gcig yod do/ /dar gyi bla re chen po rnams kyi nang na chung ngu gang yin pa de la yang chu zheng du dpag</text></item>
<item><p>8b1</p><section>mdo sde</section><text>tshad sum cu rtsa gnyis yod do/ /rgyal mtshan rnams kyi nang na thung ngu gang yin pa de la yang 'phang du dpag tshad brgya yod do/ /ba dan rnams kyi nang na thung ngu gang yin pa des kyang dpag tshad stong du phyin to/ /de ltar de dag mchod pa rnams dang bcas te bcom ldan</text></item>
<item><p>8b2</p><section>mdo sde</section><text>'das kyi thad du dong nas/ bcom ldan 'das kyi zhabs la mgo bos phyag 'tshal te/ zhal zas phul ba las bcom ldan 'das cang mi gsung ste/ ma bzhes nas mchog tu sdug bsngal bar gyur te/ re thag chad nas langs te bcom ldan 'das kyi mthus ta la bdun</text></item>
<item><p>8b3</p><section>mdo sde</section><text>gyi srid tsam du 'phags te 'khod do/ /gzhan yang de'i tshe 'dzam bu gling pa'i blon po dang / tshong dpon dang / khyim bdag gang gA'i klung lnga'i bye ma snyed thams cad kyang theg pa chen po la dad pa/ tshul khrims dang / cho ga dang / yon tan rnam par dag pa dang ldan pa/</text></item>
<item><p>8b4</p><section>mdo sde</section><text>dam pa'i chos sun 'byin pa rnams kyi ser ba lta bur gyur pa sha stag ste/ 'di lta ste/ khyim bdag gi rgyal po rnam par snang byed ces bya ba dang / 'gro ba skyong zhes bya ba dang / chos skyong zhes bya ba dang / de la sogs pa dag kyang de'i tshe der lhags te/ de</text></item>
<item><p>8b5</p><section>mdo sde</section><text>dag thams cad kyis kyang rang rang gi mchod pas mchod pa snga ma rnams zil gyis mnan nas/ bcom ldan 'das la mchod pa chen po'i tshogs kyis mchod nas zhal zas ma bzhes pa'i phyir/ mchog tu sdug bsngal bar gyur te/ re thag chad nas langs te bcom ldan</text></item>
<item><p>8b6</p><section>mdo sde</section><text>'das kyi mthus ta la bdun gyi srid tsam du 'phags te 'khod do/ /gzhan yang de'i tshe rgyal po ma skyes dgra ma gtogs par yangs pa can gyi rgyal po zla ba dri ma med pa'i snying po grong khyer gyi nang na gnas pa dang / phyi rol na gnas pa'i g.yog 'khor dang bcas pa la sogs pa 'dzam</text></item>
<item><p>8b7</p><section>mdo sde</section><text>bu gling thams cad kyi grong khyer dang / ri khrod kyi grong dang / yul po che dang / kha lungs kyi rgyal po gang gA'i klung drug gi bye ma snyed dang lhan cig tu dpung gi tshogs yan lag bzhi dang bcas te lhags so/ /rgyal po de rnams re re la yang dmag 'khrug sa ya phrag brgyad</text></item>
<item><p>9a1</p><section>mdo sde</section><text>brgyad yod do/ /de dag la glang po che rtag tu 'gram pa nas rngul 'dzag pa dag dang / rta rlung gi shugs pas lhag par mgyogs pa dag kyang yod do/ /de dag gi mchod pa'i yo byad gang yin pa de dag kyang mchod pa'i yo byad snga ma de dag las nyis</text></item>
<item><p>9a2</p><section>mdo sde</section><text>'gyur gyis ches bzang la ches mang ste/ de lta bu'i mchod pa'i phul dag khyer nas/ dpung gi tshogs yan lag bzhi dang bcas te lhags so/ /de dag gi mchod pa de rnams kyi nang na gdugs thung ngu gang yin pa de yang dpag tshad brgyad cu chu zheng gab par 'dug</text></item>
<item><p>9a3</p><section>mdo sde</section><text>go/ /ba dan gyi nang na chung ngu gang yin pas kyang dpag tshad brgya stong du phyin to/ /rgyal mtshan phal pa gang yin pa de la yang 'phang du dpag tshad sum cu yod do/ /de ltar yangs pa can gyi rgyal po zla ba dri ma med pa'i snying po dang / nyi 'od ces bya ba dang / de</text></item>
<item><p>9a4</p><section>mdo sde</section><text>la sogs pa rgyal po rnams nyi ma 'char kar lhags te/ de dag kyang dam pa'i chos sun 'byin cing rtags can 'chal pa rnams kyi ser ba lta bur gyur pa/ mthus kyang sems can rnams dam pa'i chos la 'god par byed pa dang / bdag cag gi nor dang / 'bru'i</text></item>
<item><p>9a5</p><section>mdo sde</section><text>tshogs dang / mdzod dang / bang ba'i tshogs gang yin pa de dag ni dam pa'i chos gnas par bya ba'i phyir ro snyam du sems pa sha stag dang / bdag cag gis dam pa'i chos la nan tan bya'o/ /dam pa'i chos sun 'byin pa rnams kyi lce ni drung nas gcad do zhes dam</text></item>
<item><p>9a6</p><section>mdo sde</section><text>bcas pa brtan por byas pa sha stag dang / theg pa chen po 'dod pa dang / 'jig rten thams cad la snying brtse ba sha stag ste/ de dag gi mchod pa rnams kyis yangs pa can nas grong khyer ku shi'i bar thams cad kun tu gang bar gyur to/ /de dag gi gdugs kyi grib</text></item>
<item><p>9a7</p><section>mdo sde</section><text>ma 'dab chags su 'dug pas ni nyi ma'i 'od kyis mi phog go/ /de dag gi kha zas kyi dri bsung gis ni dpag tshad bzhir khyab par gyur te/ de dag gis bcom ldan 'das la rang rang gis sbyar ba'i zhal zas bzhes par lan gsum gyi bar du gsol ba btab kyang / zhal zas ma</text></item>
<item><p>9b1</p><section>mdo sde</section><text>bzhes nas yid mi dga' ste/ langs nas phyogs gcig tu 'khod do/ /gzhan yang de'i tshe rgyal po ma skyes dgra'i btsun mo ma gtogs par yangs pa can gyi rgyal po'i btsun mo 'jig rten gsum na mdzes ma la sogs pa 'dzam bu gling pa'i rgyal po dang /</text></item>
<item><p>9b2</p><section>mdo sde</section><text>tshong dpon dang / khyim bdag rnams kyi chung ma gang gA'i klung bdun gyi bye ma snyed dang lhan cig tu lhags te/ de dag thams cad kyang bud med kyi gzugs kyis sems can mang po nges par sgrol ba/ rtag tu lus bsgom pa dang ldan pa/ chen po stong pa nyid</text></item>
<item><p>9b3</p><section>mdo sde</section><text>dang / mtshan ma med pa dang / smon pa med pas sems rnam par dag pa sha stag ste/ 'di lta ste/ yangs pa can gyi rgyal po'i btsun mo 'jig rten gsum na mdzes ma zhes bya ba dang / btsun mo pri yang ku zhes bya ba dang / de la sogs pa thams cad kyang</text></item>
<item><p>9b4</p><section>mdo sde</section><text>sems can thams cad la bu gcig pa la bya ba bzhin du snying rje dang ldan pa sha stag ste/ gcig la gcig 'jus nas/ de bzhin gshegs pa'i gdung zhugs la bzhen pa'i phyir/ yam sreg shing rnams khyer te/ mchod pa snga ma thams cad rang rang gi</text></item>
<item><p>9b5</p><section>mdo sde</section><text>mchod pa rnams kyis zil gyis mnan nas/ bcom ldan 'das la nyis 'gyur du mchod pa byas te/ de dag gi mchod pa'i yo byad rnams kyi rgyal mtshan dang / ba dan dang / gdugs rnams kyi 'phang dang chu zheng gi tshad kyang snga ma'i nyis 'gyur bas lhag go/ /kha zas</text></item>
<item><p>9b6</p><section>mdo sde</section><text>rnams kyi dri bsung ni dpag tshad brgyad du khyab par gyur te/ bcom ldan 'das la phyag 'tshal nas zhal zas bzhes par gsol ba btab kyang zhal zas ma bzhes nas/ bcom ldan 'das la skor ba byed cing skra 'bal la rang rang gi rgyan rnams 'thor zhing / skad mi snyan</text></item>
<item><p>9b7</p><section>mdo sde</section><text>pas ngus te bu gcig pa shi ba bzhin du mchog tu sdug bsngal bar gyur nas bcom ldan 'das kyi mthus sA la zung gi drung nyid du phyogs gcig tu 'khod do/ /gzhan yang de'i tshe lha mig yangs zhes bya ba la sogs pa lha'i tshogs gang gA'i klung brgyad kyi bye ma snyed dang</text></item>
<item><p>10a1</p><section>mdo sde</section><text>lhan cig tu lhags nas/ lha de dag gis 'di skad ces smras so/ /grogs po dag ltos/ grogs po dag ltos/ mi rnams kyi mchod pa'i yo byad mchog tu khyad par du 'phags la/ de bzhin gshegs pa dgra bcom pa yang dag</text></item>
<item><p>10a2</p><section>mdo sde</section><text>par rdzogs pa'i sangs rgyas la mchod pa bkur sti thams cad mchod par 'dod de/ mi rnams kyi zhal zas kyi tha ma bzhes pa'i phyir/ bcom ldan 'das la gsol ba 'debs kyis/ grogs po dag bdag cag gis kyang de bzhin gshegs pa dgra bcom pa yang</text></item>
<item><p>10a3</p><section>mdo sde</section><text>dag par rdzogs pa'i sangs rgyas la so so nas mchod pa bya zhing tha ma'i dus su zhal zas dbul bar bya na/ ji ltar bdag cag gis phul ba'i zhal zas de bzhin gshegs pas gsol te/ yongs su mya ngan las 'da' bar de bzhin gshegs pas mdzad cig gu/</text></item>
<item><p>10a4</p><section>mdo sde</section><text>grogs po dag sangs rgyas 'byung ba ni shin tu dkon no/ /de bas kyang zhal zas kyi tha ma'i sbyin pa'i pha rol tu phyin pa phun sum tshogs pa ni ches dkon no/ /kye ma bcom ldan 'das yongs su mya ngan las 'das na ni 'jig rten stongs par 'gyur ro zhes smras so/ /</text></item>
<item><p>10a5</p><section>mdo sde</section><text>lha de dag thams cad kyang theg pa chen po thos par 'dod la/ thos nas kyang gzhan dag la bstan to snyam du dam bcas pa/ theg pa chen pos skom pa ngoms nas kyang gzhan skom pa rnams ngoms par bya'o snyam du dam bcas pa/ theg pa chen po la sred pa/ theg</text></item>
<item><p>10a6</p><section>mdo sde</section><text>pa chen po la ser sna med pa/ theg pa chen po la phrag dog dang / dus che ba dang / 'chab pa dang / sgyu med pa/ theg pa chen po sun 'byin pa'i sems can rnams kyi ser ba lta bur gyur pa/ dam pa'i chos bsrung ba'i tshul khrims blangs pa/ 'jig rten dang 'thun</text></item>
<item><p>10a7</p><section>mdo sde</section><text>par slob par 'dod pa/ bdag cag rgal nas gzhan bsgral bar bya'o/ /bdag cag grol nas gzhan dgrol bar bya'o/ /chos kyi 'khor lo bskor bar bya'o/ /dkon mchog gsum gyi gdung mi 'chad par bya'o snyam du slob par 'dod pa/ go cha chen po bgos pa/</text></item>
<item><p>10b1</p><section>mdo sde</section><text>bslab pa rnams la dam bcas pa brtan pa dang / de bzhin du yon tan dpag tu med pa dang ldan pa/ bu gcig pa la bya ba bzhin du 'jig rten thams cad la snying rjes lta ba sha stag ste/ de dag kyang nyi ma 'char kar ston pa yongs su mya ngan las 'da' ba'i gdung zhugs la</text></item>
<item><p>10b2</p><section>mdo sde</section><text>bzhen pa'i phyir/ bud shing dang / yam sreg shing rnams khyer te/ de dag kyang snga mas phul ba'i yam sreg shing gi nyis 'gyur bas bzang ba'i lha rdzas dri bsung dang ldan pa/ yid du 'ong ba/ mi la dkon pa sha stag go/ /shing rta yang rta'i mchog mgyogs pa</text></item>
<item><p>10b3</p><section>mdo sde</section><text>dag dang sbyar ba/ dar la dkar pos g.yogs pa/ gzugs dang dbyibs ri mo brir yang mi nus pa/ dril bu g.yer ka'i dra ba can gyi yol bas bskor ba/ dar yug khyim chen po'i bla re rgya chen po rtsa ba ri mo can dag la btsugs pa dang / gar thabs dang / rol</text></item>
<item><p>10b4</p><section>mdo sde</section><text>mo yid du 'ong ba rnams kyis mdun du drangs pa/ kha zas zhim po mang po dag dang / seng ge'i khri bai dUr+ya'i rgyab rten rtse mo nor bu'i 'od kyis snang bar byas pa/ zhabs rten gser las byas pa dag kyang bshams pa dang / sa phyogs kyang me tog dri bsung zhim po sna tshogs</text></item>
<item><p>10b5</p><section>mdo sde</section><text>kyis mdzes par byas pa/ me tog gi sil ma bkram zhing bkod pa/ dpung gi tshogs yan lag bzhi phyi bzhin 'brang ba sha stag ste/ so so nas mchi ma khrag lta bu mi thub cing mchog tu sdug bsngal bas gdungs nas/ sems can thams cad la phan pa dang /</text></item>
<item><p>10b6</p><section>mdo sde</section><text>bde ba dang / snying brtse ba'i phyir dang / gdul bar bya ba'i dbang gi don du theg pa chen po'i mchog tu gsang ba/ stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/ bcom ldan 'das kyi thad du dong ste/ bcom</text></item>
<item><p>10b7</p><section>mdo sde</section><text>ldan 'das kyi zhabs la mgo bos phyag 'tshal nas/ mchod pa dang bkur sti'i mchog rnam pa mang po dag byas te bskor ba yang byas nas/ bcom ldan 'das kyi 'khor rnams kyi phyir rang rang gi bla gos sa la bting ste/ rang rang gi rgyan rnams phog cing gtor nas rang rang</text></item>
<item><p>11a1</p><section>mdo sde</section><text>gi skra 'bal cing skad mi snyan pas ngu ste/ bcom ldan 'das la tshig 'thun par 'di skad ces gsol to/ /bcom ldan 'das kyis bdag gis sbyar ba'i bshos gsol te/ yongs su mya ngan las 'da' bar mdzad du gsol/ zhes lan gnyis</text></item>
<item><p>11a2</p><section>mdo sde</section><text>lan gsum du gsol ba btab kyang bcom ldan 'das kyis ma bzhes te cang mi gsung nas/ de dag re thag chad de langs nas phyogs gcig tu 'khod do/ /gzhan yang de'i tshe klu'i rgyal po phyogs bzhi na gnas pa klu'i rgyal po nor rgyas kyi bu dang dga' bo dang nye dga' bo la sogs pa</text></item>
<item><p>11a3</p><section>mdo sde</section><text>klu'i rgyal po gang gA'i klung dgu'i bye ma snyed shin tu rings par nyi ma 'char kar lha rnams kyi mchod pa las kyang nyis 'gyur bas lhag pa'i mchod pa'i yo byad rang rang gi 'byor pa dang 'tsham pa dag khyer nas/ bcom ldan 'das kyi thad du dong ste phyag 'tshal nas/ zhal zas bzhes</text></item>
<item><p>11a4</p><section>mdo sde</section><text>par gsol ba btab kyang bsam pa bzhin du ma grub nas langs te phyogs gcig tu 'khod do/ /gzhan yang de'i tshe rnam thos kyi bu la sogs pa gnod sbyin gyi bdag po g.yog 'khor dang bcas pa/ gang gA'i klung bcu'i bye ma snyed gcig la gcig 'jus nas/</text></item>
<item><p>11a5</p><section>mdo sde</section><text>rang rang gi mchod pa rnams kyis klu'i rgyal po rnams kyi mchod pa snga ma zil gyis mnan nas/ tshogs chen po dang chas te lhags nas/ bcom ldan 'das la phyag 'tshal te zhal zas bzhes par gsol ba btab kyang / bcom ldan 'das kyis zhal zas ma bzhes nas</text></item>
<item><p>11a6</p><section>mdo sde</section><text>yid mi dga' ste langs nas phyogs gcig tu 'khod do/ /gzhan yang de'i tshe nam mkha' lding gi rgyal po dgra'i mdza' bo zhes bya ba la sogs pa nam mkha' lding gi rgyal po gang gA'i klung nyi shu'i bye ma snyed kyis/ rang rang gi mchod pas gnod sbyin gyi rgyal po snga ma dag gi</text></item>
<item><p>11a7</p><section>mdo sde</section><text>mchod pa rnams zil gyis mnan nas/ bcom ldan 'das la phyag 'tshal te/ zhal zas bzhes par gsol ba btab kyang zhal zas ma bzhes nas/ yid mi dga' ste langs nas phyogs gcig tu 'khod do/ /gzhan yang de'i tshe dri za'i bdag po mis</text></item>
<item><p>11b1</p><section>mdo sde</section><text>byin gyi bu la sogs pa dri za'i bdag po gang gA'i klung sum cu'i bye ma snyed kyis mchod pa snga ma thams cad pas kyang ches mchog tu gyur pa'i mchod pa rnams khyer te 'ongs nas/ de bzhin gshegs pa la mchod pa byas te/ rol mo snyan dgu byas nas phyag 'tshal</text></item>
<item><p>11b2</p><section>mdo sde</section><text>te/ bcom ldan 'das la zhal zas bzhes par gsol ba btab kyang / bcom ldan 'das kyis ma bzhes nas/ de dag kyang yid mi dga' bar gyur te/ langs nas phyogs gcig tu 'khod do/ /gzhan yang de'i tshe mi 'am ci'i bdag po legs mthong</text></item>
<item><p>11b3</p><section>mdo sde</section><text>la sogs pa mi 'am ci'i bdag po gang gA'i klung bzhi bcu'i bye ma snyed lhags te/ snga ma rnams kyi mchod pa de dag bsdoms pa bas kyang de dag re re'i mchod pa ches khyad par 'phags par gyur te/ de dag kyang zhal zas ma bzhes nas/ yid mi dga' bar gyur</text></item>
<item><p>11b4</p><section>mdo sde</section><text>te phyogs gcig tu 'khod do/ /gzhan yang de'i tshe lto 'phye chen po'i bdag po legs mthong chen po la sogs pa lto 'phye chen po'i bdag po gang gA'i klung lnga bcu'i bye ma snyed kyis mchod pa snga ma'i nyis 'gyur khyer ba las/ snga ma bzhin du zhal zas ma bzhes nas/</text></item>
<item><p>11b5</p><section>mdo sde</section><text>yid mi dga' ste phyogs gcig tu 'khod do/ /gzhan yang de'i tshe lha ma yin gyi bdag po bde mchog rigs la sogs pa lha ma yin gyi bdag po gang gA'i klung drug cu'i bye ma snyed lus che zhing snang ba chen po dang ldan pa/ lha ma yin gyi bsam pa med pa sha stag gis/</text></item>
<item><p>11b6</p><section>mdo sde</section><text>mchod pa snga ma'i nyis 'gyur nyis 'gyur gyi mchod pa dag khyer te 'ongs te/ bcom ldan 'das la phyag 'tshal nas/ zhal zas ma bzhes te yid mi dga' bar gyur nas/ langs te shing sA la zung gi drung du rang rang gi gzi byin gyis snang bar byas te 'khod do/ /gzhan</text></item>
<item><p>11b7</p><section>mdo sde</section><text>yang de'i tshe sbyin byed ma'i bu'i bdag po gang gA'i chu dri ma med pa rjes byin la sogs pa sbyin byed ma'i bu gang gA'i klung bdun cu'i bye ma snyed lus che zhing snang ba chen po dang ldan pa/ sbyin byed ma'i bu'i bsam pa med pa sha stag gis mchod pa snga ma thams cad las mchod pa nyis 'gyur nyis</text></item>
<item><p>12a1</p><section>mdo sde</section><text>'gyur bas bzang ba dag khyer ba las/ snga ma bzhin du zhal zas ma bzhes nas yid mi dga' bar gyur te/ shing sA la zung gi bar du rang rang gi gzi brjid kyis snang bar byas nas phyogs gcig tu 'khod do/ /gzhan yang de'i tshe srin po'i</text></item>
<item><p>12a2</p><section>mdo sde</section><text>bdag po 'jigs byed la sogs pa srin po'i bdag po gang gA'i klung brgyad cu'i bye ma snyed srin po'i bsam pa med pa sha stag gis gzi brjid chen po'i tshogs kyis sA la zung gi drung du snang bar byas nas/ bcom ldan 'das la phyag 'tshal te phyogs gcig tu</text></item>
<item><p>12a3</p><section>mdo sde</section><text>'khod do/ /gzhan yang de'i tshe 'bras bu'i shing gi bdag po dri srel la sogs pa 'bras bu'i shing gi bdag po gang gA'i klung dgu bcu'i bye ma snyed kyis snga ma'i mchod pa thams cad pas nyis 'gyur nyis 'gyur gyis lhag pa'i mchod pa'i tshogs khyer nas/ khu byug</text></item>
<item><p>12a4</p><section>mdo sde</section><text>pho rgyags pa rnams dang / bung ba rnams skad 'byin pa dang ldan pa'i me tog 'tsher ba'i 'khri shing mang po'i dog pa dang / lo ma kha 'bus pa rnams kyis sa phyogs brgyan te phyogs gcig tu 'khod do/ /gzhan yang de'i tshe rig sngags 'chang gi rgyal po</text></item>
<item><p>12a5</p><section>mdo sde</section><text>sgyu 'phrul chen po la sogs pa rig sngags 'chang gi rgyal po gang gA'i klung stong gi bye ma snyed kyis mchod pa snga ma'i nyis 'gyur bas lhag pa'i mchod pa dag khyer nas phyogs gcig tu 'khod do/ /gzhan yang de'i tshe lha mo 'dod dgur sgyur ba'i gzugs can</text></item>
<item><p>12a6</p><section>mdo sde</section><text>legs mthong ma la sogs pa gang gA'i klung bye ba'i bye ma snyed kyis yangs pa can gyi rgyal po'i btsun mo'i mchod pa nyis 'gyur bas lhag pa dag khyer te/ rang rang gi rgyan rnams bcom ldan 'das kyi spyan sngar sa la spungs nas phyogs gcig tu 'khod do/ /gzhan yang</text></item>
<item><p>12a7</p><section>mdo sde</section><text>de'i tshe lha'i bu mo ram b+ha dang / urba shi la sogs pa lha'i bu mo gang gA'i klung bye ba phrag brgya'i bye ma snyed mchod pa snga ma'i nyis 'gyur nyis 'gyur bas ches lhag par mang zhing spa ba dag gis mdun du drangs te/ snga ma bzhin du phyogs gcig tu 'khod do/ /gzhan yang de'i</text></item>
<item><p>12b1</p><section>mdo sde</section><text>tshe 'byung po'i tshogs pa ba sangs ltar 'khor ba zhes bya ba la sogs pa gang gA'i klung bye ba phrag stong gi bye ma snyed snga ma bzhin du phyogs gcig tu 'khod do/ /gzhan yang de'i tshe 'jig rten skyong ba bzhi'i lha'i bu gang gA'i klung bye ba phrag 'bum dang lhan cig tu mchod pa</text></item>
<item><p>12b2</p><section>mdo sde</section><text>snga ma'i nyis 'gyur nyis 'gyur bas lhag pa dag khyer nas/ bcom ldan 'das la phyag 'tshal te/ zhal zas bzhes par gsol ba btab kyang / bcom ldan 'das kyis ma bzhes nas/ snga ma bzhin du phyogs gcig tu 'khod do/ /gzhan yang de'i tshe rlung lha bzhi</text></item>
<item><p>12b3</p><section>mdo sde</section><text>rlung gtong ba'i lha gang gA'i klung bye ba phrag 'bum dang lhan cig tu dus ma yin par yang shing ljon pa dang / 'khri shing dang / shing gel pa dang / nags ma rnams dang / snye ma dang / me tog gi 'khri shing dang / byi ru rnams kyis sa phyogs rgyan par byed cing / dus</text></item>
<item><p>12b4</p><section>mdo sde</section><text>tshigs thams cad kyi me tog gi dpal rnams phyogs su rgyas par byed la/ lo ma kha 'bus pa/ rtsa ba dmar ba rnams kyis shing sA la zung nyi ma 'char ka'i 'od zer ser po ja hong khar 'dug pa bzhin du byas nas/ mchod pa snga ma'i nyis 'gyur bas lhag pa'i mchod</text></item>
<item><p>12b5</p><section>mdo sde</section><text>pa dag khyer te/ bcom ldan 'das la mchod pa byas nas/ snga ma bzhin du shing sA la zung gi drung du 'khod do/ /gzhan yang de'i tshe char pa 'bebs pa'i lha gang gA'i klung gi bye ma snyed sprin chen po dang / chu skyar rnams phyi bzhin 'brang zhing glog 'gyu ba'i gseb nas</text></item>
<item><p>12b6</p><section>mdo sde</section><text>rma bya'i mgrin pa ltar mdog sngo ba'i char gyi rgyun 'bab la/ 'brug sgra dal nas sgrogs pa'i sprin dang ldan pas char zim bu bsil ba dang 'dres pa'i me tog gi char 'bebs shing / bcom ldan 'das la phyag 'tshal te/ zhal zas ma bzhes nas re thag chad de/ de bzhin</text></item>
<item><p>12b7</p><section>mdo sde</section><text>gshegs pa'i gdung zhugs la bzhen pa'i me bsad pa'i phyir nam mkha' nyid la 'khod do/ /gzhan yang de'i tshe spos kyi glang po sgra gcan dang / lung tang mdog dang / sbrang rtsi mdog sel dang / 'dod dgu'i spos ldan la sogs pa spos kyi glang po gang gA'i klung nyi shu'i</text></item>
<item><p>13a1</p><section>mdo sde</section><text>bye ma snyed theg pa chen po 'dod pa sha stag gis ston pa yongs su mya ngan las 'da' ba'i phyir gangs kyi sman dang / pad+ma'i rtsa ba dang / sdong bu shing rta chen po'i 'phang lo tsam sha stag dang / dgon pa chen po dag nas pad+ma dang / ud pa la dang / ku</text></item>
<item><p>13a2</p><section>mdo sde</section><text>mu da dang / pad+ma dkar po dang / rtsa ba dang / 'bras bu dang / rdo gu tha dad pa du ma dag sna'i thor tos phyung zhing phyung zhing khyer te/ rlung gi shugs pas kyang ches mgyogs pa dang / shin tu rings par dbyar gyi 'brug sgra bzhin du sgrogs shing lhags nas/ pad+ma'i</text></item>
<item><p>13a3</p><section>mdo sde</section><text>'dab ma bcer ba'i seng ge'i khri'i lda ldi dag bshams te/ bcom ldan 'das la mchod pa byas nas/ zhal zas ma bzhes nas re thag chad de phyogs gcig tu 'khod do/ /gzhan yang de'i tshe seng ge seng ge'i sgra sgrogs pa zhes bya ba la sogs pa seng ge gang gA'i klung</text></item>
<item><p>13a4</p><section>mdo sde</section><text>sum cu'i bye ma snyed sems can thams cad la mi 'jigs pa sbyin pa sha stag gis/ seng ge'i rtsal chen pos spos kyi glang po che rnams dang 'dra bar me tog dang 'bras bu rnams khyer te/ rings par lhags nas phyogs gcig tu 'khod do/ /gzhan yang de'i tshe bya</text></item>
<item><p>13a5</p><section>mdo sde</section><text>ngang pa dang / khrung khrung dang / ngur pa dang / ka dam pa dang / zal mo dang / bzhad dang / khu byug dang / ba li ka dang / ka la ping ka dang / shang shang te'u la sogs pas kyang spos kyi glang po che rnams dang 'dra bar me tog dang 'bras bu khyer te/ rang rang</text></item>
<item><p>13a6</p><section>mdo sde</section><text>gi skad phyung nas phyogs gcig tu 'khod do/ /gzhan yang de'i tshe sa'i steng na ba dang / ma he mo dang / ra ma mo yod do cog gis kyang nu ma 'o mas bkang ste/ shin tu rings par lhags nas/ shing sA la zung gi drung nas phyogs gshong zhig mthong nas/ der rang</text></item>
<item><p>13a7</p><section>mdo sde</section><text>rang gi nu ma 'o mas gang ba de dag las 'o ma gseg ma dang / bye ma dang / ba tshas ma 'bags shing tsha ba'i skyon du 'gyur ba med pa dag gzags te/ 'o ma de dag gi nang nas sbrang bu dag bsal nas phyogs gcig tu 'khod do/ /gzhan yang de'i tshe drang srong bzod par smra ba la</text></item>
<item><p>13b1</p><section>mdo sde</section><text>sogs pa gling bzhi na gnas pa'i drang srong mngon par shes pa lnga dang ldan pa/ theg pa chen po 'dod pa sha stag la/ gang gA'i klung dkrigs kyi bye ma snyed rang rang gi rdzu 'phrul gyi stobs kyis yam sreg shing dang / zhal zas dag khyer nas/ bcom ldan</text></item>
<item><p>13b2</p><section>mdo sde</section><text>'das la phyag 'tshal te/ phyogs gcig tu 'khod do/ /gzhan yang de'i tshe 'od srung chen po la sogs pa dge slong gi dge 'dun kha cig dang / gnas brtan kun dga' bo la sogs pa ma gtogs par yul phyogs na gnas pa'i dge slong dang / dge slong ma</text></item>
<item><p>13b3</p><section>mdo sde</section><text>ji snyed yod pa de dag thams cad kyang ma lus par der lhags so/ /gzhan yang de'i tshe ri rab la sogs pa ri chen po rnams dang / 'jig rten gyi bar mtshams kyi ri gang gA'i klung grangs med pa'i bye ma snyed kyang shing ljon pa dang / 'khri shing mang po nyi tshan gyi grib</text></item>
<item><p>13b4</p><section>mdo sde</section><text>ma byed pa dang / brag zang yag grib ma che ba dang / brag kha nas 'bab pa'i chus gang ba dang / sman gshong rdo gu dang / rtsa ba dang / 'bras bus gang ba dag kyang der lhags so/ /lha'i bu mthu bo che'i 'dun ma chen po dag kyang ri rab dang bcas te mchod pa'i</text></item>
<item><p>13b5</p><section>mdo sde</section><text>phyir lhags nas/ bcom ldan 'das la phyag 'tshal te phyogs gcig tu 'khod do/ /gzhan yang de'i tshe lha'i bu mthu bo che 'od chen po rgya mtsho chen po bzhi'i nang na gnas pa dang / chu klung chen po dag gi nang na gnas pa gang gA'i klung grangs med pa'i bye ma snyed mchod pa snga ma</text></item>
<item><p>13b6</p><section>mdo sde</section><text>bas ches nyis 'gyur gyis mdzes pa'i mchod pa sngon du btang nas/ nyi ma'i 'od kyis mar me'i 'od zil gyis mnan pa bzhin du rang rang gi 'od kyis nyi ma'i 'od zil gyis mnan te/ nyi ma 'char ka'i 'od kyis shing mya ngan 'tshang gi lo ma thams cad dmar lam mer</text></item>
<item><p>13b7</p><section>mdo sde</section><text>snang bar byed pa/ de bzhin du rang rang gi 'od kyis chu klung gser ldan gyi chu dmar lam mer snang bar byas nas/ bcom ldan 'das la phyag 'tshal te/ phyogs gcig tu 'khod do/ /gzhan yang de'i tshe grong khyer ku shi nas shing sA la zung gi drung gi bar skabs kyi bar</text></item>
<item><p>14a1</p><section>mdo sde</section><text>snang la khang ri'i dbang po'i rtse mo lta bu/ ngang pa'i thal gong ltar dkar ba sha stag gis 'khrigs par gyur to/ /sa gzhi ni skyed mos tshal dang / rdzing bu'i chu pad mas mdzes par byas pa dag gis gang bar 'dug ste/ byang</text></item>
<item><p>14a2</p><section>mdo sde</section><text>gi sgra mi snyan gyi skyed mos tshal bas kyang lhag par mdzes so/ /gcig tu na dga' ba'i tshal dang / shing rta sna tshogs can dang 'dra bar gyur te/ sa phyogs de dag de ltar dga' dga' ltar 'dug kyang / lha dang / lha ma yin dang / mi de dag de bzhin</text></item>
<item><p>14a3</p><section>mdo sde</section><text>gshegs pa yongs su mya ngan las 'da' ba'i phyir shin tu ngu'o/ /gzhan yang de'i tshe rgyal chen bzhi'i ris kyi lha rnams rang rang gi 'khor la 'di skad ces zer to/ /grogs po dag ltos/ grogs po dag ltos/ lha dang / lha ma yin dang / mi rnams kyi</text></item>
<item><p>14a4</p><section>mdo sde</section><text>de bzhin gshegs pa'i mchod pa'i las khyad par du 'phags la/ de bzhin gshegs pa la zhal zas kyi tha ma 'bul ba la brtson gyis/ grogs po dag bdag cag kyang de bzhin gshegs pa dgra bcom pa yang dag par rdzogs pa'i sangs rgyas la so so nas</text></item>
<item><p>14a5</p><section>mdo sde</section><text>mchod pa bya'o/ /zhal zas kyi tha ma yang dbul bar bya'o/ /gal te bdag cag gis phul ba'i zhal zas kyi tha ma/ bcom ldan 'das kyis bzhes par gyur na/ de las bdag cag gis sbyin pa'i pha rol tu phyin pa chen po thob par 'gyur ro zhes de dag gis de</text></item>
<item><p>14a6</p><section>mdo sde</section><text>skad ces smras nas/ g.yog 'khor mang po grangs med pa dang bcas pas mchod pa snga ma'i nyis 'gyur gyi mchod pa dang zhal zas mang po dag khyer ro/ /me tog mang po dag kyang khyer te/ 'di lta ste/ man dA ra ba rnams dang / man dA ra ba chen po rnams dang / ke</text></item>
<item><p>14a7</p><section>mdo sde</section><text>ke ru ka rnams dang / ke ke ru ka chen po rnams dang / man dzu Sha ka rnams dang / man dzu Sha ka chen po rnams dang / san ta na ga rnams dang / san ta na ga chen po rnams dang / 'od can rnams dang / 'od can chen po rnams dang / kun tu 'od can rnams dang / 'od</text></item>
<item><p>14b1</p><section>mdo sde</section><text>mtha' yas pa rnams dang / mdzes sdug rnams dang / mdzes sdug chen po rnams dang / dga' byed rnams dang / dga' byed chen po rnams dang / dri mchog rnams dang / dri mchog chen po rnams dang / spos kyi ngad ldang rnams dang / spos</text></item>
<item><p>14b2</p><section>mdo sde</section><text>kyi ngad ldang chen po rnams dang / kun tu ngad ldang rnams dang / kun tu ngad ldang chen po rnams dang / mtha' yas ngad ldang rnams dang / mtha' yas ngad ldang chen po rnams dang / lha rdzas kyi 'dab ma rnams dang / klung gi me tog rnams dang / yongs 'du</text></item>
<item><p>14b3</p><section>mdo sde</section><text>sa brtol rnams dang / de lta bu gzhan dag kyang khyer nas/ bcom ldan 'das ga la ba der dong ste/ nyi ma'i gzi byin gyis srin bu me khyer gyi 'od zil gyis mnan pa bzhin du rang rang gi gzi byin gyis thams cad kyi 'od zil gyis mnan te/ zhal zas ma bzhes</text></item>
<item><p>14b4</p><section>mdo sde</section><text>nas phyogs gcig tu 'khod do/ /gzhan yang de'i tshe lha'i dbang po brgya byin sum cu rtsa gsum pa'i lha rnams kyi 'khor dang bcas pas/ mchod pa snga ma de'i nyis 'gyur de'i rkyen du 'tsham pa de na yod pa'i me tog gi sna grangs du ma yid du 'ong ba rnams dang / yid</text></item>
<item><p>14b5</p><section>mdo sde</section><text>du 'ong ba chen po rnams dang / dri bsung zhim po rnams khyer ro/ /khang chen po rdo thal gyi mdog ltar dkar ba/ them skas kyi rim pa dang ldan pa/ skar khung gi phreng ba du ma phug ron shug rtse ba dang ldan pa dag kyang sprul nas/ bcom ldan 'das ga la ba</text></item>
<item><p>14b6</p><section>mdo sde</section><text>der dong ste/ bcom ldan 'das kyi zhabs la mgo bos phyag 'tshal nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag cag ni theg pa chen po'i mdo'i sde tshan srung ba</text></item>
<item><p>14b7</p><section>mdo sde</section><text>lags na/ bdag cag la thugs brtse ba'i slad du bdag cag gis phul ba'i zhal zas bzhes su gsol/ de skad ces gsol kyang zhal zas ma bzhes nas phyogs gcig tu 'khod do// //bam po gnyis pa/</text></item>
<item><p>15a1</p><section>mdo sde</section><text>de'i rjes la mthar gyis 'dod pa na spyod pa'i lha'i ris drug po rnams kyis steng gi bar snang la mchod pa dang / 'od snga ma las khyad par du spags nas/ bcom ldan 'das ga la ba der dong ste/ de dag gi mchod pa'i nang na gdugs phal</text></item>
<item><p>15a2</p><section>mdo sde</section><text>pa gang yin pa de yang kho ra khor yug tu gling bzhi pa'i khyon tsam mo/ /ba dan phal pa gang yin pa de yang rgya mtsho chen po bzhi'i mthar thug ste/ shar phyogs kyi rgya mtsho nas nub phyogs kyi rgya mtshor thug ste/ rlung gis bskyod dam/ rlung gis phyar na ba dan de dag</text></item>
<item><p>15a3</p><section>mdo sde</section><text>las pi bang gi sgra snyan pa khong nas 'khyil pa lta bur snyan pa dag 'byung ste/ de dag bcom ldan 'das la phyag 'tshal nas zhal zas bzhes par gsol ba btab kyang / bcom ldan 'das cang mi gsung nas re thag chad de phyogs gcig tu 'khod do/ /de'i</text></item>
<item><p>15a4</p><section>mdo sde</section><text>tshe srid pa'i rtse mor skyes pa rnams ma gtogs par gong ma gong ma'i sems can gzhan gang yin pa de dag thams cad bcom ldan 'das la mchod pa bya ba'i phyir/ mchod pa rgya chen po'i tshogs dang chas te lhags nas snga ma bzhin du phyogs gcig tu 'khod do/ /mi</text></item>
<item><p>15a5</p><section>mdo sde</section><text>mjed kyi bdag po tshangs pa yang tshangs ris kyi lha'i bu dpag tu med pa dag gis bskor cing mdun du bdar te/ rang gi gzi byin gyis lha thams cad kyi gzi byin zil gyis mnan nas/ mchod pa'i tshogs chen po dang chas te bcom ldan 'das kyi thad du dong ste/ de</text></item>
<item><p>15a6</p><section>mdo sde</section><text>dag gi ba dan phal pa gang yin pa de yang tshangs pa'i 'jig rten nas 'phyang ste/ shing sA la zung gi drung du thug go/ /des kyang bcom ldan 'das la zhal zas bzhes par gsol ba las/ bcom ldan 'das kyis ma bzhes nas phyogs gcig tu 'khod do/ /</text></item>
<item><p>15a7</p><section>mdo sde</section><text>de nas de'i tshe lha ma yin gyi dbang po thags zangs ris lha ma yin gyi g.yog 'khor dpag tu med pa dang bcas pas/ tshangs pa dang dbang po gnyis ma gtogs par de'i bar gyi lha yod do cog gi 'od rang gi 'od kyis mog mog por byas nas/ de'i rkyen du 'tsham pa'i</text></item>
<item><p>15b1</p><section>mdo sde</section><text>mchod pa'i tshogs dang / rkyen du 'tsham pa'i zhal zas dag dang chas te/ bcom ldan 'das kyi thad du song ngo / /de'i gdugs phal pa yang chu zheng du 'jig rten gyi khams chung ngu khyab pa tsam ste/ des kyang bcom ldan 'das la zhal zas bzhes par</text></item>
<item><p>15b2</p><section>mdo sde</section><text>gsol ba las/ bcom ldan 'das kyis ma bzhes nas langs te phyogs gcig tu 'dug go/ /de nas bdud sdig can chung ma grangs med pa'i 'khor dang chas te/ sems can dmyal ba thams cad kyi bar srang thams cad phye nas/ de dag la chu dang / kha</text></item>
<item><p>15b3</p><section>mdo sde</section><text>zas la sogs pa ci 'dod pa byin te/ de dag la de bzhin gshegs pa dgra bcom pa yang dag par rdzogs pa'i sangs rgyas dran par gyis shig /sbyin pa'i tha ma la rjes su yi rang bar gyis shig ces smras nas/ de dag la khyed bde bar gyur cig ces kyang dbugs</text></item>
<item><p>15b4</p><section>mdo sde</section><text>phyung ngo / /sems can dmyal ba'i grong khyer mtshon chas gang zhing me chen po 'bar ba rnams su yang sprin chen po bzhin du chu chen po phab nas/ sems can dmyal ba pa rnams kyis sngon ma myong ba'i bde ba dang ldan pa'i 'du shes bskyed de/ de bzhin gshegs pa'i mthus</text></item>
<item><p>15b5</p><section>mdo sde</section><text>bdud kyi sems kyi gnas skabs de lta bur gyur to/ /de'i 'khor gang yin pa de dag gis kyang gzhu dang / ral gri dang / tho ba dang / dgra sta dang / rdo rje rtse gcig pa dang / mtshon kam pa na dang / lcags kyi ber ka dang / lcags mda' dang / sha ta</text></item>
<item><p>15b6</p><section>mdo sde</section><text>ka ni ha dang / mda' dang / 'phang mdung dang / mdung rtse gcig pa la sogs pa mtshon cha rnam pa du ma yongs su spangs te chos lhur len par gyur to/ /de'i mchod pa yang lha snga ma rnams la med pa de lta bur gyur te/ de'i gdugs phal pa'i chu zheng du yang 'jig rten</text></item>
<item><p>15b7</p><section>mdo sde</section><text>gyi khams bar ma'i khyon tsam mo/ /de ltar de mthu chen po dang ldan zhing rang gi chung ma rnams kyi rnga yab kyis g.yob bzhin du bcom ldan 'das ga la ba der phyin nas/ bcom ldan 'das kyi zhabs la mgo bos phyag 'tshal te/ thal mo sbyar nas 'di skad ces gsol to/ /</text></item>
<item><p>16a1</p><section>mdo sde</section><text>bcom ldan 'das dge slong gi dge 'dun dang bcas pa dang / 'khor dang bcas pas bdag cag gis phul ba'i zhal zas bzhes su gsol/ bcom ldan 'das bdag cag gis da slan chad theg pa chen po'i slad du yi dam bca' bar</text></item>
<item><p>16a2</p><section>mdo sde</section><text>'tshal te/ rigs kyi bu'am/ rigs kyi bu mo gang su yang rung / 'jigs pa'i slad du 'am/ rnyed pa dang bkur sti 'tshal ba'i slad du 'am/ thob tu re ba'i slad du 'am/ gzhan gyis bgyid du stsal ba 'am/ gzhan gyi yid bsrung ba'i slad du</text></item>
<item><p>16a3</p><section>mdo sde</section><text>yang rung ste/ theg pa chen po rjod par bgyid na/ de'i don du 'jigs pa dang / mi dga' ba thams cad bsal ba'i gsang sngags bshad par 'tshal lo/ /tad+ya thA/ Thag ke /Ta Ta ra Thag ke /ro ru re/ ma hA ro ru re/ A la mA la/ tA la/ swA hA/</text></item>
<item><p>16a4</p><section>mdo sde</section><text>chos smra ba 'khrul pa dang 'jigs pas gnod par gyur pa rnams/ chos kyi tshul la spobs pa bskyed par bgyi ba dang / mu stegs pa rnams myos par bgyi ba dang / dam pa'i chos bsrung ba dang / bdag dang gzhan bsrung ba'i slad du bdag gis rang gi</text></item>
<item><p>16a5</p><section>mdo sde</section><text>dam tshig gis smras pa'i gsang sngags 'di glang po che'i 'jigs pa 'am/ nags khung gi 'jigs pa 'am/ chu klung gi 'jigs pa 'am/ me'i 'jigs pa rnams kyi nang du bsrung ba'i gzungs sngags kyi don du rjod pa gang lags pa de dag ni rjod pa</text></item>
<item><p>16a6</p><section>mdo sde</section><text>tsam gyis ji ltar ru sbal rang gi lus bsrungs pa de bzhin du/ bdag gis g.yo dang sgyu ma mchis par de dag gi 'jigs pa thams cad las bsrung bar bgyi/ stobs dang ldan par yang bgyid lags na/ bcom ldan 'das kyis da zhal zas 'di bzhes</text></item>
<item><p>16a7</p><section>mdo sde</section><text>par gsol zhes bskul to/ /de nas bcom ldan 'das kyis bdud sdig can la 'di skad ces bka' stsal to/ /sdig can khyod kha zas kyi phyir gsol ba ma 'debs shig /gsang sngags kyi tshig 'di sems can thams cad la phan pa'i phyir chos kyi sbyin par</text></item>
<item><p>16b1</p><section>mdo sde</section><text>'gyur bas na bzhes par bya'i/ zang zing gi sbyin pa ni de lta ma yin gyis/ sdig can khyod gsol ba ma 'debs shig ces bka' stsal nas/ bcom ldan 'das cang mi gsung bar gyur to/ /lan gnyis lan gsum gyi bar du yang bdud dang bdud kyi</text></item>
<item><p>16b2</p><section>mdo sde</section><text>bu mo rnams kyis bcom ldan 'das la gsol ba btab pa las ma bzhes te/ re thag chad nas phyogs gcig tu 'khod do/ /de nas de'i tshe lha'i bu dbang phyug chen po lha'i bu dpag tu med pa mthu dpag tu med pa dag gis mdun du bdar te/ rang gi 'od</text></item>
<item><p>16b3</p><section>mdo sde</section><text>kyis tshangs pa dang / lha'i dbang po dang / lha ma yin dang / bdud kyi 'od rnams snag tsha'i gong bu bzhin du 'od mi gsal bar byas te/ bcom ldan 'das kyi mchod pa rgya chen po nyis 'gyur nyis 'gyur bas lhag pa dag khyer nas der song ste/ de'i mchod pa</text></item>
<item><p>16b4</p><section>mdo sde</section><text>rnams kyi nang na gdugs phal pa gang yin pa de yang chu zheng du stong gsum gyi stong chen po'i 'jig rten gyi khams khyab par 'dug ste/ mchod pa de lta bu sngon du btang nas/ bcom ldan 'das kyi thad du phyin te/ lan du mar bskor ba byas nas zhabs la</text></item>
<item><p>16b5</p><section>mdo sde</section><text>mgo bos phyag 'tshal te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das la bdag mchod pa bgyid pa ni sbrang bu mchod pa bgyid pa dang 'dra ste/ bdag sbrang bu dang</text></item>
<item><p>16b6</p><section>mdo sde</section><text>'dra bas bcom ldan 'das la mchod pa bgyid pa'i rngo ga la thogs kyis kyang / bcom ldan 'das bdag la thugs brtse ba'i slad du zhal zas kyi tha ma gsol bar ci gnang zhes lan gnyis lan gsum du gsol ba btab kyang / lan gnyis lan gsum du bcom</text></item>
<item><p>16b7</p><section>mdo sde</section><text>ldan 'das cang mi gsung bar gyur te/ re thag chad nas langs te phyogs gcig tu 'dug go/ /de nas de'i tshe sangs rgyas kyi zhing 'di nas shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma snyed 'das pa na/</text></item>
<item><p>17a1</p><section>mdo sde</section><text>'jig rten gyi khams yid 'phrog sgra snyan mu tug ces bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba bzhugs te/ des sras kyi thu bo nyan thos lus</text></item>
<item><p>17a2</p><section>mdo sde</section><text>chen mtha' yas la bka' stsal pa/ rigs kyi bu khyod mi mjed kyi 'jig rten gyi khams su song la/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba ring po mi thogs par yongs su mya ngan las 'da'</text></item>
<item><p>17a3</p><section>mdo sde</section><text>bar 'gyur gyis/ rigs kyi bu khyod kyis de'i don du 'jig rten gyi khams 'di nas zhal zas zhim po phan pa dag khyer te song shig /mchod pa chen po dag kyang khyer te song la/ de la 'di skad du de bzhin gshegs pa bcom ldan 'das kyis zhal zas</text></item>
<item><p>17a4</p><section>mdo sde</section><text>'di gsol te yongs su mya ngan las 'da' bar mdzad du gsol zhes gyis shig /khyod kyi the tshom dang yid gnyis ci dang ci yod pa de dang de dag kyang / de bzhin gshegs pa de kho na la legs par zhus shig dang / des khyod la lung bstan par 'gyur ro</text></item>
<item><p>17a5</p><section>mdo sde</section><text>zhes bka' stsal to/ /de nas byang chub sems dpa' sems dpa' chen po lus chen mtha' yas des/ legs so/ /legs so zhes gsol nas/ de bzhin gshegs pa de la bskor ba byas nas/ zhabs la mgo bos phyag 'tshal te/ byang chub</text></item>
<item><p>17a6</p><section>mdo sde</section><text>sems dpa' sems dpa' chen po lus chen po grangs med pas bskor cing mdun du bdar nas/ mi mjed kyi 'jig rten gyi khams 'dir 'ongs so/ /de nas de'i tshe stong gsum gyi stong chen po'i 'jig rten gyi khams 'di g.yos rab tu g.yos/ 'gul rab</text></item>
<item><p>17a7</p><section>mdo sde</section><text>tu 'gul/ 'khrugs rab tu 'khrugs/ 'khor rab tu 'khor/ 'ur 'ur rab tu 'ur 'ur/ shig shig rab tu shig shig /mer mer rab tu mer mer/ ldem ldem rab tu ldem ldem mo/ /de la sogs pa byas te/ sa chen po rab tu g.yos so/ /</text></item>
<item><p>17b1</p><section>mdo sde</section><text>de nas 'khor de dag gi nang na tshangs pa dang / dbang po dang / 'jig rten skyong dang / lha ma yin dang / dbang phyug chen po la sogs pa lha rnams kyis sa gzhi de lta bur gyur pa mthong nas skyi bung zhes byas te/ 'jigs shing kha dang lkog ma skams nas/</text></item>
<item><p>17b2</p><section>mdo sde</section><text>'bros par chas te rang rang gi 'od kyang mi mthong zhing 'od nyams par gyur to/ /de nas 'khor de nyid kyi nang nas/ 'jam dpal gzhon nur gyur pa langs te/ lha'i tshogs de dag la 'di skad ces smras so/ /grogs po dag ma 'jigs shig /ma</text></item>
<item><p>17b3</p><section>mdo sde</section><text>'jigs shig /shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma'i rdul phra rab grangs med pa snyed 'das pa na/ 'jig rten gyi khams yid 'phrog sgra snyan mu tug ces bya ba zhig yod de/ de na de</text></item>
<item><p>17b4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba da ltar bzhugs la 'tsho zhing gzhes te/ de bzhin gshegs pa des rang gi sras kyi thu bo nyan thos la bos te bka' stsal pa/ rigs kyi bu khyod mi</text></item>
<item><p>17b5</p><section>mdo sde</section><text>mjed kyi 'jig rten gyi khams su song la/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba yongs su mya ngan las 'da' bar 'gyur gyis/ de dge slong gi dge 'dun dang bcas pa la zhal zas kyi</text></item>
<item><p>17b6</p><section>mdo sde</section><text>tha ma phul la/ khyod kyi the tshom dang yid gnyis ci dang ci yod pa de dag kyang legs par zhus shig dang / des khyod la lung bstan par 'gyur ro zhes bka' stsal te/ bcom ldan 'das des byang chub sems dpa' sems dpa' chen po lus chen mtha'</text></item>
<item><p>17b7</p><section>mdo sde</section><text>yas 'di btang ste/ byang chub sems dpa' grangs med pas bskor cing mdun du bdar nas/ 'dir 'ongs pa de'i gzi brjid kyis khyod kyi 'od nyams par gyur to/ /de 'ong ba la rjes su yi rang bar gyis shig /de bzhin gshegs pa nam mkha' dang mnyam</text></item>
<item><p>18a1</p><section>mdo sde</section><text>pas bdag cag gi de bzhin gshegs pa la mchod pa mdzad pa la yang ltos shig ces byas so/ /de nas 'khor de dag thams cad kyis me long gi ngos la bdag gi gzugs mthong ba bzhin du/ 'jig rten gyi khams thag ring po na</text></item>
<item><p>18a2</p><section>mdo sde</section><text>bzhugs pa'i de bzhin gshegs pa de dang / 'jig rten gyi khams de mthong ngo / /de nas 'jam dpal gzhon nur gyur pas 'khor de dag la 'di skad ces smras so/ /ji ltar khyod kyis 'jig rten gyi khams 'di dang / de bzhin gshegs pa 'di</text></item>
<item><p>18a3</p><section>mdo sde</section><text>mthong ba de bzhin du/ phyogs bcu'i de bzhin gshegs pa rnams dang / 'jig rten gyi khams gzhan dag kyang ltos shig /de bzhin gshegs pa rnams ni 'di ltar bdag nyid che ba yin te/ rang rang gi gnas na bzhugs bzhin du yang khyed la</text></item>
<item><p>18a4</p><section>mdo sde</section><text>zhal ston par mdzad do/ /'khor de dag gis smras pa/ kye ma de bzhin gshegs pa de ltar bdag nyid che ba yang yongs su mya ngan las 'da' bar 'gyur ba lta/ kyi hud ces bla zhing 'khod do/ /de nas byang chub sems dpa' sems dpa' chen po</text></item>
<item><p>18a5</p><section>mdo sde</section><text>lus chen mtha' yas byang chub sems dpa' dpag tu med pa dag gis bskor ba yang mthong ste/ byang chub sems dpa' de'i lus kyi ba spu'i khung bu re re nas pad ma chen po byung ngo / /pad ma chen po re re la yang grong khyer bdun khri brgyad stong bdun khri brgyad stong yod la</text></item>
<item><p>18a6</p><section>mdo sde</section><text>grong khyer de dag kyang yul yangs pa can gyi thag gru tsam sha stag ste/ rin po che sna bdun gyi ra ba dang 'obs bdun rim gyis bskor la/ shing ta la'i phreng ba bdun rim gyis mdzes par byas pa sha stag ste/ 'byor pa dang / rgyas pa dang / bde ba dang ldan zhing</text></item>
<item><p>18a7</p><section>mdo sde</section><text>dga' dga' ltar 'dug la/ ra ba de dag kyang 'dzam bu chu bo'i gser gyi ba gam chen po sha stag gis bskor te/ ba gam thams cad kyi bar bar na yang shing ljon pa gzhon sha can 'bras bu dang me tog dang ldan pa sna mang po dag yod do/ /shing ljon pa de dag</text></item>
<item><p>18b1</p><section>mdo sde</section><text>gi yal ga rlung gis bskyod pa las kyang sil snyan dga' bar byed pa'i sgra snyan cing chags su rung ba 'byung ba sna lnga lnga sgrogs te/ sgra de dag gis sems can de dag rtse zhing dga' la dga' mgur spyod do/ /'obs de dag thams cad kyang chu bsil zhing shel</text></item>
<item><p>18b2</p><section>mdo sde</section><text>bzhin du dang ba dag gis gang bar 'dug ste/ de dag gi nang kho ra khor yug tu sems can de dag rin po che'i gru dag gis dga' zhing rgyu bar byed do/ /chu de dag kyang pad ma dang / ud pa la dang / ku mu da shing rta'i 'phang lo tsam sha stag gis brgyan to/ /</text></item>
<item><p>18b3</p><section>mdo sde</section><text>'obs kyi kho ra khor yug kyang skyed mos tshal gyi phreng bas mdzes par byas te/ skyed mos tshal re re la yang rdzing bu thag gru dpag tshad phyed pa lnga lnga yod do/ /rdzing bu'i chu de dag kyang pad ma dang / ud pa la dang / ku mu da kha dog sna tshogs dri zhim po shing rta'i</text></item>
<item><p>18b4</p><section>mdo sde</section><text>'phang lo tsam sha stag gis khebs par 'dug la/ shing ljon pa me tog rgyas pa'i phreng bas mdzes par byas so/ /skyed mos tshal kho ra khor yug na yang ngang ngur dang / zal mo dang / khrung khrung shug dag gis pad ma'i ze 'bru myong bar byed do/ /kho ra</text></item>
<item><p>18b5</p><section>mdo sde</section><text>khor yug gi skyed mos tshal de dang de dag na yang khang khyim dag yod la/ khang pa re re la yang chu zheng du dpag tshad bzhi bzhi yod de/ rtsig pa ni gser dang / dngul dang / bai dUr+ya dang / shel las byas/ sa gzhi ni ke ke ru las grub pa ste/ nor bu'i</text></item>
<item><p>18b6</p><section>mdo sde</section><text>'jo tshar gyis spel cing snang bar byas pa'i mu tig gi do shal spyangs pa dang ldan pa/ gser gyi rta babs chen po dang / skar khung dang / dra ba dag gis brgyan pa'i khang mthon po sa gzhi ni gser gyi bye ma bdal ba dang ldan pa sha stag go/ /rdzing bu rnams</text></item>
<item><p>18b7</p><section>mdo sde</section><text>kyang 'drul ba'i lam gser gyi them skas them pa brgyad dang ldan pa dang / mtha' thog thag tu gser gyi chu shing gi phreng bas mdzes par byas pa'i lha'i tsan dan gyi dri bsung can gyi chu dang ldan pa sha stag go/ /grong khyer chen po de dag re re'i nang na yang rgyal po brgyad khri bzhi stong</text></item>
<item><p>19a1</p><section>mdo sde</section><text>brgyad khri bzhi stong yod de/ de dag thams cad kyang bud med kyi tshogs dpag tu med pa dpag tu med pa dag gis bskor cing / 'dod pa'i yon tan lnga dang ldan te rtse zhing dga' la dga' mgur spyod do/ /sems can gzhan dag</text></item>
<item><p>19a2</p><section>mdo sde</section><text>kyang de dang 'dra ste/ sa phyogs ka tsa lin da'i gos ltar reg na bde ba/ tsan dan gyi chus chag chag btab pa/ me tog gi sil mas gtor ba/ gzhan dag na rtse zhing dga' la dga' mgur spyod do/ /grong khyer chen po dag na theg pa chen po'i sgra ma</text></item>
<item><p>19a3</p><section>mdo sde</section><text>gtogs par theg pa gzhan gyi sgra med do/ /pad ma chen po de dag la yang seng ge'i khri chen po rkang pa gser dang / dngul dang / bai dUr+ya dang / shel las byas pa/ ka ling ka'i ras kyis g.yogs pa/ che ba la 'os pa/ 'jig rten gsum na phul</text></item>
<item><p>19a4</p><section>mdo sde</section><text>du bya ba sha stag gis dkris te/ seng ge'i khri de dag la rgyal po de dag 'khod cing sems can gzhan dag theg pa chen po'i mdo sde rnams slob par byed de/ rgyal po de dag gi mdun na la la ni yi ge 'dri/ la la ni klog /la la ni kha ton slob bo/ /</text></item>
<item><p>19a5</p><section>mdo sde</section><text>de ltar byang chub sems dpa' sems dpa' chen po lus chen mtha' yas kyi ba spu'i khung bu nas skyes pa'i pad ma dag la 'khod pa'i sems can de dag 'dod pa'i yon tan lnga'i dga' ba dang ldan yang / de dag yongs su spangs nas mya ngan gyis gdungs te smre sngags</text></item>
<item><p>19a6</p><section>mdo sde</section><text>'don cing / kyi hud kyi hud ces bla zhing 'khod de/ nyis 'gyur du mchod pa'i tshogs 'bul bar byed do/ /de nas byang chub sems dpa' sems dpa' chen po lus chen mtha' yas byang chub sems dpa' dpag tu med pas bskor te/ de lta bu'i 'byor pa'i rnam pa</text></item>
<item><p>19a7</p><section>mdo sde</section><text>dag ston cing mchod pa'i tshogs chen po dang / zhal zas ches rgya che ba dag khyer te 'ongs nas/ zhal zas de dag dang / pad ma de dag gi dri bsung tshor ba gang yin pa de dag kyang nyon mongs pa dang bral bar gyur to/ /byang chub sems dpa'i mthu chen pos 'jig rten</text></item>
<item><p>19b1</p><section>mdo sde</section><text>gyi khams thams cad kyang mthong bar gyur to/ /byang chub sems dpa' sems dpa' chen po lus chen mtha' yas kyi lus kyi tshad kyang nam mkha' dang mnyam par 'dug ste/ sus kyang mthong bar mi nus so/ /de nas byang chub sems dpa' sems dpa'</text></item>
<item><p>19b2</p><section>mdo sde</section><text>chen po lus chen mtha' yas bcom ldan 'das kyi thad du song ste/ zhabs la mgo bos phyag 'tshal nas thal mo sbyar te 'di skad ces gsol to/ /bdag gis phul ba'i zhal zas bcom ldan 'das kyis bzhes su gsol/ de nas bcom ldan 'das cang mi</text></item>
<item><p>19b3</p><section>mdo sde</section><text>gsung bar gyur te/ lan gnyis lan gsum du gsol kyang / bcom ldan 'das cang mi gsung bar bzhugs nas byang chub sems dpa' de langs te phyogs gcig tu 'dug go/ /de bzhin du lho phyogs dang / nub phyogs dang / byang phyogs logs nas kyang</text></item>
<item><p>19b4</p><section>mdo sde</section><text>byang chub sems dpa' sems dpa' chen po lus chen mtha' yas zhes bya ba 'khor gyi tshogs chen po dang ldan pa sha stag lhags te/ de dag gi pad ma dang / grong khyer gyi tshad kyang snga ma snga ma las nyis 'gyur nyis 'gyur gyis che ba dang / 'byor pa nyis 'gyur nyis</text></item>
<item><p>19b5</p><section>mdo sde</section><text>'gyur gyis che ba sha stag dang chas te/ de dag der lhags nas bcom ldan 'das la pad ma dag gis mchod pa byas te snga ma bzhin du phyogs gcig tu 'khod do/ /shing sA la zung gi drung grub pa'i gnas de nyid na dkyil 'khor sum cu rtsa gnyis kyi tshad kyi khyon</text></item>
<item><p>19b6</p><section>mdo sde</section><text>gyi sa gzhi la/ sems can mi 'khod pa'i go skabs ci yang med do/ /de na byang chub sems dpa' sems dpa' chen po de ltar lus che ba rang rang gi g.yog 'khor dag dang bcas pa de rnams kyang / kha cig ni sa phyogs smyung bu'i rtse mo'i khyon tsam la 'khod do/ /</text></item>
<item><p>19b7</p><section>mdo sde</section><text>kha cig ni khab kyi rtse mo'i khyon tsam la 'khod do/ /kha cig ni rdul phra rab kyi khyon tsam la bag yangs su 'khod do/ /'jig rten gyi khams rdul phra rab kyi rdul snyed dag na byang chub sems dpa' 'khod pa gang yin pa de dag kyang thabs de lta bur lhags te 'khod do/</text></item>
<item><p>20a1</p><section>mdo sde</section><text>'dzam bu'i gling gi sems can yang tshe dang ldan pa 'od srung dang / gnas brtan kun dga' bo dang / rgyal po ma skyes dgra rnams ma gtogs par der ma 'ongs pa su yang med de/ tha na mi gdug pa dang / sbrul gdug pa dang / sdig pa</text></item>
<item><p>20a2</p><section>mdo sde</section><text>dang / sdom la sogs pa las mi bzad pa bcu drug byed pa yan chad kyang der lhags so/ /sbyin byed ma'i bu dang / lha ma yin rtag tu 'khon gyi bsam pa can thams cad kyang sdig pa'i las spangs nas gcig la gcig bu dang / ma dang / sring mo dang 'dra bar</text></item>
<item><p>20a3</p><section>mdo sde</section><text>sems par gyur to/ /stong gsum gyi stong chen po'i 'jig rten gyi khams na 'khod pa'i sems can thams cad kyang gcig la gcig bu gcig pa la bya ba bzhin du byams par byed de/ 'dod chen po ni ma gtogs so/ /mi mjed kyi 'jig rten gyi khams 'di yang de</text></item>
<item><p>20a4</p><section>mdo sde</section><text>bzhin gshegs pa'i mthus bong ba dang / rdo dang / gseg ma dang / rdu ba dang / tsher ma med par gyur te/ shing ljon pa rin po che'i 'khri shing gis dkris pa/ mnyen zhing reg na 'jam pa dag dang ldan zhing / 'jig rten gyi khams bde ba can dang 'dra bar gyur</text></item>
<item><p>20a5</p><section>mdo sde</section><text>to/ /sems can der lhags pa thams cad kyis kyang de na 'khod bzhin du/ ji ltar me long gi ngos la rang gi gzugs brnyan snang ba bzhin du/ rdul phra rab kyi rdul snyed kyi 'jig rten gyi khams dang / sangs rgyas kyi zhing 'byor pa dang ldan pa gzhan dag kyang</text></item>
<item><p>20a6</p><section>mdo sde</section><text>mthong ngo / /de nas de bzhin gshegs pa'i zhal nas 'od zer kha dog sna tshogs sngon po dang / ser po dang / dmar po dang / dkar po dang / btsod ka dang / shel gyi kha dog lta bu dang / me lce lta bu dag byung ba gang yin pa de dag gis bya ba gang yin pa de dag gi bya</text></item>
<item><p>20a7</p><section>mdo sde</section><text>ba thams cad byas te phyir log nas/ bcom ldan 'das nyid kyi zhal du zhugs te mi snang bar gyur to/ /'khor thams cad kyi 'od kyang des zil gyis gnon par gyur to/ /de nas lha dang / mi dang / lha ma yin dang bcas pa'i 'jig rten gyis 'od zer de dag bcom</text></item>
<item><p>20b1</p><section>mdo sde</section><text>ldan 'das kyi zhal du mi snang bar gyur pa mthong nas/ 'jigs shing skyi bung zhes byas te/ rgyu med par bcom ldan 'das kyi 'od zer rnams phyir log nas mi snang bar 'gyur ba'i mi rigs na/ gor ma chag par phyogs bcu dag tu bya ba rnams zin nas da ni</text></item>
<item><p>20b2</p><section>mdo sde</section><text>gdon mi za bar de bzhin gshegs pa yongs su mya ngan las 'da' bar 'gyur ro/ /bcom ldan 'das kyis gang las kyang zhal zas ma bzhes na/ kye ma sems can thams cad la tshad med pa bzhi spangs sam/ ci smyung bar bzhugs par chad dam/</text></item>
<item><p>20b3</p><section>mdo sde</section><text>kye ma ci nyi ma dang zla ba nub bam/ ci dam pa'i chos kyi gru bying ngam/ kyi hud kyi hud ces bla zhing 'khod do/ /de nas de dag rang rang gi yan lag rnams rmas par byas pa'i khrag gis sa gzhi 'dam du gyur to/ /chu klung gser ldan yang khrag tu 'bab</text></item>
<item><p>20b4</p><section>mdo sde</section><text>par gyur to/ /de nas 'khor de dag gi nang na grong khyer ku shi pa mgar ba'i bu dge bsnyen skul byed ces bya ba de mgar ba'i bu lnga dang thabs cig tu langs te/ rang rang gi spyod lam bcos nas 'jig rten dag la bltas te bla gos phrag pa gcig tu</text></item>
<item><p>20b5</p><section>mdo sde</section><text>gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ mchi ma mi thub bzhin du zhabs la phyag 'tshal te/ bcom ldan 'das la 'di skad ces gsol to/ /bcom ldan 'das</text></item>
<item><p>20b6</p><section>mdo sde</section><text>bdag ni sems can thams cad nges par bsgral ba'i slad du/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dge slong gi dge 'dun dang bcas pa la zhal zas kyi tha ma dbul bar 'tshal te/ bdag ni mgon ma</text></item>
<item><p>20b7</p><section>mdo sde</section><text>mchis pa lags/ rtsa lag ma mchis pa lags/ skyabs ma mchis pa lags/ phongs te re ba lags na/ bcom ldan 'das kyis bdag gis phul ba'i zhal zas bzhes te/ yongs su mya ngan las mi 'da' bar mdzad du gsol/ bcom ldan 'das</text></item>
<item><p>21a1</p><section>mdo sde</section><text>dper gsol na khyim bdag gam bram ze shin tu dbul po 'ga' zhig gzhan gyi yul du mchis la/ bdag nyid spro ba bskyed de mthar gyis zhing las brtsams nas/ des rmon glang rmo skyen pa thong gshol dang sbyar ba dag gis zhing la rdo dang /</text></item>
<item><p>21a2</p><section>mdo sde</section><text>rdu ba dang / tsher ma ma mchis par bgyis te/ re ba chen po bskyed nas sprin chen po las char 'bab pa sdod cing mchis pa de bzhin du/ bcom ldan 'das bdag ni lus kyi zhing la nyes pa gsum dang / bzhi dang bral ba'i yid dang ngag gi rmon glang dang shes pa'i thong</text></item>
<item><p>21a3</p><section>mdo sde</section><text>gshol gyis nyon mongs pa rnam pa sna tshogs kyi rdo dang / rdu ba dang / tsher ma ma mchis par bgyis nas/ khyod kyi chos kyi sprin chen po las chos kyi char pa 'bab pa la sdod cing mchis te/ dge slong gi dge 'dun dang bcas par spyan 'dren na/ bdag gi dbul ba bsal</text></item>
<item><p>21a4</p><section>mdo sde</section><text>ba dang / sems can thams cad la sman pa'i slad du/ bdag gis phul ba'i zhal zas bzhes su gsol/ bdag ni mgon ma mchis pa/ skyabs ma mchis pa lags na/ de bzhin gshegs pas bdag la sgra gcan zin bzhin du gzigs par gsol/</text></item>
<item><p>21a5</p><section>mdo sde</section><text>de nas bcom ldan 'das thams cad mkhyen pa rgyal ba gang zag bla na med pas mgar ba'i bu skul byed la 'di skad ces bka' stsal to/ /skul byed de bzhin gshegs pa dgra bcom pa yang dag par rdzogs pa'i sangs rgyas kyis khyod kyi zhal zas tha ma sbyin</text></item>
<item><p>21a6</p><section>mdo sde</section><text>pa'i pha rol tu phyin pa chen po bzhes par mdzad do/ /de nas lha dang / mi dang / lha ma yin de dag gis skul byed kyis phul ba'i zhal zas kyi tha ma sbyin pa'i pha rol tu phyin pa chen po de bzhin gshegs pa dge slong gi dge 'dun dang bcas pas bzhes so zhes</text></item>
<item><p>21a7</p><section>mdo sde</section><text>thos nas ngo mtshar rmad du byung ba'i chos thob ste/ legs so legs so zhes skad chen po phyung nas mgar ba'i bu skul byed la 'di skad ces smras so/ /kye mgar ba'i bu skul byed khyod skyid de ba khyod kyis mi lus thob pa ni phan thogs par gyur to/ /legs par thob</text></item>
<item><p>21b1</p><section>mdo sde</section><text>bo/ /skul byed 'jig rten na u dum bA ra'i me tog bzhin du mdzes pa ni rnyed par dka'o/ /de bas kyang ches de bzhin gshegs pa 'byung ba rnyed par dka'o/ /de bas kyang dad pa rnyed pa shin tu dka'o/ /de bas kyang ches chos thos pa rnyed par dka'o/ /de</text></item>
<item><p>21b2</p><section>mdo sde</section><text>bas kyang ches de bzhin gshegs pa la zhal zas kyi tha ma dbul ba rnyed par dka'o/ /de bas na zhal zas kyi tha ma sbyin pa'i pha rol tu phyin pa thob pa mgar ba'i bu skul byed khyod la phyag 'tshal lo/ /dper na ston zla 'bring po nya la sprin med pa'i tshe zla ba'i dkyil 'khor</text></item>
<item><p>21b3</p><section>mdo sde</section><text>dri ma med pa mdzes pa mthong ba na zla ba 'ba' zhig mngon du snang ba de bzhin du/ khyod kyis phul ba'i zhal zas kyi tha ma de bzhin gshegs pas bzhes pas na khyod 'ba' zhig sems can thams cad la mngon du snang ngo / /khyod la yang dang yang du phyag 'tshal lo/ /</text></item>
<item><p>21b4</p><section>mdo sde</section><text>skul byed khyod ni mi'i lus byed bzhin du lha'i yang lha yin no/ /de bzhin gshegs pa'i sras sgra gcan zin dang 'dra'o zhes byas nas tshigs su bcad pa 'di dag kyang smras so/ /khyod ni mi ma yin te lha mchog yin/ /mi mchog gtso bo khyad par 'phags</text></item>
<item><p>21b5</p><section>mdo sde</section><text>pa ste/ /de phyir khyod la gsol ba 'di skad 'debs/ /ston pa yongs su mya ngan 'da' bar chas/ /bdag cag kun la brtse bas skul byed khyod/ /skye bo rnams la yun du phan pa'i phyir/ /'dir ni ston pa dpag med mgon po la/ /bzhugs shing rgyun du</text></item>
<item><p>21b6</p><section>mdo sde</section><text>bdud rtsi ston ces gsol/ /srid las rnam grol mya ngan 'da' bzhed la/ /gal te khyod kyis de ring ma gsol na/ /bdag cag thams cad ma rung shes par gyis/ /de bas phan phyir mgon la gsol ba thob/ /de nas la la zhig pha ma gnyis shi ba las</text></item>
<item><p>21b7</p><section>mdo sde</section><text>phyir sos te gson por 'dug pa mthong na mchog tu dga' bar gyur pa de kho na bzhin du mgar ba'i bu skul byed de mchog tu dga' bar gyur nas lag pa brkyang ste/ bcom ldan 'das la mgo bos phyag 'tshal nas langs te tshigs su bcad pa 'di dag smras so/ /</text></item>
<item><p>22a1</p><section>mdo sde</section><text>kye ma deng bdag rnyed pa legs par rnyed/ /mi yi 'jig rten skyes pa 'bras bu yod/ /da ni rnyed la sogs las 'bral mi 'gyur/ /mi bzad dmyal bar yang ni ltung mi 'gyur/ /deng 'dir rnyed pa chen po rnyed pa 'di/ /gser gyi phung po</text></item>
<item><p>22a2</p><section>mdo sde</section><text>bas kyang lhag pa yin/ /dpa' bo bde gshegs mgon dang phrad pas na/ /phyin chad bdag ni dud 'gro'i 'jigs pa med/ /sangs rgyas la ni dad pa gting zug pa/ /deng rnyed u dum bA ra'i me tog bzhin/ /rab 'jigs 'gro ba yongs</text></item>
<item><p>22a3</p><section>mdo sde</section><text>spangs shing / /lha min skye ba'i sa bon mi bzad bcom/ /de bzhin gshegs 'byung dkon dang deng phrad pa/ /khab kyi rtse mor yungs 'bru chags pa bzhin/ /de la pha rol phyin mchog sbyin phul bas/ /rtag tu lha yi 'gro bar 'phar bar gyur/ /chu gnas</text></item>
<item><p>22a4</p><section>mdo sde</section><text>pad ma chus mi chags pa ltar/ /drang srong chen po 'jig rten chos rnams kyis/ /chags med phrad pas srid rtse'i sa bon kun/ /drungs phyung bdag nyid 'khor ba'i mtsho chen rgal/ /rgya mtsho'i nang gi ru sbal zhar ba'i mgrin/ /gnya' shing mig tu chud dka'</text></item>
<item><p>22a5</p><section>mdo sde</section><text>'dra ba las/ /bde gshegs deng phrad de la sbyin pa phul/ /de na bdag gis nyon mongs gsog kun bcom/ /lha rnams kyis ni zhal zas bzang po dag /phul yang bde gshegs ma bzhes bdag las ni/ /e raN+Da yi me tog 'dra bzhes des/ /</text></item>
<item><p>22a6</p><section>mdo sde</section><text>bdag ni 'jig rten rab mchog dpal yon can/ /tshangs pa brgya byin la sogs 'jig rten 'di/ /thams cad lhags te gus par bdag la mchod/ /khyu mchog gnas su son pa gang yin 'di/ /skye ba 'di nyid la ni bdag gis thob/ /de nas thal mo</text></item>
<item><p>22a7</p><section>mdo sde</section><text>sbyar te bcom ldan 'das la 'di skad ces gsol to/ /mgon khyod mya ngan 'da' ba mthong nas ni/ /'jig rten 'di kun sdug bsngal gzir bar gyur/ /dbang med kyi hud ces ni skad cher bla/ /'di dag ma dor rtag tu sras bzhin gzigs/ /lhun po'i gser gyi</text></item>
<item><p>22b1</p><section>mdo sde</section><text>rtse mo rab mtho ba/ /mtsho chen dbus na mdzes par gnas pa ltar/ /chos kyi mnga' bdag khyod ni chos ston cing / /dge 'dun dbus su mdzes par bzhugs su gsol/ /ji ltar nyi ma gzi can shar ba na/ /'od zer dag gis sprin srab sel ba ltar/ /</text></item>
<item><p>22b2</p><section>mdo sde</section><text>drang srong chen po ye shes sgron chen gyis/ /skye bo mang po'i mya ngan deng bsal mdzod/ /sems can 'di dag ngud mos mig skrangs shing / /sdug bsngal gcig pu'i rgya mtsho'i gting du zhugs/ /de phyir dad pa rnyed dka' skyed mdzad cing / /'di rnams sdug</text></item>
<item><p>22b3</p><section>mdo sde</section><text>bsngal chod la yun du bzhugs/ /de nas bcom ldan 'das kyis skul byed la bka' stsal pa/ skul byed de ni de bzhin no/ /de ni de bzhin te/ sangs rgyas 'byung ba ni u dum bA ra'i me tog bzhin shin tu rnyed par dka'o/ /dad pa yang rnyed par dka'o/ /chos</text></item>
<item><p>22b4</p><section>mdo sde</section><text>thos pa yang rnyed par dka'o/ /de bzhin gshegs pa yongs su mya ngan las 'da' ba'i tshe zhal zas kyi tha ma'i sbyin pa'i pha rol tu phyin pa phun sum tshogs pa yang rnyed par dka'o/ /skul byed gzhan yang khyod ma ngu mya ngan ma byed par bdag gis de bzhin</text></item>
<item><p>22b5</p><section>mdo sde</section><text>gshegs pa la zhal zas kyi tha ma'i sbyin pa'i pha rol tu phyin pa phun sum tshogs pa thob bo snyam du dga' ba skyed cig dang / de bzhin gshegs pa la bcom ldan 'das bzhugs su gsol zhes de skad du khyod gsol ba ma 'debs shig /sangs rgyas rnams kyi chos</text></item>
<item><p>22b6</p><section>mdo sde</section><text>kyi de kho na nyid la rtogs shig /mi rtag pa nyid la 'jug par gyis shig /'du byed rnams kyi rang bzhin shes par gyis shig ces bka' stsal nas tshigs su bcad pa 'di dag gsungs so/ /tshe ni shin tu ring yang 'jig par 'gyur/ /'dir ni thams cad</text></item>
<item><p>22b7</p><section>mdo sde</section><text>nges par 'chi bar 'gyur/ /'tsho ba'i 'jig rten 'jig pa'i chos can yin/ /'byor pa thams cad rgud par gzhol bar 'gyur/ /rtag tu lang tsho rga bas nges par 'joms/ /gzugs bzang nad med nad kyis 'jig par 'gyur/ /srog ni 'chi bas rtsa nas</text></item>
<item><p>23a1</p><section>mdo sde</section><text>'byin par byed/ /'jig rten kun na rtag pa ci yang med/ /dbang phyug mi rtag tshe yang mi rtag ste/ /skye bo sdug bsngal 'khor lor rtag tu 'khor/ /'jig rten gsum na brtan po ci yang med/ /srid pa dag na 'gro kun srog tu 'dug /</text></item>
<item><p>23a2</p><section>mdo sde</section><text>srid pa 'jig pa'i chos can rab g.yo ba/ /'di dag na ni bde ba ci yang med/ /rga dang 'chi dang nad dang rgud rnams kyi/ /'jigs pas rtag tu kun nas gtse bar byed/ /srid pa mtha' med mi brtan snying po med/ /thams cad dgra dang 'khu bar shes par</text></item>
<item><p>23a3</p><section>mdo sde</section><text>gyis/ /de na 'khor zhing nyon mongs dra ba yis/ /'jig rten dkris te dar gyi srin bu bzhin/ /'jig rten dag na ther zug gnod pa'i gzhi/ /rtag tu 'bras ltar sdug bsngal 'brel pa gang / /mi gtsang lus dang 'dod pa de dag la/ /phan 'dod sdug bsngal</text></item>
<item><p>23a4</p><section>mdo sde</section><text>bsal 'dod su zhig dga'/ /mi rtag 'dod pa rnams la chags pa med/ /tshul bzhin rtog pas 'dod chags 'bral bar 'gyur/ /de nas yang dag mthong na 'dod chags 'bral/ /de dag spangs bcad grol ba nyid du 'gyur/ /nga ni srid pa'i chu chen legs</text></item>
<item><p>23a5</p><section>mdo sde</section><text>par rgal/ /nga ni sdug bsngal rnams 'das bde bar zhugs/ /de phyir ngas ni mtha' yas spros med pa/ /chags pa kun bsal thar pa thob par gyur/ /nga la rga dang na dang 'chi ba med/ /nga la rtag tu tshe yang zad pa med/ /nga ni me ltar 'bar te 'gro</text></item>
<item><p>23a6</p><section>mdo sde</section><text>'gyur gyis/ /khyod kyis nga ni med 'gyur ma sems shig /de bzhin gshegs nyid lhun po 'dra bar ltos/ /nga deng yang dag mya ngan 'da' bar 'gyur/ /bde mchog de ni nga yis chos nyid de/ /rgyal rnams spyod yul yin gyis khyod ma ngu / /de nas bcom</text></item>
<item><p>23a7</p><section>mdo sde</section><text>ldan 'das la mgar ba'i bu skul byed kyis 'di skad ces gsol to/ /bcom ldan 'das de ni de lags so/ /de ni de lags te/ mya ngan las 'das pa ni bdag gis kyang bsam gyis mi khyab lags na/ sbrang bu dang 'dra ba'i sems can theg pa dman pa</text></item>
<item><p>23b1</p><section>mdo sde</section><text>gzhan dag gis lta smos kyang ci 'tshal/ bcom ldan 'das kye ma bdag deng du byang chub sems dpa' mi mchog skal ba chen po dang ldan pa/ mchod par 'os pa 'jam dpal gzhon nur gyur pa la sogs pa dang / zag pa zad pa rnams dang mnyam pa</text></item>
<item><p>23b2</p><section>mdo sde</section><text>nyid du gyur to/ /bcom ldan 'das dper gsol na/ gsar du bsnyen par rdzogs pa gzhon nu yang rab tu byung ba de nyid kyi nyin par nas dge 'dun gyi nang na dge 'dun du bgrang zhing yang dag par 'dus par 'gyur ba de bzhin du/ bdag kyang de bzhin</text></item>
<item><p>23b3</p><section>mdo sde</section><text>gshegs pa'i mthus byang chub sems dpa' sems dpa' chen po rnams kyi grangs su gtogs shing yang dag par 'dus lags so/ /bcom ldan 'das bdag ni de bzhin gshegs pa yun du bzhugs par 'tshal gyi/ kha zas tshig pa bzhin du mya ngan las</text></item>
<item><p>23b4</p><section>mdo sde</section><text>'da' bar gshegs par ni mi 'tshal lags so/ /de nas de'i tshe 'jam dpal gzhon nur gyur pas mgar ba'i bu skul byed la 'di skad ces smras so/ /skul byed khyod 'di skad du bdag ni de bzhin gshegs pa yun du bzhugs par 'tshal gyi/ kha zas tshig</text></item>
<item><p>23b5</p><section>mdo sde</section><text>pa bzhin du mya ngan las 'da' bar gshegs par ni mi 'tshal lo zhes de skad ma zer cig /'du byed kyi rang bzhin blta bar bya mod/ de ltar lta ba gang yin pa de ni stong pa nyid bsgom pa yongs su rdzogs par 'gyur te/ dam pa'i chos 'dod pas ni de ltar bslab</text></item>
<item><p>23b6</p><section>mdo sde</section><text>par bya'o/ /skul byed kyis smras pa/ btsun pa 'jam dpal 'o na ji ltar de bzhin gshegs pa lha'i yang lha mchog tu gyur pa la gal te 'du byed du gyur na lha'i yang lhar 'os pa ma yin no/ /'du byed rnams ni chu bur bzhin du shes shing shing rta'i 'phang lo bzhin</text></item>
<item><p>23b7</p><section>mdo sde</section><text>du 'khor ba yin no/ /lha rnams ni mchog tu tshe ring zhes grags la/ de bzhin gshegs pas ni lo brgya yang ma thub ste/ de bas na de bzhin gshegs pa lha'i yang lhar 'os pa ma yin no/ /dper na mi la la zhig grong dpon byed pa las de mthar gyis dbang</text></item>
<item><p>24a1</p><section>mdo sde</section><text>phyug chen por gyur nas blon po chen po'i dbang phyug las kyang 'das te/ rang gi dbang phyug gi 'bras bu chos kyis rnyed pa la longs spyod pa las/ de phyir yang bsod nams zad cing dbang phyug las nyams par gyur na/ gzhan gyis</text></item>
<item><p>24a2</p><section>mdo sde</section><text>bkol zhing brnyas par 'gyur ba de/ ci'i phyir zhe na/ dbul por gyur pa'i phyir ro/ /de dang 'dra bar gal te de bzhin gshegs pa 'du byed du gyur du zin na/ 'chi ba'i rgyu yin pa'i phyir lha'i yang lhar 'os pa ma yin no/ /btsun pa 'jam dpal de bas na</text></item>
<item><p>24a3</p><section>mdo sde</section><text>lha'i yang lha de bzhin gshegs pa dgra bcom pa yang dag par rdzogs pa'i sangs rgyas la de ltar 'du byed dang 'dra bar ma lta shig /'jam dpal gzhan yang ci khyod shes bzhin du/ de bzhin gshegs pa la 'du byed kyi rang bzhin du rtog par byed dam/</text></item>
<item><p>24a4</p><section>mdo sde</section><text>'on te ma shes pas rtog par byed/ gal te de bzhin gshegs pa 'du byed dang 'dra na ni 'jig rten gsum po dag na chos kyi dbang phyug brnyes pa lha'i yang lha mdzad pa'i 'os ma yin no/ /dper na rgyal po'i dbang po la la zhig la gyad stong gi mchog tu gyur</text></item>
<item><p>24a5</p><section>mdo sde</section><text>pa'i gyad cig yod la/ de gyad thams cad kyis mi thub pa'i phyir gyad stong thub ces bya ba'i ming thob ste/ de la gyad zla med pa'i phyir bla nas dbang thang chen po 'grub na ci gyad stong thub pa de'i ming de thos na skad grags pa de mi bden pa yin nam/ 'on te yon tan</text></item>
<item><p>24a6</p><section>mdo sde</section><text>yod na ni yon tan can gyi ming thob pa yin no/ /de bzhin du de bzhin gshegs pa yang nyon mongs pa'i bdud dang / phung po'i bdud dang / lha'i bu'i bdud dang / rang bzhin gyi bdud kyi gyad thams cad bcom pas na gyad stong thub bzhin du yang dag pa'i yon tan</text></item>
<item><p>24a7</p><section>mdo sde</section><text>gyi sgo nas 'jig rten gsum po dag tu de bzhin gshegs pa dgra bcom pa yang dag par rdzogs pa'i sangs rgyas zhes bya ba yin gyis/ btsun pa 'jam dpal khyod de bzhin gshegs pa la 'du byed dang 'dra bar yongs su ma rtog shig /dper na la la zhig</text></item>
<item><p>24b1</p><section>mdo sde</section><text>phyug cing nor mang ba'i rigs su skye ba blangs la tshe thung bar 'gyur ba zhig ste/ de skar mkhan dag gis mthong nas khye'u 'di ni tshe thung ngo zhes bstan te/ de'i pha mas de skad thos na 'di ni bdag cag gi khyim du phan par 'gyur ba ma yin no snyam nas/ grangs su</text></item>
<item><p>24b2</p><section>mdo sde</section><text>yang mi rtsi zhing de la byams par mi byed do/ /de ltar skyes pa 'am/ bud med dam/ lha 'am/ tshangs pa yang rung ste/ gang tshe thung ba de la khyad du gsod par gyur na/ gal te de bzhin gshegs pa chos 'ba' zhig la yang dag par gzhol ba nyid 'du</text></item>
<item><p>24b3</p><section>mdo sde</section><text>byed du gyur du zin na 'jig rten thams cad kyis brnyas par 'gyur ro/ /chos thams cad kyi nang na ni phyir ltung ba med cing zad pa med pa la thar pa zhes bshad na/ gal te de ltar gyur na don med par gyur gyis/ btsun pa 'jam dpal de bzhin gshegs pa</text></item>
<item><p>24b4</p><section>mdo sde</section><text>'du byed du gyur ces de skad du ma gsung shig /dper na bud med gzhon nu dbul mo/ bkren ma/ mgon med pa/ nad kyis thebs pa/ bar ma dor sdug bsngal bar gyur pa/ sbrum pas nyen pa zhig mgon med pa khang pa zhig tu song ba las/ bu mo de bu byung</text></item>
<item><p>24b5</p><section>mdo sde</section><text>nas/ de na snga nas gnas pa gzhan dag gis de de'i nang nas bskrad de/ nyon mongs ma de bu btsas ma thag tu byis pa kha dmar khyer nas lo legs pa'i yul zhig tu chas te song ba las/ lam du sha sbrang dang / sbrang bu dang / rlung dang / nyi tshan dang / sdig</text></item>
<item><p>24b6</p><section>mdo sde</section><text>sbrul gyi gnod pas nyen par gyur te/ gang gA'i klung chen po rgal bar 'dod pa las de rgal bar ma nus so/ /khye'u de khyer bzhin du gang gA'i nang du shi nas/ de bu de la byams pa'i bsod nams kyi khyad par gyis lus dang bral te shi ba'i 'og tu tshangs pa'i</text></item>
<item><p>24b7</p><section>mdo sde</section><text>'jig rten du skyes te/ byams pa'i bsod nams kyi khyad par ji lta bu zhig gis skyes zhe na/ bdag ni shi yang bla'i khye'u 'di nye zho med par thar bar bya'o snyam pa'i bsod nams kyi khyad par gyis skyes pa de bzhin du/ btsun pa 'jam dpal skyes bu dam pa dam</text></item>
<item><p>25a1</p><section>mdo sde</section><text>pa'i chos dbyung bar 'dod pas de bzhin gshegs pa 'du byed du gyur par blta bar mi bya zhing / 'du shes kyang bsgyur bar mi bya'o/ /gal te de lta bu'i mig lus la med na yang / bcom ldan 'das ni bsam gyis mi khyab po snyam du yang</text></item>
<item><p>25a2</p><section>mdo sde</section><text>dag pa'i lta ba can du bya'o/ /sems can thams cad la phan pa'i gdams ngag ston pas ni de bzhin gshegs pa 'dus ma byas pa yin no zhes bstan par bya'o/ /dam pa'i chos 'byin par byed pas ni ji ltar bud med gzhon nu dbul mos gang gA'i klung las</text></item>
<item><p>25a3</p><section>mdo sde</section><text>bu bsgral ba'i phyir rang gi srog dang bsdos te 'bad pa de bzhin du bya'o/ /dam pa'i chos dbyung ba'i thabs bya ba'i phyir de bzhin gshegs pa ni 'dus ma byas pa'o snyam du sems bskyed par bya'o/ /de bzhin gshegs pa 'dus ma byas par mthong na bdag</text></item>
<item><p>25a4</p><section>mdo sde</section><text>nyid kyis don du bya ba'i thar pa'i don rtogs par 'gyur ro/ /btsun pa 'jam dpal dper na mi la la zhig lam du 'gro bas dub par gyur te/ khyim gyi nang du nyal ba las/ de'i tshe khyim de thog thag nas me chen po 'bar te/ mi de mes tshig na da ni srog med</text></item>
<item><p>25a5</p><section>mdo sde</section><text>zin no snyam nas/ ngo tsha shes pa dang / khrel yod pa dang ldan pas bdag nyid gos kyis dam du dkris te/ sems dran pa dang ldan bzhin du shi nas/ de ngo tsha shes shing khrel yod par sems pa'i bsod nams kyi 'bras bus sum cu rtsa gsum pa'i rgyal</text></item>
<item><p>25a6</p><section>mdo sde</section><text>srid ni lan brgyad cu byas/ tshangs pa'i rgyal srid ni lan 'bum byas/ mi'i 'jig rten du yang 'khor los sgyur ba'i rgyal srid la lan du ma byas te/ ngan song rnams su yang mi skye la lan mang du bde ba gcig nas gcig tu brgyud pa 'ba' zhig thob pa de bzhin du/</text></item>
<item><p>25a7</p><section>mdo sde</section><text>'jam dpal khyod skyes bu dam pa dag ltar 'dzem par gyis shig /ngo tsha shes par gyis shig /de bzhin gshegs pa 'du byed kyi thabs la 'jug pa spyod du ma gzhug shig /dge slong tshul khrims phun sum tshogs pa de bzhin gshegs pa 'dus ma</text></item>
<item><p>25b1</p><section>mdo sde</section><text>byas pa la/ de bzhin gshegs pa 'dus byas yin no zhes zer bas ni mu stegs par gyur te shi yang bla'o/ /de bzhin gshegs pa 'dus ma byas yin bzhin du de bzhin gshegs pa 'dus byas yin no zhes zer ba gang yin pa de dag ni du smra ba yin no/ /</text></item>
<item><p>25b2</p><section>mdo sde</section><text>de bzhin gshegs pa 'dus byas pa yin no zhes zer ba rnams ni rang gi khyim dang 'dra bar sems can dmyal bar 'gro bar 'gyur ro/ /btsun pa 'jam dpal de bzhin gshegs pa la 'dus byas dang 'dra bar ma lta zhig /da phyin chad 'khor bar rgyu ba na mi</text></item>
<item><p>25b3</p><section>mdo sde</section><text>shes pa la bzlas te bcom ldan 'das ni 'dus ma byas pa'o snyam pa'i shes pa 'ba' zhig rtogs par gyis shig /de ltar byas pa dang bsgom pa de'i 'bras bus khyod myur ba kho nar de bzhin gshegs pa bzhin du mtshan sum cu rtsa gnyis dang ldan par 'gyur</text></item>
<item><p>25b4</p><section>mdo sde</section><text>ro/ /de nas 'jam dpal gzhon nur gyur pas mgar ba'i bu skul byed la 'di skad ces smras so/ /legs so legs so/ /tshe ring bar gyur cig /rigs kyi bus ni de ltar bya ba yin no/ /rigs kyi bu khyod kyis de bzhin gshegs pa rtag pa dang /</text></item>
<item><p>25b5</p><section>mdo sde</section><text>ther zug dang / 'dus ma byas pa dang brtan par shes so/ /de ltar khyod kyis 'di kho na ltar 'dus byas khong rlag tu gtang ba'i sgo nas shes pa las na/ khyod kyang ring po mi thogs par de bzhin gshegs pa ji lta ba bzhin du 'gyur ro/ /sangs rgyas nyid</text></item>
<item><p>25b6</p><section>mdo sde</section><text>kyis kyang de ltar 'u bu cag gnyis kyis khyad par du 'phags pa'i bsngags pa brjod do zhes phyis bsngags par 'gyur ro/ /skul byed de bzhin gshegs pa'i bshos smyur cig /sbyin pa thams cad kyi nang na ni smyur te sbyin pa mchog yin no/ /de la smyur te sbyin</text></item>
<item><p>25b7</p><section>mdo sde</section><text>zhes bya ba ni sbyin pa'i pha rol tu phyin pa thams cad kyi sa bon las myu gu 'byung bar bya ba'i phyir gang gi tshe dge slong ngam/ dge slong ma'am/ dge bsnyen nam/ dge bsnyen ma yang rung ste/ don 'ga' zhig gi phyir lam du zhugs nas dub par gyur pa de dag la ci yod</text></item>
<item><p>26a1</p><section>mdo sde</section><text>pa dang / de'i rkyen du 'tsham pa dang / brtags pa'i sbyin pa byed pa de ni smyur te sbyin pa zhes bya'o/ /skul byed de bzhin du khyod kyis ci yod pa las zhal zas kyi tha ma mang yang rung nyung yang rung / de bzhin gshegs pa dge slong gi dge 'dun</text></item>
<item><p>26a2</p><section>mdo sde</section><text>dang bcas pa khyed par yod kyang rung khyed par med kyang rung ste 'drim du chug cig /bcom ldan 'das yongs su mya ngan las 'da' bar gshegs su nye'o/ /de nas skul byed kyis smras pa/ btsun pa 'jam dpal khyod kha zas la chags sam ci na zhal</text></item>
<item><p>26a3</p><section>mdo sde</section><text>zas mang yang rung nyung yang rung brims shig ces bdag gi gzhen 'debs par byed/ bcom ldan 'das kyis lo drug gi bar du dka' ba spyod pa mdzad mdzad na ci da skad cig tsam yang gzhes mi spyod dam/ de bzhin gshegs pa ni chos kyi sku yin te zhal zas</text></item>
<item><p>26a4</p><section>mdo sde</section><text>kyi sku ma yin na/ ci bcom ldan 'das zhal zas gsol lam/ bcom ldan 'das kyis bka' stsal pa/ 'jam dpal skul byed kyis ji skad smras pa de ni de bzhin no/ /skul byed legs so/ /legs so/ /khyod ni theg pa chen po la shes rab</text></item>
<item><p>26a5</p><section>mdo sde</section><text>che ba'o/ /khyod ni theg pa chen po la shed byed pa'o/ /'jam dpal gyis kyang 'di skad ces smras so/ /gal te de ltar bzhed par gyur na de bzhin gshegs pa sku tshe ring bar shog shig /skul byed kyis smras pa/ ci bdag 'ba' zhig la bcom</text></item>
<item><p>26a6</p><section>mdo sde</section><text>ldan 'das mnyes sam/ 'on te sems can thams cad la yang mnyes/ 'jam dpal gyis smras pa/ ci bcom ldan 'das lta khyod dang / bdag dang / sems can thams cad la yang mi mnyes sam/ skul byed kyis smras pa/ de skad ma zer cig /</text></item>
<item><p>26a7</p><section>mdo sde</section><text>gang la mgu ba yod pa de la phyin ci log gi 'du shes yod de/ 'u bu cag ni de la spyod do/ /de bzhin gshegs pa la ni mnyes pa 'am dgyes pa med do/ /'di ltar de bzhin gshegs pa ni ba be'u la byams pa'i phyir rtswa zos shing zos shing grong nyid du 'ong ba de</text></item>
<item><p>26b1</p><section>mdo sde</section><text>lta bu'i byams pa dang ldan pa ma yin gyi/ sems can thams cad la yang sgra gcan zin dang 'dra bar gzigs te/ sangs rgyas kyi shes rab kyi yul ni de lta bu yin no/ /btsun pa 'jam dpal dper na rta cang shes dang sbyar ba'i shing rta rgyug pa'i zla</text></item>
<item><p>26b2</p><section>mdo sde</section><text>la bong bu'i shing rta rgyug pa mi srid pa de bzhin du/ 'u bu cag bong bu'i shing rta dang 'dra ba dag gis de bzhin gshegs pa'i shes rab dang 'dra ba dang / dgongs pa'i tshig dang mnyam du 'gro bar nus re skan/ dper na nam mkha' lding dpag tshad du mar 'gro</text></item>
<item><p>26b3</p><section>mdo sde</section><text>ba nam mkha' la gnas pas chu'i nang na nya dang ru sbal 'khod pa rnams me long gi ngos la rang gi gzugs brnyan snang ba bzhin du gsal bar mthong yang / byis pa rnams kyis ni mig mi gsal ba'i phyir de'i mig gi rtsal brjod par mi nus pa de bzhin du</text></item>
<item><p>26b4</p><section>mdo sde</section><text>de bzhin gshegs pa'i yang de rang 'dra'o/ /'jam dpal gyis smras pa/ skul byed de ni de bzhin te/ bdag gis ni byang chub sems dpa' rnams kyi che ba nyid gleng ba'i phyir de skad du brgal bar zad do/ /de nas de'i tshe bcom ldan 'das kyi zhal</text></item>
<item><p>26b5</p><section>mdo sde</section><text>nas 'od zer rnam pa sna tshogs bkye nas/ de dag gis 'jam dpal gzhon nur gyur pa'i lus la phog go /de nas 'jam dpal gyis de rtogs nas mgar ba'i bu skul byed la smras pa/ skul byed/ de bzhin gshegs pa yongs su mya ngan las</text></item>
<item><p>26b6</p><section>mdo sde</section><text>'da' bar / dus su bcom ldan 'das la bshos 'drim du chug shig /ma thogs shig /rgyu med par bcom ldan 'das kyi zhal nas 'od zer rnams 'byung bar mi 'gyur ro/ /de nas skul byed cang mi zer bar 'dug go/ /de nas bcom ldan</text></item>
<item><p>26b7</p><section>mdo sde</section><text>'das kyis skul byed la 'di skad ces bka' stsal to/ /skul byed nga yongs su mya ngan las 'da' bar 'gror nges/ dge slong gi dge 'dun la dus su zas 'drim du chug shig ces lan gnyis lan gsum du bka' stsal to/ /de nas skul byed kyis 'di skad</text></item>
<item><p>27a1</p><section>mdo sde</section><text>smras so/ /kye ma bcom ldan 'das mi bzhugs na ni 'jig rten stongs par 'gyur ro/ /bdag cag thams cad kyis ngu zhing bcom ldan 'das la gsol ba gdab bo/ /de nas bcom ldan 'das kyis skul byed la 'di skad ces</text></item>
<item><p>27a2</p><section>mdo sde</section><text>bka' stsal to/ /skul byed ma ngu shig /de ltar lus la rma ma 'byin cig /mi'i lus la chu shing bzhin du snying po med par rtogs shig /smig rgyu ba dang / dbu ba rdos pa dang / sgyu ma dang / rdza mkhan gyis byas pa'i snod dang / glog lta bur khong du</text></item>
<item><p>27a3</p><section>mdo sde</section><text>chud par gyis shig /'dus byas ni nyes pa grangs med pa'i 'byung gnas yin no snyam du shes par gyis shig /'dus byas kyi rang bzhin la ltos shig /de nas bcom ldan 'das la skul byed kyis 'di skad ces gsol to/ /bcom ldan 'das</text></item>
<item><p>27a4</p><section>mdo sde</section><text>bdag dang sems can thams cad la thugs brtse ba'i slad du/ de bzhin gshegs pa yun ring du bzhugs su mi gnang na bdag ci'i slad du mi ngu lags/ 'jig rten stongs kyis ma mchis so/ /de nas bcom ldan 'das kyis skul byed la 'di skad</text></item>
<item><p>27a5</p><section>mdo sde</section><text>ces bka' stsal to/ /nga ni khyod la snying brtse ba dang / sems can thams cad la snying brtse ba'i phyir yongs su mya ngan las 'da' bar byed de/ 'di ni sangs rgyas rnams kyi chos nyid dang 'dus byas kyi chos nyid do/ /'du byed thams cad mi rtag go zhes bya</text></item>
<item><p>27a6</p><section>mdo sde</section><text>ba'i tshigs su bcad pa khong du chud par gyis shig /chos thams cad ni 'du byed dang 'dres pa'i phyir sdug bsngal ba'o snyam du rtogs shig /chos thams cad ni bdag med pa'o snyam du dpyod cig /mi brtan pa/ brnyan ma/ phyin ci log pa'o snyam du soms</text></item>
<item><p>27a7</p><section>mdo sde</section><text>shig /lus 'di ni nyes dmigs mtha' yas pa dang ldan pa'o snyam du shes par gyis shig /'di ni dbu ba dang 'dra bar ltos la ma ngu shig /yi ma chad cig /de nas bcom ldan 'das la skul byed kyis 'di skad ces gsol to/ /bcom ldan 'das de</text></item>
<item><p>27b1</p><section>mdo sde</section><text>ni de bzhin du mjal lags na ha cang sdug bsngal chen po mi bzod lags so/ /bcom ldan 'das thabs kyis yongs su mya ngan las 'da' bar mdzad pa la ni bdag glo ba rangs lags so/ /bcom ldan 'das kyis bka' stsal pa/ skul byed</text></item>
<item><p>27b2</p><section>mdo sde</section><text>legs so legs so/ /rigs kyi bus ni nga'i mya ngan las 'das pa thabs de ltar blta bar bya'o/ /skul byed sangs rgyas gshegs pa ni bya bzhad gzas la 'gro ba lta bur shes par gyis shig /skul byed tshe ring ba dang tshe ring ba ma yin pa'i</text></item>
<item><p>27b3</p><section>mdo sde</section><text>rtags shes par gyis shig /skul byed chos thams cad ni sgyu ma'i chos can no/ /de bzhin gshegs pa ni chos thams cad la thabs kyi chos can yin la/ de rnams kyis kyang gos par mi 'gyur ba de ni sangs rgyas bcom ldan 'das rnams kyi</text></item>
<item><p>27b4</p><section>mdo sde</section><text>rang bzhin no/ /skul byed khyod srid pa'i rgya mtsho las nges par rgal bar bya ba'i phyir zhal zas smyur te 'on cig /lha dang lha ma yin dang mi rnams kyis kyang nga la rang rang gi mchod pa byas nas mi g.yo ba'i bde ba thob par gyur cig /khyod kyis kyang snod du</text></item>
<item><p>27b5</p><section>mdo sde</section><text>gyur pa la dus su sbyin pa gyis shig /ma thogs shig /snod du gyur pa dang nga dang de bzhin gshegs pa zhes bya ba ni don tha dad pa ma yin no/ /de nas skul byed kyis kyang sems can thams cad nges par bsgral ba'i phyir mgo smad de mchi ma blags</text></item>
<item><p>27b6</p><section>mdo sde</section><text>nas gsol pa/ legs lags so/ /legs lags so/ /bcom ldan 'das kyis ji skad bka' stsal pa de bzhin du bdag gis bgyi'o/ /de bzhin gshegs pa yongs su mya ngan las 'das pa'i 'og tu ji ltar blta ba de ni bdag cag sbrang bu dang</text></item>
<item><p>27b7</p><section>mdo sde</section><text>'dra ba rnams kyi yul yang ma lags/ nyan thos dang rang sangs rgyas kyi yul yang ma lags so zhes gsol to/ /de nas mya ngan byed cing ngu bzhin du g.yog 'khor dang bcas pas bcom ldan 'das la bskor ba byas te mchod pa chen po'i las byas nas bcom</text></item>
<item><p>28a1</p><section>mdo sde</section><text>ldan 'das dang 'jam dpal gzhon nur gyur pa la phyag 'tshal te zhal zas len du song ngo // //bam po gsum pa/ de nas de'i tshe sa chen po g.yos rab tu g.yos/ 'gul rab tu 'gul/ 'khrugs</text></item>
<item><p>28a2</p><section>mdo sde</section><text>rab tu 'khrugs/ 'khor rab tu 'khor/ 'ur 'ur rab tu 'ur 'ur/ shig shig rab tu shig shig /mer mer rab tu mer mer/ ldem ldem rab tu ldem ldem mo/ /de la sogs pa byas te/ mi mkhris pa'i nad kyis brgyal ba'i gnod pas thebs</text></item>
<item><p>28a3</p><section>mdo sde</section><text>pa bzhin du sa chen po 'di rgya mtsho dug can pa'i mthas gtugs pa tshangs pa'i 'jig rten man chad thog thag tu rab tu g.yos so/ /de nas lha dang / lha ma yin dang / mi de dag thams cad mgo rmongs te/ 'jigs shing skyi bung zhes byas nas/ ngu bzhin</text></item>
<item><p>28a4</p><section>mdo sde</section><text>du tshig 'thun par tshigs su bcad pa 'di dag gsol to/ /mgon po khyod la bdag cag rnams/ /mgo bos phyag 'tshal gsol ba 'debs/ /rgyal ba khyu mchog khyod dang ni/ /bral na bdag cag mgon med 'gyur/ /deng khyod mya ngan 'da'</text></item>
<item><p>28a5</p><section>mdo sde</section><text>'gyur 'di bsams na/ /bdag cag sdug bsngal shin tu gting zab bying / /thub pa bdag cag snying ni stor bar gyur/ /ba bzhon rkun khyer be'u la chags pa bzhin/ /mgon med dbul po'i mi ni la la zhig /nad kyis thebs la sman pa med pa dang / /</text></item>
<item><p>28a6</p><section>mdo sde</section><text>rang dgar byed cing kha zas gnod pa rnams/ /za ba ji ltar 'chi bar 'gyur ba bzhin/ /skye bo 'di dag nyon mongs nad kyis thebs/ /khyod med khyod kyi chos kyi gsos med pas/ /lta ba'i nyes pa byed 'drar 'chi bar 'gyur/ /de bas phan phyir 'jig</text></item>
<item><p>28a7</p><section>mdo sde</section><text>rten ma dor cig /ji ltar grong khyer rgyal dang bral ba dang / /dbul po rnams la mu ge byung ba dang / /ji ltar dgon par skom gyis gdungs pa bzhin/ /khyod 'das 'og tu bdag cag de 'drar 'gyur/ /sems can gces khyod mya ngan 'da' bzhed pas/ /</text></item>
<item><p>28b1</p><section>mdo sde</section><text>sa gzhi rab tu g.yos shing phyogs kyang 'chol/ /rgya mtsho chen po dag kyang rnam par 'khrugs/ /bdag cag kun kyang sdug cing bsngal bar gyur/ /drang srong chen po deng khyod mya ngan las/ /'das na nyi ma'ang sa la ltung yang dag /rgya mtsho chen</text></item>
<item><p>28b2</p><section>mdo sde</section><text>po dag kyang skam par 'gyur/ /bdag cag kun kyang deng du 'gum lags grang / /ji ltar stobs ldan mis ni sgo gseb nas/ /glang chen khyer te nang du 'dzul bgyid na/ /shin tu nyon mongs 'gyur ba de bzhin du/ /bdag cag thams cad rab tu nyon</text></item>
<item><p>28b3</p><section>mdo sde</section><text>mongs gyur/ /ji ltar bu gcig 'gum par mi 'tshal zhing / /mya ngan khyod 'da' bdag cag de mi 'tshal/ /gal te khyod ni mya ngan 'da' ba las/ /mi gzhes bdag cag thams cad phongs par 'gyur/ /khyod ni mya ngan 'das lam gshegs mthong</text></item>
<item><p>28b4</p><section>mdo sde</section><text>bas/ /dud 'gro mang po'ang g.yar ngan cher bgyid na/ /bdag cag ji ltar g.yar ngan mi 'tshal lags/ /bdag cag mchil ma bzhin du ma dor cig /nyi ma 'char kar rang gi 'od gsal bas/ /mun nag rnam par bcom pa de bzhin du/ /</text></item>
<item><p>28b5</p><section>mdo sde</section><text>'phrul can khyod kyis sdug bsngal mun bsal te/ /dge 'dun dbus su ri rab bzhin du bzhugs/ /bcom ldan 'das dper gsol na/ rgyal po la la zhig gi bu sdug cing phangs pa zhig mchis la/ des de chos lugs kyi bstan bcos bslabs nas/</text></item>
<item><p>28b6</p><section>mdo sde</section><text>'di sod cig ces bka' stsal pa de bzhin du bdag cag bcom ldan 'das dam pa'i chos kyi 'khor los sgyur ba'i sras rnams kyang yang dag pa'i lta ba bskyed nas bkum gyis ma mchis na/ bcom ldan 'das rgyal po'i bu ji bzhin du bdag cag mi 'gum par</text></item>
<item><p>28b7</p><section>mdo sde</section><text>bcom ldan 'das de'i slad du yun ring du bzhugs su gsol/ ji ltar la la zhig gzhung gis rtsod pa'i bstan bcos la bsten pa na skrag par 'gyur ba de bzhin du khyod kyis skrag par ma mdzad cig /de kho na nyid mkhyen bzhin du bdag cag sems can dmyal</text></item>
<item><p>29a1</p><section>mdo sde</section><text>bar mchi bar ma mdzad cig /dam pa'i chos kyi bdud rtsi'i bcud kyis tshim par mdzad cing de bzhin gshegs pa yun ring du bzhugs su gsol/ ji ltar rgyal po'i btson rar gnod pa'i las rnams kyis dang po nyon mongs pa na/ la la</text></item>
<item><p>29a2</p><section>mdo sde</section><text>zhig gis khyod kyis na tsha ji lta bu zhig myong zhes smras na/ des de la smras pa/ de ni de bzhin te/ gang gi tshe bdag sdug bsngal gyi tshor ba las thar bar 'gyur ba de'i tshe mya ngan las 'das pa yin te/ bde ba nyams su myong bar 'gyur ro zhes mchi ba de</text></item>
<item><p>29a3</p><section>mdo sde</section><text>bzhin du bdag cag thams cad kyang khyod bzhugs na/ rgyal po'i btson ra nas thar ba bzhin du mya ngan las 'das pa lags na/ de'i slad du de bzhin gshegs pa yun ring du bzhugs su gsol/ bcom ldan 'das dper gsol na sman pa tshe'i rig byed</text></item>
<item><p>29a4</p><section>mdo sde</section><text>yan lag brgyad la mkhas pas/ bdag gi bu la ni rgyud phyi ma slob par bgyid kyi/ slob ma la ni bdag dang mnyam par 'gyur du dogs nas slob par mi bgyid pa de bzhin du/ chos kyi rgyal po sman pa chen po ser sna mi mnga' ba khyod kyis theg pa chen po'i</text></item>
<item><p>29a5</p><section>mdo sde</section><text>rgyud phyi ma la de ltar mi mdzad par bcom ldan 'das yun ring du bzhugs su gsol/ de bzhin du shing rta pa shing rta'i rig byed la mkhas pas/ bdag gi bu la ni rgyud phyi ma sgra grag par phog pa'i dpyad thams cad slob par bgyid kyi/ slob ma la ni slob</text></item>
<item><p>29a6</p><section>mdo sde</section><text>par mi bgyid pa dang / rig pa'i gnas gzhan dag la yang de bzhin du sbyar ro/ /bcom ldan 'das dper gsol na byis pa 'am/ rgan po 'am/ nad pa la la zhig lam bzang po las gol te/ lam ngan par mchis na shin tu sdug bsngal bar 'gyur ba</text></item>
<item><p>29a7</p><section>mdo sde</section><text>de bzhin du/ bcom ldan 'das sems can lam ngan par mchis pa rnams lus dang bral ba'i 'og tu sems can dmyal ba rnams su sdug bsngal myong bar 'gyur lags na/ bcom ldan 'das lam ston pa yun ring du bzhugs su gsol/ ya mtshan can</text></item>
<item><p>29b1</p><section>mdo sde</section><text>dgu bcu rtsa drug dang / tshigs su bcad pa bzhi bcu rtsa lnga la yang de bzhin du rgyas par sbyar ro/ /de nas de'i tshe bcom ldan 'das kyis dge slong rnams la bka' stsal pa/ dge slong khyed lha dang mi rnams ltar byis pa'i smre sngags 'don pa dag ma byed par brtson</text></item>
<item><p>29b2</p><section>mdo sde</section><text>'grus rtsoms shig /de nas lha dang / lha ma yin dang / mi rnams kyis bcom ldan 'das kyi gsung blo gros dang ldan pa dang / de kho na nyid du 'gro ba thos nas ji ltar bu gcig pa shi nas dur khrod du bor ba bzhin du de dag sdug bsngal bar gyur to/ /</text></item>
<item><p>29b3</p><section>mdo sde</section><text>de nas bcom ldan 'das kyis de dag la tshigs su bcad de bka' stsal pa/ khyed rnams nges par bde gyur cig /mya ngan ma byed ma ngu shig /'di ni sangs rgyas rnams kyi chos/ /thams cad mi smra 'khod par gyis/ /bag med par ni ma</text></item>
<item><p>29b4</p><section>mdo sde</section><text>gnas par/ /bag yod pa la dga' bar gyis/ /khyed stong pa dang stong pa ma yin pa 'am/ rtag pa dang mi rtag pa 'am/ skyabs dang skyabs ma yin pa 'am/ 'gro ba dang mi 'gro ba 'am/ rten dang rten ma yin pa 'am/ ther zug dang ther zug</text></item>
<item><p>29b5</p><section>mdo sde</section><text>ma yin pa 'am/ brtan pa dang brtan pa ma yin pa 'am/ sems can dang sems can med pa 'am/ yang dag pa dang yang dag pa ma yin pa 'am/ bden pa dang bden pa ma yin pa 'am/ mya ngan las 'das pa dang mya ngan las 'das pa ma yin pa 'am/</text></item>
<item><p>29b6</p><section>mdo sde</section><text>gsang ba dang gsang ba ma yin pa 'am/ gnyis dang gnyis su med pa 'am/ de bzhin du chos rnam pa du ma dag la som nyi 'am/ yid gnyis sam/ the tshom za ba ci dang ci yod pa de dang de dag nga la zhus shig dang thams cad gcad par bya'o/ /bdud</text></item>
<item><p>29b7</p><section>mdo sde</section><text>rtsi'i mchog kyang khyed la bstan par bya ste/ de'i 'og tu yongs su mya ngan las 'da' bar bya'o/ /dge slong dag sangs rgyas 'byung ba rnyed par dka'o/ /mi'i lus thob pa rnyed par dka'o/ /dal ba phun sum tshogs pa rnyed par dka'o/ /bzod pa dang</text></item>
<item><p>30a1</p><section>mdo sde</section><text>tshul khrims phun sum tshogs pa ma zhig ma ral ba yang shin tu rnyed par dka'o/ /'jig rten na dgra bcom pa 'thob pa ni gser gyi phye ma dang / u dum bA ra'i me tog bzhin du rnyed par dka'o/ /dge slong dag 'di lta ste/ sa ni</text></item>
<item><p>30a2</p><section>mdo sde</section><text>thams cad kyi sgo nas sems can thams cad kyi 'tsho ba yin te/ de bzhin du nga'i chos bstan pa rnam pa sna tshogs gsang ba thar pa'i grong khyer gyi bdud rtsi'i zas kyang de dang 'dra bar blta bar bya'o/ /sems can thams cad dang nga'i sras dge slong thams</text></item>
<item><p>30a3</p><section>mdo sde</section><text>cad la dam pa'i chos mang po brtan por bzhag go /gzhan yang sems can thams cad la phan pa'i phyir de bzhin gshegs pa'i yon tan che ba nyid bsgrags te/ yi ge 'bru gcig pa'i thig le'i gtam yang bzhag nas yongs su mya ngan las 'da' bar</text></item>
<item><p>30a4</p><section>mdo sde</section><text>bya'o/ /de nas dge slong de dag gis de bzhin gshegs pa yongs su mya ngan las 'da'o zhes thos nas mi dga' bar gyur te/ skyi bung zhes byas nas mig mchi mas gang bzhin du bcom ldan 'das kyi zhabs la mgo bos phyag 'tshal te/ bcom ldan</text></item>
<item><p>30a5</p><section>mdo sde</section><text>'das la lan mang du bskor ba byas nas/ bcom ldan 'das la 'di skad ces gsol to/ /bcom ldan 'das kyis sdug bsngal ba dang / mi rtag pa dang / bdag med pa dang / rjes thams cad kyi nang na glang po che'i rjes ches mchog yin par bstan to zhes</text></item>
<item><p>30a6</p><section>mdo sde</section><text>gsungs te/ de ltar mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/ gzugs kyi 'dod chags thams cad zad par 'gyur/ gzugs med pa'i 'dod chags thams cad zad par 'gyur/</text></item>
<item><p>30a7</p><section>mdo sde</section><text>ma rig pa thams cad zad par 'gyur/ lhag pa'i nga rgyal thams cad ma lus pa yang dag par chad par 'gyur ba lags so/ /bcom ldan 'das dper gsol na ston gyi dus su zhing pas rmos cher btab ste rtsa ba 'dzings pa thams cad sel bar bgyid pa de</text></item>
<item><p>30b1</p><section>mdo sde</section><text>bzhin du/ bcom ldan 'das mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/ gzugs kyi 'dod chags thams cad zad par 'gyur/ gzugs med pa'i 'dod chags thams cad</text></item>
<item><p>30b2</p><section>mdo sde</section><text>zad par 'gyur/ ma rig pa thams cad zad par 'gyur/ lhag pa'i nga rgyal thams cad ma lus par yang dag par zad par 'gyur ro/ /zhing las thams cad kyi nang na ni ston gyi zhing las mchog tu bstan to zhes bya ba la sogs pa glang po che'i rjes lta</text></item>
<item><p>30b3</p><section>mdo sde</section><text>bu'i mdo las 'byung ba bzhin du rgyas par sbyar ro/ /bcom ldan 'das dper gsol na/ rgyal po 'chi ba'i tshe bdag gi btson ra bsal te/ sems can rnams btson ra'i gnod pas snyon smongs pa las thar bar bgyis nas de'i 'og tu 'chi bar</text></item>
<item><p>30b4</p><section>mdo sde</section><text>bgyid pa de bzhin du/ bcom ldan 'das khyod kyis kyang sems can mi shes pa rnam pa sna tshogs kyi btson rar brubs pa rnams kyis mi shes pa'i 'ching ba rnams bcad nas/ de'i 'og tu yongs su mya ngan las 'da' bar gshegs su gsol/ bcom</text></item>
<item><p>30b5</p><section>mdo sde</section><text>ldan 'das gzhan yang dper gsol na/ sems can 'byung po dang sha za'i gdon gyis brlams pa las/ sman pa chen po dang phrad na 'byung po dang sha za'i gdon rnams kyis thebs pa thams cad las thar bar 'gyur ba de bzhin du/ khyod dang mjal na nyan</text></item>
<item><p>30b6</p><section>mdo sde</section><text>thos kyi tshogs thams cad mi shes pa rnam pa sna tshogs kyi 'byung po dang sha za'i gdon rnams las yongs su thar bar 'gyur la/ shes rab kyi pha rol tu phyin pa nyid khong du chud par bgyid lags so/ /bcom ldan 'das dper gsol na glang po che'i 'dul</text></item>
<item><p>30b7</p><section>mdo sde</section><text>sbyong gi mkhan pos spos kyi glang po che zhags pa chen pos bcings pa las glang po che'i zhags pa de bcad de bros pa de bzhin du/ bcom ldan 'das bdag cag kyang bdag tu 'dzin pa dang / bdag gir 'dzin pa dang / phrag dog dang / dngan 'then dang /</text></item>
<item><p>31a1</p><section>mdo sde</section><text>ser sna dang / g.yo'i zhags pa chen po bcad nas glang po che'i 'dul sbyong gi mkhan po chen po de bzhin gshegs pa'i lag tu 'ongs nas/ sems can thams cad las nyon mongs pa'i glang po lnga bcu rtsa bdun yongs su bsal bar</text></item>
<item><p>31a2</p><section>mdo sde</section><text>bgyi'o/ /bcom ldan 'das dper gsol na grang ba'i rims kyis thebs pa sman pa chen po'i thad du mchis na sdug bsngal las thar bar 'gyur ba de bzhin du/ bcom ldan 'das bdag cag kyang nyon mongs pa dang / log par lta ba dang / log pa'i</text></item>
<item><p>31a3</p><section>mdo sde</section><text>'tsho ba'i nyes dmigs mtha' yas pa'i grang ba'i rims nad can gyi lus dang ldan pa las sman pa chen po bcom ldan 'das kyi thad du mchis nas sdug bsngal thams cad las rnam par thar bar gyur te mi g.yo ba'i bde ba yang thob lags so/ /bcom ldan</text></item>
<item><p>31a4</p><section>mdo sde</section><text>'das gzhan yang dper gsol na mi zhig gis 'bras skyems 'tshal te ra ro bar gyur nas bdag nyid kyis kyang bdag nyid ma 'tshal te/ chos kyang ma 'tshal/ chos ma lags pa yang ma 'tshal/ 'di ni bdag gi ma'o/ /'di ni bdag gi sring mo'o/ /</text></item>
<item><p>31a5</p><section>mdo sde</section><text>'di ni bdag gi bu mo'o snyam du yang ma 'tshal la/ smad cing bla ste phyi sa dang gcin gyis rang gi lus kun bsgos shing mchis pa las/ de'i 'og tu bdag nyid sangs te gzhi ci las gyur pa la mkhas par gyur nas chang ni cir yang mi rung ngo snyam du sems te/</text></item>
<item><p>31a6</p><section>mdo sde</section><text>bdag ni sdig pa thams cad las thar to snyam nas chang btung ba cir yang mi rung bar shas cher bsgoms te spong bar bgyid pa de bzhin du/ bcom ldan 'das 'tsho ba'i 'jig rten 'di ni zlos gar mkhan bzhin du thog ma ma mchis pa na 'khor ba na 'khor zhing</text></item>
<item><p>31a7</p><section>mdo sde</section><text>yongs su 'khyam pa na 'di ni bdag gi ma'o/ /'di ni bdag gi sring mo'o/ /'di ni bdag gi bu mo'o snyam du ma 'tshal nas/ ma dang sring mo dang bu mo rnams dang lhan cig tu 'dod pa'i 'du shes spyod par bgyid de/ 'bras skyems kyis ra ro bar gyur pa de bzhin</text></item>
<item><p>31b1</p><section>mdo sde</section><text>du sdug bsngal rnyed par gyur la/ de nas ngo tsha shes pa'i mi de dag 'bras skyems kyis ra ro ba las sangs pa bzhin cir yang mi rung bar shas cher bsgoms nas sdug bsngal las yang dag par 'da' bar 'gyur lags so/ /gzhan yang e raN+Da la ni</text></item>
<item><p>31b2</p><section>mdo sde</section><text>snying po mchis mi srid pa de bzhin du lus 'di la yang bdag dang / sems can dang / srog dang / gang zag dang / shed las skyes pa dang / shed bu dang / byed pa po mchis mi srid de/ de lta bur bdag cag gis bdag ma mchis pa'i 'du shes</text></item>
<item><p>31b3</p><section>mdo sde</section><text>bsgoms te mang du bgyis lags so/ /dper gsol na phub ma skon pa byed pa snyed bor ba ni cir yang mi gces pa de bzhin du lus 'di la yang bdag ma mchis so/ /dper gsol na kha sral gyi me tog la dri bda' ba ma mchis pa de bzhin du lus 'di la yang</text></item>
<item><p>31b4</p><section>mdo sde</section><text>bdag ma mchis te/ de ltar bdag cag gis bdag ma mchis pa'i 'du shes bsgoms te mang du bgyis lags so/ /bcom ldan 'das kyis kyang dge slong dag chos thams cad ni bdag med pa ste/ de ltar sgoms shig dang / de ltar bsgoms pa rnams</text></item>
<item><p>31b5</p><section>mdo sde</section><text>kyis bdag tu 'dzin pa spang bar 'gyur ro/ /bdag tu 'dzin pa yongs su spangs na mya ngan las 'das pa thob par 'gyur ro zhes bka' stsal te/ bcom ldan 'das de ltar chos thams cad bdag ma mchis pa'i slad du bdag ma mchis pa'i 'du shes bsgoms te mang</text></item>
<item><p>31b6</p><section>mdo sde</section><text>du bgyis lags so/ /gzhan yang ji ltar nam mkha' la bya'i rjes gda' mi srid pa de bzhin du bdag ma mchis pa'i 'du shes bsgoms na lta ba'i rnam pa thams cad dang bral bar 'gyur lags so/ /bcom ldan 'das kyis bka' stsal pa/ bsgom pa de ltar</text></item>
<item><p>31b7</p><section>mdo sde</section><text>bsgom pa khyod kyis shes sam/ dge slong rnams kyis gsol pa/ bcom ldan 'das sdug bsngal dang / mi rtag pa dang / bdag med pa'i 'du shes de ma lags pa bsgoms na ni ji ltar mi ra ro zhing 'khyam pas lha khang dang / spo dang / sa gzhi dang /</text></item>
<item><p>32a1</p><section>mdo sde</section><text>nyi ma dang / zla ba dang / shing dang / ri rnams mi 'khor bzhin du 'khor bar mthong ba de bzhin du gang dag gis sdug bsngal dang / mi rtag pa dang / bdag med pa'i 'du shes ma bsgoms pa'i sems can 'jig rten pa de dag ni ra ro ba</text></item>
<item><p>32a2</p><section>mdo sde</section><text>dang 'dra bar blta bar bgyi'o/ /bcom ldan 'das bdag cag gis ni yang dag par bsgoms lags so/ /bcom ldan 'das kyis bka' stsal pa/ dge slong dag da ni dpe 'di'i don de ngas bshad par bya'o/ /khyed kyis tshigs su bcad pa'i don</text></item>
<item><p>32a3</p><section>mdo sde</section><text>'di la don ni 'di'o/ /yi ge ni 'di'o zhes gsal bar mi shes te/ ji ltar mi ra ro bas lha khang dang / spo dang / sa gzhi dang / nyi ma dang / zla ba dang / shing dang / ri rnams mi 'khor bzhin du 'khor bar mthong ba de bzhin du 'du shes phyin ci log du mas</text></item>
<item><p>32a4</p><section>mdo sde</section><text>zin cing kun tu rmongs pa rnams bdag go snyam pa dang / rtag go snyam pa dang / bde'o snyam pa dang / sdug go snyam pa'i 'du shes kun tu spyod do/ /de la bdag ces bya ba ni sangs rgyas zhes bya ba'i don to/ /rtag ces bya ba ni chos kyi sku zhes bya ba'i don to/ /</text></item>
<item><p>32a5</p><section>mdo sde</section><text>bde zhes bya ba ni mya ngan las 'das pa zhes bya ba'i don to/ /sdug ces bya ba ni chos kyi tshig so/ /dge slong dag khyed kyis bcom ldan 'das bdag cag gis ni sdug bsngal dang / mi rtag pa dang / bdag med pa'i 'du shes bsgoms lags</text></item>
<item><p>32a6</p><section>mdo sde</section><text>so zhes rgyags pa dang nga rgyal gyis dregs par ma byed cig /de ltar rnam pa gsum bsgoms par gyur na ni nga'i bstan pa la khyed kyis bsgom pa rnam pa gsum bsgoms pa de bsgom pa don med par 'gyur ro/ /sdug bsngal shes par bya ba bsgom pa rnam</text></item>
<item><p>32a7</p><section>mdo sde</section><text>pa gsum po ni khyad par dang khyad par gyi yang khyad par ro/ /sdug bsngal la bde'o snyam du 'du shes pa ni phyin ci log pa'o/ /bde ba la sdug bsngal lo snyam du 'du shes pa ni phyin ci log pa'o/ /mi rtag pa la rtag go snyam du 'du shes pa ni phyin ci log</text></item>
<item><p>32b1</p><section>mdo sde</section><text>pa'o/ /rtag pa la mi rtag go snyam du 'du shes pa ni phyin ci log pa'o/ /bdag med pa la bdag tu 'du shes pa ni phyin ci log pa'o/ /bdag yod pa la bdag med par 'du shes pa ni phyin ci log pa'o/ /mi sdug pa la sdug go snyam du 'du shes pa ni</text></item>
<item><p>32b2</p><section>mdo sde</section><text>phyin ci log pa'o/ /sdug pa la mi sdug go snyam du 'du shes pa ni phyin ci log pa ste/ phyin ci log bzhi po 'di dag yang dag par ma shes par khyed kyis bsgom par bya ba bsgoms te mang du byas so/ /khyed kyis bde ba la sdug bsngal bar bsgoms</text></item>
<item><p>32b3</p><section>mdo sde</section><text>so/ /rtag pa la mi rtag pa dang / bdag yod pa la bdag med pa dang / /sdug pa la mi sdug par bsgoms so/ /'jig rten pa rnams la yang bde ba dang / bdag dang / rtag pa dang / sdug pa rnams yod do/ /'jig rten las 'das pa</text></item>
<item><p>32b4</p><section>mdo sde</section><text>rnams la yang bde ba dang / bdag dang / rtag pa dang / sdug pa rnams yod de/ 'di la phan tshun mi 'thun pa yod do/ /yi ge zhes bya ba ni 'jig rten pa zhes bya ba'i tha tshig go /don ces bya ba ni 'jig rten las 'das pa'i ye shes so/ /</text></item>
<item><p>32b5</p><section>mdo sde</section><text>de nas bcom ldan 'das la dge slong rnams kyis 'di skad ces gsol to/ /bcom ldan 'das 'du shes bzhi la sogs pa phyin ci log de bzhin gshegs pas lugs su bzhag pa rnams ni bdag cag gis yun ring mo zhig nas mthong yang mthong /</text></item>
<item><p>32b6</p><section>mdo sde</section><text>bsgoms kyang bsgoms lags na/ da ji ltar 'tshal ba bka' stsal du gsol/ de bzhin gshegs pa bskal pa 'am/ bskal pa las lhag par yang bzhugs su gsol/ de bzhin gshegs pas ci dang ci skad du bka' stsal pa de dang de dag de</text></item>
<item><p>32b7</p><section>mdo sde</section><text>bzhin du bdag cag gis bgyi bar 'tshal lo/ /gal te de bzhin gshegs pa bzhugs su mi gnang na/ bdag cag kyang sbrul gdug pa dang khyim gcig gi nang du lhan cig mchis pa mi 'tshal te/ de bzhin gshegs pa mi bzhugs na tshangs par spyod</text></item>
<item><p>33a1</p><section>mdo sde</section><text>cing mchis pa'i rngo mi thogs kyis/ khyod nyid kyi slad bzhin du bdag cag kyang yongs su mya ngan las 'da' bar 'tshal lo/ /de nas bcom ldan 'das kyis dge slong de dag la 'di skad ces bka' stsal to/ /dge slong dag khyed de skad</text></item>
<item><p>33a2</p><section>mdo sde</section><text>ma zer cig /dge slong dag ngas 'od srung gi lag tu bstan pa gtad par bya ste/ 'di ni de bzhin gshegs pa dang 'dra bar dge slong rnams kyi rten lta bur 'gyur ro/ /dge slong rnams dang sems can rnams kyi skyabs lta bur 'gyur ro/ /dper</text></item>
<item><p>33a3</p><section>mdo sde</section><text>na rgyal po grong khyer mang po'i mnga' bdag grong khyer gcig tu song ste/ khyim bdag gcig rgyal por dbang bskur ba de bzhin du 'jig rten gyi khams 'dir ngas 'od srung chen po dbang bskur ro/ /dge slong dag khyed kyis sdug bsngal dang / mi rtag pa dang /</text></item>
<item><p>33a4</p><section>mdo sde</section><text>bdag med pa dang / mi sdug pa'i 'du shes ji ltar bsgom zhe na/ dge slong dag dper na so ga'i dus la bab pa na skye bo rnams kyis nags tshal gyi nang du chu bskyil te/ rang rang gi rkyal pa'i yo byad thogs nas chu'i nang du rtse bar byed la/ chu de'i nang du</text></item>
<item><p>33a5</p><section>mdo sde</section><text>gcig gis nor bu rin po che bai dUr+ya rigs dang ldan pa zhig bzhag nas/ bai dUr+ya de 'dod pa'i phyir de dag thams cad kyis rkyal pa rnams bor te/ chu de'i nang du 'dzul nas de'i nang na gyo mo 'am gseg ma ci yod pa dag la nor bu yin snyam ste blangs nas nor bu</text></item>
<item><p>33a6</p><section>mdo sde</section><text>bdag gis rnyed do/ /bdag gis rnyed do zhes zer zhing so so nas steng du byung ste/ rdzing gi 'gram du 'khod nas 'di ni nor bu ma yin no snyam pa'i 'du shes skyes par gyur la/ rdzing bu de'i chu yang nor bu'i 'od kyis zla ba'i 'od bzhin du mdzes par 'dug ste/ de dag</text></item>
<item><p>33a7</p><section>mdo sde</section><text>gis mdzes pa de mthong nas/ e ma nor bu snyam du yon tan gyi 'du shes skye bar 'gyur te/ de dag gi nang nas thabs la mkhas shing yid rno ba gcig gis nor bu de yang dag par rnyed pa de bzhin du/ dge slong dag khyed kyis thams cad sdug bsngal ba'o/ /</text></item>
<item><p>33b1</p><section>mdo sde</section><text>thams cad bdag med pa'o/ /thams cad mi rtag pa'o/ /thams cad mi sdug pa'o zhes thams cad kyi mu bzung nas bsgoms shing mang du byas pa gang yin pa de dag thams cad rdzing gi nang gi gyo mo dang gseg ma bzhin du nor cing don med par gyur ta re/</text></item>
<item><p>33b2</p><section>mdo sde</section><text>skyes bu thabs la mkhas pa bzhin du gyis shig /khyed kyis thams cad kyi mu bzung nas gang dang gang bsgoms pa de dang de nyid la bde ba dang / bdag dang / rtag pa dang / sdug pa yod de/ rnam pa bzhi po de dag ni phyin ci ma log pa zhes brjod par</text></item>
<item><p>33b3</p><section>mdo sde</section><text>bya'o/ /de bas na nor bu dang 'dra bar chos kyi de kho na nyid rtag pa'i 'du shes sgoms shig /de nas bcom ldan 'das la dge slong rnams kyis 'di skad ces gsol to/ /bcom ldan 'das kyis dge slong dag chos thams cad ni bdag med pa ste/</text></item>
<item><p>33b4</p><section>mdo sde</section><text>de ltar sgoms shig dang / de ltar bsgom pa rnams kyis ni bdag tu 'dzin pa spong bar 'gyur ro/ /bdag tu 'dzin pa spangs ni mya ngan las 'das pa thob par 'gyur ro zhes bka' stsal lags na/ bka' stsal pa de'i don ji lta bu lags/ bcom</text></item>
<item><p>33b5</p><section>mdo sde</section><text>ldan 'das de bzhin gshegs pas de'i rnam par dbye ba bka' stsal du gsol/ bcom ldan 'das kyis dge slong de dag la bka' stsal pa/ dge slong dag legs so legs so/ /dge slong dag bdag gi the tshom nges par gcod par 'dod pas ni de skad</text></item>
<item><p>33b6</p><section>mdo sde</section><text>ces dri dgos te legs so/ /dge slong dag dper na grong khyer 'ga' zhig na rgyal po shes rab 'chal pa zhig rgyal po byed de/ rgyal po de la sman pa ngan pa zhig bdog la de yang sman pa 'chal pa zhig ste bla nas dbang thang cher dbang la rgyal pos kyang bkur ba zhig yod pa des 'o ma 'ba'</text></item>
<item><p>33b7</p><section>mdo sde</section><text>zhig sman yin par 'dzin la/ nad kyi gzhi ni mi shes nas 'o ma'i dpyad log par zin pa de skye bo thams cad kyi rlung nad kyi sna grangs rnams la yang gtong bar byed/ mkhris pa'i nad rnams dang / bad kan gyi nad rnams la yang gtong bar byed de/ de</text></item>
<item><p>34a1</p><section>mdo sde</section><text>de ltar byed kyang sman pa gces pa kho nar 'gyur la rgyal po de yang 'chal pa'i bye brag mi phyed pa zhig go/ /de nas sman pa tshe'i rigs byed yan lag brgyad la mkhas pa rgyud phyi ma shes pa gzhan zhig yul gzhan nas gsar du 'ongs nas sman pa</text></item>
<item><p>34a2</p><section>mdo sde</section><text>de'i thad du rten bcas te smras pa/ khyod kyi ming thos nas slob par 'tshal ba'i slad du bdag mchis kyis/ khyod kyis bdag gi mkhan po mdzad du gsol/ /de nas sman pa 'chal pa des de skad ces thos nas sman pa gsar du 'ongs pa de la smras pa/</text></item>
<item><p>34a3</p><section>mdo sde</section><text>lo bzhi bcu rtsa brgyad kyi bar du nga la legs par bsgrims te dka' ba spyad pas rim gro gyis la/ de'i 'og tu slobs shig dang khyod sman par 'gyur ro/ /de nas des de bzhin du mnyan te/ de ltar bgyi'o zhes byas nas/ des mthar gyis sman pa</text></item>
<item><p>34a4</p><section>mdo sde</section><text>'chal pa de mgu bar byas te/ rgyal po'i pho brang du song nas rgyal po de la 'di skad ces gsol te/ rgyal po chen po khyed kyis rtag tu bstan bcos thams cad la brtson par mdzod cig dang / de ltar mdzad na rgyal po rgyal por 'os par 'gyur ro/ /</text></item>
<item><p>34a5</p><section>mdo sde</section><text>rgyal pos kyang de ni bden te rnar 'ong ngo zhes byas nas/ rgyal po des sman pa 'chal pa de dang sman pa cig shos kyi bye brag phyed par gyur nas/ sman pa ngan pa de yul phyogs nas bskrad de/ sman pa bzang po cig shos bkur bar gyur la/ de nas sman</text></item>
<item><p>34a6</p><section>mdo sde</section><text>pa des da ni dus la bab bo snyam nas rgyal po la 'di skad ces gsol to/ /rgyal po chen po gal te bdag la mnyes par gyur na gsol ba sna gcig gsol gyis gal te rgyal po chen po yang dgyes pa lta na gnang bar mdzad du gsol/ rgyal pos sman pa la</text></item>
<item><p>34a7</p><section>mdo sde</section><text>bka' stsal pa/ nga'i lag pa g.yas pa man cad nor ro cog las gsol cig /sman pas rgyal po la gsol pa/ rgyal po chen po'i sman pa 'chal pa de'i 'o ma'i dpyad gang lags pa de ni dug ha la ha la lags na/ des glo bar ma chud kyis rgyal po</text></item>
<item><p>34b1</p><section>mdo sde</section><text>khyod kyi yul khams thams cad du bkas btags la/ sngon gyi sman pa de'i 'o ma'i dpyad gang yin pa de ni dug ha la ha la yin gyis/ su sman du 'o ma 'thung ba de mgo bo bcad do zhes bka' gdags par gsol/ de ltar ma bgyis na sems</text></item>
<item><p>34b2</p><section>mdo sde</section><text>can rnams dus ma yin pa'i 'chi bas 'chi bar 'gyur ro/ /bdag ni 'tsho bar 'gyur ba dang / nad ma mchis par 'gyur bar 'tshal te/ lha bdag ni gsol ba de 'tshal lags so/ /de nas rgyal pos sman pa de la bka' stsal pa/ de lta na gsol</text></item>
<item><p>34b3</p><section>mdo sde</section><text>ba chung ngu zhig gsol te bka' gdags par bya'o zhes byas nas bka' yang btags so/ /de nas bka' btags pa bzhin du thams cad du lugs su chud par gyur to/ /de nas sman pa des rgyal po de la yang 'di skad ces gsol te/ da dung yang</text></item>
<item><p>34b4</p><section>mdo sde</section><text>lan gnyis lan gsum gyi bar du de bzhin du bka' gdags par gsol zhes byas nas sman pa des ro mngar ba dang / skyur ba dang / lan tshwa'i ro dang / tsha ba dang / bska ba dang / kha ba rnams kyis mi rnams kyi nad sos par byas so/ /de nas re zhig</text></item>
<item><p>34b5</p><section>mdo sde</section><text>na rgyal po nad kyis thebs nas sman pa de bkug ste bsgo ba/ nga ni shi la thug gis rgyal po'i rkyen dang 'tsham pa'i gsol ba ci 'dod pa khyod la sbyin no zhes byas so/ /de nas sman pa des rgyal po de la gsol pa/ rgyal po chen po bdag ni du smra ba lags</text></item>
<item><p>34b6</p><section>mdo sde</section><text>so/ /'o ma ni bdud rtsi lags te/ khyed kyis zhal zas 'o ma dang sbyar ba gsol 'tshal lo/ /de nas rgyal po des sman pa de la bka' stsal pa/ ci khyod mkhris pas myos par byas sam/ 'on te nga slu bar byed dam ci na/ sngar ni 'o ma dug yin zer la da</text></item>
<item><p>34b7</p><section>mdo sde</section><text>ni 'o ma sman gyi mchog yin no zhes zer/ kye ma sman pa snga ma bskrad pas phung ngo / /des kyang 'o ma'i dpyad bsngags pa las na/ de ni sman pa chen po yin gyis sman pa ngan pa ma yin no/ /khyod kyis 'o ma'i dpyad byas pa ni khyod bdag bskrad pa'i rgyu yin</text></item>
<item><p>35a1</p><section>mdo sde</section><text>no zhes byas so/ /sman pas gsol pa/ rgyal po chen po de ltar gzhan du mi dgongs par gsol/ dper na shing ngam/ rtsig pa la srin bus brkos te yi ge'i 'bru 'dra bar gyur pa mthong yang mkhas pa rnams kyis srin bus yi ge shes so</text></item>
<item><p>35a2</p><section>mdo sde</section><text>zhes brjod par mi bgyi/ yi ge sbyar ba lta bur gyur kyang ya mtshan du gzung bar mi bgyi ba de bzhin du/ khyod kyi sman pa snga ma'i 'o ma'i dpyad kyi las kyang srin bus brkos pa'i yi ge bzhin du blta bar bgyi ste/ de ni 'o ma so so'i bye brag kyang ma 'tshal ba</text></item>
<item><p>35a3</p><section>mdo sde</section><text>lags so/ /rgyal pos sman pa de la smras pa/ kwa'i sman pa ngan pa des 'o ma so so'i bye brag ji ltar mi shes/ sman pas gsol pa/ rgyal po chen po 'o ma ni bdud rtsi yang lags dug kyang lags te/ de la bdud rtsi zhes bgyi ba ni ba gang be'u ha cang</text></item>
<item><p>35a4</p><section>mdo sde</section><text>stobs dang ldan pa ma lags pa dang / chang gi snyigs ma mi 'thung ba dang / nags khung dang / gshong dang / chu 'dam rdzab can na mi gnas pa dang / ba lang rdzis nu ma ma bzhibs pa dang / rtswa brngas pa ma gsan pa dang / rang gi khyu na 'dug pa dang /</text></item>
<item><p>35a5</p><section>mdo sde</section><text>ma he'i khyu dang lhan cig mi 'grogs pa dang / de la sogs pa ba'i yon tan rnams dang ldan la/ de'i 'o ma lhag ma zag ma bcad par ran tsam bzhos pa'i 'o ma de ni nad do cog zhi bar bgyid pa lags so/ /de nas rgyal po ngo mtshar du gyur nas</text></item>
<item><p>35a6</p><section>mdo sde</section><text>sman pa de la bka' stsal pa/ mkhan po da ni ngas khyod kyi 'o ma'i dpyad bzang po yang shes so/ /ngan pa yang shes so/ /de nas rgyal pos bka' btags te 'o ma 'thung shig ces bsgo ba dang / 'bangs thams cad kyis rgyal pos phyir yang 'o ma 'thung</text></item>
<item><p>35a7</p><section>mdo sde</section><text>shig ces bsgo ba thos nas sems 'khrugs te/ ci rgyal po gdon gyis thebs sam/ 'on te bdag cag la mtho 'tsham mam zhes zer zhing de ltar grong khyer gyi mi dang / 'bangs thams cad rgyal po'i drung du lhags te/ rgyal pos de dag mthong nas smras pa/</text></item>
<item><p>35b1</p><section>mdo sde</section><text>sman pa 'di na re 'o ma de 'dra'o zhes zer na khyed gsher ci yod ces byas so/ /de nas rgyal po dang / grong khyer gyi mi dang / 'bangs thams cad mgu bar gyur nas/ sman pa la mi mtshungs pa'i bsnyen bkur byas nas/ 'o ma'i dpyad la yang sten par</text></item>
<item><p>35b2</p><section>mdo sde</section><text>byed pa de bzhin du/ dge slong dag de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med</text></item>
<item><p>35b3</p><section>mdo sde</section><text>pa/ lha dang mi rnams kyi ston pa sangs rgyas bcom ldan 'das sman pa bzang po dang 'dra bar 'jig rten du byung nas/ mu stegs pa sman pa ngan pa dang 'dra ba thams cad kyi thad du gshegs te/ thams cad nges par btul zhing nges par bshig nas rgyal po du ma</text></item>
<item><p>35b4</p><section>mdo sde</section><text>mgu bar mdzad de/ mu stegs pa rnams tshar gcad pa'i phyir bdag med do/ /sems can med do/ /srog med do/ /gang zag med do zhes gsung ngo / /mu stegs pa rnams kyis bdag bstan pa ni srin bus brkos pa'i yi ge dang 'dra ste/ de'i</text></item>
<item><p>35b5</p><section>mdo sde</section><text>phyir ngas sems can thams cad la bdag med do zhes bstan pa ston par mdzad do/ /bdag med pa ni sangs rgyas kyi tshig yin no zhes chos kyi bka' 'dogs par mdzad nas/ yang gdul bar bya ba rnams kyi dbang dang / sems can rnams la phan pa'i</text></item>
<item><p>35b6</p><section>mdo sde</section><text>phyir dus mkhyen par mdzad nas/ chos thams cad bdag med par bstan pa'i skabs de nyid du sman pa bzang po'i bzhin du bdag yod do zhes yang dag par ston par mdzad de/ 'jig rten pa rnams kyi bdag mthe bo tsam dang / khre rgod kyi 'bru tsam zhes bya</text></item>
<item><p>35b7</p><section>mdo sde</section><text>ba de lta bu ni ma yin no/ /'jig rten pa rnams kyi bdag tu lta ba gang yin pa de lta bu yang ma yin te/ 'dir chos thams cad ni bdag med pa zhes bya'o/ /chos thams cad ni bdag med pa yang ma yin te/ bdag ni de kho na nyid do/ /bdag ni rtag pa nyid do/</text></item>
<item><p>36a1</p><section>mdo sde</section><text>bdag ni yon tan nyid do/ /bdag ni ther zug pa nyid do/ /bdag ni brtan pa nyid do/ /bdag ni zhi ba nyid do zhes sman pa bzang po'i 'o ma bzhin du/ de bzhin gshegs pa yang de kho na nyid dang ldan pa ston par mdzad de/ de sgom pa</text></item>
<item><p>36a2</p><section>mdo sde</section><text>la 'khor bzhi po rnams kyis brtson par gyis shig /dge slong dag gzhan yang tshul khrims kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig dang / ngas legs par gsungs pas khyed rangs par bya'o/ /</text></item>
<item><p>36a3</p><section>mdo sde</section><text>nga ni bsgom pa thams cad las grol ba dang / rang bzhin gyis stong pa chen po ston te/ dge slong khyed de bzhin gshegs pas bdag cag la rang bzhin gyis stong pa chen po ma bstan to zhes de skad ma zer cig /dge slong dag gzhan yang tshul khrims</text></item>
<item><p>36a4</p><section>mdo sde</section><text>kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig /de nas dge slong de dag gis bcom ldan 'das la 'di skad ces gsol to/ /de bzhin gshegs pa dgra bcom pa yang dag par rdzogs pa'i sangs</text></item>
<item><p>36a5</p><section>mdo sde</section><text>rgyas la zhu ba ni bdag cag gi yul ma lags te/ bdag cag gis rngo mi thogs lags so/ /sangs rgyas bcom ldan 'das kyang bsam gyis mi khyab/ ting nge 'dzin rnams kyang bsam gyis mi khyab/ khyod kyi gdams ngag kyang bsam</text></item>
<item><p>36a6</p><section>mdo sde</section><text>gyis mi khyab pas na/ bdag cag gis zhu ba'i rngo mi thogs lags so/ /bcom ldan 'das dper gsol na/ mi la la rgas shing 'khogs la gtugs pa/ lo brgya nyi shu rtsa drug lon pa/ nad kyis thebs pa/ mal khri la mchis pa'i</text></item>
<item><p>36a7</p><section>mdo sde</section><text>nad pa zhig mchis la/ mi la la zhig gis de'i sug par gter gtams te/ kye mi khyod kyis gter 'di long la gang gi tshe bdag lo bcu 'am/ lo nyi shu na byes nas phyir 'ongs pa dang / de'i tshe 'di bdag la phyir byin cig ces bgyis nas des gtad</text></item>
<item><p>36b1</p><section>mdo sde</section><text>de mchis la/ rgan po de yang bu ma mchis pa zhig ste/ mi de mchis nas ring po ma lags par mi rgan po de gum na mi de slar mchis te/ de de ltar nor gyi phung po chen po dang bral bar gyur kyang su la yang ji skad bgyir yang ma mchis pa de bzhin du/</text></item>
<item><p>36b2</p><section>mdo sde</section><text>bcom ldan 'das tshul khrims kyi gzhi ma gtogs par bdag cag gis zhus pa de yang nyan thos la yun ring du gnas par mi 'gyur la/ bdag cag la yang ji skad du zhu ba'i cha ma mchis lags so/ /bcom ldan 'das kyis de dag la bka'</text></item>
<item><p>36b3</p><section>mdo sde</section><text>stsal pa/ dge slong rnams kyis zhus pa ni sems can thams cad la phan par 'gyur te/ de'i phyir ngas zhu ba'i skabs phye ba yin no/ /de nas dge slong rnams kyis 'di skad ces gsol to/ /bcom ldan 'das dper gsol na/ mi gzhon nu</text></item>
<item><p>36b4</p><section>mdo sde</section><text>la la lo nyi shu rtsa drug lon te/ phyug cing 'khor phun sum tshogs pa dang ldan pa zhig mchis la/ mi la la zhig gis de'i sug par gter gtams te/ 'di skad du kye bdag ni don gnyer du 'gro'i/ bdag phyir 'ongs pa dang mi khyod kyis</text></item>
<item><p>36b5</p><section>mdo sde</section><text>gter 'di bdag la phyir byin cig ces bgyis nas mi des gter de legs par sbas shing legs par bsrungs te/ de slar mchis nas slar stsal ba de bzhin du/ bcom ldan 'das dam pa'i chos kyi dbyig legs par gsungs pa dge slong kun</text></item>
<item><p>36b6</p><section>mdo sde</section><text>dga' bo la sogs pa nyan thos thams cad la gtad na ni yun ring du gnas par mi 'gyur lags so/ /de ci'i slad du zhe na/ 'od srung chen po la sogs pa nyan thos thams cad ni mi rtag pa'i slad du'o/ /byang chub sems dpas zhus pa'i dbyig byang chub</text></item>
<item><p>36b7</p><section>mdo sde</section><text>sems dpa' rnams la gtad na ni lo 'bum phrag mang por gnas par gyur la/ 'phel bar yang 'gyur zhing byang chub sems dpa' thams cad la yang sman par 'gyur lags so/ /byang chub sems dpa' sems dpa' chen po rnams kyis ni de bzhin</text></item>
<item><p>37a1</p><section>mdo sde</section><text>gshegs pa la zhu ba'i rngo thogs la/ bdag cag sbrang bu dang 'dra bas ni de bzhin gshegs pa la zhu ba'i rngo mi thogs lags so zhes gsol nas cang mi zer bar 'khod do/ /de nas bcom ldan 'das kyis dge slong de dag la</text></item>
<item><p>37a2</p><section>mdo sde</section><text>'di skad ces bka' stsal te/ dge slong dag legs so legs so/ /dge slong dag khyed zag pa med pas ni de skad bya ba yin no/ /dgra bcom pas ni de skad bya ba yin te legs so/ /dge slong dag ngas kyang khyed kyis bsams pa'i don de snga</text></item>
<item><p>37a3</p><section>mdo sde</section><text>nas bsams so/ /nga'i theg pa chen po ni byang chub sems dpa'i lag tu gtad na rgyu gnyis kyis yun ring du gnas par 'gyur ro/ /de nas de'i tshe bcom ldan 'das kyis 'khor rnams la bka' stsal pa/ rigs kyi bu'am rigs kyi bu mo tshe ring po</text></item>
<item><p>37a4</p><section>mdo sde</section><text>dag gzhi gsum ma gtogs pa dang / tshul khrims kyi gzhi ma gtogs par khyed kyi yid gnyis dang / som nyi dang / the tshom ci yod pa nga la zhus shig ces lan gnyis lan gsum du bka' stsal to/ /de nas 'khor de nyid kyi nang nas byang chub</text></item>
<item><p>37a5</p><section>mdo sde</section><text>sems dpa' sems dpa' chen po sdong bu'i grong du skyes pa bram ze'i rigs che zhing mtho ba'i bu 'od srung chen po dang rus gcig pa zhes bya ba de bzhin gshegs pa'i mthus stan las langs te/ bcom ldan 'das ga la ba der song nas phyag 'tshal te lan</text></item>
<item><p>37a6</p><section>mdo sde</section><text>'bum bskor ba byas nas/ lha'i mchod pa'i las chen po byas te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom</text></item>
<item><p>37a7</p><section>mdo sde</section><text>ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /bcom ldan 'das kyis bka' stsal pa/ byang chub sems dpa' sems dpa'</text></item>
<item><p>37b1</p><section>mdo sde</section><text>chen po bram ze'i rigs che zhing mtho ba'i bu 'od srung chen po dang rus gcig pa khyod ci dang ci 'dod pa de bzhin gshegs pa dgra bcom pa yang dag par rdzogs pa'i sangs rgyas la zhus shig dang / ngas zhu ba zhus pa de dang de lung bstan pas khyod</text></item>
<item><p>37b2</p><section>mdo sde</section><text>kyi sems rangs par bya'o/ /de nas bcom ldan 'das la byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pas 'di skad ces gsol to/ /bcom ldan 'das de bzhin gshegs pa'i mthu</text></item>
<item><p>37b3</p><section>mdo sde</section><text>dang sems can thams cad kyi dge ba'i rtsa ba'i mthus bdag gis zhu bar mi 'tshal na/ bdag ni sbrang bu dang 'dra la de bzhin gshegs pa ni tsan dan lta bu'i 'khor lo chen po dang ldan pa lags/ seng ge lta bu'i 'khor lo chen po dang ldan pa lags/ bai dUr+ya</text></item>
<item><p>37b4</p><section>mdo sde</section><text>dang rdo rje chen po ltar mi phyed pa'i sku mnga' ba lags/ mi phyed pa'i 'khor dang ldan pa lags/ ye shes rgya mtsho dang ldan pa'i 'khor chen po mnga' ba lags/ byang chub sems dpa' sems dpa' chen po kha cig yon tan dpag tu ma mchis pa dang ldan</text></item>
<item><p>37b5</p><section>mdo sde</section><text>pa dag kyang mchis te/ de ltar dpag tu ma mchis pa'i 'khor mnga' ba'i de bzhin gshegs pa la de bzhin gshegs pa'i mthus bdag gis zhu ba'i rngo thogs par gyur na/ 'dir bgyi ba mang du mchis te/ de bzhin gshegs pa'i mthus bdag</text></item>
<item><p>37b6</p><section>mdo sde</section><text>sbrang bu dang 'dra bas zhu bar 'tshal lo zhes byas nas tshigs su bcad de gsol pa/ thub pa cis na tshe ring 'gyur/ /rdo rje lta bur cis 'gyur lags/ /gang gis mi shigs thob par 'gyur/ /cis na lus brtan stobs chen 'gyur/ /ji ltar</text></item>
<item><p>37b7</p><section>mdo sde</section><text>bgyis na mdo sde 'di'i/ /pha rol phyin par 'gyur ba lags/ /ji ltar srog chags rnams kyi sems/ /sna tshogs rtogs nas ston par 'gyur/ /thub pa chen po ji ltar na/ /rgya chen thob nas skyabs su 'gyur/ /ji ltar dgra bcom ma lags</text></item>
<item><p>38a1</p><section>mdo sde</section><text>kyang / /dgra bcom rnams dang mtshungs par 'gyur/ /bcom ldan ji ltar bgegs bgyid pa'i/ /bdud ni 'khor du chud par 'gyur/ /bdud kyi tshig kyang 'tshal ba dang / /rdzogs pa'i sangs rgyas gsung yang 'tshal/ /</text></item>
<item><p>38a2</p><section>mdo sde</section><text>'dren pa ji ltar dga' bzhin du/ /'phags pa'i lam yang ston par 'gyur/ /dge dang yang dag ldan gyur nas/ /phyin ci ma log ston par 'gyur/ /thub pa chen po ji ltar na/ /legs byed 'gyur ba bstan du gsol/ /thub pa byang chub</text></item>
<item><p>38a3</p><section>mdo sde</section><text>sems rnams kyis/ /ji ltar brtag dka' khams mthong 'gyur/ /thub pa ji ltar yi ge yi/ /phyed ni rdzogs par 'gyur ba lags/ /ji ltar bzhad dang zal mo yi/ /spyod pa dag dang 'dra bar 'gyur/ /ji ltar phur bu pa ba sangs/ /</text></item>
<item><p>38a4</p><section>mdo sde</section><text>nyi ma dag tu skye bar 'gyur/ /thub pa byang chub sems dpa' rnams/ /ji ltar sems ni ma skyes par/ /'dir ni 'jigs pa med par 'gyur/ /ji ltar ka ta'i 'bras bu 'dra/ /ji ltar rtsod dus skyes pa na/ /gos pa ma mchis bgyid</text></item>
<item><p>38a5</p><section>mdo sde</section><text>pa dang / /nyes pa'i dbyings su pad ma ltar/ /nyes pa dag gis mi gos lags/ /ji ltar byang chub sems dpa' rnams/ /yul khams sman pa chen por 'gyur/ /chu 'gram kun tu mnyan par 'gyur/ /de 'dir bdag la lung bstan gsol/ /</text></item>
<item><p>38a6</p><section>mdo sde</section><text>ji ltar sbrul rnams pags pa rnying / /'dor ba bzhin du 'gyur ba lags/ /rin chen mang po'i 'byung gnas dang / /'bru dang shing 'dra ji ltar lags/ /brtan po de dag nyan thos dang / /rang sangs rgyas kyi byang chub kyis/ /sku gdung ji ltar</text></item>
<item><p>38a7</p><section>mdo sde</section><text>ston par bgyid/ /mtha' yas sgo yang ji ltar ston/ /rgyal sras brtul zhugs brtan po rnams/ /ji ltar mi phyed 'khor dang ldan/ /de dag 'jig rten dmus long gi/ /mig dang 'dra bar ji ltar 'gyur/ /thub pa chen po ji ltar na/ /mgo mang</text></item>
<item><p>38b1</p><section>mdo sde</section><text>bye ba ston par 'gyur/ /ji ltar zla ba tshes 'dra bar/ /'jig rten rnams la chos kyang ston/ /ji lta bur ni gzha' gsang du/ /yongs su mya ngan 'das pa ston/ /ji ltar lha dang bdud 'dra bar/ /brtan por 'gyur zhing dpa' bar 'gyur/ /</text></item>
<item><p>38b2</p><section>mdo sde</section><text>ji ltar chos kyi sgo rtogs nas/ /chos nyid kyang ni 'tshal bar 'gyur/ /ji ltar byang chub sems dpa' rnams/ /nad med par yang 'gyur ba lags/ /sems can kun la sman pa'i phyir/ /de dag ji ltar dgongs pa 'chad/ /ji ltar dge ba</text></item>
<item><p>38b3</p><section>mdo sde</section><text>lhag mar bcas/ /ji ltar the tshom spong bar 'gyur/ /blo gros chen po ji ltar na/ /byang chub mchog tu nye bar 'gyur/ /cha phra gzigs pa khyod nyid kyis/ /byang chub sems dpa'i spyod pa gsungs/ /chos rnams du ma'i sgo dag kyang / /</text></item>
<item><p>38b4</p><section>mdo sde</section><text>'dren pa khyod kyis bka' stsol cig /sems can kun gyi sman pa po/ /rkang gnyis rnams la sman ston cig /thub pa'i phung po 'di dag las/ /bdag gis zhu ba'i yul ma mchis/ /byang chub sems dpa' brtan rnams kyi/ /yul ni thams</text></item>
<item><p>38b5</p><section>mdo sde</section><text>cad mkhyen pa lags/ /de nas bcom ldan 'das kyis byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pa la 'di skad ces bka' stsal to/ /rigs kyi bu legs so legs so/ /rigs</text></item>
<item><p>38b6</p><section>mdo sde</section><text>kyi bu khyod ji ltar de bzhin gshegs pa'i gsang ba'i mdo chen po las thams cad mkhyen pa dang / thams cad mkhyen pa nang 'dri bar mdzad pa bzhin du 'dri ba ni legs te/ 'jig rten gyi khams gang gA'i klung mang po grangs med pa'i bye ma snyed kyi pha rol na/</text></item>
<item><p>38b7</p><section>mdo sde</section><text>thams cad mkhyen pa rang rang gi 'jig rten gyi khams na bzhugs pa dag nga dang thabs cig tu byang chub kyi shing drung du byang chub kyi phyir rol te/ byang chub tsam pas de bzhin gshegs pa'i gsang ba bstan pa'i don du byang chub kyi phyir rol pa de bzhin du khyod kyang</text></item>
<item><p>39a1</p><section>mdo sde</section><text>sems can thams cad la phan pa'i phyir yon tan ming gcig pa'i tshul thams cad mkhyen pa'i yul 'dri zhing 'dug go/ /de nas bcom ldan 'das la 'od srung chen po dang rus gcig pas 'di skad ces gsol to/ /bcom ldan 'das</text></item>
<item><p>39a2</p><section>mdo sde</section><text>bdag gis ni thams cad mkhyen pa'i yul zhu ba'i rngo mi thogs mod kyi cung zad cig zhu bar 'tshal lo/ /bcom ldan 'das dper gsol na/ sbrang bus gnam dang rgya mtsho'i pha mthar mchi ba 'am/ rgya mtsho'i chab 'tshal ba'i rngo thogs pa de ni mi</text></item>
<item><p>39a3</p><section>mdo sde</section><text>srid lags so/ /bcom ldan 'das de bzhin du bdag ni sbrang bu 'dra la bcom ldan 'das ni nam mkha' dang rgya mtsho dang 'dra zhing ye shes zab mo chos dang ldan pa lags so/ /bcom ldan 'das dper gsol na/ rgyal po'i gtsug gi nor bu dkor</text></item>
<item><p>39a4</p><section>mdo sde</section><text>bas rang gi spyi bos blang ba de bzhin du bdag gis kyang chos bka' stsal pa yang dag par blang bar 'tshal na/ shes rab rgya bskyed pa'i slad du bcom ldan 'das kyis bka' stsal du gsol/ bcom ldan 'das kyis mtshungs pa med pa yongs su bshad</text></item>
<item><p>39a5</p><section>mdo sde</section><text>du gsol/ bdag zhu bar 'tshal lo/ /bcom ldan 'das kyis bka' stsal pa/ rigs kyi bu nyon cig /las gang gis byang chub sems dpa' sems dpa' chen po tshe ring bar gyur pa dang / las gang gis byang chub kyi rgyur 'gyur ba de</text></item>
<item><p>39a6</p><section>mdo sde</section><text>bzung ba'i sems kyis nyon cig dang / las kyi 'bras bu des na byang chub kyi rgyu skye bar 'gyur ro/ /thos nas kyang gzhan dag la ston cig /rigs kyi bu ngas kyang las de byas shing gzhan dag la yang bstan pas bla na med pa yang dag par rdzogs</text></item>
<item><p>39a7</p><section>mdo sde</section><text>pa'i byang chub thob par gyur to/ /rigs kyi bu dper na mi la la zhig bu gcig pa thar bar bya ba'i phyir rgyal po'i btson ra'i nang du 'gro ba de bzhin du/ byang chub sems dpa' tshe ring bar 'dod pas kyang sems can thams cad la bu gcig pa'i 'du shes</text></item>
<item><p>39b1</p><section>mdo sde</section><text>bsgom par bya'o/ /de ltar bsgoms na 'tshe ba thams cad spong bar 'gyur la/ byams pa chen po dang / snying rje chen po dang / dga' ba chen po dang / btang snyoms chen po dang ldan par 'gyur zhing / srog gcod pa spong bar 'gyur ba dang /</text></item>
<item><p>39b2</p><section>mdo sde</section><text>chos spyod par 'gyur ro/ /rigs kyi bu gzhan yang sems can dpag tu med pa dag bslab pa'i gzhi la 'god par 'gyur/ dge ba bcu'i las kyi lam la yang 'god par 'gyur ro/ /gal te nus na sems can dmyal ba dang / lha ma</text></item>
<item><p>39b3</p><section>mdo sde</section><text>yin dang / gshin rje'i 'jig rten dang / dud 'gror skye ba rnams dang / las mi bzad pa byed pa'i sems can rnams nges par bsgral ba'i phyir 'gro ba thams cad kyi rjes su 'jug par byed cing / grol nas gzhan dgrol bar bya'o snyam nas</text></item>
<item><p>39b4</p><section>mdo sde</section><text>de la 'dzin pa dang dran pa'i sems dang ldan par 'gyur te/ legs par byas pa'i rnam par smin pa dang / rgyu dang 'thun pa des na byang chub sems dpa' sems dpa' chen po rnams mchog tu tshe ring bar 'gyur la/ ye shes kyi dbang phyug tu</text></item>
<item><p>39b5</p><section>mdo sde</section><text>'gyur zhing 'chi ba med par 'gyur ro/ /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas/ 'di skad ces gsol to/ /bcom ldan 'das byang chub sems dpa' sems</text></item>
<item><p>39b6</p><section>mdo sde</section><text>dpa' chen pos ci las bsams te sems can thams cad la bu gcig pa'i 'du shes bsgom par bgyi/ bka' stsal pa de'i don ji lta bu lags/ bcom ldan 'das gal te byang chub sems dpa' sems dpa' chen pos sems can thams cad</text></item>
<item><p>39b7</p><section>mdo sde</section><text>la bu gcig pa'i 'du shes bsgom par bgyi 'tshal na tshig de ni mi 'dod par bgyi ba lags so/ /de ci'i slad du zhe na/ bcom ldan 'das bstan pa 'di la sems can kha cig tshul khrims 'chal pa/ mtshams ma mchis par bgyid pa dang / dam</text></item>
<item><p>40a1</p><section>mdo sde</section><text>pa'i chos sun 'byin pa dag kyang mchis na ci lags/ sems can de lta bu dag la yang bu gcig pa'i 'du shes bsgom par bgyi lags sam/ bcom ldan 'das kyis bka' stsal pa/ 'od srung chen po dang rus gcig pa</text></item>
<item><p>40a2</p><section>mdo sde</section><text>de lta los kyang mod/ nga ni sems can thams cad la sgra gcan zin bzhin du lta'o/ /'od srung chen po dang rus gcig pas gsol pa/ bcom ldan 'das 'o na bsnyen par rdzogs pa'i 'khor dag pa rnams kyis lnga'i gso sbyong la bab pa'i tshe/</text></item>
<item><p>40a3</p><section>mdo sde</section><text>gzhon nu ma drangs pa/ lus ma sbyangs pa/ bsnyen par ma rdzogs pa zhig rtsig pa'i grwa zhig tu yib ste nyan pa na/ ci'i slad du bcom ldan 'das kyis gnang nas gnod sbyin gyi rgyal po lag na rdo rjes rdul zhib mo bzhin phye mar rlags lags/</text></item>
<item><p>40a4</p><section>mdo sde</section><text>kye ma des de bkum pa ni lag na rdo rjes ha cang drags lags so/ /de lta na ci ltar bcom ldan 'das sems can thams cad la sgra gcan zin dang 'dra bar gzigs pa lags/ bcom ldan 'das kyis bka' stsal pa/ rigs kyi bu de skad ma zer</text></item>
<item><p>40a5</p><section>mdo sde</section><text>cig /gzhon nu de ni sprul pa yin te/ dam pa'i chos sun 'byin pa rnams tshar gcad pa dang / bskrad par bya ba'i phyir gnod sbyin gyi rgyal po lag na rdo rjes de ltar bstan par zad kyi/ dam pa'i chos sun phyung yang rung 'dod chen pa yang rung ste</text></item>
<item><p>40a6</p><section>mdo sde</section><text>gsad du mi rung ngo / /rgyu sogs pa'i srog gcod pa ni byed mi phod do/ /rigs kyi bu gzhan yang ji ltar rgyal po 'am/ blon po chen po dag dam pa'i chos sun 'byin pa rlag par byed pa de bzhin du nga ni brlag par bya zhes mi zer mod kyi/ de dag</text></item>
<item><p>40a7</p><section>mdo sde</section><text>nyid kyi chos ma yin pa'i 'bras bu mngon sum du smin par zad do/ /de bzhin gshegs pa thams cad mkhyen pa ni de rnams kyi don du mi 'jigs pa sbyin zhing 'od zer gcig gam gnyis gtong bar mdzad de/ gal te 'od zer des de dag la ma phog na ni</text></item>
<item><p>40b1</p><section>mdo sde</section><text>'chi bar 'gyur te/ der de bzhin gshegs pas ci byar yang med do/ /rigs kyi bu gzhan yang gal te khyod kyis brtag dka' ba blta bar nus pa lta na/ ngas khyod la rgyu gzhan yang bstan par bya ste/ yul so so na tshul khrims dang</text></item>
<item><p>40b2</p><section>mdo sde</section><text>cho ga dang yon tan rnams tha dad pa yod la/ der de bzhin gshegs pa yongs su mya ngan las 'das pa'i 'og tu dge slong dag dam pa'i chos khol du 'byin par 'dod pa la rgyal pos ston pa med pa'i phyir gnod pa byed pa las/ rgyal po de rgyal po</text></item>
<item><p>40b3</p><section>mdo sde</section><text>gzhan gyis bzlog ste/ des mthu chung bar byas nas/ rgyal po de chos la gnas par gyur na/ rgyal po cig shos de la bsod nams chen por 'gyur zhes nga smra'o/ /de ci'i phyir zhe na/ rgyal po cig shos kyi nyes pa chen po'i gzhi zhi bar byed pa'i</text></item>
<item><p>40b4</p><section>mdo sde</section><text>phyir ro/ /rigs kyi bu gzhan yang dper na zhing ngam khyim du dug shing ngam snye long skyes na rtsa nas dbyung dgos pa de bzhin du tshul khrims 'chal pa rnams dang / dam pa'i chos sun 'byin pa rnams bran bzhin du tshar gcad par ngas gnang ngo / /</text></item>
<item><p>40b5</p><section>mdo sde</section><text>gang dag de rnams tshar gcod par mi byed pa de dag ni nga'i bstan pa las shin tu ring ba yin no/ /gang dag de rnams tshar gcod par byed pa de dag ni nga'i slob ma dang / nga'i nyan thos yin no/ /'od srung chen po dang rus gcig pas gsol pa/ gal te de</text></item>
<item><p>40b6</p><section>mdo sde</section><text>bzhin gshegs pa de skad gsung na ni sems can thams cad la sgra gcan zin bzhin du gzigs pa'ang ma lags/ ste'u dang tsan dan lta bu zhes bgyi ba'i ming yang rlag par 'gyur na/ dam pa'i chos sun 'byin pa rnams ji ltar tshar gcad pa'i rigs lags/</text></item>
<item><p>40b7</p><section>mdo sde</section><text>de bzhin gshegs pas de ltar bgyid du stsal ba'i mi rigs lags so/ /bcom ldan 'das kyis bka' stsal pa/ 'od srung chen po dang rus gcig pa dper na khyim bdag gam/ tshong dpon nam/ sde dpon nam/ blon po'am/ rgyal po yang rung</text></item>
<item><p>41a1</p><section>mdo sde</section><text>ba zhig gis rang gi bu sdug cing phangs la mchog tu mdzes shing byad gzugs phun sum tshogs pa rnams slob dpon gyi lag tu gtad nas slob dpon de la 'di skad smras te/ bdag gi bu 'di rnams 'dul ba dang / cho ga dang /</text></item>
<item><p>41a2</p><section>mdo sde</section><text>spyod yul dang / rig pa rnams bslab pa'i phyir khyod la gtad kyis/ 'di rnams khyod kyis 'dul ba dang / cho ga dang / spyod yul dang / rig pa rnams slobs shig /chos shig /gal te bdag gi bu 'di bzhi las gsum ni brdegs pa dang /</text></item>
<item><p>41a3</p><section>mdo sde</section><text>bsdigs pa dang / tshar bcad pa rnams kyis shi bar gyur la/ gcig ni gson por 'dug ste/ gcig lobs par gyur na gsum ni shi yang bla ste/ gsum ni shi /gcig ni lobs pa de la ci slob dpon gyis ni sdig pa mi dge ba'i las byas</text></item>
<item><p>41a4</p><section>mdo sde</section><text>zhes bya 'am/ bcom ldan 'das de ni ma lags te/ de la ni gnyi ga la yang sdig pa'i las su mi 'gyur lags so/ /de ci'i slad du zhe na/ de la ni 'khon gyi bsam pa ma mchis te/ de ltar bgyis na bsod nams mang po 'phel bar 'gyur</text></item>
<item><p>41a5</p><section>mdo sde</section><text>lags so/ /bcom ldan 'das kyis bka' stsal pa/ rigs kyi bu de bzhin du de bzhin gshegs pa ni dam pa'i chos sun 'byin pa'i sems can rnams la sgra gcan zin bzhin du gzigs te/ bu rnams slob dpon gyi lag tu gtod pa bzhin du</text></item>
<item><p>41a6</p><section>mdo sde</section><text>rgyal po dang / blon po dang / dge bsnyen rnams kyi lag tu gtod par mdzad do/ /de nas rgyal po dang / blon po dang / dge bsnyen de dag gis byis pa g.yel ba de dag tshar gcod par byed na/ ci de la de bzhin gshegs pa la sdig pa'i las su</text></item>
<item><p>41a7</p><section>mdo sde</section><text>'gyur zhes bya'am/ bcom ldan 'das de ni ma lags te/ rgyal po dang / blon po dang / dge bsnyen rnams la yang sdig pa'i las su mi 'gyur na/ de bzhin gshegs pa gos pa mi mnga' ba lta la gos par ga la 'gyur te/ de dag nyid kyi</text></item>
<item><p>41b1</p><section>mdo sde</section><text>yon tan dang spyod pa bsrung ba'i slad du mi 'dod bzhin du tshar gcod par byas so/ /bcom ldan 'das kyis bka' stsal pa/ de ltar na bu gcig pa'i 'du shes sgom pa yin te/ gang dag de ltar sgom pa de dag gis ni bu gcig pa'i 'du shes</text></item>
<item><p>41b2</p><section>mdo sde</section><text>bsgoms par 'gyur ro/ /de ltar byang chub sems dpa' sems dpa' chen pos sems can thams cad la bu gcig pa'i 'du shes bsgom par bya'o/ /de ltar byas na sems can thams cad la ting nge 'dzin bsgom pa bsgoms par 'gyur ro/ /</text></item>
<item><p>41b3</p><section>mdo sde</section><text>des na mchog tu 'tshe ba med pa dag par 'gyur te/ des na byang chub sems dpa' tshe ring ba dang / mchog tu tshe ring ba dang / tshe rabs dran par 'gyur ro/ /'od srung chen po dang rus gcig pas gsol pa/ sems can thams cad la</text></item>
<item><p>41b4</p><section>mdo sde</section><text>bu gcig pa'i 'du shes bsgoms na byang chub sems dpa' sems dpa' chen po rnams tshe ring bar 'gyur lags sam/ bcom ldan 'das kyis bka' stsal pa/ de lta los kyang mod/ 'od srung chen po dang rus gcig pas gsol pa/ bcom</text></item>
<item><p>41b5</p><section>mdo sde</section><text>ldan 'das dper gsol na gtam rgyud mkhan zhig gis ltad mo pa'i 'khor gyi nang du ma la phu dud bya ba'i rigs pa'i gtam sna tshogs bgyis la/ rang gi khyim du mchis nas mchog tu dka' ba bgyid bgyid pa'i ma la dbyug pa dang / phag dum dang /</text></item>
<item><p>41b6</p><section>mdo sde</section><text>bong ba dang / rdo dag gis gnod pa bgyid pa de bzhin du/ bcom ldan 'das nyid kyis bka' stsal pa/ sems can thams cad la bu gcig pa'i 'du shes bsgoms na byang chub sems dpa' sems dpa' chen po rnams tshe ring ba dang / mchog tu tshe ring</text></item>
<item><p>41b7</p><section>mdo sde</section><text>ba dang / tshe rabs dran pa dang / mi 'chi ba dang / ther zug pa dang / brtan par 'gyur ro zhes gsungs na/ ci'i slad du bcom ldan 'das nyid sku tshe thung lags/ ci slu ba mdzad dam/ 'on te bcom ldan 'das nyid kyis sems can thams cad la sgra</text></item>
<item><p>42a1</p><section>mdo sde</section><text>gcan zin bzhin du gzigs pas/ ma gzigs sam/ kye ma bcom ldan 'das kyis ni dka' ba mdzad mdzad do/ /mi'i ltar brtsis na lo brgya yang mi thub ste/ de bzhin gshegs pa 'di kho na ltar sku tshe thung ba lags na/</text></item>
<item><p>42a2</p><section>mdo sde</section><text>bcom ldan 'das kyis sngon byang chub sems dpa' mdzad pa'i tshe de snyed kyi srog cig bcad lags/ 'di kho na ltar sku tshe thung ba las na de bzhin gshegs pa nyid kyis mchog tu mi bzad pa'i las mdzad lags grang / bcom ldan 'das kyis bka'</text></item>
<item><p>42a3</p><section>mdo sde</section><text>stsal pa/ 'od srung chen po dang rus gcig pa de bzhin gshegs pa dgra bcom pa yang dag par rdzogs pa'i sangs rgyas la 'di kho na ltar ma rgya shig ma rgya shig /de bzhin gshegs pa dgra bcom pa yang dag par rdzogs pa'i sangs rgyas ni mchog tu</text></item>
<item><p>42a4</p><section>mdo sde</section><text>sku tshe ring ngo / /de bzhin gshegs pa dgra bcom pa yang dag par rdzogs pa'i sangs rgyas ni mchog tu brtan pa'o/ /mchog tu zhi ba'o/ /mchog tu ther zug pa'o/ /mchog tu rtag pa'o/ /'od srung chen po dang rus gcig pas gsol pa/ bcom</text></item>
<item><p>42a5</p><section>mdo sde</section><text>ldan 'das ji ltar na de bzhin gshegs pa mchog tu sku tshe ring lags/ bcom ldan 'das kyis bka' stsal pa/ 'od srung chen po dang rus gcig pa dper na chu klung gang gA dang / ya mu na dang / sa ra yu dang / hing gu la la sogs pa chu klung chen po rnams</text></item>
<item><p>42a6</p><section>mdo sde</section><text>dang / chu bran gzhan rnams rgya mtsho chen po kho na'i nang du 'bab pa de bzhin du/ 'od srung chen po dang rus gcig pa lha yul dang sa'i steng gi tshe'i chu klung yod do cog thams cad ni de bzhin gshegs pa'i rgya mtsho kho nar 'bab ste/ de ltar na de bzhin gshegs pa</text></item>
<item><p>42a7</p><section>mdo sde</section><text>mchog tu sku tshe ring ngo / /'od srung chen po dang rus gcig pa gzhan yang 'di ltar chu klung chen po bzhi ma dros pa'i nang nas 'byung ba de bzhin du tshe ring ba'i tshogs thams cad kyang de bzhin gshegs pa las 'byung ngo / /'di ltar rtag pa thams cad kyi nang na ni nam</text></item>
<item><p>42b1</p><section>mdo sde</section><text>mkha'i mchog tu rtag pa yin la/ de bzhin gshegs pa yang nam mkha' bzhin du rtag go/ /'di ltar zhi bar byed pa thams cad kyi nang na ni mar 'ba' zhig mchog tu zhi bar byed pa yin la/ de bzhin gshegs pa zhi ba dang bsil bar gyur pa</text></item>
<item><p>42b2</p><section>mdo sde</section><text>yang mar dang 'dra ba'i chos ston to/ /'od srung chen po dang rus gcig pas gsol pa/ bcom ldan 'das gal te de bzhin gshegs pa mchog tu sku tshe ring ba lags na/ sems can thams cad la sman pa'i slad du bcom ldan 'das bskal pa</text></item>
<item><p>42b3</p><section>mdo sde</section><text>'am bskal pa las lhag par yang yun ring du bzhugs shing sprin chen po bzhin du dam pa'i chos kyi char yang rab tu dbab tu gsol/ bcom ldan 'das kyis bka' stsal pa/ 'od srung chen po dang rus gcig pa de bzhin gshegs pa dgra bcom pa</text></item>
<item><p>42b4</p><section>mdo sde</section><text>yang dag par rdzogs pa'i sangs rgyas rnams la mthar thug par 'gyur ba'i 'du shes ma skyed cig /'od srung chen po dang rus gcig pa 'di na dge slong ngam/ dge slong ma 'am/ dge bsnyen nam/ dge bsnyen ma 'am/ 'di las phyi rol</text></item>
<item><p>42b5</p><section>mdo sde</section><text>yang rung ste/ mngon par shes pa lnga la dbang thob pa de yang bskal pa 'am bskal pa las lhag par gnas shing nam mkha' la 'chag par yang byed/ nyal bar yang byed la/ mchan g.yon logs nas me dang 'dra bar 'bar bar byed pa dang /</text></item>
<item><p>42b6</p><section>mdo sde</section><text>de bzhin du chos gzhan du dud pa 'thul ba lta bur yang ston/ tshe'i tshad kyang ji srid du 'dod pa de srid du snur bar byed do/ /mdor na ji tsam du 'dod pa dang / ji tsam du dga' ba de tsam du ston par byed de/ 'di dag ni mngon par shes pa lnga la dbang thob</text></item>
<item><p>42b7</p><section>mdo sde</section><text>pa'i yon tan yin no/ /gal te mngon par shes pa lnga thob pa yang de ltar bdag nyid 'tsho ba'i dbang phyug la dbang byed na de bzhin gshegs pa dbang du ma brnyes pa lta ci ste de lta bu la mnga' mi mdzad/ de bzhin gshegs pa bskal pa 'am/ bskal pa las</text></item>
<item><p>43a1</p><section>mdo sde</section><text>lhag par ci ste mi bzhugs kyis/ de bzhin gshegs pa rtag pa dang / brtan pa dang / ther zug pa yin par khong du chud par gyis shig /'jig rten 'di na sprul pa'i lus ni sha'i lus ma yin te/ deng de bzhin gshegs pa dug</text></item>
<item><p>43a2</p><section>mdo sde</section><text>sman la rton pa'i sku yongs su 'dor bar mdzad do snyam du yang khong du chud par gyis shig /rtag pa dang / brtan pa dang / ther zug ces bya ba'i bstan pa mchog la yang brtson par gyis shig /'od srung chen po dang rus gcig pas gsol pa/ gal te de</text></item>
<item><p>43a3</p><section>mdo sde</section><text>bzhin gshegs pa rtag pa lags na 'jig rten pa dang 'jig rten las 'das par khyad par ci mchis lags/ 'jig rten pa yang bdag cag gi tshangs pa ni rtag pa ste thog ma'i dus nas byung ba yin no zhes mchi ba dang khyad par ci mchis/ gal te de bzhin</text></item>
<item><p>43a4</p><section>mdo sde</section><text>gshegs pa rtag pa lags na khyad par ma mchis par 'gyur lags so// //bam po bzhi pa/ bcom ldan 'das kyis bka' stsal pa/ rigs kyi bu dper na tshong dpon nam/ khyim bdag gcig la ba lang sna tshogs spu</text></item>
<item><p>43a5</p><section>mdo sde</section><text>mdog du ma rigs dang rgyud mang po khyu gcig cing lhas gcig pa du ma bye ba snyed yod la/ des ba lang de dag ba lang rdzi'i lag tu gtad de mar zhim po za la/ ba lang rdzi rnams kyang lhas skyong zhing zho dang 'o ma bsrubs pa las phyi zhig na ba lang gi bdag po de</text></item>
<item><p>43a6</p><section>mdo sde</section><text>rang gi tshe zad nas shi ste/ shi ba'i 'og tu nags na rgyu ba'i chom shod kyis ba lang de dag phrogs nas de dag chung ma med pas rang rang gis 'o ma bsrubs te/ de dag gis bsrubs pa las 'o ma yin pa'i phyir 'o ma de dag las mar gyi dri yang mi bro la zhor yang ma</text></item>
<item><p>43a7</p><section>mdo sde</section><text>rung / dar bar yang ma rung / pris mar yang ma rung na mar du lta ga la 'gyur te/ 'o ma'i rang bzhin las kyang nyams nas de dag gis de chus bslad de bdag gis mar longs spyad par bya'o/ /bdag gis mar longs spyad par bya'o snyam du sems pa bzhin du</text></item>
<item><p>43b1</p><section>mdo sde</section><text>'jig rten pa sangs rgyas kyi chos kyi rgyu 'thun pa las byung ba nor dang chos rgyas pa rnams kyang de dang 'dra ste/ gang gi tshe sangs rgyas bcom ldan 'das rnams ba lang gi lhas kyi bdag po bzhin du yongs su mya ngan las 'das pa'i 'og tu 'jig rten pa chom</text></item>
<item><p>43b2</p><section>mdo sde</section><text>shod dang 'dra ba rnams kyis kyang tshul khrims dang / cho ga dang / 'dul ba dang / spyod yul rnams dang / sems can gyi khams rnams gud du bsgyur nas sems can yod do/ /srog yod do/ /gang zag yod do snyam du sems shing thar pa ni 'di lta bu zhig go /</text></item>
<item><p>43b3</p><section>mdo sde</section><text>spyod pa ni 'di lta bu zhig go snyam nas spyod pa dang / sems can dang / thar pa dang / rtag pa dang / de kho na nyid ma shes te/ don gzhan la brtson pas thar pa yang mi thob la/ tshul khrims dang / cho ga dang / spyod yul dang / 'dul ba dang / rtag pa</text></item>
<item><p>43b4</p><section>mdo sde</section><text>dang / de kho na nyid kyang mi rnyed de/ mi rgod kyi mar bzhin du 'jig rten pa rnams kyis chos kyi de kho na nyid mi 'thob la/ de dag sems can tshangs pas sprul pa ni rtag go snyam du 'dzin cing bdag gi ni thar pa yin no snyam du yang 'dzin la/ chom shod pa rnams</text></item>
<item><p>43b5</p><section>mdo sde</section><text>kyi 'o ma bzhin du de kho na nyid ni mi shes so/ /de dag tshangs par spyod pa'i rgyu dang / gzhan gyi chung ma spangs pa'i rgyu dang / pha ma la phu dud byas pa'i rgyus na/ chom shod pa rnams kyi 'o ma ma rung ba'i lhag ma tsam zhig yod pa bzhin du mtho ris kyi bde ba</text></item>
<item><p>43b6</p><section>mdo sde</section><text>cha shas tsam zhig thob ste longs spyod par byed la/ de dag gis pha ma la phu dud bya ba ji lta bu yin pa yang mi shes so/ /gsum la skyabs su 'gro ba ji lta bu yin pa yang mi shes/ gzhan gyi chung ma spang ba ji lta bu yin pa yang mi shes/ rtag pa ji lta bu yin</text></item>
<item><p>43b7</p><section>mdo sde</section><text>pa yang mi shes so/ /de la sangs rgyas kyi sprul pa ni mi rtag pa yin/ pa yin te/ des na 'jig rten pa rnams de bzhin gshegs pa mi rtag go/ /mi brtan no snyam du 'dzin te/ de bas na mi rtag pa'i gnyen por de bzhin gshegs pa rtag go zhes</text></item>
<item><p>44a1</p><section>mdo sde</section><text>bya ba la brtson par bya'o/ /rigs kyi bu de nas ba lang gi lhas de'i skal ba can gyi 'khor los sgyur ba'i rgyal po 'jig rten du byung la/ chom shod pa de dag gis kyang 'khor los sgyur ba'i rgyal po'i bsod nams kyi mthus de ba lang gcig</text></item>
<item><p>44a2</p><section>mdo sde</section><text>kyang med par mi byed do/ /de nas nags na rgyu ba'i chom shod pa de dag gis ba lang gi lhas de bor te 'gro bar 'gyur ro/ /de nas 'khor los sgyur ba'i rgyal po'i khyim bdag rin po ches ba lang gi lhas de nyams su len par 'gyur te/ khyim bdag rin po</text></item>
<item><p>44a3</p><section>mdo sde</section><text>che des rang gi blos ba lang gi lhas de'i 'o ma'i de kho na nyid kyi thabs shes par 'gyur la/ ba rnams kyi 'o ma yang 'khor los sgyur ba'i rgyal po'i bsod nams kyis nyis 'gyur du bzhor yod par 'gyur ba de bzhin du chos kyi 'khor los sgyur ba'i sangs rgyas</text></item>
<item><p>44a4</p><section>mdo sde</section><text>'jig rten du byung nas/ ba lang gi lhas dang 'dra ba'i 'jig rten pa thams cad yongs su 'dzin par mdzad pas na rtag pa'i sgra ni de bzhin gshegs pa 'ba' zhig gi rjes su 'thun gyi/ 'jig rten pa chom shod dang 'dra ba rnams kyis ni sangs rgyas kyi</text></item>
<item><p>44a5</p><section>mdo sde</section><text>sgra dang rtags kyis gnas kyang thob par mi 'gyur ro/ /de bzhin gshegs pa'i nyan thos rnams ni khyim bdag rin po che bzhin du dam pa'i chos kyi ba lang gi lhas nyams su len par byed de/ sems can bsod nams dang ldan pa rnams kyi don du chos</text></item>
<item><p>44a6</p><section>mdo sde</section><text>kyi 'o ma 'jo bar byed do/ /rigs kyi bu rgyu des na de bzhin gshegs pa rtag pa dang / brtan pa dang / ther zug pa yin la/ 'jig rten pa rnams la ni rtag pa'i chos med de/ rtag pa'i sgra de ni de bzhin gshegs pa sangs rgyas rnams 'ba' zhig la</text></item>
<item><p>44a7</p><section>mdo sde</section><text>yod ces nga zer ro/ /de ltar na rigs kyi bu 'am/ rigs kyi bu mo rnams kyis sangs rgyas bcom ldan 'das ni rtag pa'o/ /sangs rgyas bcom ldan 'das ni ther zug pa'o zhes de ltar shes par gyis shig /sems can gang dag rtag ces bya ba'i yi ge</text></item>
<item><p>44b1</p><section>mdo sde</section><text>gnyis sgom pa de dag ni ring po mi thogs pa kho nar nga'i go 'phang dang lhag chad med pa thob par 'gyur ro/ /rigs kyi bu gang gi tshe rtag go zhes bya ba'i yi ge gnyis sgom pa nub par 'gyur ba de'i tshe de bzhin gshegs pa yongs su mya ngan las 'da'</text></item>
<item><p>44b2</p><section>mdo sde</section><text>bar 'gyur te/ de ni sangs rgyas rnams kyi chos nyid do/ /gsol pa/ bcom ldan 'das sangs rgyas rnams kyi chos nyid ces bka' stsal pa de'i don ci lags/ bcom ldan 'das bdag ni chos glengs pa 'di rtogs par 'tshal na/ bcom</text></item>
<item><p>44b3</p><section>mdo sde</section><text>ldan 'das kyis tshig 'di ji lta bu lags pa rgyas par bshad du gsol/ bcom ldan 'das kyis bka' stsal pa/ chos nyid ces bya ba ni lus yongs su 'dor ba ste/ lus yongs su 'dor ba zhes bya ba de ni smad pa'i tshig yin par shes par gyis shig /</text></item>
<item><p>44b4</p><section>mdo sde</section><text>gsol pa/ de bzhin gshegs pas sku bor nas slar yang sku len tam mi len pa bdag zhu lags so/ /bcom ldan 'das kyis bka' stsal pa/ rigs kyi bu de skad ma zer cig /'di ni chos nyid dpyod pa yin te/ rigs kyi bu dper na 'du</text></item>
<item><p>44b5</p><section>mdo sde</section><text>shes med pa rnams la gzugs kyi phung po dang / 'du shes kyi phung po gnyis med na sems can de dag ji ltar gnas/ ji ltar gda'/ ji ltar snang / de dag gi 'du shes ji ltar 'jug ces 'dri ba 'di ni sangs rgyas kyi yul yin no/ /rigs kyi bu</text></item>
<item><p>44b6</p><section>mdo sde</section><text>'du shes med pa'i lha rnams kyi gzugs dang / gnas dang / spyod lam dang / bde ba rnams ji ltar bstan par bya zhes phyin chad de skad ma 'dri shig /'di ni nyan thos dang rang sangs rgyas kyi yul ma yin te/ 'di ni sangs rgyas kyi spyod yul yin no/ /</text></item>
<item><p>44b7</p><section>mdo sde</section><text>rigs kyi bu de ltar na de bzhin gshegs pa'i sku ni sangs rgyas 'ba' zhig gi yul yin gyi/ nyan thos dang rang sangs rgyas kyi yul ma yin no/ /de bzhin gshegs pa gang na gnas pa dang / gang na snang ba ni khyod kyi yul yang ma yin gyis/ sangs</text></item>
<item><p>45a1</p><section>mdo sde</section><text>rgyas bcom ldan 'das ni thabs bsam gyis mi khyab pa'i sku yin no snyam du khyed kyis gnas par gyis shig /rigs kyi bu chos dang dge slong gi dge 'dun la yang rtag pa'i 'du shes yang dang yang du bsgom par gyis shig /gzhi</text></item>
<item><p>45a2</p><section>mdo sde</section><text>gsum la tha dad par ma byed cig /mi rtag pa 'am/ mi brtan pa 'am/ ther zug pa ma yin pa 'am/ zhi ba ma yin pa 'am/ thar pa ma yin pa'i rnam par yang ma sgom shig /rigs kyi bu'am/ rigs kyi bu mo gang dag gzhi gsum gyi</text></item>
<item><p>45a3</p><section>mdo sde</section><text>bdag nyid chen po la de ltar mi sgom pa de dag gi skyabs su 'gro ba ni dag pa yin no zhes nga zer ro/ /de ltar na rtag pa bsgom pa ni bsam gyis mi khyab ste/ rigs kyi bu dper na shing yod na grib ma yod kyi/ shing med na grib ma med pa de bzhin du de</text></item>
<item><p>45a4</p><section>mdo sde</section><text>bzhin gshegs pa rtag pa dang skyabs su 'gyur gyi/ gal te mi rtag na lha dang mi rnams kyi skyabs su 'os pa ma yin no/ /gsol pa/ bcom ldan 'das ci lags/ mtshan mo mun pa'i nang na shing ljon pa'i grib ma snang zhes bgyi 'am mi snang zhes</text></item>
<item><p>45a5</p><section>mdo sde</section><text>bgyi/ bka' stsal pa/ 'od srung chen po dang rus gcig pa shing ljon pa yod pa'i grib ma ci'i phyir med ces brjod par bya'o/ /de lta mod kyi sha'i mig gis ni mi mthong ste/ de bzhin du de bzhin gshegs pa yang rtag pa dang / brtan pa dang / ther</text></item>
<item><p>45a6</p><section>mdo sde</section><text>zug pa yin te/ ther zug pa yin gyis kyang mtshan mo mun pa'i nang na shing ljon pa'i grib ma sha'i mig gis mi mthong ba de bzhin du de bzhin gshegs pa yongs su mya ngan las 'da' bar mdzad pas rtag pa dang / brtan pa dang / ther zug pa yin bzhin du</text></item>
<item><p>45a7</p><section>mdo sde</section><text>mtshan mo mun pa'i nang na shing ljon pa'i grib ma bltar mi snang ba ltar sems can rnams de bzhin gshegs pa mi rtag go snyam du yongs su rtog go/ /gal te nga dang / chos dang / dge 'dun rtag pa'i 'du shes khyod kyi pha ma la med na gsum la skyabs su 'gro ba</text></item>
<item><p>45b1</p><section>mdo sde</section><text>ma dag go zhes nga zer ro/ /pha ma gnyis la gzhi gsum rtag par bstan na ni byang chub sems dpa' sems dpa' chen po gsum la skyabs su song ba'i dge bsnyen ces bya ba'i ming khyod kyis thob par 'gyur ro/ /gsol pa/ deng slan chad bdun rgyud kyi</text></item>
<item><p>45b2</p><section>mdo sde</section><text>rigs tshun chad dang / pha ma gnyis la bcom ldan 'das dang / chos dang / dge 'dun rtag go zhes bgyi bar 'tshal lo/ /kye ma sangs rgyas bcom ldan 'das ni bsam gyis mi khyab bo zhes kyang bslab par 'tshal lo/ /gzhan dag la yang bstan</text></item>
<item><p>45b3</p><section>mdo sde</section><text>par 'tshal lo/ /gang dag bdag gis bstan pa ltar mi 'dzin cing mi rtag par smra ba'i sems can ngan pa de dag la ni bdag gis ser ba bzhin du bgyi'o/ /bcom ldan 'das kyis bka' stsal pa/ rigs kyi bu legs so legs so/ /dam pa'i chos</text></item>
<item><p>45b4</p><section>mdo sde</section><text>srung ba'i rigs kyi bus ni de ltar bya dgos te/ rigs kyi bu khyod legs so/ /de ltar na 'tshe ba med pa la zhugs pa yin te/ 'tshe ba med pa'i las kyi 'bras bu chen po des na byang chub sems dpa' sems dpa' chen po rnams tshe yang ring bar 'gyur la/</text></item>
<item><p>45b5</p><section>mdo sde</section><text>tshe rabs kyang dran par 'gyur ro/ /'tshe ba med pa'i phung po'i le'u ste dang po'o// //rigs kyi bu da ni de bzhin gshegs pa rtag pa'i sku dang / mi shigs pa'i sku dang / rdo rje'i sku dang / sha'i sku ma yin pa dang / chos kyi skur ltos</text></item>
<item><p>45b6</p><section>mdo sde</section><text>shig /gsol pa/ gal te de bzhin gshegs pa yongs su mya ngan las 'da' bar mdzad na ni bdag de ltar mi lta lags so/ /gal te yongs su mya ngan las 'da' bar gyur na gzhig tu rung ba'i sku dang / thal ba'i sku dang / sha'i skur blta bar 'tshal lo/ /</text></item>
<item><p>45b7</p><section>mdo sde</section><text>bka' stsal pa/ rigs kyi bu mi'i lta bur sob sob po'i lus dang / gzhig tu rung ba'i lus zhes de skad ma zer cig /'od srung chen po dang rus gcig pa de bzhin gshegs pa ni bskal pa bye ba phrag du ma nas mi shigs pa'i sku dang ldan zhing mi'i lus</text></item>
<item><p>46a1</p><section>mdo sde</section><text>ma yin/ lha'i lus ma yin/ srid pa thams cad kyi lus ma yin/ sha'i lus ma yin te/ de bzhin gshegs pa'i sku ni lus med pa/ ma skyes pa/ ma 'gags pa/ yod pa ma yin pa/ 'jug pa med pa/ mthar thug pa med</text></item>
<item><p>46a2</p><section>mdo sde</section><text>pa/ gnas pa med pa/ rnam par shes pa med pa/ kun tu spyod pa med pa/ shin tu dag pa/ ci yang ma yin pa/ zin pa ma yin pa/ rkang pa med pa/ gnas pa med pa/ 'gyur ba med pa/ myong ba med pa/ ma 'dres pa/ mi shes pa/ shes par byar</text></item>
<item><p>46a3</p><section>mdo sde</section><text>med pa/ rnam par rig tu mi bzod pa/ bsam gyis mi khyab pa/ bsam du med pa/ rnam par shes pa med pa/ sems dang bral ba/ sems mnyam pa nyid/ sems mnyam pa nyid du 'gro ba/ 'bab pa med pa/ 'ong ba dang / 'gro ba yongs su chad pa/ ma</text></item>
<item><p>46a4</p><section>mdo sde</section><text>bcad pa/ gcad du med pa/ glags med pa/ rdzas ma yin pa/ ma byung ba/ spyod pa med pa/ rtog pa med pa/ ming med pa/ yongs su ma grub pa/ myong ba ma yin pa/ mi mngon pa/ yul med pa/ gzhi med pa/ mun pa med pa/ snang ba</text></item>
<item><p>46a5</p><section>mdo sde</section><text>med pa/ zhi ba ma yin pa/ rab tu zhi ba ma yin pa/ zhi ba dang bral ba/ dag pa/ rnam par dag pa/ ci yang med pa/ len pa med pa/ chags pa med pa/ nyon mongs pa med pa/ nyon mongs pa dang bral ba/ mi gnas pa'i tshul gyis gnas pa/ gzung du</text></item>
<item><p>46a6</p><section>mdo sde</section><text>med pa/ 'pho ba med pa/ 'pho bar byar med pa/ chos ma yin pa/ chos ma yin pa med pa/ zhing ma yin pa/ zhing du ma gyur pa ma yin pa/ mi zad pa/ zad par byar med pa/ zad pa dang bral ba/ zad pa med pa/ skad cig pa/ skad cig pa dang bral ba/ skad cig</text></item>
<item><p>46a7</p><section>mdo sde</section><text>pa ma yin pa/ ma 'khrugs pa/ yi ge dang thig le yongs su spangs pa/ sgra yongs su spangs pa/ bshad pa yongs su spangs pa/ bsgom pa yongs su spangs pa/ bsam pa yongs su spangs pa/ ldan pa ma yin pa/ mi ldan pa ma yin pa/ tshad med</text></item>
<item><p>46b1</p><section>mdo sde</section><text>pa/ tshad med pa ma yin pa/ 'gro ba med pa/ 'ong ba med pa/ gnyis su med pa/ rtsom pa med pa/ nus pa med pa/ mtshan med pa/ mtshan gyis rtogs par byar med pa/ mtshan gyis brgyan pa/ shin tu brtan pa/ shin tu zhi ba/ gdung ba dang</text></item>
<item><p>46b2</p><section>mdo sde</section><text>bral ba/ ltung bar mi byed pa/ bltar med pa/ rjes su phye ba/ de bzhin nyid/ de kho na nyid/ sgrol ba med pa'i tshul gyis sems can thams cad sgrol ba/ thar par byed pa med pa'i tshul gyis thar par byed pa/ dag par byed pa med pa'i tshul gyis dag</text></item>
<item><p>46b3</p><section>mdo sde</section><text>par byed pa/ grol bar byed pa med pa'i tshul gyis grol bar byed pa/ ston pa po gnyis su med pa'i tshul gyis ston pa po mnyam pa/ mnyam pa med pa dang mnyam pa/ dpag tu med pa dang mnyam pa/ nam mkha' dang mnyam pa/ gnas med pa dang mnyam</text></item>
<item><p>46b4</p><section>mdo sde</section><text>pa/ skye ba med pa dang mnyam pa/ dmigs su med pa dang mnyam pa/ mnyam pa med pa dang mnyam par gyur pa/ zhi ba rab tu zhi ba/ nye bar zhi ba rten med pa/ tshad med pa/ spyod pa sgyur ba/ mi ldog par nges par 'dzin pa thams cad bcad pa/ phul ba</text></item>
<item><p>46b5</p><section>mdo sde</section><text>med pa/ gnyis su med pa ston pa/ rnam par rig par byed pa med pa'i tshul dang / sbyor ba med pa'i tshul gyis rang bzhin gyi ngo bo nyid/ ring po ma yin pa/ zlum po ma yin pa/ phung pos rab tu phye ba ma yin pa/ khams kyis rab tu phye ba ma yin pa/ skye</text></item>
<item><p>46b6</p><section>mdo sde</section><text>mched kyis rab tu phye ba ma yin pa/ 'dus byas kyi rnam par rtog pa med pa/ 'dus byas kyi rnam par rtog pa'i gnas med pa/ 'phel ba med pa/ 'grib pa med pa/ gzhal du med pa/ gzhal du med pa ma yin pa/ rno ba rno ba ma yin pa/ mchod du med</text></item>
<item><p>46b7</p><section>mdo sde</section><text>pa/ mchod du med pa ma yin pa ste/ de ltar de de bzhin gshegs pa'i sku ni yon tan dpag tu med cing bsam gyis mi khyab pa dang ldan pa yin la/ sus kyang ma shes/ ma mthong / ma thos/ bye brag ma phyed/ rnam par ma shes/ yod pa ma yin pa/ tshig tu</text></item>
<item><p>47a1</p><section>mdo sde</section><text>brjod du mi rung ba/ 'jig rten gyi khongs su ma 'dus pa/ rgyu las kyang ma byung ba/ rgyu med pa las kyang ma byung ba/ sku de ni thams cad du rnam par rtog pa dang / rnam par rtog pa med pa'i mtshan nyid rnams dang / mtshan gyi</text></item>
<item><p>47a2</p><section>mdo sde</section><text>gzhi dang / mtshan dang / bgrang ba dang / bsgre ba rnams kyis rnam par rig par byed mi nus la/ mya ngan las 'da' bar gshegs pa yang ma yin/ mi gshegs pa yang ma yin te/ de bzhin gshegs pa ni yon tan dpag tu med pa dang ldan no/ /'od srung chen po dang</text></item>
<item><p>47a3</p><section>mdo sde</section><text>rus gcig pa de bzhin gshegs pa'i sku ni de bzhin gshegs pa nyid kyis mtshan ma'i dngos po rnams kyi sgo nas thugs su chud par spyod kyi/ nyan thos dang rang sangs rgyas thams cad kyis ni mi nus so/ /de bzhin gshegs pa de lta bu'i yon tan dang ldan pa sha'i sku</text></item>
<item><p>47a4</p><section>mdo sde</section><text>ma yin pa la kham pa'i snod bzhin du nad dam/ gnod pa 'am/ 'jig par ga la 'gyur/ /'jig pa dang / na ba dang / mya ngan las 'da' bar ston pa gang yin pa de ni gdul bar bya ba'i dbang gi phyir yin par blta bar bya'o/ /de bas na deng phyin chad de bzhin</text></item>
<item><p>47a5</p><section>mdo sde</section><text>gshegs pa'i sku rdo rje ltar mi shigs shing mkhregs par yid la gyis shig /gzhan dag la yang sha'i sku ma yin no/ /zhes ston cig /de bzhin gshegs pa ni chos kyi sku yin par khong du chud par gyis shig /'od srung chen po dang rus gcig pas gsol pa/ bcom</text></item>
<item><p>47a6</p><section>mdo sde</section><text>ldan 'das de ltar na de bzhin gshegs pa yon tan de lta bu dang ldan pa la snyun dang mi rtag pa dang 'jig pa ga la zhig mchis te/ deng slan chad de bzhin gshegs pa ni chos kyi sku ste/ rtag pa dang / brtan pa dang / ther zug pa dang / zhi ba'o zhes gzhan dag la yang</text></item>
<item><p>47a7</p><section>mdo sde</section><text>bstan par 'tshal na/ rdo rje lta bur mi shigs pa'i sku 'di ji ltar 'grub par 'gyur lags/ sku 'di lta bur rgyu ci las 'grub lags/ bcom ldan 'das kyis bka' stsal pa/ nga'i sku 'di lta bu ni dam pa'i chos srung ba'i bsod nams kyi rgyus grub pa yin no/ /rigs</text></item>
<item><p>47b1</p><section>mdo sde</section><text>kyi bu dam pa'i chos srung ba'i dge bsnyen gyis ni bslab pa'i gzhi lnga blang bar mi bya'o/ /dge bsnyen gyi 'dul ba yang spyad par mi bya'o/ /tshul khrims dang / cho ga dang yon tan dang ldan pa'i dge slong rnams bsrung ba'i phyir mda' gzhu dang / ral gri dang mdung thung kha leb lag</text></item>
<item><p>47b2</p><section>mdo sde</section><text>tu thogs par bya'o/ /gsol pa/ dge slong dag las srungs ma dang lhan cig mi 'khod par gcig pu shing drung du stan bting ba la mchis pa gang lags pa de dag ni dge slong zhes bgyi ba lags so/ /srungs ma dang lhan cig 'khod pa gang lags pa de dag ni khyim bdag mgo reg</text></item>
<item><p>47b3</p><section>mdo sde</section><text>ces bgyi ba lags so/ /bcom ldan 'das kyis bka' stsal pa/ rigs kyi bu khyim bdag mgo reg ces de skad ma zer cig /'di na dge slong la la mal stan sar pa la 'dug cing de zan zos nas gcig pu phyogs gcig na mi smra bar 'dug ste/ bsam gtan byed la</text></item>
<item><p>47b4</p><section>mdo sde</section><text>lus kyi rang bzhin la yang lta bar byed do/ /sems can 'ongs pa rnams la yang sbyin pa'i gtam dang / tshul khrims kyi gtam dang / bsod nams kyi gtam dang / bsod nams kyi rnam par smin pa'i gtam dang / chog shes pa dang bsnyung ba'i chos ston la/ seng ge'i sgra</text></item>
<item><p>47b5</p><section>mdo sde</section><text>sgrogs par yang mi byed/ seng ge lta bu'i 'khor yang mi 'chang / rtags can 'chal pa tshar gcad pa'i phyir yang ston par mi byed pa'i dge slong de ni skye bo thams cad la phan pa'i phyir zhugs pa yang ma yin/ bdag la phan pa'i phyir zhugs pa yang ma yin te/ nyon mongs</text></item>
<item><p>47b6</p><section>mdo sde</section><text>pa zhan pa yin pas tshul khrims dang ldan pa tshangs par spyod pa tsam du zad do/ /dge slong tshul khrims dang ldan pa dge ba'i chos can gzhan zhig nas gzhan zhig na mal stan sar pa la 'dug cing seng ge'i sgra sgrogs te/ sems can thams cad la phan pa dang / bde ba'i</text></item>
<item><p>47b7</p><section>mdo sde</section><text>phyir gsung rab yan lag dgu mdo sde dang / dbyangs kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dang / de lta bu byung ba'i sde dang / skyes pa rabs kyi sde dang / shin tu rgyas pa'i sde dang / rmad du byung</text></item>
<item><p>48a1</p><section>mdo sde</section><text>ba'i chos kyi sde rnams ston te/ mdo 'di la dge slong bran dang / bran mo dang / ba lang dang / ma he la sogs pa rdzas ngan pa 'chang ba rnams chad pas gcad par bshad pa ni bdag cag gi rkyen du 'tsham pa yin te/ mdo che ge mo zhig las</text></item>
<item><p>48a2</p><section>mdo sde</section><text>kyang rab tu byung ba rdzas ngan pa 'chang ba rnams bcom ldan 'das kyis rgyal po che ge mo zhig la chad pas gcod du bcug ste/ tshul khrims 'chal pa rnams ni gos skya bo gyon du bcug go/ /zhes ston cing de de ltar seng ge'i sgra sgrogs pa la tshul khrims 'chal pa rnams kyis</text></item>
<item><p>48a3</p><section>mdo sde</section><text>dkrugs ma byas te/ srog bcad du zin kyang dge slong de la ni tshul khrims dang ldan pa/ bdag la phan pa dang / gzhan la phan pa la zhugs pa zhes nga zer ro/ /rgyu des na rgyal po dang / blon po dang / dge bsnyen rnams la dam pa'i chos bsrung ba'i phyir ngas dge slong rnams</text></item>
<item><p>48a4</p><section>mdo sde</section><text>bsrung bar yang gnang / khyim bdag mgo reg rnams chad pas gcod du yang gnang ngo / /de la tshul khrims 'chal pa gang yin pa de dag ni khyim bdag mgo reg ces bya ste/ de ni tshul khrims dang ldan pa'i tshig ma yin no/ /rigs kyi bu sngon byung ba 'das pa'i dus na</text></item>
<item><p>48a5</p><section>mdo sde</section><text>bskal pa grangs med pa'i snga rol du grong khyer ku shi 'di nyid du de bzhin gshegs pa dgra bcom pa yang dag par rdzogs pa'i sangs rgyas dga' skyed ces bya ba 'jig rten du byung ste/ /de'i tshe 'jig rten gyi khams 'di bde ba can bzhin du yangs par gyur te/ de'i tshe sems can</text></item>
<item><p>48a6</p><section>mdo sde</section><text>dag bde ba can gyi byang chub sems dpa' rnams bzhin du bru bas nyam chung ba med do/ /de nas de bzhin gshegs pa de lo bye ba phrag du ma'i bar du bzhugs bzhugs nas grong khyer 'di nyid dang gnas 'di nyid du mya ngan las 'das so/ /de nas de'i bstan pa lo bye ba phrag du</text></item>
<item><p>48a7</p><section>mdo sde</section><text>ma'i bar du gnas gnas nas/ gang gi tshe bstan pa gnas pa de'i lhag ma lo bzhi bcu lus pa de'i tshe dam pa'i chos nub tu cha ba'i dus na dge slong sangs rgyas byin zhes bya ba g.yog 'khor mang po dang ldan pa seng ge'i sgra sgrogs pa gsung rab yan lag dgu'i chos ston pa zhig</text></item>
<item><p>48b1</p><section>mdo sde</section><text>byung ste/ de bran dang / bran mo dang / ba lang dang / ma he la sogs pa rdzas ngan pa 'chang ba log pa'i chos ston pa/ tshul khrims 'chal pa sdang ba'i sems dang ldan pa rnams kyis thos nas bsad pa'i sems bskyed de/ tshul khrims 'chal pa'i phyogs</text></item>
<item><p>48b2</p><section>mdo sde</section><text>rnams gcig tu bsdongs nas mtshon cha sna tshogs lag na thogs te/ dge slong de'i thad du dong ngo / /nga yang de'i tshe rgyal po srid sbyin zhes bya bar gyur te/ rgyal po des gtam de thos nas dam pa'i chos bsrung ba'i phyir dge slong de'i thad du song ste de dag dang</text></item>
<item><p>48b3</p><section>mdo sde</section><text>g.yul bkye'o/ /de nas chos smras pa de la de dag gis ma tshugs so/ /rgyal po de ni ral gri dang / mdung thung kha leb dang / rdo rje rtse gcig pa dang / mda' rnams kyis lus la ma gtsags pa'i sa mtshams yungs 'bru tsam yang med par gyur to/ /de</text></item>
<item><p>48b4</p><section>mdo sde</section><text>nas dge slong des rgyal po de de ltar gyur pa mthong nas legs so zhes smras te/ dam pa'i chos bsrung bas ni de ltar bya dgos so/ /khyod ni chos dpag tu med pa'i skal ba can du 'gyur ro zhes byas so/ /de nas rgyal po des dge slong de'i tshig thos nas shi ba'i</text></item>
<item><p>48b5</p><section>mdo sde</section><text>'og tu de bzhin gshegs pa mi 'khrugs pa'i 'jig rten gyi khams su skyes so/ /der sems can gang rjes su yi rang bar gyur pa rnams dang / g.yul 'gyed 'gyed pa gang yin pa de dag thams cad kyis kyang byang chub thob par gyur to/ /de bzhin gshegs pa mi</text></item>
<item><p>48b6</p><section>mdo sde</section><text>'khrugs pa'i 'jig rten gyi khams mngon par dga' ba zhes bya ba'i 'jig rten gyi khams su de bzhin gshegs pa mi 'khrugs pa'i rnam pa zhes bya ba zhig kyang byung ngo / /dge slong sangs rgyas byin yang rgyal po de shi ba'i rjes la shi nas de bzhin gshegs pa mi 'khrugs pa'i bstan pa</text></item>
<item><p>48b7</p><section>mdo sde</section><text>la nyan thos kyi mchog tu gyur to/ /rgyal po de yang nyan thos gnyis par gyur to/ /de ltar na dam pa'i chos nub pa'i tshe dam pa'i chos bsrung bar bya'o/ /de'i tshe rgyal por gyur pa de ni nga yin no/ /dge slong de ni sangs rgyas 'od srung yin te de ni yongs su mya ngan</text></item>
<item><p>49a1</p><section>mdo sde</section><text>las 'das so/ /de ltar na dam pa'i chos bsrung ba'i 'bras bu ni dpag tu med de/ 'bras bu rnam par dag pa des na nga yang rma bya mdongs ri mo can mang pos brgyan pa lta bur gyur te/ mi shigs pa'i sku dang chos kyi sku mnyes par gyur to/ /</text></item>
<item><p>49a2</p><section>mdo sde</section><text>'od srung chen po dang rus gcig pas gsol pa/ de bzhin gshegs pa ni rdo la brkos pa'i yi ge bzhin du rtag pa'i sku dang ldan lags so/ /bka' stsal pa/ rigs kyi bu de bas na dam pa'i chos bsrung bar 'dod pas ni dge slong ngam/ dge slong ma 'am/ dge</text></item>
<item><p>49a3</p><section>mdo sde</section><text>bsnyen nam/ dge bsnyen ma gang na yod pa der bsrung bar bya'o/ /dge bsnyen dam pa'i chos bsrung ba'i 'bras bu ni rgya che'o/ /rigs kyi bu de bas na dge slong rnams mtshon cha lag na thogs pa'i dge bsnyen dag gis mdun du bdar ste rgyu bar bya'o/ /theg pa chen po</text></item>
<item><p>49a4</p><section>mdo sde</section><text>'di la ni dge bsnyen gyis bslab pa'i gzhi lnga blang bar mi bya ste/ dam pa'i chos bsrung ba'i phyir lag na mtshon cha thogs shing dge slong rnams bsrung bar bya'o/ /gsol pa ci lags dge slong gang dag de lta bu'i dge bsnyen lag na mtshon cha thogs pa dang lhan cig 'grogs</text></item>
<item><p>49a5</p><section>mdo sde</section><text>shing rgyu ba de dag slob dpon lags sam/ 'on te slob dpon ma lags/ tshul khrims 'chal pa zhes bgyi'am/ 'on te mi bgyi lags/ bcom ldan 'das kyis bka' stsal pa/ rigs kyi bu de bzhin gshegs pa yongs su mya ngan las 'das pa'i 'og tu nang</text></item>
<item><p>49a6</p><section>mdo sde</section><text>'khrug 'byung ba dang / yul bcom pa dag 'byung bar 'gyur te/ dus ngan par gyur pa de'i tshe mu ge'i nyes pas phal cher rab tu 'byung zhing mgo reg tu 'gyur te/ de dag gis dge slong tshul khrims dang / cho ga dang / yon tan dang / spyod pa phun sum tshogs pa dang</text></item>
<item><p>49a7</p><section>mdo sde</section><text>ldan pa dag skrod par 'gyur/ gsod par 'gyur te/ der dge slong tshul khrims dang ldan pa rnams kyis grong dang / grong khyer dang / ri khrod kyi grong dag tu ji ltar rgyu bar bya ste/ de lta bu dag gi dus na dge slong tshul khrims dang ldan pa slob dpon du gyur pa rnams lam du</text></item>
<item><p>49b1</p><section>mdo sde</section><text>'gro ba na rang gi srog bsrung ba'i phyir mtshon cha lag na thogs pa dag der 'gro bar ngas gnang ngo / /dge bsnyen rnams dang / khyim bdag dang / rgyal po dang / blon po rnams kyis dge slong tshul khrims dang ldan pa bsrung ba'i phyir mtshon cha 'chang ba de yang</text></item>
<item><p>49b2</p><section>mdo sde</section><text>tshul khrims yin zhes nga zer te/ 'on kyang gsad par ni mi bya'o/ /dgag pa'i phyir mtshon cha bcang bar bya ste/ de ni mchog tu mkhas pa'i tshul khrims yin no/ /slob dpon ni theg pa chen po'i gdams ngag ston pa dang / yang dag par lta ba dang /</text></item>
<item><p>49b3</p><section>mdo sde</section><text>rung ba ma yin pa'i gdugs dang / 'bru mar gyi snod dang / 'bras bu'i rnam grangs rnams spangs pa dang / rgyal po dang blon po rnams la mi sten pa dang / rnyed pa'i phyir sbyin pa po rnams la dga' ba dang snyan par smra ba ma yin pa dang / spyod lam phun sum</text></item>
<item><p>49b4</p><section>mdo sde</section><text>tshogs pa dang / tshul med pa'i dge sbyong gi dngos po sel ba dang / tshul khrims dang ldan pa dang dge ba'i chos can dang / rgya mtsho dang 'dra ba'i blo gros 'chang ba dang / byad gzugs dang / cha byad dang / rnyed pa dang bkur sti gzhan mi 'dod pa dang / chog shes shing</text></item>
<item><p>49b5</p><section>mdo sde</section><text>yo byad bsnyungs pa ston pa gang yin pa ste/ de ni slob dpon zhes bya'o/ /de ni 'khor rnyed pa dang bkur sti 'dod pa'i rang gi 'khor gyi dge 'dun gang yin pa de dag ni zlog par byed do/ /de la dge 'dun la yang rnam pa gsum ste/ tshul khrims 'chal pa dang 'dres pa dang /</text></item>
<item><p>49b6</p><section>mdo sde</section><text>byis pa'i dge 'dun dang / rang bzhin gyi dge 'dun no/ /de la tshul khrims 'chal pa dang 'dres pa'i dge 'dun ni des zlog par byed de/ tshul khrims 'chal pa dang 'dres pa'i dge 'dun zhes bya ba ni tshul khrims 'chal pa rnams 'ba' zhig dang 'thun par byed de/ de dag</text></item>
<item><p>49b7</p><section>mdo sde</section><text>tshar gcod par mi byed cing zang zing gi phyir de dag dang lhan cig tu spyod pa 'thun par byed pa gang yin pa ste/ tshul khrims dang ldan du zin kyang de dag dang lhan cig tu gnas pas tshul khrims 'chal pa kho na yin pa'i grangs su 'gro bar 'gyur ro/ /'di ni tshul khrims</text></item>
<item><p>50a1</p><section>mdo sde</section><text>'chal pa dang 'dres pa zhes bya ste/ de'i tshul med/ zlog par byed pa'i phyir slob dpon zhes bya'o/ /byis pa'i dge 'dun zhes bya ba ni dgon pa pa dang / bsod nams zhan pa dang / rmugs pa rnams yin te/ skabs 'byed pa dang / gso</text></item>
<item><p>50a2</p><section>mdo sde</section><text>sbyong rnams kyi dus su rang gi 'khor nyi tshe dag par byed kyi tshul khrims 'chal pa rnams dag par mi byed par de dag dang lhan cig tu 'dre bar gnas pa de ni byis pa'i dge 'dun zhes bya ste/ rmugs pa de dag gi tshul ma yin pa sel bar byed pa'i phyir slob dpon zhes bya'o/ /rang</text></item>
<item><p>50a3</p><section>mdo sde</section><text>bzhin gyi dge 'dun ni bdud bye ba snyed kyis kyang mi shigs pa yin te/ de ni byang chub sems dpa'i dge 'dun rang bzhin gyis rnam par dag pa'o/ /tshul khrims 'chal pa'i dge 'dun rnam pa gnyis zlog par byed pa gang yin pa de dag ni slob dpon zhes bya'o/ /'dul ba 'dzin</text></item>
<item><p>50a4</p><section>mdo sde</section><text>pa zhes bya ba ni gdul bar bya ba'i dbang gis bslab pa'i gzhi de dang de dag shes te rngams chen po yang shes so/ /rngams chung ngu yang shes so/ /'dul ba ma yin pa ni btsan par mi byed do/ /'dul ba ni btsan par byed do/ /gdul bar bya ba'i dbang ji ltar shes zhe na/</text></item>
<item><p>50a5</p><section>mdo sde</section><text>byang chub sems dpa' gdul bar bya ba'i dbang gis grong khrod du 'gro ba yod do/ /de ni bud med dang / gar mkhan mo'i mdun khang dang / yugs sa mo'i khyim dang / smad 'tshong ma'i khyim ma gtogs par khyim gyi nang ngam mdun khang gang du 'gro 'dod kyang rung ste/ de la der</text></item>
<item><p>50a6</p><section>mdo sde</section><text>'gro ba'i dus nges pa med do/ /byang chub sems dpa'i dge slong gis ni lo grangs mang por yang grong khrod du rgyu bar bzod kyi nyan thos kyi dge slong gis ni mi bzod do/ /rngams chen po dang / rngams chung ngu ji ltar shes zhe na/ rngams chen po zhes bya ba ni de bzhin gshegs</text></item>
<item><p>50a7</p><section>mdo sde</section><text>pas don gyi dmigs byung ba gang gzigs na ni de ltar gzigs pa'i 'og tu phas pham pa bzhi po 'di lta bu phyin chad ma byed cig /gal te khyed kyis byas na rab tu dbyung du med par 'gyur ro/ /zhes bslab pa'i gzhi 'cha' bar mdzad pa de ni rngams chen po zhes bya'o/ /rngams</text></item>
<item><p>50b1</p><section>mdo sde</section><text>chung ngu zhes bya ba ni 'di na la la zhig gis don gyi dmigs byung ba gcig cig byas la/ bslab pa'i gzhi de dam por ma byas pa de bzhin gshegs pas lan gsum gyi bar du gzigs kyang bslab pa'i gzhi gzhan 'cha' bar mdzad de de ni phyir gso ba tshang pa zhes bya ste rngams chung ngu</text></item>
<item><p>50b2</p><section>mdo sde</section><text>zhes bya'o/ /de yang lhag ma dang bcas pa'i 'dul ba ni btsan par byed do/ /rung ba ma yin pa'i sbyin pa'i phan yon gang las byung ba'i 'dul ba de ni btsan par mi byed do/ /'dul ba la slob par byed do/ /tshul khrims 'chal pa ni tshul khrims spangs la chos gos</text></item>
<item><p>50b3</p><section>mdo sde</section><text>rnams dang bcas shing gzhi chen po yin no/ /de ni de'i 'dul ba yang btsan par mi byed la gang 'dul ba la snang ba de la de mchog tu chog shes par byed do/ /sangs rgyas kyi gsung rab las rkyen du 'tsham pa ston par byed do/ /de las btus pa de la yang 'dul ba zhes nga zer</text></item>
<item><p>50b4</p><section>mdo sde</section><text>te/ de ni 'dul ba 'dzin pa yin no/ /yi ge gcig kyang shes te/ gang yi ge gcig shes pa de lta bu ni 'jig rten na 'dul ba 'dzin pa yin te/ 'di ni mdo sde la 'dul ba 'dzin pa zhes bya'o/ /de ltar na de bzhin gshegs pa'i bstan pa ni dpag tu med do/ /de bzhin</text></item>
<item><p>50b5</p><section>mdo sde</section><text>gshegs pa ni bsam gyis mi khyab bo/ /gsol pa/ bcom ldan 'das de bzhin gshegs pa lta lags kyang bsam gyis mi khyab lags/ rtag pa dang / brtan pa dang / ther zug dang zhi ba lags te bsam gyis mi khyab bo/ /zhes gzhan dag la yang bstan par 'tshal lo/ /</text></item>
<item><p>50b6</p><section>mdo sde</section><text>bcom ldan 'das kyis bka' stsal pa/ /'od srung chen po dang rus gcig pa legs so legs so/ /de bzhin gshegs pa ni rdo rje ltar mi shigs pa'i sku 'dzin pa la zhugs pa yin te/ de ltar yang dag pa'i lta ba dang / bslab pa la gus par bya'o/ /de bzhin gshegs</text></item>
<item><p>50b7</p><section>mdo sde</section><text>pa rdo rje ltar mi shigs pa'i sku dang ldan par yang dag par lta ba'i byang chub sems dpa' sems dpa' chen pos ni ji ltar me long gi ngos la rang bzhin gyis gzugs brnyan snang ba de bzhin du don dam pa'i sku gsal bar mthong ngo / /rdo rje ltar mi shigs pa'i sku'i phung po zhes bya ba'i le'u ste</text></item>
<item><p>51a1</p><section>mdo sde</section><text>gnyis pa'o// //rigs kyi bu gzhan yang da ni mdo 'di'i ming dang yon tan dang / tshul yang dag par gzung bar gyis shig /mdo 'di'i ming thos na sems can rnams 'gro ba bzhir 'gro bar 'gyur ba de ni mi srid de/ mdo chen po 'di'i</text></item>
<item><p>51a2</p><section>mdo sde</section><text>yon tan dang tshul sangs rgyas mang pos bstan pa de lta bu ngas bstan par bya'o/ /gsol pa/ byang chub sems dpa' sems dpa' chen po rnams ji ltar mdo 'di'i ming yang dag par 'dzin pa lags/ ji ltar mdo 'di'i ming 'dzin pa'i grangs su gtogs pa</text></item>
<item><p>51a3</p><section>mdo sde</section><text>lags/ bka' stsal pa/ mdo 'di ni yongs su mya ngan las 'das pa chen po zhes bya ste/ tshangs par spyod pa thog mar dge ba/ bar du dge ba/ tha mar dge ba/ don bzang ba/ tshig 'bru bzang ba/ ma 'dres pa/ yongs su rdzogs pa/ yongs su dag pa/</text></item>
<item><p>51a4</p><section>mdo sde</section><text>yongs su byang ba/ rdo rje lta bu'i gter dang che bar grags pa yin no/ /rigs kyi bu dper na gang gA dang ya mu na la sogs pa chu klung brgyad ni rgya mtsho chen po kho nar 'bab pa de bzhin du/ nyon mongs pa rnam pa sna tshogs bye ba snyed kyi rang bzhin gyi bdud la sogs pa bdud thams</text></item>
<item><p>51a5</p><section>mdo sde</section><text>cad las rnam par rgyal ba ni yongs su mya ngan las 'das pa chen po lus 'dor zhing 'chi ba 'di kho na nyid du 'du bar 'gyur te/ de bas na yongs su mya ngan las 'das pa chen po zhes bya'o/ /gzhan yang dper na sman dpyad rig pa gsum la sogs pa'i rig pa rnams</text></item>
<item><p>51a6</p><section>mdo sde</section><text>ni rang rang gi rgyud phyi ma kho nar yongs su 'du bar 'gyur ba de bzhin du de bzhin gshegs pas gsungs pa'i dgongs pa'i tshig gsang ba'i chos kyi sgo rnam pa sna tshogs thams cad kyang yongs su mya ngan las 'das pa chen po kho na'i khongs su 'du bar 'gyur bas na/</text></item>
<item><p>51a7</p><section>mdo sde</section><text>de'i phyir yongs su mya ngan las 'das pa chen po zhes bya'o/ /dper na dbyar gyi dus su zhing pas gshol chen pos rmos te sa bon btab nas sa bon 'grub par 'dod la/ grub nas ni thams cad grub pa'i mthar thug pa de yin pa'i phyir 'dod pa med par 'gyur ba</text></item>
<item><p>51b1</p><section>mdo sde</section><text>de bzhin du sems can rnams kyis mdo thams cad kyi ting nge 'dzin bsgoms zin nas kyang mdo gzhan gyi bcud 'dod par byed la/ mdo 'di'i bcud ni thams cad grub pa'i mthar thug pa dang / 'dis sems can thams cad srid pa thams cad las rgal bar</text></item>
<item><p>51b2</p><section>mdo sde</section><text>'gyur ba yin no/ /rigs kyi bu dper na rjes kyi sna grangs ci yang rung ba de dag thams cad ni glang po che'i rjes kyi khongs su 'du bar 'gyur te/ glang po che'i rjes ni de dag gi nang na mchog ces bya/ rab mchog ces bya/ gtso bo zhes bya ba de bzhin du rigs kyi bu mdo</text></item>
<item><p>51b3</p><section>mdo sde</section><text>'di'i ting nge 'dzin ci yang rung ba de dag thams cad ni yongs su mya ngan las 'das pa chen po kho na'i khongs su 'du bar 'gyur te/ mdo 'di'i ting nge 'dzin thams cad kyi nang na yongs su mya ngan las 'das pa'i mdo chen po mchog ces bya/ rab mchog ces bya/</text></item>
<item><p>51b4</p><section>mdo sde</section><text>gtso bo zhes bya'o/ /rigs kyi bu gzhan yang dper na ston gyi dus su lo tog btab pa ni rmos thams cad kyi mchog ces bya/ rab mchog ces bya/ gtso bo zhes bya ba de bzhin du yongs su mya ngan las 'das pa'i mdo chen po'i rtag pa nyid kyi gshol chen</text></item>
<item><p>51b5</p><section>mdo sde</section><text>pos rmos pa ni mdo thams cad kyi mchog ces bya/ rab mchog ces bya/ gtso bo zhes bya'o/ /de bzhin du thams cad la yang sbyar bar bya ste/ 'dir dkar po'i phyogs kyi thabs dang sbyar ro/ /nyan thos kyi theg pa'i yang dag par ldan pa'i mdo'i</text></item>
<item><p>51b6</p><section>mdo sde</section><text>rnam par dbye ba yang 'dir sbyar bar bya'o/ /rigs kyi bu gzhan yang dper na mkhris pa rgyas pa'i nad kyis thebs pa la ni mar dang / mngar ba brgyad kyi sman 'ba' zhig lhag par phan pa de bzhin du de bzhin gshegs pa'i dgongs pa'i tshig gi mkhris pa rgyas pa'i nad</text></item>
<item><p>51b7</p><section>mdo sde</section><text>kyis zin pa la yang theg pa chen po'i mdo sde dang / mya ngan las 'das pa chen po'i mngar ba brgyad kyi sman 'ba' zhig lhag par phan te/ 'dir mngar ba brgyad gang zhe na/ rtag pa dang / brtan pa dang / ther zug dang / zhi ba dang / bsil ba'i rang bzhin dang / rga</text></item>
<item><p>52a1</p><section>mdo sde</section><text>ba med pa dang / 'chi ba med pa dang / dri ma med pa dang / bde ba ste/ 'di rnams ni 'dir dngar ba brgyad ces bya ste/ gang gi phyir dngar ba chen po yin pas na de'i phyir yongs su mya ngan las 'das pa chen po zhes bya'o/ /byang chub sems dpa' sems</text></item>
<item><p>52a2</p><section>mdo sde</section><text>dpa' chen po rnams ming dang yon tan dang tshul de la gnas na yongs su mya ngan las 'das pa rnam pa du ma ston te/ de bas na yongs su mya ngan las 'das pa chen po zhes bya'o/ /rigs kyi bu 'am/ rigs kyi bu mo yongs su mya ngan las 'das pa chen po 'dis mya ngan</text></item>
<item><p>52a3</p><section>mdo sde</section><text>las 'da' bar 'dod pas ni de bzhin gshegs pa dang / chos dang dge 'dun rtag go zhes bya ba la brtson par bya'o/ /rigs kyi bu 'am/ rigs kyi bu mo yongs su mya ngan las 'das pa chen po'i spyad pa spyod par 'dod pas ni de bzhin gshegs pa rtag go zhes bya ba la</text></item>
<item><p>52a4</p><section>mdo sde</section><text>brtson par bya'o/ /gsol pa/ kye ma bcom ldan 'das de bzhin gshegs pa bsam gyis mi khyab lags so/ /chos bstan pa bsam gyis mi khyab lags so/ /dge 'dun yon tan gyi tshogs dang ldan pa bsam gyis mi khyab lags so/ /de bzhin du yongs</text></item>
<item><p>52a5</p><section>mdo sde</section><text>su mya ngan las 'das pa chen po'i mdo 'di yang bsam gyis mi khyab lags so/ /'di la gang dag bka' bzhin du byed pa de dag ni yang dag par 'dzin pa'i sems can lags so/ /de dag ni mchod rten lta bu lags so/ /gzhan ni mya ngan du bgyi ba lags/ mi shes</text></item>
<item><p>52a6</p><section>mdo sde</section><text>pa'i dgon pa na 'khod pa lags so/ /mdo'i ming gi gtan tshigs dang yon tan gyi tshul gyi le'u zhes bya ste gsum pa'o// //rigs kyi bu 'di la byang chub sems dpa' sems dpa' chen po rnams ni mya ngan las 'das pa chen po'i mdo chen po las chos kyi sna</text></item>
<item><p>52a7</p><section>mdo sde</section><text>grangs rnam pa bzhi ston par byed de/ sna grangs rnam pa bzhi gang zhe na/ rang gi lhag pa'i bsam pa zhes bya ba dang / gzhan gyi lhag pa'i bsam pa zhes bya ba dang / 'dri ba'i dbang zhes bya ba dang / don gyi dmigs byung ba'i dbang zhes bya ba ste bzhi po ni de dag</text></item>
<item><p>52b1</p><section>mdo sde</section><text>yin no/ /de la rang gi lhag pa'i bsam pa zhes bya ba ni de bzhin gshegs pas gang la gzigs nas chos ston par mdzad pa ste/ dper na shing gi phung po 'bar zhing snang bar gyur pa gzigs nas dge slong dag gang dag de bzhin gshegs pa las gsang</text></item>
<item><p>52b2</p><section>mdo sde</section><text>ba sna tshogs thos na 'di ni bdud kyis smras pa yin no zhes gzhan dag la zer zhing / rang bzo'i tshig 'bru sna tshogs rnams la de bzhin gshegs pas gsungs pa yin no/ /zhes byas nas sangs rgyas bcom ldan 'das dang / chos dang dge slong gi dge</text></item>
<item><p>52b3</p><section>mdo sde</section><text>'dun ni mi rtag go zhes zer ba bas ni shing gi phung po 'bar ba 'di la kun nas reg cing pang du blangs kyang sla'o/ /gang dag bdud kyis smras pa'o zhes zer ba dang / gang dag phyin ci log gi chos de 'dzin par byed pa de dag ni du smra ba'o/ /de bzhin gshegs pa</text></item>
<item><p>52b4</p><section>mdo sde</section><text>mi rtag go zhes bya ba'i tshig smra ba bas ni shing gi phung po 'bar ba 'di la lces kun nas reg par byas te shi yang bla'i tshig de ni mnyan par yang mi bya'o/ /de bzhin gshegs pa rtag pa'o zhes 'dogs mi nus pa de dag ni mya ngan du bya ba yin no/ /sangs rgyas bcom ldan</text></item>
<item><p>52b5</p><section>mdo sde</section><text>'das ni bsam gyis mi khyab bo/ /de bzhin du de'i rjes su bstan pa dang nyan thos kyi dge 'dun yang bsam gyis mi khyab bo snyam du gzung bar bya'o/ /de la sogs pa shing gi phung po 'bar ba zhes bya ba man cad ni rang gi lhag pa'i bsam pa zhes bya ba'i sna grangs so/ /</text></item>
<item><p>52b6</p><section>mdo sde</section><text>gzhan gyi lhag pa'i bsam pa zhes bya ba ni bcom ldan 'das chos ston cing bzhugs pa na bud med gzhon nu gsar du bu byung ba la la zhig bcom ldan 'das kyi thad du 'ongs nas phyogs gcig tu 'dug ste sems shing 'dug go/ /de nas bcom ldan 'das kyis de'i</text></item>
<item><p>52b7</p><section>mdo sde</section><text>bsam pa thugs su chud nas chos ston par mdzad de/ dper na bud med bu la byams pa'i thabs mkhas pas ji tsam 'ju nus pa'i drod shes nas rang gi mdzub mo'i thor tos bdag gi bu chung ngu mar bldag tu bcug pa bzhin no zhes gsungs so/ /de nas</text></item>
<item><p>53a1</p><section>mdo sde</section><text>bud med des 'di skad ces gsol to/ /kye ma bcom ldan 'das kyis ni bdag gi sems kyi rtog pa thugs su chud nas lhag chad med par bka' stsal te/ bdag slob tu stsal pa kho na bzhin lags so/ /bcom ldan 'das bdag gis deng byis</text></item>
<item><p>53a2</p><section>mdo sde</section><text>pa la mdzub mo'i thor tos chab mar stsal pa drag par 'gyur te des na 'di ma zhu bar gyur lags so/ /bcom ldan 'das ci lags/ bdag gi khye'u 'di tshe ring bar 'gyur ram/ 'on te tshe thung bar gyur pa bcom ldan 'das de bzhin gshegs pas bstan du gsol/ bka'</text></item>
<item><p>53a3</p><section>mdo sde</section><text>stsal pa/ khyod kyi bu 'di bde ba dang ldan zhing tshe ring bar 'gyur ro/ /de nas bud med de mgu bar gyur nas gsol pa/ khyod kyi bden pa'i tshig gis bdag shin tu mgu lags so/ /de ltar de bzhin gshegs pa ni gdul bar bya ba'i dbang la gzigs shing 'ju ba</text></item>
<item><p>53a4</p><section>mdo sde</section><text>dang mi 'ju ba'i nyams stobs dang sbyar nas chos thams cad bdag med pa dang / sdug bsngal bar ston par mdzad do/ /gal te bcom ldan 'das kyis stobs che chung dang ma sbyar bar sems can rnams la rtag pa'i gsang ba bstan pa lags na chab mar ma zhu ba dang 'dra</text></item>
<item><p>53a5</p><section>mdo sde</section><text>bar sems can rnams chab 'tshal bar 'gyur lags so/ /bka' stsal pa/ che zhe legs so legs so/ /rigs kyi bu mos ni de ltar bya dgos so/ /che zhe gzhan yang gang gi tshe khyod kyi bu gom pa 'dor nus par gyur pa de'i tshe kha zas snum pa gang dang gang byin</text></item>
<item><p>53a6</p><section>mdo sde</section><text>pa de dang de 'ju nus par 'gyur ro/ /bcom ldan 'das de ni bka' mad do/ /bka' stsal pa/ ci dang po'i zas kyis mgu bar 'gyur ram/ gsol pa/ bcom ldan 'das de ni ma lags so/ /bka' stsal pa/ che zhe de bzhin du gang gi tshe nga'i nyan thos rnams kyis</text></item>
<item><p>53a7</p><section>mdo sde</section><text>byis pa chung ngu nyung ngu za ba dang 'dra ba de'i tshe nga mar dang 'dra ba sdug bsngal dang / mi rtag pa dang stong pa dang bdag med pa'i don du ston to/ /gang gi tshe khyod kyi bu skyes pa bzhin du nyan thos chen por gyur te/ stobs cher skyes shing theg pa chen po 'dod par gyur pa</text></item>
<item><p>53b1</p><section>mdo sde</section><text>de'i tshe ni nga yang ro drug dang ldan pa'i kha zas chen po dang 'dra ba'i yongs su mya ngan las 'das pa chen po'i mdo chen po ston to/ /de la ro drug po rnams gang zhe na/ sdug bsngal gyi skyur dang / mi rtag pa'i lan tshwa dang / bdag med pa'i tsha ba dang / bde ba'i</text></item>
<item><p>53b2</p><section>mdo sde</section><text>mngar ba dang / bdag yod pa'i bska ba dang / rtag pa'i kha ba rnams te/ ro drug po 'di rnams nyon mongs pa'i bud shing dang sgyu ma'i mes btsos pa'i zas yongs su mya ngan las 'das pa chen po'i de kho na nyid kyi 'bras chan zhim po nga'i nyan thos rnams za</text></item>
<item><p>53b3</p><section>mdo sde</section><text>bar 'gyur ro/ /che zhe gzhan yang dper na khyod gzhan gyis bos sam/ gzhan gyi gtsug phud bca' ba'i phyir grong gzhan du 'gro bar 'dod pa na bu ngan pa rnams bor te/ bu bzang po rnams blangs nas gter gsang ba rnams ston par byed dam/ bcom ldan</text></item>
<item><p>53b4</p><section>mdo sde</section><text>'das de ni bka' mad de/ bu ngan pa tshul ma mchis pa nor gyi skal ba can ma lags pa de dag la ni bdag nor ston par mi bgyid lags kyi/ bdag ni bu bzang po khyim so 'dzin pa khyim gyi don sgrub pa rdzas bstan par 'os pa de dag la ston par bgyid lags so/ /</text></item>
<item><p>53b5</p><section>mdo sde</section><text>bka' stsal pa/ che zhe de bzhin du gang gi tshe yongs su mya ngan las 'das pa chen por 'gro ba'i bya ba byed pa de'i tshe de bzhin gshegs pa gsang ba sna tshogs kyi dgongs pa'i tshig ma lus par nyan thos rnams la ston te/ der sras rnams la dad pa sbyin par mdzad</text></item>
<item><p>53b6</p><section>mdo sde</section><text>do/ /che zhe dper na khyod byes su song ba na bu ngan pa rnams khyod ma shi bar shi'o snyam du sems sam/ bcom ldan 'das de ni bka' mad do/ /bka' stsal pa/ de nas khyod phyir 'ongs pa de dag gis mthong ba de bzhin du che zheng la mi rtag go snyam du 'du shes ma byed cig /</text></item>
<item><p>53b7</p><section>mdo sde</section><text>deng de bzhin gshegs pa yongs su mya ngan las 'da' bar 'gyur ro/ /zhes shi ba'i 'du shes bzhin du de ltar ma 'dzin cig /gang dag rtag tu de bzhin gshegs pa rtag pa dang / brtan pa dang ther zug pa'o snyam du 'dzin pa de dag gi khyim na ni de bzhin gshegs pa</text></item>
<item><p>54a1</p><section>mdo sde</section><text>bzhugs te 'di ni gzhan gyi lhag pa'i bsam pa zhes bya'o/ /'dri ba'i dbang zhes bya ba ni 'di na la la zhig de bzhin gshegs pa dgra bcom pa yang dag par rdzogs pa'i sangs rgyas la zhu bar byed de/ bcom ldan 'das ji ltar bgyis na</text></item>
<item><p>54a2</p><section>mdo sde</section><text>bdag gis su la yang ci yang ma stsal bar 'jig rten du sbyin pa por grags pa'i gtam snyan pa thob par 'gyur lags/ de bzhin gshegs pas de la de skad ces bka' stsal to/ /chags pa med pa la bran dang bran mo blang bar stobs shig /gtan du tshangs</text></item>
<item><p>54a3</p><section>mdo sde</section><text>par spyod pa la bu mo'i sbyin pa gyis shig /sha mi za ba la sha zar chug shig /chang mi 'thung ba la chang 'thung du chug shig /dus su za ba la dus ma yin par zas byin cig /me tog phreng dang rgyan mi thogs pa la phye ma dang / spos dang / me tog dang / bdug</text></item>
<item><p>54a4</p><section>mdo sde</section><text>pa rnams byin cig /de dag gi dus shes par gyis la mgron du bos shig dang / khyod kyis de ltar byas na 'jig rten 'dir sbyin bdag gi rgyal po yin no/ /zhes grags pa chen por 'gyur te bsod nams 'phel bar ni mi 'gyur ro// //bam po</text></item>
<item><p>54a5</p><section>mdo sde</section><text>lnga pa/ de nas 'od srung chen po dang rus gcig pas 'di skad ces gsol to/ /sha mi 'tshal ba la gzud pa ni ched cher bgyi ba lags na sha mi 'tshal ba la sha 'tshal du stsal na nongs par mi 'gyur lags sam/ bka' stsal pa/ rigs kyi bu legs so</text></item>
<item><p>54a6</p><section>mdo sde</section><text>legs so/ /khyod kyis nga'i dgongs pa rig ste/ dam pa'i chos srung bas ni de ltar bya dgos so/ /rigs kyi bu da phyin cad nga'i nyan thos rnams sha za bar mi gnang ngo / /yul 'khor gyi bsod snyoms ni bu'i sha dang 'dra'o zhes bya na sha bza' bar ngas ji ltar gnang /</text></item>
<item><p>54a7</p><section>mdo sde</section><text>sha za ba ni byams pa chen po chad par 'gyur ro/ /zhes ngas bstan to/ /gsol pa/ bcom ldan 'das 'o na ji ltar mu gsum yongs su dag pa'i sha bza' bar gnang lags/ bka' stsal pa/ mu gsum yongs su dag pa 'di ni ngas rim gyis bslab pa'i gzhi</text></item>
<item><p>54b1</p><section>mdo sde</section><text>bsdam pa'i phyir deng ngas bor ro/ /gsol pa/ bcom ldan 'das ci las dgongs te don ched kyi mu dgu dang / sha rnam pa bcu spang ba bka' stsal lags/ bka' stsal pa/ tshig bzhag pa de dag kyang sha mi bza' bar bsdam pa'i phyir bcad do/ /gsol pa/</text></item>
<item><p>54b2</p><section>mdo sde</section><text>bcom ldan 'das ci las dgongs te sha dang nya sha bza' ba yang kha zas bzang por gsungs lags/ bka' stsal pa/ ngas ni sha dang nya sha kha zas bzang por ma gsungs kyi/ ngas ni bu ram shing dang / 'bras sA lu dang / 'bru dang / gro dang / nas dang /</text></item>
<item><p>54b3</p><section>mdo sde</section><text>sran sde'u dang / sran gre'u rnams dang / dngar bag kha ra dang / li kha ra dang / sbrang rtsi dang / mar dang / 'o ma dang / 'bru mar rnams kha zas bzang por gsungs so/ /ngas ni lus g.yogs pa'i phyir gos sna tshogs kyang kha dog ngan par bsgyur bar bya'o/ /</text></item>
<item><p>54b4</p><section>mdo sde</section><text>zhes bstan na sha bza' ba'i ro la chags pa lta ci smos/ gsol pa/ de lta na ni ba'i bcud rnam lnga dang / til dang / 'bru mar shing gi khu ba dang / dung dang / zab dar la sogs pa yang khrims su bca' ba'i rigs lags so/ /bka' stsal pa/ gcer</text></item>
<item><p>54b5</p><section>mdo sde</section><text>bu pa'i lta ba ma 'dzin cig /nga ni 'du shes gzhan gyis da khyod la bslab pa'i gzhi bca' bar bya ste/ mu gsum gyi sha yang mi bza' bar bsdams so/ /don ched du byas pa khyod kyis rig pa de yang bsdams so/ /sha rnam pa bcu la ma gtogs pa de yang spangs so/ /</text></item>
<item><p>54b6</p><section>mdo sde</section><text>shi ba'i sha yang spangs so/ /sha za ba ni 'gro yang rung 'dug kyang rung ste/ srog chags thams cad de'i dri tshor nas des 'jigs te/ dper na mis shing kun nam sgog skya zos na mi'o cog gi sems ma dad par 'gyur zhing mi 'thun par 'gyur la/ mi mang po tshogs pa'am/</text></item>
<item><p>54b7</p><section>mdo sde</section><text>skye bo mang pos gang ba'i nang du sems can de dag gis che ge mo zhig gis zos so/ /zhes shes pa de bzhin du srog chags thams cad kyis sha za ba'i mi ngo shes te/ de dag gis dri tshor nas 'chi ba'i 'jigs pas skrag par 'gyur te/ de rgyu zhing 'gro ba na chu dang / skam sa</text></item>
<item><p>55a1</p><section>mdo sde</section><text>dang / nam mkha' la gnas pa'i skye bo rnams skrag ste/ bdag cag 'dis gsad du 'ong ngo snyam nas 'khams nas kyang 'chi bar 'gyur ro/ /rgyu de dag gis na byang chub sems dpa' sems dpa' chen po rnams sha mi za'o/ /gdul bar</text></item>
<item><p>55a2</p><section>mdo sde</section><text>bya ba'i dbang gis ni sha za ba lta bur yang ston mod kyi/ kha zas tha mal pa yang mi za na sha lta ci smos/ rigs kyi bu nga 'das pa'i 'og tu lo brgya phrag mang po 'das pa na rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa rnams med par</text></item>
<item><p>55a3</p><section>mdo sde</section><text>gyur la/ dam pa'i chos gtan zhig pa'i tshe dge slong 'dul ba dang ma mo 'dzin pa/ rtog pa sna tshogs can/ rang gi lus gso bar byed pa/ sha sna tshogs gces par 'dzin pa/ khams 'khrugs pa dang / bkres pa dang / skom pas gzir ba/ cha lugs</text></item>
<item><p>55a4</p><section>mdo sde</section><text>'jigs 'jigs ltar 'dug pa/ ba lang rdzi 'dra ba/ bya ba 'dra ba/ chos gos tshon can gyi rtags 'chang ba/ byi la'i brtul zhugs spyod pa/ bdag ni dgra bcom pa yin no/ /zhes khas 'che ba/ gnod pa mang pos nyen pa/ rang gi gcin dang phyi sas lus gos pa/</text></item>
<item><p>55a5</p><section>mdo sde</section><text>thub pa bzhin du cha lugs bzang por 'chos pa/ dge sbyong ma yin par dge sbyong ltar 'chos pa/ dam pa'i chos ltar bcos ma'i yi ge 'chang ba dag 'byung bar 'gyur te/ de dag gis ngas bcas pa'i 'dul ba dang / cho ga dang / spyod yul dang ldan pa'i tshul dang /</text></item>
<item><p>55a6</p><section>mdo sde</section><text>rung ba ma yin pa la chags pa las rnam par grol ba/ thar pa'i de kho na nyid kyi yi ge bshig nas 'dul ba dang / mdo sde so so nas ci dga' mgur 'chos shing smra bar byed de/ 'di ltar bdag cag gi 'dul ba las bcom ldan 'das kyis sha'i bcud kyi sbyin pa ni</text></item>
<item><p>55a7</p><section>mdo sde</section><text>rung ba yin no zhes gsungs so zhes zer zhing / shAkya'i bu'i dge sbyong rnams bdag nyid kyis rang bzor byed cing 'gal bar smra ba dag 'byung bar 'gyur ro/ /rigs kyi bu gzhan yang rung ba ma yin pa'i 'bras rjen pa dang / sha dang nya sha len pa dang / snams su sbyor ba dang / 'bru</text></item>
<item><p>55b1</p><section>mdo sde</section><text>mar gyi snod dang / gdugs byed pa dang / lham byed pa dang / rgyal po la sten pa dang / mo yig 'chang ba dang / sman pa'i dpyad la brtson pa dang / bran dang / bran mo dang / gser dang / dngul dang / byi ru dang / dung dang / man shel dang / mu tig gi do</text></item>
<item><p>55b2</p><section>mdo sde</section><text>shal dang / shing thog rnams len pa dang / rig pa dang / ri mo mkhan dang / gzugs mkhan dang / bskyed shing 'dzugs pa dang / gsang sngags dang / sman dang byis pa'i rtsed mo dang / gar thabs kyi yan lag dang / mig 'phrul dang / rengs par bya ba'i</text></item>
<item><p>55b3</p><section>mdo sde</section><text>phyir sbyor ba dang / glu gar dang / me tog phreng dang / so rtsi dang / sman mar chen po bskol ba dang / spos dang byug pa 'chang ba dang / 'gros 'chos pa rnams slob pa dang / sgeg pa'i sbyor ba la brtson pa dag 'byung bar 'gyur te/ de dag spangs pa la ni dge slong zhes nga zer</text></item>
<item><p>55b4</p><section>mdo sde</section><text>ro/ /gsol pa/ bcom ldan 'das 'o na ji ltar bgyi lags/ dge slong ngam/ dge slong ma'am/ dge bsnyen nam/ dge bsnyen ma gzhan gyis stsal pas 'tsho ba rnams kyis yul gang ma brtags pa'i zas mod pa der bsod snyoms sha dang 'dres pa</text></item>
<item><p>55b5</p><section>mdo sde</section><text>ji ltar dag par bgyi lags/ bka' stsal pa/ rigs kyi bu ci nas 'dul ba dang mi 'gal bar chus bkrus te bza' bar bya'o/ /zhes ngas bstan to/ /yul de lta bu na zas dang / skom sha'i zas kyis shas cher 'dres par snang ba de lta bu ni spang bar</text></item>
<item><p>55b6</p><section>mdo sde</section><text>bya'o/ /snod gcig la gcig reg ste kha zas dngos ma 'dres pa de la ni nyes pa med do/ /sha'am/ nya sha'am/ kyi sha'am/ rmig pa skam po'am/ sha'i bag gzhan gyis 'bags pa rnams kyang ltung byed du 'gyur ro/ /zhes nga zer ro/ /sngar ni don gyi</text></item>
<item><p>55b7</p><section>mdo sde</section><text>dmigs byung ba'i skabs su bstan to/ /da 'dir ni sha za ba las gnod par 'gyur bar ngas bstan to/ /'di ni nga yongs su mya ngan las 'da' ba'i tshe mang du bshad pa yin te/ 'di ni 'dri ba'i dbang zhes bya'o/ /de la don gyi dmigs byung ba'i dbang zhes bya ba ni dge slong</text></item>
<item><p>56a1</p><section>mdo sde</section><text>ngam/ dge slong ma'am/ dge bsnyen nam/ dge bsnyen ma dag nga la 'di skad ces 'dri bar byed de/ de bzhin gshegs pas thog mar mgo gcig kho nar bka' stsal na/ bcom ldan 'das de bzhin gshegs pa dgra bcom pa yang dag par</text></item>
<item><p>56a2</p><section>mdo sde</section><text>rdzogs pa'i sangs rgyas kyis ko sa la'i rgyal po gsal rgyal la don dang tshig 'di rnams ci'i slad du bka' ma stsal/ bcom ldan 'das de bzhin gshegs pas chos kyi sgo de ltar bka' stsal pa ni legs par gsungs pa ma lags so/ /zhes zer na nyes par</text></item>
<item><p>56a3</p><section>mdo sde</section><text>'gyur ro zhes nga zer ro/ /srung ba zhes bya ba ni ji skad bshad/ 'dul ba zhes bya ba ni ji skad bshad/ so sor thar pa zhes bya ba ni ji skad bshad ce na/ nyes pa gzhan yang du ma yod de de dag nyon cig /de la so sor thar pa ji skad bshad ce na/ so sor thar pa zhes bya ba ni</text></item>
<item><p>56a4</p><section>mdo sde</section><text>chog shes pa dang / yo byad bsnyungs pa dang / len pa med pa'o/ /gcig tu na so sor thar pa zhes bya ba ni gnyi ga'i don las gso bar byed pa'i phyir ro/ /log pa'i tshig las grol bar byed pas na thar pa'o/ /srung ba zhes bya ba ni rung ba ma yin pa thams cad kyis 'tsho</text></item>
<item><p>56a5</p><section>mdo sde</section><text>bas 'gro ba bzhi po rnams su ltung bar byed pa dang / sems can dmyal ba mnar med pa la sogs pa 'jigs pa'i gnas thams cad du btso bar 'gyur ba de las srung ba'i phyir ro/ /'dul ba zhes bya ba ni thob par byed pa dang / 'dul bar byed pa dang / cho ga ston pa'i phyir</text></item>
<item><p>56a6</p><section>mdo sde</section><text>dang / rdzas ngan pa len pa la nges par 'byung ba med pa'i phyir rdzas ngan pa len pa yang med/ rdzas ngan pa sbyin pa yang med pa de ni 'dul ba zhes bya'o/ /'o na 'dul ba'i bslab pa'i gzhi de ci'i phyir cig car ma bcas she na/ de'i tshe kha cig pham pa bzhi'i nyes pa byung ba dag kyang</text></item>
<item><p>56a7</p><section>mdo sde</section><text>yod/ dge 'dun gyi lhag ma bcu gsum gyi nyes pa byung ba dag kyang yod/ spang ba'i ltung ba sum cu'i nyes pa byung ba dag kyang yod/ ltung ba'i nyi tshe ba dgu bcu rtsa gcig gi nyes pa byung ba dag kyang yod/ so sor bshags par bya ba bzhi'i nyes pa byung ba dag kyang yod/ bslab</text></item>
<item><p>56b1</p><section>mdo sde</section><text>pa mang po'i chos kyi nyes pa byung ba dag kyang yod/ rtsod pa zhi bar bya ba bdun gyi nyes pa byung ba dag kyang yod/ rtag tu bslab pa thams cad las 'gal bar byed pa dag kyang yod/ mtshams med pa byed pa dag kyang yod/ mdo sde spong ba dag kyang yod/ 'dod chen po'i</text></item>
<item><p>56b2</p><section>mdo sde</section><text>mthar thug pa'i rgyu'i mtshan nyid rdzogs pa dag kyang yod de/ 'di na dge slong sdig pa'i las byed pa chos thams cad las thal ba de dag gzhan dag gis bskul na yang / bdag nyid mkhas pa yin par mngon pa'i nga rgyal byed cing 'chags par mi byed de/ gsor</text></item>
<item><p>56b3</p><section>mdo sde</section><text>rung ba yang gsungs te/ gsor mi rung bar byed pa dag kyang yod/ kha cig ni ru sbal gyi lus bzhin du sbed pa yang yod de/ de ltar bdag gi nyes pa yun ring du bcabs pa'i nyes pa 'byung zhing sdig pa bsags par 'gyur bas na/ de'i phyir de bzhin gshegs pa thams cad</text></item>
<item><p>56b4</p><section>mdo sde</section><text>mkhyen pa yin pas/ sdig can rnams la gnas re re nas 'dri bar mdzad de/ thog ma kho nar gcig bcas pa na bslab pa'i gzhi thams cad cig car 'cha' bar mi mdzad do/ /gsol pa/ de bzhin gshegs pas mkhyen bzhin du de dag mnar med pa shin tu</text></item>
<item><p>56b5</p><section>mdo sde</section><text>'jigs pa'i sar gtang bar mdzad dam ci lags/ dper gsol na 'dron po dag cig shul du zhugs te shul drang po ma 'tshal ba las/ der shul gcig ni logs shig tu mchi ba lags la/ de dag gis kyang shul bor te log par zhugs shing ma rung bar gyur</text></item>
<item><p>56b6</p><section>mdo sde</section><text>kyang bdag cag ni shul log par zhugs so snyam du ma tshor nas/ 'di ni shul bzang po lags so snyam du 'dzin cing dong la/ phas rgyu ba'i 'dron po yang ma mthong ba de bzhin du chos la rmongs pa'i sems can dam pa'i chos kyi de kho na nyid ma mthong ba rnams la bcom ldan 'das</text></item>
<item><p>56b7</p><section>mdo sde</section><text>kyis thog ma kho nar shul bstan 'tshal ba las sngar nongs pa rngams che chung ma bstan pas dge slong rnams nyes pa rnams kyi nang du ltung bar gyur na/ 'di ltar bcom ldan 'das bden pa'i 'dron po bden pa'i lam gyi khyad par yang dag par gzigs pa/ chos kyi lam gyi yon tan</text></item>
<item><p>57a1</p><section>mdo sde</section><text>gyi khyad par gyi phan yon yang dag par gzigs pa/ lha'i yang lha bcom ldan 'das kyis de'i ched du bslab pa'i gzhi bca' ba bstan du gsol/ bka' stsal pa/ 'od srung chen po dang rus gcig pa khyod de bzhin gshegs pa la de skad ma zer cig /</text></item>
<item><p>57a2</p><section>mdo sde</section><text>de bzhin gshegs pa ni yon tan gyi khyad par gyi chos bcu yang dag par gzigs pa yin la/ sems can thams cad la yang sgra gcan zin bzhin du gzigs na/ ji ltar dge slong rnams mnar med par 'gro bar mdzad/ de bzhin gshegs pa ni gal te sems</text></item>
<item><p>57a3</p><section>mdo sde</section><text>can gcig gi rgyu de 'dra ba zhig gzigs na yang / des nges par bsgral ba'i phyir bskal pa'am bskal pa las lhag par yang sems can dmyal bar bzhugs spyod na/ thugs brtse ba dang ldan pa ji ltar nyid kyi sras rnams la slu bar mdzad/ 'od srung chen po dang rus gcig</text></item>
<item><p>57a4</p><section>mdo sde</section><text>pa dper na grong khyer ram ri khrod kyi grong zhig na tha ga pa zhig yod na/ de ni der ras btag pa'i yo byad thags cha gang kha rgal ba 'dor bar byed pa dang / dper na 'khor los sgyur ba'i rgyal po ni thog ma kho nar dge ba bcu'i las kyi lam rnams cig car sbyong bar mi byed kyi/</text></item>
<item><p>57a5</p><section>mdo sde</section><text>sems can gang dang gang chos ma yin pa la sten pa de dang de dag 'khor lo rin po ches btul nas/ dam pa'i chos la 'god pa de bzhin du/ sangs rgyas bcom ldan 'das kyang thog ma kho nar so sor thar pa'i bslab pa'i gzhi cig car 'cha' bar mi mdzad kyi/ dge slong</text></item>
<item><p>57a6</p><section>mdo sde</section><text>gang dang gang gis nyes pa ci dang ci byas pa'i don gyi dmigs byung ba de dang de gleng gzhir mdzad nas/ /bslab pa'i gzhi 'cha' bar mdzad la sems can chos 'dod pa gang yin pa rnams kyis de dang de mthong na yid ches par 'gyur te de dag dpang du 'jog go/ /de ltar na</text></item>
<item><p>57a7</p><section>mdo sde</section><text>shin tu brtag dka' ba'i chos yang dag par gzigs nas tha ga pa dang / 'khor los sgyur ba'i rgyal po'i chos nyid ji lta ba bzhin du/ chos kyi 'khor lo skor ba'i sangs rgyas rnams kyi chos nyid kyang de dang 'dra ste/ de ltar na sangs rgyas bcom ldan 'das rnams</text></item>
<item><p>57b1</p><section>mdo sde</section><text>bsam gyis mi khyab bo/ /chos bstan pa yang bsam gyis mi khyab bo/ /de bzhin du nyan pa po rnams dang / yid ches pa rnams kyang bsam gyis mi khyab ste/ 'di ni don gyi dmigs byung ba'i dbang zhes bya'o/ /byang chub sems dpa' sems dpa' chen po</text></item>
<item><p>57b2</p><section>mdo sde</section><text>rnams ni don gyi dmigs byung ba'i phyir dang / nga yongs su mya ngan las 'da' ba'i phyir/ chos kyi rnam grangs 'di bzhi'i chos ston par byed de/ yongs su mya ngan las 'das pa chen po'i mdo chen po ni don gyi dmigs byung ba'i dbang zhes bya ba yin par rig</text></item>
<item><p>57b3</p><section>mdo sde</section><text>par bya'o/ /bdag gi lhag pa'i bsam pa zhes bya ba ni deng nga'i lhag pa'i bsam pa bstan pa bshad pas na/ bdag gi lhag pa'i bsam pa zhes bya ba yang yongs su mya ngan las 'das pa chen po'i mdo chen po yin par rig par bya'o/ /gzhan gyi lhag</text></item>
<item><p>57b4</p><section>mdo sde</section><text>pa'i bsam pa zhes bya ba yang ngas dge slong rnams kyi bsam pa rtogs nas nga ni rtag go zhes bstan pas na/ gzhan gyi lhag pa'i bsam pa yang yongs su mya ngan las 'das pa chen po'i mdo chen po yin par rig par bya'o/ /'dri ba'i dbang zhes bya ba yang byang</text></item>
<item><p>57b5</p><section>mdo sde</section><text>chub sems dpa' sems dpa' chen po mchog tu cha phra ba'i ye shes dang ldan pa 'od srung chen po dang rus gcig pa khyod kyi dbang du byas nas/ nyan thos dang rang sangs rgyas thams cad kyis sngon ma thos pa'i tshig yi ge 'bru gcig pa'i thig le'i gtam dgongs pa'i</text></item>
<item><p>57b6</p><section>mdo sde</section><text>tshig gsang ba sna tshogs bstan pas na/ de'i phyir 'dri ba'i dbang yang yongs su mya ngan las 'das pa chen po'i mdo chen po yin par rig par bya'o/ /de la la la zhig 'di ltar na ni slu bar 'gyur la/ 'di ltar na ni slu bar mi 'gyur ro snyam du rtog ste/ dper</text></item>
<item><p>57b7</p><section>mdo sde</section><text>na mi la la zhig nam mkha' zhes kyang zer/ stong pa zhes kyang zer/ ci yang med pa zhes kyang zer/ thogs pa med pa zhes kyang zer te/ de de skad zer na gzhan dag la slu ba ma yin no/ /de bzhin du yongs su mya ngan las 'das pa chen po 'di las rigs kyi bu 'am</text></item>
<item><p>58a1</p><section>mdo sde</section><text>rigs kyi bu mo bcom ldan 'das kyis gsungs pa'i rtag pa 'di la mos nas/ chos kyi sna grangs bzhi po rnams rjod par byed na/ gzhan dag la slu ba ma yin no/ /lcags kyi gar bu me 'bar ba/ /rdung ba'i tshe na khad kyis ni/ /</text></item>
<item><p>58a2</p><section>mdo sde</section><text>grangs par 'gyur yang me yi drod/ /gang du song ba mi rig ltar/ /de bzhin yang dag rnam grol ba/ /'dod pa'i 'dam dang chu bo rgal/ /mi g.yo bde ba thob rnams kyang / /gang du song ba gdags su med/ /yang bka' stsal pa/ rigs kyi bu de ltar khyod</text></item>
<item><p>58a3</p><section>mdo sde</section><text>de bzhin gshegs pa rnams med par 'gyur ba'i 'du shes su lta bas snying mi dgar ma byed cig /lcags dang mdo lcags zhes bya ba ni don tha dad pa ma yin te/ lcags mer 'bar ba las grangs par gyur pa bzhin du/ de bzhin gshegs pa rnams med par</text></item>
<item><p>58a4</p><section>mdo sde</section><text>'gyur ba'i gnas med do/ /lcags mer 'bar ba las grangs pa bzhin du nyon mongs pa'i rnam pa zhi bar 'gyur mod kyi/ gang gi tshe lcags mer 'bar ba grangs par 'gyur ba na/ tsha tsha 'phro ba thams cad dang bcas te med par 'gyur na ni/ de'i tshe de bzhin</text></item>
<item><p>58a5</p><section>mdo sde</section><text>gshegs pa yang mi rtag par 'gyur na/ lcags de 'od dang bcas par med par 'gyur ba ni mi srid do/ /de bzhin du de bzhin gshegs pa yang mya ngan las 'das pa chen po 'di dang bcas te mi rtag par 'gyur ba ni mi srid de/ ji ltar lcags kyi me grangs par</text></item>
<item><p>58a6</p><section>mdo sde</section><text>'gyur ba de bzhin du de bzhin gshegs pa yang bskal pa mang po grangs med pa bye ba snyed du bsags pa'i nyon mongs pa rnams zad nas/ rtag pa dang brtan pa dang ther zug par 'gyur te/ de ltar na yang dag par rnam par grol ba'i de bzhin gshegs pa ni rtag pa dang brtan</text></item>
<item><p>58a7</p><section>mdo sde</section><text>pa dang ther zug pa yin no/ /'dod pa'i 'dam ni nyon mongs pa rnams zhes bya ba'i don te/ nyon mongs pa'i 'dam de las bskal pa grangs med pas rgal bas na/ de'i phyir de bzhin gshegs pa yongs su mya ngan las 'das pa la de bzhin gshegs pa'i gnas gdags</text></item>
<item><p>58b1</p><section>mdo sde</section><text>par mi nus te/ de bas na/ yang dag shes dang rnam grol ba/ /'dod pa'i 'dam dang chu bo rgal/ /mi g.yo bde ba thob rnams kyang / /gang du song ba gdags su med/ /gsol pa/ bcom ldan 'das ci lags/ ji ltar lcags grangs par gyur</text></item>
<item><p>58b2</p><section>mdo sde</section><text>kyang slad kyis yang zhugs kyis tsha bar 'gyur ba bzhin du gal te de bzhin gshegs pa yang de dang 'dra bar gyur na ni mi rtag par 'gyur lags so/ /bka' stsal pa/ de bzhin gshegs pa ni rtag ste/ bdag nyid me lta bur gyur nas/ lcags dang 'dra ba'i</text></item>
<item><p>58b3</p><section>mdo sde</section><text>sems can mang po rnams ye shes kyi mes brda sprad nas yang dag pa ma yin pa'i nyon mongs pa rnams zad par mdzad do/ /gsol pa/ bcom ldan 'das legs lags so/ /legs lags so/ /de bzhin gshegs pa'i rtag pa nyid ma lus par bshad du</text></item>
<item><p>58b4</p><section>mdo sde</section><text>gsol/ bka' stsal pa/ rigs kyi bu gzhan yang dper na 'khor los sgyur ba'i rgyal po rang gi btsun mo'i 'khor du song ba las thang cig skyed mos tshal gzhan zhig tu byung ste/ de der song nas/ rtse bar byed pa na gang gi tshe rgyal po de btsun mo'i 'khor nas mi snang</text></item>
<item><p>58b5</p><section>mdo sde</section><text>bar gyur pa de'i tshe shi'o snyam pa'i 'du shes bskyed par mi bya'o/ /rigs kyi bu de bzhin du de bzhin gshegs pa ni chos nyid las nyams par mi 'gyur te/ rgyal po dang 'dra bar 'dzam bu'i gling du de bzhin gshegs pa mi rtag par gyur to/ /zhes grongs pa'i 'du shes</text></item>
<item><p>58b6</p><section>mdo sde</section><text>bskyed par mi bya'o/ /ji ltar rgyal po btsun mo'i 'khor nas skyed mos tshal du song ste rtse ba de bzhin du/ de bzhin gshegs pa dgra bcom pa yang dag par rdzogs pa'i sangs rgyas kyang nyon mongs pa'i rnam pa nyid kyi btsun mo'i 'khor lta bu las nges par 'byung ste/ nyon</text></item>
<item><p>58b7</p><section>mdo sde</section><text>mongs pa med par bcom ldan 'das gzungs sna tshogs dang / byang chub kyi yan lag gi me tog sna tshogs dang ldan pa'i skyed mos tshal du gshegs nas/ de bzhin gshegs pa nyon mongs pa dang bral ba nyid kyi sku'i thabs ston pa sna tshogs kyis rol par mdzad</text></item>
<item><p>59a1</p><section>mdo sde</section><text>do/ /gsol pa/ de bzhin gshegs pa bskal pa grangs med pa bye ba snyed kyis nyon mongs pa'i rgya mtsho nges par rgal ces bgyi ba 'di la gtan tshigs bka' stsal 'tshal lo/ /da ltar mngon sum du de bzhin gshegs pa sgra gcan zin</text></item>
<item><p>59a2</p><section>mdo sde</section><text>gyi ma dang lhan cig tu 'dod pa rnams sten pa dang / sgra gcan zin gyi yab tu gyur par yang bstan te/ de bas na de bzhin gshegs pa ni bskal pa du ma bye ba snyed kyis 'dod pa'i chu bo las nges par rgal ba ma lags so/ /bka' stsal pa/ rigs kyi bu khyod</text></item>
<item><p>59a3</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas da lta mngon sum du sgra gcan zin gyi ma dang lhan cig tu 'dod pa rnams bsten pa dang / sgra gcan zin gyi yab tu gyur par yang bstan te/ de bas na de bzhin gshegs pa ni bskal pa du ma bye ba</text></item>
<item><p>59a4</p><section>mdo sde</section><text>snyed kyis 'dod pa'i chu bo las nges par rgal ba ma yin no/ /zhes de skad ma zer cig /yongs su mya ngan las 'das pa chen po ni rtag pa chen po zhes bya ste/ sems gud du ma g.yeng bar nyon la thos nas kyang / gzhan dag la ston cig /des skrag par yang ma</text></item>
<item><p>59a5</p><section>mdo sde</section><text>byed cig /yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni ri'i rgyal po ri rab de ltar mtho zhing de ltar thag gru che ba yungs 'bru'i khong du 'jug par byed la/ ri rab la gnas pa'i sems can rnams la yang gnod par</text></item>
<item><p>59a6</p><section>mdo sde</section><text>mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni byang chub sems dpa' sems dpa' chen po 'dis ri'i rgyal po ri rab yungs 'bru'i khong du bcug</text></item>
<item><p>59a7</p><section>mdo sde</section><text>ste sbas so/ /snyam du yang dag par shes shing yang dag par mthong ngo / /de nas yang de rang gi gnas su 'jog par byed de/ mdo chen po 'di la gnas pa'i byang chub sems dpa' sems dpa' chen po'i yul ni de lta bu yin no/ /rigs kyi bu de bas kyang lhag</text></item>
<item><p>59b1</p><section>mdo sde</section><text>par yongs su mya ngan las 'das pa chen po la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams yungs 'bru'i khong du 'jug par byed la/ sems can gcig la yang gnod par mi 'gyur te/</text></item>
<item><p>59b2</p><section>mdo sde</section><text>sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag par rjes su mthong ngo / /de nas yang</text></item>
<item><p>59b3</p><section>mdo sde</section><text>rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams rang gi ba spu'i khung bur 'jog par byed la/ sems</text></item>
<item><p>59b4</p><section>mdo sde</section><text>can gcig la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag</text></item>
<item><p>59b5</p><section>mdo sde</section><text>par mthong ngo / /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni 'jig rten gyi khams 'di na 'dug bzhin du/ phyogs bcu'i 'jig rten gyi khams rnams khab kyi rtse mos rgya shug gi</text></item>
<item><p>59b6</p><section>mdo sde</section><text>lo ma bzhin du blangs te/ 'jig rten gyi khams gzhan du 'dor bar byed la/ sems can gcig la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems</text></item>
<item><p>59b7</p><section>mdo sde</section><text>can gzhan dag gis ni 'dis 'di ltar byas so snyam du yang dag par shes shing / yang dag par mthong ngo / /de nas yang de rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang</text></item>
<item><p>60a1</p><section>mdo sde</section><text>chub sems dpa' sems dpa' chen pos ni phyogs bcu'i 'jig rten gyi khams rnams lag pa g.yas pas blangs te/ rdza mkhan gyi 'khor lo bzhin du 'jig rten gyi khams rdul phra mo'i rdul snyed kyi pha rol gyi yang ches pha rol du 'phen par byed la/ sems can gcig</text></item>
<item><p>60a2</p><section>mdo sde</section><text>la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo / /de nas yang</text></item>
<item><p>60a3</p><section>mdo sde</section><text>de rang gi gnas su 'jog par byed do/ /rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rang gi lus la 'jug par byed la sems can gcig la yang</text></item>
<item><p>60a4</p><section>mdo sde</section><text>gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo / /de nas yang rang</text></item>
<item><p>60a5</p><section>mdo sde</section><text>gi gnas su 'jog par byed do/ /rigs kyi bu gzhan yang yongs su mya ngan las 'das pa chen po la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rdul phra rab kyi khong du 'jug par byed la/ sems can gcig</text></item>
<item><p>60a6</p><section>mdo sde</section><text>la yang gnod par mi 'gyur te/ sems can de dag gis bdag cag gang du song / gang du khyer/ gang du bcug snyam du mi shes shing mi mthong ngo / /sems can gzhan dag gis ni 'dis 'di ltar byas so snyam du yang dag par shes shing / yang dag par</text></item>
<item><p>60a7</p><section>mdo sde</section><text>mthong ngo / /de nas yang de rang gi gnas su 'jog par byed do/ /yongs su mya ngan las 'das pa chen po la gnas pa'i/ byang chub sems dpa' sems dpa' chen po ni/ de la sogs pa'i sgyu 'phrul chen po'i stobs rnam pa sna tshogs ston pas na/ mya ngan las</text></item>
<item><p>60b1</p><section>mdo sde</section><text>'das pa chen po zhes bya'o/ /yongs su mya ngan las 'das pa chen po la gnas pa'i byang chub sems dpa' sems dpa' chen po ni sems can thams cad kyis kyang 'di 'dra ba zhig go/ /de 'dra ba zhig go/ /'di ltar byas so/ /'di lta bu zhig byas so/ /</text></item>
<item><p>60b2</p><section>mdo sde</section><text>snyam du shes par mi nus na/ rigs kyi bu khyod kyis de bzhin gshegs pas 'dod pa rnams spyad do/ /sgra gcan zin gyi phar gyur to snyam du shes re skan/ rigs kyi bu gzhan yang deng ngas yongs su mya ngan las 'das pa chen po la gnas nas/ stong gsum gyi stong</text></item>
<item><p>60b3</p><section>mdo sde</section><text>chen po'i 'jig rten gyi khams gang na nyi ma dang / zla ba ther 'bum yod pa dang / 'dzam bu'i gling ther 'bum yod pa'i stong khams dag tu cho 'phrul chen po bstan par bya'o/ /de la stong gsum gyi stong chen po'i 'jig rten gyi khams ni dpa' bar 'gro ba'i ting nge 'dzin gyi</text></item>
<item><p>60b4</p><section>mdo sde</section><text>lugs bzhin du rgyas par sbyar bar bya'o/ /nga ni stong gsum gyi stong chen po'i 'jig rten gyi khams su 'dzam bu'i gling la lar ni yongs su mya ngan las 'das pa chen po byed pa lta bur ston la/ yongs su mya ngan las 'das pa chen por gtan du yongs su mya ngan</text></item>
<item><p>60b5</p><section>mdo sde</section><text>las 'da' bar yang mi byed do/ /'dzam bu'i gling la lar ni ngas pha ma gnyis kyi zla mtshan gyi dus su mngal du skye bar ston te/ de gnyis kyis kyang bdag cag gnyis kyi bur 'gyur ro snyam du yang dag par shes so/ /nga ni bskal pa mang po bye ba phrag</text></item>
<item><p>60b6</p><section>mdo sde</section><text>grangs med pa nas lan 'ga' yang 'khrig pa las ma skyes te/ 'khrig pa las skyes pa'i lus las rgal bas na sha'i lus ma yin gyi chos kyi sku yin no/ /'khrig pa'i mngal du 'jug pa 'di ni 'jig rten dang 'thun par bya ba'i thabs tsam du zad do/ /rigs kyi bu</text></item>
<item><p>60b7</p><section>mdo sde</section><text>'dzam bu'i gling la lar ni nga bu btsa' ba'i pang du bur skye bar yang ston cing / skyed mos tshal gyi gnas su btsa' ba'i bu lta bur gyur te/ skyen par langs nas byang phyogs su kha bltas te/ gom pa bdun bor nas lha dang mi dang lha ma yin dang bcas pa'i 'jig rten gyi</text></item>
<item><p>61a1</p><section>mdo sde</section><text>bla na med par 'gyur bar bya'o zhes zer te/ sems can rnams kyis ni byis pa btsas ma thag tu gom pa bdun 'dor ba sngon cad bdag gis ma mthong ste/ kye ma bdag gi bu ni lha'i bu zhig go snyam du yang dag par shes so/ /sems can mang po</text></item>
<item><p>61a2</p><section>mdo sde</section><text>gzhan dag kyang ngo mtshar du 'dzin te/ 'on kyang nga ni bskal pa bye ba phrag grangs med pa nas/ byis pa'i dngos po las log pas nams kyang byis par ma gyur te/ nga ni chos kyi sku yin gyi rus pa dang rgyus pa dang sha dang khrag gi lus ma yin la/ byis par 'gyur ba</text></item>
<item><p>61a3</p><section>mdo sde</section><text>yang ston pa 'di ni 'jig rten dang 'thun par bya ba tsam du zad do/ /byang nas langs te lho'i phyogs cha logs su gom pa bdun bor nas 'jig rten thams cad du yon gnas su 'gyur bar bya'o/ /zhes zer ro/ /nub kyi phyogs cha logs su gom pa bdun bor nas/ skye</text></item>
<item><p>61a4</p><section>mdo sde</section><text>ba dang / rga ba dang / na ba dang / 'chi ba rnams spangs te lus kyi tha mar gtug par bya'o zhes zer ro/ /shar phyogs su kha bltas te gom pa bdun bor nas/ sems can thams cad kyi thog mar 'gro bar bya'o/ /zhes zer ro/ /phyogs mtshams rnams su gom pa</text></item>
<item><p>61a5</p><section>mdo sde</section><text>bdun bdun bor nas/ nyon mongs pa rnam pa sna tshogs kyi rang bzhin gyi bdud bcom ste/ dgra bcom pa yang dag par rdzogs pa'i sangs rgyas su 'gyur bar bya'o zhes zer ro/ /steng gi phyogs cha logs su gom pa bdun bor nas myur du nam mkha' bzhin du rung ba ma yin pa'i chos</text></item>
<item><p>61a6</p><section>mdo sde</section><text>thams cad kyis lus mi gos par bya'o zhes zer ro/ 'og gi phyogs cha logs su gom pa bdun bor nas sems can dmyal ba pa thams cad kyi sems can dmyal ba'i me gsad pa'i phyir/ sprin chen po ltar chos kyi char dbab par bya ste/ de dag bde ba dang ldan par bya'o/ /tshul</text></item>
<item><p>61a7</p><section>mdo sde</section><text>khrims 'chal pa rnams la ni ser ba lta bur 'gyur bar bya'o/ /zhes zer ro/ /'dzam bu'i gling la lar ni nga gtsug phud 'cha' bar ston te/ sems can rnams kyis byis pa'i gtsug phud bcas so snyam du yang dag par shes mod kyi/ lha dang bcas pa'i 'jig</text></item>
<item><p>61b1</p><section>mdo sde</section><text>rten na nga'i mgo bo nas 'dzin cing skra gcod nus pa'i mi su yang med de/ sngon bskal pa grangs med pa nas kyang ngas gtsug phud bca' ba'i mthar gtugs zin pas na/ spu gris nga'i skra gcod par 'gyur ba ni mi srid do/ /'di ni 'jig rten dang 'thun par bya ba tsam du</text></item>
<item><p>61b2</p><section>mdo sde</section><text>zad de/ gtsug phud bca' ba ni byis pa 'ba' zhig la bya ba yin no/ /'dzam bu'i gling la lar ni nga dbang phyug chen po'i lha khang du 'gro bar yang ston te/ der dbang phyug chen po dang / tshangs pa dang / 'jig rten skyong ba rnams kyis nga mthong na nga'i zhabs</text></item>
<item><p>61b3</p><section>mdo sde</section><text>la phyag 'tshal te thal mo sbyar zhing 'dug go/ /nga ni sngon bskal pa bye ba phrag grangs med pa nas kyang lha dang mi dang lha ma yin rnams kyi lha'i yang lha yin pas na/ nams kyang dbang phyug chen po'i lha khang du mi 'gro ste/ der 'gro ba lta bur bstan pa 'di ni 'jig rten dang 'thun pa'i</text></item>
<item><p>61b4</p><section>mdo sde</section><text>bya ba tsam du zad do/ /'dzam bu'i gling la lar ni ngas rna ba dbug pa bstan mod kyi/ nga'i rna ba 'bigs nus pa'i mi med do/ /'dzam bu'i gling la lar ni ngas rna cha gdub kor seng ge can thogs par bstan te/ des sems can rnams kyis byis pa 'di ni rna cha gdub</text></item>
<item><p>61b5</p><section>mdo sde</section><text>kor seng ge can thogs pa'o snyam du yang dag par shes mod kyi/ nga ni sngon bskal pa bye ba phrag grangs med pa nas kyang / byis pa'i dngos po las log pas na nga la rna cha gdub kor seng ge can btags pa med de/ rna cha gdub kor seng ge can thogs par bstan pa</text></item>
<item><p>61b6</p><section>mdo sde</section><text>ni 'jig rten dang 'thun par bya ba tsam du zad do/ /'dzam bu'i gling la lar ni ngas yi ge slob pa'i sar 'gro ba bstan mod kyi/ 'jig rten gsum na nga'i mkhan por rung ba ma mthong ste/ nga nyid sems can thams cad kyi mkhan po yin no/ /de bas na nga'i ming thams cad mkhyen</text></item>
<item><p>61b7</p><section>mdo sde</section><text>pa zhes bya'o/ /nga ni bskal pa bye ba phrag grangs med pa nas kyang yi ge slob pa'i sa na gnas pa las 'das te/ bla na med pa yang dag par rdzogs pa'i byang chub brnyes na/ 'on kyang sems can rnams kyis khye'u 'di yi ge slob pa'i sar song ngo snyam du yang dag par</text></item>
<item><p>62a1</p><section>mdo sde</section><text>shes te 'di ni 'jig rten dang 'thun par bya ba tsam du zad par khong du chud par gyis shig /'dzam bu'i gling la lar ni ngas glang po che dang / rta dang / shing rta dang / dpung bu chung dang / rin po che sna tshogs dang / gter dang / rgyal srid kyi dbang phyug</text></item>
<item><p>62a2</p><section>mdo sde</section><text>rnams kyang bstan/ rgyal tshab byed pa yang bstan te/ ngas ni sngon bskal pa bye ba phrag grangs med pa nas kyang / 'dod pa'i longs spyod rnams spangs mod kyi/ sems can rnams kyis rgyal tshab ni 'dod pa rnams la longs spyod do snyam du/ yang dag par shes so/ /</text></item>
<item><p>62a3</p><section>mdo sde</section><text>'dzam bu'i gling la lar ni ngas 'khor los sgyur ba'i rgyal por gyur pa bstan te/ ngas ni bskal pa bye ba phrag mang po grangs med pa nas de spangs nas chos kyi 'khor lo bskor te/ ngas de bu'i sha bzhin du bor nas rgyal srid kyi longs spyod yongs su 'dzin pa spangs na/ 'on</text></item>
<item><p>62a4</p><section>mdo sde</section><text>kyang sems can rnams kyis 'khor los sgyur ba'i rgyal po snyam du yang dag par shes te/ 'di ni 'jig rten dang 'thun par bya ba tsam du zad do/ /'dzam bu'i gling la lar ni ngas rgan po dang / nad pa dang / shi ba mthong nas skyo bar gyur te/ gar thabs lta bu'i</text></item>
<item><p>62a5</p><section>mdo sde</section><text>bde ba thams cad spangs nas rab tu 'byung ba bstan te/ sems can rnams kyis kye ma gzhon nu ni rab tu byung ngo snyam du yang dag par shes so/ /ngas ni bskal pa bye ba phrag grangs med pa nas rab tu byung ba'i bya ba mthar gtugs zin mod kyi/ skyo bar gyur nas rab tu</text></item>
<item><p>62a6</p><section>mdo sde</section><text>byung ba lta bur ston pa ni 'jig rten dang 'thun par bya ba tsam du zad do/ /ngas bsnyen par rdzogs pa lta bur bstan pa de yang 'jig rten nges par bsgral ba'i phyir ro/ /ngas rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa nyid</text></item>
<item><p>62a7</p><section>mdo sde</section><text>la sogs pa dang / mthar gyis gnas pa'i snyoms par 'jug pa rnams kyang bstan te/ sems can rnams kyis kye ma myur ba kho nar bla na med pa'i dgra bcom par gyur to snyam du yang dag par shes so/ /nga ni bskal pa bye ba phrag grangs med pa nas kyang dgra</text></item>
<item><p>62b1</p><section>mdo sde</section><text>bcom pa'i bya ba mthar gtugs zin mod kyi byang chub kyi shing drung du rtswa bting ba la 'dug pa dang / bdud 'dul bar bstan pa 'di ni 'jig rten nges par bsgral ba'i phyir te/ bdud pham par byas nas bla na med pa yang dag par rdzogs pa'i byang chub thob bo snyam du sems</text></item>
<item><p>62b2</p><section>mdo sde</section><text>can rnams kyis yang dag par shes so/ /nga ni bskal pa bye ba phrag grangs med pa nas nyon mongs pa'i rnam pa dang / lha dang rang bzhin gyi bdud pham par byas nas bdud rtsi'i mchog rtogs so/ /ngas ni bshang ba dang / gci ba dang / dbugs rngub pa dang / dbugs</text></item>
<item><p>62b3</p><section>mdo sde</section><text>'byung ba'i bya ba ston mod kyi/ nga'i lus la rgyu ba dang / 'thun pa dang / rnam par smin pa med do/ /sems can rnams kyis ni mi dang 'dra'o snyam du yang dag par shes te/ 'di ni 'jig rten dang 'thun par bya ba tsam du zad do/ /sems can rnams kyis nga kha zas za'o</text></item>
<item><p>62b4</p><section>mdo sde</section><text>snyam du yang dag par shes mod kyi/ nga'i lus la bkres pas nyam chung ba med de 'di ni 'jig rten dang 'thun par bya ba tsam du zad do/ /ngas ni bskal pa bye ba phrag grangs med pa nas shes rab kyi pha rol tu phyin pa bsgrubs te sred pa rnam par spangs kyang nyal ba lta bur ston te/</text></item>
<item><p>62b5</p><section>mdo sde</section><text>'on kyang nga'i lus la gnyid dang / skyigs bu dang / klal ba dang / ru shing na ba dang / klad pa na ba rnams med do/ /nyal bar byed pa ni 'jig rten dang 'thun par bya ba tsam du zad do/ /'greng ba dang / 'chag pa dang / mig 'dzums pa dang / rkang pa smyang ba dang / lus kyi spyod lam</text></item>
<item><p>62b6</p><section>mdo sde</section><text>byed par snang mod kyi/ nga'i lus la de lta bu'i gnod pa rnams med do/ /rkang pa 'khru ba dang / snum gyis byug pa dang / chu spyad pa dang / so shing za ba dang / mig sman gyis skud par snang mod kyi nga'i lus la de lta bu'i gnod pa rnams med do/ /rkang pa pad ma'i 'dab ma'i mdog 'dra ba</text></item>
<item><p>62b7</p><section>mdo sde</section><text>dang / kha nas ud pa la'i dri 'byung ba dang / mig dpe med par bzang ba de dag kyang 'jig rten dang 'thun par bya ba tsam du zad do/ /sems can rnams kyis ni thams cad mi'i tshul dang 'dra'o snyam du yang dag par shes so/ /phyag dar khrod kyi gos sa las blangs te 'khru ba lta bur snang mod kyi</text></item>
<item><p>63a1</p><section>mdo sde</section><text>nga la de dgos pa med do/ /sems can rnams kyis ni mi'i dngos por yang dag par shes te/ sgra gcan zin gyi phar bstan pa dang / zas gtsang ma dang / sgyu 'phrul pha mar bstan pa yang 'jig rten gyi don yin no/ /'jig rten gyi bde ba myong</text></item>
<item><p>63a2</p><section>mdo sde</section><text>nas nges par byung ste/ nags tshal du rab tu byung ba dang / rgyal po'i bu gau tam zhes bya ba ni 'dod pa dang / 'dod pa ma yin pa dang / bde ba dang / bde ba ma yin pa bye brag phyed par gyur nas mya ngan las 'das pa'i bde ba tshol lo/ /zhes bya ba 'di yang byis pa'i sems</text></item>
<item><p>63a3</p><section>mdo sde</section><text>can rnams nges par bsgral ba'i phyir ro/ /de bzhin gshegs pa ni 'khrig pa las byung ba ma yin te sgra gcan zin gyi phar gyur par bstan pa dang / rang gi pha ma bstan pa yang 'jig rten dang 'thun par bya ba tsam du zad do/ /lha dang mi dang lha ma yin rnams kyis ni mi'i</text></item>
<item><p>63a4</p><section>mdo sde</section><text>de bzhin gshegs pa'o snyam du yang dag par shes so/ /rigs kyi bu 'dzam bu'i gling la lar ni nga yang dang yang du yongs su mya ngan las 'da' ba lta bur ston te 'on kyang gtan du yongs su mya ngan las 'da' bas yongs su mya ngan las 'da' bar mi byed do/ /res 'ga' ni sems</text></item>
<item><p>63a5</p><section>mdo sde</section><text>can rnams kyis de bzhin gshegs pa grongs so snyam du yang dag par shes mod kyi de bzhin gshegs pa ni dus thams cad du rtag pa dang / brtan pa dang / ther zug pa yin te/ yongs su mya ngan las 'da' bar ston pa ni sangs rgyas rnams kyi chos nyid do/ /'dzam bu'i gling la</text></item>
<item><p>63a6</p><section>mdo sde</section><text>lar ni skye bar ston te sems can rnams kyis skyes so snyam du yang dag par shes so/ /nga ni bskal pa bye ba phrag grangs med pa nas bya ba byas zin mod kyi der yang go 'phang thams cad kyi don thob pa'i mthar thug par bstan te 'di ni 'jig rten dang 'thun par bya ba tsam du zad do/ /</text></item>
<item><p>63a7</p><section>mdo sde</section><text>'dzam bu'i gling la lar ni ngas tshul khrims 'chal pa pham pa byung ba lta bur bstan te/ sems can rnams kyis kye ma pham pa byung ba'o snyam du yang dag par shes mod kyi nga ni sngan chad g.yel bar gyur pa med do/ /'dzam bu'i gling la lar ni ngas bdag nyid de bzhin gshegs pa</text></item>
<item><p>63b1</p><section>mdo sde</section><text>la ngan sems kyis khrag byung ba dang / dgra bcom pa gsod pa dang / pha ma gsod pa dang / bdag nyid dge 'dun gyi dbyen byed par bstan te sems can rnams kyis kye ma sems can 'di mtshams med pa lnga'i las byed pa yin no snyam du yang dag par shes mod kyi/ nga</text></item>
<item><p>63b2</p><section>mdo sde</section><text>yang de lta bu'i las byed pa ma yin la lha dang bcas pa'i 'jig rten na yang sus kyang dge 'dun 'byed mi nus so/ /'dzam bu'i gling la lar ni ngas dam pa'i chos spong ba dang / bdag nyid 'dod chen por ston te/ sems can rnams kyis kye ma sems can 'di ni dam pa'i chos spong</text></item>
<item><p>63b3</p><section>mdo sde</section><text>ba dang 'dod chen pa'o snyam du yang dag par shes la/ 'dod chen pa lta bur bstan pa ni ma 'ongs pa'i sems can rnams kyi phyir te/ 'jig rten pa ni rtag tu 'dod chen pa yin gyi/ sangs rgyas ni 'dod chen pa ma yin no/ /'dzam bu'i gling la lar ni ngas dam pa'i chos 'dzin</text></item>
<item><p>63b4</p><section>mdo sde</section><text>par bstan te sems can rnams kyis kye ma dam pa'i chos kyi phyogs 'dzin pa'o snyam du yang dag par shes so/ /'di ni sangs rgyas rnams kyi rang bzhin te/ 'di ni chos nyid yin pas ngo mtshar che ba med do/ /'dzam bu'i gling la lar ni nga bdud bgegs byed pa lta bur</text></item>
<item><p>63b5</p><section>mdo sde</section><text>ston te/ sems can rnams kyis kye ma bdud sdig can snyam du yang dag par shes la/ pad ma chus mi gos pa bzhin du nga la bdud kyi nyes pas mi gos so/ /'dzam bu'i gling la lar ni bud med kyi gzugs kyis 'tshang rgya bar ston te/ sems can yid gnyis za ba</text></item>
<item><p>63b6</p><section>mdo sde</section><text>rnams kyis bud med 'tshang rgya bar byed do snyam du/ yang dag par shes la/ de bzhin gshegs pa ni rtag tu skyes pa kho na yin bzhin du sems can rnams gdul ba'i phyir gnyi gar yang ston to/ /de bzhin du gzugs du ma'i thabs kyi phyogs la 'jug pa bstan te de</text></item>
<item><p>63b7</p><section>mdo sde</section><text>dag thams cad kyang 'jig rten dang 'thun par bya ba tsam du zad do/ /'dzam bu'i gling la lar ni ngas 'gro ba bzhi po rnams su skye bar bstan te de'i las byed pa yang ma yin no/ /dud 'gro'i skyes gnas su 'jug pa yang 'jig rten dang 'thun par bya ba tsam du zad do/ /</text></item>
<item><p>64a1</p><section>mdo sde</section><text>'dzam bu'i gling la lar ni ngas tshangs pa'i gzugs bstan te/ tshangs pa la dad pa'i sems can rnams la bgegs bya ba bstan nas dam pa'i chos la dgod par byed la/ de'i las byed pa yang ma yin te sems can rnams kyis tshangs pa'i bdag po'o</text></item>
<item><p>64a2</p><section>mdo sde</section><text>snyam du yang dag par shes so/ /de bzhin du lha thams cad kyi gnas su de'i gzugs kyi bgegs byas nas sems can thams cad dam pa'i chos la 'god par byed de/ sems can rnams kyis lha thams cad kyi gnas kyi bdag po'o snyam du yang dag par shes so/ /'dzam</text></item>
<item><p>64a3</p><section>mdo sde</section><text>bu'i gling la lar ni ngas smad 'tshong ma rnams nges par bsgral ba'i phyir smad 'tshong ma'i khyim du 'gro ba bstan la/ nga la 'dod pa'i nyes pa yang mi skye ste/ chu'i nang gi pad ma bzhin du nga la 'dod pa rnams kyi nyes pas mi gos so/ /nga ni 'dod pa la chags pa'i sems can rnams</text></item>
<item><p>64a4</p><section>mdo sde</section><text>'dod pa'i chu bo las nges par bsgral ba'i phyir bzhi mdo dang sum mdo thams cad du yang snang mod kyi de'i las byed pa yang ma yin te/ sems can rnams kyis ni 'di ni yul rgyu ba yin no snyam du yang dag par shes so/ /'dzam bu'i gling la lar ni dmangs mo rnams dam</text></item>
<item><p>64a5</p><section>mdo sde</section><text>pa'i chos la gzud pa'i phyir nga rol mo'i gnas su 'gro bar byed mod kyi/ nga ni las de byed pa yang ma yin no/ /'dzam bu'i gling la lar ni byis pa rnams nges par bsgral ba'i phyir yi ge slob pa'i sar song ste/ grwa dpon byed cing byis pa rnams slob par byed do/ /'dzam bu'i gling</text></item>
<item><p>64a6</p><section>mdo sde</section><text>la lar ni sems can de dag bsgral ba'i phyir nga chang 'thung bar byed/ rgyan pos rtse bar byed/ g.yengs pa la dga' bar byed de/ las chen po de dag byed mod kyi/ nga ni las chen po de byed pa yang ma yin la/ sems can rnams kyis ni 'di ni las de byed pa yin no snyam du yang</text></item>
<item><p>64a7</p><section>mdo sde</section><text>dag par shes so/ /'dzam bu'i gling la lar ni bya rgod dang khwa ta rnams nges par bsgral ba'i phyir nga dur khrod du 'gro bar byed mod kyi/ der nga lta ba'i 'du shes mi 'jug go/ /'dzam bu'i gling la lar ni dam pa'i chos gnas par bya ba'i phyir nga khyim bdag tu yang ston to/ /dam</text></item>
<item><p>64b1</p><section>mdo sde</section><text>pa'i chos skyong ba dang / 'jig rten skyong ba bsrung ba'i phyir blon po rnams kyi nang du blon por bkur ro/ /gzhon nu rnams la dam pa'i chos yang dag par bstan pa'i phyir gzhon nu rnams kyi nang du gzhon nur bkur ro/ /dam pa'i chos kyi rgyal po'i chos lugs yang dag</text></item>
<item><p>64b2</p><section>mdo sde</section><text>par bstan pa'i phyir rgyal po rnams kyi nang du rgyal por bkur ro/ /'dzam bu'i gling la lar ni nad kyi bar gyi bskal pa'i nang du sems can rnams la sman byin nas de dag dam chos la gzud par byed de/ sems can rnams kyis nad kyi bar gyi bskal pa'o snyam du</text></item>
<item><p>64b3</p><section>mdo sde</section><text>yang dag par shes so/ /'dzam bu'i gling la lar ni mu ge'i bar gyi bskal pa'i nang du bkres shing nyam chung ba'i sems can rnams bdud rtsi'i zas kyis tshim par byas nas dam pa'i chos la 'dzud par byed de/ sems can rnams kyis mu ge'i bar gyi bskal pa'o snyam</text></item>
<item><p>64b4</p><section>mdo sde</section><text>du yang dag par shes so/ /'dzam bu'i gling la lar ni mtshon gyi bar gyi bskal pa bstan te/ de dag tshogs shing gcig la gcig gsod pa'i dus la bab pa na de dag dam pa'i chos la 'dzud par byed de/ sems can rnams kyis mtshon gyi bar gyi bskal pa'o snyam du</text></item>
<item><p>64b5</p><section>mdo sde</section><text>yang dag par shes so/ /'dzam bu'i gling la lar ni sems can rtag pa'i 'du shes can rnams la mi rtag pa'i 'du shes bstan pa'i phyir sreg pa'i bskal pa ston te/ sems can rnams kyis sreg pa'i bskal pa'o snyam du yang dag par shes so/ /'dzam bu'i gling la lar ni</text></item>
<item><p>64b6</p><section>mdo sde</section><text>sems can rnams la sgra skad bstan te/ de dag sgra skad kyis drangs nas nges par sgrol bar byed do/ /'dzam bu'i gling la lar ni sems can rnams nges par bsgral ba'i phyir bdag nyid khams bzhi po rnams su sgyur bar byed cing / sems can rnams kyi nad bsal ba'i</text></item>
<item><p>64b7</p><section>mdo sde</section><text>phyir bdag nyid sman dang shing thams cad du sgyur bar byed do/ /'dzam bu'i gling la lar ni ya mtshan can thams cad kyi nang du rab tu 'byung bar yang ston te/ thams cad du mkhan po byed cing mchod par 'gyur ro/ /de bzhin gshegs pa ni sngon bskal pa bye ba phrag grangs med</text></item>
<item><p>65a1</p><section>mdo sde</section><text>pa nas rab tu 'byung ba'i de kho na nyid kyi don mthar thug zin bzhin du ya mtshan can thams cad kyi nang du rab tu 'byung ba ston te/ de dag nges par bsgral ba'i phyir ro/ /de bzhin gshegs pa ni rtag tu rang bzhin gyi skur gnas mod kyi/ sems</text></item>
<item><p>65a2</p><section>mdo sde</section><text>can thams cad nges par bsgral ba'i phyir bzo'i gnas thams cad du yang slob dpon byed de/ rig sngags dang gsang sngags dang sprul pa thams cad kyang ston la/ ya mtshan can thams cad kyis rgyags pa dang / nga rgyal bcom nas de dag la shing bal lta bur</text></item>
<item><p>65a3</p><section>mdo sde</section><text>snying po med pa yang dag par ston cing de dag dam pa'i chos la 'dzud par byed pa 'di ni 'jig rten dang 'thun par bya ba yin te/ der sems can lta ba'i 'du shes can rnams kyis sems can 'di ni 'jig rten pa'o snyam du yang dag par shes mod kyi/ de bzhin gshegs</text></item>
<item><p>65a4</p><section>mdo sde</section><text>pa ni 'jig rten pa ma yin gyi/ 'jig rten las 'das pa'i chos gzigs pa yin no/ /'dzam bu'i gling la lar ni 'jig rten dang 'thun par bya bas nges par bsgral bar bya ba'i phyir bran dang bran mor yang ston te sems can rnams kyis bran dang bran mo'o snyam du yang dag</text></item>
<item><p>65a5</p><section>mdo sde</section><text>par shes pa de ni rigs dma' bar ston pa yin no/ /'dzam bu'i gling la lar ni ngas 'jig rten gyi bya ba thams cad bstan te sems can rnams kyis sems can 'di ni 'jig rten lhur byed pa yin no snyam du yang dag par shes so/ /de ltar ston du zin kyang de bzhin gshegs</text></item>
<item><p>65a6</p><section>mdo sde</section><text>pa ni las de byed pa ma yin te 'jig rten thams cad dang 'thun par bya ba ni 'jig rten bsgral ba'i phyir ro/ /de bzhin du byang gi sgra mi snyan dang / shar gyi lus 'phags dang / nub kyi ba lang spyod rnams dang / srid pa nyi shu rtsa lnga dag tu yang 'jig rten pa dang 'thun par bya</text></item>
<item><p>65a7</p><section>mdo sde</section><text>ba'i sgo nas de dang de dag de bzhin du sbyar te/ stong gsum gyi stong chen po'i 'jig rten gyi khams brjod pa yang dpa' bar 'gro ba'i ting nge 'dzin gyi lugs bzhin du sbyar bar bya'o/ /de bzhin gshegs pas bya ba chen po thams cad bstan pa'i phyir yongs su mya ngan las</text></item>
<item><p>65b1</p><section>mdo sde</section><text>'das pa chen po zhes bya ste/ 'di la gnas pa'i byang chub sems dpa' sems dpa' chen po ni bya ba chen po thams cad dang cho 'phrul chen po dang / mi 'jigs pa la 'god par byed pas na rtag pa chen po zhes bya ste/ ji ltar byed ces 'dri bar mi bya'o/ /de bzhin gshegs pa dgra</text></item>
<item><p>65b2</p><section>mdo sde</section><text>bcom pa yang dag par rdzogs pa'i sangs rgyas rnams ni sgra gcan zin gyi phar gyur par bstan pa'i thabs la 'jug pa lta bur 'jig rten dang 'thun par mdzad do snyam du khong du chud par bya ste/ bskal pa bye ba phrag du ma nas 'dod pa'i chu bo las rgal zin pas na de'i phyir</text></item>
<item><p>65b3</p><section>mdo sde</section><text>de bzhin gshegs pa ni rtag pa dang / brtan pa dang / ther zug pa yin no/ /gsol pa/ 'dir ji ltar mar me gum pa gang du 'chi ba'i gnas gdags su ma mchis par bka' stsal pa de bzhin du de bzhin gshegs pa'i mya ngan las 'das pa'i gnas kyang de dang 'dra bar</text></item>
<item><p>65b4</p><section>mdo sde</section><text>gsungs na/ ji ltar de bzhin gshegs pa rtag pa dang / brtan pa dang / ther zug pa lags/ bka' stsal pa/ rigs kyi bu mya ngan las 'das pa ni mar me'i gnas dang 'dra bar ma bshad de/ rigs kyi bu 'di ltar skyes pa 'am bud med gang yang rung ba zhig gis snod</text></item>
<item><p>65b5</p><section>mdo sde</section><text>chen po'am chung ngu yang rung ste/ mar ram til mar gyis bkang nas mar me sbar na mar me'i me lce de til mar ji srid yod pa de srid du 'bar la/ til mar zad nas mar me zad par 'gyur ro/ /de la nyon mongs pa zad pa ni mar me zad pa dang 'dra bar bstan/ de bzhin</text></item>
<item><p>65b6</p><section>mdo sde</section><text>gshegs pa ni snod bzhin du rtag pa yin/ nyon mongs pa zad pa ni mar me dang til mar 'dra na/ ci snod kyang mar me dang mgo mnyam du med par 'gyur ram/ gsol pa/ bcom ldan 'das de ni ma lags te/ snod ni ma mchis par mi 'gyur lags na/ ci</text></item>
<item><p>65b7</p><section>mdo sde</section><text>lags de bzhin gshegs pa yang snod dang 'dra bar bas par 'gyur ram/ gal te de bzhin gshegs pa yang til mar gyi snod dang 'dra na ni de bzhin gshegs pa yang zad par 'gyur bar bka' stsal par mi 'gyur lags sam/ bka' stsal pa/ de bzhin gshegs pa ni snod dang</text></item>
<item><p>66a1</p><section>mdo sde</section><text>'dra ba ma yin te/ mchog tu rtag pa gang yin pa de ni de bzhin gshegs pa ste/ de bas na mya ngan las 'das pa ni rtag tu mchog tu bde ba yin no/ /rigs kyi bu gzhan yang mar me'i gnas dang 'dra ba ni dgra bcom pa yin te/ de bas na mya ngan las 'das</text></item>
<item><p>66a2</p><section>mdo sde</section><text>pa'i gnas dgra bcom pa nyid thob pa ni 'bras bu'i mchog ces bya'o/ /dgra bcom pa thams cad ni zang zing la zhen pa dang bral te/ zang zing med pa dang / mar me'i gnas bzhin du mthar thug pa dang / zang zing med pa la dga' ba yin no/ /phyir mi 'ong ba yang zang zing med</text></item>
<item><p>66a3</p><section>mdo sde</section><text>pa'i don yin par ngas dgongs pa'i tshig gis bstan te/ mya ngan las 'das pa'i gnas ni ma yin no/ /gsol pa/ phyir mi 'ong ba zhes bka' stsal pa de'i don ci lags/ bka' stsal pa/ yang srid pa mi len pa gang yin pa de ni phyir mi 'ong ba zhes bya'o/ /gsol pa/ bcom</text></item>
<item><p>66a4</p><section>mdo sde</section><text>ldan 'das phyir mi 'ong ba zhes bgyi ba lags na/ phyir mi 'ong ba gang lags pa de la yang / yang srid pa len pa mchis par 'gyur na/ ci'i slad du phyir mi 'ong ba yang slar 'di rang bzhin gyis mi gtsang ba'i srin bu 'tshal ba'i lus can du skye bar mi 'gyur lags/ bka'</text></item>
<item><p>66a5</p><section>mdo sde</section><text>stsal pa/ lus de ni mi len mod kyi dug sman bzhin du lus len to/ /de bas na phyir mi 'ong ba zhes bya'o/ /phyir mi 'ong ba zhes bya ba ni lus zhes bya ba'i tha tshig go/ /phyir 'ong ba zhes bya ba ni phan tshun 'gro zhes bya ba'i tha tshig go/ /gsol pa/ bcom ldan 'das ci</text></item>
<item><p>66a6</p><section>mdo sde</section><text>lags/ bcom ldan 'das kyis bstan pa la gsang ba mchis sam/ dgongs pa'i tshig dgongs pa'i tshig ces gsang bar mi mdzad du gsol/ bcom ldan 'das ci lags/ sangs rgyas kyi gsung mig 'phrul mkhan gyi 'khrul 'khor dang / sgyu ma mkhan gyis bgyis</text></item>
<item><p>66a7</p><section>mdo sde</section><text>pa'i 'khrul 'khor gyi sgyu ma'i bud med dang 'dra lags sam/ bka' stsal pa/ nga'i bstan pa la ni gsang ba med de/ sangs rgyas kyi gsung ni ston gyi zla ba rgyas pa bzhin du skyon med pa dang / mtshan mas ma btab pa dang / rmongs pa med pa dang / gsang ba dang / gsang chen</text></item>
<item><p>66b1</p><section>mdo sde</section><text>dang bral ba dang / gsal ba yin no// //bam po drug pa/ rigs kyi bu dper na khyim bdag bran gza' can nor bye ba bdog pa zhig la bu gcig pa sdug cing phangs la gces shing yid du 'ong ba zhig yod de/ des bu de bu'i slob dpon las phyir bkug</text></item>
<item><p>66b2</p><section>mdo sde</section><text>nas bu la byams pa'i phyir bdag nyid kyis bsgrims te yi ge phyed pa slob par byed na/ des bsgrims te yi ge phyed pa bslabs su zin kyang ci brda sprod pa'i don gyis bye brag ston par nus sam/ bstan par nus su zin kyang ci des yi ge phyed pa bslabs pas brda sprod pa'i</text></item>
<item><p>66b3</p><section>mdo sde</section><text>don shes par 'gyur ram/ ci khyim bdag bran gza' can rang gi bu la gsang bar byed dam/ gsol pa/ bcom ldan 'das de ni ma lags te/ bu'i shes pa'i rtsal dang / yid rno rtul de 'dra ba dang / shes pa'i rtsal dang mi ldan pa'i rgyus na de la gsang ba dang</text></item>
<item><p>66b4</p><section>mdo sde</section><text>'dra bar gda' bar gyur lags so/ /de la yid mi bde ba dang / g.yo ba dang / ser sna gang lags pa de ni gsang ba lags par rig par bgyi'o/ /dad pa dang dga' bas bu gcig pa'i 'du shes dang ldan pa gang lags pa de ni gsang ba zhes mi bgyi lags</text></item>
<item><p>66b5</p><section>mdo sde</section><text>so/ /bka' stsal pa/ rigs kyi bu legs so legs so/ /rigs kyi bu khyod legs so/ /sdang ba dang / g.yo dang ser sna dang ldan pa gang yin pa de ni gsang ba yin te/ de'i stobs dang byams pas kyang khyim bdag bran gza' can de ston par mi byed pa de bzhin</text></item>
<item><p>66b6</p><section>mdo sde</section><text>du khyim bdag bran gza' can ltar/ nga sems can thams cad la bu gcig pa'i 'du shes bsgoms pa dang ldan mod kyi/ byis pa de dag gis mi bzod pa'i phyir nga dgongs pa'i tshig mi ston te/ ngas yi ge phyed pa dang 'dra bar ni gsung rab yan lag dgu ston to/ /brda</text></item>
<item><p>66b7</p><section>mdo sde</section><text>sprod dang 'dra bar ni stobs bcu dang / 'phags pa'i bden pa bzhi dang / 'phags pa'i lam yan lag brgyad pa dang theg pa chen po shin tu rgyas pa'i brda sprod pa bstan to/ /rigs kyi bu gzhan yang gang gi tshe yi ge phyed pa bslabs nas sgra rig pa'i 'os su gyur pa de'i tshe khyim</text></item>
<item><p>67a1</p><section>mdo sde</section><text>bdag bran gza' can gyis gal te brda sprod pa'i don slob par mi byed na ni de lta na ser sna byed pa'i phyir gsang ba zhes bya'o/ /gal te brda sprod pa'i don bstan na ni byis pas brda sprod pa rdzogs par lobs par 'gyur ba de bzhin du nga yang nyan</text></item>
<item><p>67a2</p><section>mdo sde</section><text>thos rnams la ji srid du theg pa chen po'i snod du ma gyur pa de srid du gsung rab yan lag dgu ston te/ gal te ngas sems can snod du gyur pa rnams la theg pa chen po bslab pa gsang bar byas na ni de ltar na nga la brda sprod pa dang 'dra bar gsang bar byas so/ /zhes smra</text></item>
<item><p>67a3</p><section>mdo sde</section><text>ba'i rigs so/ /da ni ngas brda sprod pa dang 'dra bar de bzhin gshegs pa rtag pa dang / brtan par bstan te/ khyim bdag bran gza' can dang 'dra bar rang gi sras tshar phyin par mdzad do/ /de ltar na rig pa thams cad tshar phyin par byed pa bzhin du tshar phyin par byed do/ /</text></item>
<item><p>67a4</p><section>mdo sde</section><text>rigs kyi bu gzhan yang dper na dbyar gyi sprin chen po rnams 'brug di ri ri sgrogs shing char chen po 'bebs su zin kyang / sems can kha cig gi sa bon ma skyes na ci de la sprin chen po rnams kyis nyes sam/ ci sprin chen po rnams char mi 'bebs sam de bzhin du</text></item>
<item><p>67a5</p><section>mdo sde</section><text>deng ngas yongs su mya ngan las 'das pa chen po gsang chen ma lus par bstan kyang sems can snod du ma gyur pa gang yin pa de dag gis mi thos so/ /yang bka' stsal pa/ gang dag la ni yongs bsags med/ /gang dag gi ni zas mi rtogs/ /mkha' la bya</text></item>
<item><p>67a6</p><section>mdo sde</section><text>rnams rjes 'dra bar/ /de dag rjes gcad dka' ba yin/ /bstan pa 'di'i don ji lta bu zhe na/ su dag la ni yongs bsags med/ /su dag gi ni zos mi rtogs/ /gang dag gi ni rjes gcad dka'/ /su song gang du song ba na/ /de dag rjes gcad dka' ba yin/ /</text></item>
<item><p>67a7</p><section>mdo sde</section><text>de la rin po che la sogs pa ni bsags pa'o/ /yongs zhes bya ba ni phrad kyi bye brag gi tha tshig go/ /yongs zhes bya ba ni bsdus pa'i don te 'dir rdzas bzang po bsgrubs pa'i tha tshig go/ /bsags pa zhes bya ba dang / nor zhes bya ba ni don gcig go/ /gang nor</text></item>
<item><p>67b1</p><section>mdo sde</section><text>yongs su bsags par byed pa de ni de dag gi yongs su bsags pa zhes bya'o/ /de la yongs su bsags pa zhes bya ba ni rnam pa gnyis te/ 'dus byas yongs su bsags pa dang / 'dus ma byas yongs su bsags pa'o/ /de la nyan thos ni</text></item>
<item><p>67b2</p><section>mdo sde</section><text>'dus byas yongs su bsags pa'i rnam pa'o/ /de bzhin gshegs pa ni 'dus ma byas pa'i yongs su bsags pa'i rnam pa'o/ /dge 'dun ni rnam pa gnyis te/ 'dus byas kyi dge 'dun dang / 'dus ma byas kyi dge 'dun no/ /de la 'dus byas kyi dge 'dun</text></item>
<item><p>67b3</p><section>mdo sde</section><text>zhes bya ba ni nyan thos kyi dge 'dun yin te/ nyan thos kyi dge 'dun la ni yongs su bsags pa yang med na/ bran dang bran mo la sogs pa rdzas ngan pa rnams dang mdzod dang bang ba yongs su 'dzin pa lta ga la yod de/ 'os ma yin pas na de ni lan tshwa dang / til tsam yang</text></item>
<item><p>67b4</p><section>mdo sde</section><text>yongs su bsags par mi byed do/ /gang dag bcom ldan 'das kyis bdag cag la bran dang bran mo la sogs pa 'chang du gnang ngo / /zhes zer ba de dag gi lce ni lkugs par 'gyur srid do/ /nyan thos de dag ni yongs su bsags pa med pa'i rnam pa yin te/ de dag ni</text></item>
<item><p>67b5</p><section>mdo sde</section><text>zas yongs su shes pa'o/ /gang dag zas la zhen pa med pa de dag ni zas yongs su shes pa yin no/ /de dag ni 'gro ba'i lam du rjes gcad par dka'o/ /de dag ni myur ba kho nar sangs rgyas nyid du nye bar gnas so/ /de dag gi 'gro ba ni rjes gcad dka'o zhes de bzhin</text></item>
<item><p>67b6</p><section>mdo sde</section><text>gshegs pa gsung ngo / /yang bka' stsal pa/ gal te 'dus byas kyi dge 'dun la yang yongs su bsags pa med na/ 'dus ma byas pa'i dge 'dun lta ga la yod/ 'dus ma byas pa'i dge 'dun ni de bzhin gshegs pa ste/ de bzhin gshegs pa la gsang ba'i chos</text></item>
<item><p>67b7</p><section>mdo sde</section><text>bstan pa ga la yod/ gsang ba gang yin pa de ni yongs su bsags pa'o/ /rjes gcad du med pa ni mi g.yo ba'i bde ba ste/ mya ngan las 'das pa'i don to/ /de la ni nam mkha' yang med/ lo dang nyi ma dang zla ba rnams kyis kyang byar med/ mjug dang / skar</text></item>
<item><p>68a1</p><section>mdo sde</section><text>ma'i tshogs rnams dang / ri rnams dang / dus dang / sprin rnams kyang med de/ skye ba'i rgyun chad pa 'chi ba dang / na ba dang / rga ba dang / srid pa nyi shu rtsa lnga spangs pa sdug bsngal gyi rnam pa dang nyon mongs pa dang bral ba ste/ de bzhin gshegs</text></item>
<item><p>68a2</p><section>mdo sde</section><text>pa rtag pa dang / brtan pa dang / bde ba dang / mi g.yo ba dang / gnas med pa ni yongs su mya ngan las 'das pa ste/ der 'gro ba'i phyir deng de bzhin gshegs pa grong khyer chen por gshegs so/ /chen po zhes bya ba dang / che ba zhes bya ba ni don gcig go/ /chen po zhes bya</text></item>
<item><p>68a3</p><section>mdo sde</section><text>ba ni lhag ma dang bcas pa'i tshig te/ 'di na mi la la tshe dpag tu med par gyur na mi de skyes bu chen po zhes bya ba'i grangs su gtogs te/ gal te chos dang ldan na mi de skyes bu thams cad kyi mchog yin no/ /yang 'dir skyes bu chen po'i rnam par rtogs pa brgyad kyis skyes</text></item>
<item><p>68a4</p><section>mdo sde</section><text>bu gcig pur 'gyur te/ skyes bu chen po du ma yod pa'i nang na gang la skyes bu chen po'i rnam par rtogs pa brgyad yod pa de ni skyes bu chen po thams cad kyi nang na yang skyes bu chen po'o/ /zhes ngas bshad pas na de'i phyir che ba zhes bya'o/ /lhag ma dang bcas pa'i mya ngan las 'das</text></item>
<item><p>68a5</p><section>mdo sde</section><text>pa zhes bya ba la gang la sman byed pa de ni mya ngan las 'das pa zhes bya'o/ /de ci'i phyir zhe na/ rigs kyi bu dper na/ 'di na mi la la zhig gdug pa'i zug rngus phog ste/ bab rdo'i gnod pas thebs nas bab rdo'i gnod pas thebs pa'i mi de zug rngu 'byin pa'i sman pa</text></item>
<item><p>68a6</p><section>mdo sde</section><text>chen po zhig gis gsos te/ gdug pa'i zug rngu bsal nas bde bar byas te de gnod pa med par snga mkho bzhin du byas nas sman pa des mi de bor te yul gzhan nam/ grong gzhan nam/ khyim gzhan gang na rmas pa yod pa dang / gang na rma'i las byar yod pa de na gnas pa de</text></item>
<item><p>68a7</p><section>mdo sde</section><text>bzhin du de bzhin gshegs pa dgra bcom pa yang dag par rdzogs pa'i sangs rgyas sman pa chen po zug rngu 'byin pas kyang 'dzam bu'i gling pa'i sems can bskal pa bye ba phrag grangs med pa tshun chad nas 'dod chags dang zhe sdang dang / gti mug la sogs pa nyon mongs pa'i</text></item>
<item><p>68b1</p><section>mdo sde</section><text>dug gis phog pa'i sems can shin tu rmas pa thams cad kyi zug rngu rnams theg pa chen po'i mdo'i sde tshan sna tshogs kyi dge ba'i rtsa ba'i sman rnams kyis gso bar mdzad do/ /gsos nas kyang de rnams mya ngan las bzlas te gang na sems can rmas pa rnams yod pa der bcom</text></item>
<item><p>68b2</p><section>mdo sde</section><text>ldan 'das yang dag par snang bar 'gyur ro/ /de bas na mya ngan las 'das pa chen po ni yang dag pa'i don la rton pa yin no/ /yongs su mya ngan las 'das pa chen po zhes bya ba ni srid pa thams cad na thar pa'i grong khyer gyi tshig yin te/ gang na 'dul bar bya ba rnams</text></item>
<item><p>68b3</p><section>mdo sde</section><text>yod pa der rdzogs par sangs rgyas par snang ba 'di ni tshig grags pa'o/ /gsal ba'o/ /yang dag pa'i don ni yongs su mya ngan las 'das pa chen po zhes bya'o/ /gsol pa/ bcom ldan 'das ci lags/ sman pas rmas pa thams cad sos par bgyis nas yul</text></item>
<item><p>68b4</p><section>mdo sde</section><text>dang / grong khyer dang / yul 'khor dang / rgyal po'i pho brang 'khor gzhan gang na rmas pa rnams mchis pa der snang bar 'gyur ro/ /zhes bgyi lags sam/ bka' stsal pa/ rigs kyi bu srog chags rmas pa thams cad kyi nad gso bar byed ces de skad ma zer</text></item>
<item><p>68b5</p><section>mdo sde</section><text>cig /gsor mi rung ba'i sems can gzhan rnams ni gso bar mi byed do/ /de ci'i phyir zhe na/ de dag gi nad ni gsor mi rung ba yin te/ de dag de bzhin du de bzhin gshegs pa ni gsor mi rung ba'i nad 'dod chen pa ma gtogs pa nad thams cad gso bar</text></item>
<item><p>68b6</p><section>mdo sde</section><text>mdzad de/ gang mya ngan las 'das pa de dag gsos pa yin no/ /gsol pa/ thar pa ji lta bu lags/ gzugs can lags sam/ gzugs ma mchis pa lags/ bka' stsal pa/ kha cig ni gzugs can no/ /kha cig ni gzugs can ma yin pa ste/</text></item>
<item><p>68b7</p><section>mdo sde</section><text>gzugs can ma yin pa ni nyan thos dang rang sangs rgyas rnams kyi'o/ /sangs rgyas bcom ldan 'das rnams kyi ni gzugs can yin no/ /thar pa de ni gzugs dang gzugs med pa yin la/ gzugs yin no zhes byar yang mi rung ngo / /gsol pa/ ci'i</text></item>
<item><p>69a1</p><section>mdo sde</section><text>slad du lags/ bka' stsal pa/ 'od srung chen po dang rus gcig pa dper na 'du shes med 'du shes med min gyi lha rnams kyi lus ni gzugs dang gzugs med pa yin la/ gzugs yin no zhes byar yang mi rung ba bzhin no/ /gsol</text></item>
<item><p>69a2</p><section>mdo sde</section><text>pa/ 'du shes med 'du shes med min gyi lha rnams gzugs dang / gzugs ma mchis pa lags la gzugs kyang ma lags na/ de dag ji ltar mchis pa dang / ji ltar rgyu ba bstan du gsol/ bka' stsal pa/ 'di ni sangs rgyas kyi yul yin te/ nyan thos</text></item>
<item><p>69a3</p><section>mdo sde</section><text>dang rang sangs rgyas kyi yul ma yin gyis zhog shig /de bzhin du thar pa yang gzugs dang gzugs med pa yin la/ gzugs kyang ma yin pas na sangs rgyas kyi yul yin gyi/ nyan thos dang rang sangs rgyas kyi yul ma yin no/ /gsol pa/ bcom</text></item>
<item><p>69a4</p><section>mdo sde</section><text>ldan 'das de bzhin gshegs pas yongs su mya ngan las 'das pa chen po'i tshul gyis thar pa bstan du gsol/ bka' stsal pa/ rigs kyi bu legs so legs so/ /thar pa zhes bya ba ni 'ching ba thams cad dang bral ba'o/ /yang bka' stsal pa/</text></item>
<item><p>69a5</p><section>mdo sde</section><text>thar pa zhes bya ba gang yin pa de ni ma skyes pa'i phyir de ni 'ching ba thams cad dang shin tu bral ba ste/ ji ltar pha ma phrad pa'i yon tan las bu skye ba de bzhin du skyes pa ma yin te/ thar pa ni rang gi yul du gnas pa'o/ /ma skyes pa zhes bya ba ni 'di ltar mar gyi snying khu</text></item>
<item><p>69a6</p><section>mdo sde</section><text>rang bzhin gyis rang gi ngo bo nyid du 'dug pa de bzhin du de bzhin gshegs pa ni yab yum 'khrig pa las byung ba yang ma yin la/ de bzhin gshegs pas ni gdul bar bya ba'i dbang gis yab yum gnyis kyang bstan to/ /thar pa gang yin pa de ni de bzhin gshegs</text></item>
<item><p>69a7</p><section>mdo sde</section><text>pas te ma byung ba byung ba'i phyir ro/ /dper na sran sde'u'am/ sran gre'u dpyid zla ra ba'i ngo'am/ dbyar gyi dus sam/ ston zla tha ngo la sa bon btab na/ de dag las myu gu 'byung bar 'gyur ba de bzhin du thar pa ni de lta ma yin no/ /ma byung ba gang yin</text></item>
<item><p>69b1</p><section>mdo sde</section><text>pa de thar pa'o/ /thar pa gang yin pa de ni de bzhin gshegs pa ste ma byung ba'o/ /de bzhin gshegs pa ni ma byung ba kho na ste de bzhin gshegs pa ni myu gu yod pa dang / med par 'gyur ba bzhin du yongs su brtag par mi bya'o/ /de bzhin gshegs pa ni rang</text></item>
<item><p>69b2</p><section>mdo sde</section><text>bzhin gyis ma byung ba ste/ de bas na ma byung ba'o/ /ma byung ba zhes bya ba ni ma byas pa'o/ /ma byas pa zhes bya ba ni ji ltar grong khyer dang / grwa'i yang tog dang / sgo khang byed pa de bzhin du thar pa ni de lta ma yin te/ ma byas pa gang yin pa de ni thar pa'o/ /</text></item>
<item><p>69b3</p><section>mdo sde</section><text>de ni de bzhin gshegs pa'o/ /'dus ma byas 'dus ma byas zhes bya ba ni ji ltar rdza mkhan gyis snod byas nas/ de'i 'og tu zhig par 'gyur ba bzhin du thar pa ni de lta ma yin no/ /thar pa ni skye ba yang med/ 'gag pa yang med do/ /thar pa gang yin pa de</text></item>
<item><p>69b4</p><section>mdo sde</section><text>ni de bzhin gshegs pa ste/ skye ba yang med/ 'chi ba yang med do/ /gang ma skyes pa dang / ma zhi ba dang / rga ba med pa dang / 'chi ba med pa dang / 'dus ma byas pa de ni de bzhin gshegs pa ste/ de bas na de bzhin gshegs pa ni yongs su mya ngan las</text></item>
<item><p>69b5</p><section>mdo sde</section><text>'das pa chen por 'gro ba'o/ /rga ba med pa dang / 'chi ba med pa zhes bya ba ni mgo dkar ba dang / rga ba dang / na ba dang / 'chi ba'i chos dang 'dus byas kyi rang bzhin gyi rtog pa de lta bu ni thar pa ma yin gyi/ gang la gong du smos pa rnams med pa ni thar pa yin te/</text></item>
<item><p>69b6</p><section>mdo sde</section><text>de bas na rga ba med pa zhes bya'o/ /thar pa gang yin pa de ni de bzhin gshegs pa ste/ de bzhin gshegs pa la ni mgo dkar ba dang / rga ba dang / 'dus byas rnam par 'gyur ba med do/ /de bas na de bzhin gshegs pa ni rga ba med pa'i sku yin na</text></item>
<item><p>69b7</p><section>mdo sde</section><text>'chi bar lta ga la 'gyur/ nad med pa nad med pa zhes bya ba ni glo bur gyi nad bzhi brgya rtsa bzhis gnod par gyur pa dang / nyes dmigs du ma dang ldan pa'i lus gang la med pa de lta bu'i rang bzhin te/ de bas na thar pa ni nad med pa'o/ /thar pa gang yin pa de</text></item>
<item><p>70a1</p><section>mdo sde</section><text>ni de bzhin gshegs pa ste/ de bzhin gshegs pa la yang nad kyi bag yong med na chos kyi sku la nad ga la yod/ de bas na de bzhin gshegs pa ni nad med pa'o/ /'chi ba med pa 'chi ba med pa zhes bya ba ni gang la mi'i lus bzhin du 'chi</text></item>
<item><p>70a2</p><section>mdo sde</section><text>ba med pa'o/ /de ni thar pa yin te/ de la ni dus 'di tsam gyis na zad pa'i mthar 'gyur ba'am/ 'chi ba'i mthar 'gyur ro/ /zhes bya ba'i ming yang med de 'chi ba dang bral ba ni thar pa'o/ /thar pa gang yin pa de ni de bzhin gshegs pa'o/ /de lta bu'i yon tan</text></item>
<item><p>70a3</p><section>mdo sde</section><text>dang ldan pa la 'chi bar 'gyur ba zhes bya ba de ni mi srid de/ sku rdo rje ltar mkhregs pa mi rtag par ga la zhig 'gyur te/ de bas na 'chi ba med pa ni de bzhin gshegs pa'o/ /nyon mongs pa can nyon mongs pa can zhes bya ba la thar pa ni nur nur po mi gtsang bas ma rung bar gyur</text></item>
<item><p>70a4</p><section>mdo sde</section><text>pa ma yin te/ thar pa ni ji ltar me tog ku mu da dkar po bzhin du gsal ba'o/ /thar pa gang yin pa de ni de bzhin gshegs pa'o/ /'dod pa'i nyes pa sna tshogs bstan pa ni thabs yin par blta bar bya'o/ /de bas na de bzhin gshegs pa ni nyon</text></item>
<item><p>70a5</p><section>mdo sde</section><text>mongs pa can ma yin pa'o/ /zag pa med pa zag pa med pa zhes bya ba ni/ rma med pa'i don te/ de ni thar pa yin no/ /thar pa gang yin pa de ni de bzhin gshegs pa ste/ de bas na zag pa med pa zhes bya'o/ /gnod pa med pa gnod pa med pa zhes bya ba</text></item>
<item><p>70a6</p><section>mdo sde</section><text>ni ji ltar bkres pas g.yos byed pa ma mthong na gnod par 'gyur ba de bzhin du thar pa ni de lta ma yin te/ gnod pa med pa gang yin pa de ni thar pa'o/ /thar pa gang yin pa de ni de bzhin gshegs pa'o/ /zhi ba zhi ba zhes bya ba ni 'jig rten pa rnams kyi ni lha'i</text></item>
<item><p>70a7</p><section>mdo sde</section><text>gzugs la zhi ba zhi ba zhes bya bas na de ni te/ thar pa ma yin no/ /rang bzhin gyis zhi ba gang yin pa de ni thar pa ste/ gang gi phyir sems can thams cad kyi zhi ba'i mchog yin pas na/ de'i phyir zhi ba zhes bya'o/ /zhi ba gang yin pa de ni thar pa'o/ /thar</text></item>
<item><p>70b1</p><section>mdo sde</section><text>pa gang yin pa de ni de bzhin gshegs pa'o/ /bde ba bde ba zhes bya ba ni ji ltar chom rkun gyis 'jigs nas lam bde bar 'gro ba bzhin du thar pa ni de lta ma yin te/ rang bzhin gyis bde ba de la ni 'jigs pa'i ming yang med de/ de bas na bcos ma ma yin pa'i</text></item>
<item><p>70b2</p><section>mdo sde</section><text>bde ba ni thar pa'o/ /thar pa gang yin pa de ni de bzhin gshegs pa'o/ /sems can thams cad la bde ba byed pa ni de bzhin gshegs pa'o/ /gnyen po med pa gnyen po med pa zhes bya ba la gnyen po med pa zhes bya ba ni ji ltar rgyal po shir dogs shing 'jigs</text></item>
<item><p>70b3</p><section>mdo sde</section><text>pa bzhin du thar pa ni de lta ma yin te/ thar pa ni ye rang bzhin gyis gnyen po med pa'o/ /gnyen po med pa zhes bya ba ni 'khor los sgyur ba'i rgyal po lta bu ste/ de la gzhan slar 'jigs par byed nus pa su yang med de yod mi srid do/ /de bzhin du thar pa la yang thar pa'i</text></item>
<item><p>70b4</p><section>mdo sde</section><text>chos gzhan zlar gyur pa med de yod mi srid do/ /thar pa gang yin pa de ni de bzhin gshegs pa'o/ /de bzhin gshegs pa chos kyi 'khor lo bskor ba la ni sgra gzhan med de/ de bas na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>70b5</p><section>mdo sde</section><text>ni gnyen po med pa'o/ /thar pa gang yin pa de ni de bzhin gshegs pa'o/ /mya ngan med pa mya ngan med pa zhes bya ba ni gang la mya ngan med pa ste/ ji ltar rgyal po dkrugs ma byed pa'i rgyal po gzhan gyis rgyal srid phrogs te/ yul 'khor bcom zhing bshig pa</text></item>
<item><p>70b6</p><section>mdo sde</section><text>na shin tu mya ngan gyis thebs pa bzhin du mya ngan las 'das pa ni de lta ma yin te/ ji ltar rgyal po gzhan gyis ma tshugs te dgra dang bral bar gyur nas mya ngan med pa bzhin du thar pa thob pa rnams kyang mya ngan med pa'o/ /thar pa gang yin pa de ni mya ngan las 'das pa'o/ /mya</text></item>
<item><p>70b7</p><section>mdo sde</section><text>ngan las 'das pa gang yin pa de ni de bzhin gshegs pa'o/ /mya ngan dang bral ba mya ngan dang bral ba zhes bya ba ni ji ltar bud med rang gi bu dmag tu song nas shi'o zhes thos pa las phyir 'ongs pa mthong nas mya ngan dang bral bar 'gyur ba bzhin du mya ngan las 'das pa ni de lta ma</text></item>
<item><p>71a1</p><section>mdo sde</section><text>yin te/ thar pa ni rtag tu mya ngan dang bral ba'o/ /thar pa gang yin pa de ni de bzhin gshegs pa'o/ /rdul med pa rdul med pa zhes bya ba la rdul zhes bya ba ni sa rdul dang nyal nyil yin te/ ji ltar dpyid kyi dus na phyi dro rlung langs pas sa rdul bslang ba</text></item>
<item><p>71a2</p><section>mdo sde</section><text>bzhin du thar pa ni de lta ma yin no/ /rdul med pa zhes bya ba ni ji ltar rgyal po'i gtsug gi nor bu dag pa de bzhin du rang bzhin gyi rdul med pa ni thar pa'o/ /thar pa gang yin pa de ni de bzhin gshegs pa'o/ /rdul dang bral ba rdul dang bral ba zhes bya ba ni ji ltar gser yongs su dag</text></item>
<item><p>71a3</p><section>mdo sde</section><text>pa ste/ gseg ma dang rdo med par gyur pa dbyig tu red pa rang bzhin du gyur pa de bzhin du skyon byang ba'i rang bzhin ni thar pa'o/ /thar pa gang yin pa de ni de bzhin gshegs pa'o/ /sob sob po ma yin pa sob sob po ma yin pa zhes bya ba ni kham pa'i zho'i bum pa gas pa</text></item>
<item><p>71a4</p><section>mdo sde</section><text>bzhin du thar pa ni de lta ma yin te/ lcags dang rdo rje'i bum pa bzhin du sob sob po ma yin pa ni thar pa'o/ /thar pa gang yin pa de ni de bzhin gshegs pa'o/ /sob sob po ma yin pa'i chos can sob sob po ma yin pa'i chos can zhes bya ba ni ji ltar e raN+Da'i</text></item>
<item><p>71a5</p><section>mdo sde</section><text>'bras bu brngas nas so ga'i dus su khang tog tu bting na/ kun nas tseg tseg zer zhing kun nas 'gas pa de bzhin du thar pa ni de lta ma yin no/ /sob sob po ma yin pa'i chos can zhes bya ba ni ji ltar lcags dang rdo rje'i bum pa shing rta pa stong gi mdas 'phangs kyang</text></item>
<item><p>71a6</p><section>mdo sde</section><text>phigs par mi nus pa de bzhin du sob sob po ma yin pa'i chos can ni thar pa'o/ /thar pa gang yin pa de ni de bzhin gshegs pa'o/ /ci byar yang med pa ci byar yang med pa zhes bya ba ni ji ltar mi dbul po zhig la bu lon chags pa las phyug po'i lag tu 'ongs nas nyon</text></item>
<item><p>71a7</p><section>mdo sde</section><text>mongs su zin kyang ci yang 'jal du med nas btang ba bzhin du thar pa ni de lta ma yin te/ ci byar yang med pa zhes bya ba ni ji ltar mi nor bye ba bdog pa su'i bu lon yang ma chags pa de bzhin du chos bye ba phrag mang po bdog pa'i mchog ni thar pa'o/ /thar pa gang yin pa de ni de bzhin gshegs pa'o/ /</text></item>
<item><p>71b1</p><section>mdo sde</section><text>ci byar yang med pa'i chos can ci byar yang med pa'i chos can zhes bya ba ni ji ltar mi dbul pos rang gi khyim na gang na yang nor med de/ bdag gis skyin po blang ngo snyam nas des sems khongs su chud pa bzhin du thar pa ni de lta ma yin te/ ci byar yang med pa'i chos can zhes bya ba ni ji ltar khyim</text></item>
<item><p>71b2</p><section>mdo sde</section><text>bdag nor bye ba bdog pa nyi ma dang zla ba la yang rag ma lus te/ de ltar 'byor pa dang ldan pa'i khyim bdag gis ni nyi ma lhan ner 'dug go zhe'am/ zla ba shar to zhes bya ba'i sgra yang mi thos so/ /de ltar mchog tu skyid pa'i khyim bdag 'khor los sgyur ba'i rigs su skyes pa de ni phyi srid du bya</text></item>
<item><p>71b3</p><section>mdo sde</section><text>ba'i phyir gzhan las skyin ma len ce'am/ yang na gzhan gyis 'di ni pha rol las skyin mo len cing za'o zhes brjod pa med de de ni mi srid do/ /de bzhin du thar pa yang thar pa'i gnas gzhan len to zhes bya ba de ni mi srid do/ /de bas na ci byar yang med pa'i chos can ni thar pa'o/ /thar</text></item>
<item><p>71b4</p><section>mdo sde</section><text>pa gang yin pa de ni de bzhin gshegs pa'o/ /gnod pa med pa gnod pa med pa zhes bya ba ni ji ltar so ga'i dus su ha cang tsha ches pa bsten pa dang / dbyar gyi dus su ha cang mngar ches pa bsten pa dang / dgun gyi dus su ha cang bsil ches pa bsten pas bdag nyid gnod pa rnams</text></item>
<item><p>71b5</p><section>mdo sde</section><text>kyis nyes pa de las gnod pa rnams 'byung bar 'gyur ba bzhin du thar pa ni de ltar nad mang pos gnod par 'gyur ba ma yin no/ /gzhan yang gnod pa zhes bya ba ni ji ltar sha dang nya sha zos pa'i 'og tu 'o ma 'thung ba ni 'chi bar 'gyur ba bzhin du thar pa ni gnod pa'i chos can ma yin no/ /gnod</text></item>
<item><p>71b6</p><section>mdo sde</section><text>pa med pa zhes bya ba ni ji ltar kha zas 'thun par za bas ro zhim pa yang myong la bdud rtsi yang zos par 'gyur ba de bzhin du thar pa ni rang bzhin gyis bdud rtsi lta bu yin te/ thar pa gang yin pa de ni de bzhin gshegs pa'o/ /gnod pa med pa'i chos can gnod pa med pa'i chos can zhes</text></item>
<item><p>71b7</p><section>mdo sde</section><text>bya ba ni ji ltar nga rgyal gyis khengs pa'i mi nga rgyal gyis dregs shing myos nas nga mi 'chi'o snyam ste/ sbrul lam stag la 'dzin du rtsol ba las/ des zin nas dus ma yin pa'i 'chi bas 'chi bar 'gyur ba de bzhin du nga rgyal gyis khengs pa ni thar par mi 'gyur ro/ /gnod pa med pa'i</text></item>
<item><p>72a1</p><section>mdo sde</section><text>chos can zhes bya ba ni ji ltar 'khor los sgyur ba'i rgyal po'i khar ba rin po che'i gzi brjid kyis srog chags gdug pa sbur bu dang / sbrul dang / ka na b+ha dang / sdom la sogs pa'i rigs dgu bcu rtsa drug po rnams kyis thag ring po nas de'i dri tshor ba tsam gyis</text></item>
<item><p>72a2</p><section>mdo sde</section><text>khar ba rin po che'i rang bzhin gyi dris skrag nas dug med par 'gyur ba de bzhin du thar pa ni rang bzhin gyis srid pa'i nyes pa nyi shu rtsa lnga dang bral ba yin te/ thar pa gang yin pa de ni de bzhin gshegs pa'o/ /nyen med pa nyen med pa zhes bya ba la thar pa ni e la sngon po dang ljang gu'i</text></item>
<item><p>72a3</p><section>mdo sde</section><text>kha dog lta bu ma yin no/ /nyen med pa zhes bya ba ni ji ltar nam mkha' la nyen med pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nyen med pa'i chos can nyen med pa'i chos can zhes bya ba ni ji ltar rten la mar me nyen du gyur pa bzhin du thar pa ni de lta</text></item>
<item><p>72a4</p><section>mdo sde</section><text>ma yin te/ nyen med pa'i chos can zhes bya ba ni ji ltar zla ba'i 'od sems can thams cad la nyen med pa bzhin du thar pa yang de dang 'dra ste/ sems can thams cad la nyen med pa'i tshul can yin no/ /de bas na nyen med pa ni thar pa'o/ /thar pa gang yin pa de ni de bzhin gshegs</text></item>
<item><p>72a5</p><section>mdo sde</section><text>pa'o/ /ci yang med pa ci yang med pa zhes bya ba ni ji ltar mi mdza' bo dang dgra bzhin du thar pa ni de lta ma yin te/ ci yang med pa zhes bya ba ni ji ltar 'khor los sgyur ba'i rgyal po la dgra yod ces bya ba ni mi srid de thar pa yang de dang 'dra'o/ /thar pa gang yin pa de ni de bzhin gshegs</text></item>
<item><p>72a6</p><section>mdo sde</section><text>pa'o/ /ci yang med pa zhes bya ba ni ji ltar ras dkar po dgos pa 'ga'i phyir bsgyur na sngon po dang dmar por 'gyur ba bzhin du thar pa ni de lta ma yin no/ /ci yang med pa zhes bya ba ni ji ltar klu shing gi me tog dri nga bar 'gyur ba'am sngon por 'gyur mi srid pa bzhin du thar pa yang de dang</text></item>
<item><p>72a7</p><section>mdo sde</section><text>'dra ste/ cung zad cig yod do zhes bya ba mi srid de me tog de'i dri gcig pu kho nar zad pa bzhin no/ /thar pa gang yin pa de ni de bzhin gshegs pa'o/ /ngo mtshar ngo mtshar zhes bya ba ni ji ltar chu'i nang na pad ma yod pa ngo mtshar mi che ba bzhin du thar pa ni de lta ma yin te/ ngo</text></item>
<item><p>72b1</p><section>mdo sde</section><text>mtshar zhes bya ba ni ji ltar me'i nang du me tog pad ma rgyas pa mthong na dga' ba skyed pa de bzhin du thar pa yod na dga' ba skye bar 'gyur ro/ /thar pa gang yin pa de ni de bzhin gshegs pa'o/ /rmad du byung ba rmad du byung ba zhes bya ba ni ji ltar byis pa'i so rnams phyis skye ba de bzhin du</text></item>
<item><p>72b2</p><section>mdo sde</section><text>thar pa ni dus la bab pa dang / dus la ma bab pa las 'gyur ba med do/ /ya mtshan zhes bya ba ni ji ltar 'dod chen pa rnams kyis 'dod chen par ltung ba sangs rgyas su 'gyur zhes bya ba ni mi srid do/ /gang gi tshe dam pa'i chos la dad pa dang ldan pa'am dge bsnyen du gyur pa</text></item>
<item><p>72b3</p><section>mdo sde</section><text>de'i tshe thar pa zad par 'gyur ro zhes bya ba ni mi srid de/ khams de ni rang bzhin gyis rmad du byung ba'o/ /de bas na thar pa ni rmad du byung ba zhes bya'o/ /'dod chen pa'i ltar de bzhin gshegs pa ni zad pa med do/ /dge ba'i rtsa ba'i sems la dmigs pa la ni chos</text></item>
<item><p>72b4</p><section>mdo sde</section><text>rnams skye ba med de/ skye ba med pa de ni thar pa'o/ /thar pa gang yin pa de ni de bzhin gshegs pa'o/ /dpag tu med pa dpag tu med pa zhes bya ba ni ji ltar 'bru'i phung po'am 'bras sA lu'i phung po gzhal du yod pa bzhin du thar pa ni de lta ma yin no/ /dpag tu med pa zhes bya ba ni</text></item>
<item><p>72b5</p><section>mdo sde</section><text>ji ltar rgya mtsho'i chu dpag tu med pa de bzhin du thar pa yang de dang 'dra bar dpag tu med do/ /thar pa gang yin pa de ni de bzhin gshegs pa'o/ /tshad med pa'i chos can tshad med pa'i chos can zhes bya ba ni ji ltar sems can gcig gi las kyi rnam par smin pa tshad yod pa'i chos</text></item>
<item><p>72b6</p><section>mdo sde</section><text>can yin pa bzhin du thar pa ni de lta ma yin te/ tshad med pa'i chos can zhes bya ba ni ji ltar sems can rnams kyi 'khor ba'i mtha' las nges par 'byung ba tshad med pa bzhin du thar pa yang de dang 'dra'o/ /thar pa gang yin pa de ni de bzhin gshegs pa'o/ /mchog dang phul</text></item>
<item><p>72b7</p><section>mdo sde</section><text>dang gtso bo mchog dang phul dang gtso bo zhes bya ba ni gang la mchog dang phul dang gtso bor gyur pa'i thar pa gzhan med pa ste/ ji ltar rgya mtsho chen po la de dang 'dra ba'i chu chen po gzhan med pa bzhin du thar pa yang de dang 'dra ste/ thar pa rang nyid mchog dang phul dang gtso bo yin</text></item>
<item><p>73a1</p><section>mdo sde</section><text>no/ /thar pa gang yin pa de ni de bzhin gshegs pa'o/ /rab rab ces bya ba ni ji ltar nam mkha'i gong na nam mkha' gzhan nam nam mkha' las lhag pa'i chos gzhan med pa de bzhin du thar pa'i gong na thar pa'i chos gzhan med de/ thar pa gang</text></item>
<item><p>73a2</p><section>mdo sde</section><text>yin pa de ni de bzhin gshegs pa'o/ /kun tu rab kun tu rab ces bya ba ni ji ltar thams cad las 'das pa ni seng ge'i sa yin pa de bzhin du thar pa ni chos thams cad las 'das te gcig tu 'od gsal ba'o/ /thar pa gang yin pa de ni de bzhin gshegs pa'o/ /</text></item>
<item><p>73a3</p><section>mdo sde</section><text>bla ma bla ma zhes bya ba ni ji ltar phyogs thams cad kyi nang na byang phyogs mchog ces bya ba de bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /bla na med pa bla na med pa zhes bya ba ni ji ltar yul thams cad kyi nang na ni byang phyogs pa la yul bla na</text></item>
<item><p>73a4</p><section>mdo sde</section><text>med pa zhes bya ba bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nges pa nges pa zhes bya ba ni ji ltar lha rnams dang mi rnams kyi 'chi ba ni nges la srog ni ma nges pa ste/ thar pa ni lha dang mi rnams 'chi bar nges pa bzhin du nges pa dang</text></item>
<item><p>73a5</p><section>mdo sde</section><text>gnas pa'i chos can yin te/ thar pa gang yin pa de ni de bzhin gshegs pa'o/ /mi brtan pa ma yin pa mi brtan pa ma yin pa zhes bya ba ni ji ltar 'dam bu dang / e raN+Da ba dang / lbu ba rnams mi brtan pa bzhin du thar pa ni de lta ma yin no/ /mi brtan pa zhes bya ba ni mar gyi snying khu</text></item>
<item><p>73a6</p><section>mdo sde</section><text>lta bu'o/ /thar pa ni mi brtan pa ma yin pa'o/ /thar pa gang yin pa de ni de bzhin gshegs pa'o/ /'jig pa'i chos can ma yin pa 'jig pa'i chos can ma yin pa zhes bya ba ni ji ltar rtsig ngos la sbrang bu 'khod pa rnams kha cig ni 'byar/ kha cig ni 'khod/ kha cig ni</text></item>
<item><p>73a7</p><section>mdo sde</section><text>'gro/ kha cig ni rtse ba bzhin du thar pa ni de lta ma yin no/ /'jig pa'i chos can ma yin pa zhes bya ba ni ji ltar ri mo mkhan gyis ri mo bris pa'i rtsig ngos la de dag 'khod par mi nus shing 'byar bar mi 'gyur ba de bzhin du thar pa ni nyes pa thams cad kyis mi gos pa ste/ thar pa gang</text></item>
<item><p>73b1</p><section>mdo sde</section><text>yin pa de ni de bzhin gshegs pa'o/ /mtha' yas pa mtha' yas pa zhes bya ba la thar pa ni grong phrag lta bu ma yin te/ mtha' yas pa ni ji ltar nam mkha' la mtha' med pa de bzhin du bde ba'i rnam pa mtha' yas pa ni thar pa'o/ /thar pa gang yin pa de ni de bzhin gshegs pa'o/ /</text></item>
<item><p>73b2</p><section>mdo sde</section><text>bstan du med pa bstan du med pa zhes bya ba ni ji ltar nam mkha' la bya'i rjes mi snang ba de bzhin du thar pa ni brtag par dka' ba ste/ thar pa gang yin pa de ni de bzhin gshegs pa'o/ /zab mo zab mo zhes bya ba ni shin tu sha thang bas 'jug pa'i chos can yin te/ ji ltar pha ma</text></item>
<item><p>73b3</p><section>mdo sde</section><text>dka' ba byed pa'i yon tan rnams shin tu sha thang bas 'jug pa'i sgo nas shin tu zab pa de bzhin du thar pa ni zab pa ste/ thar pa gang yin pa de ni de bzhin gshegs pa'o/ /shin tu blta dka' ba shin tu blta dka' ba zhes bya ba ni ji ltar mis rang gi mgo bo'i steng shin tu</text></item>
<item><p>73b4</p><section>mdo sde</section><text>blta dka' ba de bzhin du thar pa ni nyan thos dang rang sangs rgyas thams cad kyis kyang shin tu blta bar dka' ste/ thar pa gang yin pa de ni de bzhin gshegs pa'o/ /gnas med pa gnas med pa zhes bya ba ni khyim dang nam mkha'i tshig te/ thar pa ni de lta ma</text></item>
<item><p>73b5</p><section>mdo sde</section><text>yin no/ /gnas med pa zhes pa ni go skabs med pa'i tshig te/ gang la srid pa'i gnod pa nyi shu rtsa lnga med pa de ni thar pa'o/ /thar pa gang yin pa de ni de bzhin gshegs pa'o/ /nyon mongs pa med pa nyon mongs pa med pa zhes bya ba ni ji ltar mi'i chang par skyu ru ra</text></item>
<item><p>73b6</p><section>mdo sde</section><text>gzung du yod pa bzhin du thar pa ni de dang 'dra bar ci yang gzung du med do/ /nyon mongs pa med pa zhes bya ba ni ji ltar sgyu ma mkhan gyis sprul pa'i sgyu ma la ci yang gzung du med pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /skyon med</text></item>
<item><p>73b7</p><section>mdo sde</section><text>pa'i lus skyon med pa'i lus zhes bya ba ni ji ltar mi'i lus la sme ba dang / shu ba dang / mdze dang / pags pa'i nad dang / skyon rnams med par gyur pa bzhin du thar pa ni de lta ma yin no/ /skyon med pa'i lus zhes bya ba ni ji lta ba'i 'o ma rang bzhin gyis mdog gcig pa</text></item>
<item><p>74a1</p><section>mdo sde</section><text>bzhin du thar pa yang mtshan nyid gcig pa ste/ thar pa gang yin pa de ni de bzhin gshegs pa'o/ /dag pa dag pa zhes bya ba ni ji ltar rnyog pa'i dri ma dang 'dres pa'i chu'i nang du ke ta ka'i 'bras bu bdar na chu'i rang bzhin dag par 'gyur ba bzhin du thar pa ni de lta</text></item>
<item><p>74a2</p><section>mdo sde</section><text>ma yin no/ /dag pa zhes bya ba ni ji ltar nam mkha' la char pa'i chu ro gcig cing rnam par dag pa bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /grol ba grol ba zhes bya ba la thar pa ni zla ba tshes lnga dri ma med pa dang 'dra ste/</text></item>
<item><p>74a3</p><section>mdo sde</section><text>zla ba sprin gyis g.yogs pa lta bu ma yin no/ /thar pa gang yin pa de ni de bzhin gshegs pa'o/ /zhi ba zhi ba zhes bya ba ni ji ltar sems can rims nad kyis thebs pa las rims nad dang bral bar 'gyur ba de bzhin du thar pa ni de lta ma yin te/ zhi ba zhes bya ba la thar pa ni sems</text></item>
<item><p>74a4</p><section>mdo sde</section><text>can nad med cing gnod pa med pa bzhin te/ thar pa gang yin pa de ni de bzhin gshegs pa'o/ /mnyam pa nyid mnyam pa nyid ces bya ba ni ji ltar lug thug re gnyis phan tshun 'thab pa na stobs mnyam pa bzhin du thar pa ni de lta ma yin te/ ji ltar ma dang bu 'thun par smra</text></item>
<item><p>74a5</p><section>mdo sde</section><text>ba de bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /nye bar zhi ba nye bar zhi ba zhes bya ba la gnas kyi mchog de thob pa ni gnas gzhan 'dod mi srid do/ /chog mi shes pa zhes bya ba ni ji ltar nyam chung ba'i tshe kha zas kyi mchog zos pa'i 'og tu dar</text></item>
<item><p>74a6</p><section>mdo sde</section><text>ba btung ba'i sems skye bar 'gyur ba bzhin du thar pa ni de lta ma yin te/ thar pa gang yin pa de ni de bzhin gshegs pa'o/ /chad pa chad pa zhes bya ba la sred pa'i zhags pa lta bu'i nang gi 'dod pa chad pa gang yin pa de ni chad pa'i sgo nas thar pa yin no/ /thar pa gang yin pa de ni de bzhin</text></item>
<item><p>74a7</p><section>mdo sde</section><text>gshegs pa'o/ /pha rol pha rol zhes bya ba ni ji ltar chu klung la tshu rol dang pha rol gyi 'gram gnyis yod pa de bzhin du thar pa ni de lta ma yin te/ thar pa ni pha rol yin no/ /thar pa gang yin pa de ni de bzhin gshegs pa'o/ /chu klung bzhin zhes bya ba la chu klung nyid dper rung</text></item>
<item><p>74b1</p><section>mdo sde</section><text>bar zad kyi 'jig rten na chu klung gzhan dper rung ba med do/ /chu klung zhes bya ba ni rgya mtsho la bya ste/ chu klung thams cad kyi nang na rgya mtsho 'ba' zhig chu klung yin pas na rgya mtsho ni chu klung zhes bya ba'i grangs su gtogs so/ /chu klung zhes bya ba ni sgra chen po sgrogs pa'i phyir te/</text></item>
<item><p>74b2</p><section>mdo sde</section><text>thar pa ni chu klung rgya mtsho'i pha rol dang 'dra'o/ /thar pa gang yin pa de ni de bzhin gshegs pa'o/ /bzang po bzang po zhes bya ba ni gang la ko sha ta ka'i 'bras bu lta bu'i ro tsha ba med pa ste/ thar pa ni ko sha ta ka'i 'bras bu lta bu ma yin gyi thar pa ni rgun 'brum lta bu yin no/ /thar pa gang</text></item>
<item><p>74b3</p><section>mdo sde</section><text>yin pa de ni de bzhin gshegs pa'o/ /ji ltar sman pa rtsi dang sman thams cad kyis sems gnas par byas nas nad do cog sel ba de bzhin du thar pa yang nyes pa thams cad dang bral ba'o/ /thar pa gang yin pa de ni de bzhin gshegs pa'o/ /'dun pa drag po 'dun pa drag po zhes bya</text></item>
<item><p>74b4</p><section>mdo sde</section><text>ba ni ji ltar grong chung ngur skye bo phal po che 'jug pa'i skabs med pa de bzhin du thar pa ni de lta ma yin te/ thar pa gang yin pa de ni de bzhin gshegs pa'o/ /srid pa dang dga' ba zad pa zhes bya ba ni sgyu ma sprul pa dang bral ba lta bu ste/ gang la skyes pa dang bud med 'khrig pa'i chos can rnams kyi</text></item>
<item><p>74b5</p><section>mdo sde</section><text>phan tshun du gtam zer ba yod pa bzhin du thar pa ni de lta ma yin te/ rang bzhin gyis ngo bo nyid kyi chos can 'dod chags dang / zhe sdang dang gti mug dang bral ba gang yin pa de ni thar pa'o/ /thar pa gang yin pa de ni de bzhin gshegs pa'o/ /skom pa 'dul ba skom pa 'dul ba zhes bya ba ni</text></item>
<item><p>74b6</p><section>mdo sde</section><text>gang la sred pa'i bag tsam yang med pa'o/ /kyi sred pa med pa ni chos kyi sred pa'o/ /chos kyi sred pa zhes bya ba ni sems can thams cad la snying brtse ba'o/ /thar pa ni kyi sred pa lta bu ma yin te/ bdag dang bdag gir 'dzin pa dang bral ba de ni thar pa'o/ /</text></item>
<item><p>74b7</p><section>mdo sde</section><text>thar pa gang yin pa de ni de bzhin gshegs pa'o/ /'gog pa 'gog pa zhes bya ba ni thar pa ste srid pa la zhen pa med pa'o/ /thar pa gang yin pa de ni de bzhin gshegs pa'o/ /gnas gnas zhes bya ba ni thar pa ste srid pa thams cad las nges par sgrol zhing skyob</text></item>
<item><p>75a1</p><section>mdo sde</section><text>pa yin no/ /thar pa gang yin pa de ni de bzhin gshegs pa'o/ /skyabs skyabs zhes bya ba ni ji ltar de bzhin gshegs pa la skyabs su song nas skyabs gzhan mi tshol ba lta bu'o/ /ji ltar rgyal po la skyabs su 'gro ba mi brtan pa bzhin du thar pa ni de lta ma</text></item>
<item><p>75a2</p><section>mdo sde</section><text>yin te bde ba brtan pa ni thar pa'o/ /thar pa gang yin pa de ni de bzhin gshegs pa'o/ /dpung gnyen dpung gnyen zhes bya ba ni nags khung dgon pa mchog tu 'jigs pa bzhin du thar pa ni de lta ma yin te/ ji ltar kyi rgyal po'i dpung gnyen gzhan rnams la</text></item>
<item><p>75a3</p><section>mdo sde</section><text>med pa bzhin no/ /kyi rgyal po ni 'chi bas 'jigs pa thams cad kyis 'jigs pa med pa de bzhin du thar pa ni dpung gnyen yin no/ /thar pa gang yin pa de ni de bzhin gshegs pa'o/ /bde ba bde ba zhes bya ba ni rin po che'i gling dang 'dra ste/ de bzhin du thar pa ni chos kyi</text></item>
<item><p>75a4</p><section>mdo sde</section><text>'byung khung ngo / /thar pa gang yin pa de ni de bzhin gshegs pa'o/ /nyam nga ba med pa nyam nga ba med pa zhes bya ba ni ji ltar stag gis 'jigs shing skrag nas khron par song ba'i 'og tu khron pa'i nang nas bdag 'byin nus pa su yod ces zer ba de bzhin du thar pa ni khron pa lta bu ma yin no/ /</text></item>
<item><p>75a5</p><section>mdo sde</section><text>nyam nga ba med pa zhes bya ba ni ji ltar gru chag pa las gru gzhan zhig rnyed de rgya mtsho chen po las nges par rgal nas nyam nga ba med cing bde bar gyur pa de bzhin du thar pa ni nyam nga ba med pa'o/ /thar pa gang yin pa de ni de bzhin gshegs pa'o/ /gnas bcom pa zhes bya ba ni go skabs zad pa</text></item>
<item><p>75a6</p><section>mdo sde</section><text>ste/ ji ltar 'o ma las zho 'byung / zho las mar sar 'byung / mar sar las zhun mar 'byung / zhun mar las mar gyi snying khu 'byung ba bzhin du thar pa ni gnas thams cad yongs su chad pa ste/ mar gyi snying khu ltar rang bzhin du gnas pa'o/ /thar pa gang yin pa de ni de bzhin</text></item>
<item><p>75a7</p><section>mdo sde</section><text>gshegs pa'o/ /nga rgyal 'dul ba nga rgyal 'dul ba zhes bya ba ni ji ltar sa'i mnga' bdag rgyal po nga ni rgyal po thams cad kyi mchog yin no snyam pa'i nga rgyal 'dul ba bzhin du thar pa ni de lta ma yin te/ thar pa ni nga rgyal med cing nga rgyal du 'dzin pa med pa'o/ /thar pa gang yin pa de ni de bzhin gshegs</text></item>
<item><p>75b1</p><section>mdo sde</section><text>pa'o/ /rgyags pa 'dul ba rgyags pa 'dul ba zhes bya ba ni gang la 'khrig pa'i 'dun pa'i ming yang med pa de ni thar pa'o/ /thar pa gang yin pa de ni de bzhin gshegs pa'o/ /ma rig pa 'dul ba ma rig pa 'dul ba zhes bya ba ni ji ltar 'o ma las gcig nas gcig tu brgyud de dri ma'i nyes pa</text></item>
<item><p>75b2</p><section>mdo sde</section><text>gang dang gang zad par gyur pa de dang de las mar gyi snying khu 'ba' zhig 'byung bar 'gyur ba de bzhin du ma rig pa las rig pa 'ba' zhig 'byung bar 'gyur te/ ma rig pa gang yin pa de ni thar pa'o/ /thar pa gang yin pa de ni de bzhin gshegs pa'o/ /dben pa dben pa zhes bya ba ni gang</text></item>
<item><p>75b3</p><section>mdo sde</section><text>la zla'i chos gzhan med pa ste/ glang po che'i dgon pa na glang po che gcig pu rgyu zhing gcig pu gnas pa bzhin du thar pa yang de dang 'dra'o/ /thar pa gang yin pa de ni de bzhin gshegs pa'o/ /rnam par spong ba rnam par spong ba zhes bya ba ni bdag med pa gzung bar bstan te/ de ni de</text></item>
<item><p>75b4</p><section>mdo sde</section><text>bzhin gshegs pa'i snying po la 'jug pa'o/ /ji ltar e raN+Da dang / 'dam bu'i sdong bu ni 'bras bu ma gtogs par thog thag tu snying po med pa de bzhin du lha dang mi dang lha ma yin gyi lus thams cad ni de bzhin gshegs pa'i snying po ma gtogs pa thams cad e raN+Da dang 'dam bu</text></item>
<item><p>75b5</p><section>mdo sde</section><text>bzhin du snying po med do/ /srid pa snying po med pa thams cad rnam par spangs pa ni thar pa'o/ /thar pa ni rang la brda sprod pa yin te/ thar pa gang yin pa de ni de bzhin gshegs pa'o/ /spong ba spong ba zhes bya ba ni kha zas ma zhu bas kha zas ma tshos pa spong ba bzhin du srid pa thams</text></item>
<item><p>75b6</p><section>mdo sde</section><text>cad bcad pa dang spangs pa ste/ de ltar na thar pa ni mkhas pa'o/ /thar pa gang yin pa de ni de bzhin gshegs pa'o/ /rang sangs rgyas kyi chos rang sangs rgyas kyi chos zhes bya ba ni ji ltar klu shing gi me tog pa mkhal gyi me tog ma yin pa bzhin du thar pa yang de dang 'dra ste/ thar pa gang</text></item>
<item><p>75b7</p><section>mdo sde</section><text>yin pa de ni de bzhin gshegs pa'o/ /khams khams zhes bya ba la khams de ni sems can thams cad kyi khams so/ /srog de ni sems can thams cad kyi srog go/ /thar pa yang de dang 'dra ste/ thar pa gang yin pa de ni de bzhin gshegs pa'o/ /skye mched skye mched ces bya ba ni gang</text></item>
<item><p>76a1</p><section>mdo sde</section><text>la 'byung ba'i sgo yod pa ste/ bdag med pa bsgoms nas bdag gi lam la 'jug pa de ni thar pa'o/ /thar pa gang yin pa de ni de bzhin gshegs pa'o/ /dge ba dge ba zhes bya ba ni ji ltar rjes su bstan par bya ba rnams la bla ma'i tshig gcig tu med pa lta bu'o/ /</text></item>
<item><p>76a2</p><section>mdo sde</section><text>dge ba zhes bya ba ni legs pa yin te/ de ni thar pa'o/ /thar pa gang yin pa de ni de bzhin gshegs pa'o/ /'jig rten las 'das pa 'jig rten las 'das pa zhes bya ba ni chos thams cad kyi nang na gnas kyi dam pa ste/ de ni thar pa'o/ /ji ltar khu bcud thams cad kyi</text></item>
<item><p>76a3</p><section>mdo sde</section><text>nang na mchog ni ba'i 'o ma yin pa bzhin du 'jig rten las 'das pa de ni thar pa yin no/ /thar pa gang yin pa de ni de bzhin gshegs pa'o/ /mi g.yo ba mi g.yo ba zhes bya ba ni ji ltar sgo gtan gyi rten ma phyogs bzhi'i rlung gis bskyod mi nus pa de bzhin du thar pa yang de dang 'dra bar brtan zhing mi</text></item>
<item><p>76a4</p><section>mdo sde</section><text>g.yo ba yin no/ /thar pa gang yin pa de ni de bzhin gshegs pa'o/ /rgya mtsho'i rlabs ni mi brtan pa'i rang bzhin can yin te thar pa ni de lta ma yin no/ /thar pa gang yin pa de ni de bzhin gshegs pa'o/ /gnas gnas zhes bya ba ni rgyal po'i pho brang khang bzang 'phan skyon med pa de yang</text></item>
<item><p>76a5</p><section>mdo sde</section><text>bcos ma yin no/ /thar pa de ni de lta ma yin te/ thar pa gang yin pa de ni de bzhin gshegs pa'o/ /nges pa nges pa zhes bya ba ni ji ltar 'dzam bu chu bo'i gser skyon med cing thams cad du las su rung ba bzhin du thar pa yang de dang 'dra ste/ thar pa gang yin pa de ni de bzhin gshegs pa'o/ /</text></item>
<item><p>76a6</p><section>mdo sde</section><text>thar pa ni byis pa'i spyod pa lta bu ma yin no/ /thar pa gang yin pa de ni de bzhin gshegs pa'o/ /shin tu sbyangs pa shin tu sbyangs pa zhes bya ba ni ji ltar rgyal srid kyi dbang phyug thob nas mthu che zhing bag yangs su 'dug pa bzhin du phung po yongs su spangs pa ni thar pa yin no/ /thar</text></item>
<item><p>76a7</p><section>mdo sde</section><text>pa gang yin pa de ni de bzhin gshegs pa'o/ /mthar thug pa mthar thug pa zhes bya ba ni nyon mongs pa mi gtsang ba zad pa ste/ thar pa ni rgyal po'i btson ra nas phyin pa'i mi dang 'dra'o/ /thar pa gang yin pa de ni de bzhin gshegs pa ste/ bcos ma ma yin pa'i bde ba'o/ /'dod</text></item>
<item><p>76b1</p><section>mdo sde</section><text>chags dang zhe sdang dang gti mug spong ba 'dod chags dang zhe sdang dang gti mug spong ba zhes bya ba ni gsum gyi btang ba ste/ ji ltar mi sbrul gdug pas zin pa bdag nyid sos par bya ba'i phyir bad kan skyug par byed pa bzhin du nyon mongs pa'i bad kan zad pa ni thar pa'o/ /thar pa gang yin pa de ni de</text></item>
<item><p>76b2</p><section>mdo sde</section><text>bzhin gshegs pa'o/ /nyon mongs pa spong ba nyon mongs pa spong ba zhes bya ba la sbrul gdug pa 'dra ba'i nyon mongs pa zad pa ni thar pa'o/ /thar pa gang yin pa de ni de bzhin gshegs pa'o/ /phung po spong ba phung po spong ba zhes bya ba la sdug bsngal thams cad bor te shas cher bde ba ni</text></item>
<item><p>76b3</p><section>mdo sde</section><text>thar pa'o/ /thar pa gang yin pa de ni de bzhin gshegs pa'o/ /'dod chags dang zhe sdang dang gti mug zad pa 'dod chags dang zhe sdang dang gti mug zad pa zhes bya ba la gsum zad par byas te rtsa nas bton pa ni thar pa'o/ /thar pa gang yin pa de ni de bzhin gshegs pa'o/ /phung po</text></item>
<item><p>76b4</p><section>mdo sde</section><text>thams cad spangs pa phung po thams cad spangs pa zhes bya ba ni nyes pa thams cad spangs pa ste/ legs par mthong ba'i phyir ro/ /de ni thar pa yin te/ thar pa gang yin pa de ni de bzhin gshegs pa'o/ /'dus byas thams cad spangs pa'i don 'dus byas thams cad</text></item>
<item><p>76b5</p><section>mdo sde</section><text>spangs pa'i don zhes bya ba ni thar pa ste/ dge ba thams cad sgrub pa'o/ /thar pa gang yin pa de ni de bzhin gshegs pa'o/ /lam chad pa lam chad pa zhes bya ba ni bdag med pa bsgoms nas rgyun mi 'chad pa'i tshul gyis bdag med pa 'dzin pa dang / bdag bsgoms</text></item>
<item><p>76b6</p><section>mdo sde</section><text>nas rgyun mi 'chad pa'i tshul gyis bdag 'dzin pa dang / gnyis ka'i phyogs bsgoms nas sangs rgyas kyi khams gang yin pa de ni yod do zhes de 'dzin pa gang yin pa de ni thar pa'o/ /thar pa gang yin pa de ni de bzhin gshegs pa'o/ /stong pa nyid stong pa nyid ces bya ba ni gang</text></item>
<item><p>76b7</p><section>mdo sde</section><text>gi tshe btsal kyang ci yang ma rnyed pa ste/ ci yang med pa zhes bya ba ni gcer bu pa rnams la yang yod mod kyi/ thar pa ni de lta ma yin no/ /stong pa nyid ces bya ba ni ji ltar sbrang rtsi dang / zhun mar dang / 'bru mar dang / chu dang / zho'i bum pa rnams la zho yod kyang rung med kyang rung /</text></item>
<item><p>77a1</p><section>mdo sde</section><text>zho'i bum pa zhes bya ba dang / de bzhin du sbrang rtsi dang / chu yod kyang rung med kyang rung sbrang rtsi dang / chu'i bum pa zhes bya ni/ ci de la bum pa stong pa zhes bya'am/ de dag med pa la bum pa rang nyid stong ngam/ gzugs kyang yod kha dog kyang yod na ji ltar stong pa zhes bya/ thar</text></item>
<item><p>77a2</p><section>mdo sde</section><text>pa ni de lta bur stong pa ma yin te/ thar pa la ni gzugs dang kha dog phun sum tshogs pa yang yod na ji ltar zho'i bum pa stong pa ma yin du zin kyang zho med pa'i phyir stong pa zhes bya ba bzhin du thar pa yang stong pa ma yin bzhin du stong pa zhes bya ba ste/ gzugs yod bzhin du ji ltar stong pa zhes bya zhe</text></item>
<item><p>77a3</p><section>mdo sde</section><text>na/ stong pa zhes bya ba ni nyon mongs pa'i rnam pa dang / srid pa'i tha snyad nyi shu rtsa lnga dang / sdug bsngal dang 'jig rten gyi chos lugs dang / cho ga dang / spyod yul 'byung ba rnams med pa'i phyir zho'i bum pa zho med pa bzhin du thar pa la stong pa zhes bya ba ste/ de la ni bum pa'i gzugs</text></item>
<item><p>77a4</p><section>mdo sde</section><text>mi g.yo ba bzhin du shas cher bde ba dang / dga' ba dang / rtag pa dang / brtan pa dang / ther zug dang / 'jig rten las 'das pa'i chos dang / cho ga dang spyod yul rnams yod do/ /thar pa ni bum pa'i gzugs bzhin du rtag pa dang / brtan pa dang / ther zug pa ma yin gyi/ bum</text></item>
<item><p>77a5</p><section>mdo sde</section><text>pa ni chag par 'gyur te rgyu'i sgo nas bzhag pa tsam du zad do/ /thar pa ni byas pa ma yin pa'i phyir chag par mi 'gyur la/ thar pa gang yin pa de ni bcos ma ma yin pa'i khams yin te de ni de bzhin gshegs pa'o/ /sred pa zad pa sred pa zad pa zhes bya ba ni sangs rgyas su gyur</text></item>
<item><p>77a6</p><section>mdo sde</section><text>pa'i mod la bdag dbang por gyur cig ce'am/ dbang phyug chen po'am/ mi mjed kyi bdag po tshangs par gyur cig ces bya ba'i sred pa dang 'dod pa gzhan de na med de/ yod ces bya ba'am/ skye bar 'gyur zhes bya ba mi srid do/ /sred pa zad pa gang yin pa de ni sangs rgyas</text></item>
<item><p>77a7</p><section>mdo sde</section><text>so/ /de ni thar pa'o/ /thar pa gang yin pa de ni de bzhin gshegs pa'o/ /'dod chags dang bral ba 'gog pa 'dod chags dang bral ba 'gog pa zhes bya ba la sred pa thams cad la zhen pa dang / 'dod pa ma lus pa/ lus pa med pa/ lhag pa med pa/ thams</text></item>
<item><p>77b1</p><section>mdo sde</section><text>cad las 'dod chags dang bral ba rnams gtan du rab tu zhi bar gyur pa ni thar pa yin te 'ching ba thams cad 'gog pa'o/ /de ltar 'gog pa gang yin pa de ni thar pa'o/ /thar pa gang yin pa de ni de bzhin gshegs pa'o/ /mya ngan las 'das pa mya ngan las 'das pa zhes bya</text></item>
<item><p>77b2</p><section>mdo sde</section><text>ba ni ji ltar kyi khyu rngon pa'i lag nas shor ba 'chi bas 'jigs shing skrag nas thabs ci yod pas rgyug cing drang srong gi gnas su phyin nas bde bar 'gyur zhing dbugs phyin par 'gyur ba de bzhin du ji ltar dbugs phyin cing bde bar 'gyur ba de lta bur sems can mang po mya</text></item>
<item><p>77b3</p><section>mdo sde</section><text>ngan las 'das pa zad mi shes pa srid pa mngon par 'du byed pa dang / nyon mongs pa'i rnam pa'i sgra thams cad kyi lag nas/ thal te shor nas 'chi bas 'jigs shing skrag ste/ thabs ci yod pas rgyug cing chos kyi drang srong gi gnas de bzhin gshegs pa thub pa'i bzhugs yul</text></item>
<item><p>77b4</p><section>mdo sde</section><text>zla med pa'i skyabs su dong nas dbugs phyin par gyur te/ de dag gang gi tshe dbugs phyin cing bde bar gyur pa de ni mya ngan las 'das pa zad mi shes pa'i mya ngan las 'das pa'o// //bam po bdun pa/ de nas bcom ldan 'das la 'od srung chen po dang rus gcig</text></item>
<item><p>77b5</p><section>mdo sde</section><text>pas 'di skad ces gsol to/ /gal te de lta lags na dgra bcom pa yang dag par rdzogs pa'i sangs rgyas thams cad mkhyen pa rnams ma mchis pa'i slad du lus yongs su gtong ba'i sgo nas mya ngan las 'das pa mchog tu bde ba 'thob par mi 'gyur te/ gsum la skyabs su</text></item>
<item><p>77b6</p><section>mdo sde</section><text>mchis pa rnams mya ngan las 'da' bar mi 'gyur lags so/ /bka' stsal pa/ ji ltar mi brgyal ba las sangs pa'i drung du mi dag dong ste/ khyod sangs shing bde bar gyur tam zhes dris na/ de sangs nas bdag sangs te bde bar gyur to zhes zer te/ de brgyal ba las</text></item>
<item><p>77b7</p><section>mdo sde</section><text>sangs pa bzhin du srid pa nyi shu rtsa lnga po thams cad las grol na sangs rgyas kyi yongs su mya ngan las 'das pa thob pa yin no/ /mchog tu bde ba zhes bya ba de ni der zad mi shes pa'i 'du shes kyis mchog tu bde ba'i rnam pa mang ba gang yin pa ste/ de ni yongs su mya ngan las</text></item>
<item><p>78a1</p><section>mdo sde</section><text>'das pa yin no/ /de ni thar pa yin no/ /mchog tu brtan pa dang / mi g.yo ba dang / bde ba dang / rtag pa myong ba gang yin pa de ni thar pa'o/ /thar pa gang yin pa de ni de bzhin gshegs pa'o/ /de nas bcom ldan 'das la 'od srung chen po dang rus</text></item>
<item><p>78a2</p><section>mdo sde</section><text>gcig pas 'di skad ces gsol to/ /ma skyes pa dang / ma 'gags pa gang lags pa de thar pa lags/ de de bzhin gshegs pa lags zhes bgyi'am/ bcom ldan 'das kyis bka' stsal pa/ rigs kyi bu de lta los kyang ste de ni thar pa yin no/ /de ni de bzhin</text></item>
<item><p>78a3</p><section>mdo sde</section><text>gshegs pa yin no/ /gsol pa/ 'o na nam mkha'i khams kyang ma skyes pa ma byung ba lags na/ thar pa yang de dang 'dra/ de bzhin gshegs pa yang de dang 'dra zhes bgyi'am/ bka' stsal pa/ de lta ma yin te/ thar pa ni nam mkha'i khams dang 'dra ba ma yin no/ /gsol</text></item>
<item><p>78a4</p><section>mdo sde</section><text>pa/ 'o na ci lta bu lags/ bka' stsal pa/ rigs kyi bu dper na bya shang shang te'u'am/ ka la ping ka gang gi tshe skad 'byin pa de'i tshe/ khwa ltar skad 'byin ces bya'am/ gsol pa/ bcom ldan 'das de ni ma lags te/ bya gzhan rnams kyi skad ni de dag gi skad kyi dper yang mi</text></item>
<item><p>78a5</p><section>mdo sde</section><text>rung lags so/ /khwa'i skad ni shang shang te'u dang ka la ping ka'i skad kyi brgya'i char yang mi spyod/ stong gi char yang mi spyod/ grangs dang / cha dang / dpe dang / rgyur yang mi bzod lags so/ /bya de dag ni dpe ma mchis pa lags so/ /bcom ldan 'das de bzhin gshegs</text></item>
<item><p>78a6</p><section>mdo sde</section><text>pa'i gsung ni rgyu'i sgo nas dpe ma mchis pa lags so/ /bka' stsal pa/ rigs kyi bu legs so legs so/ /rigs kyi bu khyod kyis de ltar bshad par bya ba'i rigs te legs so/ /de bas na thar pa gang yin pa de ni de bzhin gshegs pa'o/ /thar pa'i rgyu dang dpe gzhan ni lha dang mi</text></item>
<item><p>78a7</p><section>mdo sde</section><text>dang lha ma yin dang bcas pa'i 'jig rten na med de/ dpe med bzhin du gdul bar bya ba'i dbang gis yon tan 'di 'dra'o/ /de 'dra'o zhes dpes bstan to/ /thar pa'i dpe ni de bzhin gshegs pa yin te/ de ci'i phyir zhe na/ de bzhin gshegs pa gang yin pa de ni thar pa'o/ /thar</text></item>
<item><p>78b1</p><section>mdo sde</section><text>pa gang yin pa de ni de bzhin gshegs pa ste/ 'di la gnyis su byar med cing tha dad par byar med do/ /rigs kyi bu dper na dpe med bzhin du rgyu'i don gyis dper len pa yang yod de/ kye ma bzhin khyod zla ba nya bzhin zhes bya ba dang / glang po che bzang khyad gangs kyi</text></item>
<item><p>78b2</p><section>mdo sde</section><text>ri bzhin zhes bya mod kyi/ ci zla ba bzhin dang 'dra'am/ bzhin yang zla ba dang 'dra'am/ ci glang po che ri dang 'dra'am/ ri yang glang po che dang 'dra'am/ rigs kyi bu de bzhin du thar pa yang dpe med bzhin du sems can nges par bsgral ba'i phyir 'dir rgyu'i dbang gis dpes bstan par</text></item>
<item><p>78b3</p><section>mdo sde</section><text>rig par bya'o/ /chos kyi de kho na nyid kyang rgyu'i dbang gis chos kyi de kho na nyid du rig par bya'o/ /gsol pa/ ci'i slad du de bzhin gshegs pa rnam pa gnyis su ston lags/ bka' stsal pa/ rigs kyi bu gzhan yang dper na mi la la zhig ral gri thogs nas ngas de bzhin</text></item>
<item><p>78b4</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas gsad do snyam ste gsod par byed la/ de bzhin gshegs pa ni log pa cung zad kyang mi mdzad de/ zhum pa med cing dgyes bzhin du bzhugs na/ ci mi de mtshams med pa byed pa zhes bya'am 'on te mi bya/ gsol pa/</text></item>
<item><p>78b5</p><section>mdo sde</section><text>dngos po'i sgo nas mtshams med pa bgyis pa zhes mi bgyi lags so/ /de ci'i slad du zhe na/ bsags pa'i khams ma bshig pas na dngos po'i sgo nas mtshams med pa bgyid pa ma lags so/ /de bzhin gshegs pa'i sku la ni bsags pa'i khams kyi bag kyang</text></item>
<item><p>78b6</p><section>mdo sde</section><text>ma mchis te/ chos kyi khams lags na ji ltar bgrongs su rung / de bas na sems bskyed pa dang / btsal ba tsam las mtshams med pa bgyid pa zhes bgyi ste/ 'dir rgyu'i dbang gis chos kyi de kho na nyid rig par bgyi ba lags so/ /bka' stsal pa/ rigs kyi bu legs so</text></item>
<item><p>78b7</p><section>mdo sde</section><text>legs so/ /ngas kyang tshig de skad du smra bar bsams so/ /rigs kyi bu gzhan yang 'di na mi sdig can la la zhig bdag gi ma bsad do snyam nas dgon pa zhig na khre rgod dang sran chung gi g.yul du bya ra byas nas ma der 'ongs pa dang / khyod kyis nga'i thugs pa legs par khyer te ma</text></item>
<item><p>79a1</p><section>mdo sde</section><text>'ongs so zhes zer te/ dgra sta brdar nas gsad par byas pa dang / dgra sta brdar ba'i bar de'i skabs su de'i ma skrag nas sog ma'i phung po'i nang du zhugs so/ /de nas de dgra sta thogs te sog ma'i phung po la bsnun nas da ni bdag gi ma shi'o snyam ste/ mi gzhan</text></item>
<item><p>79a2</p><section>mdo sde</section><text>gyis 'jigs nas sog ma legs par ma brtags so/ /de nas ma de de'i nang nas byung ste song ngo / /de nas de bdag gi ma shi zin no snyam ste sems dga' bar gyur na/ mtshams med pa byed pa zhes bya'am/ 'on te mi bya/ gsol pa/ ma sod pa zhes mi bgyi lags so/ /</text></item>
<item><p>79a3</p><section>mdo sde</section><text>yang gsol pa ci lags/ mtshams ma mchis pa'i las kyi rgyu'i dngos po zhu bar 'tshal lam/ bka' stsal pa/ pha ma'i phung po bshig pas mtshams med pa byed pa zhes bya bas de'i phyir de mtshams med pa byed pa ni ma yin gyi/ ma gsod pa'i sems bskyed pa brtsams</text></item>
<item><p>79a4</p><section>mdo sde</section><text>pas na mtshams med pa byed pa dang 'dra ba yin no/ /phung po dang khams dang skye mched kyi dngos po ma bshig gi bar du mtshams med pa byed pa rdzogs pa zhes mi bya ste/ 'dir rgyu'i dbang gis chos kyi de kho na nyid rig par bya'o/ /gsol pa/ bcom ldan 'das legs lags so/ /</text></item>
<item><p>79a5</p><section>mdo sde</section><text>legs lags so/ /de ltar rgyu'i dbang gis rig par yang bgyi/ rig par yang mi bgyi lags so/ /bka' stsal pa/ rigs kyi bu de bzhin du ngas rgyu'i dbang gis thar pa brjod pa yin no/ /rgyu'i sgo nas mya ngan las 'das pa yon tan dpag tu med pa dang ldan pa dpe med pa kho</text></item>
<item><p>79a6</p><section>mdo sde</section><text>na yin no/ /de bzhin du yongs su mya ngan las 'das pa chen por 'gro ba yang yon tan dpag tu med pa dang ldan pa yin no/ /deng de bzhin gshegs pa yongs su mya ngan las 'da' bar mdzad de/ de bas na yongs su mya ngan las 'das pa chen po'i don ni de yin no/ /gsol pa/</text></item>
<item><p>79a7</p><section>mdo sde</section><text>de bzhin gshegs pa ni zad par 'gyur ba ma lags so/ /de bzhin gshegs pa ni sku tshe zad mi shes pa lags par blta bar bgyi'o/ /bka' stsal pa/ rigs kyi bu legs so legs so/ /dam pa'i chos srung bas ni de skad bya ba'i rigs so/ /bdag gi the tshom nges</text></item>
<item><p>79b1</p><section>mdo sde</section><text>par byed 'dod pas ni de ltar bya ba'i rigs so/ /de ltar na byang chub sems dpa' sems dpa' chen po ni sna grangs 'di bzhis chos ston par byed do/ /byang chub sems dpa' sna grangs bzhis chos ston pa'i le'u ste bzhi pa'o// //yongs su mya ngan las 'das pa chen</text></item>
<item><p>79b2</p><section>mdo sde</section><text>po'i mdo 'di la dam pa'i chos kyi tshul thob pa dang dam pa'i chos 'byin pa dang / rten du gyur pa'i gang zag bzhi yod de/ skye bo mang po la phan pa dang / skye bo mang po la bde ba'i phyir 'jig rten du byung ngo / /bzhi gang zhe na/ kun nas nyon mongs pa'i rang bzhin can gyi mi gang zag</text></item>
<item><p>79b3</p><section>mdo sde</section><text>de lta bu skye bo mang po la bde ba dang / skye bo mang po la phan pa'i phyir 'jig rten du 'byung ste/ 'di ni gang zag dang po'o/ /rgyun du zhugs pa'i 'bras bu dang / lan cig phyir 'ong ba'i 'bras bu dang ldan pa'i gang zag de lta bu ni gnyis pa'o/ /phyir mi 'ong ba ni gsum pa'o/ /</text></item>
<item><p>79b4</p><section>mdo sde</section><text>dgra bcom pa ni bzhi pa ste/ gang zag bzhi po 'di rnams ni rten du gyur pa yin no/ /de la so so'i skye bo zhes bya ba ni gang bdag nyid tshul khrims dang / cho ga dang / yon tan dang ldan par gyur nas chos 'byin par byed pa dang / de bzhin gshegs pa'i rtsa ba dang ldan pa gang</text></item>
<item><p>79b5</p><section>mdo sde</section><text>yin pa de dag thog ma kho nar rgyas par byed cing don yang rtogs par byed la/ chos 'di ni 'dod chen chung ba'i yin gyi/ chos 'di ni 'dod chen che ba'i ma yin no zhes don brda sprod par byed pa dang / skyes bu chen po'i rnam par rtog pa brgyad ston par byed pa dang / nyes pa byung na</text></item>
<item><p>79b6</p><section>mdo sde</section><text>de las bslang ba'i phyir gzhan dag la 'chags par byed pa dang / byang chub sems dpa'i spyad pa spyod pa na dgongs pa'i tshig la mkhas shing dam pa'i chos 'byin par byed pa 'di ni gang zag dang po ste/ so so'i skye bo'i grangs su gtogs mod kyi/ 'di ni so so'i skye bo thos</text></item>
<item><p>79b7</p><section>mdo sde</section><text>pa dang mi ldan pa ma yin te/ brgyad pa'i so so'i skye bo byang chub sems dpa' sems dpa' chen po de bzhin gshegs pa rnams kyis sangs rgyas su 'gyur bar gsang ste lung bstan pas lung bstan pa yin no/ /de la rgyun du zhugs pa dang / lan cig phyir 'ong ba zhes bya ba ni gang</text></item>
<item><p>80a1</p><section>mdo sde</section><text>thob nas dam pa'i chos 'dri ba dang / 'chang ba dang 'bral bar 'gyur ba mi srid pa dang / gzhan dag la yang sangs rgyas kyis gsungs pa ma yin pa rang bzo'i tshig dang / yi ge sna tshogs dang / bran dang bran mo yongs su 'dzin pa ston mi srid pa ste/ rgyun</text></item>
<item><p>80a2</p><section>mdo sde</section><text>du zhugs pa dang / lan cig phyir 'ong ba'i grangs su ni gtogs mod kyi/ rgyun du zhugs pa dang / lan cig phyir 'ong ba ni ma yin no/ /de ltar sa dang po dang / gnyis pa dang / gsum pa thob pa'i byang chub sems dpa' sems dpa' chen po ni mngon sum du lung bstan pas sangs</text></item>
<item><p>80a3</p><section>mdo sde</section><text>rgyas kyi gnas su sangs rgyas su 'gyur bar lung bstan to/ /phyir mi 'ong ba zhes bya ba ni chos de thob nas 'bral mi srid pa dang / gzhan dag la yang sangs rgyas kyis gsungs pa ma yin par rung ba ma yin pa'i mdo rang bzo sna tshogs kyi tshig dang / yi ge dang / bran dang bran</text></item>
<item><p>80a4</p><section>mdo sde</section><text>mo la sogs pa yongs su 'dzin pa ston mi srid pa dang / glo bur gyi nye ba'i nyon mongs pa rnams kyis de la gnod par 'gyur mi srid pa dang / nang gi nyon mongs pa rnams kyis de la gnod par 'gyur mi srid pa dang / de bzhin gshegs pa'i khams bcabs te/ chos ston mi srid</text></item>
<item><p>80a5</p><section>mdo sde</section><text>pa dang / khams bzhi'i sbrul gdug pa la rten pa'i glo bur gyi nad rnams kyis de la gnod par byed par 'gyur mi srid pa dang / bdag tu smra ba yang ma yin/ bdag med par smra ba tshar gcod pa yang yin la 'jig rten pa'i bdag rnam par spangs pa dang / 'jig rten pa'i bya ba</text></item>
<item><p>80a6</p><section>mdo sde</section><text>rnams kyis kyang 'jig rten na 'thun par byed pa dang / theg pa chen po ma yin pa'i theg pa gzhan 'bar bar byed mi srid pa dang / srin bu'i rigs brgyad cu dang nyes dmigs chen po'i lus 'dzin pa ma yin pa dang / 'dod pa'i bsam pa rnam par spangs pa de'i lus la rmi lam du</text></item>
<item><p>80a7</p><section>mdo sde</section><text>byung yang khu chu 'byung mi srid pa dang / 'chi ba'i 'jigs pa rnams 'ongs pa mthong na 'jigs mi srid pa'o/ /gang zag de lta bu ni phyir mi 'ong ba zhes bya ste gang zag gsum pa'o/ /de yang nges par phyir mi 'ong bas na phyir mi 'ong ba zhes bya ste/ gang zag de la ni phyir mi 'ong</text></item>
<item><p>80b1</p><section>mdo sde</section><text>ba thob pa zhes kyang mi bya'o/ /sngar bstan pa'i yon tan rnams kyang yod la 'dir skyes na yang sngar bstan pa'i nyes pa rnams kyis mi gos so/ /byang chub sems dpa' sems dpa' chen po de ni 'ong ba dang 'gro ba'i tshul gyis rgyu bar byed kyang phyir mi 'ong ba'i grangs su gtogs te/</text></item>
<item><p>80b2</p><section>mdo sde</section><text>sems bskyed ma thag pa'i lung bstan pas sangs rgyas su lung bstan pa dang sems bskyed ma thag tu ring po mi thogs par sangs rgyas su 'gyur ba yin te gang zag de lta bu ni gang zag gsum pa'o/ /dgra bcom pa zag pa zad pa ni gang zag bzhi pa ste/ dgra bcom pa zhes bya ba</text></item>
<item><p>80b3</p><section>mdo sde</section><text>ni nyon mongs pa med pa/ khur bor ba/ rang gi don gyi bya ba byas pa/ don grub pa/ sa bcu thob pa zhes bya ba'i don to/ /don gzhan yang rgyas par byed de mi skye ba'i chos la bzod pa'i lung bstan pas lung bstan pa dang / bdag nyid kyis ji ltar nus pa'i gzugs dang / ji ltar</text></item>
<item><p>80b4</p><section>mdo sde</section><text>'dod pa'i gzugs mngon par sprul par byed pa dang / gang gi lus kyis sangs rgyas su 'gyur bar 'dod pa de'i lus kyis de bzhin gshegs pa dgra bcom pa yang dag par rdzogs pa'i sangs rgyas su 'gyur bar byed de/ yon tan 'di rnams dang ldan pa ni dgra bcom pa zhes bya ste/</text></item>
<item><p>80b5</p><section>mdo sde</section><text>yongs su mya ngan las 'das pa chen po'i mdo chen po 'di la gang zag bzhi po 'di rnams skye bo mang po la phan pa dang / skye bo mang po la bde ba'i phyir 'jig rten du 'byung ngo / /de dag ni de bzhin gshegs pa bzhin du lha dang mi rnams kyi ston pa yin te bzhi char yang skyes bu tshad ma yin no/ /</text></item>
<item><p>80b6</p><section>mdo sde</section><text>'jig rten du gyur pa yin no/ /gsol pa/ gang zag bzhi po de dag ni bdag gi tshad ma yang ma lags/ de dag ni rten du gyur pa yang ma lags so/ /de ci'i slad du zhe na/ bcom ldan 'das kyis khyim bdag gdangs can las brtsams te bdud tshar gcad par bka' stsal</text></item>
<item><p>80b7</p><section>mdo sde</section><text>pa'i tshe/ gal te lha'am bdud dam tshangs pa yang rung ste nga dang 'dra bar lus mtshan sum cu rtsa gnyis dang / dpe byad bzang po brgyad cus brgyan pa dang / 'od 'dom gang dang ldan pa dang / bzhin mdzod spus brgyan pa'i sangs rgyas kyi sku'i tshul gyis 'ongs su zin kyang de khyed kyis</text></item>
<item><p>81a1</p><section>mdo sde</section><text>tshar chod cig ces ngas gnang ste/ sdig can khyod 'di ltar dgra bcom pa'i gzugs kyis dgra bcom pa bzhin du bdag nyid ma 'dug shig /sdig can khyod nam mkha' la nyal bar byed cing glo g.yon phyogs nas me 'bar bar byed pa dang / g.yas phyogs</text></item>
<item><p>81a2</p><section>mdo sde</section><text>nas chu 'bebs pa dang / me bzhin du 'bar zhing gzi byin dang ldan la dud par 'thul du zin kyang nga khyod kyi tshig mi nyan to/ /yid ches par mi byed do/ /gsung rab yan lag dgu lta bu ston du zin kyang nga dad par mi byed do zhes gyis shig /rigs kyi bu khyed de ltar dogs na nga</text></item>
<item><p>81a3</p><section>mdo sde</section><text>yang tshar chod cig /rigs kyi bu dper na mtshan mo mun pa'i nang du khyi rkun 'ongs pa tshor na khyim bdag mo'am bran mos de la 'di skad du khyi rkun khyod ngas ma bsad par skyen par phyir song shig ces byas nas/ khyi rkun des de skad thos pa dang / phyir brgyugs te song la phyin cad kyang khyim</text></item>
<item><p>81a4</p><section>mdo sde</section><text>der mi 'ong ba de bzhin du khyed kyis bdud sdig can khyi rkun bzhin du tshar chod la/ sdig can de ltar ma byed par ngas bcing ba rnam pa lngas ma bcings par skyen par phyir song shig ces de la de skad gyis shig dang / des de skad thos ma thag tu khyi rkun bzhin du phyir ldog par 'gyur te/ de ltar</text></item>
<item><p>81a5</p><section>mdo sde</section><text>bdud tshar gcod par byed pa gang yin pa de dag ni dam pa yin te/ mya ngan 'das pa'i drung kho na na 'dug go zhes bcom ldan 'das kyis khyim bdag gdangs can las glengs te bdud tshar gcod pa na bka' stsal lags na/ bcom ldan 'das ci'i slad du gang zag bzhi po rnams rten du</text></item>
<item><p>81a6</p><section>mdo sde</section><text>gyur par bzhugs par mdzad lags/ bdag ni de rnams la mi nyan cing glo ba mi ches lags so/ /bcom ldan 'das kyis bka' stsal pa/ rigs kyi bu de ni de bzhin te/ ngas ji skad smras pa de ni de kho na bzhin no/ /de lta mod kyi ngas bdud tshar gcad par smras pa ni byis pa nyan thos</text></item>
<item><p>81a7</p><section>mdo sde</section><text>kyi theg pa pa sha'i mig dang ldan pa rnams kyi don du smras pa yin gyi theg pa chen po pa rnams kyi don du bdud tshar gcad par smras pa ma yin no/ /nyan thos kyi theg pa pa rnams la yang lha'i mig dang ldan pa dag yod mod kyi de dag ni sha'i mig ces bya ba'i grangs su gtogs so/ /theg pa chen</text></item>
<item><p>81b1</p><section>mdo sde</section><text>po pa rnams la yang sha'i mig dang ldan pa dag yod mod kyi/ de dag ni sangs rgyas kyi spyan zhes bya ba'i grangs su gtogs so/ /de ci'i phyir zhe na/ theg pa chen po sangs rgyas kyi theg pa'i mdo'i de kho na nyid 'dzin pa'i phyir ro/ /rigs kyi bu gzhan yang dper na mi dpa' bo yul phyogs su</text></item>
<item><p>81b2</p><section>mdo sde</section><text>grags pa snying stobs can rtul phod pa 'ga' zhig yod la/ de la mi sdar ma 'ga' zhig rten te sdar ma de dpa' bo de la dpa' slob pa na de la bsgo ba/ kye mi khyod dpa' bor 'gyur bar 'dod na ral gri'i so gtams pa'i steng du 'gro bar gyis shig /gang dang gang gi tshe 'thab pa</text></item>
<item><p>81b3</p><section>mdo sde</section><text>de dang de'i tshe sus kyang mi 'jigs par gyis shig /lha yang rung / gtum po yang rung ste/ rtswa tsam du ltos shig /snying stobs dang / rtul phod pa la brtson par gyis shig /ru pa ngan pa kha cig dpa' bo'i cha lugs su bsgyur nas dpa' bo'i mtshon cha thogs</text></item>
<item><p>81b4</p><section>mdo sde</section><text>te ur mo'i ral gri shubs nas phyung nas/ phye mar rlog pa ltar byed cing 'ong la ral gri gcig la gcig brdabs pa las me stag 'phro bar byed/ khus 'debs shing khrom gyi nang du 'ong ba de lta bu dag mthong na ma 'bros shig dang / ru pa ngan pa gang yin pa de dag gis</text></item>
<item><p>81b5</p><section>mdo sde</section><text>de dag mthong nas 'di dag ni dpa' bo yin no snyam du rig nas khyi rkun bzhin du 'byer bar 'gyur la/ ru pa bzang po gang yin pa de dag ni khrel gyis dogs te then par byed do/ /ru pa ngan pa de dag ni de dag gis skrag nas 'byer bar 'gyur ba de bzhin du de bzhin gshegs pa yang</text></item>
<item><p>81b6</p><section>mdo sde</section><text>nyan thos kyi theg pa pa rnams dpa' bo slob par mdzad de khyed bdud sdig can ru pa sdar ma lta bus ma 'jigs par dpa' slob pa bzhin du rtul phod par gyis shig dang / bdud yid mi bde bar 'gyur ro zhes ston to/ /rigs kyi bu gzhan yang rigs chen po dpa' bo'am/ dpa'</text></item>
<item><p>81b7</p><section>mdo sde</section><text>bo'i bu la la zhig su la yang dpa' ma bslabs te de slob dpon su yang med bzhin du de rang bzhin gyis dpa' la rigs kyi bu chos lugs su gyur pa rang gi dpa' rigs kyi rkyen du 'tsham par dpa' ba de bzhin du/ theg pa chen po pa skyes pa'am/ bud med dam/ khye'u</text></item>
<item><p>82a1</p><section>mdo sde</section><text>'am/ bu mo yang rung ste/ de dag gis dgongs te gsungs pa'i mdo'i tshig sna tshogs thos na de mi skrag mi dngang ba de dag ni sngon sangs rgyas du ma la bsnyen bkur byed byed pa yin te des na de dag gis theg pa chen po 'di khong du chud nas mngon par dad par 'gyur te/ bdud</text></item>
<item><p>82a2</p><section>mdo sde</section><text>dam/ bdud bye ba yang rung de dag mthong na theg pa chen po pa rnams skrag par mi 'gyur te cung zad kyang ya mtshan du mi 'dzin to/ /dper na sbrul 'dzin pa'i mi la la zhig gis sman gnod sel dang sngags kyi mthus sbrul gdug pa rnams kyi dug med par byed la de dag gis mi</text></item>
<item><p>82a3</p><section>mdo sde</section><text>'jigs pa de bzhin du bdud bye ba rnams kyang theg pa chen po'i mdo'i tshig gi sngags kyi gzi byin dang mthus rgyags pa med par 'gyur ro/ /rigs kyi bu gzhan yang klu'i sbrul gdug pa rnams kyi ni glang po che dang / stag dang / gzig dang / khyi rnams kyang bltas pa tsam gyis</text></item>
<item><p>82a4</p><section>mdo sde</section><text>skrag par byed de/ kha cig ni 'chi bar yang 'gyur/ kha cig ni shir dogs nas sgra thos pa tsam gyis kyang 'byer bar 'gyur ro/ /mi kha cig ni klu'i sbrul gdug pa dang / nam mkha' lding dang / glang po che dang / seng ge dang / stag rnams la zhon te rgyu bar byed pa yang yod do/ /</text></item>
<item><p>82a5</p><section>mdo sde</section><text>mi kha cig ni klu dang / nam mkha' lding dang / seng ge dang / srin po de dag mthong na rgyags pa med par 'gyur te/ mi sdar ma de dang 'dra bar nyan thos dang rang sangs rgyas rnams ni bdud mthong na skrag par 'gyur la bdud ni de dag gis 'jigs pa med de bdud kyi las kyang byed do/ /</text></item>
<item><p>82a6</p><section>mdo sde</section><text>theg pa chen po pa rnams ni bdud la zhon te de dag gi gzi byin chen po dang / stobs chen po dang / snying stobs btul nas chos ston par byed de/ klu la sogs pa dang 'dra ba'i bdud stobs po che de dag skrag nas mod la dam pa'i chos la dga' bar 'gyur te/ 'di skad du</text></item>
<item><p>82a7</p><section>mdo sde</section><text>da phyin chad dam pa'i chos kyi bar chad mi bgyid do zhes kyang zer ro/ /nyan thos kyi theg pa pa rnams ni nyon mongs pa'i rnam pas skrag go/ /theg pa chen po pa rnams ni nyon mongs pa rnams chung bar 'dzin te/ de ltar na theg pa chen po pa rnams ni rtul phod pa yin no/ /de</text></item>
<item><p>82b1</p><section>mdo sde</section><text>bas na sngar bshad pa'i rgyu ni de yin te/ nyan thos kyi theg pa pa rnams kyi don du ngas bdud tshar gcad par bstan pa yin no/ /de ltar na yongs su mya ngan las 'das pa chen po'i mdo chen po ni mchog tu bzod par dka'o/ /kye ma mdo sde chen po 'di dang de bzhin gshegs pa rtag</text></item>
<item><p>82b2</p><section>mdo sde</section><text>ces bya ba thos na yid ches par byed pa gang yin pa de dag ni mchog tu dka' ba byed pa yin te/ 'jig rten na u dum bA ra'i me tog bzhin du shin tu dkon no/ nga 'das pa'i 'og tu mdo sde chen po 'di shin tu rnyed dka' bar 'gyur te/ ma 'ongs pa'i dus na sems can</text></item>
<item><p>82b3</p><section>mdo sde</section><text>gang dag mdo sde chen po 'di thos par bya ba'i phyir sgrub par byed pa de dag ni sems can mang pos spong bar 'gyur ro/ /gsol pa/ yun ji srid cig na sems can rnams kyis spang bar 'gyur lags/ sems can ji lta bu dag ni dam pa'i chos 'byin par 'gyur lags/ bka' stsal pa/ rigs</text></item>
<item><p>82b4</p><section>mdo sde</section><text>kyi bu nga 'das pa'i 'og tu lo bzhi stong gi bar du 'dzam bu'i gling du spyod par 'gyur te/ de'i rjes la sa'i 'og tu nub par 'gyur ro/ /rigs kyi bu dper na yul gang na bu ram shing dang / 'bras sA lu dang / 'bru dang / sbrang rtsi dang / kha ra dang / ba'i 'o ma dang / mar gyi snying khu</text></item>
<item><p>82b5</p><section>mdo sde</section><text>rnams mod pa de nyid na sems can rnam par smin pas dman zhing bsod nams ma byas pa gzhan dag kyang yod de/ de dag 'di skad du bdag cag gi lus kyi khams 'di ni kha zas bzang po zos na nad du 'gyur ro zhes zer nas ci tse dang khre dang khre rgod rnams za bar byed do/ /yul de nyid na</text></item>
<item><p>82b6</p><section>mdo sde</section><text>gzhan kha cig ni ci tse dang khre dang khre rgod rnams kyi ming yang thos par mi 'dod de/ bu ram shing dang / 'bras sA lu dang / 'bru rnams 'ba' zhig za bar byed pa de bzhin du yongs su mya ngan las 'das pa chen po'i mdo chen po 'di yang sems can gzhan kha cig thos par yang mi 'dod de/</text></item>
<item><p>82b7</p><section>mdo sde</section><text>bsod nams ma byas pa rnams ci tse dang khre dang khred rgod za zhing bu ram shing dang / 'bras sA lu la sdang ba bzhin du nyan thos kyi theg pa pa rnams theg pa chen po la sdang bar 'gyur ro/ /de la nyan pa bsod nams byed byed pa gzhan kha cig ni 'bras sA lu za ba bzhin du theg pa chen po par</text></item>
<item><p>83a1</p><section>mdo sde</section><text>'gyur ro/ /rigs kyi bu dper na ri khrod gcong rong yul ngan pa na gnas pa'i rgyal po rnams bu ram shing dang 'bras sA lu rnams ldan par yod du zin kyang 'bru 'di rnams ni dkon pa yin te/ zad na mi rung ngo snyam nas bdag cag mi za bar ci tse dang khre dang khre rgod za</text></item>
<item><p>83a2</p><section>mdo sde</section><text>zhing bu ram shing dang 'bras sA lu dang 'bru rnams ni shing rta rnams bkang nas rgyal po chen po la 'bul bar byed de/ de na sems can gzhan dag rang gi yul na 'bras sA lu la sogs pa sngon ma mthong du zin kyang rgyal po'i longs spyod kyi mthus za bar byed do/ /rigs kyi bu de bzhin du</text></item>
<item><p>83a3</p><section>mdo sde</section><text>gang na gang zag chos kyi sde dpon byed pa bzhi po de dag gnas pa de nyid du/ gang gi tshe byang chub sems dpa' sems dpa' chen po gcig kyang 'jig rten du byung ngam yang na gang na gnas kyang rung ste/ der de'i don du de dag gis theg pa chen po'i mdo sde'i sde tshan dag gla rngan gyis</text></item>
<item><p>83a4</p><section>mdo sde</section><text>'dri zhing 'drir 'jug ste bsgrubs nas glegs bam phyi tshas su bcug ste/ rnyed pa dang bkur sti'i phyir ram/ chos spyod pa'i phyir ram/ rten bca' ba'i phyir bkur bar byed de/ byang chub sems dpa' sems dpa' chen po de la bsnyen bkur byed cing skye bo mang po theg pa chen</text></item>
<item><p>83a5</p><section>mdo sde</section><text>po'i bcud kyis longs spyod par 'gyur te/ rgyal po'i mthus 'bras sA lu za ba bzhin du byang chub sems dpa' sems dpa' chen po de'i gzi brjid kyi mthus sems can rnams kyis sngon ma thos pa'i tshig gi yi ge 'bru gcig pa'i thig le thos par 'gyur ro/ /yongs su mya ngan las</text></item>
<item><p>83a6</p><section>mdo sde</section><text>'das pa chen po'i mdo chen po sa phyogs gang na spyod pa'i sa phyogs ni rdo rje'i rang bzhin du 'gyur ro/ /sems can de dag kyang rdo rje'i rang bzhin du 'gyur ro zhes nga zer ro/ /sems can phal pa bsod nams chung ngu rnams theg pa chen po thos na theg pa chen po'i mdo'i sde tshan gyi don</text></item>
<item><p>83a7</p><section>mdo sde</section><text>'dzin par mi byed de/ thos na don 'dzin par mi byed pa'i sems can gang yin pa de dag ni khre rgod za ba bzhin du mya ngan du bya ba yin no/ /gsol pa/ de bzhin gshegs pa 'das nas lo bzhi stong gi bar du 'dzam bu'i gling du gnas pa'i rjes la sa'i 'og tu nub par gyur nas</text></item>
<item><p>83b1</p><section>mdo sde</section><text>yun ji srid cig na slar yang 'byung bar 'gyur lags/ bcom ldan 'das kyis bka' stsal pa/ rigs kyi bu gang gi tshe nga'i dam pa'i chos kyi mjug lo brgyad cu lus par gyur te/ dam pa'i chos nub tu cha ba na yongs su mya ngan las 'das pa chen po'i mdo chen po 'di 'dzam bu'i gling du</text></item>
<item><p>83b2</p><section>mdo sde</section><text>'byung bar 'gyur te/ lo bzhi bcu'i bar du dam pa'i chos kyi char phab nas nub par 'gyur ro/ /gsol pa/ dam pa'i chos nub pa'i dus dang / tshul khrims can zad pa'i dus dang / dam pa'i chos ma yin pa rnam par 'phel ba'i dus dang / sgrub pa ma mchis pa'i dus na</text></item>
<item><p>83b3</p><section>mdo sde</section><text>mya ngan las 'das pa chen po'i mdo chen po 'di 'byung ba'i tshe 'di nyan pa ni ci 'dra ba dag cig 'byung bar 'gyur lags/ 'chang ba ni ci 'dra ba dag cig lags/ klog pa ni ci 'dra ba dag cig lags/ su dag ni srung bar 'gyur/ 'dzin par 'gyur/ mchod pa bgyis nas ston par</text></item>
<item><p>83b4</p><section>mdo sde</section><text>'gyur lags/ 'drir 'jug pa ni ci 'dra ba dag cig lags pa de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis sems can thams cad la sman pa'i slad du bka' stsal du gsol/ byang chub sems dpa' yang dag par slob par</text></item>
<item><p>83b5</p><section>mdo sde</section><text>'tshal ba dag mchis te/ de dag gis thos na ci nas bla na med pa yang dag par rdzogs pa'i byang chub las yongs su nyams par mi 'gyur bar sgrub par 'gyur lags so/ /bcom ldan 'das kyis bka' stsal pa/ rigs kyi bu legs so legs so/ /rigs kyi bu khyod</text></item>
<item><p>83b6</p><section>mdo sde</section><text>don 'di 'dri ba ni legs so/ /rigs kyi bu gang dag gis sangs rgyas chu klung gser ldan gyi bye ma snyed la byang chub tu sems bskyed pa de dag ni phyi ma'i dus na byang chub kyi sems nyams su len par 'gyur te/ nyams su mi len par mi 'gyur ro/ /mdo sde spong bar yang mi 'gyur ro/ /</text></item>
<item><p>83b7</p><section>mdo sde</section><text>gang dag gis sangs rgyas gang gA'i klung gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong ba'i sems skyed par mi byed de/ mos par byed cing der tshig gis skye bo thams cad la rgyas par go bar byed par 'gyur ro/ /gang dag gis sangs</text></item>
<item><p>84a1</p><section>mdo sde</section><text>rgyas gang gA'i klung gnyis kyi bye ma snyed la byang chub tu sems bskyed pa de dag ni phyi ma'i dus na yang byang chub tu sems skyed par 'gyur te spong bar mi 'gyur ro/ /gang dag gis sangs rgyas gang gA'i klung gsum gyi bye ma snyed la byang chub tu sems bskyed pa de dag phyi ma'i dus</text></item>
<item><p>84a2</p><section>mdo sde</section><text>na mtshungs pa med pa spong bar mi byed de/ lung nod par byed/ nyan par byed/ 'dri bar byed la don ni rtogs par mi 'gyur ro/ /gang dag gis sangs rgyas gang gA'i klung bzhi'i bye ma snyed la byang chub tu sems bskyed pa de dag ni phyi ma'i dus na yang byang chub tu sems bskyed par 'gyur te/</text></item>
<item><p>84a3</p><section>mdo sde</section><text>mtshungs pa med pa spong bar mi byed cing lung nod par byed/ nyan par byed/ 'dri bar byed la don ni bcu drug cha gcig rtogs par 'gyur te/ don rdzogs par rtogs par mi 'gyur ro/ /gang dag gis sangs rgyas gang gA'i klung lnga'i bye ma snyed la byang chub tu sems bskyed pa de dag ni phyi</text></item>
<item><p>84a4</p><section>mdo sde</section><text>ma'i tshe mtshungs pa med pa spong bar mi 'gyur te/ lung nod par byed/ lta bar byed/ 'dri bar byed de/ bris nas kyang bdag nyid 'chang bar byed la don ni brgyad cha gcig rtogs par 'gyur te/ don rdzogs par rtogs par mi 'gyur ro/ /gang dag gis sangs rgyas gang gA'i klung</text></item>
<item><p>84a5</p><section>mdo sde</section><text>drug gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ 'dri bar byed/ bris nas kyang 'dzin par byed la don ni bzhi cha gcig rtogs par 'gyur te/ don rdzogs par rtogs par mi 'gyur ro/ /gang dag gis</text></item>
<item><p>84a6</p><section>mdo sde</section><text>sangs rgyas gang gA'i klung bdun gyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ 'dri bar byed/ bris nas kyang 'dzin par byed la don ni phyed rtogs par 'gyur te/ don rdzogs par rtogs par mi 'gyur ro/ /</text></item>
<item><p>84a7</p><section>mdo sde</section><text>gang dag gis sangs rgyas gang gA'i klung brgyad kyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/ lung nod par byed/ nyan par byed/ 'dri bar byed/ bris nas 'dzin par byed/ 'chang bar byed/ klog par byed/ ston par byed/ sba bar byed/</text></item>
<item><p>84b1</p><section>mdo sde</section><text>srung bar byed/ 'chad par byed de/ 'jig rten thams cad la snying brtse ba'i phyir glegs bam rnams la mchod pa dang bkur sti byed/ gzhan dag kyang byed du 'jug cing bla ma la gus pa lta bur lta bar byed la don kyang rdzogs par rtogs par 'gyur te/ bcom ldan 'das ni rtag pa</text></item>
<item><p>84b2</p><section>mdo sde</section><text>dang / brtan pa dang / ther zug pa dang / mi g.yo ba dang / shin tu bde ba'o zhes bya ba dang / sems can thams cad la de bzhin gshegs pa'i snying po yod do zhes ston par byed do/ /de ltar na sngon sangs rgyas du ma la bsnyen bkur byed byed pa'i sems can rnams ni dam pa'i chos</text></item>
<item><p>84b3</p><section>mdo sde</section><text>'byin par 'gyur zhing dam pa'i chos kyi phyogs 'dzin par 'gyur ro/ /gang dag gis da ltar byang chub tu sems bskyed pa de dag ni phyi ma'i dus na dam pa'i chos 'byin par 'gyur zhing dam pa'i chos kyi phyogs 'dzin par 'gyur te/ de'i tshe sems can de lta bu dag 'byung bar 'gyur gyis/</text></item>
<item><p>84b4</p><section>mdo sde</section><text>rigs kyi bu khyod ma 'ongs pa'i dus na sems can dam pa'i chos 'byin pa rnams la de ltar ma lta shig /gang dag gis da ltar byang chub tu sems bskyed pa de dag ni ma 'ongs pa'i dus na yang byang chub tu sems bskyed nas dam pa'i chos 'byin par byed par shes par gyis shig /rigs</text></item>
<item><p>84b5</p><section>mdo sde</section><text>kyi bu gang dag nga yongs su mya ngan las 'das pa chen pos yongs su mya ngan las 'da' ba la yid mi dga' bar mi byed cing rab tu dga' bar byed de/ sangs rgyas bdag cag gi rnyed pa dang bkur sti la bgegs byed pa de nga ni grongs par 'gyur gyi bdag cag dga'o snyam ste/ de</text></item>
<item><p>84b6</p><section>mdo sde</section><text>ltar sangs rgyas grongs par 'gyur ro snyam nas rab tu dga' ste/ yid mi dga' bar mi byed pa de dag ni de'i tshe g.yel bar 'gyur te/ chos gos kyi mtshan ma can mdo sde spong bar 'gyur bar rig par gyis shig /sems can gang dag yon tan dpag tu med pa dang ldan pa de dag</text></item>
<item><p>84b7</p><section>mdo sde</section><text>ni theg pa chen po thos na mngon par dad par 'gyur te/ dam pa'i chos 'dod pa'i rigs kyi bu de dag gi ni sdig pa'i las grangs med pa byas pa rnams klad pa na ba dang / rims kyis gdung ba dang / zug rngu dang / skur pa tsam gyis 'byang bar 'gyur ro/ /gzhan yang phyi</text></item>
<item><p>85a1</p><section>mdo sde</section><text>ma'i dus na gzhan gyis brnyas par 'gyur ba dang / mdog ngan par 'gyur ba dang / mal cha dang / stan dang / kha zas ngan par 'gyur ba dang / rnyed pa med par 'gyur ba dang / dbul po'i rigs su skye ba dang / phal pa'i rigs su skye ba dang / log par lta</text></item>
<item><p>85a2</p><section>mdo sde</section><text>ba'i rigs su skye ba dang / rgyal po 'khrug pa dang / yul 'khrug pa dang / sdug pa'i dngos po 'khrug pa dang / dge ba'i bshes gnyen mi mthong ba dang / gos dang zas dang / mal cha dang / stan dang / nad gsos dang / sman zong med pa dang / rnyed pa chung ba dang / bkres</text></item>
<item><p>85a3</p><section>mdo sde</section><text>pa dang / skom pas nyam chung ba'i gnod pa dang ldan pa dang / skye bo phal pas dga' bar bya ba dang / rgyal po dang / blon po dang / pho brang 'khor gyi mi rnams kyi chos kyi gtam mi 'dzin pa dang / chos smra ba'i phyogs mi byed pa dang / blon po dang / sde dpon</text></item>
<item><p>85a4</p><section>mdo sde</section><text>gang dag phyogs dang / mgon byed du re ba de dag kyang su shi gtol med par 'gyur ba dang / dam pa'i chos kyi phyogs mi byed pa dang / bzang na yang mi mdzes pa dang / blta na sdug na yang blta na mi sdug par 'gyur te/ de ltar na nga'i nyan thos gang dag 'jig rten na mdo</text></item>
<item><p>85a5</p><section>mdo sde</section><text>sde chen po ston pa rnams ni dka' ba byed pa yin no/ /rigs kyi bu dper na lho bur shin tu stug po yang nyi ma ma shar gyi bar du ni gnas la nyi ma shar ma thag tu ni ma lus par sangs par 'gyur ba de bzhin du/ rigs kyi bu sems can de dag gi sdig pa grangs med pa yang gang gi tshe yongs su</text></item>
<item><p>85a6</p><section>mdo sde</section><text>mya ngan las 'das pa chen po'i nyi ma ma shar gyi bar du ni gnas la/ gang gi tshe yongs su mya ngan las 'das pa chen po'i nyi ma shar ba de'i tshe ni sdig pa de dag ma lus par 'byang bar 'gyur ro/ /rigs kyi bu gzhan yang dper na la la zhig khyim nas khyim med par rab tu 'byung bar 'dod</text></item>
<item><p>85a7</p><section>mdo sde</section><text>la da dung gzhon nu'i tshul khrims kyang ma blangs par mi la la zhig gis de bzhin gshegs pa la sogs pa dge slong gi dge 'dun mchod ston gsol pa de'i tshe/ khyim pa de yang chos gos bgos nas de bzhin gshegs pa'i nyan thos rnams dang thabs cig tu grong gi nang du song ste</text></item>
<item><p>85b1</p><section>mdo sde</section><text>bkod na de bzhin gshegs pa'i nyan thos kyi dge 'dun gyi grangs su gtogs pa de bzhin du/ rigs kyi bu byang chub sems dpa' sems dpa' chen po mdo sde 'di la slob pa ni byang chub sems dpa' sems dpa' chen po sa bcu thob pa rnams kyi grangs su gtogs so/ /'di las</text></item>
<item><p>85b2</p><section>mdo sde</section><text>phyi rol du gyur pa rdzas kyis brid pa'i phyir ram/ gtam zlar bya ba'i phyir ram/ rnyed pa dang / bkur sti dang / tshigs su bcad pa 'dod pa'i phyir thos pa tsam du zad de/ mdo sde spong bar mi byed na nga rgyal gyi dbang gis spong ba ma gtogs par sems can gzhan de dag ni sangs</text></item>
<item><p>85b3</p><section>mdo sde</section><text>rgyas dgra bcom pa rnams kyi yang dag par rdzogs pa'i byang chub gang yin pa de rim gyis thob par 'gyur ro/ /rigs kyi bu de bas na sngar bstan pa'i gang zag bzhi po rnams rten du gyur pa yin te/ de dag ni sangs rgyas kyis gsungs pa ma yin pa'i mdo sde la sangs rgyas kyis gsungs</text></item>
<item><p>85b4</p><section>mdo sde</section><text>so zhes ston mi srid de skabs med do/ /de bas na rten du gyur pa yin no/ /gang zag bzhi po 'di rnams kyi nang nas gcig tsam zhig 'dug na yang de la mchod pa gyis shig /bsrung bar gyis shig /gsol pa/ de la mchod pa ji ltar 'tshal/ bka' stsal pa/ gang zag de ni</text></item>
<item><p>85b5</p><section>mdo sde</section><text>bdag gi srog yongs su btang nas dam pa'i chos 'byin pa yin gyis/ de las dam pa'i chos bsrung ba bslab par gyis shig /bslabs nas kyang slob dpon de la mchod pa gyis shig /nyan thos kyi theg pa las kyang ngas bstan te/ rgan nam yang na gzhon yang rung / /gang las</text></item>
<item><p>85b6</p><section>mdo sde</section><text>chos ni rtogs 'gyur ba/ /bram ze sreg sbyin me bzhin du/ /de la bkur stis phyag kyang bya/ /rgan nam yang na gzhon yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes bstan pa yin no/ /gsol pa/ slob</text></item>
<item><p>85b7</p><section>mdo sde</section><text>dpon la mchod pa bgyi ba ni rigs lags na/ dge slong rgan po tshul khrims dang ldan pas gsar bu la phyag bgyi ba ni mi rigs te 'di ni dpyad 'tshal lags so/ /ci lags gal te dge slong rgan po gsar bu la slob na yang des gsar bu la phyag bgyi 'tshal lam/ gal te gsar</text></item>
<item><p>86a1</p><section>mdo sde</section><text>bu la phyag bgyi 'tshal bar gyur na ni de lta na rgan po de tshul khrims dang ldan pa'i dge slong ma lags par 'gyur lags so/ /gzhan yang gleng 'tshal ba mchis te/ gal te dge slong rgan po ni tshul khrims 'chal pa lags/ gsar bu ni tshul khrims dang</text></item>
<item><p>86a2</p><section>mdo sde</section><text>ldan pa lags la/ de las chos kyi de kho na nyid rtogs par 'gyur na/ ci lags gsar bus glo bar chud bzhin du rgan po tshul khrims 'chal pa phyag bgyi 'tshal lam/ gzhan yang gleng 'tshal ba mchis te/ ci lags khyim na gnas pa las chos rtogs par 'gyur na</text></item>
<item><p>86a3</p><section>mdo sde</section><text>yang khyim na gnas pa la phyag bgyi 'tshal lam/ ha cang zhe sa cher bgyi bar mi rigs lags so/ /khyim na gnas pa rnams ni rab tu byung ba'i mchod pa'i 'os dang yon gnas ma lags so/ /bstan pa 'di la ni gzhon nus rgan po rnams la mchod pa bgyi ba'i rigs lags</text></item>
<item><p>86a4</p><section>mdo sde</section><text>so/ /rgan po mchod pa'i 'os zhes bgyi ba ni bsnyen par rdzogs pa 'dul ba dang / cho ga dang / spyod yul la gnas pa lags la/ bcom ldan 'das kyis kyang tshul khrims 'chal pa rnams ni zhing gi nang na zhing gi rdo dang 'dra'o zhes gsungs na da ni/ rgan nam yang na gzhon</text></item>
<item><p>86a5</p><section>mdo sde</section><text>yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes kyang gsung ngam/ tshig gi don 'di gnyis ni dpyad 'tshal lags so/ /de ma lags na de ltar bgyis dang chad pa'i gnas su 'gyur lags so/ /bcom ldan 'das</text></item>
<item><p>86a6</p><section>mdo sde</section><text>dge slong tshul khrims dang ldan pa rnams slu bar mdzad lags sam/ 'di la nongs pa mang du mchis lags na/ bcom ldan 'das kyis mdo mang po dag las tshul khrims 'chal pa rnams chad pas gcad par bka' stsal na/ ci lags de bzhin gshegs pas 'dir dgongs te</text></item>
<item><p>86a7</p><section>mdo sde</section><text>gsungs lags sam/ bcom ldan 'das kyis bka' stsal pa/ rgan nam yang na gzhon yang rung / /gang las chos ni rtogs 'gyur ba/ /dbang chen lha la bya ba bzhin/ /de la bkur stis phyag kyang bya/ /zhes bya ba ni ma 'ongs pa'i dus kyi byang chub sems dpa' rnams kyi phyir ngas</text></item>
<item><p>86b1</p><section>mdo sde</section><text>bstan pa yin gyi/ nyan thos kyi theg pa pa rnams kyi phyir de skad bstan pa ni ma yin no/ /rigs kyi bu ngas sngar bstan pa dam pa'i chos nub pa'i dus dang / tshul khrims dang ldan pa 'grib pa'i dus dang / tshul khrims 'chal pa'i phyogs rnam par 'phel ba'i dus dang / nges par</text></item>
<item><p>86b2</p><section>mdo sde</section><text>grol ba dang / chags pa med pa zad pa'i dus dang / bran dang bran mo la sogs pa rdzas ngan pa du ma yongs su 'dzin par byed pa'i dus na skyes bu bzhi'i nang nas gcig tsam yang bran dang bran mo la sogs pa rdzas ngan pa du ma yongs su 'dzin pa'i dge 'dun gyi nang du khyim nas khyim med par</text></item>
<item><p>86b3</p><section>mdo sde</section><text>rab tu byung nas/ de rnams kyi rung ba dang / rung ba ma yin pa dang / 'dul ba dang / 'dul ba ma yin pa'i bye brag kyang shes/ de dag gi g.yel ba dang / bdag nyid kyi nyes pa mang po'i gzhi yang shes te/ spyod pa 'di ni bcom ldan 'das kyi spyod pa ma yin no snyam du yang shes</text></item>
<item><p>86b4</p><section>mdo sde</section><text>nas yul dang dus la bltas te gsar bu rnams las gsung rab yan lag dgu slob par byed cing / de dag pham pa byung ba yin par shes su zin kyang dam pa'i chos dbyung bar bya'o snyam ste kha rog par 'dug nas de 'ba' zhig sems shing dam pa'i chos bsrung ba kho na'i phyir 'jig</text></item>
<item><p>86b5</p><section>mdo sde</section><text>rten du 'byung ngo / /rigs kyi bu dper na 'ga' zhig gi rgyal po zhig shi nas de'i bu rnams kyi nang na rgyal po nus pa med de/ rgyal po de nyid kyi khams kyi gdol pa 'brug sgra lta bu'i sil snyan dang ldan pa zhig gis gdol pa dag deng de mthus rgyal srid phrogs nas rgyal po byed la/</text></item>
<item><p>86b6</p><section>mdo sde</section><text>gdol pa de yang rang bzhin gyis nor dang ldan pa zhig ste/ de nas gdol pa de rgyal po byed pa na bram ze dang khyim bdag de na gnas pa rnams gdol pas bkol na mi rung ngo snyam nas yul bor te/ gang na rgyal po'i rigs rgyal po byed pa'i yul der 'gro bar byed la/ bram ze dang</text></item>
<item><p>86b7</p><section>mdo sde</section><text>khyim bdag gzhan kha cig ni bdag gi yul 'dor ma phod nas ji ltar shing gang du skyes pa de nyid du skam par 'gyur ba bzhin du de dag kyang shing dang 'dra bar yul de nyid na 'khod do/ /de nas gdol pa des mi mang po byer ro snyam nas gdol pa rnams lam thams cad bsrung du bcug</text></item>
<item><p>87a1</p><section>mdo sde</section><text>ste/ mi lhag ma rnams bsrung ba'i phyir yang bram ze gtsang sbra can rig byed kyi mthar phyin pa gang nga'i rgyal srid kyi phyed longs spyad par 'dod pa des ni nga'i mdun na 'don gyis shig ces bsgrags te/ de ltar grong khyer du zhag bdun gyi bar du rnga bo che brdungs</text></item>
<item><p>87a2</p><section>mdo sde</section><text>kyang bram ze gtsang sbra can gdol pa'i bla mkhyen byed pa su yod ces zer nas su yang ma btub bo/ /de nas gdol pa des bsgo ba/ gal te su'ang de ltar byed du mi btub na bram ze thams cad gdol pa'i khyim du gdol pa rnams dang lhan cig tu zan zo shig /nyol cig /gal</text></item>
<item><p>87a3</p><section>mdo sde</section><text>te mi btub na de yang ngas nan gyis byed du gzhug go/ /de ste la la zhig btub na ni ngas rgyal srid kyi phyed kyang sbyin no/ /sum cu rtsa gsum pa'i lha rnams kyi bdud rtsi 'thungs na lhar 'gyur ba thob par 'gyur ba 'jig rten na dkon pa gang yin pa de nga dang lhan cig tu 'thungs la lhar</text></item>
<item><p>87a4</p><section>mdo sde</section><text>'gyur bar bya'o zhes bsgo'o/ /de nas der bram ze'i gzhon nu gtsang sbra can thor tshugs dang ldan pa/ rigs byed kyi mthar phyin pa/ gzhon nu tshangs par spyod pa zhig gis bsgo ba de thos nas rang gi thor tshugs bshig ste/ gdol pa de'i thad du song nas de la phyag 'tshal te smras</text></item>
<item><p>87a5</p><section>mdo sde</section><text>pa/ rgyal po'i zhal snga nas bka' ci stsal pa de bzhin du bgyi'o zhes byas te/ de nas rgyal po des de mdun na 'don du dbang bskur to/ /de nas bram ze rnams na re gdol pa'i mdun na 'don par khas blangs pa ngan pa 'di ngan pa 'di zhes 'dzer to/ /de nas de bzhin du rgyal pos de la</text></item>
<item><p>87a6</p><section>mdo sde</section><text>rgyal srid kyi phyed byin nas de dang lhan cig tu rgyal po byed do/ /de nas skabs shig tu bram ze des gdol pa'i rgyal po de la smras pa/ rgyal po chen po bdag gi bram ze'i tshul bor nas khyod kyi mdun na 'don bgyi bar khas blangs te khyod la rig pa re re nas bslab snyam na khyod da dung bdag</text></item>
<item><p>87a7</p><section>mdo sde</section><text>la thugs mi bsten to/ /de nas rgyal po des de la smras pa/ khyod la nga ci ste yid mi rton/ 'di lta bu'i yon tan dang ldan pa khyod la yid rton gyis/ da ni rgyal po shi ba de'i bdud rtsi'i bum pa 'di phyed phyed mnyam du btung ngo zhes byas so/ /de nas thog ma kho nar blon po des 'thungs</text></item>
<item><p>87b1</p><section>mdo sde</section><text>pa'i 'og tu bdud rtsi de'i nang du thabs kyis btung ba gzhan blugs nas rgyal po des 'thungs pa dang / brgyal te shi ba bzhin du 'dug go/ /de nas bram ze des rgyal po snga ma'i bu rgyal po nus pa rgyal por bcug nas smras pa/ rgyal srid 'di long la chud ma zos par gyis shig /</text></item>
<item><p>87b2</p><section>mdo sde</section><text>gdol pa ni rgyal srid 'di la rgyal po'i 'os ma yin te/ khyod nyid rgyal por 'os pa yin no/ /gdol pas rgyal po bya ba ni mi srid do zhes byas so/ /de nas gdol pa de brgyal ba las sangs par 'gyur ba'i sman byin te sos par byas nas de spyugs te 'gal ba byed pa'i chad pas bcad</text></item>
<item><p>87b3</p><section>mdo sde</section><text>do/ /de ltar bram ze des rgyal srid slar btsugs te gdol pa de spyugs na de bram ze las nyams par yang ma gyur la/ bram ze dang khyim bdag rnams kyang 'di ni byang chub sems dpa' sems dpa' chen po yin no zhes zer zhing de la legs so legs so zhes byas te/ mchod par byed</text></item>
<item><p>87b4</p><section>mdo sde</section><text>pa de bzhin du byang chub sems dpa' yang nga 'das pa'i 'og tu dam pa'i chos dbyung ba'i don du thabs ci yang byed de/ rdzas ngan pa 'dun cing spyod pa ngan pa dang ldan pa'i dge 'dun gyi nang du tshul khrims 'chal pa dag dang tshul 'thun par yang ston te/ tshul khrims 'chal pa de rnams</text></item>
<item><p>87b5</p><section>mdo sde</section><text>kyi chos gos dang / glegs bam dang / yo byad de rnams de dag las phrogs nas dge slong tshul khrims dang ldan pa rnams la sbyin par gang gis nus pa dang / sgrub pa dang / gtso bo dang / 'bru bsdu ba yang bsten te rung ba ma yin pa brgyad kyi dngos po len par byed pa rnams med par byed par</text></item>
<item><p>87b6</p><section>mdo sde</section><text>gang gis nus pa dang / bram zes gdol pa'i rgyal po la byas pa bzhin du de dag dang lhan cig tu skabs dbye ba dang / gso sbyong dang thal mo sbyar bas gdud pa'i las byed cing 'gal ba byed pa tshar gcod par gang gis nus pa dang / g.yel ba rnams kyang dag pa'i dge 'dun du bsgyur</text></item>
<item><p>87b7</p><section>mdo sde</section><text>zhing skye bo mang po la phan pa'i phyir theg pa chen po'i mdo'i sde tshan ston par gang gis nus pa'i byang chub sems dpa' sems dpa' chen po gang yin pa de'i ched du tshigs su bcad pa de dag gsungs pa yin te/ de ltar byed pa la ni dam pa'i chos 'byin pa'i phyir bram ze dang khyim bdag rnams mgu</text></item>
<item><p>88a1</p><section>mdo sde</section><text>bar 'gyur te/ bram ze yin bzhin du 'dis rgyal srid dang / dam pa'i btsugs so snyam nas de la mchod pa byed do/ /gang de ltar ston pa de ni byang chub sems dpa' kho na yin te/ thabs dang sbyar zhing byed pas na de la nyes pa bskyed par mi bya'o/ /de la nyes pa</text></item>
<item><p>88a2</p><section>mdo sde</section><text>bskyed na phyir nyes pa thob par 'gyur te/ bshags par 'os pa'i nyes pa lta bur 'gyur la nga rgyal gyi dbang gis 'chags par yang mi byed do/ /byang chub sems dpa' slob dpon de ni mchog tu g.yel ba lta bur ston kyang nyes par mi 'gyur te/ dgongs pa'i tshig 'di ni byang chub</text></item>
<item><p>88a3</p><section>mdo sde</section><text>sems dpa'i ched du bstan to/ /rgan nam yang na gzhon yang rung / /gang las chos ni rtogs 'gyur ba/ /bram ze sreg sbyin me bzhin du/ /de la bkur stis phyag kyang bya/ /rdzogs sangs rgyas kyis bstan pa yi/ /chos ni gang las rtogs 'gyur ba/ /dbang chen lha</text></item>
<item><p>88a4</p><section>mdo sde</section><text>la bya ba bzhin/ /de la bkur stis phyag kyang bya/ /zhes bya ba ni nyan thos rnams kyi ched du bstan pa ma yin gyi/ byang chub sems dpa' rnams kyi ched du bstan pa yin no/ /gsol pa/ bcom ldan 'das ci lags/ byang chub sems dpa' g.yel ba de lta bu dag bsnyen</text></item>
<item><p>88a5</p><section>mdo sde</section><text>par rdzogs par rung ngam/ 'on te mi rung lags/ bcom ldan 'das kyis bka' stsal pa/ rigs kyi bu de skad ma zer cig /de nyid de dag gi bsnyen par rdzogs pa yin te/ de dag gi nyes pa gang dang gang bshags pa de dag ni bshags bzod pa yin no/ /rigs kyi bu dper</text></item>
<item><p>88a6</p><section>mdo sde</section><text>na rdzing rnying pa ral pa'i chu ni thams cad zags par 'gyur ro/ /de ci'i phyir zhe na/ skye bo chos bzhin du byed pa rnams ni 'gribs/ skye bo chos bzhin du mi byed pa rnams ni 'phel ba'i phyir ro/ /gal te rdzing de la la zhig gis phyir bcos na ni des de'i nang nas chu 'dzag par mi 'gyur</text></item>
<item><p>88a7</p><section>mdo sde</section><text>ba de bzhin du byang chub sems dpa' yang dge slong tshul khrims dang ldan pa rnams med pa'i phyir dang / dge 'dun gyi sgrub pa nyams pa'i phyir dang / theg pa la g.yel ba yongs su 'phel ba'i phyir g.yel ba rnams dang lhan cig tu bsnyen par rdzogs pa dang / skabs 'byed pa dang /</text></item>
<item><p>88b1</p><section>mdo sde</section><text>gso sbyong dang / thal mo sbyar bas gdud pa'i las byed pas rdzing zag pa bzhin du tshul khrims dang cho ga zags par 'gyur mod kyi rigs kyi bu byang chub sems dpa' dam pa'i chos 'byin par 'dod pa dang / tshul khrims dang ldan pa'i mi ni rdzing bcos pa bzhin du de nyid bsnyen</text></item>
<item><p>88b2</p><section>mdo sde</section><text>par rdzogs pa yin te/ dri ma med pa dang bshags pas bdag nyid dag par byas nas mdo sde dang 'dul ba de kho na nyid kyis rdzing bcos pa bzhin du 'chos par byed do// //bam po brgyad pa/ gsol pa/ bcom ldan 'das kyis a mra'i 'bras bu rnam pa bzhi lta</text></item>
<item><p>88b3</p><section>mdo sde</section><text>bu'i mdo las gsungs pa'i tshul khrims dang ldan pa dang / tshul khrims 'chal pa de ji ltar rtogs par bgyi lags/ bka' stsal pa/ rigs kyi bu tshul khrims dang ldan pa dang / tshul khrims 'chal pa ni yongs su mya ngan las 'das pa theg pa chen po'i mdo chen</text></item>
<item><p>88b4</p><section>mdo sde</section><text>po las rtogs par bya'o/ /gsol pa/ ji ltar rtogs par bgyi lags/ bka' stsal pa/ khyim bdag zhing pa la la zhig gis 'bras sA lu dang / 'bru dang / khre rgod kyi zhing la thog ma kho nar zhing gi rdo dang snye long rnams bsal te dag par byas pa de la de phyin chad nas nam 'bras bur</text></item>
<item><p>88b5</p><section>mdo sde</section><text>ma gyur gyi bar du sha'i mig gis zhing gi grangs su rtsi bar byed la 'bras bur gyur pa'i tshe ni phub ma dang / khong stong dang / 'bras bu dang / snying po'i bye brag dang / 'di ni 'bru yin no/ /'di ni 'bru ma yin no snyam du yang dag par shes pa de bzhin du gzhi chen po brgyad ni dge 'dun gyi skyon yin te/ de</text></item>
<item><p>88b6</p><section>mdo sde</section><text>rnams zhing gi rdo dang snye long bzhin du bsal nas de'i 'og tu sha'i mig gis dge 'dun gyi nang du tshul khrims dang ldan pa'i dge slong gi grangs su rtsi bar byed do/ /su yang rung ste nam skyon can du ma gyur pa dang / yon tan gyi 'bras bu gsal bar ma gyur gyi bar du 'di ni 'bras bu'o/ /</text></item>
<item><p>88b7</p><section>mdo sde</section><text>'di ni 'bru ngan pa'o zhes bya ba de lta bur sha'i mig gis rtogs par mi nus te/ de'i dus kyi bar skabs su ni zhing bzhin du dge 'dun gyi grangs su mgo mnyam du rtsi bar 'gyur ro/ /de ci'i phyir zhe na/ zhing gi skyon ni zhing gi rdo yin la/ dge 'dun gyi skyon ni gzhi chen po brgyad yin</text></item>
<item><p>89a1</p><section>mdo sde</section><text>pa'i phyir ro/ /nyes pa'i mchog sbrul gdug pa lta bu dang bral ba'i dge 'dun ni zhing zhes bya ste/ dge slong su yang rung zhing rnam par dag pa lta bur gyur pa de ni lha bzhin du mchod par bya ba dang yon gnas su bya ba yin no/ /'bras bur gyur pa de'i snga rol du ni sha'i</text></item>
<item><p>89a2</p><section>mdo sde</section><text>mig gis skyon dang yon tan rtogs par mi nus so/ /rigs kyi bu gzhan yang dper na grong gis khor gcig gi nang na shing ka ra ka mang po yang yod/ de'i nang na shing ten tu ka gcig kyang yod la ten tu ka'i shing de la yang 'bras bu yod/ ka ra ka'i shing de dag la yang 'bras</text></item>
<item><p>89a3</p><section>mdo sde</section><text>bu yod pa las/ de nas bu mo gzhon nu dbul mo shing tog thu ba zhig gis ten tu ka'i 'bras bu btus nas ka ra ka'i 'bras bu yang de'i bcu 'gyur tsam du btus te/ ten tu ka'i 'bras bu yin no snyam nas de rnams kyis skon pa bkang ste grong de nyid du 'tshong bar byed la/ de nas</text></item>
<item><p>89a4</p><section>mdo sde</section><text>byis pa rnams kyis 'bras bu rnam pa gnyi ga ten tu ka'i 'bras bu yin no snyam nas nyos te zos pa dang shi'o/ /de na bye brag phyed pa'i mi ten tu ka'i 'bras bu za 'dod pa gang yin pa de dag gis ni bu mo gzhon nu de la legs par dris te/ che zhe 'di dag phyogs gang logs nas blangs</text></item>
<item><p>89a5</p><section>mdo sde</section><text>zhes byas pa dang / des de dag la sa phyogs bstan te/ de dag la sa phyogs bstan pa dang / de na ka ra ka'i shing ni mang la ten tu ka'i shing ni gcig pu las med par shes te/ 'di dag ni de nas blangs so snyam du rig la/ ten tu ka'i 'bras bu de dag btsal te ma rnyed nas ka ra ka'i</text></item>
<item><p>89a6</p><section>mdo sde</section><text>'bras bus 'jigs shing skrag ste/ 'jigs pa de nyid kyis 'phya bar byed cing ma nyos par phyir dong ba de bzhin du rigs kyi bu dge 'dun gang dag gzhi chen po brgyad shes bzhin du spyod par byed pa der spyod par byed pa des gal te tshul khrims dang ldan pa'i dge slong dag 'khod na/ de dag</text></item>
<item><p>89a7</p><section>mdo sde</section><text>ji ltar ka ra ka'i tshal na ten tu ka'i shing 'dug pa bzhin du de dag mthong na/ de tshul khrims dang ldan pa yin du zin kyang / dge bsnyen shes rab can gyis de dag la phyag mi bya zhing mchod pa'i gnas su mi bya'o/ /gal te de dag la phyag bya bar 'dod na ci khyod gzhi chen po</text></item>
<item><p>89b1</p><section>mdo sde</section><text>brgyad len par byed dam/ 'on te len par mi byed ces dris nas gdod phyag bya ste/ len par byed pa gang yin pa de dag dang lhan cig tu skabs dbye ba dang gso sbyong gi las rnams byed dam mi byed ces dri bar bya'o/ /gal te 'di skad ces zer te/ dge 'dun gyi gzhi</text></item>
<item><p>89b2</p><section>mdo sde</section><text>chen po brgyad ni len par byed de/ bcom ldan 'das sems can thams cad la thugs brtse bas kyang rgyal bu rgyal byed kyi tshal du gser dngul dag bzhes so zer la de'i nang na kha cig len par mi byed de/ bdag cag ni len par byed pa dag dang lhan cig tu skabs 'byed</text></item>
<item><p>89b3</p><section>mdo sde</section><text>pa dang / gso sbyong dang / thal mo sbyar bas gdud pa'i las kyang mi byed/ thug pa yang mi 'thung / de dag las rnyed pa dang / bkur sti yang mi len no zhes zer ba dang / lha'i yang lha sangs rgyas bcom ldan 'das des kyang bzhes na dge 'dun gyis bzhes pa la</text></item>
<item><p>89b4</p><section>mdo sde</section><text>mi bzod pa ci yod ces de skad zer du zin kyang de dag dang lhan cig tu khyed skabs 'byed pa dang / gso sbyong dang / thal mo sbyar bas gdud pa'i las ma byas grang zhes smra bar byed de/ gal te tshig nyan du mi btub pa de dag ni yang dag pa'i mdo sde shes pa yin no/ /len par</text></item>
<item><p>89b5</p><section>mdo sde</section><text>byed pa byis pa dang 'dra ba de dag ni sems can dmyal ba pa yin par rig par bya ste/ sems can de dag ni byis pa 'chi ba dang 'dra'o/ /rigs kyi bu gzhan yang dper na grong khyer chen po zhig gi spos kyi tshong 'dus dag na spos ma du ra ka dang / gzhan yang spos kyi sna grangs dang /</text></item>
<item><p>89b6</p><section>mdo sde</section><text>sman rnams tshong ba dag 'tshong bar byed la/ de na nyo ba'i sems can rnams kyis gangs kyi ri las byung ba'i sman ci 'dra ba mi shes nas de dag gis dris te/ gal te gangs kyi ri las byung ba'i spos ma du ra ka lta cung zad ci yod na byin cig ces byas pa dang / de gangs kyi ri las</text></item>
<item><p>89b7</p><section>mdo sde</section><text>byung ba'i spos ltar bcos pa la gangs kyi ri las byung ba'i spos yin no zhes byas te byin nas/ de dag gis 'di ni gangs kyi ri las byung ba yin no snyam du yang dag par yid ches te/ bcos ma'i spos rnams len par byed pa de bzhin du/ tshul khrims 'chal pa'am/</text></item>
<item><p>90a1</p><section>mdo sde</section><text>tshul khrims dang ldan pa yang rung ste/ de dag la 'di dag ni nyan thos kyi dge 'dun yang dag pa yin no/ /'di dag ni dge 'dun yang dag pa yin no/ /'di dag ni dge 'dun 'thun pa yin no snyam du bsams te/ sha'i mig dang ldan pa'i dge</text></item>
<item><p>90a2</p><section>mdo sde</section><text>bsnyen des de dag la phyag kyang bya'o/ /sbyin pa yang sbyin par bya'o/ /sha'i mig dang ldan pa'i dge bsnyen gyis spos kyi tshong 'dus su gangs kyi ri las byung ba'i sman bzhin du bcos ma ma yin pa rtogs par dka'o/ /de bzhin du lha'i mig med pa bye brag mi phyed pas</text></item>
<item><p>90a3</p><section>mdo sde</section><text>gangs kyi ri las byung ba'i sman bzhin du 'di ni tshul khrims dang ldan pa'o/ /'di ni tshul khrims 'chal pa'o/ /dge 'dun 'di dag gzhi chen po brgyad kyi nyes pa dang bral ba yin no snyam du rtogs par mi nus so/ /tshul khrims dang ldan pa dang tshul khrims 'chal pa</text></item>
<item><p>90a4</p><section>mdo sde</section><text>ni lha'i mig dang ldan pa rnams kyi yul yin gyi/ sha'i mig dang ldan pa rnams kyi yul ma yin no/ /gal te ma dag pa mthong na ni ji srid du bshags su rung ba'i nyes pa byung ba ma bshags kyi bar du de dag la phyag kyang mi bya'o/ /sbyin pa yang sbyin par mi bya'o/ /gzhi</text></item>
<item><p>90a5</p><section>mdo sde</section><text>chen po brgyad len pa'i dge 'dun dag la ji srid du bdag nyid kyi nyes pa bshags su rung ba bshags pas gangs kyi ri las byung ba'i sman bzhin du dag par ma gyur gyi bar du gos tshon can bgos pa tsam la yid brten te phyag mi bya'o/ /de dag la sbyin pa yang sbyin par</text></item>
<item><p>90a6</p><section>mdo sde</section><text>mi bya'o/ /gsol pa/ bcom ldan 'das legs lags so/ /legs lags so/ /bcom ldan 'das kyi bka' 'di ni legs par gsungs pa lags te/ rdo rje rin po che bzhin du spyi bos mnod par 'tshal lo/ /'di la bcom ldan 'das kyis</text></item>
<item><p>90a7</p><section>mdo sde</section><text>gsungs pa/ dge slong dag bzhi po 'di dag ni rten bzhin yin te/ bzhi gang zhe na/ dge slong dag khyod kyi rten ni chos nyid yin gyi gang zag ma yin no/ /dge slong dag khyed kyi rten ni nges pa'i don yin gyi drang ba'i don ma yin no/ /dge slong dag khyed kyi rten</text></item>
<item><p>90b1</p><section>mdo sde</section><text>ni ye shes yin gyi rnam par shes pa ma yin no/ /dge slong dag khyed kyi rten ni don yin gyi yi ge ma yin no/ /bdag cag la ni rten bzhi po 'di dag tshad ma yin gyi gang zag bzhi po rnams tshad ma ma yin no zhes bgyi ba legs par gsungs so/ /bka' stsal pa/ chos nyid</text></item>
<item><p>90b2</p><section>mdo sde</section><text>ces bya ba ni de bzhin gshegs pa'i yongs su mya ngan las 'das pa'o/ /de bzhin gshegs pa rtag pa dang / brtan pa dang / ther zug pa'o zhes bya ba 'di ni sangs rgyas thams cad kyi chos nyid do/ /de bzhin gshegs pa mi rtag par mthong ba gang yin pa de dag ni chos nyid mi shes</text></item>
<item><p>90b3</p><section>mdo sde</section><text>pa yin no zhes nga zer ro/ /de dag ni gang zag yin no zhes nga zer ro/ /de dag ni tshad ma ma yin no zhes nga zer ro/ /de ma yin pa'i gang zag bzhi po rnams ni tshad ma yin no/ /gang zag bzhi po dgongs pa'i tshig la mkhas pa dang / de bzhin gshegs pa'i</text></item>
<item><p>90b4</p><section>mdo sde</section><text>gsang ba'i de kho na nyid shes pa dang / rtag pa yin par shes pa gang yin pa de dag ni de bzhin gshegs pa mi rtag go zhes sems skyed kyang mi srid de/ gang zag bzhi po de dag ni rang nyid de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>90b5</p><section>mdo sde</section><text>yin no/ /sems can gzhan gang dag de bzhin gshegs pa rtag go zhes bya ba'i dgongs pa'i tshig thams cad la mkhas pa'i gang zag de dag kyang tshad ma dang rten du gyur pa yin no zhes nga zer na bzhi po de dag lta rten ci ste ma yin/ dge slong dag khyed kyi rten ni chos</text></item>
<item><p>90b6</p><section>mdo sde</section><text>nyid yin te/ nyan thos rnams kyi mngon par shes pa zhes bya ba'i don dang / chos nyid ma brjed par gyis shig ces bya ba'i don to/ /chos nyid ces bya ba ni de bzhin gshegs pa rtag go zhes bya ba la brtson par bya ba yin gyi gang zag la brtson pa ma yin te/ gal te gang</text></item>
<item><p>90b7</p><section>mdo sde</section><text>zag tshul khrims 'chal pa zang zing la brkam pa rnams de bzhin gshegs pa mi rtag go zhes zer na gang zag de dag ni tshad ma ma yin no zhes bya ba'i don to/ /dge slong dag khyed kyi rten ni nges pa'i don yin gyi drang ba'i don ma yin no zhes bya ba la/ nges pa'i don zhes</text></item>
<item><p>91a1</p><section>mdo sde</section><text>bya ba ni theg pa chen po rnams yin te/ dgongs pa'i tshig de bzhin gshegs pa'i gsang ba thos na/ the tsom gyi nyes pa med pa'i phyir nges pa zhes bya ste/ ye shes kyi rgya mtsho chen po las rgal cing / de las byung zhes bya ba'i don to/ /nges</text></item>
<item><p>91a2</p><section>mdo sde</section><text>pa'i ye shes theg pa chen po zhes bya ba ni thogs pa med pa'i ye shes la bya'o/ /thogs pa'i ye shes ni nyan thos kyi theg pa pa'o/ /nges pa'i ye shes ni ye shes chen po dang theg pa chen po zhes bya ste/ byang chub sems dpa' gang dag de bzhin gshegs pa rtag par yang dag</text></item>
<item><p>91a3</p><section>mdo sde</section><text>par khong du chud pa de dag nges par byed pas na/ de'i phyir byang chub sems dpa' rnams kyi tshig ni tshad ma yin gyi drang ba'i don ni de lta ma yin no/ /de bzhin gshegs pa ni sha'i sku yin te/ bud shing zad pa'i me bzhin du yongs su mya ngan las 'das so zhes bya ba 'di ni</text></item>
<item><p>91a4</p><section>mdo sde</section><text>nyan thos kyi theg pa yin te tshad ma ma yin no/ /mdo sde de dag ni gdul bar bya ba'i dbang gis gsungs pa yin te/ nyan thos kyi theg pa ni yi ge'i phyed sbyar ba dang 'dra zhing bye brag tu 'byed pa yin te/ slob dpon byed pa ma yin no/ /nyan thos kyi theg pa pa rnams ni drang</text></item>
<item><p>91a5</p><section>mdo sde</section><text>ba'i don rnams kyi grangs su gtogs so/ /ye shes las gsungs pa'i de bzhin gshegs pa'i che ba nyid khong du ma chud pa'i shes pa gang yin pa de ni nyan thos kyi theg pa yin te/ de bas na drang ba'i don ni tshad ma ma yin no/ /gang zag bzhi po de dag tshad ma ma yin te/</text></item>
<item><p>91a6</p><section>mdo sde</section><text>nges pa'i don yin gyi drang ba'i don ma yin no/ /de bas na de dag ni rten du gyur pa dang nges pa'i don yin no/ /dge slong dag khyed kyi rten ni ye shes yin no zhes bya ba ni de bzhin gshegs pa'i tshig so/ /chos kyi sku gang yin pa de ni tshad ma ma yin no/ /thabs kyi sku</text></item>
<item><p>91a7</p><section>mdo sde</section><text>gang yin pa de ni tshad ma ma yin no/ /thabs kyi sku la bltas na de bzhin gshegs pa'i sku la phung po dang / khams dang / skye mched rnams ji ltar yod/ gal te med na yang sku gdung gi phung po ga las 'ongs/ de bas na sku gdung gi phyir 'jig rten na mchod rten 'byung</text></item>
<item><p>91b1</p><section>mdo sde</section><text>ba yod kyi chos kyi sku ni 'byung ba med do/ /de bzhin gshegs pa sha'i sku'o zhes bya ba ni rnam par shes pa brtag pa las bstan te/ rnam par shes pa ni tshad ma ma yin no/ /de bas na rnam par shes pa tshad ma ma yin zhes bya'o/ /sems can gang dag de ltar rtog pa de dag kyang tshad</text></item>
<item><p>91b2</p><section>mdo sde</section><text>ma ma yin no/ /de lta bu'i mdo sde rnams kyang tshad ma ma yin no/ /dge slong dag khyed kyi rten ni don yin no zhes bya ba la don zhes bya ba ni gsal ba'i don to/ /gsal ba'i don zhes bya ba ni snang ba'i don to/ /snang ba'i don zhes bya ba ni zhan pa ma yin pa'i don to/ /zhan pa ma yin pa'i don</text></item>
<item><p>91b3</p><section>mdo sde</section><text>zhes bya ba ni de bzhin gshegs pa rtag ces bya ba'i don to/ /de bzhin gshegs pa rtag pa'i don zhes bya ba ni chos rtag pa'i don to/ /chos rtag pa'i don zhes bya ba ni dge 'dun rtag pa'i don te don ni de yin no/ /rten ni de yin no/ /yi ge ma yin no zhes bya ba ni chog mi</text></item>
<item><p>91b4</p><section>mdo sde</section><text>shes pa dang / yo byad ma bsnyungs pa dang / 'dod chen dang / tshul 'chos pa dang / kha gsag med par 'gyur ba'i rang bzo'i yi ge dang / tshig sna tshogs sangs rgyas kyis gsungs pa ma yin pa'i mdo sde'i rnams yin te/ bcom ldan 'das kyis bdag cag</text></item>
<item><p>91b5</p><section>mdo sde</section><text>la thugs brtse nas mu ge byung ba'i tshe nyid kyi sras rnams nyon mongs par mi 'gyur bar mdzad pa'i phyir bran dang bran mo la sogs pa dang / g.yos su byas pa rnam pa du ma gnang ba'i bslab pa'i gzhi gsungs te/ bran dang bran mo la sogs pa dang / gser dang / dngul</text></item>
<item><p>91b6</p><section>mdo sde</section><text>dang / ba lang dang / ma he dang / 'bru rnams bsdu ba dang / nyo tshong dang / zhing rmo ba la sogs pa ngas gnang ngo zhes gsungs so zhes bya ba la sogs pa de dag ni yi ge zhes bya ste/ de lta bu'i mdo sde dang 'dul ba ni tshad ma ma yin no/ /de bas na yi ge 'don pa'i gang</text></item>
<item><p>91b7</p><section>mdo sde</section><text>zag de dag kyang tshad ma ma yin te/ de'i phyir dge slong dag khyod kyi rten ni don yin no zhes gsungs so/ /don med pa zhes bya ba ni gzhi gsum la 'jig pa dang / ltung ba dang / rnam par 'thor ba dang / rnam par 'jig pa la sogs pa'i mi rtag pa nyid yod par lta ba</text></item>
<item><p>92a1</p><section>mdo sde</section><text>ste/ 'di ni don med pa zhes bya'o/ /'di ni yi ge zhes bya'o/ /de bas na dge slong dag khyed kyi rten ni don yin gyi yi ge ma yin no zhes gsungs so/ /don gyi phyogs ni theg pa chen po pa rnams yin te/ de bas na theg pa chen po pa rnams tshad ma</text></item>
<item><p>92a2</p><section>mdo sde</section><text>yin gyi 'di las phyi rol pa yi ge la rten pa rnams ni de lta ma yin te/ de bas na de dag ni rten ma yin mod kyi/ sha'i mig dang ldan pa rnams kyi phyir bzhag pa yin no/ /gsol pa/ sngar bka' stsal pa'i gang zag bzhi po rnams rten du gyur pa zhes bgyi lags</text></item>
<item><p>92a3</p><section>mdo sde</section><text>sam/ bka' stsal pa/ rigs kyi bu de ni de bzhin te/ bzhi po rnams rten yin par rig par bya'o/ /de ma yin pa bzhi po rnams ni bdud yin no zhes nga zer ro/ /gsol pa/ ci'i slad du de lta lags/ bka' stsal pa/ de dag ni bdud kyis smras pa'i</text></item>
<item><p>92a4</p><section>mdo sde</section><text>mdo sde 'dzin pa'i phyir ro/ /gsol pa de ji lta bu lags/ bka' stsal pa/ ji ltar bdud bzhi de bzhin gshegs pa la bdo zhing 'di ni bdud kyis smras pa yin gyi/ sangs rgyas kyis gsungs pa ma yin no/ /sems can 'di dag ni bdud dang 'thun par byed</text></item>
<item><p>92a5</p><section>mdo sde</section><text>pa yin gyi/ sangs rgyas dang 'thun par byed pa ma yin no zhes zer ba lta bu'o/ /gsol pa/ bcom ldan 'das bdag ni bdud kyis smras pa dang sangs rgyas kyis gsungs pa khong du chud par 'tshal lags so/ /bcom ldan 'das kyis bka' stsal pa/ rigs kyi</text></item>
<item><p>92a6</p><section>mdo sde</section><text>bu bdud sdig can gyis ni nga 'das pa'i 'og tu lo bdun brgya lon pa na nga'i bstan pa phye zhing phye zhing bshig par 'gyur te/ dam pa'i chos nub pa'i tshe bdud sdig can zag pa can gyis zag pa med pa lta bur bsgyur te/ bya ba'i rtags kyi tshul sbed pa bzhin du dge slong gi</text></item>
<item><p>92a7</p><section>mdo sde</section><text>gzugs dang / dge slong ma'i gzugs dang / dge bsnyen gyi gzugs dang / dge bsnyen ma'i gzugs dang / rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas kyi gzugs</text></item>
<item><p>92b1</p><section>mdo sde</section><text>dang / sangs rgyas kyi gzugs kyis bshig par 'gyur te/ de 'di skad ces zer zhing sangs rgyas ni dga' ldan gyi gnas nas shi 'phos te/ rgyal po zas gtsang dang btsun mo sgyu 'phrul phrad pa na zla mtshan gyi bye brag gis 'khrig pa'i chos las skyes so zhes zer la/</text></item>
<item><p>92b2</p><section>mdo sde</section><text>de bzhin gshegs pa ni 'khrig pa las skye mi srid do/ /de la ming tsam du skyes pa las sngon dka' thub spyad pa'i yon tan gyis lha dang / mi dang / lha ma yin dang bcas pa'i 'jig rten gyis mchod cing brjod par 'gyur te/ bdag ni chung ma dang 'dod pa rnam pa sna tshogs</text></item>
<item><p>92b3</p><section>mdo sde</section><text>kyi sbyin pa byin pas na sangs rgyas su gyur to zhes zer ba de lta bu ni bdud kyis smras pa'i mdo sde dang 'dul ba yin par rig par bya'o/ /de bzhin gshegs pa dgra bcom pa yang dag par rdzogs pa'i sangs rgyas kyis ni gdul bar bya ba'i dbang gis skyes pa lta bur bdag nyid kyis</text></item>
<item><p>92b4</p><section>mdo sde</section><text>bstan mod kyi/ 'khrig pa las skyes pa ma yin no/ /de bzhin gshegs pas yab yum gnyis yod pa lta bur bstan pa 'di ni 'jig rten dang 'thun par mdzad pa yin no zhes zer ba de lta bu ni de bzhin gshegs pas gsungs pa'i mdo sde dang 'dul ba yin par rig par bya'o/ /bdud</text></item>
<item><p>92b5</p><section>mdo sde</section><text>kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /</text></item>
<item><p>92b6</p><section>mdo sde</section><text>de bzhin gshegs pa 'jig rten du byung nas phyogs dang phyogs mtshams rnams su gom pa bdun bdun gshegs par bstan to zhes bya ba 'di ni yid ches par bya bar mi rung ste/ de lta bu'i mdo sde dang 'dul ba ni bdud kyis smras pa yin par rig par bya'o/ /de bzhin gshegs</text></item>
<item><p>92b7</p><section>mdo sde</section><text>pa byung nas phyogs dang phyogs mtshams rnams su gom pa bdun bdun gshegs par bstan pa ni de bzhin gshegs pa'i thabs kyi sku 'dzin pa yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang /</text></item>
<item><p>93a1</p><section>mdo sde</section><text>'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de</text></item>
<item><p>93a2</p><section>mdo sde</section><text>bzhin gshegs pa lha khang du gshegs te byon nas lha rnams kyi zhabs la phyag bzhes te/ lha rnams ni de bzhin gshegs pa'i zhabs la mgo bos phyag mi 'tshal lo/ /lha rnams la mchod pa mdzad pa'i 'og tu de bzhin gshegs par gyur nas mngon par sangs rgyas te/</text></item>
<item><p>93a3</p><section>mdo sde</section><text>lha rnams ni snga/ 'di ni 'phyi bas na de'i phyir mngon par rdzogs par sangs rgyas pa zhes bya'o zhes zer ba la sogs pa ni bdud kyis smras pa yin par rig par bya'o/ /de bzhin gshegs pa lha khang du gshegs te byon pa mthong nas dbang phyug dang / dbang phyug chen po dang / tshangs</text></item>
<item><p>93a4</p><section>mdo sde</section><text>pa dang / brgya byin la sogs pa lha thams cad kyis thal mo legs par sbyar te zhabs la spyi bos gtugs so zhes zer ba lta bu ni de bzhin gshegs pas gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang 'dul ba tshad mar byed pa'i</text></item>
<item><p>93a5</p><section>mdo sde</section><text>sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs pa rgyal tshab tu gyur te nye 'dab</text></item>
<item><p>93a6</p><section>mdo sde</section><text>kyi rgyal po'i bu mo dag dang lhan cig tu 'dod pa shin tu bsten to zhes zer ba la sogs pa ni bdud kyis smras pa'i mdo sde dang 'dul ba yin par rig par bya'o/ /de bzhin gshegs pas ni lha'i bu mo ram b+ha lta bu'i bud med dag kyang mchil ma bzhin du bor nas khyim nas khyim</text></item>
<item><p>93a7</p><section>mdo sde</section><text>med par rab tu byung ngo zhes zer ba de lta bu'i mdo sde dang 'dul ba ni sangs rgyas kyis gsungs pa yin par rig par blta bar bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /</text></item>
<item><p>93b1</p><section>mdo sde</section><text>sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs pa dgra bcom pa yang dag par rdzogs pa'i sangs rgyas kyis 'jig rten thams cad la thugs brtse ba'i phyir rgyal</text></item>
<item><p>93b2</p><section>mdo sde</section><text>bu rgyal byed kyi tshal mgon med zas sbyin gyi kun dga' ra bar dbyig dang / gser dang / bran dang / bran mo dang / ba lang dang / ma he dang / ra dang / lug dang / bya gag dang / phag dang / khyi dang / byi la dang / sbrul dang / ne'u le dang / zangs dang /</text></item>
<item><p>93b3</p><section>mdo sde</section><text>lcags zangs dang / nor bu dang / mu tig dang / dung dang / man shel dang / byi ru dang / sa le sbram dang / dngul dang / 'tshog chas rnam pa sna tshogs dang / zhing sa dang / tshong 'dus dang / srang dang / nyo tshong byed pa dang / khye'u dang / bu mo dang /</text></item>
<item><p>93b4</p><section>mdo sde</section><text>mdzod dang / bang ba rnams bzhes so zhes zer ba de lta bu ni bdud kyis smras pa'i mdo sde dang / 'dul ba yin par rig par bya'o/ /rgyal bu rgyal byed kyi tshal na 'dam bu dang / e raN+Da'i tshal dang / shing pi tsu marda'i drung na bzhugs pa'i tshe bram ze lug dpal dang /</text></item>
<item><p>93b5</p><section>mdo sde</section><text>ko sa la'i rgyal po gsal rgyal las brtsams te bka' stsal pa/ dbyig dang / gser dang / bran dang / bran mo dang / ba lang dang / ma he dang / ra dang / lug dang / bya gag dang / phag dang / khyi dang / byi la dang / sbrul dang / ne'u le dang / zangs</text></item>
<item><p>93b6</p><section>mdo sde</section><text>dang / lcags zangs dang / nor bu dang / mu tig dang / dung dang / man shel dang / byi ru dang / sa le sbram dang / dngul dang / nor dang / 'tshog chas rnam pa sna tshogs 'chang ba dang / zhing sa dang / tshong 'dus dang / srang dang / nyo tshong byed pa dang /</text></item>
<item><p>93b7</p><section>mdo sde</section><text>khye'u dang / bu mo dang / mdzod dang / bang ba 'chang ba dang / rang lag dar te g.yos byed pa dang / 'tshed pa dang / 'tshed du 'jug pa dang / ltas dang / yan lag gi rig pa dang / mo yig dang / kha ton 'don pa dang / bya ltas shes pa dang / sgra gcan</text></item>
<item><p>94a1</p><section>mdo sde</section><text>dang / nyi ma dang / zla ba dang / pa ba sangs dang / gza' lhag rgyu ba dang / me tog gi shing rta dang / lag srubs lta ba dang / rmi ltas dang / skyes pa dang / bud med dang / ma ning gi mtshan ma lta ba dang / sgyu rtsal drug cu rtsa bzhi dang / rig</text></item>
<item><p>94a2</p><section>mdo sde</section><text>pa'i gnas bco brgyad dang / mkhan bzo ba dang / bzo'i las thams cad ston pa dang / sgrung gtam byed pa dang / spos kyi phye mas 'debs pa dang / me tog dang / bdug pa dang / spos dang / me tog phreng dang / byug pa 'chang ba dang / mgo bo la 'o byed pa</text></item>
<item><p>94a3</p><section>mdo sde</section><text>dang / tshul 'chos pa dang / kha gsag byed pa dang / chog mi shes pa dang / 'dod chen can dang / 'du 'dzi la dga' ba dang / smra 'dod pa dang / nor dang / 'bru dang / sha dang / nya sha dang / dug sbyor ba dang / spos kyi til mar dang / sman gyi sbu gu</text></item>
<item><p>94a4</p><section>mdo sde</section><text>dang / gdugs dang / lham dang / ta la'i lo ma'i bsil yab dang / chab snod dang / bu don dang / beng dpung 'chang ba dang / shing tog sdud pa dang / so rtsi dang / sman mar dang / btso ba'i phye ma bzang po dang / ka ko la dang / 'bras bu tsha ba sten pa dang / rgyal</text></item>
<item><p>94a5</p><section>mdo sde</section><text>po la sten pa dang / gzhan la sten pa dang / drod mi thub pa dang / mi smra ba dang / bud med ltar rtog pa'i shas che ba dang / mang du smra ba dang / ngu ba dang / bzang ngan dpyod pa dang / sun 'byin pa dang / 'gros 'chos pa dang / gos dkar po dang / ar mo nig dang / khang</text></item>
<item><p>94a6</p><section>mdo sde</section><text>dang / gtsang khang phyur po'i las la sogs pa byed pa dang / rung ba ma yin pa dang / rdzas ngan pa yongs su 'dzin pa dang / sbyin pa po'i bsngags pa brjod pa dang / chang sten pa dang / smad 'tshong ma'i khyim du 'gro ba dang / de lta bu byed pa dam pa ma yin pa tshul</text></item>
<item><p>94a7</p><section>mdo sde</section><text>ngan pa dang ldan pa de dag la ni gos dkar po dag byin la 'jig rten pa'i las rnams byed du gzhug par ngas gnang ngo / /yang na 'bras sA lu'i zhing gi rdo bsal ba bzhin du yul phyogs nas bskrad par ngas gnang ngo zhes zer ba de lta bu'i mdo sde dang 'dul ba ni sangs rgyas kyis</text></item>
<item><p>94b1</p><section>mdo sde</section><text>gsungs pa yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems</text></item>
<item><p>94b2</p><section>mdo sde</section><text>dpa' yin par rig par bya'o/ /de bzhin gshegs pa ni tshangs pa dang / 'byung po dang / skem byed dang / gzhon nu dang / 'jig rten gyi mes po dang / ka ta ya na la sogs pa'i lha'i gnas thams cad du de dag gi rgyags pa gzhom pa'i phyir mi gshegs te gshegs mi srid do/ /ya mtshan</text></item>
<item><p>94b3</p><section>mdo sde</section><text>can thams cad kyi nang du rab tu mi 'byung ngo / /sems can thams cad kyi kun tu rtog pa'i ston pa ma yin no/ /gsang sngags dang rig sngags thams cad mi 'chang ngo / /khol po dang / bran dang / bran mo dang / 'dum pa dang / 'thab pa sbyor ba mi mdzad do/ /skyes pa dang / bud med dang / sman dang /</text></item>
<item><p>94b4</p><section>mdo sde</section><text>rgyal po dang / blon po gces par mi mdzad do/ /gal te de bzhin gshegs pa de lta bur gyur na de bzhin gshegs pa yang ma yin te log par lta ba zhes brjod par bya'o/ /de bzhin gshegs pa ni ste'u dang tsan dan du mtshungs te su la yang tshar gcod par mi mdzad/ phan 'dogs pa yang mi mdzad</text></item>
<item><p>94b5</p><section>mdo sde</section><text>do/ /de bas na de bzhin gshegs pa ni dbu ma'i lam gzigs pa zhes bya'o zhes zer ba de lta bu ni mgo rmongs par byed pa'i mdo sde bdud kyis smras pa yin par rig par bya'o/ /de bzhin gshegs pa ni lha'i gnas thams cad du gshegs so/ /ya mtshan can thams cad kyi nang du rab tu 'byung</text></item>
<item><p>94b6</p><section>mdo sde</section><text>ngo / /sems can thams cad kyi kun tu rtog pa ston to/ /gsang sngags dang / rig sngags dang / sman no cog lta bur gyur pa de dag sbyor bar mdzad do/ /'dun ma'i nang dang / rol mo'i gnas su gshegs so/ /bran dang / bran mo dang / sems can thams cad sdud par</text></item>
<item><p>94b7</p><section>mdo sde</section><text>mdzad do/ /gzhon nu dang / gzhon nu ma dang / btsun mo'i 'khor dang / pho brang 'khor gyi mi dang / yul mi dang / khyim bdag dang / bram ze dang / dang / mgon med pa dang / skyes pa dang / bud med rnams kyi lus rnam pa sna tshogs kyang</text></item>
<item><p>95a1</p><section>mdo sde</section><text>ston la/ 'jig rten thams cad sdug bsngal las bsgral ba'i phyir de dang der gshegs pa na yang pad ma chus mi chags pa bzhin du lta ba rnams kyis gos par mi 'gyur bar khong du chud pa ste/ 'di ni 'jig rten thams cad dang 'thun par mdzad pa</text></item>
<item><p>95a2</p><section>mdo sde</section><text>yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis</text></item>
<item><p>95a3</p><section>mdo sde</section><text>gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /'di ltar nged kyi 'dul ba las ni sdig pa dang / nyes byas dang / nyes pa yang ba dang / lci ba dang / nyes pa sbom po dag rang bzhin gyis spang bar bya ba</text></item>
<item><p>95a4</p><section>mdo sde</section><text>yin pa'i phyir spang bar bcom ldan 'das kyis gsungs te/ de lta bu ni nged kyi 'dul ba dang 'thun pa yin gyi khyed kyi 'dul ba dang 'thun pa ma yin na/ ci'i phyir bdag cag nyid kyi 'dul ba las 'gal bar byas te/ khyed kyi 'dul ba blang bar bya/ khyed kyi 'dul ba ni rang bzo byas</text></item>
<item><p>95a5</p><section>mdo sde</section><text>pa yin la/ nged kyi 'dul ba ni bcom ldan 'das kyis gsungs pa yin no/ /bcom ldan 'das kyis ni gsung rab yan lag dgu las phyag rgya dgu mdzad ces grags te/ bcom ldan 'das kyis phyag rgya dgu po de rnams kyis phyag rgyas btab po/ /bdag cag gis ni</text></item>
<item><p>95a6</p><section>mdo sde</section><text>shin tu rgyas pa zhes bya ba'i sgra tshig dang / yi ge dang / thig le gcig kyang sngon ma thos so/ /bcom ldan 'das kyis mdo sde du zhig gsungs/ mdo sde bcu zhig gsungs sam/ bdag cag gi gsung rab la ni shin tu rgyas pa zhes bya ba'i sgra yang med do/ /'di</text></item>
<item><p>95a7</p><section>mdo sde</section><text>dag ni ma lus par lhas byin gyis byas pa yin te/ don thams cad ma rungs par byas nas rtsod par byed de/ shin tu rgyas pa ni rang gis rang bzor byas pas mi btsan gyi nged kyi 'dul ba ni dam pa yin no/ /nged kyi ni 'di lta bu yin no/ /nged kyi ni 'di lta bu yin no</text></item>
<item><p>95b1</p><section>mdo sde</section><text>zhes bstan pa ma rung bar bya ba'i phyir sbyar ba shin tu rgyas pa spong bar byed pa 'di ni bdud kyis smras pa'i mdo sde dang 'dul ba yin par rig par bya'o/ /ma 'ongs pa'i dus na yang nged kyi 'dul ba ni 'di lta bu yin no/ /nged kyi 'dul ba las ni bcom ldan 'das kyis</text></item>
<item><p>95b2</p><section>mdo sde</section><text>'di skad ces gsungs so zhes log pa'i 'dul ba dang mdo sde smra ba'i dge slong dag 'byung bar 'gyur ro/ /ngas ni theg pa chen po gsung rab yan lag dgu las rgyud phyi ma theg pa chen po shin tu rgyas par bstan to/ /nga'i drung na lhan cig tu sgrub pa gang yin pa de dag</text></item>
<item><p>95b3</p><section>mdo sde</section><text>ni log pa'i 'dul ba dang / lta ba smra ba ma yin no/ /nga'i bstan pa ni rung ba ma yin pa thams cad spangs pa/ rnam par dag pa/ dri ma med pa/ zla ba nya ba dang 'dra ba yin te/ mdo sde re re dang / 'dul ba re re dang / bslab pa'i gzhi re re'i don gang</text></item>
<item><p>95b4</p><section>mdo sde</section><text>gA'i klung gi bye ma snyed du bstan la de dag kyang sgra'i rnam grangs rnam pa sna tshogs kyis bstan to/ /nged kyi 'dul ba la bslab pa'i gzhi gang dang gang med pa de dang de dag ni bcom ldan 'das kyis ma gsungs so zhes de skad zer ba gang yin pa de dang de dag la ni nyes</text></item>
<item><p>95b5</p><section>mdo sde</section><text>pa 'byung bar 'gyur ro/ /gang dag bdag cag gis gzung bas mi lang ste/ chog shes pa dang / yo byad bsnyungs pa lhur len pa dang / sangs rgyas kyis gsungs pa yin par 'os pa gang dang gang yin pa de dang de dag ni sems can thams cad la phan pa</text></item>
<item><p>95b6</p><section>mdo sde</section><text>dang thugs brtse ba'i phyir theg pa chen po'i tshul du gsungs pas na bdag cag gis kyang shin tu rgyas pa zhes bya ba bshad par bya'o/ /zhes de ltar dam 'cha' bar byed pa gang yin pa de dag gi ston pa ni nga yin gyi de ma yin pa rnams kyi ston pa ni nga ma yin no/ /de dag</text></item>
<item><p>95b7</p><section>mdo sde</section><text>ni nga'i phyir rab tu byung ba ma yin te/ de dag thams cad ni mu stegs pa'i bu yin no zhes zer ba de lta bu sangs rgyas kyis gsungs pa'i mdo sde dang 'dul ba yin par rig par bya'o zhes de skad smros shig /bdud kyis smras pa'i mdo sde dang 'dul ba tshad mar byed pa'i</text></item>
<item><p>96a1</p><section>mdo sde</section><text>sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /de bzhin gshegs</text></item>
<item><p>96a2</p><section>mdo sde</section><text>pa ni yon tan dpag tu med pa dang ldan pa ma yin no/ /mi rtag go/ /yongs su mya ngan las 'das pa'o/ /stong par gyur pa'o/ /bdag med pa ston pa'o/ /'jig rten dang 'thun par byed pa ma yin no zhes zer ba de lta bu'i mdo sde ni bdud kyis smras pa'i mdo sde</text></item>
<item><p>96a3</p><section>mdo sde</section><text>dang 'dul ba yin par rig par bya'o/ /sangs rgyas bcom ldan 'das ni bsam gyis mi khyab cing yon tan bsam gyis mi khyab/ dpag tu med/ grangs med pa dang ldan pa yin no/ /rtag pa'o/ /brtan pa'o/ /ther zug pa'o zhes nga zer ro zhes de skad</text></item>
<item><p>96a4</p><section>mdo sde</section><text>smra ba la ni ta la'i mgo bcad pa bzhin du pham par gyur pa zhes brjod par mi bya'o/ /pham pa'i chos bzhi zhes bya ba ni bcom ldan 'das kyis gsungs pa rnam pa bzhi car lta ci smos te/ pham pa bzhi'i nang nas pham pa gang yang rung ba zhig byung na yang rdo chag pa'i 'phro bzhin</text></item>
<item><p>96a5</p><section>mdo sde</section><text>du 'gyur ro zhes rgyud phyi ma'i yang phyi ma gzhung rdzogs pa las mi'i chos las bla mar gyur pa'i skabs nas gsungs pa yin no/ /de ci'i slad du zhe na/ bdag ni 'bras bu thob pa yin no zhes 'chab pa'i don to/ rgyud phyi ma'i yang phyi ma las mi'i chos su dbab pa ngas</text></item>
<item><p>96a6</p><section>mdo sde</section><text>gsungs pa ni 'di na dge slong 'dod pa nyung ba chog shes pa la la zhig gnas pa de rgyal po'am/ rgyal po'i blon po chen po dag gis mthong na 'bras bu thob pa yin par sems te/ tshigs su bcad pa'i tshul sbyar ba'i thabs sna tshogs kyis stod par byed ces</text></item>
<item><p>96a7</p><section>mdo sde</section><text>btsun pa 'di ni lus dang bral te shi ba'i 'og tu sangs rgyas su 'gyur ro zhes zer ba dge slong des de dag las mngon sum du thos nas 'di skad ces zer te/ 'bras bu ma thob pa'i gang zag la 'bras bu thob pa bzhin du bstod par ma byed cig /che 'dod pa ni sangs</text></item>
<item><p>96b1</p><section>mdo sde</section><text>rgyas kyis smad do/ /cang mi smra ba ni sangs rgyas kyis bsngags so/ /bdag ni ji srid 'tsho'i bar du yang chos 'di lta bu la dga' ba ma yin gyis 'di ltar bdag che 'dod pa la gzhag par ma byed cig /bdag ni 'bras bu thob pa ma yin par bdag nyid kyis shes so</text></item>
<item><p>96b2</p><section>mdo sde</section><text>zhes zer ba dang / rgyal po shes rab can gyis btsun pa 'di ni 'bras bu thob pa ste/ sangs rgyas yin no snyam nas 'jig rten thams cad du mkhas pa rnams kyi nang du sgrogs par byed cing btsun mo'i 'khor dang sras rnams la yang snyan dngags bzhin du mdo rnams</text></item>
<item><p>96b3</p><section>mdo sde</section><text>slob tu 'jug ste/ de ltar byas na yang stod par byed pa'i rgyal po dang blon po rnams la bsod nams mang du 'phel bar 'gyur ro/ /dge slong de ni tshangs par spyod pa tshul khrims dang ldan pa tsam du zad de dge slong de yang pham pa byung ba ma yin no zhes nga zer ro/ /mi'i</text></item>
<item><p>96b4</p><section>mdo sde</section><text>chos las bla mar gyur pa byed pa yang ma yin te tshul khrims dang ldan pa 'dod pa nyung ba zhes nga zer ro/ /de ltar bstod du zin kyang rang gi dad pa'i sems dang bas na sangs rgyas kyi gsung rab dang 'thun par byed pa'i dge slong la ni nyes pa kyang med do zhes nga zer ro/ /</text></item>
<item><p>96b5</p><section>mdo sde</section><text>gzhan yang 'di na dge slong la la de bzhin gshegs pa'i snying po'i mdo sde chen po ston par byed do/ /sems can thams cad la ni sangs rgyas kyi khams yod la khams de rang rang gi lus la 'chang ste/ sems can rnams kyis nyon mongs pa'i rnam pa zad par byas</text></item>
<item><p>96b6</p><section>mdo sde</section><text>nas sangs rgyas su 'gyur te 'dod chen pa ni ma gtogs so/ /de la rgyal po'am rgyal po'i blon po 'ga' zhig 'di skad ces zer te/ dge slong khyod sangs rgyas su 'gyur ram mi 'gyur/ sangs rgyas kyi khams khyod la yod dam med ces zer ba la/ dge slong</text></item>
<item><p>96b7</p><section>mdo sde</section><text>de na re tshe dang ldan pa bdag sangs rgyas su 'gyur ram mi 'gyur ba lta sus shes mod kyi 'on kyang bdag gi lus la sangs rgyas kyi khams ni yod do zhes zer ro/ /de nas des dge slong de la smras pa/ dge slong khyod 'dod chen pa kho na ma yin na bdag ni sangs rgyas su</text></item>
<item><p>97a1</p><section>mdo sde</section><text>'gyur ro snyam du soms shig /de nas dge slong des de la smras pa/ tshe dang ldan pa chos de ni bdag gi lus la gor ma chag par yod do zhes gal te de skad zer na/ dge slong de la mi'i chos las bla mar gyur pa'i nyes pa yod ces bya'am med ces bya</text></item>
<item><p>97a2</p><section>mdo sde</section><text>zhe na/ khams yod do zin kyang sbyin pa dang / tshul khrims dang / shes pa dang / chos dang ldan pa rnams la yod par zad do zhes brjod par bya'o/ /gzhan yang dge slong rab tu byung nas sems par byed de/ kye ma bdag sangs rgyas su 'gyur ram mi 'gyur snyam</text></item>
<item><p>97a3</p><section>mdo sde</section><text>pa'am/ bdag gis ni sangs rgyas nyid thob par 'gyur bar mngon no snyam du sems na 'bras bu ma thob tu zin kyang bsod nams mang po 'phel bar 'gyur ro/ /gal te de lta ma yin na/ dge slong thams cad kyang mi'i chos las bla mar 'gyur ro/ /de ci'i phyir zhe na/</text></item>
<item><p>97a4</p><section>mdo sde</section><text>ngas bskal pa bye ba phrag brgyad cu'i bar du rung ba ma yin pa'i dngos po yongs su 'dzin pa spangs te/ chog shes pa dang / yo byad bsnyungs pa'i mchog la gnas nas de bzhin gshegs pa'i snying po yod par bsgoms te mngon par rdzogs par sangs rgyas nas chos kyi phung po</text></item>
<item><p>97a5</p><section>mdo sde</section><text>'bum ston pa'i sangs rgyas bcom ldan 'das snying rje chen po dang ldan par gyur pa'i phyir ro zhes zer ba de lta bu ni de bzhin gshegs pa dgra bcom pa yang dag par rdzogs pa'i sangs rgyas kyis gsungs pa'i mdo sde dang 'dul ba yin par rig par bya'o/ /bdud kyis smras</text></item>
<item><p>97a6</p><section>mdo sde</section><text>pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/ /</text></item>
<item><p>97a7</p><section>mdo sde</section><text>pham pa bzhi yang med/ dge 'dun gyi lhag ma bcu gsum yang med/ ma nges pa gnyis kyang med/ spang ba'i ltung byed sum cu yang med/ ltung byed 'ba' zhig pa dgu bcu rtsa gcig kyang med/ so sor bshags par bya ba bzhi yang med/ bslab par bya ba mang</text></item>
<item><p>97b1</p><section>mdo sde</section><text>po yang med/ rtsod pa zhi bar bya ba'i chos bdun yang med/ nyes byas rnams kyang med/ nyes pa sbom po rnams kyang med/ mtshams med pa dang / 'dod chen pa yang med de/ sngar smos pa'i bslab pa'i gzhi de rnams med bzhin du gal te 'gal bar byas pas dge</text></item>
<item><p>97b2</p><section>mdo sde</section><text>slong dag sems can dmyal bar 'gro bar 'gyur na/ de dag ni mu stegs can yin no/ /gang dag la de rnams med na de lta na ni mtho ris su 'gro bar 'gyur ro/ /bcom ldan 'das kyis ni bsdigs pa'i phyir 'dul ba las bslab pa'i gzhi rnams bka' stsal to/ /mi tshangs par</text></item>
<item><p>97b3</p><section>mdo sde</section><text>spyod pa bsten par 'dod pa gang yin pa de ni gos tshon can dang / chos gos spangs te gos dkar po bgos nas de lta bu byas pa'i 'og tu de bdag nyid kyis bsams pa/ bdag gis ni rang gi yon tan chung ba'i phyir mnog chung ba'i 'dod pa bsten gyis med do/ /'on kyang bcom ldan</text></item>
<item><p>97b4</p><section>mdo sde</section><text>'das bzhugs pa'i tshe yang dge slong dag gis 'dod pa rnams bsten nas mtho ris dang thar pa thob par gyur na/ ci bdag chos nyid la zhugs pa yin nam/ 'di ni gna' nas lugs kyis yod pa kho na'o snyam du de ltar sgom pa'i dge slong ni pham pa byung du zin kyang thar pa thob par 'gyur</text></item>
<item><p>97b5</p><section>mdo sde</section><text>ro/ /bslab pa'i gzhi lnga las 'gal bar byas pa dang / rung ba ma yin pa thams cad yongs su bzung yang de dang 'dra'o/ /de bzhin gshegs pas nyes byas kyi nyes pa byung bas kyang sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems</text></item>
<item><p>97b6</p><section>mdo sde</section><text>can dmyal bar 'tshed par 'gyur ro zhes gsungs mod kyi/ de yang bsdigs par zad de pham pa las na gcig gi dma' ba nyes pa sbom po'i skyon gang yin pa de yang mi bzad pa ma yin te 'dul ba 'dzin pa mang po rnams kyis du smras mod kyi/ de ni mi btsan no zhes de bzhin</text></item>
<item><p>97b7</p><section>mdo sde</section><text>gshegs pas gsungs so zhes zer ba de lta bu'i mdo sde dang 'dul ba ni bdud kyis smras pa yin par rig par bya'o/ /bslab pa'i gzhi thams cad kyi nang na ni nyes byas chung ba yin la de ltar chung ba'i nyes byas byung du zin kyang bdag la ma byung ngo zhes snyon par byed de/ nyes pa</text></item>
<item><p>98a1</p><section>mdo sde</section><text>byung ba ru sbal bzhin du sbed par byed pa de lta bu'i gang zag la bsten par mi bya'o/ /du smra ba'i chos gcig 'gal bar byas pa'i skye bo 'jig rten pha rol spangs pas ni mi bya ba ci yang med de/ mi bya ba'i bag ci yang mi sten pa med ces bya ba'i don to/ /sangs</text></item>
<item><p>98a2</p><section>mdo sde</section><text>rgyas kyi bstan pa ni de ltar cha phra ba yin na nyes pa sbom po mi sdom par lta ga la mdzad/ gal te de tsam yang sdom par mi byed pa ni mchog tu ma bsdams pa yin no/ /ji zhig bzung ste tshul khrims srung zhe na/ sangs rgyas kyi khams yod la gsung rab yan lag dgu'i tshul gyis</text></item>
<item><p>98a3</p><section>mdo sde</section><text>sangs rgyas su 'gyur ba'i rtog pa gcig pus sems can thams cad la sangs rgyas kyi khams yod do zhes bya ba dang / shin tu rgyas pa las bdag med pa'i mchog yod do zhes smra ba ni gsung rab yan lag dgu'i tshul gyis mdo sde spong ba ma yin no/ /gzhan du na ni de ltar 'gyur</text></item>
<item><p>98a4</p><section>mdo sde</section><text>ro/ /gsol pa/ sems can thams cad la sangs rgyas kyi khams mchis par gsung rab yan lag dgu las nges par bstan na gang zag tu lta bar ji ltar mi gyur lags/ bdag gis thos pa bzhin du ji ltar gzung bar bgyi/ de ltar na ni mi'i chos las bla mar yang</text></item>
<item><p>98a5</p><section>mdo sde</section><text>'gyur lags so/ /bka' stsal pa/ ji ltar rgya mtsho'i nang na rin po che yon tan brgyad dang ldan pa sna tshogs med do zhes smra ba de bzhin du gsung rab yan lag dgu shin tu rgyas pa'i ye shes kyi rgya mtsho chen po la sangs rgyas kyi khams med do zhes zer ba yang de dang 'dra ste/ sangs</text></item>
<item><p>98a6</p><section>mdo sde</section><text>rgyas kyi gsung 'di ni de dag gi yul ma yin la sangs rgyas kyi gsung ni sems can thams cad la de bzhin gshegs pa'i snying po yod do zhes bya ba'i gtan tshigs dang / rtags rnams kyi sgo nas nyan thos dang / rang sangs rgyas thams cad kyi yul yang ma yin par mngon no/ /</text></item>
<item><p>98a7</p><section>mdo sde</section><text>theg pa chen po las ni bdag dang srog bshig pa yang med de/ de bas na sangs rgyas ni dbu ma'i lam zhes bya'o/ /gang dag bdag gi lus la sangs rgyas kyi khams yod de/ bdag gis sangs rgyas thob par 'gyur mod kyi nyon mongs pa zad par bya dgos so zhes de skad zer ba de dag ni</text></item>
<item><p>98b1</p><section>mdo sde</section><text>nga'i nyan thos yin no/ /cig shos ni mi'i chos las bla mar gyur pa'i nyes pa byung ba yin no zhes nga zer ro/ /ngas de skad ces bstan pa'i phyir 'di skad ces zer te/ bcom ldan 'das kyis dam pa'i chos thob par 'gyur ba'i sangs rgyas kyi sa nas gzigs pas na bdag kyang sangs</text></item>
<item><p>98b2</p><section>mdo sde</section><text>rgyas bcom ldan 'das su 'gyur ro zhes zer ba gang yin pa de mi'i chos las bla ma'i nyes par 'gyur ram zhe na mi'i chos las bla mar gyur pa'i nyes par mi 'gyur te/ de ni rim gyis sangs rgyas su 'gyur ro zhes nga zer ro/ /de ltar na sangs rgyas kyi gsung ni cha phra zhing zab pa yin no/ /</text></item>
<item><p>98b3</p><section>mdo sde</section><text>gsol pa/ 'di na rgyal po la la zhig 'di skad ces mchi ste/ ji ltar na dge slong mi'i chos las bla mar gyur pa'i nyes pa byung ba zhes bgyi zhes mchi ba la lan gdab 'tshal lags so/ /bka' stsal pa/ 'di na dge slong rnyed pa dang bkur sti'i phyir ram/ zang zing gi phyir tshul</text></item>
<item><p>98b4</p><section>mdo sde</section><text>'chos pa dang / kha gsag byed pa yod de/ ji ltar byas na bdag bsod snyoms pa yin par gzhan dag gis shes par 'gyur zhig gu de ltar byas dang rnyed pa thob par 'gyur ro snyam ste/ bsngags pa 'dod pa rmongs pa'i rang bzhin can du gyur pas bdag gis 'bras bu ma thob par bdag</text></item>
<item><p>98b5</p><section>mdo sde</section><text>gis 'bras bu thob par gzhan gyis shes par bya'o/ /bdag rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa yin par gzhan dag gis shes par bya'o/ /dge bsnyen mdun na 'khod pa rnams kyang skye bo thams cad kyis bdag de lta bu yin par</text></item>
<item><p>98b6</p><section>mdo sde</section><text>shes par 'gyur ba'i tshig smrar gzhug go snyam nas chos thob par bya ba'i phyir ma yin par yid la byed pa de lta bu rnyed pa dang / bkur sti dang / bla ma'i mchod pa dang / phyag bya ba dang / zang zing gi phyir dgra bcom pa 'dra bar phan tshun lta ba'i thabs dang / mig 'dzums</text></item>
<item><p>98b7</p><section>mdo sde</section><text>pa dang / 'gros rnams 'chos par byed cing / chos gos dang / snam sbyar dang / lhung bzed rnams 'chang la/ mal cha dang / stan sar pa'i steng na 'dug pa dang / skye bo dag gis bdag dge slong bzang po dge slong dka' thub can yin no zhes brjod par 'gyur bar</text></item>
<item><p>99a1</p><section>mdo sde</section><text>bya'o/ /'on kyang bdag 'khor dang slob ma dag dang ldan par 'gyur ro/ /de nas sde tshan bcas dang / bza' ba dang / bca' ba dang / bldag pa dang / btung ba'i yo byad rnams rnyed par 'gyur ro/ /bud med rnams kyis kyang bkur bar</text></item>
<item><p>99a2</p><section>mdo sde</section><text>'gyur ro snyam pa'i sems kyi rtog pas nang mi dang g.yog 'khor rnams la shes par byed de/ de lta bur 'chab pa'i dge slong ngam/ dge slong ma ni mi'i chos las bla mar gyur pa'i nyes pa byung ba yin no zhes nga zer ro/ /gzhan yang 'di na dge slong la la dam pa'i chos</text></item>
<item><p>99a3</p><section>mdo sde</section><text>dbyung bar bya'o snyam pa'i sems kyis mal cha dang stan sar pa la 'dug cing / skye bo thams cad kyis kye ma dge slong 'di ni dge ba bzang po zhig go snyam du bdag dgra bcom pa ma yin par dgra bcom pa dang 'dra bar shes par bya'o/ /bdag de lta bu yin par shes pa</text></item>
<item><p>99a4</p><section>mdo sde</section><text>dang / dge slong mang po dag bdag gi 'khor du 'gyur ba 'di las phyi rol pa dag kyang dge bsnyen du 'gyur ro/ /tshul khrims 'chal pa rnams kyang zhum par 'gyur ro/ /de nas bdag gis dam pa'i chos kyang dbyung bar bya'o/ /de bzhin gshegs pa'i</text></item>
<item><p>99a5</p><section>mdo sde</section><text>che ba nyid kyang bstan par bya'o/ /shin tu rgyas pa'i mdo sde rnams kyang bsgrag par bya'o/ /sems can thams cad kyang nges par bsgral bar bya'o/ /'dul ba dang 'dul ba ma yin pa'i bye brag kyang phyed par bya'o/ /bdag la sangs rgyas su 'gyur ba'i sa bon de bzhin</text></item>
<item><p>99a6</p><section>mdo sde</section><text>gshegs pa'i snying po zhes bya ba yod de/ bdag gis sangs rgyas thob par 'gyur ro/ /bdag gis nyon mongs pa'i rnam pa rnams rnam par gzhom par bya'o/ /dge bsnyen khyed rnams la yang sangs rgyas kyi khams yod de/ bdag cag kun kyang sangs rgyas su 'gyur zhing de bzhin</text></item>
<item><p>99a7</p><section>mdo sde</section><text>gshegs pa'i sa thob par 'gyur ro/ /nyon mongs pa'i rnam pa rnams zad par bya'o snyam du sems pa de lta bu ni dam pa'i chos kyi rtog pa'i sgo nas byang chub sems dpa' yin te/ mi'i chos las bla mar gyur pa'i nyes pa byung ba ma yin no zhes nga zer ro/ /nyes byas kyi nyes pa byung bas kyang</text></item>
<item><p>99b1</p><section>mdo sde</section><text>sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems can dmyal bar 'tshed par 'gyur na nyes pa sbom po lta ci smos te/ theg pa chen po 'di la ni nyes pa sbom po'i nyes pa byung ba dang bsten par mi bya'o/ /nyes pa sbom po zhes bya ba ni</text></item>
<item><p>99b2</p><section>mdo sde</section><text>bcom ldan 'das kyi mchod rten bsrung ba'i phyir gzhan yongs su gzung ba la me tog gi phreng ba btags pa de rnyings nas srad bu dgos pa'i phyir len par byed de/ dge slong rnams la 'dzem nas dge slong rnams la ma dris par dge slong gis blangs na nyes pa sbom po'i</text></item>
<item><p>99b3</p><section>mdo sde</section><text>nyes pa can du 'gyur ro/ /gal te 'di lta zhig gis cir yang mi 'gyur ro snyam du 'dzin te/ len par byed na yang de lta bu dag dang bsten par mi bya'o/ /rku ba'i sems kyis mchod rten bshig na yang nyes pa sbom po'i nyes pa can du 'gyur te/ de lta bu dag</text></item>
<item><p>99b4</p><section>mdo sde</section><text>dang bsten par mi bya'o/ /'di na khyim bdag gam blon po la la zhig gis gal te chos kyi bsam pas sku gdung la bkur sti bya'am/ phag gu dgos pa'i phyir mchod rten rnying pa bshig ste/ blangs nas khyim bdag gam blon po des mchod rten de las gser</text></item>
<item><p>99b5</p><section>mdo sde</section><text>dngul zhig byung na/ de dge slong 'ga' zhig gi lag tu gtad pa las dge slong des de blangs te/ bdag gi nor du byas la rtsod par byed na dge slong de la legs pa ma yin no/ /dge bsnyen de dag ni chos la gnas pa yin no/ /dge slong de ni yid brtan du mi rung ste</text></item>
<item><p>99b6</p><section>mdo sde</section><text>bsten par mi bya'o/ /ma ning yin par shes par bya'o/ /mtshan gnyis pa yin par shes par bya'o/ /mtshan gnyis pa zhes bya ba ni gang la mtshan gnyis yod pa ste/ gang gi tshe skyes pa'i 'dod chags skyes pa de'i tshe ni bud med dang 'dod pa spyod par byed la/ gang gi tshe</text></item>
<item><p>99b7</p><section>mdo sde</section><text>bud med kyi 'dod chags skyes pa de'i tshe ni skyes pa dang 'dod pa spyod par byed do/ /de bas na mtshan gnyis pa zhes bya ste de dang yang bsten par mi bya'o/ /de ltar de lta bu dag dang yang bsten par mi bya na bslab pa'i gzhi lnga'i nyes pa byed pa de dag lta la bstan du ga la rung // //</text></item>
<item><p>100a1</p><section>mdo sde</section><text>bam po dgu pa/ dge slong rnams kyis ni thog mar dge sbyong gi chos kyis grog sbur rnams la yang snying rje bya'o/ /dge sbyong gi chos kyis chang gi dri bro ba'i btung ba yang spang bar bya'o/ /dge sbyong gi chos kyis rmi lam du yang du smra ba'i</text></item>
<item><p>100a2</p><section>mdo sde</section><text>sems bskyed par mi bya'o/ /dge sbyong gi chos kyis rmi lam du yang bud med dang phrad pa'i sems bskyed par mi bya'o/ /gsol pa/ ci lags/ rmi lam du bud med dang phrad par gyur na mi tshangs par spyod pa'i nongs par 'gyur lags sam/ bka' stsal pa/ mi</text></item>
<item><p>100a3</p><section>mdo sde</section><text>'gyur te/ gal te blo gros dang dran pa dang ldan pa 'dod pa dri nga ba dag la mi tshangs par spyod pa'i sems mi skyed na de ni nyon mongs pa dang bud med kyi gtam smad pas rtog pa yang dag par chad pa'i phyir sems skyed mi srid do/ /rmi lam du phrad par gyur na yang nang par sad na mu</text></item>
<item><p>100a4</p><section>mdo sde</section><text>ge 'byung ba'i tshe dge slong gis rang gi bu'i sha'i zas zos pa bzhin du 'gyod par 'gyur na de la gtsang ngo snyam pa'i blo lta ga la 'byung / gal te sems skyes na yang phyir gzhil bar bya'o zhes zer ba de lta bu'i chos kyi sgo ni sangs rgyas kyis gsungs pa'i mdo sde dang 'dul ba yin</text></item>
<item><p>100a5</p><section>mdo sde</section><text>par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems</text></item>
<item><p>100a6</p><section>mdo sde</section><text>dpa' yin par rig par bya'o/ /dpa' bo'i 'dug stangs dang / mi smra bar 'dug pa dang / g.yang sar mchong ba dang / dug za ba dang / smyung bar 'dug pa dang / bdag nyid 'ching bar byed pa dang / bdag nyid gsod par byed pa dang / zhe nom byed du 'jug pa dang /</text></item>
<item><p>100a7</p><section>mdo sde</section><text>rig sngags dang gsang sngags zlos pa dang / skrun pa'i las byed par bcom ldan 'das kyis gnang ngo / /gdol pa'i bu dang / ma ning dang / mtshan gnyis pa dang / yan lag nyams pa thams cad rab tu 'byung bar bcom ldan 'das kyis gnang ngo / /de bzhin</text></item>
<item><p>100b1</p><section>mdo sde</section><text>gshegs pas ni ba'i bcud rnam lnga dang / sbrang rtsi dang / 'bru mar la sogs pa dang / zab dar dang / dung dang / lham dang / 'bru la sogs pa spangs te/ shing ngo cog la srog dang 'du shes yod par gzigs nas yongs su mya ngan las 'das so zhes zer ba de lta bu ni</text></item>
<item><p>100b2</p><section>mdo sde</section><text>bdud kyis smras pa'i mdo sde dang 'dul ba yin par rig par bya ste/ dpa' bo'i 'dug stangs kyis gnas pa dang / 'chag pa la sogs pa chos kyi bya ba rnams ni ma gtogs so/ /dug za ba dang / mer mchong ba dang / smyung bar 'dug pa dang / g.yang sar mchong ba</text></item>
<item><p>100b3</p><section>mdo sde</section><text>dang / bdag nyid 'ching bar byed pa dang / bdag nyid gsod par byed pa dang / zhe nom byed du 'jug pa dang / rig sngags dang / gsang sngags zlos pa dang / skrun pa'i las byed pa rnams ni ngas ma gnang ngo / /ba'i bcud rnam lnga dang / sbrang rtsi dang / 'bru</text></item>
<item><p>100b4</p><section>mdo sde</section><text>mar la sogs pa dang / zab dar dang / dung dang / lham dang / 'bru la sogs pa la sha'i 'du shes med pa dang / shing thams cad la srog med pa'i 'du shes dang / sems pa'i 'du shes med par ngas gnang ngo / /gzhan du lta ba gang yin pa de dag ni mu</text></item>
<item><p>100b5</p><section>mdo sde</section><text>stegs can gyi nyan thos yin no/ /nga'i bka' bzhin du byed pa gang yin pa de dag ni nga'i nyan thos yin no zhes nga zer ro/ /khams bzhi la ni srog dang 'du shes yod ces nga mi zer ro zhes zer ba de lta bu'i mdo sde dang 'dul ba ni sangs rgyas kyis gsungs pa'i mdo sde</text></item>
<item><p>100b6</p><section>mdo sde</section><text>yin par rig par bya'o/ /bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/ /sangs rgyas kyis gsungs pa'i mdo sde dang 'dul ba tshad mar byed pa'i sems can gang</text></item>
<item><p>100b7</p><section>mdo sde</section><text>yin pa de dag ni byang chub sems dpa' yin par rig par bya'o/ /rigs kyi bu 'di ni ngas bdud kyis smras pa dang / sangs rgyas kyis gsungs pa'i bye brag rgyas par bstan pa yin no/ /gsol pa/ bcom ldan 'das bdag ni deng gdod sangs rgyas kyi bka'</text></item>
<item><p>101a1</p><section>mdo sde</section><text>bzhin la zhugs lags so/ /bka' stsal pa/ rigs kyi bu legs so legs so/ /rigs kyi bu khyod legs te mkhas pas ni de ltar bya dgos so/ /yang bka' stsal pa/ rigs kyi bu 'di ni sdug bsngal lo zhes bya ba ni 'phags pa rnams kyi</text></item>
<item><p>101a2</p><section>mdo sde</section><text>bden pa zhes mi bya ste/ sdug bsngal de yang gang zhe na/ sdug bsngal zhes bya ba ni ba lang dang / bong bu la sogs pa dang / sems can dmyal ba pa rnams la yang yod de/ gal te sdug bsngal de bden pa yin du zin na de rnams kyi yang bden pa yin par 'gyur</text></item>
<item><p>101a3</p><section>mdo sde</section><text>ro/ /sdug bsngal zhes bya ba 'di ni kye ma sdug bsngal shes pa zhes bya ba la de bzhin gshegs pa rtag pa'o/ /chos kyi sku yin te sha'i sku ma yin no zhes de bzhin gshegs pa'i che ba nyid shes pa ni sdug bsngal shes pa'o/ /de ma thob kyi bar du sems can</text></item>
<item><p>101a4</p><section>mdo sde</section><text>rnams kyis chos ma yin pa la chos yin no snyam du yongs su brtags nas 'khor ba'i 'khor lo shin tu sdug bsngal ba'i gnas su yun ring por sdug bsngal nyams su myong nas ngan 'gror 'gro bar 'gyur ro/ /gang gi tshe de bzhin gshegs pa rtag par shes pa de'i</text></item>
<item><p>101a5</p><section>mdo sde</section><text>tshe ni yi ge 'bru gnyis po ji lta bur thos kyang rung ste bde 'gror 'gro bar 'gyur ro/ /de nas thar pa yang thob par 'gyur ro/ /des na 'di ni rdzu 'phrul gyi bde ba yin no snyam du rang gis rtogs par 'gyur te/ de bzhin gshegs pa rtag ces bya ba thos pa tsam gyi rgyu des</text></item>
<item><p>101a6</p><section>mdo sde</section><text>na bdag 'dir 'ongs so/ /de bzhin gshegs pa rtag par ma shes kyi bar du ni yun de srid kyi bar bdag sdug bsngal rnams kyi nang du 'khor to/ /da ni sdug bsngal shes so zhes bya ba 'di ni bden pa yin no/ /gzhan dag gi sdug bsngal bsgom pa ni don med pa'o/ /</text></item>
<item><p>101a7</p><section>mdo sde</section><text>'di ni sdug bsngal kun 'byung ba'o zhes bya ba ni chos kyi de kho na nyid la de kho na nyid ma shes nas/ chos la dgos pa'i phyir bran dang bran mo la sogs pa rdzas ngan pa du ma len par byed cing chos ma yin pa la chos yin no snyam du 'dzin te/ dam pa'i chos nub par byed cing dam</text></item>
<item><p>101b1</p><section>mdo sde</section><text>pa'i chos mi snang bar byed par 'gyur te/ dam pa'i chos gnas par bya ba'i thabs mi shes pas 'di ltar 'dzin te/ dam pa'i chos 'jig par 'gyur zhes bya ba med do snyam nas de'i 'bras bus 'khor ba'i sdug bsngal rnams kyi nang du yongs su 'khyam mo/ /de nas mtho ris dang thar pa thob par 'gyur te/</text></item>
<item><p>101b2</p><section>mdo sde</section><text>mtho ris dang thar pa thob pa'i sdug bsngal kun 'byung ba'i de kho na nyid bdag gis ma shes pas dam pa'i chos 'jig pa'i rgyur gyur te nyes par smras pa'i tshig gis yun 'di srid kyi bar du nyon mongs par gyur to snyam du shes pa 'di ni sdug bsngal kun 'byung ba shes pa zhes</text></item>
<item><p>101b3</p><section>mdo sde</section><text>brjod par bya'o/ /gzhan dag gi ni de lta ma yin no/ /'di ni sdug bsngal 'gog pa zhes bya ba la stong pa nyid sgom pa ni gtan du stong pa nyid sgom pa thams cad zad pa de bzhin gshegs pa'i snying po med par byed pa de lta bu ma yin te/ sdug bsngal 'gog pa sgom</text></item>
<item><p>101b4</p><section>mdo sde</section><text>pa ni ya mtshan can thams cad la yang don dang 'gal ba'i stong pa nyid yod de/ de rnams kyi yang sdug bsngal 'gog pa zhes bya bar 'gyur ro/ /sems can thams cad la ni de bzhin gshegs pa'i snying po yod de/ de ni gsal bar mi mngon no/ /gang gi tshe nyon</text></item>
<item><p>101b5</p><section>mdo sde</section><text>mongs pa zad pa de'i tshe de bzhin gshegs pa'i snying po la 'jug pa khyed kyis mthong bar 'gyur ro/ /gang gi tshe sems gcig bskyed pa'i las kyi 'bras bus bdag gis chos kyi dbang phyug rtag pa dang bde ba 'thob bo snyam du khyod kyis shes par gyur pa de ni sdug</text></item>
<item><p>101b6</p><section>mdo sde</section><text>bsngal 'gog pa bsgom par bya ba la sgom pa yin no/ /de bzhin gshegs pa'i snying po bdag med par bsgoms shing gtan du stong pa nyid bsgoms pas ni sdug bsngal rnams mi 'gag par phye ma leb mar me'i nang du song ba bzhin du 'gyur ro/ /de lta ma yin</text></item>
<item><p>101b7</p><section>mdo sde</section><text>par de bzhin gshegs pa'i snying po yod par bsgoms pa'i sems can rnams ni nyon mongs pa rnams yod bzhin du nyon mongs pa'i rnam pa 'gog par byed do/ /de ci'i phyir zhe na/ de bzhin gshegs pa'i snying po'i rkyen gyi phyir te/ de shes pa ni yang dag par</text></item>
<item><p>102a1</p><section>mdo sde</section><text>rdzogs pa'i sangs rgyas kyi bka' las sdug bsngal 'gog pa'i tshig bden pa zhes bya'o/ /gzhan ni bsgom pa ma yin pa la bsgom pa'o/ /'di ni sdug bsngal 'gog par 'gyur ba'i lam zhes bya ba ni de bzhin gshegs pa dang / chos dang / dge</text></item>
<item><p>102a2</p><section>mdo sde</section><text>'dun dang / thar pa rnams te/ 'di ltar de rnams la phyin ci log bzhis phyin ci log tu gyur pa'i dngos po ni thar pa'o/ /thar pa la yang ci yang med do snyam pa de ni 'di ltar sgyu mar 'dug ste 'khor ba'i sdug bsngal gyi nang du yongs su 'khyam pa yin la/ bsgom nyes pa</text></item>
<item><p>102a3</p><section>mdo sde</section><text>de'i 'bras bus ni yun ring por sdug bsngal nyams su myong bar 'gyur ro/ /da ni bdag gis de bzhin gshegs pa dang / chos dang / dge 'dun dang / thar pa rnams rtag pa dang / brtan pa dang / ther zug pa dang / 'jig par mi 'gyur bar sems gcig</text></item>
<item><p>102a4</p><section>mdo sde</section><text>bskyed pa'i 'bras bus dbang phyug rtag pa'i 'bras bu thob bo/ /phyin ci log bzhi po sdug bsngal ba dang / bdag med pa dang / mi gtsang ba rnams chos ma yin pa la chos yin no snyam du 'dzin pas lta ba ngan pa'i 'bras bu myong ba 'di ni sdug bsngal 'gog par 'gyur</text></item>
<item><p>102a5</p><section>mdo sde</section><text>ba'i lam zhes bya'o/ /gzhi gsum rtag par bsgom pa bsgrub pa'i phyir mi rtag pa sgom pa gang yin pa de dag ni mi bden pa'i bsgom pa la sgom pa yin no/ /de ltar rtag par sgom pa gang yin pa de dag ni nga'i nyan thos yin te/ 'phags pa'i bden pa bzhi shes</text></item>
<item><p>102a6</p><section>mdo sde</section><text>pa'o zhes nga zer ro/ /'di rnams ni 'phags pa'i bden pa bzhi yin par rig par bya'o/ /gsol pa/ bcom ldan 'das 'phags pa'i bden pa bzhi'i lam 'di'i tshul gyis bsgom par bgyi ba bdag gis da gzod rtogs lags so/ /bka' stsal pa/</text></item>
<item><p>102a7</p><section>mdo sde</section><text>sdug bsngal la bde bar 'du shes pa ni phyin ci log yin no/ /bde ba la sdug bsngal bar 'du shes pa ni phyin ci log yin no/ /de la de bzhin gshegs pa mi rtag ces bya ba de ni sdig pa dang / sdug bsngal ba yin no/ /de bzhin gshegs pa bud shing zad pa'i me</text></item>
<item><p>102b1</p><section>mdo sde</section><text>bzhin du yongs su mya ngan las 'das so zhes bya ba de ni sdig pa dang / sdug bsngal ba yin no/ /sdug bsngal ba ma yin no zhes bdag nyid sgom par byed pa dang / de bzhin gshegs pa mi rtag go zhes bya ba 'di ni phyin ci log yin no/ /bde ba la sdug bsngal bar 'du</text></item>
<item><p>102b2</p><section>mdo sde</section><text>shes pa ni phyin ci log yin te/ de bzhin gshegs pa rtag go zhes bsgoms na gang zag tu lta bar 'gyur du 'ong ngo snyam nas sgom pa 'di ni sdug bsngal ba'o snyam pa ni bde bar 'du shes pa rnams kyi phyin ci log yin te/ 'di ni phyin ci log dang po'o/ /mi rtag pa la</text></item>
<item><p>102b3</p><section>mdo sde</section><text>rtag par 'du shes pa ni phyin ci log yin no/ /rtag pa la mi rtag par 'du shes pa ni phyin ci log yin no/ /de la gtan du stong pa nyid bsgoms na mi tshe thung bar 'gyur ro snyam nas de'i phyir mi rtag pa nyid la stong pa nyid ma yin par bsgoms na/ bsgoms pa de'i 'bras</text></item>
<item><p>102b4</p><section>mdo sde</section><text>bus tshe ring bar 'gyur ro snyam pa de yang phyin ci log yin te/ 'di ni phyin ci log gnyis pa'o/ /bdag med pa la bdag tu 'du shes pa ni phyin ci log yin no/ /bdag yod pa la bdag med par 'du shes pa ni phyin ci log yin no/ /de la 'jig rten pa rnams la bdag</text></item>
<item><p>102b5</p><section>mdo sde</section><text>yod ces te 'jig rten pa bzhin du sangs rgyas kyi gsung la yang bdag yod pa ma yin te/ de bzhin gshegs pa'i snying po'i ming yang med do zhes bdag med pa sgom pa 'di ni phyin ci log gsum pa'o/ /mi gtsang ba la gtsang bar 'du shes pa ni phyin ci log yin no/ /</text></item>
<item><p>102b6</p><section>mdo sde</section><text>gtsang ba la mi gtsang bar 'du shes pa ni phyin ci log yin no/ /de la de bzhin gshegs pa rtag ste/ sha'i sku ma yin pa la sha'i sku yin te/ sha dang khrag dang rgyus pas sbrel ba yin no/ /mi gtsang ba'o/ /chos dang dge 'dun gnyis kyang thar pa thob nas mi snang</text></item>
<item><p>102b7</p><section>mdo sde</section><text>bar 'gyur ro snyam pa ni gtsang ba la mi gtsang bar phyin ci log pa yin no/ /bdag gi lus thams cad ni mi gtsang ba yin te/ gtsang zhes bya ba ci yang med na bdag gi lus ni gtsang ngo snyam du bsgom pa ni mi gtsang ba la gtsang ngo snyam du 'dzin pa yin no/ /bdag kyang</text></item>
<item><p>103a1</p><section>mdo sde</section><text>gang na ci yang med pa der 'gro'o snyam pa ni gtsang ba la mi gtsang ngo snyam du sgom pa rmongs par byed pa'i chos yin te/ 'di ni phyin ci log bzhi pa yin par rig par bya'o/ /gsol pa/ bcom ldan 'das bdag ni da gzod yang dag pa'i lta ba can du gyur</text></item>
<item><p>103a2</p><section>mdo sde</section><text>te/ 'di srid kyi bar du log par lta bar gyur lags so/ /bcom ldan 'das ci lags/ srid pa nyi shu rtsa lnga la bdag mchis zhes bgyi'am ma mchis zhes bgyi/ bka' stsal pa/ bdag ces bya ba ni de bzhin gshegs pa'i snying po'i don to/ /sangs rgyas kyi</text></item>
<item><p>103a3</p><section>mdo sde</section><text>khams ni sems can thams cad la yod mod kyi/ de yang nyon mongs pa'i rnam pa rnams kyis bsgribs te bdag nyid la yod bzhin du sems can rnams kyis mthong bar mi nus so/ /'di lta ste/ dper na grong khyer chen po zhig na dbul po'i khyim zhig na gser gyi gter</text></item>
<item><p>103a4</p><section>mdo sde</section><text>zad mi shes pa zhig yod la/ de la bud med dbul mo zhig 'dug pa des kyang bdag gi khyim gyi sa'i 'og na gter yod par mi shes te/ der thabs dang ldan pa'i mi zhig gis bud med de la smras pa/ sru tshur shog bdag gis khyod la gla sbyin gyis bdag gi zhing las</text></item>
<item><p>103a5</p><section>mdo sde</section><text>byed du song shig ces byas pa dang / des de la smras pa/ jo bo bdag mi mchi'o/ /gal te khyod kyis bdag gi bu la gter bstan na ni gzod bdag mchi bar 'tshal lo zhes 'thad pas grub pa'i tshig smras pa dang / des de la smras pa/ sru bdag gi bu khyod las skyes</text></item>
<item><p>103a6</p><section>mdo sde</section><text>ma thag tu bdag gis rin po che dang gser gyi gter zad mi shes pa sbyin par bya'o/ /de nas des de la smras pa/ khyod kyis ga la byin te bdag la mtho 'tshams par zad do/ /de nas des de la smras pa/ khyod nyid kyi khyim na gter yod mod kyi khyod bdag kyang mi shes na</text></item>
<item><p>103a7</p><section>mdo sde</section><text>gzhan gyis lta shes par ga la nus/ de nas des bdag gis thob par 'tshal lo zhes de de la gsol ba 'debs so/ /de nas des khyim de'i nang nas gter de brkos nas de nyid la byin no/ /de nas des de mthong nas ngo mtshar du gyur te/ de la skyabs su song ba de</text></item>
<item><p>103b1</p><section>mdo sde</section><text>bzhin du rigs kyi bu de bzhin gshegs pa'i snying po ni sems can thams cad la yod la mthong bar mi nus pa tsam du zad de/ bud med dbul mo de nyid la gter yod pa dang 'dra'o/ /rigs kyi bu ngas sems can thams cad la de bzhin gshegs pa'i snying po yod do zhes</text></item>
<item><p>103b2</p><section>mdo sde</section><text>yang dag par bstan par bya ste/ ji ltar dbul mo des gter chen po yod par bstan kyang mi shes pa de bzhin du sems can thams cad la de bzhin gshegs pa'i snying po yod pa yang nyon mongs pa'i rnam pas bsgribs pas sems can rnams kyis mi shes shing ma</text></item>
<item><p>103b3</p><section>mdo sde</section><text>mthong nas de dag la de bzhin gshegs pas bstan te/ de dag mgu nas de bzhin gshegs pa la skyabs su 'gro'o/ /gsol pa/ bcom ldan 'das sangs rgyas kyi khams mchis par da bdag gis rtogs te/ gdams ngag ston par mdzad pa'i de bzhin</text></item>
<item><p>103b4</p><section>mdo sde</section><text>gshegs pa nyid ni thabs dang ldan pa'i mi de dang 'dra bar blta bar bgyi'o/ /sems can thams cad ni bud med dbul mo dang 'dra bar blta bar bgyi'o/ /bka' stsal pa/ rigs kyi bu gzhan yang dper na bud med cig yod la de'i bu shin tu chung ba nad pa zhig yod de/</text></item>
<item><p>103b5</p><section>mdo sde</section><text>de'i skabs su bud med des sman pa bkug nas sman pa des byis pa de kha ra dang sbyar ba'i sman mar blud nas de'i ma la bsgo ba/ che zhe khyod kyis sman mar ma zhu ba'i bar du byis pa la nu ma ma blud cig ces byas nas bud med des de nur mi gzhug par bya ba'i phyir bdag gi nu</text></item>
<item><p>103b6</p><section>mdo sde</section><text>ma gnyis nim pa'i lo ma btags pa'i lde gus bskus nas rang gi bu la yang 'di skad ces bsgo ste/ bu cig nga'i nu ma dug gis bskus kyis bu cig khyod ma nu shig ces byas so/ /de nas khye'u de skom ste nu ma nu'o snyam du bsams na yang nu ma nim pa'i lo ma'i dri bro nas ngus</text></item>
<item><p>103b7</p><section>mdo sde</section><text>te cho ga'i mthar ma phyin gyi bar du rang sdod do/ /de nas cho ga zin nas bud med des rang gi nu ma gnyis chus bkrus nas bu de la smras pa/ kye bu cig da ni nu ma nus shig ces byas na khye'u des dug yod snyam ste nur ma btub nas ngu zhing 'dug ste blta yang mi lta'o/ /de nas</text></item>
<item><p>104a1</p><section>mdo sde</section><text>yang smras pa/ sngar ni khyod kyi sman mar de ma zhu ba la thogs te nu ma nur mi gzhug pa'i phyir ngas nu ma gnyis nim pa'i lo ma'i lde gus bskus te/ khyod la gnod par 'gyur zhing shir dogs nas nur ma bcug pa yin gyis/ da ni nus shig ces byas nas nur</text></item>
<item><p>104a2</p><section>mdo sde</section><text>bcug ste/ des kyang dal bus nu ma nus so/ /rigs kyi bu de bzhin du ngas kyang sngar ni gdul bar bya ba'i dbang gis byis pa'i sman mar zhu bar bya ba bzhin du/ dge slong rnams kyis 'jig rten pa'i lta ba gzhom par bya ba'i phyir dang / 'jig rten las 'das pa'i che ba nyid</text></item>
<item><p>104a3</p><section>mdo sde</section><text>yang dag par bstan pa'i phyir dang / 'jig rten pa'i bdag gi de kho na nyid par yang dag par bstan pa'i phyir dang / bdag med par bsgoms pas lus rnam par dag par bya ba'i phyir dge slong dag chos thams cad bdag med par sgoms shig /de ltar bsgoms dang</text></item>
<item><p>104a4</p><section>mdo sde</section><text>ngar 'dzin pa spong bar 'gyur ro/ /ngar 'dzin pa yongs su spangs na mya ngan las 'das pa thob par 'gyur ro zhes byas te/ ji ltar byis pa'i mas rang gi nu ma nim pa'i lo ma'i lde gus bskus pa de bzhin du ngas kyang chos thams cad bdag med par stong pa nyid du sgoms shig</text></item>
<item><p>104a5</p><section>mdo sde</section><text>ces byas so/ /ji ltar byis pa'i ma des phyis rang gi nu ma bkrus te bu la smras pa/ sngar ni khyod kyi sman mar ma zhu bar bya ba'i phyir nu ma nur ma bcug gis/ da ni nus shig ces zer ba de bzhin du ngas kyang 'jig rten pa'i chos las bsgyur ba'i phyir de skad ces bstan te/ bdag</text></item>
<item><p>104a6</p><section>mdo sde</section><text>med do zhes byas nas da ni nga de bzhin gshegs pa'i snying po yod ces ston gyis/ dge slong dag byis pa bzhin du ma skrag par ji ltar byis pa des brtags nas phyir yang ma'i nu ma nu bar byed pa de bzhin du dge slong dag khyed kyis kyang bdag cag la de bzhin gshegs pa'i</text></item>
<item><p>104a7</p><section>mdo sde</section><text>snying po yod do snyam du brtags nas sgom pa la brtson par gyis shig dang da bstan to/ /gsol pa/ 'di ni byis pa btsas ma thag tu shes pa chung la shes pa ma mchis pa ni gsal bar 'gyur ba mi rigs lags so/ /gal te bdag mchis na ni shes pa dang blo gros dang</text></item>
<item><p>104b1</p><section>mdo sde</section><text>yang ldan pa'i rigs lags so/ /gal te shes pa zhan pa lags na ni gsal bar 'gyur ba'i yang mi rigs pas na bdag ni bdag ma mchis zhes mchis lags so/ /de ci'i slad du zhe na/ bdag rtag pa lags na skyes slan chad 'gum pa'i mi rigs lags so/ /gal te de bzhin</text></item>
<item><p>104b2</p><section>mdo sde</section><text>gshegs pa'i khams rtag pa lags na tha dad pa'i bye brag kyang de la snang ste/ bram ze dang / rgyal rigs dang / rje'u rigs dang / dmangs rigs dang / gdol pa dang / dud 'gro'i skye gnas su gyur pa'i las kyi bye brag rnams las skye ba'i bye brag tha dad pa dag</text></item>
<item><p>104b3</p><section>mdo sde</section><text>kyang snang lags so/ /gal te bdag mchis na bye brag ma mchis pa'i bdag ni mnyam pa nyid lags te/ de lta na de la khams ma mchis lags so/ /gal te khams mchis na gsod pa dang / pha rol gyi nor rku ba dang / 'khrig pa la sogs pa mi dge ba</text></item>
<item><p>104b4</p><section>mdo sde</section><text>bcu'i las kyi lam rnams la ci'i slad du 'jug lags/ chang 'thungs pas ci'i slad du ra ro bar 'gyur lags/ gal te sems can gyi khams rtag pa lags na de lta na 'on pa rnams kyang rna bas thos par 'gyur ba'i rigs/ long ba rnams kyang mthong bar 'gyur ba'i</text></item>
<item><p>104b5</p><section>mdo sde</section><text>rigs/ lkugs pa rnams kyang smra mkhas par 'gyur ba'i rigs lags so/ /gal te bdag sems can gyi khams de rtag pa lags na/ bad kan dang / nur nur po dang / sngon po dang / ser po'i tshogs rnams bdag gang gi nang na gnas lags/ bdag de yang de rnams kyi</text></item>
<item><p>104b6</p><section>mdo sde</section><text>go skabs gang na gnas lags/ 'on te rlan dang 'dra bar thams cad du gnas lags sam/ gal te de lta na ni mi g.yul du mchis pa'i rna ba dang sna chad na bdag de'i yang nying lag nyams par 'gyur ba'am/ lag rdum du 'gyur ba'i rigs lags so/ /bka' stsal</text></item>
<item><p>104b7</p><section>mdo sde</section><text>pa/ rigs kyi bu dper na rgyal po la la zhig gi gyad kyi dpral ba'i smin mtshams su rin po che rdo rje btags pa las gyad de gyad gzhan zhig dang stobs 'gyed de/ de gnyis lugs bzhin du 'gyed pa las gyad cig shos kyi mgo bos brdungs te gyad de'i dpral ba snad par</text></item>
<item><p>105a1</p><section>mdo sde</section><text>byas nas smin mtshams kyi rgyan ril gyis nang du nub par byas na/ gyad des ma tshor te bdag gis rdo rje gar bzhag zhig gu snyam ste/ des sman pa bkug nas rma kha 'chos su bcug go/ /sman pa de yang thabs mkhas shing yid rno ba zhig ste/ rma 'di ni nor bu de</text></item>
<item><p>105a2</p><section>mdo sde</section><text>las gyur to snyam du shes nas rdo rje de dpral ba'i nang du nub cing 'dug go snyam ste/ des gyad de la kye mi khyod kyi nor bu de gar song zhes dris pa dang / des sman pa de la smras pa/ kye ma sman pa nga'i smin mtshams kyi rgyan rdo rje de stor gor ma chag go/ /kyi hud bdag gis gab tse'i</text></item>
<item><p>105a3</p><section>mdo sde</section><text>nang du bcug gam gar bcug pa mi shes te sgrom bu'i nang du btsal na yang ma rnyed do/ /kyi hud phung gis med do/ /chu'i chu bur bzhin du med par gyur na ci sgyu ma lta bur gyur tam zhes zer ro/ /de nas de la sman pas smras pa/ kye mi khyod de ltar mya ngan ma byed cig /</text></item>
<item><p>105a4</p><section>mdo sde</section><text>khyod kyi rdo rje de ni rma'i nang du nub nas sha dang khrag dang rnag gi nang na 'bar zhing 'dug ste/ khyod stobs 'gyed pa la yid bral nas ma tshor bar zad do zhes sman pa des de skad byas kyang yid mi ches te/ 'o na rnag khrag dang bcas te ci'i phyir ma byung / yang na chu ba la thogs te 'dug gam</text></item>
<item><p>105a5</p><section>mdo sde</section><text>khyod de skad du ma smra shig ces sman pa de la de skad ces smras so/ /de nas sman pa des rdo rje de phyung nas de la bstan te/ des mthong nas ngo mtshar du gyur pa de bzhin du sems can thams cad la de bzhin gshegs pa'i snying po yod mod kyi/ sems can rnams kyis ni de mi shes te mi dge ba'i</text></item>
<item><p>105a6</p><section>mdo sde</section><text>grogs po la bsten pa'i nyes pa dang / 'dod chags dang / zhe sdang dang / gti mug gis non pas sems can rnams sems can dmyal ba dang / dud 'gro dang / dang / lha ma yin dang / gdol pa dang / bram ze dang / rgyal rigs dang / rje'u rigs dang /</text></item>
<item><p>105a7</p><section>mdo sde</section><text>dmangs rigs rnams su skye bar 'gyur ro/ /bdag gi nyes pa'i stobs dang / 'dod chags dang / zhe sdang dang / gti mug gis mi shes pas sems can rnams glen pa dang / 'on pa dang / long ba dang / lag rdum dang / gzhogs skams dang / dri ma sna tshogs kyis</text></item>
<item><p>105b1</p><section>mdo sde</section><text>gos pa dang / mig ser ba dang / sran sde'u'i mdog ltar 'dug pa dang / me tog ku ran ta ka'i mdog ltar 'dug pa dang / mig dmar ser du 'dug pa dang / srid pa nyi shu rtsa lnga dag tu rnam pa sna tshogs su 'gyur ro/ /ji ltar gyad de rang gi lus la rdo rje 'dug kyang 'du shes</text></item>
<item><p>105b2</p><section>mdo sde</section><text>nyams pas stor ba'i 'du shes su rtog pa de bzhin du sems can 'jig rten pa rnams bdag gi de kho na nyid ma rtogs pa dang / mi dge ba'i grogs po'i dbang du gyur pa dang / dgongs pa'i tshig mi shes pas bdag yod bzhin du bdag med par sgom par byed do/ /bdag med</text></item>
<item><p>105b3</p><section>mdo sde</section><text>pa mi sgom pa rnams ni 'jig rten pa'i bdag sgom par byed do/ /ji ltar 'jig rten pa'i bdag yod do zhes bdag gi de kho na nyid ma rtogs pa bzhin du 'jig rten las 'das pa'i yang de dang 'dra ste/ mi dge ba'i grogs po la bsten pa dang / dgongs pa'i tshig gi mtha'</text></item>
<item><p>105b4</p><section>mdo sde</section><text>mi shes pas bdag med do bdag med do zhes sgom bzhin du bdag med pa'i de kho na nyid mi shes te/ bdag ga la yod/ gang na gnas/ ci rdza ma'i nang na rdza ma 'dug pa lta bu zhig gam/ 'on te rlan lta bur khyab par 'dug gam/ gyad rmongs pa'i smin mtshams kyi rgyan</text></item>
<item><p>105b5</p><section>mdo sde</section><text>lta bur 'dug gam snyam pa la sman pa bzhin du de bzhin gshegs pas de dag la 'di skad du bdag ni thams cad du gnas pa ma yin la/ rin po che rdo rje ltar 'od gsal zhing nyon mongs pa'i rnam pas bsgribs pa yin no zhes bka' stsal te/ de skad ces bka' stsal pa la sems</text></item>
<item><p>105b6</p><section>mdo sde</section><text>can rnams yid ches par 'gyur la nyon mongs pa zad par bya dgos pa tsam du zad do/ /de nas rdo rje bzhin du de bzhin gshegs pa'i snying po mthong bar 'gyur ro/ /rigs kyi bu de ltar na de bzhin gshegs pa'i snying po ni dpag tu med do/ /gzhan yang rigs kyi bu dper na</text></item>
<item><p>105b7</p><section>mdo sde</section><text>gangs kyi ri la bcud kyi khams bung ba'i bcud ces bya ba zhig yod de/ de shing gel pa'i nags stug pos gzings shing 'dug kyang de dri bsung gis mngon te/ sngon 'khor los sgyur ba'i rgyal po zhig gis de'i don du ngos so so nas wa btsugs nas bcud kyi khams de las/ wa</text></item>
<item><p>106a1</p><section>mdo sde</section><text>la la'i kha nas ni khu ba skyur ba 'byung / la la'i kha nas ni lan tshwa'i ro 'byung / la la'i kha nas ni mngar ba 'byung / la la'i kha nas ni tsha ba 'byung / la la'i kha nas ni kha ba 'byung / la la'i kha nas ni bska ba 'byung ste/ bcud kyi khams de lta bu de nags</text></item>
<item><p>106a2</p><section>mdo sde</section><text>kyi nang na nam mkha' la lding ngo / /bcud ro gcig pu de 'dra ba de las ro tha dad pa sna tshogs 'byung la/ ro de dag kyang phan tshun 'dre bar mi 'gyur te/ bcud kyi khams de yang zla ba'i dkyil 'khor bzhin du yongs su khyab par 'dug go/ /de de ltar 'dug kyang sems can gzhan</text></item>
<item><p>106a3</p><section>mdo sde</section><text>dag gis ni shing gel pa'i nags de'i nang du zhugs te/ gzhor dag gis brkos kyang sems can skal ba chung ngu rnams kyis thob par mi 'gyur la/ 'khor los sgyur ba'i rgyal pos ni bsod nams kyi mthus thob par 'gyur ba de bzhin du rigs kyi bu de bzhin gshegs</text></item>
<item><p>106a4</p><section>mdo sde</section><text>pa'i snying po ni bcud kyi khams dang 'dra ba la nyon mongs pa'i rnam pas bsgribs shing 'dug ste/ sangs rgyas su 'gyur ba'i rgyur ro gcig tu zin kyang de las sems can rnams kyi las kyi rnam par smin pas ro mang por 'gyur te/ skyes pa dang / bud med dang / ma ning rnams</text></item>
<item><p>106a5</p><section>mdo sde</section><text>'byung bar 'gyur ro/ /de bzhin gshegs pa'i khams de ni skyes bu'i rang bzhin yin te/ de bas na srog bcad pas srog chags gsad par mi 'gyur ro/ /gal te srog chags bsad par gyur na ni 'tsho ba po gtan med par byas par 'gyur la/ 'tsho ba po gtan med par</text></item>
<item><p>106a6</p><section>mdo sde</section><text>'gyur ba ni mi srid do/ /de la 'tsho ba po zhes bya ba ni de bzhin gshegs pa'i snying po yin la khams de ni gzhig pa'am/ gsad pa'am/ gtan med par bya mi nus la sangs rgyas nyid ma thob kyi bar du shin tu rnam par dag par mthong bar yang mi nus so/ /de bas na srog chags</text></item>
<item><p>106a7</p><section>mdo sde</section><text>gsod pa'i mi med do/ /gsol pa/ ma mchis zhes bgyir mi rung ste/ gal te ma mchis su lags na srog chags bkum pas sdig par mi 'gyur ba'i rigs lags so/ /bka' stsal pa/ yod do zhes brjod par bya ste/ ji lta zhe na/ phyi rol gyi bsags pa'i</text></item>
<item><p>106b1</p><section>mdo sde</section><text>khams shing gel pa dang 'dra ba de bsad pa la srog gcod pa zhes bya ste/ de bas na srog bcad pas de sdig pa'i tshogs kyis ngan 'gror 'gro bar 'gyur la/ las ngan pa'i rnam par smin pas bram ze dang / rgyal rigs dang / rje'u rigs dang / dmangs rigs dang / gdol pa dang /</text></item>
<item><p>106b2</p><section>mdo sde</section><text>bya dang / dang / mtshan ma tha dad pa gsum gyi ming dang / glo tha dad pa dang / srid pa nyi shu rtsa lnga dag tu sems can rnams nying mtshams sbyor bar 'gyur ro/ /'jig rten pa rnams kyi bdag ni ldum bu sha ma ka'i 'bras bu tsam dang / 'bras kyi 'bru tsam dang / mthe bo tsam</text></item>
<item><p>106b3</p><section>mdo sde</section><text>zhes bya ba la sogs par rtog pa ste/ mi bden pa'i rtog pa yin no/ /'jig rten las 'das pa'i rtog pa ni sangs rgyas kyi khams yod par rtog pa gang yin pa ste don dam pa'i bden pa'i rtog pa yin no/ /rigs kyi bu gzhan yang dper na gter gyi 'byung khung gi dpyad shes pa'i</text></item>
<item><p>106b4</p><section>mdo sde</section><text>mis gzhor ram/ brko ba'i dpyad gzhan dag gis gter brkos na rdo dang gseg ma thams cad ni phye mar rlog par nus la/ rdo rje ni nams kyang cung zad kyang chod par mi nus te/ mtshon cha thams cad kyis kyang rdo rje rin po che mi chod pa de bzhin du rigs kyi bu de bzhin gshegs</text></item>
<item><p>106b5</p><section>mdo sde</section><text>pa'i snying po skye ba po'i bdag ni lha dang bdud bye ba snyed kyis kyang mtshon cha thams cad kyis gcod par mi nus la bsags pa'i khams ni rdo dang gseg ma bzhin du phye mar rlog nus so/ /de bzhin gshegs pa'i snying po 'tsho ba po ni rdo rje rin po che dang 'dra ste/ de bas na mi</text></item>
<item><p>106b6</p><section>mdo sde</section><text>rnams kyi srog bcad pas 'tsho ba 'jig par 'gyur te/ de'i phyir bsags pa'i khams bshig pas srog chags bsad par 'gyur ro/ /rigs kyi bu de ltar na sangs rgyas kyi bstan pa shin tu rgyas pa ni mchog tu cha phra ba ste bdud rtsi'i mchog kyang yin no/ /dug gi</text></item>
<item><p>106b7</p><section>mdo sde</section><text>mchog kyang yin no/ /gsol pa/ bcom ldan 'das ci las dgongs te/ shin tu rgyas pa ni bdud rtsi'i mchog kyang lags/ dug gi mchog kyang lags zhes bka' stsal lags/ bka' stsal pa/ rigs kyi bu khyod dgongs pa'i tshig 'di shes par 'dod dam/ gsol</text></item>
<item><p>107a1</p><section>mdo sde</section><text>pa/ bcom ldan 'das dgongs pa'i tshig gsung gi mchog shes par 'tshal lags so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /kha cig bdud rtsi 'thungs pas 'chi mi 'gyur/ /kha cig gis ni 'thungs na 'chi bar 'gyur/ /</text></item>
<item><p>107a2</p><section>mdo sde</section><text>kha cig dug 'thungs pas kyang 'chi mi 'gyur/ /kha cig gis ni 'thungs na 'chi bar 'gyur/ /theg pa chen po 'di la ni/ /chags med ye shes bdud rtsi yin/ /mtshungs pa med pa'i ye shes mchog /de nyid dug yin zhes kyang bstan/ /zhu ba'i 'og tu za ba la/ /mar gyi</text></item>
<item><p>107a3</p><section>mdo sde</section><text>snying khu sbrang rtsi dang / /kha ra rnams ni bdud rtsi bzhin/ /ma zhu za la dug tu 'gyur/ /de bzhin rab rgyas bdud rtsi'i mchog /dgongs pa'i tshig la mi mkhas shing / /byis pa'i blo dang ldan rnams la/ /mi bzad pa yi dug tu 'gyur/ /rang rgyal nyan thos rnams</text></item>
<item><p>107a4</p><section>mdo sde</section><text>kyang ni/ /rtag tu de dang 'dra ba yin/ /theg chen sman mchog de dag la/ /ba yi 'o ma 'thungs pa bzhin/ /byang chub sems dpa' 'jigs med pa/ /mi mchog brtan po de dag ni/ /theg pa chen pos nges par 'byung / /'od srung de ltar shes nas ni/ /bdud rtsi</text></item>
<item><p>107a5</p><section>mdo sde</section><text>rtag pa khams kyi dbyings/ /de la deng 'dir skyabs mchog song / /bdud rtsi mchog gi khams de ni/ /nga yi khams yin sems can khams/ /rtag tu nga la skyabs song na/ /skyabs gsum bdag nyid khams su 'gyur/ /nga yi sku la khams yod kyis/ /bdag</text></item>
<item><p>107a6</p><section>mdo sde</section><text>nyid 'di la khyod zhugs shig /sangs rgyas chos dang dge 'dun rnams/ /nga yi khams kyi rang bzhin te/ /gsum po rin chen mchog yin zhes/ /bcom ldan 'das kyis tshigs bcad gsungs/ /gsol pa/ 'jigs med ji ltar skyabs mchi ba/ /bdag gis glo</text></item>
<item><p>107a7</p><section>mdo sde</section><text>bar ma chud lags/ /dkon mchog gsum yang ma 'tshal te/ /bdag med la ni ji ltar mchi/ /sangs rgyas skyabs su mchis na yang / /ji ltar dbugs ni phyin par 'gyur/ /ci yi slad du mi rnams ni/ /chos la skyabs su mchi bar bgyid/ /ji zhig gis ni rang dgar</text></item>
<item><p>107b1</p><section>mdo sde</section><text>'gyur/ /ci zhig gis ni mi 'gyur lags/ /dge 'dun la ni skyabs mchis na/ /skyabs gsum mchog tu ji ltar 'gyur/ /ma 'ongs pa na sangs rgyas nyid/ /yang dag bden par ji ltar 'thob/ /phyi ma'i don du skyabs kyi gzhi/ /gsum po dag kyang ji lta bu/ /</text></item>
<item><p>107b2</p><section>mdo sde</section><text>them skas lta bur bdag gis mthong / /ye shes gud na gzhan ma mchis/ /bu skyes pa ni ma mchis par/ /bu zhes kyang ni ji skad bgyi/ /bu chags na ni skye 'gyur te/ /bsam dang las kyi don kyang mchis/ /thub pa khyod ni ci gsung ba/ /blo med rnams kyis mi</text></item>
<item><p>107b3</p><section>mdo sde</section><text>rtogs te/ /'khor ba'i btson rar thams cad kyang / /'khor lo gcig tu 'khyam par 'gyur/ /de phyir de dag ming tsam gyis/ /dge bsnyen du yang mi 'gyur lags/ /thub pa bdag la phye ste gsungs/ /the tsom myur du gcad par gsol/ /ye shes che ldan de bzhin</text></item>
<item><p>107b4</p><section>mdo sde</section><text>gshegs/ /dgongs pa ci 'dra bstan du gsol/ /bcom ldan 'das kyis bka' stsal pa/ /byang chub sems dpa' sems dpa' che/ /'od srung chen po dam pa mchog /dgongs pa de yang bstan par bya/ /khyod kyi the tsom gcad par bya/ /sangs rgyas la ni</text></item>
<item><p>107b5</p><section>mdo sde</section><text>skyabs song bas/ /dge bsnyen nyid ni thob par 'gyur/ /lha rnams de dag thams cad ni/ /de tshe de yi skyabs ma yin/ /chos la skyabs su song na yang / /'dir ni 'tshe ba spong bar 'gyur/ /dge 'dun la yang skyabs song na/ /de bzhin dge bsnyen dag tu 'gyur/ /</text></item>
<item><p>107b6</p><section>mdo sde</section><text>des na 'di las phyi rol rnams/ /de yi yon gnas ma yin la/ /de ltar 'jigs pa med pa rnams/ /skyabs kyi gzhi gsum thob par 'gyur/ /gsol pa/ de phyir dngos gsum 'jig pa la/ /bdag ni skyabs su mchi bar bgyi/ /'di ni dam pa rnams kyi</text></item>
<item><p>107b7</p><section>mdo sde</section><text>lam/ /'di nyid sangs rgyas chos nyid lags/ /thub pa chen po rtag tu yang / /gzhi gsum po ni mnyam pa nyid/ /bdag kyang khyod dang 'dra bar ni/ /gnas 'dir bla na med pa lags/ /lam 'di bde bar gshegs pas bsngags pa ste/ /der mchis pa ni yang</text></item>
<item><p>108a1</p><section>mdo sde</section><text>dag bzhugs pa lags/ /kun tu spyan yang de yis nges par 'byung / /lam 'di bde bar gshegs pas bsngags pa ste/ /de phyir bdag kyang sangs rgyas rnams kyi lam/ /lam mchog rgya chen 'dir ni mchis par bgyi/ /gal te bdud ni bdud rtsi</text></item>
<item><p>108a2</p><section>mdo sde</section><text>deng stsol kyang / /srid pa dag na bdag ni skyabs mi mchi/ /de nas bcom ldan 'das kyis de la 'di skad ces bka' stsal pa/ khyod byis pa nyan thos kyi theg pa pa bzhin du ma 'dzin cig /gcig pu la skyabs su song shig /ye shes 'di la ni skyabs gsum med de/ chos</text></item>
<item><p>108a3</p><section>mdo sde</section><text>dang dge 'dun 'du ba yang med do/ /sangs rgyas nyid chos kyang yin dge 'dun yang yin te/ de bzhin gshegs pa nyid gzhi gsum pa yin no/ /nyan thos kyi theg pa las ni byis pa rnams kyi 'jig rten pa'i lta ba bsal ba'i phyir gzhi gsum pa gzhag go/ /gal te khyod</text></item>
<item><p>108a4</p><section>mdo sde</section><text>'jig rten pa dang 'thun par byed na de'i tshul gyis skyabs kyi gzhi gsum du 'gro bar gyis la bdag sangs rgyas la skyabs su song nas sku gcig par gyur cig /de nas sangs rgyas nyid du gyur nas de bzhin gshegs pa'i rlabs byed par gyur cig /de bzhin gshegs pa</text></item>
<item><p>108a5</p><section>mdo sde</section><text>dang mnyam par gyur nas sangs rgyas rnams la thal mo btud par mi bya'o/ /bdag sems can thams cad kyi skyabs chen po lta bur gyur cig /bdag gis chos kyi sku yang mi gtang bar sangs rgyas kyi khams dang mchod rten la phyag bya'o/ /phyag byed mi 'dod pa'i</text></item>
<item><p>108a6</p><section>mdo sde</section><text>sems can thams cad kyi mchod rten lta bur bdag gyur cig /bdag gi lus sems can thams cad kyis phyag bya ba'i gnas su gyur cig /bdag chos la skyabs su song nas chos kyi skur gyur cig /de kho na nyid ma yin pa'i chos sgom pa'i sems can thams cad bdag</text></item>
<item><p>108a7</p><section>mdo sde</section><text>gis mda' gcig nas gcig tu brgyud pa bzhin du byed par gyur cig /bdag dge 'dun la skyabs su song nas sbrang bu dang 'dra ba'i dge 'dun rnams kyi skyabs lta bur gyur cig /bdag skyabs su 'gro ba la 'jug pa'i tshul gyis sems can rnams kyi sangs rgyas dang /</text></item>
<item><p>108b1</p><section>mdo sde</section><text>chos dang / dge 'dun lta bur gyur cig /bdag dmus long dang 'dra ba'i dge 'dun rnams kyi mig lta bur gyur cig /bdag la nyan thos dang rang sangs rgyas sbrang bu dang 'dra ba thams cad skyabs su 'ong bar shog shig ces gyis shig /rigs kyi bu de ltar na byang chub sems dpa' sems</text></item>
<item><p>108b2</p><section>mdo sde</section><text>dpa' chen po rnams ni byis pa rnams la sdig pa'i phung po zad mi shes pa lta bu yang yin no/ /mkhas pa rnams ni de dag nyid sangs rgyas lta bu yang yin no/ /dper na dpa' bo yang dag pa ni g.yul du 'thab pa na 'di snyam du sems te/ bdag gis dpa' bo thams cad pham</text></item>
<item><p>108b3</p><section>mdo sde</section><text>par byas nas thams cad bdag la skyabs su 'ong bar bya'o snyam du sems pa dang / dper na rgyal po'i bu ni rgyal po brje ba'i skabs su rgyal po'i bu thams cad las 'das par byas te bdag gis rgyal po bya'o/ /bdag rgyal po'i bu thams cad kyi mnga' bdag tu 'gyur bar bya'o/ /</text></item>
<item><p>108b4</p><section>mdo sde</section><text>bdag la de dag skyabs su 'ong bar bya'o/ /bdag gis dman pa'i sems bskyed par mi bya'o snyam du sems pa lta bu ste/ dpa' bo rnams dang / rgyal po dang / blon po yang rung ste/ shin tu mchog tu gyur pas khyad par du 'phags pa de lta bu'i rang bzhin can rnams ni rang gi</text></item>
<item><p>108b5</p><section>mdo sde</section><text>yon tan dang 'tsham pa'i bya ba sgrub par byed do/ /rigs kyi bu de bzhin du byang chub sems dpa' sems dpa' chen po ni gzhi gsum las 'da' bar 'gyur ba'i sems dang ldan pa yin no/ /de bas na rgyal po'i bu dang dpa' bo bzhin du mi 'jigs par snying stobs skyed cig dang ngas</text></item>
<item><p>108b6</p><section>mdo sde</section><text>gzhi gsum tha dad pa med pa dang / gsum gyi nang na de bzhin gshegs pa dam pa yin par ngas bstan to/ /lus thams cad kyi nang na mgo bo gtso bo yin pa de bzhin du sangs rgyas nyid gtso bo yin la/ ji ltar lus las mgo bo gud na 'dug pa yang ma yin/ lag pa gud na 'dug</text></item>
<item><p>108b7</p><section>mdo sde</section><text>pa'ang ma yin/ rkang pa gud na 'dug pa'ang ma yin pa de bzhin du sangs rgyas gud na 'dug pa'ang ma yin/ chos gud na 'dug pa'ang ma yin/ dge 'dun gud na 'dug pa'ang ma yin no/ /'on kyang tha dad du dbye ba ni byis pa rnams nges par bsgral ba'i phyir them skas dang 'dra bar bstan</text></item>
<item><p>109a1</p><section>mdo sde</section><text>pa yin no/ /chos kyi de kho na nyid du ni gsum po la tha dad du dbye bar ma lta shig /byis pa bzhin du rmongs par byed pa'i tshig rnams ma 'dzin cig /ur mo'i ral gri bzhin du sems rno bar gyis shig /ye shes chen po dang ldan par gyis</text></item>
<item><p>109a2</p><section>mdo sde</section><text>shig /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/ /dpa' bo chen po bcom ldan 'das glo bar chud bzhin du byang chub sems dpa'i spyod pa dri ma med pa bshad par gsol ba'i slad du</text></item>
<item><p>109a3</p><section>mdo sde</section><text>bdag gis zhus lags so/ /bcom ldan 'das kye ma byang chub sems dpa'i spyod pa theg pa chen po bla na med pa shin tu rgyas pa ur mo'i ral gri lta bu legs par bka' stsal to/ /kye ma legs par bzhag go/ /byang chub sems dpa'i spyod pa bshad pa thos nas bdag</text></item>
<item><p>109a4</p><section>mdo sde</section><text>gis kyang sems can thams cad la bstan par 'tshal lo/ /sems can su yang rung ste de bzhin gshegs pa'i snying po rtogs par bgyi ba'i slad du mdo 'di la mngon par dad pa rnams ni rang nyid skyabs gsum lags te/ des ni bdag nyid la skyabs su mchi bar bgyi'i/</text></item>
<item><p>109a5</p><section>mdo sde</section><text>gzhi gsum la ni mi dgos lags so/ /de ci'i slad du zhe na/ de bzhin gshegs pa'i snying po sangs rgyas kyi khams mchis pa'i slad du'o/ /rnam par brtags nas bdag gi lus la sangs rgyas kyi khams mchis so zhes brjod par bgyi'o/ /de ltar 'tshal</text></item>
<item><p>109a6</p><section>mdo sde</section><text>nas des skyabs gsum du yang mchi bar mi bgyi ste/ de nyid chos dang dge 'dun gyi skyabs su gyur pa dang / nyan thos dang rang sangs rgyas rnams kyis rtag tu phyag bgyi ba'i gnas lags so/ /de bas na theg pa chen po bsgrub pa brtsam par bgyi'o/ /de ltar na sangs rgyas</text></item>
<item><p>109a7</p><section>mdo sde</section><text>kyi khams dang / mtshan sum cu rtsa gnyis dang / dpe byad bzang po brgyad cu ni bsam gyis mi khyab lags so/ /bcom ldan 'das kyis bka' stsal pa/ rigs kyi bu legs so legs so/ /shes rab rnon pos ni de ltar bya dgos so/ /rigs kyi bu gzhan</text></item>
<item><p>109b1</p><section>mdo sde</section><text>yang de bzhin gshegs pa'i snying po la 'jug pa ngas bshad par bya'o/ /gal te bdag brtan pa dang ther zug pa yin na ni sdug bsngal gyi mtha' yod par mi 'gyur la/ gal te bdag med na yang tshangs par spyod pa thams cad don med par 'gyur ro/ /chos thams cad</text></item>
<item><p>109b2</p><section>mdo sde</section><text>bdag med pa yin na ni de ltar na chad par lta bar 'gyur la/ bdag brtan pa yin na ni rtag par lta bar 'gyur ro/ /chos thams cad mi rtag pa yin na ni de lta na chad par lta bar 'gyur la/ chos thams cad rtag pa yin na ni rtag par lta bar 'gyur ro/ /chos thams cad</text></item>
<item><p>109b3</p><section>mdo sde</section><text>sdug bsngal ba nyid yin na ni chad par lta bar 'gyur la/ chos thams cad bde ba yin na ni rtag par lta bar 'gyur ro/ /thams cad rtag par sgom na ni chad par 'dzin par 'gyur la/ thams cad chad par sgom na ni myur du rtag par 'dzin par 'gyur ro/ /dper na srin bu</text></item>
<item><p>109b4</p><section>mdo sde</section><text>pad pa rnams mi'i mgo bo la myur du za zhing myur du gnas cig shos 'dor ba de bzhin du rtag par sgom na ni thams cad 'dzin pas srin bu pad pa bzhin du 'gyur ro/ /de bas na mi dge ba'i chos gzhan dag la ni sdug bsngal bar bsgom par bya'o/ /dge ba'i chos gzhan dag la</text></item>
<item><p>109b5</p><section>mdo sde</section><text>ni bde bar bsgom par bya'o/ /nyon mongs pa'i rnam pa la sogs pa'i chos gzhan dag la ni bdag med par bsgom par bya'o/ /mya ngan las 'das pa la ni gzhi dang gnas med pa'i phyir de bzhin gshegs pa'i snying po la sogs pa chos gzhan dag la ni bdag yod par</text></item>
<item><p>109b6</p><section>mdo sde</section><text>bsgom par bya'o/ /longs spyod la sogs pa chos gzhan dag la ni mi rtag par bsgom par bya'o/ /de bzhin gshegs pa'i chos la sogs pa chos gzhan dag la ni rtag par bsgom par bya'o/ /gzhi gsum dang thar pa'i de kho na nyid ni srin bu pad pa za ba lta bu ma yin no/ /</text></item>
<item><p>109b7</p><section>mdo sde</section><text>sangs rgyas kyi gsung ni dbu ma'i lam 'di yin no zhes shes par gyis shig /sangs rgyas bcom ldan 'das kyis ni chad pa dang rtag pa gnyi ga'i mtha' spangs pa dbu ma'i lam du gsungs so/ /blun po rnams ni sangs rgyas kyi gsung la rmongs te/ pho ba'i drod chung ba</text></item>
<item><p>110a1</p><section>mdo sde</section><text>rnams mar cher za ba bzhin du myur du mtha' gnyis su lta bar 'gyur la/ yod ces bya ba yang ma grub/ med ces bya ba yang mi 'thad do/ /dper na sman pa rnams ni mkhris pa la sogs pa'i khams rnams 'khrugs te phan tshun mi 'thun du zin kyang</text></item>
<item><p>110a2</p><section>mdo sde</section><text>mkhris pa'i nad la ni mkhris pa zhi bar byed/ rlung shas che ba la ni rlung sel bar byed/ bad kan can la ni bad kan med par byed/ cha 'dus pa la ni cha 'dus pa'i gnyen po byed de/ phan tshun mi 'thun par 'gyur ba yang mi byed la bde ba yang skyed par byed pa de bzhin du sman</text></item>
<item><p>110a3</p><section>mdo sde</section><text>pa ltar nyon mongs pa'i rnam pa'i nad mtha' yas pa rnams mthar gyis bsal te/ yang dag pa'i khams kyang gso bar gyis shig /yang dag pa'i khams zhes bya ba ni de bzhin gshegs pa'i snying po ste/ sangs rgyas kyi khams zhes bya ba yin gyis khams thams</text></item>
<item><p>110a4</p><section>mdo sde</section><text>cad spangs te rtag pa dang brtan pa la nan tan gyis shig /shes rab can rnams kyis ni yod pa la yang chags par mi bya'o/ /med ces bya ba yang du smra ba las byung ba yin no/ /yod ces bya ba yang kha rog ste khas blang bar mi bya'o/ /rtsod par yang mi bya ste/</text></item>
<item><p>110a5</p><section>mdo sde</section><text>'di dag rang bzhin gyis chos nyid du shes par bya'o/ /blun po dgongs pa'i tshig mi shes pa rnams kyis ni nga'i lus la bde ba'i sa bon de lta bu yod bzhin du sdug bsngal bar bstan pa'i phyir rtag tu rtsod par byed de/ thams cad bzung bas byis pa rnams nga'i lus</text></item>
<item><p>110a6</p><section>mdo sde</section><text>mi brtan no snyam du sems shing rtog par byed do/ /mi rtag pa bstan na ni byis pa rnams rdza mkhan gyi snod bzhin du mi rtag go snyam du 'dzin to/ /shes rab can rnams kyis ni nga'i lus la chos kyi sku'i sa bon de lta bu yod do snyam du shes pas thams cad 'dzin par mi byed do/ /</text></item>
<item><p>110a7</p><section>mdo sde</section><text>bdag med pa bstan na ni byis pa rnams bstan pa bdag med do snyam du 'dzin to/ /shes rab can rnams kyis ni tha snyad du yod do snyam du shes te the tshom med do/ /de bzhin gshegs pa'i snying po ni stong pa yin no zhes bstan na ni byis pa rnams chad pa 'jigs su rung ba'i</text></item>
<item><p>110b1</p><section>mdo sde</section><text>yon po sgom par byed do/ /shes rab can rnams kyis ni rtag pa dang / brtan pa dang / ther zug pa de sgyu ma tsam du yod par shes so/ /thar pa bstan na ni byis pa rnams sangs rgyas rnams kyis thar pa rnyed nas med par 'gyur ro snyam du 'dzin to/ /shes rab can</text></item>
<item><p>110b2</p><section>mdo sde</section><text>rnams kyis ni sangs rgyas byon pa dang gshegs pa yod par shes te mi'i seng ge byon to zhes zer ro/ /byis pa rnams ni ma rig pa'i rkyen gyis 'du byed rnams zhes bya ba la gnyis su 'dzin to/ /shes rab can rnams kyis ni ma rig pa dang rig pa tha dad pa gnyis su</text></item>
<item><p>110b3</p><section>mdo sde</section><text>med par shes so/ /byis pa rnams ni 'du byed kyi rkyen gyis rnam par shes pa zhes bya ba la gnyis su 'dzin to/ /shes rab can rnams kyis ni 'du byed rnams dang / 'du byed pa med pa tha dad pa med pa gnyis su med par shes so/ /de bzhin du byis pa rnams</text></item>
<item><p>110b4</p><section>mdo sde</section><text>dge ba dang mi dge ba thams cad la tha dad pa gnyis su 'dzin to/ /shes rab can rnams kyis ni gnyis su med par shes so zhes gsungs so/ /byis pa rnams ni kha na ma tho ba dang kha na ma tho ba med pa la gnyis su 'dzin to/ /shes rab can rnams kyis ni de bzhin</text></item>
<item><p>110b5</p><section>mdo sde</section><text>du gnyis su med par shes so zhes gsungs te/ de ni shes rab can rnams kyi rang bzhin yin no/ /byis pa rnams ni lam dang lam ma yin pa zhes bya ba la gnyis su 'dzin to/ /shes rab can rnams kyis ni gnyis su med par shes so zhes gsungs te/ de ni</text></item>
<item><p>110b6</p><section>mdo sde</section><text>shes rab can rnams kyi rang bzhin yin no/ /byis pa rnams ni chos thams cad nag po dang dkar po'o zhes bya ba la gnyis su 'dzin to/ /shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/ /</text></item>
<item><p>110b7</p><section>mdo sde</section><text>byis pa rnams ni chos thams cad sdug bsngal ba dang bde ba tha dad pa gnyis su sgom par byed do/ /shes rab can rnams ni gnyis su med par sgom mo zhes gsungs te de ni shes rab can rnams kyi rang bzhin yin no/ /byis pa'i blo can rnams ni de bzhin gshegs pa'i snying</text></item>
<item><p>111a1</p><section>mdo sde</section><text>po la 'dus byas thams cad mi rtag pa'o zhes sgom par byed do/ /shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/ /byis pa rnams ni sangs rgyas kyis bdag med par gsungs</text></item>
<item><p>111a2</p><section>mdo sde</section><text>pa la chos thams cad bdag med par 'dzin to/ /shes rab can rnams kyis ni bdag yod pa dang bdag med pa gnyis su med par shes te de ni shes rab can rnams kyi rang bzhin yin no/ /de bzhin gshegs pa'i snying po dpag tu med pa sangs rgyas kyis</text></item>
<item><p>111a3</p><section>mdo sde</section><text>bsngags pa ni bsod nams thams cad bsdus pa'i mdo las ngas bstan te bdag yod pa dang bdag med pa gnyis su med par gzung bar bya'o/ /rigs kyi bu bsod nams thams cad bsdus pa'i mdo dang / shes rab kyi pha rol tu phyin pa'i mdo chen po las gnyis</text></item>
<item><p>111a4</p><section>mdo sde</section><text>su med pa la 'jug pa'i snang ba de nyid las bdag yod pa dang bdag med pa gnyis su med par ngas bstan pa de rjes su dran par gyis shig/ //bam po bcu pa/ dper na 'o ma las zho byung / zho las mar byung / mar las zhun mar byung / zhun mar</text></item>
<item><p>111a5</p><section>mdo sde</section><text>las mar gyi snying khu 'byung na/ de la ci zho de 'o ma'i dngos po dang mgo mnyam du byung ngam/ 'on te zho rang nyid byung ngam/ de bzhin du ci mar de zho'i dngos po dang / mgo mnyam du byung ngam/ 'on te mar rang nyid byung ngam/ de bzhin du ci zhun mar de mar gyi dngos po dang</text></item>
<item><p>111a6</p><section>mdo sde</section><text>mgo mnyam du byung ngam/ 'on te zhun mar rang nyid byung ngam/ de bzhin du ci mar gyi snying khu de zhun mar gyi dngos po dang mgo mnyam du byung ngam/ 'on te mar gyi snying khu rang nyid byung ngam/ 'on te snum de gzhan zhig nas byung ngam/ gal te gzhan zhig las byung na</text></item>
<item><p>111a7</p><section>mdo sde</section><text>de lta na gang las byung / de ste 'o ma med par zho byung na ni 'o ma mi dgos par 'gyur ro/ /gal te de lta na ni rang bzhin can du 'gyur la zho'i rgyu dang rtags gnyis kyang snang ngo / /de bas na gcig nas gcig tu brgyud de byung ba yang yin la/ dngos po de dag dang mgo</text></item>
<item><p>111b1</p><section>mdo sde</section><text>mnyam du gcig nas gcig tu brgyud de byung zhes kyang mi bya'o/ /gal te dngos po de dag dang mgo mnyam du ma byung na yang de lta na ye med dam/ ba las byung ba'i zhun mar yang gzhan las byung ba ma yin la rang bzhin can de yang thams cad la yod mod kyi/ 'on kyang</text></item>
<item><p>111b2</p><section>mdo sde</section><text>nyes pas bsgribs pa dang phan tshun du 'dres pa'i tshul du 'dug pa'i phyir mi mngon te/ ba'i zas kyi nyes pas 'o ma khrag gi dri nga ba bro la bas rtswa mngar ba zos na ni 'o ma yang mngar ba 'byung ngo / /rtswa ro tsha ba zos na ni 'o ma ro tsha ba 'byung ngo / /gangs kyi ri la rtswa'i rigs snum</text></item>
<item><p>111b3</p><section>mdo sde</section><text>can zhes bya ba zhig yod de/ bas de zos na ni 'o ma mar gyi snying khu'i rang bzhin kho nar 'byung ste/ dkar ba yang ma yin/ sngo ba yang ma yin/ dmar ba yang ma yin/ sngo skya yang ma yin pa mar gyi snying khu'i rang bzhin kho nar 'byung ste/ de ltar rtswa'i bye brag gis 'o ma</text></item>
<item><p>111b4</p><section>mdo sde</section><text>mdog ngan pa dang / mdog bzang por 'gyur ba de bzhin du ma rig pa dang rig pa gnyis su med mod kyi sems can rnams kyi las kyi nyes pas rig pa gang yin pa de nyid ma rig pa lta bur gyur te/ dge ba dang mi dge ba'i chos thams cad kyang gnyis su med pa kho na'o/ /</text></item>
<item><p>111b5</p><section>mdo sde</section><text>de bas na sngar bstan pa kho na bzhin du de bzhin gshegs pa'i snying po ni mar gyi snying khu lta bu'i rang bzhin can yin mod kyi nyon mongs pa'i rnam pa'i nyes pa gzhan du snang bar gyur to/ /dper na rgya mtsho'i chu ni lan tshwa'i don gcig pu byed par zad mod kyi/ lan tshwa'i</text></item>
<item><p>111b6</p><section>mdo sde</section><text>don gcig pu byed pa'o zhes brjod par mi bya ste rgya mtsho'i nang na 'o ma'i rgya mtsho zhes bya ba yang yod do/ /gangs kyi ri la yang sman yod pa'i phyir yon tan las smos te gangs kyi ri la ni dug kyang yod mod kyi 'on kyang sman gtso bor smos pa de bzhin du lus 'di yang de dang 'dra ste/</text></item>
<item><p>111b7</p><section>mdo sde</section><text>sbrul gdug pa lta bu'i khams bzhi'i dug dang ldan mod kyi/ sman gyi rgyal po de bzhin gshegs pa'i snying po de yod pas na de bzhin gshegs pa'i snying po thog ma nas bcos ma ma yin pa'i khams yin la/ nyon mongs pa rnams ni glo bur du byung ba yin te/ sangs</text></item>
<item><p>112a1</p><section>mdo sde</section><text>rgyas su 'gyur bar 'dod pa su yang rung ba rnams kyis ni nyon mongs pa'i rnam pa rnams gzhom par bya'o/ /dper na nam mkha' las 'brug sgra grag na sha mo myur bar rab tu skye bar 'gyur la sos ka na ni sha mo'i ming yang med do/ /'brug sgras</text></item>
<item><p>112a2</p><section>mdo sde</section><text>'thon par 'gyur ba de bzhin du de bzhin gshegs pa'i snying po de yang nyon mongs pa'i rnam pas bsgribs pas bdag med pa bzhin du snang la/ mdo chen po 'di thos pa gang yin pa de dag yongs su mya ngan las 'das pa chen po 'di thos ma thag tu sha mo bzhin du de</text></item>
<item><p>112a3</p><section>mdo sde</section><text>bzhin gshegs pa'i snying po'i shes pa skye bar 'gyur ro/ /mdo sde thams cad dang ting nge 'dzin thams cad ni sos ka'i dus dang 'dra ste/ mdo sde thams cad dang ting nge 'dzin thams cad thos pas ni de bzhin gshegs pa'i snying po yod par yang dag par mi shes so/ /</text></item>
<item><p>112a4</p><section>mdo sde</section><text>dbyar gyi nam la sha mo skye ba bzhin du yongs su mya ngan las 'das pa chen po'i mdo chen po 'di las dgongs pa'i tshig gsang ba thams cad 'byung ste/ mdo sde 'di thos ma thag tu dbyar gyi nam la sha mo skye ba bzhin du sems can thams cad kyis de bzhin gshegs</text></item>
<item><p>112a5</p><section>mdo sde</section><text>pa'i snying po yod par yang dag par shes par 'gyur ro/ /de la don chen po rgyas par byed pas na yongs su mya ngan las 'das pa chen po zhes bya ste/ yongs su mya ngan las 'das pa chen po'i mdo chen po 'di la slob pa gang yin pa de dag ni nga la drin du gzo ba yin no/ /</text></item>
<item><p>112a6</p><section>mdo sde</section><text>gsol pa/ bcom ldan 'das kye ma de bzhin gshegs pa'i snying po ni nyan thos dang rang sangs rgyas thams cad kyis mthong bar shin tu dka' ba dang / rjes su shes par shin tu dka' ba dang / bzod par shin tu dka' ba lags so/ /bcom ldan 'das kyis</text></item>
<item><p>112a7</p><section>mdo sde</section><text>bka' stsal pa/ rigs kyi bu de ni de bzhin no/ /rigs kyi bu de ni de bzhin te/ nga yang de kho na skad zer ro/ /gsol pa/ ji ltar mthong bar dka' ba lags/ bka' stsal pa/ rigs kyi bu dper na long ba brgya zhig yod la/ long ba de dag mig</text></item>
<item><p>112b1</p><section>mdo sde</section><text>gis mthong bar 'dod pa'i phyir sman pa chen po mig mkhan zhig gnyer nas sman pa des de dag gi mig dpyad byas te/ de dag gi mig pris yog pa bsal nas rang gi sor mo gcig bstan te de re re la 'di skad du/ kye mi khyod kyis nga'i sor mo ltos shig dang / khyod kyi</text></item>
<item><p>112b2</p><section>mdo sde</section><text>dpyad legs sam ma legs pa mngon no zhes zer ro/ /de nas dpyad byas su zin kyang de'i sor mo thabs ji ltar bstan kyang mi de dag gis ma mthong ngo / /de nas lan gnyis lan gsum gyi bar du bstan pa dang / de'u ma mthong ste mthong ba de bzhin du/ rigs kyi bu</text></item>
<item><p>112b3</p><section>mdo sde</section><text>sa bcu thob pa'i byang chub sems dpa' sems dpa' chen po yongs su sbyang ba'i dpyad thams cad byas pa rnams kyang de dang 'dra ste/ de ltar yongs su sbyang ba byas kyang mi de dag dang 'dra bar bdag nyid la de bzhin gshegs pa'i snying po yod par lan gnyis lan gsum gyi</text></item>
<item><p>112b4</p><section>mdo sde</section><text>bar du ngas bstan pa dang de'u ma mthong ste mthong nas 'di skad ces zer te/ bdag cag kyang yun 'di srid kyi bar du bdag med pa'i 'khor lo gcig pus yongs su bskor na nyan thos dang rang sangs rgyas rnams kyis lta mthong re skan zhes zer te/ rigs kyi bu de ltar na</text></item>
<item><p>112b5</p><section>mdo sde</section><text>nga'i khams kyi bstan bcos la 'jug pa ni mthong bar dka' ba yin no/ /rigs kyi bu gzhan yang dper na mi la la zhig gis nam mkha' la ngang pa sbrengs shing lding ba mthong nas des de ltar mthong nas the tsom skyes te/ ci 'di nam mkha' yin nam/</text></item>
<item><p>112b6</p><section>mdo sde</section><text>'on te ngang pa lding ba yin zhig gu snyam nas des legs par brtags na ngang pa lding ba yin par 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang bdag cag gis rang rang la de bzhin gshegs pa'i snying po yod</text></item>
<item><p>112b7</p><section>mdo sde</section><text>par 'ol phyir mthong ngo snyam du sems na nyan thos dang rang sangs rgyas thams cad kyis lta mthong re skan/ dper na mi la la lam du zhugs pa las mkhris pa 'khrugs te phyogs bslad nas legs par brtags na lam dang gzugs 'ol phyir mthong ba de bzhin</text></item>
<item><p>113a1</p><section>mdo sde</section><text>du sa bcu thob pa'i byang chub sems dpa' sems dpa' chen po rnams kyis kyang legs par brtags na rang gi lus la de bzhin gshegs pa'i snying po byas pa ma yin pa'i khams yod par 'ol phyir mthong bar zad do/ /dper na 'gron po la la zhig skom gyis</text></item>
<item><p>113a2</p><section>mdo sde</section><text>gdungs nas dbye dgon pa na chu mi rnyed de/ chu 'dod cing 'dug pa las shing ka na bya gar 'khod pa dag mthong nas ci 'di khang shig yin nam/ 'on te nam mkha' yin snyam pa las legs par brtags na bya gar yin par 'ol phyir mthong ba de bzhin du/ rigs kyi bu sa bcu thob pa'i</text></item>
<item><p>113a3</p><section>mdo sde</section><text>byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /rigs kyi bu dper na rgya mtsho'i grur zhugs pa'i mis dpag tshad mang po zhig gi pha rol nas grong khyer gyi nang na khang</text></item>
<item><p>113a4</p><section>mdo sde</section><text>dkar po zhig mthong nas 'di snyam du rtog ste/ ci 'di nam mkha' yin nam/ khang yin zhig gu snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la</text></item>
<item><p>113a5</p><section>mdo sde</section><text>sangs rgyas kyi khams yod bzhin du yod par 'ol phyir mthong bar zad do/ /rigs kyi bu dper na rgyal po'i bu gzhon nu skyid de bar 'dug pa zhig mtshan yal na ngas su rol mo la ltad mo lta lta ba las langs te nyi ma'i 'od kyis mig 'khrugs par gyur pas legs par brtags</text></item>
<item><p>113a6</p><section>mdo sde</section><text>na rang gi ska rags 'ol phyir tsam mthong ba de bzhin du/ sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod par 'ol phyir mthong bar zad do/ /dper na rgyal po'i zham ring la la zhig mtshan mo mun nag</text></item>
<item><p>113a7</p><section>mdo sde</section><text>sprin stug pos 'khrigs pa'i nang na/ rgyal po'i pho brang nas byung ste rang gi khyim du 'gro ba na/ glog 'gyu ba'i skabs su glang khyu ba mdun logs nas 'ong ba mthong nas 'di snyam du rtog ste/ ci sprin nam/ 'on te khyim mam/ sgo khang ngam/ yang thog gcig gam snyam</text></item>
<item><p>113b1</p><section>mdo sde</section><text>pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod bzhin du bdag gi lus la de bzhin gshegs pa'i snying po yod do snyam du 'ol phyir mthong bar</text></item>
<item><p>113b2</p><section>mdo sde</section><text>zad do/ /dper na dge slong tshul khrims srung ba la gus pa la la zhig gis chu srog chags med pa la rang gi blos srog chags yod par mthong nas 'di snyam du rtog ste/ ci srog chags yin nam/ 'on te rdul yin nam/ yang na glo bur du 'ongs pa'i rdul lam/ srog chags</text></item>
<item><p>113b3</p><section>mdo sde</section><text>shig gam snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /dper na mi la</text></item>
<item><p>113b4</p><section>mdo sde</section><text>la snga dro lho bur 'khrigs pa na phan tshun du 'gro ba las byis pa dag mthong nas 'di snyam du rtog ste/ ci ba lang ngam/ ma he'am/ 'on te bya rgod dam snyam pa las/ de'i 'og tu byis pa yin par 'ol phyir mthong ba de bzhin du/ sa bcu thob pa'i byang chub sems dpa'</text></item>
<item><p>113b5</p><section>mdo sde</section><text>sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /dper na byang chub sems dpa'i gzugs ras chen po la bris pa mtshan mo mun pa'i nang du bkram pa la mi mig yod pa dag gis brtags</text></item>
<item><p>113b6</p><section>mdo sde</section><text>na/ ci sangs rgyas kyi sku gzugs shig yin nam/ 'on te zangs ras dmar po zhig gam/ 'on te dbang phyug chen po dang / tshangs pa'i gzugs shig gam snyam pa las/ de'i 'og tu byang chub sems dpa'i gzugs yin par 'ol phyir mthong ba de bzhin du rigs kyi bu</text></item>
<item><p>113b7</p><section>mdo sde</section><text>sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/ /rigs kyi bu de ltar na de bzhin gshegs pa'i snying po ni mthong bar shin tu dka' ste/ de bzhin gshegs</text></item>
<item><p>114a1</p><section>mdo sde</section><text>pa'i yul yin gyi/ nyan thos dang rang sangs rgyas kyi yul ma yin no/ /rigs kyi bu de ltar na nga'i bstan pa ni mkhas pas rig par bya ba yin te/ 'jig rten thams cad dang mi 'thun no/ /gsol pa/ gal te de lta lags na sha'i mig dang</text></item>
<item><p>114a2</p><section>mdo sde</section><text>ldan pa rnams kyis cha phra ba ji ltar blta bar bgyi ba lags/ bka' stsal pa/ 'du shes med 'du shes med min gyi lha rnams kyang ji ltar blta bar bya/ 'di ni sangs rgyas nyid kyi yul yin gyi/ nyan thos dang / rang sangs rgyas thams cad kyi yul ma yin te/</text></item>
<item><p>114a3</p><section>mdo sde</section><text>de dag gis ni mdo 'di rjes su 'thun pa las yid ches par bya'o/ /de ltar byas dang de dag kyang yang dag pa'i lta ba can du 'gyur ro/ /rigs kyi bu de ltar na nyan thos dang / rang sangs rgyas thams cad kyis kyang yongs su mya ngan las 'das pa chen po'i mdo chen po</text></item>
<item><p>114a4</p><section>mdo sde</section><text>'di'i tshul gyis bdag gi lus la de bzhin gshegs pa'i snying po yod par yid ches par bya ste/ mdo sde dang rjes su 'thun par brtson par bya'o/ /de bzhin gshegs pa'i snying po ni de bzhin gshegs pa'i yul yin gyi/ nyan thos dang rang sangs rgyas</text></item>
<item><p>114a5</p><section>mdo sde</section><text>kyi yul ma yin no/ /gsol pa/ bcom ldan 'das 'jig rten pa rnams la yang sems can gyi khams gang zag gzhag pa mchis lags so/ /bka' stsal pa/ rigs kyi bu dper na mi gnyis shig mdza' ste/ gcig ni rgyal po'i bu/ gcig ni dbul</text></item>
<item><p>114a6</p><section>mdo sde</section><text>po zhig yin la/ de gnyis phan tshun byams pas gcig gi khyim du gcig 'gro zhing rtse bar byed la/ de nas mi dbul po des rgyal po'i bu de'i ral gri de la mdog bzang po de mthong ba las rgyal po'i bu des ral gri de khyer nas yul gzhan du song ngo / /de nas mi dbul</text></item>
<item><p>114a7</p><section>mdo sde</section><text>po de mtshan mo mgon med pa'i rten khang zhig tu nyal ba las brdol te/ ral gri ral gri zhes zer nas de'i tshig grong srungs rnams kyis thos nas rgyal po la gsol te/ rgyal po des mi de bkug nas kwa'i ral gri ci 'dra ba zhig ga las 'ongs zhes smras pa dang / des</text></item>
<item><p>114b1</p><section>mdo sde</section><text>skabs de'i gtam rgyal po de la gsol nas/ lha gal te bdag gis brkus par gyur na bdag gi rkang lag 'di dag gcad du gsol/ bdag gis ni mdza' bo dang lhan cig rtse ba'i tshe mthong bar bas te/ reg kyang ma reg lags so zhes byas so/ /de nas rgyal po des de</text></item>
<item><p>114b2</p><section>mdo sde</section><text>la smras pa/ ral gri de'i dbyibs dang mdog ci 'dra ba zhig ces byas nas des rgyal po la gsol pa/ lha ral gri de ni ra ru 'dra ba zhig lags so zhes byas so/ /de nas rgyal po des mi de btang ste mi khyod ma 'jigs shig ma 'jigs shig /skyen par gar bde bar song shig /</text></item>
<item><p>114b3</p><section>mdo sde</section><text>khyod kyis sngon ral gri de rgyal po'i pho brang 'dir mthong yang ma mthong ste/ rgyal po'i bus rang gi yul du tshong 'dus nas rnyed pa lta zhig ste/ de ni rgyal pos kyang rnyed par dka'o zhes byas so/ /de nas rgyal po des mdun na 'don dang / blon po rnams la ral gri de mthong ngam/</text></item>
<item><p>114b4</p><section>mdo sde</section><text>zhes byas nas shi'o/ /gzhan yang che'o cog gis ral gri btsal kyang ma rnyed do/ /de nas rgyal po'i bu gzhan zhig rgyal sar bcug nas des ral gri de rnyed do/ /gzhan dag ni ma rnyed bzhin du rgyal po byed de/ de ltar gcig nas gcig tu brgyud pa'i rgyal po de dag gis</text></item>
<item><p>114b5</p><section>mdo sde</section><text>ni ral gri de ma mthong ste/ ral gri de 'di lta bu 'di 'dra ba zhig go/ /lug ru 'dra ba zhig go/ /ra ru 'dra ba zhig go snyam du rtog par byed do/ /kha cig ni ci dga' mgur rtog par byed pa de bzhin du byang chub sems dpa' sems dpa' chen po yang mtha'i rgyal po'i bu de 'dra bar</text></item>
<item><p>114b6</p><section>mdo sde</section><text>'jig rten du 'byung ste/ bdag gi de kho na nyid bstan nas 'chi bar byed do/ /de nas blo chung ba gang yin pa de dag ni sems can thams cad la bdag 'di lta bu 'dra ba zhig yod do snyam ste/ log par mthong nas shes rab med pa rnams la rmi lam du rmis pa bzhin du ston par byed</text></item>
<item><p>114b7</p><section>mdo sde</section><text>do/ /'jig rten pa de dag gis kyang de skad du thos nas rang gi lus la bdag gi khams yod do snyam du rtog par byed la/ de dag gis bdag de'i rang bzhin ni mi shes so/ /de ltar byang chub sems dpa'i tshig thos nas log par bzung ste/ ral gri ra ru 'dra bar rtog</text></item>
<item><p>115a1</p><section>mdo sde</section><text>pa de bzhin du rnam pa mang por rtog par byed de/ 'jig rten pa rnams skyes bu mthe bo tsam zhes bya ba dang / ldum bu sha ma ka'i 'bras bu tsam dang / 'bras kyi 'bru tsam zhig snying la gnas te 'bar ro zhes log par rtog par byed de/ de dag gi lta ba</text></item>
<item><p>115a2</p><section>mdo sde</section><text>de ni log par lta ba gcig nas gcig tu brgyud de 'ongs pa yin te/ don du 'gyur ba dang bde bar 'gyur ba ma yin no/ /de bas na ngas bdag med par bstan to/ /'on kyang da dung 'jig rten pa rnams bdag yod do snyam du log par rtog par byed do/ /rigs kyi</text></item>
<item><p>115a3</p><section>mdo sde</section><text>bu de bas nad yang nga'i bstan pa las ral gri yang dag pa dang 'dra bar bdag ni 'di lta bu zhig go zhes de bzhin gshegs pa'i snying po ngas bshad par bya'o/ /legs par smras pa chos dang 'tsham pa gang yin pa de ni 'jig rten pa rnams kyi yin na yang 'jig rten las 'das</text></item>
<item><p>115a4</p><section>mdo sde</section><text>pa yin par rig par bya'o/ /'jig rten pa'i nang na rnam pa thams cad du chos kyi mchog ni byang chub sems dpa' sprul pa yin par rig par bya ste/ bstan bcos sam/ rig sngags sam/ gsang sngags ci yang rung ba de dag thams cad ni rdzogs pa'i sangs rgyas</text></item>
<item><p>115a5</p><section>mdo sde</section><text>kyis gsungs pa yin par shes par gyis shig /gsol pa/ bcom ldan 'das kyis yi ge'i phyi mo ji ltar bka' stsal lags/ bcom ldan 'das kyis bka' stsal pa/ yi ge'i phyi mo thams cad ni thog mar yi ge phyed pa sprul te/ phyi mo rnams la rig sngags dang /</text></item>
<item><p>115a6</p><section>mdo sde</section><text>gsang sngags dang / chos kyi de kho na nyid dang / phung po thams cad kyi gzungs su 'gyur ro/ /de yang dam pa'i chos kyi tshul yi ge'i phyi mo bslabs na chos dang chos ma yin pa'i bye brag phyed par 'gyur ba'i phyir ngas sprul pa yin gyi/ chos ma yin pa'i phyir ni ma yin no/ /</text></item>
<item><p>115a7</p><section>mdo sde</section><text>gsol pa/ yi ge zhes bgyi ba'i don gang lags/ bka' stsal pa/ sgra bcu bzhi la ni yi ge zhes bya ste/ gang gi phyir yi ge thams cad nges pa yin pa'i phyir te mi zad pa'i don to/ /yi ge'i sgra bcu bzhi zhes bya ba gang gi mi phyed pa'i don gang yin zhe na/ mi zag pa'i</text></item>
<item><p>115b1</p><section>mdo sde</section><text>don to/ /yi ge zhes bya ba ni de bzhin gshegs pa'i don to/ /de bzhin gshegs pa ni rdo rje'i sku mi phyed pa yin te/ de bzhin gshegs pa la sgo dgu nas 'dzag ces bya ba yang med la sgo dgu po nyid kyang med do/ /de bas na mi zag pa'i don ni de bzhin gshegs pa</text></item>
<item><p>115b2</p><section>mdo sde</section><text>ste/ nges pa yin pa'i phyir yi ge zhes bya ste byas pa ma yin pa'i don to/ /a zhes bya ba ni bkra shis kyi don te gzhi gsum zhes bya ba'i tha tshig go/ /yang a zhes bya ba ni 'phags pa rnams kyi ye shes kyi tshig so/ /'phags pa gang dag yin zhe na/</text></item>
<item><p>115b3</p><section>mdo sde</section><text>'jig rten na phyug pa dang / chags pa med pa dang / rung ba thams cad kyis chog par 'dzin pa gang yin pa rnams dang / sems can thams cad srid pa'i rgya mtsho thams cad las nges par sgrol ba gang yin pa de dag la ni 'phags pa zhes bya'o/ /A zhes bya ba ni</text></item>
<item><p>115b4</p><section>mdo sde</section><text>chos lugs su ston pa ste/ cho ga dang / spyod yul dang / 'dul ba dang / 'jig rten dang 'thun par 'jug pa zhes bya bas na don tha dad pa ma yin no/ /yang A zhes bya bas don ci zhig rgyas par byed ce na/ 'phags pa rnams la brten nas sems can thams</text></item>
<item><p>115b5</p><section>mdo sde</section><text>cad kyis cho ga dang / spyod yul dang / pha ma dang / slob dpon dang / 'dul ba dang / gces pa yin par shes shing 'di ni chos nyid yin no snyam du shes par 'gyur ba'o/ /'phags pa gang yin pa de dag ni rigs kyi bu'am/ rigs kyi bu mo theg pa chen po la</text></item>
<item><p>115b6</p><section>mdo sde</section><text>zhugs pa rnams te/ dge slong tshul khrims dang ldan pa rnams dang / byang chub sems dpa' sems dpa' chen po de dag la 'phags pa zhes bya'o/ /yang A zhes bya ba ni khrims su ston pa ste/ khrims zhes bya ba ni kye mi khyod tshur shog /khyod kyis tshul</text></item>
<item><p>115b7</p><section>mdo sde</section><text>ma yin pa byas kyis/ phyin cad de ltar ma byed cig ces bya ba de lta bu tshul ma yin pa rnams de'i tshe dran par byed pa'i don to/ /i zhes bya ba ni 'di zhes bya ba'i don te/ bstan pa 'di ni tshangs par spyod pa zla ba nya ba bzhin du dri ma med cing rnam par dag pa'o/ /bstan</text></item>
<item><p>116a1</p><section>mdo sde</section><text>pa 'di ni bcom ldan 'das kyi'o/ /'di ni byos shig /'di ni don yod pa'o/ /'di ni don med pa'o/ /'di ni bdud kyis smras pa'o/ /'di ni sangs rgyas kyis gsungs pa'o snyam du nyams su myong bar bya ba'i don to/ /I zhes bya ba ni dbang phyug ste/</text></item>
<item><p>116a2</p><section>mdo sde</section><text>nga'i bstan pa ni dbang phyug dang / dbang phyug chen po dang / tshangs pa dang / shin tu dkon pa'o/ /dbang phyug ni chos skyong ba ste/ chos skyong bas na rgyal po'o/ /de'i phyir de la 'jig rten skyong ba zhes bya'o/ /yongs su mya ngan las 'das pa chen po'i mdo chen po 'di ni</text></item>
<item><p>116a3</p><section>mdo sde</section><text>sems can gzhan dag gi don gyi phyir dbang phyug rnams kyis zhus so/ /dbang phyug rnams kyis yongs su bzung ngo / /dbang phyug rnams kyis bshad do/ /dbang phyug rnams kyis dam pa'i chos mchog tu 'bar bar byed do/ /dbang phyug rnams kyi phyir ngas bstan te/ ngas</text></item>
<item><p>116a4</p><section>mdo sde</section><text>ci bstan ce na/ yongs su mya ngan las 'das pa chen po'i mdo bstan to/ /de bas na dbang phyug dang ldan pa rnams kyi shin tu rgyas pa yin te/ 'di la phrag dog byed pa rnams ni zhing la zhing gi ngo bsal ba bzhin du tshar gcad par bya'o/ /de la sogs pa'i don du ma rgyas par byed</text></item>
<item><p>116a5</p><section>mdo sde</section><text>pas na/ de'i phyir ngas I zhes bya ba bstan to/ /u zhes bya ba ni rgyud phyi ma ste/ mdo sde 'dis mdo sde thams cad kyi don gyi phyi ma'i yang phyi ma bstan to/ /ngas nyan thos dang rang sangs rgyas thams cad kyis sngon ma thos pa'i yi ge gcig pa 'am thig le gcig bstan to/ /mdo</text></item>
<item><p>116a6</p><section>mdo sde</section><text>sde chen po 'di ni mchog dam pa yin te/ dper na byang gi sgra mi snyan gyi sems can rnams bsod nams dang ldan pa de bzhin du mdo sde chen po 'di nyan pa gang yin pa de dag ni 'jig rten las 'das pa ste/ de dag ni byang chub sems dpa' sems dpa' chen po yin par rig par</text></item>
<item><p>116a7</p><section>mdo sde</section><text>bya'o/ /de bas na che ba zhes bya ste rgyud phyi ma zhes bya ba'i don to/ /de bas na u zhes bya ba ni ngas de ltar bstan to/ /U zhes bya ba ni ba'i nu sor lta bu'i don te/ dper na ba'i 'o ma zhim pa bzhin du mdo 'di'i ro yang de dang 'dra'o/ /mdo sde 'di las de bzhin gshegs</text></item>
<item><p>116b1</p><section>mdo sde</section><text>pa'i snying po bstan pa spong bar byed pa gang yin pa de dag ni ba lang dang 'dra ste/ dper na drin du mi gzo ba bdag gis bdag gsad par sems pa de dag mchog tu mya ngan du bya ba de bzhin du de bzhin gshegs pa'i snying po spangs nas bdag med pa ston pa'i sems can gang yin pa</text></item>
<item><p>116b2</p><section>mdo sde</section><text>de dag ni mchog tu mya ngan du bya ba yin par rig par bya'o/ /de bas na U zhes bya'o/ /e zhes bya ba ni de bzhin gshegs pa yongs su mya ngan las 'das zhes bya ba 'di ni sangs rgyas rnams kyi chos nyid de/ de bas na e zhes bya'o/ /ai zhes bya ba ni de bzhin gshegs</text></item>
<item><p>116b3</p><section>mdo sde</section><text>pa'i don te/ ai zhes bya ni 'ong ba dang 'gro ba'i don yin pas na ji ltar song ba de bzhin du 'ongs pas na de'i phyir ai zhes bya'o/ /o zhes bya ba ni nyon mongs pa rnams kyi don te/ sman du 'gyur bas mi las de bzhin gshegs par 'gyur ro/ /de bas na o zhes bya'o/ /</text></item>
<item><p>116b4</p><section>mdo sde</section><text>au zhes bya ba ni theg pa chen po'i don te/ sgra bcu bzhi po thams cad kyi mjug ni au yin pas na theg pa chen po ni rgyud thams cad kyi rgyud phyi ma'i yang phyi ma zhes bya ste de bas na au zhes bya'o/ /a~M zhes bya ba ni nga'i bstan pa la rung ba ma yin pa thams cad bzlog pa dang / gser</text></item>
<item><p>116b5</p><section>mdo sde</section><text>dang dngul spangs pa ste/ de bas na bzlog pa'i don du a~M zhes bya'o/ /aHzhes bya ba ni theg pa mchog gi don te de bas na aHzhes bya'o/ /de bzhin du sangs rgyas kyis gsungs pa'i mdo sde thams cad dang rgyud thams cad kyi mtha' ni theg pa chen po yin no/ /ka zhes bya ba ni</text></item>
<item><p>116b6</p><section>mdo sde</section><text>snying rjes sems can thams cad la sgra gcan zin bzhin du blta ba'i don te/ bdag gis sems can thams cad kyi don bya'o snyam du de ltar bsam par bya ba yin pas na de'i phyir ka zhes bya'o/ /kha zhes bya ba ni de bzhin gshegs pa'i gsang ba'i don te/ mi bgrungs pa rnams</text></item>
<item><p>116b7</p><section>mdo sde</section><text>kyis shes par mi nus pas na de'i phyir kha zhes bya'o/ /ga zhes bya ba ni snying po'i don te/ sems can thams cad la de bzhin gshegs pa'i snying po yod pas na de'i phyir ga zhes bya'o/ /g+ha zhes bya ba ni de bzhin gshegs pa rtag ces bya ba'i don te/ de bas na de bzhin</text></item>
<item><p>117a1</p><section>mdo sde</section><text>gshegs pa ni rtag pa yin no/ /nga zhes bya ba ni 'du byed mi rtag ces bya ba'i don te de bas na nga zhes bya'o/ /tsa zhes bya ba ni spyod pa'i don te/ sems can thams cad yongs su smin par bya bas na de'i phyir tsa zhes bya'o/ /tsha zhes bya ba ni de bzhin gshegs</text></item>
<item><p>117a2</p><section>mdo sde</section><text>pa dkar po'i chos rnams kyis gdugs gcig pa lam mer bzhugs pa yin te de bas na tsha zhes bya'o/ /dza zhes bya ba ni dza dang 'dra bar thar pa de zhigs pa ma yin te de bas na dza zhes bya'o/ /dz+ha zhes bya ba ni nyon mongs pa rnams skyen par sprug par bya ba'i don te de bas na dz+ha zhes</text></item>
<item><p>117a3</p><section>mdo sde</section><text>bya'o/ /nya zhes bya ba ni de kho na nyid kyi chos shes pa'i tshig te de bas na nya zhes bya'o/ /Ta zhes bya ba ni Ta bzhin du 'dzam bu'i gling kha cig tu de bzhin gshegs pa'i mtshungs pa med pa'i sku ston par mdzad de de bas na Ta zhes bya'o/ /Tha zhes bya ba ni chos kyi sku'i don te/ Tha</text></item>
<item><p>117a4</p><section>mdo sde</section><text>bzhin du yongs su rdzogs pas na de'i phyir Tha zhes bya'o/ /Da zhes bya ba ni dge 'dun gzhon nu zhes bya ba'i don te/ nub par mi 'gyur ba'i phyir Da zhes bya'o/ /D+ha zhes bya ba ni ngo tsha mi shes pa'i don te/ bla ma rnams la drin du mi gzo bas na de'i phyir D+ha zhes bya'o/ /Na zhes bya ba ni</text></item>
<item><p>117a5</p><section>mdo sde</section><text>'di las phyi rol pa rnams 'phags pa ma yin pa'i don te de bas na Na zhes bya'o/ /ta zhes bya ba ni srid pa thams cad du ltung ba las bzlog pa'i don te de bas na ta zhes bya'o/ /tha zhes bya ba ni mi shes pa'i don te/ dar gyi srin bu bzhin du dkris pas na de'i phyir tha zhes</text></item>
<item><p>117a6</p><section>mdo sde</section><text>bya'o/ /da zhes bya ba ni theg pa chen po la brtson par bya ba la dga' bar gyis shig pa'i don te de bas na da zhes bya'o/ /d+ha zhes bya ba ni gzhi gsum ri rab bzhin du brtan zhing nub par mi 'gyur ba'i don te de bas na d+ha zhes bya'o/ /na zhes bya ba ni gzhi gsum grong khyer gyi sgo</text></item>
<item><p>117a7</p><section>mdo sde</section><text>gtan gyi rten ma bzhin du shin tu brtan pas na de'i phyir na zhes bya'o/ /pa zhes bya ba ni phyin ci log gi don te/ gzhi gsum nub par mi 'gyur ba la bdag nyid yongs su rmongs par 'gyur bas na pa zhes bya'o/ /pha zhes bya ba ni 'jig rten thams cad 'jig pa'i don te/</text></item>
<item><p>117b1</p><section>mdo sde</section><text>'jig rten 'jig pa na gzhi gsum 'jig par 'gyur ro zhes zer ba ni bdag nyid kyi 'bras bu 'jig par byed pa ste/ sgrub pa las nyams pas na de'i phyir pha zhes bya'o/ /ba zhes bya ba ni de bzhin gshegs pa rnams kyi stobs rnams kyi tshig te/ stobs bcu</text></item>
<item><p>117b2</p><section>mdo sde</section><text>dang ldan pas na de'i phyir ba zhes bya'o/ /b+ha zhes bya ba ni byang chub sems dpa' rnams ni dam pa'i chos kyi khur khyer ba yin no zhes bya ba'i don te de bas na b+ha zhes bya'o/ /ma zhes bya ba ni nges par rang gi khur khyer bar byed pa 'di ni byang chub sems dpa' rnams kyi chos</text></item>
<item><p>117b3</p><section>mdo sde</section><text>lugs yin te de bas na ma zhes bya'o/ /ya zhes bya ba ni don bzhi po rnams byang chub sems dpas bya dgos pas na de'i phyir ya zhes bya'o/ /ra zhes bya ba ni 'dod chags dang / zhe sdang dang / gti mug gi 'jigs pa bsal bas de kho na nyid kyi don la chos la 'jug</text></item>
<item><p>117b4</p><section>mdo sde</section><text>pas na de'i phyir ra zhes bya'o/ /la zhes bya ba ni nyan thos kyi theg pa las gyen du bskyod nas theg pa chen po mi g.yo ba nyid brtsam par bya ba yin pas na de'i phyir la zhes bya'o/ /wa zhes bya ba ni 'jig rten thams cad kyi rig sngags dang / gsang sngags dang / sman</text></item>
<item><p>117b5</p><section>mdo sde</section><text>rnams byang chub sems dpa' mchog rnams kyis bstan pas na de'i phyir wa zhes bya'o/ /sha zhes bya ba ni zug rngu gsum dang bral ba'i don te de bas na sha zhes bya'o/ /Sha zhes bya ba ni yongs su rdzogs pa'i don te mdo sde chen po 'di thos na shin tu rgyas pa thams cad</text></item>
<item><p>117b6</p><section>mdo sde</section><text>thos par 'gyur bas na de'i phyir Sha zhes bya'o/ /sa zhes bya ba ni dam pa'i chos dbyung ba'i sems kyi don te de bas na sa zhes bya'o/ /ha zhes bya ba ni kye ma bdag gis 'khor ba mthar gtugs so/ /kye ma de bzhin gshegs pa yongs su mya ngan las 'da'o snyam</text></item>
<item><p>117b7</p><section>mdo sde</section><text>du dga' ba dang yongs su gdung ba'i don te de bas na ha zhes bya'o/ /k+Sha zhes bya ba ni bdud kyi don te/ bdud bye ba snyed kyis kyang dge 'dun dbye bar mi nus mod kyi/ de bzhin gshegs pa ni 'jig rten dang 'thun par mdzad pa ston to/ /yang k+Sha zhes bya ba ni 'jig rten</text></item>
<item><p>118a1</p><section>mdo sde</section><text>thams cad 'thun par bya ba'i phyir ma la sogs pa bstan pa'i don te de bas na k+Sha zhes bya'o/ /r-i r-I l-i l-I zhes bya ba'i yi ge bzhi po 'di rnams kyis ni sangs rgyas dang / chos dang / dge 'dun dang / gnyen po ston pa'i don bzhi rgyas par byed do/ /'jig</text></item>
<item><p>118a2</p><section>mdo sde</section><text>rten dang 'thun par bya ba de ni gnyen po yin te/ dper na lha sbyin gyis dge 'dun phye ba lta bu'o/ /dge 'dun phye ba ston pa na bslab pa'i gzhi bca' ba'i phyir tshul gzhan dag kyang sprul te thabs ston pa de mthong na shes rab can skrag par mi bya bar 'di ni 'jig rten dang 'thun par bya</text></item>
<item><p>118a3</p><section>mdo sde</section><text>ba yin no snyam du yid ches par bya ste/ de bas na r-i r-I l-i l-I zhes bya'o/ /mchu gnyis las byung ba dang / lce drung nas byung ba dang / kha sna gnyis nas 'byung ba dang / ring po dang / rgyun ring du drang ba rnams ni don dang lhan cig tu sbyar ba yin no/ /yi ge rnams lhan cig tu sbyar bas</text></item>
<item><p>118a4</p><section>mdo sde</section><text>ni byed pa la 'jug par 'gyur ro/ /lce dang so la sogs pa rnams ni lus kyi khams yin te/ khams de yang rang bzhin gyis yongs su dag pa'o/ /phung po dang / khams dang / skye mched rnam pa sna tshogs de dag lta bu yang mgo mnyam du chos kyi de kho na nyid du nye bar</text></item>
<item><p>118a5</p><section>mdo sde</section><text>zhi bar khongs su 'du'o/ /de bzhin gshegs pa'i snying pos khyab pa'i khams de'i gzi brjid kyis lhan cig tu sbyar bas byed pa la 'jug par 'gyur te/ de bas na yi ge phyed pa zhes bya'o/ /rgyud thams cad dang / gsang sngags thams cad dang / chos thams cad ni yi</text></item>
<item><p>118a6</p><section>mdo sde</section><text>ge phyi mo sbyar ba'i tha snyad yin te/ de bas na de bzhin gshegs pa dang thar pa de kho na nyid du mthong ngo / /yi ge brjod pa dang rtog pa'i 'du shes dang yi ge dang 'bru'i 'du shes de nyid spangs pa ni de bzhin gshegs pa dang thar pa ste/ de bas na thar pa ni thams cad du grol ba dang rab</text></item>
<item><p>118a7</p><section>mdo sde</section><text>tu grol ba yin no/ /de bzhin gshegs pa de nyid yi ge phyed pa'i chos kyi don kho na'i phyir byung ba yin no snyam du yang dag par gshegs pa gang yin pa de dag ni yi ge shes pa zhes bya'o/ /gzhan dag ni yi ge phyed pa shes pa zhes bya'o/ /yi ge med pa gang dag yin</text></item>
<item><p>118b1</p><section>mdo sde</section><text>zhe na/ chos ma yin pa sten pa gang yin pa rnams so/ /chos la sten pa yin du zin kyang de bzhin gshegs pa rtag pa dang / gzhi gsum po dang / thar pa ther zug pa dang / mdo sde dang / mdo sde ma yin pa dang / 'dul ba dang / 'dul ba ma yin pa dang /</text></item>
<item><p>118b2</p><section>mdo sde</section><text>bdud kyis smras pa dang / sangs rgyas kyis gsungs pa'i bye brag mi phyed pa gang yin pa de dag thams cad ni khong na yi ge med pa zhes nga zer ro/ /rigs kyi bu de bas na khyod kyis tshul 'di dag la yi ge phyed pa rnams slobs shig dang / de ltar byas na yi ge shes pa zhes bya</text></item>
<item><p>118b3</p><section>mdo sde</section><text>ba'i grangs su gtogs par 'gyur ro/ /gsol pa/ bcom ldan 'das bdag gis grangs su chud par bgyi ste/ de ltar 'tshal bas na yi ge phyed pa rnams bslab par bgyi 'tshal lags so/ /bcom ldan 'das bdag gis da gzod slob dpon gyi mchog khyod lta bu</text></item>
<item><p>118b4</p><section>mdo sde</section><text>rnyed lags so/ /bcom ldan 'das bdag ni da gzod yig rtsis kyi gnas su zhugs lags so/ /bka' stsal pa/ rigs kyi bu legs so legs so/ /dam pa'i chos 'dod pas ni de ltar 'dod par bya dgos so/ /rigs kyi bu de la zal mo zhes bya ba ni rnam</text></item>
<item><p>118b5</p><section>mdo sde</section><text>pa gnyis te/ sdug bsngal dang / mi rtag pa dang / bdag med pa rnams kyi zal mo rnams dang / bzhad dang 'grogs pa'i zal mo rnams te de ni bya'i don to/ /gsol pa/ sdug bsngal dang / mi rtag pa dang / bdag med pa la ji ltar zal mo zhes bgyi lags/</text></item>
<item><p>118b6</p><section>mdo sde</section><text>bka' stsal pa/ chos kha cig ni mi rtag la chos kha cig ni rtag pa'i phyir dang / chos kha cig ni sdug bsngal la chos kha cig ni bde ba'i phyir dang / chos kha cig ni bdag med la chos kha cig ni bdag yod pa'i phyir te/ dper na bu ram shing dang / 'bras sA lu dang / 'bru dang /</text></item>
<item><p>118b7</p><section>mdo sde</section><text>khre dang / khre rgod dang / sran ma dang / sran sde'u dang / sran gre'u la sogs pa 'bru'i sna grangs rnams me tog gi dus nas 'bras bu'i dus kyi bar du mi rtag pa'i khongs su 'dus so/ /phub ma med par gyur nas ni sems can thams cad la phan 'dogs par 'gyur la</text></item>
<item><p>119a1</p><section>mdo sde</section><text>'bru'i grangs kyi khongs su 'dus te/ des na rtag pa zhes bya'o/ /de ci'i phyir zhe na/ rang bzhin du gyur pa'i phyir ro/ /gsol pa/ bcom ldan 'das ci lags/ de dag slad kyis ma mchis par mi 'gyur lags sam/ de dag slad kyis ma mchis</text></item>
<item><p>119a2</p><section>mdo sde</section><text>par mi 'gyur ba de bzhin du de bzhin gshegs pa rtag pa zhes bgyi lags sam/ bka' stsal pa/ de bzhin gshegs pa ri rab bzhin zhes dper blang mod kyi/ ri'i rgyal po ri rab kyang 'jig pa'i bskal pas 'jig par 'gyur ba de bzhin du de bzhin gshegs pa</text></item>
<item><p>119a3</p><section>mdo sde</section><text>la khyod de ltar ma 'dzin cig /mya ngan las 'das pa ma gtogs par 'jig rten thams cad na 'jig par mi 'gyur ba cung zad kyang med kyis 'jig rten dang 'thun pa'i tshul gyis kun rdzob kyi tha snyad kyi rjes su 'jug par gyis shig /gsol pa/ bcom ldan 'das</text></item>
<item><p>119a4</p><section>mdo sde</section><text>legs so legs so/ /bka' stsal pa/ rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i</text></item>
<item><p>119a5</p><section>mdo sde</section><text>khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la phan 'dogs par yang 'gyur te/ ci'i phyir zhe na/ bdag</text></item>
<item><p>119a6</p><section>mdo sde</section><text>la de bzhin gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs kyi bu gzhan yang dper na shing a mra'am shing ta la yang rung ste/ me tog gi dus nas 'bras bu'i dus kyi bar du ni mi rtag pa'i</text></item>
<item><p>119a7</p><section>mdo sde</section><text>chos kyi khongs su 'dus so/ /'bras bu smin par gyur nas ni sems can thams cad la phan 'dogs par 'gyur te/ rtag pa'i chos kyi khongs su 'dus par 'gyur ro/ /rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras</text></item>
<item><p>119b1</p><section>mdo sde</section><text>bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang</text></item>
<item><p>119b2</p><section>mdo sde</section><text>nyon mongs pa med pa'i khongs su 'dus la sems can thams cad la yang phan 'dogs par 'gyur te/ de ci'i phyir zhe na/ bdag la de bzhin gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs</text></item>
<item><p>119b3</p><section>mdo sde</section><text>kyi bu gzhan yang dper na gser khung ngam zangs khung yang rung ste/ brko ba'i dus kyi bar du ni mi rtag pa'i khongs su 'dus so/ /gseg ma dang / rdo dang / skyon rnams med par gyur nas ni sems can thams cad la phan 'dogs par 'gyur te/ rtag pa'i rdzas rin</text></item>
<item><p>119b4</p><section>mdo sde</section><text>po che'i khongs su 'dus so/ /rigs kyi bu de bzhin du mdo sde thams cad dang / ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis nam ma thos kyi bar du ni mi rtag pa'i khongs su 'dus</text></item>
<item><p>119b5</p><section>mdo sde</section><text>so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la yang phan 'dogs par 'gyur te/ ci'i phyir zhe na/ bdag la de bzhin</text></item>
<item><p>119b6</p><section>mdo sde</section><text>gshegs pa'i snying po yod par shes pa'i phyir ro/ /mchog tu rtag par shes nas kyang de dag 'jug par 'gyur ro/ /rigs kyi bu gzhan yang dper na bu ram shing ngam til yang rung ste/ khu ba dang mar du gyur pa'i dus kyi bar du ni mi rtag pa'i khongs su 'dus so/ /</text></item>
<item><p>119b7</p><section>mdo sde</section><text>bu ram shing gi tshigs ma dang / til gyi tshigs ma med par gyur nas ni sems can thams cad la yang phan 'dogs par 'gyur la rdzas rtag pa'i khongs su yang 'dus par 'gyur ro/ /rigs kyi bu de bzhin du mdo sde thams cad dang / ting nge 'dzin thams cad kyi bsgom</text></item>
<item><p>120a1</p><section>mdo sde</section><text>pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis ma thos kyi bar du ni mi rtag pa'i khongs su 'dus so/ /mdo sde rin po che 'di thos nas ni rigs kyi bu'am/ rigs kyi bu mo rnams nyon mongs</text></item>
<item><p>120a2</p><section>mdo sde</section><text>pa dang bcas pa yin du zin kyang nyon mongs pa med pa'i khongs su 'dus la/ sems can thams cad la yang phan 'dogs par 'gyur te/ ci'i phyir zhe na/ bdag la de bzhin gshegs pa'i snying po yod par shes pa'i phyir ro/ /mchog tu rtag par</text></item>
<item><p>120a3</p><section>mdo sde</section><text>shes nas kyang de dag 'jug par 'gyur ro/ /rigs kyi bu gzhan yang dper na chu klung thams cad ni rgya mtsho'i khongs su 'dus so/ /rigs kyi bu de bzhin du mdo sde thams cad dang / ting nge 'dzin thams cad dang / theg pa chen po ni yongs su mya ngan las</text></item>
<item><p>120a4</p><section>mdo sde</section><text>'das pa chen po'i mdo sde 'di'i khongs su 'dus so/ /ci'i phyir zhe na/ 'di las de bzhin gshegs pa'i snying po shin tu yongs su mthar thug pa gsal bar bstan pa'i phyir te/ mchog tu mthar phyin pa gang yin pa de ni rgyu zhes bya'o/ /de bas na chos kha</text></item>
<item><p>120a5</p><section>mdo sde</section><text>cig ni mi rtag la chos kha cig ni rtag ces bya'o/ /gsol pa/ sangs rgyas la yang mya ngan gyi zug rngu mdzad pa mnga'o zhes smos te/ rdzogs pa'i sangs rgyas kyi ni mi'i mya ngan lta bu yang ma lags/ lha'i mya ngan lta bu yang ma lags/ bdud kyi mya ngan lta bu yang</text></item>
<item><p>120a6</p><section>mdo sde</section><text>ma lags/ sangs rgyas ni dud 'gror skyes pa lta bu yang mya ngan mi mdzad lags na ji lta bu zhig lags/ bka' stsal pa/ 'du shes med pa pa rnams kyi 'du shes kyang ji lta bu zhig /'du shes med na ni gson pa yang mi rigs te/ 'du shes med pa pa rnams</text></item>
<item><p>120a7</p><section>mdo sde</section><text>ni gson po yin no/ /phung po dang / khams dang / skye mched rnams med pa de dag la 'du shes ga la zhig yod de/ dper na shing rnams la lha rnams gnas mod kyi/ lha de dag shing gi yal ga rnams sam rtsa ba rnams gang na gnas pa mi mngon pa de bzhin du</text></item>
<item><p>120b1</p><section>mdo sde</section><text>bstan pa yang zab bo/ /de bzhin gshegs pa yang zab bo/ /sgra gcan zin la bya ba bzhin du byams pas rtag tu mya ngan byed pa ni 'du shes med 'du shes med min gyi lha rnams mya ngan byed pa dang 'dra'o/ /de dag ni sangs rgyas rnams kyi spyod yul yin te sangs rgyas</text></item>
<item><p>120b2</p><section>mdo sde</section><text>rnams kyi de lta bu yin no/ /sangs rgyas rnams kyi chos nyid ci 'dra ba dang / sku ci 'dra ba dang / rang byung rnams kyi gsung ci 'dra ba dang / thugs ci 'dra ba ni sangs rgyas rnams kyis mkhyen par zad de yid kyi rang bzhin la mya ngan ga la yod/ mya ngan med na yang bstan pa</text></item>
<item><p>120b3</p><section>mdo sde</section><text>shin tu rgyas pa yod pa dang 'gal lo/ /mya ngan med do zhes byas na ni sgra gcan zin dang 'dra bar gzigs zhes bya ba par 'gyur ro/ /chos thams cad pa'o zhes bya ba ni bsam gyis mi khyab par bstan to/ /de bzhin du sangs rgyas bcom ldan 'das kyang</text></item>
<item><p>120b4</p><section>mdo sde</section><text>bsam gyis mi khyab bo/ /chos kyang bsam gyis mi khyab bo/ /bstan pa yang bsam gyis mi khyab ste/ de ltar na sangs rgyas rnams kyi yang dag pa'i chos nyid ni de yin no/ /ji srid du nam mkha' yin pa de srid du khyim gnas pa yang med/ ka ba yang med/</text></item>
<item><p>120b5</p><section>mdo sde</section><text>rdul yang med de/ nam mkha'i ngo bo nyid kho nar 'dug pa de mthong nas byis pa'i rang bzhin can rnams kyis nam mkha' ji ltar 'dug pa de bzhin du sems yongs su bsgyur bar bya'o/ /de ltar bsam gyis mi khyab pa la mya ngan ga la yod/ mya ngan med par yang</text></item>
<item><p>120b6</p><section>mdo sde</section><text>sgra gcan zin bzhin du gzigs zhes bya ba don med par 'gyur te/ de bzhin gshegs pa'i mya ngan ni nam mkha' dang 'dra'o/ /sgyu ma la sems gzhan med pa bzhin du de bzhin gshegs pa la mya ngan mnga' zhes bya ba de yang sgyu ma'i tshul tsam du zad na yongs su mya</text></item>
<item><p>120b7</p><section>mdo sde</section><text>ngan las 'das pa lta la mya ngan ga la yod/ mi rtag pa la ni mya ngan yod de/ de dag gi sems las gyur pa yin no/ /de bas na de bzhin gshegs pa ni rtag go/ /mi rtag pa la ni mya ngan yod na de bzhin gshegs pa ni mi rtag pa ma yin pas na mya ngan yod ces bya ba</text></item>
<item><p>121a1</p><section>mdo sde</section><text>dang / med ces bya bar rtogs par mi nus te/ /de bzhin gshegs pa ni mya ngan dang bral ba yin no/ /dma' bas ni dma' ba shes kyi dma' bas ni 'bring mi shes so/ /'bring gis ni 'bring shes kyi 'bring gis ni rab mi shes so/ /rab kyis ni dma'</text></item>
<item><p>121a2</p><section>mdo sde</section><text>ba dang / 'bring dang / rab rnams shes so/ /nyan thos dang rang sangs rgyas rnams kyis ni rang gi sa'i bdag shes par zad do/ /sangs rgyas rnams kyis ni thams cad thugs su chud de/ de bas na yang dag par rdzogs pa'i sangs rgyas rnams ni ye shes sgrib pa mi</text></item>
<item><p>121a3</p><section>mdo sde</section><text>mnga' ba zhes bya'o/ /de ltar na lha'i yul dang sa'i steng dag tu sgyu ma rnam pa sna tshogs ston to/ /de ltar sangs rgyas bcom ldan 'das rnams ni 'jig rten dang 'thun par ston to snyam du shes nas sha'i mig dang ldan pa'i byis pa rnams kyis kyang thogs pa med pa'i ye shes</text></item>
<item><p>121a4</p><section>mdo sde</section><text>thob par bya ba'i phyir mkhas pa'i shes pa la gnas par bya'o/ /de ltar na mya ngan dang mya ngan med pa zhes bya ba ni rdzogs pa'i sangs rgyas kyis brtags pa yin gyi byis pa rnams kyi yul ma yin no/ /de bas na chos kha cig ni bdag yod la chos kha cig ni bdag med de/</text></item>
<item><p>121a5</p><section>mdo sde</section><text>'di ni zal mo lta bur bstan pa yin no/ /rigs kyi bu gzhan yang sangs rgyas kyi spyod yul bya bzhad gzas la 'gro ba lta bu bstan par bya ste/ dper na bya bzhad rnams dang zal mo rnams ni dbyar chu klung rnams kyi chu shin tu brug pa'i tshe rang gi sgo nga'i tshis bya ba'i phyir</text></item>
<item><p>121a6</p><section>mdo sde</section><text>thang ga las gzhi brtan por gnas 'cha' bar byed la/ spyod yul gang yin pa der 'dong bar byed de de ni de dag gi chos nyid do/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang skyes nas sems can bye ba phrag mang po dam pa'i chos</text></item>
<item><p>121a7</p><section>mdo sde</section><text>la bkod de/ bzhad dang zal mo bzhin du gdul bar bya ba ji snyed yod pa de dag gi don rnams byas zin nas gdul bar bya ba gzhan dag ga la yod pa der snang bar gyur to/ /de ltar na chos kha cig ni sdug bsngal la chos kha cig ni bde zhes bya ste/ 'du byed gang yin pa de dag</text></item>
<item><p>121b1</p><section>mdo sde</section><text>ni sdug bsngal ba dang 'jig pa yin no/ /mya ngan las 'das pa gang yin pa de ni mchog tu bde ba yin te/ 'du byed spangs pa'i phyir bde ba dang ldan no/ /gsol pa/ de ji lta bu lags/ bka' stsal pa/ ji lta ba bzhin no/ /gsol pa/ mya ngan las 'das</text></item>
<item><p>121b2</p><section>mdo sde</section><text>pa thob pa'i sems can rnams ji ltar de bde ba lags/ bka' stsal pa/ rigs kyi bu ngas bstan pa la rga ba dang 'chi ba ni 'du byed rnams las byung ba'o/ /bag yod pa ni 'chi ba med pa'i gnas so/ /bag med pa ni 'chi ba'i gnas so/ /bag yod pa dang ldan</text></item>
<item><p>121b3</p><section>mdo sde</section><text>pa rnams ni 'chi bar mi 'gyur ro/ /bag med pa dang ldan pa rnams ni rtag tu shi ba dang 'dra'o/ /bag med pa dang ldan pa gang yin pa de ni 'du byed yin te de ni mchog tu sdug bsngal ba'o/ /mya ngan las 'das pa ni 'chi ba med pa'o/ /bag med pa dang ldan pa</text></item>
<item><p>121b4</p><section>mdo sde</section><text>rnams ni 'du byed du gyur pa yin te de dag ni mchog tu sdug bsngal ba'o/ /mya ngan las 'das pa gang yin pa de dag ni 'chi ba med pa yin no zhes nga zer ro/ /bag yod pa dang ldan pa gang yin pa de dag ni 'du byed du gyur pa ma yin te/ de dag ni 'du byed rnams la spyod</text></item>
<item><p>121b5</p><section>mdo sde</section><text>kyang rga ba med pa dang / 'chi ba med pa dang / gzhig tu med pa zhes nga zer ro/ /de la bag med pa dang ldan pa rnams ni gang yin/ bag yod pa dang ldan pa rnams ni gang yin zhe na/ 'jig rten pa rnams ni bag med pa dang ldan pa yin te shi ba dang 'dra'o/ /'jig</text></item>
<item><p>121b6</p><section>mdo sde</section><text>rten las 'das pa rnams ni rga ba med pa dang 'chi ba med pa'o/ /bag yod pa dang ldan pa rnams ni mya ngan las 'das pa mchog tu bde ba thob pa'o/ /de bas na chos kha cig ni sdug bsngal la chos kha cig ni bde ba yin no zhes ngas bstan to/ /chos kha cig ni bdag</text></item>
<item><p>121b7</p><section>mdo sde</section><text>med la chos kha cig ni bdag yod pa ni dper na sa la 'dug pa'i mi lha'i mig med pas nam mkha' la bya 'phur ba'i rjes mi mthong ba de bzhin du/ nyon mongs pa la gnas pa rnams kyis bdag nyid la snying po'i mchog yod pa bdag gis mi mthong ste/ de bas na ngas</text></item>
<item><p>122a1</p><section>mdo sde</section><text>dgongs pa'i tshig gis bdag med do zhes bstan to/ /lha'i mig med pa'i mi rnams kyis ni bdag la bdag yod du zin kyang mi mthong ste nyon mongs pa yin no zhes nga zer ro/ /nyon mongs pa'i rnam pa'i 'du byed rnams gang yin pa'i chos de dag ni mi rtag</text></item>
<item><p>122a2</p><section>mdo sde</section><text>pa zhes bya'o/ /de bas na chos kha cig ni mi rtag pa'o zhes ngas bstan to/ /rgyu des na/ shes rab ldan pa ri kar 'dug pa yis/ /byis pa sa la 'dug pa legs par mthong / /shes rab khang steng na 'dug pa yis/ /mya ngan med kyang skye dgu mya ngan mthong / /</text></item>
<item><p>122a3</p><section>mdo sde</section><text>zhes bya ba lta bu ste/ de ltar nyon mongs pa'i rnam pa bcad nas shes rab can ri ka na gnas pas nyon mongs pa'i rnam pa dang 'brel ba'i byis pa mthong ba bzhin no/ /gsol pa/ shes rab khang thog mchis pa gang dag lags/ /mya ngan ma mchis gang lags 'jig rten</text></item>
<item><p>122a4</p><section>mdo sde</section><text>na/ /mya ngan ma mchis mya ngan 'das pa la/ /mya ngan dag ni ji ltar mchis par 'gyur/ /gal te sangs rgyas bcom ldan 'das yongs su mya ngan las 'das na byis pa rnams kyis ji ltar mthong lags/ shes rab kyi khang steng du yang ji ltar bzhugs</text></item>
<item><p>122a5</p><section>mdo sde</section><text>lags/ mi ri ka na mchis pas ni mthong du rung ste/ 'di ni mchis na gdod rung ba lags na yongs su mya ngan las 'das pas ji ltar mthong lags/ bka' stsal pa/ shes rab kyi khang ni mya ngan las 'das pa'o/ /mya ngan med pa ni de bzhin gshegs</text></item>
<item><p>122a6</p><section>mdo sde</section><text>pa'o/ /mya ngan gyi shas che ba ni skye dgu rnams yin te/ de dag ni mya ngan can yin la de bzhin gshegs pa ni mya ngan med pa'o/ /ri zhes bya ba ni thar pa yin te ri rab bzhin du brtan pa'i phyir ro/ /sa zhes bya ba ni 'du byed rnams so/ /byis pa thams cad ni sa la</text></item>
<item><p>122a7</p><section>mdo sde</section><text>'khod pa'o/ /shes rab can zhes bya ba ni rdzogs pa'i sangs rgyas kyi don te/ de bzhin gshegs pa ni mya ngan med cing brtan pa'i phyir ro/ /sangs rgyas ni mya ngan can gyi nang na mya ngan med pa ste/ sems can rnams kyi mya ngan gyi zug rngu sel ba'o/ /gsol pa/</text></item>
<item><p>122b1</p><section>mdo sde</section><text>gal te de bzhin gshegs pa mya ngan las ma 'das na ni da dung mya ngan mnga' ste/ rdzogs par sangs ma rgyas pa zhes bgyi'o/ /bka' stsal pa/ rgyu yod de gang na gdul bar bya ba rnams yod pa der ni rdzogs pa'i sangs rgyas snang ste der skye ba lta bur ston to/ /de bas na de</text></item>
<item><p>122b2</p><section>mdo sde</section><text>bzhin gshegs pa ni rtag pa yin te sangs rgyas bya bzhad dang zal mo lta bu zhes bya'o// //bam po bcu gcig pa/ rigs kyi bu dper na zla ba ni nyin par snang ba na kha cig tu ltung ba lta bur snang ste/ de nas sems can rnams kyis zla ba lhung ngo snyam du</text></item>
<item><p>122b3</p><section>mdo sde</section><text>'dzin to/ /zla ba ni med par mi 'gyur te/ gling gzhan du 'char bar 'gyur la der yang zla ba skyes pa med do/ /sems can rnams kyis ni zla ba shar to snyam du 'dzin te/ zla ba ni ltung ba lta bur snang yang 'jig par mi 'gyur la 'char ba lta bur snang yang skye ba med de/ ri'i</text></item>
<item><p>122b4</p><section>mdo sde</section><text>rgyal po ri rab kyis bsgribs pas mi snang bar zad la/ zla ba ni rang bzhin gyis skyes zin pa yin te snang byed rnams kyi chos nyid ni de yin no/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang stong gsum gyi stong chen po'i 'jig</text></item>
<item><p>122b5</p><section>mdo sde</section><text>rten gyi khams na 'dzam bu'i gling la lar ni pha ma phrad pa las skyes par yang snang ste sems can rnams kyis skyes so snyam du 'dzin la/ de bzhin gshegs pa la ni skyes pa med do/ /'dzam bu'i gling la lar ni yongs su mya ngan las 'da' ba lta bur snang la de bzhin</text></item>
<item><p>122b6</p><section>mdo sde</section><text>gshegs pa la ni 'chi ba med do/ /sems can rnams kyis ni shi'o snyam du 'dzin te/ de bzhin gshegs pa ni lhung ba skye ba lta bur snang yang skye ba yang med/ 'chi ba yang med do/ /gdul bar bya ba'i dbang gis ni zla ba bzhin du yang rgyu bar mdzad do/ /zla</text></item>
<item><p>122b7</p><section>mdo sde</section><text>ba ni gling kha cig tu zla ba nya ba yongs su rgyas pa lta bur snang ste sems can rnams zla ba nya'o snyam du 'dzin to/ /zla ba ni gling kha cig tu yi ge ta 'dra bar zla ba tshes par yang snang ste 'dzam bu'i gling pa rnams kyis deng zla ba tshes gcig yin no snyam du 'dzin to/ /de nas zla</text></item>
<item><p>123a1</p><section>mdo sde</section><text>ba phyed par 'dzin to/ /de nas tshes lnga yin no snyam ste zla ba nya bar 'dzin to/ /kha cig gis ni zla ba phyed yin par 'dzin te/ zla ba ni phyed du 'gyur zhing 'char ba yang med/ ltung ba yang med de/ zla ba ni ri rab kyi rkyen gyis de ltar snang ngo / /rigs</text></item>
<item><p>123a2</p><section>mdo sde</section><text>kyi bu de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'dzam bu'i gling la lar ni yongs su mya ngan las 'da' ba lta bur snang ste/ sems can rnams kyis de bzhin gshegs pa yongs su mya ngan las 'das so snyam du 'dzin to/ /</text></item>
<item><p>123a3</p><section>mdo sde</section><text>'dzam bu'i gling la lar ni zla ba tshes pa bzhin du skye ba lta bur snang ste/ sems can rnams kyis khye'u 'di skyes so snyam du 'dzin to/ /zla ba tshes gnyis dang 'dra bar ni lha'i thad du 'gro bar 'dzin to/ /zla ba tshes gsum dang 'dra bar ni yi ge slob pa'i sar 'gro bar 'dzin</text></item>
<item><p>123a4</p><section>mdo sde</section><text>to/ /zla ba tshes brgyad lta bur ni rab tu 'byung bar ston to/ /zla ba nya ba lta bur ni 'od kyis mun pa bsal ba bzhin du bdud bye ba snyed brlag nas lam mer bzhugs so/ /zla ba nub pa lta bur ni yongs su mya ngan las 'da' bar ston te/ zla ba gza' rnams kyis bskor ba</text></item>
<item><p>123a5</p><section>mdo sde</section><text>bzhin du mtshan sum cu rtsa gnyis dang dpe byad bzang po brgyad cus brgyan to/ /der kha cig gis ni lhung bar 'dzin/ kha cig gis ni skye bar 'dzin la skyes pa yang med/ 'gags pa yang med de/ de bzhin gshegs pa ni zla ba nya ba bzhin du dus thams cad du rtag pa yin</text></item>
<item><p>123a6</p><section>mdo sde</section><text>no/ /de bas na de bzhin gshegs pa rtag pa dang brtan pa zhes bya'o/ /dper na zla ba ni thams cad du snang ste/ chu dang dgon pa dang khyim dang grong khyer dang / chu ra chus gang ba rnams dang / khron pa dang / gzhan yang dpag tshad stong srid du yang rung sems can</text></item>
<item><p>123a7</p><section>mdo sde</section><text>rnams gang du 'gro ba de dag thams cad du snang ste/ der byis pa rnams kyis yid la zla ba 'di ni bdag kho na'i phyi bzhin 'ba' zhig tu 'ong ngo snyam du 'dzin to/ /gang gi tshe khyim gyi nang du mthong ba de'i tshe ni da ni 'di na snang na de zla ba 'di de nyid yin nam/ 'on te gzhan</text></item>
<item><p>123b1</p><section>mdo sde</section><text>zhig yin zhig gu snyam du rtog go/ /de la byis pa kha cig gis ni zla ba chu ra tsam du 'dzin to/ /bar ma rnams kyis ni shing rta'i 'phang lo'i tshad tsam du 'dzin to/ /rab rnams kyis ni zla ba dpag tshad lnga bcu pa tsam la zlum po yin par shes so/ /dud 'gro rnams</text></item>
<item><p>123b2</p><section>mdo sde</section><text>kyis ni zla ba srin bu me khyer tsam du mthong ste/ skye gnas thams cad dang ldan pa'i dud 'gro rnams kyis zla ba la rang rang gi rnam par shes pas brtags nas so sor mthong ngo / /de bzhin du de bzhin gshegs pa yang 'jig rten du byung na thams cad du snang ste/ sems</text></item>
<item><p>123b3</p><section>mdo sde</section><text>can kha cig gis de bzhin gshegs pa zla ba dang 'dra bar 'dzin te/ bdag la thugs brtse ba'i phyir bdag gi khyim gyi phugs na bzhugs so snyam mo/ /dud 'gro rnams kyis ni rang rang gi skye gnas kyi lus lta bur mthong ngo / /sems can lkugs pa rnams kyis ni de</text></item>
<item><p>123b4</p><section>mdo sde</section><text>bzhin gshegs pa lkugs par mthong ngo / /'on pa dang lag rdum rnams kyis kyang bdag nyid dang 'dra bar mthong ngo / /skad dang / 'du shes dang / yi ge tha dad pa rnams kyis kyang bdag cag dang 'dra'o snyam du 'dzin te bdag gi skad du smra'o/ /bdag gi 'du shes dang</text></item>
<item><p>123b5</p><section>mdo sde</section><text>'thun no/ /bdag gi kha zas za'o snyam du 'dzin to/ /lus che ba rnams kyang de bzhin gshegs pa ni bdag cag dang 'dra'o snyam du 'dzin to/ /kha cig gis ni nyan thos dang rang sangs rgyas yin no snyam du 'dzin to/ /kha cig gis ni ya mtshan can thams cad</text></item>
<item><p>123b6</p><section>mdo sde</section><text>kyi nang du rab tu byung bar mthong ngo / /kha cig gis ni de bzhin gshegs pa bdag cag gi phyir 'jig rten du byung ngo snyam du 'dzin to/ /dper na zla ba rang bzhin du gnas pas so so'i rang bzhin du thams cad mgu bar byed pa de bzhin du/ de bzhin gshegs pa yang</text></item>
<item><p>123b7</p><section>mdo sde</section><text>chos kyi sku yin bzhin du thabs kyi sku dug sman gyi sdong po dang 'dra bar 'dzin cing sems can rnams mgu bar mdzad de/ 'jig rten thams cad dang 'thun par mdzad pa dag gis skyes pa'i rabs stong phrag mang po ston par mdzad do/ /de bas na de bzhin gshegs pa</text></item>
<item><p>124a1</p><section>mdo sde</section><text>ni thams cad du skye ba ston pa'i phyir skyes pa'i rabs kyi zla ba zhes bya'o/ /de bas na de bzhin gshegs pa rtag pa dang brtan pa yin no/ /rigs kyi bu gzhan yang dper na zla ba dang lha ma yin gyi dbang po sgra gcan phrad pa'i tshe 'jig rten pa rnams kyi zla ba</text></item>
<item><p>124a2</p><section>mdo sde</section><text>gzas zin to snyam du 'dzin te/ sgra gcan ni zla ba la 'dzin par yang mi byed la/ des ni de la za bar yang mi nus te sgra gcan gyi lag pas zla ba bsgribs nas 'od mi snang bar byed par zad de/ zla ba la rma yang med/ nyon mongs pa yang med do/ /ji tsam du sgra gcan gyi lag pas</text></item>
<item><p>124a3</p><section>mdo sde</section><text>zla ba bkab pa de tsam du zla ba'i 'od mi snang bar 'gyur la/ sgra gcan gyis zla ba btang ba'i tshe ni kha nas byung ba lta bur snang ste/ mi rnams kyis zla ba ni sdug bsngal zhing 'dug go snyam du 'dzin to/ /zla ba ni rang bzhin kho nar 'dug bzhin du bdag nyid sgra gcan dang lhan cig</text></item>
<item><p>124a4</p><section>mdo sde</section><text>'dug par ston te/ 'di ni 'jig rten gyi chos nyid do/ /sgra gcan bye ba snyed kyis kyang zla ba gsad pa'am gzhig par mi nus te zla ba rang nyid de ltar ston to/ /de bzhin du de bzhin gshegs pa dgra bcom pa yang dag par rdzogs pa'i sangs rgyas nyid zla ba lta bur ston</text></item>
<item><p>124a5</p><section>mdo sde</section><text>par mdzad de/ ma 'ongs pa'i dus kyi don du ngan sems kyis khrag phyung ba'i mtshams med pa'i las bstan pa'i phyir de la sogs pa'i 'dod chen pa'i mtha' dang dge 'dun gyi dbyen gyi chos tha dad pa yang ston par mdzad do/ /de bzhin gshegs pa'i sku la ni bdud bye ba phrag</text></item>
<item><p>124a6</p><section>mdo sde</section><text>'bum gyis kyang khrag dbyung bar mi nus la/ de bzhin gshegs pa'i sku la ni khrag dang / rus pa dang / rgyus pa yang med de/ sdug bsngal ba'i bag kyang med do/ /sems can rnams kyis ni gzhi gsum ma rung ngo / /de bzhin gshegs pa la rma byung ngo snyam du</text></item>
<item><p>124a7</p><section>mdo sde</section><text>'dzin to/ /de bzhin gshegs pa ni rang bzhin kho nar bzhugs mod kyi/ de ltar 'jig rten dang 'thun par ston to/ /'di lta ste/ mi la las mi zhig la 'breng pa'am/ dbyug pas bsnun te khrag phyung ba'am/ gsad pa'i sems kyis de bsad nas/ de'i 'og</text></item>
<item><p>124b1</p><section>mdo sde</section><text>tu de bzhin gshegs pas las de btsan par mdzad par dgongs te de bzhin gshegs pa la ngan sems kyis khrag phyung ba na/ mi de'i sems thugs su chud nas mtshams med pa'i las yang dag par ston par mdzad do/ /de ltar na de bzhin gshegs pa ni ma 'ongs pa'i</text></item>
<item><p>124b2</p><section>mdo sde</section><text>don gyi phyir las kyi rnam par dbye ba ston par mdzad do/ /dper na sman pa la la zhig gis rang gi bu la rtsa ba'i ming gi rnam grangs slob par byed de/ 'di ni rtsa ba lnga'o/ /'di ni kha ba'o zhes rtsa ba'i rnam par dbye ba dag gi sgo nas ngo ston par byed de/ khye'u des kyang de ltar bslabs</text></item>
<item><p>124b3</p><section>mdo sde</section><text>nas rtsa ba'i rnam par dbye ba shes par gyur la/ de nas sman pa de shi nas khye'u de na re/ kyi hud pha cig kyi hud pha cig khyod kyis bdag rtsa ba'i rnam par dbye ba bslabs te rtsa ba 'di ni 'di 'dra'o/ /lo ma ni 'di 'dra'o zhes de skad zer ba de bzhin du de bzhin gshegs pas</text></item>
<item><p>124b4</p><section>mdo sde</section><text>kyang bslab pa'i gzhi thams cad kyi sprul pa sprul par mdzad de/ gsor rung ba dang / gsor mi rung ba dang / mtshams med pa dang / mdo sde spong ba dang / 'dod chen pa'i mtha' rnams ston par mdzad de/ ma 'ongs pa'i dus na 'di lta bur 'gyur ro zhes bya ba'i don</text></item>
<item><p>124b5</p><section>mdo sde</section><text>to/ /de nas de bzhin gshegs pa yongs su mya ngan las 'das nas dge slong rnams kyis sman pa'i bu bzhin du de bzhin gshegs pas mdo sde las 'di skad ces bka' stsal te/ las 'di ni 'di yin no snyam du shes so/ /dper na zla ba la gza' 'jug pa na mi</text></item>
<item><p>124b6</p><section>mdo sde</section><text>rnams kyis ni zla ba drug cing zla ba la gza' 'jug par shes so/ /steng gi lha rnams kyis ni nyin gcig bzhin du zla ba la gza' 'jug pa shes te/ ci'i phyir zhe na/ de dag gi lo tshigs ring la mi rnams kyi lo tshigs thung ba'i phyir ro/ /rigs kyi bu de bzhin du lha</text></item>
<item><p>124b7</p><section>mdo sde</section><text>rnams dang mi rnams kyis ni de bzhin gshegs pa sku tshe thung ngo snyam du 'dzin to/ /ji ltar lha gong ma gong ma rnams kyis skad cig skad cig la zla ba la gza' 'jug par 'dzin pa de bzhin du/ lha gong ma gong ma rnams kyis skad cig skad cig la de bzhin gshegs pa</text></item>
<item><p>125a1</p><section>mdo sde</section><text>yongs su mya ngan las 'da' ba bye ba snyed kyang ston par mdzad do/ /nyon mongs pa dang / phung po dang lha dang 'chi bdag gi bdud bye ba snyed kyang ston pa dang / skyes pa'i rabs stong snyed kyang ston pa dang / 'jig rten dang 'thun par bya ba mang po dag ston par shes</text></item>
<item><p>125a2</p><section>mdo sde</section><text>so/ /de ltar na de bzhin gshegs pa ni dpag tu med pa yin te/ de bas na rtag pa dang brtan pa yin no/ /dper na zla ba ni sems can thams cad kyi yid du 'ong zhing blta na sdug pa yin pas na de'i phyir ming zla ba zhes bya'o/ /'dod pa'i dbang du gyur pa 'dod chags dang /</text></item>
<item><p>125a3</p><section>mdo sde</section><text>zhe sdang dang / gti mug spyod pa rnams kyi yid du 'ong ba ni ma yin no/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang rang bzhin gyis sems can chos 'dod pa rnams kyi yid du 'ong ba dang mchog tu blta na sdug pa yin no/ /sdang</text></item>
<item><p>125a4</p><section>mdo sde</section><text>ba'i sems dang ldan pa gzhan dag gi yid du 'ong ba ni ma yin te/ de bas na de bzhin gshegs pa zla ba dang 'dra ba yin no/ /dper na nyi ma dus tshigs gsum du 'gyur zhing 'pho ste/ dgun dang / dbyar dang so ga'i dus gsum du rgyu bar byed la/ dgun ni nyi ma myur ba kho nar</text></item>
<item><p>125a5</p><section>mdo sde</section><text>'gro'o/ /dbyar ni nyi ma 'bring tsam du 'gro'o/ /sos ka'i ni nyi ma ring du thogs shing 'gro ste 'od shin tu tsha'o/ /de bzhin gshegs pa yang 'jig rten gsum du skye ba rnam pa gsum ston par mdzad de/ sems can tshe thung ngu rnams kyi nang du ni mchog tu sku tshe thung bar</text></item>
<item><p>125a6</p><section>mdo sde</section><text>ston te/ sems can rnams kyis sangs rgyas sku tshe thung ngo snyam du 'dzin to/ /nyan thos kyi theg pa pa rnams la ni dgun gyi nyi ma bzhin du sku tshe thung bar ston to/ /byang chub sems dpa' sems dpa' chen po rnams la ni dbyar gyi nyi ma bzhin du sku tshe 'bring du ston to/ /sangs</text></item>
<item><p>125a7</p><section>mdo sde</section><text>rgyas rnams la ni so ga'i nyi ma bzhin du bskal pa'am bskal pa las lhag par bzhugs par snang ngo / /rigs kyi bu theg pa chen po 'di las dgongs pa'i tshig de bzhin gshegs pa'i gsang ba'i dam pa'i chos kyi char ngas yang dag par bstan par bya ste/ ma 'ongs pa'i</text></item>
<item><p>125b1</p><section>mdo sde</section><text>dus na dam pa'i chos theg pa chen po'i mdo'i sde tshan gyi phan pa'i gdams ngag ston pa gang yin pa de dag ni dbyar gyi nam gyi sprin dang 'dra ste/ byang chub sems dpa' sems dpa' chen po yin par rig par bya'o/ /nyan thos dang rang sangs rgyas rnams ni dgongs pa'i tshig</text></item>
<item><p>125b2</p><section>mdo sde</section><text>thos na dgun gyi grang nad kyis thebs pa dang 'dra ste/ de'i phyir ngas sku tshe thung ba dang nges par myong bar 'gyur ba yang dag par bstan to/ /sangs rgyas kyi tshe bstan pa sangs rgyas kyi gnas rgya chen po las ni so ga'i nyi ma bzhin du ngas rtag pa dang brtan par bstan to/ /nga ni nyi ma</text></item>
<item><p>125b3</p><section>mdo sde</section><text>bzhin du gang du yang ltung ba med de/ nyi zla'i chos nyid kyang spyod do/ /de ltar na de bzhin gshegs pa ni 'jig rten gsum du yang dag par snang ste/ 'di ni sangs rgyas rnams kyi chos nyid do/ /rigs kyi bu gzhan yang pa ba sangs dang / phur bu dang / mig dmar</text></item>
<item><p>125b4</p><section>mdo sde</section><text>dang / mjug dang / gza' lhag la sogs pa nyi ma dang zla ba gnyis dang lhan cig 'gro ba na sems can rnams kyis blta bar mi nus la de dag kyang ldog par yang mi 'gyur/ ltung bar yang mi 'gyur te/ de dag gi 'od ches cha phra la nyi ma dang zla ba'i 'od shin tu</text></item>
<item><p>125b5</p><section>mdo sde</section><text>che bas zil gyis non pa'i phyir ro/ /de bzhin du de bzhin gshegs pa ni rtag tu nyan thos dang rang sangs rgyas kyi gza'i tshogs rnams dang lhan cig tu skye ba lta bur yang ston la yongs su mya ngan las 'da' bar yang ston mod kyi/ nyan thos dang rang sangs rgyas de dag mi rtag pa yang</text></item>
<item><p>125b6</p><section>mdo sde</section><text>ma yin mi brtan pa yang ma yin te/ de dag ni rtag pa dang brtan pa yin bzhin du nyin par gyi gza' dang 'dra bar sems can gyis mthong bar mi nus so/ /nyi ma dang 'dra ba 'di ni rang sangs rgyas rnams kyi chos nyid yin no/ /dper na nyi ma dang zla ba sprin gyis g.yogs pa'i</text></item>
<item><p>125b7</p><section>mdo sde</section><text>tshe mi snang ste/ sems can rnams kyis mi snang ngo snyam du 'dzin mod kyi/ de gnyis med par yang mi 'gyur ro/ /rigs kyi bu de bzhin du de bzhin gshegs pa 'jig rten na mi bzhugs pa'i tshe nyi zla sprin gyis g.yogs pa bzhin du gzhi gsum 'jig pa lta bur snang</text></item>
<item><p>126a1</p><section>mdo sde</section><text>mod kyi/ gzhi gsum med par yang mi 'gyur la rtag pa dang brtan pa dang ther zug par 'dug bzhin du nyes pa rnams kyis kyang gos par mi 'gyur ba 'di ni sangs rgyas rnams kyi chos nyid do/ /rigs kyi bu dper na zla ba yar gyi ngo yang ma yin/ mar gyi ngo yang ma yin</text></item>
<item><p>126a2</p><section>mdo sde</section><text>pa gnam stong gi nyin par nyi ma dang zla ba med pa'i skabs su gza' mjug gzi brjid drag po dang ldan pa zhes bya ba shar nas 'jig rten thams cad kyis ma tshor bar skad cig gcig kho na la mi snang bar 'gyur ro/ /rigs kyi bu de bzhin du rang sangs rgyas rnams kyang sangs rgyas</text></item>
<item><p>126a3</p><section>mdo sde</section><text>rnams mi bzhugs pa'i tshe gnam stong gi nyin par gza' mjug 'char ba bzhin du byung nas sems can bye ba phrag mang po dam pa'i chos la bkod nas mi snang bar 'gyur la/ mjug rtag tu yod de sems can rnams kyis ni mthong bar mi nus so/ /de bzhin du</text></item>
<item><p>126a4</p><section>mdo sde</section><text>rang sangs rgyas rnams kyang rtag tu yod bzhin du de dag sems can rnams kyis mthong bar mi nus te/ bdag nyid yang dag par ston cing mi mngon par byed pa 'di ni de dag gi chos nyid do/ /rigs kyi bu dper na nyi ma shar na lho bur med par 'gyur ba de bzhin du yongs su mya ngan</text></item>
<item><p>126a5</p><section>mdo sde</section><text>las 'das pa chen po'i mdo chen po 'di byung na thos pa tsam gyis kyang pham pa rnams dang / mtshams med pa'i las rnams kyi sdig pa'i phung po myur du med par 'gyur ro/ /de ltar na yongs su mya ngan las 'das pa chen po'i mdo chen po bsam gyis mi khyab pa'i yul 'di ni de bzhin</text></item>
<item><p>126a6</p><section>mdo sde</section><text>gshegs pa'i snying po ston pa yin pa'i phyir dpag tu med do/ /de bas na rigs kyi bu'am rigs kyi bu mo rnams kyis de bzhin gshegs pa rtag go/ /dam pa'i chos nub par mi 'gyur ro/ /dge 'dun med par mi 'gyur ro snyam du mdo'i shes pa la de ltar brtson par bya'o/ /de ltar byas kyang de</text></item>
<item><p>126a7</p><section>mdo sde</section><text>dag kyang nga dang 'dra bar sangs rgyas kyi gnas su gson par 'gyur ro/ /gsol pa/ bcom ldan 'das byang chub sems dpa' sems dpa' chen po rnams ji lta bu lags/ bka' stsal pa/ sems bskyed pa yang rung / sems ma bskyed pa yang rung ste/ byang chub sems dpa' sems</text></item>
<item><p>126b1</p><section>mdo sde</section><text>dpa' chen po rnams su 'gyur ro/ /gsol pa/ de ci lta bu lags/ bka' stsal pa/ rigs kyi bu dper na dgun mar 'khyags pa nyi tshan gyis kyang bzhu mi nus pa de bzhin du mdo sde dang / ting nge 'dzin thams cad bsgom par bya ba bsgoms pa'i 'bras</text></item>
<item><p>126b2</p><section>mdo sde</section><text>bu'i sgo nas ni sems bskyed pa rnams kyis kyang byang chub thob par mi 'gyur ro/ /sems ma bskyed pas kyang byang chub thob par mi 'gyur ro/ /de ci'i phyir zhe na/ dgun gyi nyi ma bzhin du brtson 'grus zhan pa'i phyir ro/ /mdo sde bsgom par bya ba bsgoms</text></item>
<item><p>126b3</p><section>mdo sde</section><text>pa'i 'bras bu'i mchog ni dper na so ga'i nyi ma tsha ba'i tshe nyi ma ma shar bar mtshan mo yang mar shin tu 'khyags pa yang zhu bar byed la rgya mtsho chen po yang dro bar byed do/ /de bzhin du rigs kyi bu'am/ rigs kyi bu mo gang dag gis yongs su mya ngan las 'das</text></item>
<item><p>126b4</p><section>mdo sde</section><text>pa chen po'i mdo 'di thos ma thag tu 'gran tor du byas kyang rung / gzhan gyis byed du bcug kyang rung / gzhan gyis dring 'jog kyang rung / rnyed pa dang / bkur sti dang / tshigs su bcad pa'i don du byas kyang rung ste/ bdag la byang chub mi dgos</text></item>
<item><p>126b5</p><section>mdo sde</section><text>so snyam pa'am/ sems bskyed par yang mi 'dod du zin kyang gang zag de 'dra ba'i lus kyi ba spu'i khung bu thams cad du byang chub kyi rgyus so ga'i nyi ma bzhin du 'jug par 'gyur ro/ /de bas na rigs kyi bu de dag ni byang chub sems dpa' sems dpa' chen</text></item>
<item><p>126b6</p><section>mdo sde</section><text>po yin no zhes nga zer ro/ /de ltar na byang chub zad mi shes pa'i mdo chen po 'di ni bsod nams kyi phung po chen po yin te/ de bas na che ba zhes bya'o/ /snga ba dang yangs pa dang so ga'i nyi ma bzhin du gzi brjid dang ldan pa yin te/ de bas na yongs su mya ngan las</text></item>
<item><p>126b7</p><section>mdo sde</section><text>'das pa chen po zhes bya'o/ /de ci'i phyir zhe na/ 'di las de bzhin gshegs pa'i snying po rtag par bstan pa'i phyir ro/ /rigs kyi bu gzhan yang skar ma dang srin bu me khyer gyi 'od ni nyi zla'i 'od las 'das te thal ler snang bar mi 'gyur ro/ /nyi zla'i 'od</text></item>
<item><p>127a1</p><section>mdo sde</section><text>ni 'od thams cad las 'das te lam mer 'dug go/ /de bzhin du gzhan gyi 'od rnams ni mdo sde thams cad dang ting nge 'dzin thams cad bsgom par bya ba bsgoms pa'i yongs su mya ngan las 'das pa chen po'i mdo chen po'i 'od las 'das</text></item>
<item><p>127a2</p><section>mdo sde</section><text>te thal ler mi 'dug go/ /yongs su mya ngan las 'das pa chen po'i mdo chen po'i 'od ni 'od thams cad las 'das te thal ler snang la/ sems can thams cad kyi spu drung du zhugs nas byang chub kyi sems mi dgos so snyam ste ma bskyed du zin kyang byang chub kyi</text></item>
<item><p>127a3</p><section>mdo sde</section><text>rgyu nges par thob par 'gyur te/ de bas na ming yang yongs su mya ngan las 'das pa chen po zhes bya'o/ /gsol pa/ byang chub kyi sems mi dgos par 'dzin kyang sems can thams cad kyi lus kyi ba spu'i khung bu thams cad du zhugs nas byang chub kyi rgyu mngon</text></item>
<item><p>127a4</p><section>mdo sde</section><text>par 'grub par 'gyur zhes bgyi ba 'di la gtan tshigs bka' stsal 'tshal lags so/ /bcom ldan 'das bstan pa 'di la pham pa bgyid pa dang / mtshams ma mchis pa bgyid pa dang / mdo sde spong ba dang / 'dod chen pa dag kyang gda'</text></item>
<item><p>127a5</p><section>mdo sde</section><text>lags na/ gal te sems ma bskyed de mi dgos par 'dzin kyang byang chub pa'i byang chub kyi rgyur 'gyur du lags na sangs rgyas kyis gsungs pa la bye brag ci mchis te/ yang na bzhi po de dag ma mchis zhes bshad 'tshal lags so/ /yang na des sdig pa</text></item>
<item><p>127a6</p><section>mdo sde</section><text>'byang bar 'gyur zhes bshad 'tshal lags so/ /bcom ldan 'das kyis bka' stsal pa/ 'dod chen pa ma gtogs par yongs su mya ngan las 'das pa'i mdo chen po 'di rna lam du grag par thos pa tsam gyis kyang thams cad la byang chub kyi rgyu yod par</text></item>
<item><p>127a7</p><section>mdo sde</section><text>'gyur te/ sangs rgyas grangs med pa la bkur sti byas pa rnams kyis yongs su mya ngan las 'das pa chen po'i mdo chen po 'di thos par nus la/ dge ba'i rtsa ba ngan ngon ma yin pas byang chub kyi rgyu thob par 'gyur ro/ /de bas na de bzhin gshegs pa'i snying</text></item>
<item><p>127b1</p><section>mdo sde</section><text>po yang dag par ston pa'i phyir mdo chen po mthu che ba yin no/ /gsol pa/ sems ma bskyed de mi dgos par 'dzin pas ji ltar byang chub pa'i byang chub kyi rgyur 'gyur lags/ bka' stsal pa/ byang chub tu sems bskyed nas mi dgos par 'dzin cing</text></item>
<item><p>127b2</p><section>mdo sde</section><text>mdo sde khyad du gsod pa gang yin pa de dag la ni rmi lam du srin po chen po 'jigs pa'i gzugs can gyis bsdigs te/ 'di skad du ngas ma bsad par skyen par byang chub tu sems skyed cig ces kyang zer ro/ /de nas de dag rmi lam du 'jigs shing skrag ste sad</text></item>
<item><p>127b3</p><section>mdo sde</section><text>nas nang par byang chub tu sems skyed par byed de/ de dag shi nas sems can dmyal ba rnams su 'tshed pa'am/ kyi 'jig rten nas mtho ris su skyes kyang rung ste/ rjes su dran nas de'i 'og tu byang chub sems dpa' sems dpa' chen por 'gyur</text></item>
<item><p>127b4</p><section>mdo sde</section><text>ro/ /de ltar na yongs su mya ngan las 'das pa chen po'i mdo chen po 'di ni mthu che ste mi dgos par 'dzin cing sems ma bskyed kyang byang chub kyi rgyu skyed par byed do/ /rgyu ni de yin no/ /rkyen ni de yin te/ theg pa chen po 'di la rgyu med pa ma yin no/ /</text></item>
<item><p>127b5</p><section>mdo sde</section><text>de bas na nga'i bstan pa ni sangs rgyas kyis gsungs pa zhes bya'o/ /rigs kyi bu gzhan yang nam mkha' las sprin chen po char 'bebs pa na sa chen po chus gang bar 'gyur la/ gram pa'i sa phyogs su ni char chen po bab tu zin kyang chu cung zad kyang</text></item>
<item><p>127b6</p><section>mdo sde</section><text>gnas par mi 'gyur te gar gzhol bar 'bab la/ bab nas kyang der gnas par 'gyur te/ sems can thams cad la yang phan 'dogs par 'gyur ba de bzhin du mdo sde chen po 'di las dam pa'i chos kyi char 'bab mod kyi/ 'dod chen pa la ni byang chub</text></item>
<item><p>127b7</p><section>mdo sde</section><text>kyi rgyu skye bar mi 'gyur te skye mi srid do/ /gzhan dag la ni sa gzhol ba'i chu bzhin du skyed par byed do/ /rigs kyi bu gzhan yang dper na sran sde'u 'am/ sran gre'u'am/ sran ma'am/ spa'i sa bon tshig pa rnams la sprin chen po'i char stong du bab</text></item>
<item><p>128a1</p><section>mdo sde</section><text>kyang myu gu skye bar mi nus te/ de dag las myu gu 'byung mi srid do/ /de bzhin du 'dod chen pa rnams kyis yongs su mya ngan las 'das pa chen po 'di thos su zin kyang byang chub kyi rgyu thob mi srid de/ de dag ni dge ba'i rtsa ba zad pa yin</text></item>
<item><p>128a2</p><section>mdo sde</section><text>pa'i phyir sa bon tshig pa dang 'dra'o/ /rigs kyi bu dper na ka ta ka'i 'bras bu chu rnyog pa can gyi nang du bcug na rnyog pa bsal te chu dang bar byed pa de bzhin du yongs su mya ngan las 'das pa'i mdo chen po 'di yang ka ta ka'i 'bras bu bzhin du sems can rnams</text></item>
<item><p>128a3</p><section>mdo sde</section><text>kyi pham pa rnams dang / mtshams med pa'i las rnams kyi las kyi 'dam rdzab dang rnyog pa bsal nas byang chub kyi rgyu la 'god par byed de/ 'dod chen pa ni ma gtogs so/ /ka ta ka'i 'bras bus kyang rnyog pa dang bar byed par zad kyi/ lo stong</text></item>
<item><p>128a4</p><section>mdo sde</section><text>gi bar du bdar du zin kyang 'dam rdzab de las chu dbyung ba ni mi nus so/ /de bzhin du 'dod chen pa yang dge ba'i rtsa ba zad cing gzhi med par 'gyur ba yin pas de ni yongs su mya ngan las 'das pa chen po 'di lo bye bar thos su zin kyang byang chub kyi rgyu skyed par</text></item>
<item><p>128a5</p><section>mdo sde</section><text>yang ye mi nus te/ de la dge ba med pa'i phyir ro/ /rigs kyi bu dper na dug sman gyi sdong po sman gyi rgyal po chen po ni dar ba'am/ bu ram mam/ zhun mar ram/ 'o ma'am/ chu dang sbyar ram/ phye'am/ lde gu'am/ thug par byas sam/ kha bskus</text></item>
<item><p>128a6</p><section>mdo sde</section><text>sam/ dud pas bdugs sam/ mig bskus sam/ dri tshor ram/ mthong ngam/ reg par gyur kyang rung ste/ sems can thams cad kyi nad sel bar byed la/ shing ljon pa de 'di snyam du bdag gi lo ma khyer na rung ngo / /rtsa ba khyer na mi rung ngo snyam pa'am/</text></item>
<item><p>128a7</p><section>mdo sde</section><text>bdag gi rtsa ba khyer na rung ngo / /lo ma khyer na mi rung ngo snyam pa'am/ sdong bu khyer na rung ngo / /shun pags khyer na mi rung ngo snyam pa'am/ shun pags khyer na rung ngo / /sdong bu khyer na mi rung ngo snyam du mi sems te de de ltar sems mi skyed mod kyi/ 'on kyang de ni</text></item>
<item><p>128b1</p><section>mdo sde</section><text>sman kho na yin te nad thams cad sel bar byed do/ /rigs kyi bu de bzhin du yongs su mya ngan las 'das pa chen po'i mdo chen po 'di yang sems can thams cad kyi sdig pa'i las kyi nad rnams sel bar byed de/ pham par byed pa rnams kyang rung / mtshams</text></item>
<item><p>128b2</p><section>mdo sde</section><text>med pa byed pa rnams kyang rung / 'di las phyi rol pa rnams kyang rung ste/ byang chub dgos par mi 'dzin cing sems ma bskyed kyang byang chub kyi rgyu skyed par byed do/ /de ci'i phyir zhe na/ sdig pa thams cad kyi dug sman gyi sdong po'i sman ni yongs su mya ngan las</text></item>
<item><p>128b3</p><section>mdo sde</section><text>'das pa chen po'i mdo chen po yin pa'i phyir ro/ /lus bsgos pa rnams kyang rung / lus ma bsgos pa rnams kyang rung ste/ mdo sde 'di'i ming tsam thos na yang mdo sde 'di ni yod do snyam du shes na sdig pa'i nad thams cad 'byang bar 'gyur ro/ /gsor mi</text></item>
<item><p>128b4</p><section>mdo sde</section><text>rung ba'i nad a narga la zhes bya ba de ni ji ltar byas kyang gsor mi rung ngo / /de ci'i phyir zhe na/ de ni 'chi bar 'gyur ba'i nad yin pa'i phyir te/ dus ma yin par 'chi ba'i nad ma yin no/ /de bzhin du 'dod chen pa yang mdo sde 'dis byang chub tu gzhog par mi</text></item>
<item><p>128b5</p><section>mdo sde</section><text>nus te/ de ni rgyu med pa dang shi ba yin pa'i phyir ro/ /dper na lag mthil rma med pa la dug gis mi tshugs la rma yod pa la ni dug gis tshugs par 'gyur ba de bzhin du/ 'dir yang 'dod chen pa la byang chub kyi rgyu mi skye'o/ /de la rma zhes bya ba ni byang chub kyi</text></item>
<item><p>128b6</p><section>mdo sde</section><text>rgyu'o/ /dug ces bya ba ni mchog tu bde ba'o/ /lag mthil rma med pa lta bu ni 'dod chen pa sdig can yin no/ /dper na rdo rje rin po che gzi byin chen po ni cis kyang gcag mi nus la sna grangs gzhan thams cad ni des choms par 'gyur mod kyi lug ru ni mi chod do/ /de</text></item>
<item><p>128b7</p><section>mdo sde</section><text>bzhin du yongs su mya ngan las 'das pa'i mdo chen po 'dis kyang shin tu sdig pa'i las byed pa 'dod chen pa ni byang chub tu gzhag par mi nus te/ rgyu med pa'i phyir rdo rjes lug ru la mi tshugs pa bzhin no/ /dper na shing sa la ki dang / dong ka'i shing dang / ka na ga pra b+ha dang / shing</text></item>
<item><p>129a1</p><section>mdo sde</section><text>bal gyi shing dang / bal mi ki dang / kar na bal l+ya dang / skan da sta ba dang / ke ta ki dang / pad tra ka dang / bi ra na dang / ro tsa na rnams ni bcad de dum bur gtubs nas khyer te khyim du bzhag kyang gal te chu'i rlan dang phrad phan cad myur du skye bar 'gyur te/</text></item>
<item><p>129a2</p><section>mdo sde</section><text>lo ma kha 'bu ba dang / snye ma dang ldan zhing yal ga dang sdong bu dang ldan te shing ljon pa zhes bya ba'i grangs su gtogs par 'gyur ro/ /de bzhin du bstan pa 'di la yang pham pa byed pa rnams dang / mtshams med pa byed pa rnams shing ta la'i mgo bcad pa bzhin du gyur pa las/</text></item>
<item><p>129a3</p><section>mdo sde</section><text>mdo sde 'di thos ma thag tu sems bskyed pa dgos par mi 'dzin gyis kyang mi mchog de dag ni shing sa la ki dang / dong ka'i shing la sogs pa bzhin du byang chub tu 'khrung bar 'gyur ro/ /dper na seng ldeng dang tin du ka'i shing ljon pa rnams ni bcad phan cad sa bon tshig pa bzhin du</text></item>
<item><p>129a4</p><section>mdo sde</section><text>skye bar mi 'gyur ba de bzhin du 'dod chen pa'i sems can rnams kyis kyang mdo sde 'di lan mang du thos kyang sa bon tshig pa bzhin du byang chub tu 'khrung bar mi 'gyur ro/ /dper na sprin chen po las char bab tu zin kyang sa phyogs byil por 'dug pa la chu mi chags pa bzhin</text></item>
<item><p>129a5</p><section>mdo sde</section><text>du mdo sde chen po'i sprin 'di las chos kyi char 'bab mod kyi 'dod chen pa la byang chub kyi rgyu mi 'chags te/ de ni rdo rje bzhin du byil por 'dug pa'i phyir ro/ /'dod chen pa rnams kyis ni dge ba byas pa ni mi mthong gi/ smad pa dang / bshung ba'i sdig pa gang yin pa ni</text></item>
<item><p>129a6</p><section>mdo sde</section><text>mthong ngo / /legs par byas pa ni byang chub kyi don to/ /mi 'ong ba ni mi phrad pa'i don to/ /dgongs pa ni dge ba'i don to/ /dgongs pa las khyad par du 'phags pa'i dge ba su la mi 'ong zhe na/ las bzang po ni 'dod chen pa la mi 'ong ngo / /dge ba'i sems su la mi 'ong zhe</text></item>
<item><p>129a7</p><section>mdo sde</section><text>na/ 'dod chen pa zhes grags pa ni dge ba med pa'i sems can nga rgyal gyi dbang du gyur pa yin te/ 'dod chen pa de la mi 'ong ngo / /gzhi'i yan lag ci zhe na/ mdo sde spong ba'o/ /de bas na mdo sde spong ba ni 'jigs su rung ba yin te/ des 'jigs par gyis shig /de yi phyir na</text></item>
<item><p>129b1</p><section>mdo sde</section><text>mkhas pa brtan po rnams/ /lam po che na 'du byed yod pas 'jigs/ /byis pa rnams ni lam chen 'jigs pa med/ /nga rgyal dbang gis mi bzad 'gro bar 'gyur/ /des na blo ngan rnams kyis de mi thob/ /spre'u rnams zla ba snyab par byed pa bzhin/ /mi</text></item>
<item><p>129b2</p><section>mdo sde</section><text>yi dbang po lam chen zhugs pa ltar/ /mkhas pa brtan po rnams kyis thob par 'gyur/ /gang gis byas pa mi mthong zhe na/ 'dod chen pa sdig can gyis byas pa mi mthong ste/ des 'khor ba'i mtha'i bar gyi byas pa mi mthong ngo / /ngas de'i don mdor bsdus te bstan</text></item>
<item><p>129b3</p><section>mdo sde</section><text>gyi/ mchog tu 'jigs su rung bas 'jigs par gyis shig /gang gi tshe sems can thams cad sems rtse gcig tu 'thun par gyur te bla na med pa yang dag par rdzogs pa'i byang chub mngon par rdzogs par 'tshang rgya bar 'gyur srid na/ de'i tshe 'dod chen pa sdig can</text></item>
<item><p>129b4</p><section>mdo sde</section><text>byang chub mchog tu mngon par rdzogs par 'tshang rgya yang srid pa zhig na/ de ni byas pa mi mthong ba yin te/ dpa' bo khyod kyis de ltar shes par gyis shig /su'i byas pa chud mi za zhe na/ de bzhin gshegs pa'i byas pa chud mi za'o/ /gang gi tshe 'khor ba na</text></item>
<item><p>129b5</p><section>mdo sde</section><text>gnas pa'i sems can thams cad bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe de bzhin gshegs pa'i byas pa chud za bar 'gyur te/ de'i tshe gtan du yongs su mya ngan las 'das pa yongs su mya ngan las 'das nas mar me</text></item>
<item><p>129b6</p><section>mdo sde</section><text>dang shing zad pa'i me bzhin du sangs rgyas mi rtag par 'gyur ro/ /de bzhin du 'dod chen pa'i sdig pa'i las kyang smad pa dang bshung ba yin no/ /byang chub kyi rgyu'i bsod nams gang yin pa de gal te byang chub sems dpa' spong bar byed na de yang theg pa chen po la smod pa</text></item>
<item><p>129b7</p><section>mdo sde</section><text>dang bshung ba zhes bya'o/ /de ste mi spong na ni de lta na rdzogs pa'i sangs rgyas zhes bya ba'i ming thogs par 'gyur te/ de ni sangs rgyas rnams kyi chos nyid yin no/ /'o ma dang ni sdig pa'i las/ /mod la ldang bar mi 'gyur te/ /me na thal bas g.yogs pa la/ /byis</text></item>
<item><p>130a1</p><section>mdo sde</section><text>pa song na tshig pa bzhin/ /'dod chen pa long ba gcig pu dgra bcom pa yin par 'dod pa ni lam mi zad pa chen por 'gro 'dod do/ /byams pa dang ldan pa'i dgra bcom pa yin par 'dod la shin tu rgyas pa sun dbyung bar 'dod de/ dgra bcom pa</text></item>
<item><p>130a2</p><section>mdo sde</section><text>yin par 'dod cing nyan thos kyi theg pa sun phyung nas nga ni byang chub sems dpa' ste/ shin tu rgyas pa ston pa yin no/ /sems can thams cad la de bzhin gshegs pa'i snying po'i yon tan rnams yod do/ /sangs rgyas yod do zhes zer zhing sangs rgyas su lung ston par</text></item>
<item><p>130a3</p><section>mdo sde</section><text>byed de/ nga dang khyed kyis nyon mongs pa'i rnam pa chu'i bum pa bzhin du gzhom par bya'o/ /the tshom med par byang chub bsgom par bya ste/ mdo sde'i man ngag ni de lta bu yin no zhes zer ro/ /dper na rgyal po'i pho nya gtsang zhing snying nye la smra mkhas shing gzi byin che ba/</text></item>
<item><p>130a4</p><section>mdo sde</section><text>dgra'i nang du rang gi srog dang bsdos te rgyal po la tshig rdzogs par smra ba de bzhin du shes rab can shin tu rgyas pa gces par 'dzin pa ni byis pa rnams kyi nang du rang gi srog dang bsdos nas sems can thams cad la de bzhin gshegs pa'i snying po yod pas sangs rgyas su lung</text></item>
<item><p>130a5</p><section>mdo sde</section><text>ston par byed do/ /dgon pa pa mdo sde spong ba/ byis pa blun po dgra bcom pa yin par 'dod pa gang yin pa de la dgra bcom pa dang 'dra bar lta zhing sems can chen po dang 'dra bar lta ste/ 'dod chen pa dge slong sdig can de dgon pa na gnas shing bdag nyid dgra bcom pa dang</text></item>
<item><p>130a6</p><section>mdo sde</section><text>'dra bar rtsi bar byed de/ dgon pa na gnas pa'i dge slong rnams gzhan gyis bos pa mi bzod la rkyen bzhi las shin tu rgyas pa ni bdud kyis smras pa yin no/ /bcom ldan 'das ni mi rtag go/ /chos dang dge 'dun yang med par 'gyur ro/ /dam pa'i chos med par 'gyur</text></item>
<item><p>130a7</p><section>mdo sde</section><text>ba'i ltas de lta bu dag kyang snang ngo zhes bya ba 'di theg pa chen po las legs par bshad do zhes zer te/ de skad du dam pa'i chos ma yin par smra ba ni 'o ma bzhin du mod la ldang bar mi 'gyur te/ me thal bas bkab pa la bab pa bzhin du byis pa 'dod chen pa rnams phyis tshig par 'gyur</text></item>
<item><p>130b1</p><section>mdo sde</section><text>ro/ /de ltar na sangs rgyas kyi bstan pa theg pa chen po cha phra ba yin te/ mdo sde 'di ni ka ta ka'i 'bras bu dang 'dra'o/ /rigs kyi bu dper na me tog pad ma kha zum pa nyi ma'i 'od kyis phog na kha 'bye ba de bzhin du yongs su mya ngan las 'das pa chen po'i mdo chen po 'di thos</text></item>
<item><p>130b2</p><section>mdo sde</section><text>ma thag tu byang chub kyi sems ming tsam bskyed pa yang mi dgos par 'dzin pa'i sems can thams cad kyang dbang med par byang chub kyi rgyu spu drung thams cad du 'jug par 'gyur ro/ /'dod chen pa rnams la yang de bzhin gshegs pa'i snying po yod mod kyi 'on kyang g.yogs ma</text></item>
<item><p>130b3</p><section>mdo sde</section><text>bzhin du stug por 'dug go/ /dper na dar gyi srin bu rang nyid kyis kun nas dkris te/ sgom btod par phyir 'byung mi nus pa de bzhin du de bzhin gshegs pa'i snying po yang de'i las kyi nyes pas 'dod chen pa'i khong nas dbyung bar mi nus so/ /de bas na 'khor ba'i mtha' las</text></item>
<item><p>130b4</p><section>mdo sde</section><text>byang chub kyi rgyu mi 'thob bo/ /rigs kyi bu dper na pad ma dang ud pa la dang ku mu da dang pad ma dkar po rnams 'dam gyi nang nas skyes kyang 'dam gyis mi gos pa de bzhin du mdo sde chen po 'di la yang theg pa chen po rnams nyon mongs pa dang bcas pa yin du zin kyang nyon mongs pa med pa'i grangs</text></item>
<item><p>130b5</p><section>mdo sde</section><text>su gtogs so/ /ci'i phyir mi gos zhe na/ de bzhin gshegs pa'i snying po'i byin gyi rlabs kyis mi gos so/ /dper na ser bu bsil ba langs pa'i tshe dbang med par sems can thams cad kyi spu drung thams cad du zhugs nas tsha ba thams cad zhi bar byed pa de bzhin du mdo chen po 'di</text></item>
<item><p>130b6</p><section>mdo sde</section><text>yang sems can thams cad kyi spu drung thams cad du zhugs nas dbang med par byang chub kyi rgyu la 'jog par byed de/ 'dod chen pa sems bskyed pa dgos par mi 'dzin pa ni ma gtogs so/ /rigs kyi bu dper na sman pa tshe'i rig byed yan lag brgyad la mkhas pa ni nad pa</text></item>
<item><p>130b7</p><section>mdo sde</section><text>thams cad gso bar byed mod kyi/ gsor mi rung ba ni gso bar mi nus pa de bzhin du mdo sde dang ting nge 'dzin thams cad kyang 'dod chags dang / zhe sdang dang / gti mug gi nad kyis thebs pa thams cad gso bar byed la/ nyon mongs pa'i zug rngu thams cad kyang sel</text></item>
<item><p>131a1</p><section>mdo sde</section><text>bar byed mod kyi/ pham pa byed pa rnams dang / mtshams med pa byed pa rnams ni gso bar mi nus so/ /dper na sman pa tshe'i rig byed yan lag brgyad kyi rgyud phyi ma shes pa ni sems can thams cad kyi nad gso bar byed mod kyi/ des kyang 'chi ba'i dus la</text></item>
<item><p>131a2</p><section>mdo sde</section><text>bab pa'i nad gso mi nus pa de bzhin du yongs su mya ngan las 'das pa chen po'i mdo chen po 'di yang sems can thams cad kyi nyon mongs pa'i nad thams cad bsal nas sems can rnams byang chub kyi rgyu la 'god par byed mod kyi/ 'chi ba'i dus la bab pa lta bu'i 'dod chen po</text></item>
<item><p>131a3</p><section>mdo sde</section><text>ni ma gtogs so/ /dper na dmus long gis nyi zla'i 'od kyang mi shes na gsal bar lta ga la mthong ste/ sman pa chen pos kyang mig rtul ba rnams kyis mig bcos nas mthong bar zad de/ dmus long ni ma gtogs so/ /de bzhin du yongs su mya ngan las 'das pa</text></item>
<item><p>131a4</p><section>mdo sde</section><text>chen po'i mdo chen po 'di yang long ba lta bu'i nyan thos dang rang sangs rgyas thams cad kyi mig bcos nas myur ba kho nas theg pa chen po'i mig mthong bar byed la/ pham par byed pa rnams dang mtshams med pa byed pa sems bskyed mi dgos par 'dzin pa rnams kyang byang chub</text></item>
<item><p>131a5</p><section>mdo sde</section><text>la 'god par byed mod kyi/ shin tu dmus long du 'dug pa 'dod chen pa ni ma gtogs so/ /rigs kyi bu dper na sman pa chen po tshe'i rig byed yan lag brgyad kyi rgyud phyi ma shes pa ni sman snar blugs pa dang / khong du btung ba dang / lus la bsku ba dang / dud pas</text></item>
<item><p>131a6</p><section>mdo sde</section><text>bdug pa'i las rnams kyis sems can thams cad kyi nad sel bar byed do/ /mgon med pa rnams dang bdag cag la sman mi dgos so snyam ste/ sems mi bskyed pa rnams kyang khyim dag gi nang ngam/ rtswa dag gi khrod du bzhag ste/ sngags dang / sman dang / sman</text></item>
<item><p>131a7</p><section>mdo sde</section><text>gnod sel gyi mthus dug rnams dang / nad rnams sel bar byed la/ bud med sbrum ma bu btsa' bar 'dod na btsar mi btub pa rnams kyang sman gnod sel gyi mthus bde bar btsa' bar byed la/ byis pa yang nad med par byed pa de bzhin du yongs su mya ngan las 'das pa chen</text></item>
<item><p>131b1</p><section>mdo sde</section><text>po'i mdo chen po 'di glegs bam du byas pa sems can thams cad kyi khyim na 'chang ba de dag kyang theg pa chen po'i mthus bde bar byed la mdo chen po 'dis byang chub sems dpa' sems dpa' chen por yang 'gyur ro/ /pham pa byed pa rnams dang / mtshams med pa byed pa sems</text></item>
<item><p>131b2</p><section>mdo sde</section><text>bskyed mi dgos par 'dzin pa rnams kyang byang chub la 'god par byed de/ 'dod chen pa shi ba dang 'dra ba ni ma gtogs so/ /gsol pa/ pham pa bgyid pa rnams dang / mtshams ma mchis pa mi bzad pa ta la'i mgo bcad pa dang 'dra ba de dag bdag cag gis byang chub tu</text></item>
<item><p>131b3</p><section>mdo sde</section><text>sems bskyed mi dgos so snyam du 'dzin na sems ma bskyed par de dag la byang chub kyi rgyu ji ltar skye bar 'gyur lags/ bka' stsal pa/ rigs kyi bu de dag ni rmi lam du yang rung / shi ba'i 'og tu yang rung ste/ sems can dmyal ba rnams su 'tshed pa na 'di snyam</text></item>
<item><p>131b4</p><section>mdo sde</section><text>du sems te/ bdag cag gis ni ma legs pa byas so/ /gal te 'di nas thar bar 'gyur ba zhig yod na ni shin tu 'jigs pa 'di mthong bas bdag cag gang dang gang du skyes pa de dang der byang chub tu sems bskyed par bya'o snyam du sems te/ dam pa'i chos</text></item>
<item><p>131b5</p><section>mdo sde</section><text>dbyung bar sems pa ni 'bras bu che ba yin no/ /dper na byis pa la la shed bye nas bdag nyid shes par byed cing 'di ltar bdag ma'i mngal na 'dug pa'i tshe sman pa 'dis sngags dang sman gnod sel gyi mthus bdag gi ma bde bar byas pas na srog 'di ni khyod kyi drin no/ /</text></item>
<item><p>131b6</p><section>mdo sde</section><text>kye ma bdag gi ma gang gis bdag zla ba bcu gnyis kyi bar du ma'i mngal na 'chang zhing shin tu nyon mongs par gyur nas de'i 'og tu des bdag shin tu tshegs chen pos btsas pa dang / bdag mngal gyi dri ma ljan ljin dang / khrag gis yog pa bkrus pa dang / bdag</text></item>
<item><p>131b7</p><section>mdo sde</section><text>gi mchu kha chu nal nal por gsher bar 'dug pa la 'o byas pa dang / thabs ci yod pas gsos pa ni mchog tu dka' ba byed byed pa yin te/ da ni khyod kyi bka' drin la bdag skyes pas bla ma'i mchod pa bya dgos te de dang 'tsham par bya'o zhes zer ba de bzhin du pham</text></item>
<item><p>132a1</p><section>mdo sde</section><text>pa byed byed pa rnams dang / mtshams med pa byed byed pa rnams 'chi ba'i tshe dran pa ma brjed pa'i 'bras bus lha'i 'jig rten du skye bar 'gyur te/ de nas pham pa byed byed pa dang / mtshams med pa byed byed pa yang dran pa ma brjed pa'i 'bras bus sems can dmyal</text></item>
<item><p>132a2</p><section>mdo sde</section><text>ba'am/ mi'i 'jig rten du byang chub kyi rgyur 'gyur te/ 'dod chen pa ni ma gtogs so/ /dper na sman pa'am/ sman pa'i bu rgyud phyi ma shes pas sbrul gdug pa dang / mi gdug pa dang / klu bya gag ces bya ba la sogs pa sman gnod sel dang / rig sngags kyi mthus</text></item>
<item><p>132a3</p><section>mdo sde</section><text>rang gi lam la dbang bya ba bzhin du btul nas dug med par byed de/ klu shin tu drag po ni ma gtogs so/ /de bzhin du mdo sde chen po sman gnod sel dang 'dra ba 'dis kyang pham pa byed pa rnams dang / mtshams med pa'i las byed pa'i sdig can gyi klu mchog tu</text></item>
<item><p>132a4</p><section>mdo sde</section><text>drag po sems bskyed mi dgos par 'dzin pa rnams btul nas byang chub kyi gnas chen por 'god par byed de/ de bas na sems can thams cad kyi bde ba bskyed pa'i phyir yongs su mya ngan las 'das pa chen po'i ming sman gnod sel chen po yon tan gyi tshul can</text></item>
<item><p>132a5</p><section>mdo sde</section><text>zhes bya ste/ 'dod chen pa'i klu drag po mi bzad pa ni ma gtogs so/ /dper na sman pas dug sman zug rngu 'byin pa'i sman gyi rgyal po bsgrubs te/ des rnga bo che la bskus nas pho brang 'khor du rnga de brdungs na sgra de'i mthus skye bo ji snyed kyis sgra thos pa de dag gi zug rngu</text></item>
<item><p>132a6</p><section>mdo sde</section><text>thams cad dbyung bar 'gyur te/ de nyid na 'chi ba'i dus la nye ba rnams kyis ni 'byung bar mi 'gyur ro/ /de ci'i phyir zhe na/ de dag gi las kyi rnam par smin pa mi bzad pa yod pa'i phyir ro/ /de bzhin du yongs su mya ngan las 'das pa chen po'i mdo chen po'i</text></item>
<item><p>132a7</p><section>mdo sde</section><text>sgra gang du thos kyang rung ste/ 'du byed kyi pho brang 'khor na gnas pa'i sems can thams cad kyi 'dod chags dang / zhe sdang dang / gti mug gi zug rngu rnams 'byin par byed la 'du byed pa med par yang byed do/ /pho brang 'khor na gnas pa de dag gi yid la 'di</text></item>
<item><p>132b1</p><section>mdo sde</section><text>snyam du zug rngu 'byung bar mi 'gyur ro snyam du sems mod kyi de dag gi yid la zug rngu rnams 'byung bar 'gyur ro snyam du ji ga sems sam/ de bzhin du cig shos rnams la yang 'dod chags dang / zhe sdang dang / gti mug gi zug rngu rnams 'byung bar 'gyur ro</text></item>
<item><p>132b2</p><section>mdo sde</section><text>snyam pa'i sems med de/ de dag gi sems ni 'dod pa rnams la gnas so/ /de bzhin du pham pa byed pa rnams dang / mtshams med pa'i las byed pa sems bskyed mi dgos par 'dzin pa rnams kyi yang byang chub kyi rgyu skyed par byed de/ 'dod chen pa 'chi ba'i dus</text></item>
<item><p>132b3</p><section>mdo sde</section><text>la bab pa dang 'dra ba ni ma gtogs so/ /rigs kyi bu dper na mtshan mo mun pa'i nang na 'dzam bu'i gling pa'i sems can rnams zhing blas la sogs pa'i las bya ba la 'jug pa med de/ nyi ma 'char ba sdod cing 'khod do/ /de nas nyi ma shar ba dang zhing blas la sogs pa</text></item>
<item><p>132b4</p><section>mdo sde</section><text>byed pa 'jug go/ /de bzhin du theg pa chen po pa rnams kyis kyang mdo sde dang / ting nge 'dzin thams cad thos shing bsgoms nas zhing blas byed 'dod pa'i sems can mtshan mo sdod pa bzhin du yongs su mya ngan las 'das pa chen po'i mdo chen po'i nyi ma 'char ba sdod</text></item>
<item><p>132b5</p><section>mdo sde</section><text>do/ /de nas mdo chen po 'di las dgongs pa'i tshig thos nas dam pa'i chos kyi gnas su las rtsom par byed do/ /de nas zhing blas ji ltar byas pa la char chen po bab pas lo thog skye bar 'gyur la lo yang legs par 'gyur ro/ /de bzhin du dam pa'i chos kyi zhing</text></item>
<item><p>132b6</p><section>mdo sde</section><text>blas byas pa la de bzhin gshegs pa'i snying po'i mdo chen po'i sprin chen po las thos pa'i chos kyi char bab na rims nad rnam pa brgyad las rnam par grol ba dang / bde ba dang / lo legs pa dang / yid du 'ong bar byed pa'i lung bstan pa chen po'i lo thog skye bar</text></item>
<item><p>132b7</p><section>mdo sde</section><text>'gyur te/ dam pa'i chos pad ma dkar po'i mdo chen po las nyan thos chen po brgyad cu dpyid zla ra ba la 'bru rnams mthar thug pa bzhin du lung bstan pa chen po'i lo thog skye ba'i mthar thug pa dang 'dra bar 'gyur te 'dod chen pa ni ma gtogs so// //</text></item>
<item><p>133a1</p><section>mdo sde</section><text>bam po bcu gnyis pa/ rigs kyi bu dper na sman pa chen pos 'byung pos zin pa'am/ sbrul gyis zin pa'i don du sman gyi ri lu'am/ sman gnod sel rgyang grags mang po zhig tu bskur te/ 'di skad du sman 'di myur du khyer la khyer nas kyang de'i dpyad gyis</text></item>
<item><p>133a2</p><section>mdo sde</section><text>shig dang / de ltar byas na de'i lha dang / klu dang / gnod sbyin dang / srin po'i gdon rnams med par 'gyur ro/ /de ste ma khyer na bdag nyid 'gro bar bya'i der bar ma dor chud zos na mi rung ngo zhes kyang zer la/ de nas sman pa'am/ sman pa'i phrin pa de thag ring po zhig</text></item>
<item><p>133a3</p><section>mdo sde</section><text>nas mthong nas sngags de'i gzi byin dang / mthus gnod pa thams cad zhi bar 'gyur te/ de yang bde bar 'gyur ba de bzhin du yongs su mya ngan las 'das pa chen po'i mdo chen po mthu che ba 'di yi ger bris pa zhig ga zhig gi gnas zhig na yod do/ /zhes dge slong</text></item>
<item><p>133a4</p><section>mdo sde</section><text>ngam/ dge slong ma'am/ 'di las phyi rol pa gzhan gyis shes sam/ gzhan las thos na de dag gi byang chub kyi rgyur 'gyur la/ pham pa byed pa dang / mtshams med pa'i las byed pa'i 'byung po dang / sha za'i gdon gyis zin pa ji snyed kyis thos kyang rung ste/ de</text></item>
<item><p>133a5</p><section>mdo sde</section><text>dag thams cad kyang sman pa chen po mthong ba bzhin du gnod pa dang bral te byang chub sems dpa' sems dpa' chen por 'gyur ro/ /de ci'i phyir zhe na/ de bzhin gshegs pa rtag pa'i mdo sde chen po'i mthu'i rgyus de ltar 'gyur te/ de lta na gang dag gis mdo sde chen po</text></item>
<item><p>133a6</p><section>mdo sde</section><text>glegs bam la bris pa bklags sam/ thos sam bris kyang rung / de dag lta byang chub sems dpa' sems dpa' chen por ci ste mi 'gyur/ 'dod chen pa ni ma gtogs so/ /dper na 'on pas sgra mi thos pa de bzhin du 'dod chen pas kyang mdo sde 'di thos par mi nus te/</text></item>
<item><p>133a7</p><section>mdo sde</section><text>de la rgyu med pa'i phyir ro/ /rigs kyi bu gzhan yang dper na sman pa tshe'i rig byed yan lag brgyad kyi rgyud phyi ma shes pa zhig gis rgyal po chen po mthong nas rgyal po chen po khyod la grongs la thug pa tsam gyi snyun gyis thebs par 'gyur ro zhes lung bstan pa dang / rgyal po des de</text></item>
<item><p>133b1</p><section>mdo sde</section><text>la bka' stsal pa/ khyod kyis ma mthong bar nad tshabs po che 'byung bar ji ltar shes/ de nas sman pa des rgyal po la gsol pa/ gal te thugs mi ches na sman gsol cig dang mngon no zhes byas na/ 'on kyang rgyal po de sman 'thung du yang ma btub bo/ /de nas sman</text></item>
<item><p>133b2</p><section>mdo sde</section><text>pa chen po des rig pa'i stobs kyis gzhang kar gzhang 'brum 'thon par byas so/ /de nas rgyal po des gzhang 'brum de dag mthong nas skrag cing mi dga' ste skyi bung zhes byas nas sman pa'i tshig bden no snyam du sems te/ gzhang 'brum 'thon par shes nas kye ma sman pa rig</text></item>
<item><p>133b3</p><section>mdo sde</section><text>pa'i stobs ngo mtshar to snyam ste/ sman pa de la pha ma la gus par bya ba bzhin du bkur sti byed pa de bzhin du yongs su mya ngan las 'das pa chen po'i mdo sde chen po 'di ni sems bskyed mi dgos par 'dzin pa'i sems can thams cad la yang sman pa chen pos rgyal po la bya ba bzhin du bde blag</text></item>
<item><p>133b4</p><section>mdo sde</section><text>tu byang chub kyi rgyu la 'jog par byed de/ de dag la rmi lam du'am 'chi ba'i tshe yang rung ste/ sems can de dag gis mi shes bzhin du byang chub kyi rgyu 'jug par 'gyur ro/ /'dod chen pa ni ma gtogs te/ sman pa chen pos kyang 'di ni gsor mi rung ngo snyam nas las mi bzad pa dang</text></item>
<item><p>133b5</p><section>mdo sde</section><text>ldan pa'i 'chi bar 'gyur ba'i nad gso bar mi byed do/ /'chi bar 'gyur ba dang 'dra ba ni 'dod chen pa yin no/ /rigs kyi bu dper na sman pa tshe'i rig byed yan lag brgyad kyi rgyud phyi ma shes pa zhig gis rang gi bu thog mar rgyud kyi yan lag thang dang / chu dang / ri las skyes pa'i sman</text></item>
<item><p>133b6</p><section>mdo sde</section><text>rnams slob par byed kyis thog ma yan lag slob pa tsam na rgyud phyi ma slob par mi byed de/ gang gi tshe tshe'i rig byed yan lag brgyad bslabs zin pa de'i tshe ni rgyud phyi ma las sngags dang sman grub pa'i las slob par byed pa de bzhin du de bzhin gshegs pa dgra bcom pa yang dag par rdzogs</text></item>
<item><p>133b7</p><section>mdo sde</section><text>pa'i sangs rgyas kyang nyid kyi sras dge slong dag la thog ma'i yan lag nyon mongs pa'i rnam pa sbyang ba dang / lus snying po med par bsgom pa dang / thang dang chu dang / ri las skyes pa lta bu rnam pa gsum bsgom pa slob par mdzad do/ /de la thang zhes bya ba ni lus kyi sdug bsngal rnam pa du</text></item>
<item><p>134a1</p><section>mdo sde</section><text>ma rnams so/ /chu zhes bya ba ni lus 'di chu'i chu bur lta bur mi rtag pa'o/ /ri zhes bya ba ni nyon mongs pa'i rnam pa rnams la bdag med pa ste/ de bas na de bzhin gshegs pa ni lus 'di ni bdag med pa'o zhes slob par mdzad do/ /gal te dge slong rnams kyi</text></item>
<item><p>134a2</p><section>mdo sde</section><text>gsung rab yan lag dgu'i don ma mthong na ni theg pa chen po'i mchog 'di slob par mi mdzad do/ /da ni sman pa chen po bzhin du de bzhin gshegs pa'i gsung rab yan lag dgu la don gyi bya ba byas zin pa'i dge slong rnams la de bzhin gshegs pa'i snying po'i rgyud phyi ma las de</text></item>
<item><p>134a3</p><section>mdo sde</section><text>bzhin gshegs pa'i snying po rtag go zhes ston par mdzad de/ de ltar de bzhin gshegs pas yongs su mya ngan las 'das pa chen po'i mdo chen po bstan pa thos na sems bskyed mi dgos par 'dzin pa'i sems can rnams la yang byang chub kyi rgyur 'gyur te/ 'dod chen pa ni ma</text></item>
<item><p>134a4</p><section>mdo sde</section><text>gtogs so/ /rigs kyi bu de ltar na yongs su mya ngan las 'das pa chen po'i mdo chen po 'di ni de ltar bsam gyis mi khyab ste/ sman pa chen po bzhin du sman pa rnams kyi mchog tu gyur pa yin te/ mdo sde 'di ni mdo sde'i rgyal po'i mchog yin no/ /rigs kyi bu gzhan yang</text></item>
<item><p>134a5</p><section>mdo sde</section><text>gru ni sems can bsgral ba'i phyir pha rol gyi 'gram nas tshu rol gyi 'gram du 'ong zhing / tshu rol gyi 'gram nas pha rol gyi 'gram du 'gro ba de bzhin du de bzhin gshegs pa yongs su mya ngan las 'das pa chen pos yongs su mya ngan las 'das nas gru pha rol du 'gro ba bzhin du sems can</text></item>
<item><p>134a6</p><section>mdo sde</section><text>rnams sgrol du gshegs te/ gang dang gang du gdul bar bya ba rnams yod pa de dang der rdzogs pa'i sangs rgyas ston par mdzad do/ /de bas na ji ltar gru gang dang gang du sems can sgrol bar 'dod pa de dang der 'gro ba de bzhin du de bzhin gshegs pa yang de dang 'dra ste/ de bas na</text></item>
<item><p>134a7</p><section>mdo sde</section><text>mnyen pa chen po zhes bya'o/ /de nas de bzhin gshegs pa rtag pa dang brtan pa yin no/ /gru yod na mnyen pas sgrol bar byed la/ de bzhin gshegs pa rtag par yod pa dang da dung du sems can sgrol zhing skye bar 'gyur ro/ /rigs kyi bu gzhan yang dper na rgya mtsho chen po'i nang</text></item>
<item><p>134b1</p><section>mdo sde</section><text>du gru bo che 'gro ba rlung dang phrad na drang por 'gro zhing skad cig tsam gyis dpag tshad du mar 'gro la/ gal te rlung dang ma phrad na ni lo du mar yang mal gcig na 'dug pa'am/ yang na bub par 'gyur ba de bzhin du mi shes pa'i rgya mtsho chen por lhung ba'i sems can rnams kyang</text></item>
<item><p>134b2</p><section>mdo sde</section><text>yongs su mya ngan las 'das pa chen po'i mdo chen po'i rlung gi rgyal po dang phrad na ni gru bzhin du myur ba kho nar byang chub kyi pha rol tu phyin par 'gyur ro/ /gang dag mdo'i rlung gi rgyal po 'di dang ma phrad pa de dag ni gru rgya mtsho chen por bub pa bzhin du 'khor ba'i 'khor lor brlag</text></item>
<item><p>134b3</p><section>mdo sde</section><text>par 'gyur ro/ /rigs kyi bu gzhan yang dper na rgya mtsho chen po 'jigs pa'i gnas su rlung dang ma phrad na de ni shi ba nyid 'di yin no snyam ste/ dkos thag par gyur pa'i sems can rnams mi shes bzhin du rlung gi rgyal pos yud tsam gyis khyer nas de dag 'di snyam du sems te/</text></item>
<item><p>134b4</p><section>mdo sde</section><text>kye ma bdag cag thar bar gyur pa 'di ni ngo mtshar che'o snyam pa de bzhin du/ mdo chen po 'di'i mdo'i rlung gi rgyal po 'di yang mi shes pa'i rgya mtsho chen po na 'khod pa'i sems can byang chub tu sems bskyed mi dgos par 'dzin pa rnams mi shes bzhin du byang chub kyi rgyu la 'god par byed</text></item>
<item><p>134b5</p><section>mdo sde</section><text>do/ /rigs kyi bu gzhan yang dper na sbrul gyi pags pa rnying pa bor na ji ga shi ba'am/ med par song ba yin nam/ gsol pa/ bcom ldan 'das de ni ma lags so/ /bka' stsal pa/ rigs kyi bu de bzhin du de bzhin gshegs pa yang pags pa rnying pa 'dor bzhin du</text></item>
<item><p>134b6</p><section>mdo sde</section><text>thabs kyi sku dug sman gyi sdong po rnying pa spong bar mdzad pa la/ ji ga de bzhin gshegs pa mi rtag par 'gyur ram/ gsol pa/ bcom ldan 'das de ni ma lags te/ sbrul pags pa brjes pa bzhin du 'dzam bu'i gling kha cig tu thabs kyi sku gzhan bor nas thabs kyi sku gzhan ston par</text></item>
<item><p>134b7</p><section>mdo sde</section><text>mdzad lags so/ /bka' stsal pa/ rigs kyi bu de bas na de bzhin gshegs pa rtag pa yin no/ /rigs kyi bu gzhan yang dper na gser mgar gyis gser gyi 'byung gnas nas gser bzhu ste/ skyon dang bral bar gyur nas rgyan bzang po ji dang ji lta bu'i gzugs su 'dod pa'i gser</text></item>
<item><p>135a1</p><section>mdo sde</section><text>mgar byed du bcug na de dang de lta bur byed pa de bzhin du de bzhin gshegs pas kyang srid pa nyi shu rtsa lnga dag tu gdul bar bya ba rnams ci dang ci lta bur 'dod pa de dang de lta bu'i thabs kyis gzugs mngon par sprul nas sems can rnams sgrol bar mdzad do/ /de bas</text></item>
<item><p>135a2</p><section>mdo sde</section><text>na de bzhin gshegs pa'i sku ni mtha' yas te rtag pa yin no/ /rigs kyi bu gzhan yang dper na a mra'i shing ngam/ 'dzam bu'i shing yang rung / dus tshigs rnam pa gsum gyi dbang gis 'gyur te/ res 'ga' ni sbal mig bye ba dang lo ma kha 'bu bar 'gyur ro/ /res 'ga'</text></item>
<item><p>135a3</p><section>mdo sde</section><text>ni lo ma rgyas shing grib ma bsil bar 'gyur ro/ /res 'ga' ni shing skam po bzhin du lo ma lhags par 'gyur na/ ji ga shing de dag shi zhes bya'am/ gsol pa/ bcom ldan 'das de ni ma lags so/ /bka' stsal pa/ rigs kyi bu de bzhin du de bzhin gshegs pa dgra bcom</text></item>
<item><p>135a4</p><section>mdo sde</section><text>pa yang dag par rdzogs pa'i sangs rgyas nyid gdul bar bya ba'i dbang gis 'jig rten gsum du thabs kyi sku rnam pa gsum du ston par mdzad de/ skye ba lta bu dang / 'tsho zhing bzhugs pa lta bu dang / yongs su mya ngan las 'das pa lta bur ston na/ ji ga de bzhin gshegs pa mi</text></item>
<item><p>135a5</p><section>mdo sde</section><text>rtag pa yin nam/ gsol pa/ bcom ldan 'das de ni ma lags so/ /bka' stsal pa/ rigs kyi bu de bas na de bzhin gshegs pa ni rtag pa yin no/ /rigs kyi bu de ltar na de bzhin gshegs pa'i sku dang / de bzhin gshegs pa'i dgongs pa'i tshig kyang</text></item>
<item><p>135a6</p><section>mdo sde</section><text>shes par dka'o/ /dper na rgyal po la la zhig gis rang gi blon po la sen da pa 'on cig ces de skad bsgo na/ de la sen da pa zhes bya ba ni lan tshwa dang / skom snod dang / ral gri dang / rta rnams la bya ste/ 'di bzhi'i ming sen da pa zhes bya na/ 'di ltar ming gcig la</text></item>
<item><p>135a7</p><section>mdo sde</section><text>don mang po yod pas/ gang gi tshe rgyal po bshos gsol ba na sen da pa zhes zer na ni de'i tshe blon pos sen da pa lan tshwa yin par rig nas lan tshwa 'bul bar byed do/ /gang gi tshe rgyal po bshos gsol zin nas sen da pa zhes zer na ni de'i tshe blon pos skom snod yin par rig nas skom</text></item>
<item><p>135b1</p><section>mdo sde</section><text>snod 'bul bar byed do/ /gang gi tshe rgyal po skyed mos tshal du 'gro ba'i tshe sen da pa zhes zer na ni de'i tshe blon pos rta yin par rig nas rta 'bul bar byed do/ /gang gi tshe rgyal po 'thab pa'i tshe sen da pa zhes zer na ni de'i tshe blon pos ral gri yin par rig nas ral gri 'bul</text></item>
<item><p>135b2</p><section>mdo sde</section><text>bar byed de/ de ltar rgyal po'i dgongs pa'i tshig rnam pa bzhi blon po rnams kyis khong du chud par 'gyur ro/ /rigs kyi bu de bzhin du theg pa chen po 'di la yang mi rtag pa rnam pa bzhi zhes bya ba yod par theg pa chen po pa blon po dang 'dra bas de bzhin du rig par bya ste/ gang</text></item>
<item><p>135b3</p><section>mdo sde</section><text>gi tshe de bzhin gshegs pa 'jig rten du byung nas sangs rgyas yongs su mya ngan las 'da'o zhes ston na ni de'i tshe theg pa chen po pas mi rtag pa ston to snyam du shes par bya ste/ mi rtag pa'i 'du shes bsgom par bya'o/ /gang gi tshe de bzhin gshegs pa dam pa'i chos nub pa</text></item>
<item><p>135b4</p><section>mdo sde</section><text>dang zhig par 'gyur ro zhes ston na ni de'i tshe sdug bsngal ston to snyam du shes par bya ste/ sdug bsngal bsgom par bya'o/ /gang gi tshe de bzhin gshegs pa dge slong rnams dang / dge slong ma rnams la/ nga'i lus nad chen po mtha' yas pas gzir to/ /dge 'dun 'jig</text></item>
<item><p>135b5</p><section>mdo sde</section><text>par 'gyur ro zhes ston na ni de'i tshe bdag med pa ston to snyam du shes par bya ste/ bdag med pa bsgom pa bsgom par bya'o/ /gang gi tshe de bzhin gshegs pa thar pa ni mtshan ma med pa dang / stong pa dang / ci yang med pa'o zhes ston na ni de'i tshe thar pa ni srid pa nyi shu rtsa lnga dang</text></item>
<item><p>135b6</p><section>mdo sde</section><text>bral ba yin no zhes ston par shes par bya ste/ de bas na stong pa zhes bya'o/ /gang gi phyir de la sdug bsngal med pas na de'i phyir sdug bsngal ci yang med pa dang / mchog tu bde ba dang / mtshan ma med pa yin no/ /gang gi phyir de la mi rtag pa dang / mi brtan pa dang / ther</text></item>
<item><p>135b7</p><section>mdo sde</section><text>zug ma yin pa dang / zhi ba'i rang bzhin ma yin pa med pas na de'i phyir thar pa ni rtag pa dang / brtan pa dang / ther zug dang / zhi ba ste de nyid de bzhin gshegs pa yin no/ /gang gi tshe de bzhin gshegs pa sems can thams cad la de bzhin gshegs pa'i snying po yod do zhes</text></item>
<item><p>136a1</p><section>mdo sde</section><text>ston na ni de'i tshe yang dag par rtag pa bsgom pa bsgom par bya'o/ /dge slong gang dag de ltar sgom pa de dag ni nga'i nyan thos yin no zhes nga zer ro/ /rgyal po'i blon po bzhin du dgongs pa'i tshig la mkhas pa yin no zhes nga zer ro/ /de ltar rgyal po'i lugs la yang</text></item>
<item><p>136a2</p><section>mdo sde</section><text>dgongs pa'i tshig yod na nga'i bstan pa la dgongs pa'i tshig ga la zhig med de/ mkhas pa mang po dag gis de ltar rig par bya'o/ /nga'i bstan pa ni 'jig rten thams cad dang mi 'thun no/ /rigs kyi bu gzhan yang dper na shing pa la sha dang / mya ngan 'tshang dang / dong</text></item>
<item><p>136a3</p><section>mdo sde</section><text>ka'i shing rnams ni char pa dkon pa'i tshe me tog kyang ngan par 'gyur/ 'bras bu yang ngan par 'gyur ro/ /chu dang thang las skyes pa'i me tog gzhan rnams kyang khrun thung ba dang / mdog ngan pa dang / gzi byin chung ba dang / dri chung bar 'gyur te/ de ltar na ma 'ongs pa'i dus</text></item>
<item><p>136a4</p><section>mdo sde</section><text>na me tog dang sman rnams gzi byin dang dri la sogs pa nyams par 'gyur ro/ /rigs kyi bu de bzhin du nga 'das pa'i 'og tu ma 'ongs pa'i dus na dus ngan pa 'byung ba'i tshe dam pa'i chos 'jig pa na sems can rnams bsod nams chung ba'i phyir char pa dkon pa'i tshe me tog gzi byin med par</text></item>
<item><p>136a5</p><section>mdo sde</section><text>'gyur ba de bzhin du yongs su mya ngan las 'das pa chen po'i mdo chen po 'di'i dgongs pa'i tshig gi tshigs su bcad pa'i don 'jig rten du brda sprod pa'i tshigs su bcad pa dang / tshig dang / tshig sil bu'i phyed tsam sprod par 'gyur ro/ /dge slong sdig can rnams kyis kyang rang la</text></item>
<item><p>136a6</p><section>mdo sde</section><text>mthu med pas dgongs pa'i tshig gsang ba'i tshigs su bcad pa bdud rtsi'i tshig rnams bor nas gzhan 'don par byed de/ rkun po dag gis phub ma khur du khyer la che ba la 'os pa'i rin po che 'dor ba bzhin du dge slong g.yel ba rnams kyang mdo 'di'i tshigs su bcad pa dgongs pa'i</text></item>
<item><p>136a7</p><section>mdo sde</section><text>tshig rnams 'dor bar byed do/ /kye ma ma 'ongs pa'i dus mchog tu 'jigs shing mchog tu skrag tu rung ba 'byung bar 'gyur ro/ /kye ma ma 'ongs pa'i sems can rnams shin tu dpal yon chung ba dag 'byung bar 'gyur te/ de dag ni mdo sde chen po 'di nyan par mi 'gyur ro/ /</text></item>
<item><p>136b1</p><section>mdo sde</section><text>gang dag nyan par byed pa de dag ni byang chub sems dpa' sems dpa' chen po yin te/ de kho na nyid kyi don 'dzin par 'gyur gyi yi ge lhur mi 'dzin to/ /mdo sde'i don ji snyed pa de kho na snyed gzhan dag la ston par byed kyis don med pa ston par mi byed do/ /rigs kyi bu dper</text></item>
<item><p>136b2</p><section>mdo sde</section><text>na phyugs rdzi mo zhig gis khe phyin par bya ba'i phyir 'o ma'i gzhi las chu bu ram dang sbyar bas bslad nas phyugs kyi gnas nas 'o ma'i bum pa khyer te song nas des phyugs rdzi mo zla la btsongs la/ de nas phyugs rdzi mo zla des kyang 'o ma de chu gnyis 'gyur gyis bslad nas bar long ma la</text></item>
<item><p>136b3</p><section>mdo sde</section><text>btsongs/ bar long ma des kyang 'o ma de chu gnyis 'gyur gyis bslad nas bar long ma'i zla la btsongs/ bar long ma'i zla des kyang chu gnyis 'gyur gyis bslad nas grong khyer ram/ tshong 'dus su nyo ba'i mi zhig gis bu'i gtsug phud 'jog pa'i dus ston gyi 'o thug bya ba'i phyir</text></item>
<item><p>136b4</p><section>mdo sde</section><text>'di ni dkon pa yin no snyam ste 'o ma de nyos nas 'o ma chus bslad pa des 'o thug btsos nas zas kyi ro mchog de ro chung bar gyur to/ /'on kyang ro bro ba thams cad kyi nang na ba'i bcud rnams gtso bo yin la/ de'i nang na yang 'o ma dam pa yin pas na zas kyi mchog de ro tsha bas ches</text></item>
<item><p>136b5</p><section>mdo sde</section><text>stong 'gyur gyis zhim mo/ /rigs kyi bu de bzhin du nga 'das pa'i 'og tu lo brgya phrag du ma lon pa na gang gi tshe dam pa'i chos gnas pa'i lhag ma lo brgyad cu lus pa de'i tshe yongs su mya ngan las 'das pa chen po'i mdo chen po 'di 'dzam bu'i gling du spyod par 'gyur te/ de'i</text></item>
<item><p>136b6</p><section>mdo sde</section><text>tshe de ltar mdo sde spyod pa de las dge slong sdig can mchog tu g.yel ba dam pa'i chos kyi me tog gi dri med par byed pa rnams kyis glegs bam 'chos par byed de/ mdo sde 'di klog pa na don dang tshig rtogs par dka' ba dgongs pa'i tshig gsang ba rnams las na dang / ma dang /</text></item>
<item><p>136b7</p><section>mdo sde</section><text>ku la sogs pa dgag pa'i yi ge rnams bor zhing gzhan 'don par byed do/ /dge slong rang gi rnyed pa sgrub par rung ba ma yin pa'i rdzas 'chang ba de dag ni bdud kyi phyogs yin te/ phyugs rdzi mos bu ram gyi chus 'o ma bslad pa bzhin du mdo sde 'di ma rung bar byed do/ /gzhan yang</text></item>
<item><p>137a1</p><section>mdo sde</section><text>klog mi shes pa dang / chos smra ba ngan pa dang / yi ge ngan pa'i nyes pa dang / chos la mi gnas pa dang / bla ma la sri zhu mi byed pa dang / mi ngan pas khyad du bsad pa dang / tshas nyes pa dang / yun rings pa dang / lag brgyud pa'i nyes pas</text></item>
<item><p>137a2</p><section>mdo sde</section><text>tshig don phyed phyed tsam du gyur pa spyod cing mdo sde'i lhag ma chung shas tsam zhig ldus par zad do/ /bar long ma las nying dor nyos pa'i 'o mas zas kyi mchog btsos pa ro med par gyur kyang zas kyi mchog de ni ro bro ba thams cad kyi dam pa yin pa de bzhin du mdo sde chen po 'di yang de</text></item>
<item><p>137a3</p><section>mdo sde</section><text>ltar lhag ma cung zad cig lus par zad mod kyi/ nyan thos kyi theg pa'i mdo sde thams cad pas stong 'gyur gyis gtso bor gyur pa yin no/ /de ci'i phyir zhe na/ mdo sde dang ting nge 'dzin thams cad ni yongs su mya ngan las 'das pa'i mthu yin pas na de'i phyir yongs su mya ngan las</text></item>
<item><p>137a4</p><section>mdo sde</section><text>'das pa chen po mchog ces bya ste ming che ba yin no/ /rigs kyi bu gzhan yang rigs kyi bu'am/ rigs kyi bu mos skyes pa'i rang bzhin du 'gyur bar bsgom par bya'o/ /ci'i phyir zhe na/ bud med kyi rang bzhin ni chos ma yin pa thams cad kyi rgyu'i sgo nas 'byung khung yin te/</text></item>
<item><p>137a5</p><section>mdo sde</section><text>dper bya na sbrang bu'i gcin gyis ni nams kyang sa chen po rlan par yang mi 'gyur/ ngoms par yang mi 'gyur ba de bzhin du bud med rnams kyang nams kyang 'dod pas ngoms par mi 'gyur te/ bud med ni gal te sa chen po rgya shug gi rus pa tsam mam/ yungs 'bru tsam gyi ri lur</text></item>
<item><p>137a6</p><section>mdo sde</section><text>byas pa de la ri lu ji snyed yod pa de snyed kyi skyes pa dang lhan cig tu 'dod pas zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams 'dod pas ngoms par mi 'gyur ro/ /rigs kyi bu gzhan yang bud med ji ltar mi bzang ba nyon cig /bud</text></item>
<item><p>137a7</p><section>mdo sde</section><text>med ni gal te skyes pa gang gA'i klung gi bye ma snyed dam/ gtams snyed dam/ dkrigs snyed dang lhan cig tu 'dod pa zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams kyang 'dod pas ngoms par mi 'gyur ro/ /rigs kyi bu gzhan</text></item>
<item><p>137b1</p><section>mdo sde</section><text>yang dper na rgya mtsho chen po ni sprin chen po'i char 'bab pa'i chu dang / chu klung rnams kyi chu der 'bab kyang ngoms pa med pa bzhin du bud med rnams kyang 'dod pas ngoms pa med do/ /rigs kyi bu gzhan yang dper na me tog gi shing mya ngan 'tshang dang dong ka'i shing dang / pa Ta</text></item>
<item><p>137b2</p><section>mdo sde</section><text>la sogs pa me tog rgyas pa na bung ba rnams me tog gi khu bas ngoms par mi 'gyur te/ bung ba rnams kyis mkhas pa dang / cha phra ba dang / zab mor me tog gi khu ba 'thung bar byed pa de bzhin du bud med rnams kyis kyang skyes pa rnams kyi nor dang / 'dod pa dang / khu ba</text></item>
<item><p>137b3</p><section>mdo sde</section><text>rnams 'thung bar byed de/ bung ba bzhin du ngoms par mi 'gyur ro/ /rigs kyi bu de bas na yongs su mya ngan las 'das pa chen po 'di thos nas bud med kyi rang bzhin la ma chags pa'i sems bskyed par bya ste/ skyes pa'i rang bzhin du 'gyur bar sems bskyed par bya'o/ /ci'i</text></item>
<item><p>137b4</p><section>mdo sde</section><text>phyir zhe na/ mdo 'di ni skyes pa'i rang bzhin de bzhin gshegs pa'i snying po yang dag par ston pa'i phyir ro/ /skyes pa'i rang bzhin ni mi zhes bya'o/ /de bzhin gshegs pa'i rang bzhin ni skyes pa'o/ /'jig rten na skyes pa yod pa gang yin pa de dag kyang bdag nyid la de bzhin</text></item>
<item><p>137b5</p><section>mdo sde</section><text>gshegs pa'i snying po yod par mi shes pa'i phyir skyes pa'i rang bzhin ma yin no/ /de bzhin gshegs pa'i snying po mi shes pa gang yin pa de dag ni bud med yin no zhes nga zer ro/ /de bzhin gshegs pa'i snying po bdag la yod do snyam du yang dag par shes pa gang yin pa de dag ni</text></item>
<item><p>137b6</p><section>mdo sde</section><text>skyes pa'i mchog tu gtogs te/ bud med yin du zin kyang skyes pa'i mchog tu gtogs so/ /de ltar na yongs su mya ngan las 'das pa chen po'i mdo chen po 'di ni de bzhin gshegs pa'i snying po ston pa'i phyir dpag tu med pa yin no/ /rigs kyi bu'am rigs kyi bu mo mdo</text></item>
<item><p>137b7</p><section>mdo sde</section><text>sde'i gnas 'di myur du rtogs par 'dod pas ni de bzhin gshegs pa'i snying po la brtson par bya'o/ /gsol pa/ bcom ldan 'das de ni lags so/ /bcom ldan 'das de ni de lags te/ bdag kyang deng du de bzhin gshegs pa'i snying po bsgom pa'i slad du skyes pa'i rang bzhin</text></item>
<item><p>138a1</p><section>mdo sde</section><text>la bzhugs lags so/ /mngon par phye lags so/ /brda mjal bar bgyis lags so/ /bka' stsal pa/ rigs kyi bu legs so legs so/ /'jig rten dang 'thun par byed pas ni de ltar blta bar bya'o/ /gsol pa/ bcom ldan 'das 'jig rten</text></item>
<item><p>138a2</p><section>mdo sde</section><text>dang 'thun pa ma lags so/ /bka' stsal pa/ rigs kyi bu legs so legs so/ /de ltar bung ba shing gi me tog za ba bzhin du zab mo'i chos kyi zas bza' bar bya'o/ /rigs kyi bu gzhan yang dper na sbrang bu'i gcin nyung shas kyis sa chen po ngoms par mi 'gyur ba de</text></item>
<item><p>138a3</p><section>mdo sde</section><text>bzhin du sbrang bu'i gcin dang 'dra bar ma 'ongs pa'i dus na mdo sde chen po 'di 'jig rten du chung shas tsam zhig spyod par 'gyur te/ dam pa'i chos 'jig pa'i tha mar sbrang bu'i gcin sa chen po la song ba bzhin du zad par 'gyur ro/ /'di ni dam pa'i chos nub pa'i ltas bdun pa ste/</text></item>
<item><p>138a4</p><section>mdo sde</section><text>ltas gzhan yang yod par mkhas pas shes par bya'o/ /rigs kyi bu gzhan yang dper na dbyar zad pa'i mjug dgun gyi zla ba dang po ni ston zhes bya ste/ ston gyi dus la bab pa na ma smin pa smin par bya ba'i phyir sprin rnams kyis char phab nas myur ba myur bar 'gyes pa de bzhin du/ mdo</text></item>
<item><p>138a5</p><section>mdo sde</section><text>chen po 'di yang ston gyi sprin gyis char bab nas myur du 'gyes pa de bzhin du lho phyogs su song nas yongs su mya ngan las 'das pa chen po'i dgongs pa'i tshig thams cad kyi chos kyi char 'bebs so/ /de nas lho phyogs kyi byang chub sems dpa' sems dpa' chen po rnams kyis dam pa'i chos</text></item>
<item><p>138a6</p><section>mdo sde</section><text>'jig par shes nas dgun gyi dus dang nye bar gyur pa'i sprin bzhin du kha che yul du song nas sa la nub par gyur te/ theg pa chen po'i mdo sde shin tu rgyas pa bdud rtsi'i mchog gi dam pa'i chos thams cad nub par 'gyur ro/ /da ltar ni de bzhin gshegs pas mkhyen pa'i mdo sde 'di</text></item>
<item><p>138a7</p><section>mdo sde</section><text>lag tu 'ongs mod kyi dam pa'i chos nub par 'gyur ro snyam du byang chub sems dpa' sems dpa' chen po mi mchog rnams kyis shes par bya'o/ /gsol pa/ de bzhin gshegs pa dang / rang sangs rgyas dang / nyan thos dang / byang chub sems dpa'i khams tha dad pa ma mchis pa</text></item>
<item><p>138b1</p><section>mdo sde</section><text>sems can thams cad kyis bde blag tu rtogs par bgyi ba'i slad du bcom ldan 'das kyis gsal zhing zur phyin par bka' stsal du gsol/ bcom ldan 'das kyis bka' stsal pa/ rigs kyi bu dper na khyim bdag gam khyim bdag gi bu zhig la ba lang gi lhas mang po yod</text></item>
<item><p>138b2</p><section>mdo sde</section><text>de/ ba lang spu ga tha dad pa dag bdog la de'i nang na ba sngon mo dag kyang yod de/ ba de dag ba rdzi gcig 'tshor bcug go/ /de nas khyim bdag des lan cig gcig na rang gi lha mchod pa'i phyir ba lang gi lhas rnams gcig tu bsdus nas 'o ma 'jor bcug go/ /de nas</text></item>
<item><p>138b3</p><section>mdo sde</section><text>'o ma de dag dung gi mdog bzhin du dkar por 'dug pa mthong nas ngo mtshar du bzung ste bsams pa/ 'di na ba 'di dag spu kha tha dad par 'dug na/ ba sngon mo 'di rnams kyi 'o ma yang sngon por mi 'dug la/ ba dkar mo rnams kyi yang de dang 'dra ste/ dung gi mdog ltar 'dug</text></item>
<item><p>138b4</p><section>mdo sde</section><text>go snyam mo/ /de nas phyis des rtogs te sems can rnams kyi las kyi rnam par smin pa'i rgyu las gyur pa yin par blta bar bya'o snyam mo/ /rigs kyi bu de bzhin du nyan thos dang / rang sangs rgyas dang / de bzhin gshegs pa thams cad kyi rang bzhin yang 'o ma dang 'dra'o/ /</text></item>
<item><p>138b5</p><section>mdo sde</section><text>ci'i phyir zhe na/ de dag ni zag pa zad pa'i phyir ro/ /sems can thams cad kyis ni nyan thos dang / rang sangs rgyas dang / de bzhin gshegs pa thams cad kyi rang bzhin tha dad pa dang / dbyibs tha dad par 'dzin mod kyi/ de dag gis kyang khyim bdag bzhin du mthar gyis shes</text></item>
<item><p>138b6</p><section>mdo sde</section><text>par 'gyur ro/ /rigs kyi bu dper na gser khung ngam/ zangs kyi khung nas rdo dang gseg ma med pa'i gser gyi rang bzhin rin thang med par 'byung ba de bzhin du/ nyan thos dang / rang sangs rgyas dang / de bzhin gshegs pa thams cad kyang gser dang 'dra bar rin thang dang rang</text></item>
<item><p>138b7</p><section>mdo sde</section><text>bzhin gcig go/ /ci'i phyir zhe na/ rdo dang gseg ma lta bu'i nyon mongs pa dang bral ba'i phyir te/ de bas na sangs rgyas kyi ye shes 'di la ni dbyer med do/ /sems can thams cad la sangs rgyas kyi khams yod pa yang de dang 'dra ste/ khyim bdag gis 'o ma ji lta ba bzhin du de</text></item>
<item><p>139a1</p><section>mdo sde</section><text>dag gis kyang de bzhin gshegs pa'i snying po'i mdo sde thos nas nyon mongs pa'i rnam pa zad par byas te sangs rgyas kyi khams rtogs par 'gyur ro/ /gsol pa/ bcom ldan 'das ci lags/ sems can thams cad dang de bzhin gshegs pa rnams tha dad pa</text></item>
<item><p>139a2</p><section>mdo sde</section><text>ma mchis lags sam/ gal te de bzhin gshegs pa bstan pa de ltar ston par gyur na 'di la skyon chen po mchis te/ da de'i gtan tshigs bka' stsal du 'tshal lags so/ /sems can thams cad dang rang sangs rgyas rnams lta zhog lags kyi/ de ltar na shA ri'i bu dang</text></item>
<item><p>139a3</p><section>mdo sde</section><text>maud gal gyi bu gnyis ci'i slad du nyan thos kyi yongs su mya ngan las 'da' bas yongs su mya ngan las 'da' bar bgyid lags/ rang sangs rgyas rnams kyang ci'i slad du rang sangs rgyas rnams kyi yongs su mya ngan las 'da' bas yongs su mya ngan las 'da' bar bgyid lags/ byang</text></item>
<item><p>139a4</p><section>mdo sde</section><text>chub sems dpa' rnams kyang ci'i slad du byang chub sems dpa'i yongs su mya ngan las 'das pa chen pos yongs su mya ngan las 'da' bar bgyid lags/ bka' stsal pa/ sangs rgyas rnams kyi yongs su mya ngan las 'das pa chen po ni nyan thos dang / rang sangs rgyas dang / byang</text></item>
<item><p>139a5</p><section>mdo sde</section><text>chub sems dpa' rnams kyi ma yin te/ yongs su mya ngan las 'das pa chen po 'di la ni sangs rgyas rnams ma gtogs par gzhan dag gi gnas med do/ /gsol pa/ ji lta bu lags/ bka' stsal pa/ de bzhin gshegs pa ni bskal pa bye ba phrag grangs med pa mang po</text></item>
<item><p>139a6</p><section>mdo sde</section><text>zhig na de bzhin gshegs pa 'byung ba ston par mdzad na/ de bzhin gshegs pa dang / nyan thos dang / rang sangs rgyas dang byang chub sems dpa' rnams la khyad par ci yod ce na/ rigs kyi bu de bzhin gshegs pa'i mya ngan las 'das pa gsang ba la dgra bcom pa rnams kyi</text></item>
<item><p>139a7</p><section>mdo sde</section><text>gnas med do zhes ngas bstan te de ni gnas med pa yin no/ /de bas na yongs su mya ngan las 'das pa chen po'i mdo chen po 'di'i tshul gyis yongs su mya ngan las 'das pa chen po la gnas med do/ /de bas na yongs su mya ngan las 'das pa chen po zhes bya'o/ /gsol pa/ tha dad</text></item>
<item><p>139b1</p><section>mdo sde</section><text>pa kho nar gda' lags so/ /bka' stsal pa/ ji ltar snang gsol pa/ nyan thos dang / rang sangs rgyas dang / byang chub sems dpa' rnams kyang yongs su mya ngan las 'das pa chen pos yongs su mya ngan 'das par 'gyur te/ chu klung rnams rgya mtshor 'bab</text></item>
<item><p>139b2</p><section>mdo sde</section><text>pa bzhin du de dag gi gnas kyang de lags so/ /de bas na de dag kyang rtag pa zhes bgyi'o/ /bka' stsal pa/ de dag ni nga'i mchog tu rtag pa yin no/ /gsol pa/ bcom ldan 'das khams tha dad pa ma mchis pa dang tha dad pa ji lta bu lags/ bka' stsal</text></item>
<item><p>139b3</p><section>mdo sde</section><text>pa/ tha dad do/ /gsol pa/ ji lta bu lags/ bka' stsal pa/ dper na ba'i 'o ma ni mchog tu mngar ba yin te khams de dang 'dra'o/ /nyan thos rnams dang / rang sangs rgyas rnams kyi khams ni zho dang 'dra'o/ /byang chub sems dpa' rnams kyi khams ni</text></item>
<item><p>139b4</p><section>mdo sde</section><text>mar dang 'dra'o/ /sangs rgyas rnams kyi khams ni mar gyi snying khu dang 'dra ste/ de ltar yongs su mya ngan las 'das pa chen po las gdams ngag ston pa'i de bzhin gshegs pas rnam pa bzhir bstan to/ /gsol pa/ sems can thams cad kyi khams ji lta bu lags/</text></item>
<item><p>139b5</p><section>mdo sde</section><text>bka' stsal pa/ ba be'u 'brangs ma thag pa'i 'o ma khrag dang 'dres pa bzhin du nyon mongs pa'i khrag dang 'dres pa'i khams des de bzhin gshegs pa'i khams mar gyi snying khu dang 'dra ba khyab par 'dug go/ /gsol pa/ bcom ldan 'das kyis ku shi'i grong khyer 'di na gnas</text></item>
<item><p>139b6</p><section>mdo sde</section><text>pa'i gdol pa 'jig rten gyi khams 'dir sangs rgyas stong dang lhan cig tu de dag gi nang du de bzhin gshegs pa gcig tu gyur te de bzhin gshegs pa rab tu dga' ba zhes bya bar 'gyur te/ sems bskyed pa gcig kho nas dus 'di srid cig na myur du sangs rgyas su 'gyur ro zhes</text></item>
<item><p>139b7</p><section>mdo sde</section><text>sangs rgyas su lung bstan pas lung bstan lags na/ ci'i slad du shA ri'i bu dang / maud gal gyi bu gnyis ches myur du sangs rgyas su 'gyur bas sangs rgyas su lung bstan pas lung ma bstan lags/ bka' stsal pa/ nyan thos dang / rang sangs rgyas dang / byang chub sems</text></item>
<item><p>140a1</p><section>mdo sde</section><text>dpa' kha cig dam pa'i chos dbyung ba'i phyir yun ring por smon lam 'debs pa yang yod kha cig ni myur bar smon lam 'debs pa yang yod de/ nga ni de'i smon lam gyi dbang gis na ches myur bar sangs rgyas kyi gnas mchog tu lung ston par byed do/ /rigs kyi bu gzhan yang</text></item>
<item><p>140a2</p><section>mdo sde</section><text>mnyen pa chen po la la zhig gdol pa'i grong khyer du song ste rin po che rin thang med pa 'tshong ba las gdol pa bye brag mi phyed pa de dag gis rin po che de mthong na 'phyas 'dogs shing 'thing slad byed de/ mnyen pas rin che ba yin no zhes byas kyang de dag gi brda mi phrad nas 'di ni shel yin no zhes de</text></item>
<item><p>140a3</p><section>mdo sde</section><text>skad zer ro/ /rigs kyi bu de bzhin du ngas kyang nyan thos rnams gal te sangs rgyas kyi gnas su myur du sangs rgyas su lung bstan pas lung bstan du zin kyang nor bu dkon pa 'tshong ba'i mnyen pa bzhin du 'gyur ro/ /gdol pa rnams lta bu ni ma 'ongs pa'i dus na dge sbyong blun po/ g.yel ba/</text></item>
<item><p>140a4</p><section>mdo sde</section><text>dge ba'i rtsa ba spangs pa/ 'tsho bas phongs pa/ bkres shing skom pas gzir ba/ mu ges mnar ba/ rang gi lus tsam gso bar byed pa/ 'tsho ba don du gnyer ba/ mi brtan pa rnams 'byung bar 'gyur ba de dag yin te/ de dag gis nga'i nyan thos lung bstan pa thos na 'phyas 'dogs shing gshe</text></item>
<item><p>140a5</p><section>mdo sde</section><text>bar 'gyur la brda mi phrad nas tshul khrims 'chal pa yin no zhes bla bar byed do/ /nga'i nyan thos de dag ni dge sbyong ma yin te gdol pa rnams dang mnyen pa ji lta ba bzhin no/ /rigs kyi bu de bas na nga ni sems can myur ba'i smon lam can rnams ni sangs rgyas su lung ston par byed do/ /dam pa'i</text></item>
<item><p>140a6</p><section>mdo sde</section><text>chos dbyung ba'i sbyor ba can de dag ni ji ltar 'dod pa bzhin du yun ring po zhig gis sangs rgyas kyi gnas su lung ston par byed do/ /gsol pa/ ji ltar na byang chub sems dpa' sems dpa' chen po rnams g.yog 'khor mi phyed pa dang ldan par 'gyur lags/ bka' stsal pa/ byang chub</text></item>
<item><p>140a7</p><section>mdo sde</section><text>sems dpa' mi mchog rnams ni dam pa'i chos dbyung bar bya'o snyam du de'i sbyor ba brtan por byas na g.yog 'khor mi phyed pa dang ldan par 'gyur ro/ /gsol pa/ sems can ma rungs pa 'jigs su rung ba/ lce dang / rkan dang / lkog ma tshig pa rnams ci las 'gyur lags/</text></item>
<item><p>140b1</p><section>mdo sde</section><text>bka' stsal pa/ gzhi gsum mi shes pa gang yin pa de dag ni sems can ma rungs pa 'jigs su rung ba/ lce dang / rkan dang / lkog ma tshig par 'gyur ro/ /dper na mi dang dud 'gro'i lce tshig pa rnams kyis ro drug ste/ mngar ba dang / skyur ba dang / lan tshwa'i ro dang / tsha ba</text></item>
<item><p>140b2</p><section>mdo sde</section><text>dang / kha ba dang / bska ba rnams za ba na ro'i bye brag mi phyed pa de bzhin du sems can mi shes pa/ lce dang / rkan dang / lkog ma tshig pa ma rungs pa 'jigs su rung ba/ gzhi gsum rtag par mi shes pa gang yin pa de dag ni/ lce dang / rkan dang / lkog ma tshig pa zhes bya'o/ /</text></item>
<item><p>140b3</p><section>mdo sde</section><text>rigs kyi bu gzhan yang de bzhin gshegs pa rtag par mi shes pa gang yin pa de dag ni dmus long gi mchog yin no zhes nga zer ro/ /de bzhin gshegs pa rtag par shes pa gang yin pa de dag ni sha'i mig dang ldan pa yin du zin kyang lha'i mig dang ldan pa yin no zhes nga zer ro/ /rigs</text></item>
<item><p>140b4</p><section>mdo sde</section><text>kyi bu gzhan yang mdo sde 'di thos nas de bzhin gshegs pa rtag par shes shing khong du chud pa gang yin pa de dag ni lha'i mig dang ldan pa yin no zhes nga zer ro/ /lha'i mig dang ldan pa yin du zin kyang de bzhin gshegs pa rtag par mi shes pa gang yin pa de dag ni sha'i mig dang ldan pa yin</text></item>
<item><p>140b5</p><section>mdo sde</section><text>no zhes nga zer ro/ /de dag ni da dung bskal pa bye ba mang por yang bdag gi mgo mjug ci 'dra ba yang mthong ba'am bstan par mi nus te/ de bas na de dag ni de bzhin gshegs pa rtag par bsgom pa dang bral ba'i phyir sha'i mig dang ldan pa zhes nga zer ro/ /rigs kyi bu gzhan yang de</text></item>
<item><p>140b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas ni 'jig rten thams cad kyi pha ma lta bu yin no/ /ci'i phyir zhe na/ sems can rkang gnyis dang / rkang thams cad la rang rang gi yul bzhin du chos ston cing tshig gcig gis sems can thams cad kyis rang rang gi</text></item>
<item><p>140b7</p><section>mdo sde</section><text>yul bzhin du shes par 'gyur te/ kye ma bdag cag gi rang bzhin dang 'du shes rnams rtogs par bya ba'i phyir chos ston to snyam du 'dzin to/ /rigs kyi bu gzhan yang dper na khyim bdag gam tshong dpon yang rung ste/ rang gi bu zla ba bcu drug lon pa dang lhan cig tu lkugs pa bzhin du smra bar byed de/</text></item>
<item><p>141a1</p><section>mdo sde</section><text>de'i dbang gis bu de mi'i skad slob par byed na ci de'i pha lkugs pa zhes bya'am/ gsol pa/ bcom ldan 'das de ni ma lags te/ bu de'i dbang gis bgyid par blta lags so/ /bka' stsal pa/ rigs kyi bu de bzhin du de bzhin gshegs pa yang lkugs pa bzhin du</text></item>
<item><p>141a2</p><section>mdo sde</section><text>gsung ste/ sems can thams cad dam pa'i chos la dgod pa'i phyir de lta bu'i sku ston par mdzad na ci de bzhin gshegs pa lkugs pa zhes bya'am/ gsol pa/ bcom ldan 'das de ni ma lags te/ de bzhin gshegs pa ni rtag tu seng ge'i sgra sgrogs pa lags na lkugs pa ltar gsung</text></item>
<item><p>141a3</p><section>mdo sde</section><text>ba de ni 'jig rten dang 'thun par mdzad par blta bar bgyi lags so/ /de nas de'i tshe bcom ldan 'das nyid kyi zhal nas 'od zer sna tshogs bkye ste/ 'od zer de dag gis mgar ba'i bu tsun da la phog nas kye ma de bzhin gshegs pa la phyin cad dbul du med pa'i sbyin pa ni dkon pa yin no</text></item>
<item><p>141a4</p><section>mdo sde</section><text>snyam nas shin tu rings par de bzhin gshegs pa dge slong gi dge 'dun dang bcas pa tshim par 'gyur ba'i zhal zas khyer te rang gi 'khor rnams dang lhan cig tu rings par 'dzam bu chu klung gi gser dri ma med pa'i snod dkyil du nor bu'i 'bur mthon po 'od can gyis spras pa rnams dang / kha</text></item>
<item><p>141a5</p><section>mdo sde</section><text>cig ni dngul gyi snod rin po che sna tshogs kyis spras pa rnams zhal zas skyu rum sna tshogs dang sbyar bas bkang ba dang / mchod pa'i yo byad mang po dag khyer nas grong khyer gyi bar nas byung ste bcom ldan 'das ga la ba der chas so/ /de nas lha'i bu mthu chen po dang ldan pa rnams kyis mgar ba'i</text></item>
<item><p>141a6</p><section>mdo sde</section><text>bu tsun da bskor nas 'di skad ces smras so/ /tsun da re zhig zhal zas ma dbul bar de bzhin gshegs pa thang cig zhog cig ces byas so/ /de nas yang bcom ldan 'das kyis nyid kyi 'od zer dag bkye ste/ 'od zer de dag gis lha'i bu rnams la phog nas tsun da btang ngo / /de nas lha la</text></item>
<item><p>141a7</p><section>mdo sde</section><text>sogs pa der 'dus pa gang yin pa de dag thams cad kyis bcom ldan 'das la mchod pa chen po byas te/ tsun da dang lhan cig tu bcom ldan 'das kyi thad du dong nas 'di skad ces gsol to/ /dge slong rnams kyis gdugs tshod la bab na gnang bar mdzad du gsol/ de nas dge slong</text></item>
<item><p>141b1</p><section>mdo sde</section><text>rnams kyis gdugs tshod la bab par shes nas spyod lam bzang por byas te lhung bzed lag tu blangs nas sdod do/ /de nas mgar ba'i bu tsun das seng ge'i khri sna tshogs tshig tu bzlas su yang mi nus pa 'jig rten gyi khams bde ba can gyi rkyen du rung ba lta bu dag kyang bshams/ zhal</text></item>
<item><p>141b2</p><section>mdo sde</section><text>zas kyang sta gon byas nas bcom ldan 'das la 'di skad ces gsol to/ /de bzhin gshegs pa bskal pa'am/ bskal pa las lhag par yang yun ring du bzhugs su gsol/ bcom ldan 'das kyis bka' stsal pa/ tsun da gal te nga yun ring du 'dug par 'dod na sbyin pa'i pha rol</text></item>
<item><p>141b3</p><section>mdo sde</section><text>tu phyin pa tha ma'i dus la bab kyis myur du phul cig /de nas lha dang mi thams cad dang / byang chub sems dpa' rnams kyis 'di skad ces smras so/ /kye ma tsun da skyid de nga 'dis phul ba'i zhal zas de bzhin gshegs pas gsol bar chad pa lta/ bdag cag ni dpal yon med de/</text></item>
<item><p>141b4</p><section>mdo sde</section><text>bdag cag gis zhal zas sta gon byas pa ni don med par gyur to/ /de nas bcom ldan 'das kyis nyid kyi ba spu'i khung bu thams cad nas ba spu re re'i khung bu nas kyang sangs rgyas re re mngon du sprul nas der 'khor re re'i nang du yang de bzhin gshegs pa re re'i dge slong gi dge 'dun dang bcas</text></item>
<item><p>141b5</p><section>mdo sde</section><text>pa thams cad bshos gsol ba lta bur bstan to/ /de bzhin gshegs pa nyid ni tsun das phul ba'i zhal zas gsol lo/ /tsun das 'bras sA lu yul ma ga d+hA'i na li ta brgyad las zhal zas sbyar ba yang de bzhin gshegs pa'i mthus dge slong gi dge 'dun thams cad zhal zas kyis</text></item>
<item><p>141b6</p><section>mdo sde</section><text>khyed par mdzad do/ /de nas tsun da yang dga' bar gyur te/ bdag gi sbyin pa de bzhin gshegs pa dge slong gi dge 'dun dang bcas pas gsol nas yongs su mya ngan las 'das par mdzad do snyam mo/ /'khor de dag thams cad 'di snyam du sems te/ bdag cag gis phul ba'i</text></item>
<item><p>141b7</p><section>mdo sde</section><text>zhal zas de bzhin gshegs pas bzhes kyi tsun da'i ma bzhes so/ /bdag cag gis phul ba'i zhal zas gsol nas de bzhin gshegs pa yongs su mya ngan las 'da' bar mdzad do snyam ste mchog tu dga' bar gyur to/ /'khor chen po de na de bzhin gshegs pa rnams bshos gsol zhing</text></item>
<item><p>142a1</p><section>mdo sde</section><text>bzhugs pa'i bar mtshams snyung bu'i rtse mo'i khyon tsam gyis mchod par snang ngo / /kha cig ni khab kyi rtse mo'i khyon tsam gyi sa phyogs dag na bzhugs shing zhal zas dang mchod pa rnams 'dra bar mnga' bar snang ngo / /de nas de'i tshe lha dang mi dang lha ma yin de dag</text></item>
<item><p>142a2</p><section>mdo sde</section><text>ngu zhing cho nge 'don par byed de/ bdag cag gis so so nas phul ba'i zhal zas gsol nas de bzhin gshegs pa yongs su mya ngan las 'da'o/ /phyin cad bdag cag gis su la zhal zas dbul bar bya/ bdag cag ni mgon dang bral te mgon med par 'gyur ro zhes 'dzer to/ /</text></item>
<item><p>142a3</p><section>mdo sde</section><text>de nas bcom ldan 'das kyis 'khor de dag thams cad la tshigs su bcad pa 'di dag gsungs so// //bam po bcu gsum pa ste tha ma/ sangs rgyas chos nyid 'di yin gyis/ /gdung zhing ngu bar ma byed cig /nga ni mya ngan 'da' ba na/ /bskal pa bye ba zad par 'gyur/ /</text></item>
<item><p>142a4</p><section>mdo sde</section><text>nga yi rtag bde dam pa yi/ /mya ngan 'da' ba nga las nyon/ /nga ni kha zas mi za ste/ /bru ba tsha ba yong gis med/ /sems can kun la phan bde ba'i/ /rjes su yi rang ngas bshad kyis/ /thos nas yang dag rdzogs sangs rgyas/ /rtag pa de nyid shes par gyis/ /gang tshe</text></item>
<item><p>142a5</p><section>mdo sde</section><text>'ug pa bya rog rnams/ /shing gcig la ni gnas nas kyang / /spun dang bu dang 'dra bar ni/ /phan tshun rtag tu tshim par byed/ /de'i tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da'</text></item>
<item><p>142a6</p><section>mdo sde</section><text>bas grongs/ /gang tshe sbrul dang ne'u le dag /shing gcig drung du gnas nas kyang / /spun dang bu dang 'dra bar ni/ /phan tshun rtag tu tshim par byed/ /de tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur</text></item>
<item><p>142a7</p><section>mdo sde</section><text>pa/ /gtan du mya ngan 'da' bas grongs/ /gang tshe sab ta par na yi/ /me tog bar shi'i drir 'gyur zhing / /ka ra ka yi shing rnams las/ /ten du ka yi 'bras bu 'byung / /de tshe sgra gcan zin bzhin du/ /de bzhin gshegs pas sems can gzigs/ /sems</text></item>
<item><p>142b1</p><section>mdo sde</section><text>can kun gyi mchog gyur pa/ /gtan du mya ngan 'da' bas grongs/ /gang tshe sdig can 'dod chen pa/ /byang chub mngon par rdzogs 'tshang rgya/ /mchog tu bde ba thob nas kyang / /nyes pa thams cad rnam spangs pa/ /de tshe sgra gcan zin bzhin du/ /de bzhin gshegs</text></item>
<item><p>142b2</p><section>mdo sde</section><text>pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /gang tshe sems can thams cad ni/ /bsam pa 'thun par gnas gyur te/ /byang chub mchog tu rdzogs sangs rgyas/ /nyes pa thams cad rnam spangs pa/ /de tshe sgra</text></item>
<item><p>142b3</p><section>mdo sde</section><text>gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /gang tshe sbrang bu'i gcin tsam gyis/ /rgya mtsho bzhi yi mthas klas pa/ /nags tshal ri rnams bcas pa yi/ /sa gzhi</text></item>
<item><p>142b4</p><section>mdo sde</section><text>ngoms par gyur pa na/ /de tshe sgra gcan zin bzhin du/ /de bzhin gshegs pas sems can gzigs/ /sems can kun gyi mchog gyur pa/ /gtan du mya ngan 'da' bas grongs/ /de bas na chos dang ldan pa chos la gus pa khyed mya ngan ma byed cig /ma ngu zhig /de bzhin</text></item>
<item><p>142b5</p><section>mdo sde</section><text>gshegs pa ni rang la dbang yod kyis mi rtag pa'i 'du shes ma byed par rtag pa dang / ther zug pa dang / mchog tu brtan pa yin par yang dag par ltos shig /gzhi gsum rtag pa'i gsang sngags kyi sba ba dang / bsrung ba 'dis bsrung bar gyis shig /gzhi gsum rtag pa'i gsang</text></item>
<item><p>142b6</p><section>mdo sde</section><text>sngags kyis ni gnam lcags kyis tshig pa'i shing rnams kyang skye bar 'gyur te/ yal ga phre'u dang / sbal mig bye ba dang / lo ma kha 'bus pa dang ldan par 'gyur ro/ /'khor bzhi po las gzhi gsum rtag par rjes su yi rang ba'i gtam 'di phan tshun thos na byang chub kyi sems bskyed mi dgos</text></item>
<item><p>142b7</p><section>mdo sde</section><text>par 'dzin kyang gzhi gsum mchog tu rtag pa'i rgyus na byang chub kyi rgyur skye bar 'gyur te/ 'di ni sangs rgyas kyi rjes su yi rang ba zhes bya'o/ /gzhi gsum rtag pa las byung ba'i rjes su yi rang ba 'di dge slong ngam dge slong ma gang dag sems can rnams la ston par byed pa de dag ni yul</text></item>
<item><p>143a1</p><section>mdo sde</section><text>'khor gyi bsod snyoms za bar 'os pa yin no/ /cig shos dag ni 'os pa ma yin no/ /ji ltar rjes su yi rang ba 'dis gtol ba de 'jig rten thams cad du bde bar gyur pa'i chos kyi bden pa des ni dam pa'i chos 'dod pa rnams la bgegs med pa dang / gnod pa med</text></item>
<item><p>143a2</p><section>mdo sde</section><text>par gyur cig /de nas lha dang / lha ma yin dang / mi dang bcas pa'i 'jig rten gyis de bzhin gshegs pa rtag par khong du chud nas rab tu dga' ba'i sems dang / dge ba'i sems dang / sgrib pa dang bral ba'i sems dang / gzhol ba med pa'i sems dang / pad ma kha bye ba lta</text></item>
<item><p>143a3</p><section>mdo sde</section><text>bu'i bzhin dang ldan par gyur nas lha'i mchod pa chen po'i las byas te/ me tog dang / phye ma dang / bdug pa dang / spos kyis bsgo ba la sogs pa gtor to/ /sil snyan la sogs pa yang dkrol to/ /de nas bcom ldan 'das kyis byang chub sems dpa' sems dpa' chen po</text></item>
<item><p>143a4</p><section>mdo sde</section><text>'od srung chen po dang rus gcig pa la bka' stsal pa/ rigs kyi bu khyod kyis deng 'dir ngo mtshar rmad du byung ba ci mthong / gsol pa/ bcom ldan 'das bdag gis sngon lan 'ga' yang ma mthong ba'i ngo mtshar rmad du byung ba mthong ste/ 'khor re res phul ba'i zhal zas de bzhin gshegs</text></item>
<item><p>143a5</p><section>mdo sde</section><text>pa re re dge slong gi dge 'dun dang bcas pas gsol ba mthong ba lags so/ /'khor 'di na snyung bu'i rtse mo tsam gyis khyon dag la yang ji ltar bshams pa'i gdan dag la de bzhin gshegs pa sku chen po du ma bde bar bzhugs te rjes su yi rang ba bcu gsum gyi tshigs su bcad pa dag ston cing</text></item>
<item><p>143a6</p><section>mdo sde</section><text>bzhugs pa mthong lags so/ /sems can thams cad kyis ni sgyu 'phrul 'di ma 'tshal te/ bcom ldan 'das ni bdag gis phul ba'i zhal zas gsol zhing bzhugs so snyam du 'dzin lags so/ /mi mchog byang chub sems dpa' sems dpa' chen po 'jam dpal gzhon nur gyur pa</text></item>
<item><p>143a7</p><section>mdo sde</section><text>la sogs pas ni/ tsun das de ltar 'bras sA lu yul ma ga d+hA'i na li ka brgyad las zhal zas sbyar ba yang rdul tsam yang dge slong gi dge 'dun gyis mi gsol ba dang / de bzhin gshegs pa zhal zas mi gsol ba'i ya mtshan rmad du byung ba 'di yang dag par 'tshal te/ 'di ni thabs</text></item>
<item><p>143b1</p><section>mdo sde</section><text>tsam du mdzad par bas so snyam du sems lags so/ /nyan thos kyi tshogs rnams kyis ni kye ma de bzhin gshegs pa ni dpag tu med pa dang rtag pa lags so snyam du ma 'tshal lags so/ /de nas bcom ldan 'das kyis mgar ba'i bu tsun da la bka' stsal pa/ tsun da khyod kyis ngo mtshar</text></item>
<item><p>143b2</p><section>mdo sde</section><text>rmad du byung ba ci mthong / gsol pa/ bcom ldan 'das sngar ni de bzhin gshegs pa ya mtshan gyi mchog sum cu rtsa gnyis dang / dpe byad bzang po brgyad cu mnga' ba du ma mthong ba las da ni rang rang gis bsgyur nas 'di na byang chub sems dpa' sems dpa' chen po lus chen po dag tu snang</text></item>
<item><p>143b3</p><section>mdo sde</section><text>lags so/ /de bzhin gshegs pa ni dug sman gyi sdong po lta bu'i sku gcig pur gyur te/ byang chub sems dpa' rnams kyis bskor bar gda' lags so/ /bka' stsal pa/ sangs rgyas snga ma gang yin pa de dag ni sems can thams cad la phan pa dang / bde ba dang / yid dga' bar bya ba</text></item>
<item><p>143b4</p><section>mdo sde</section><text>dang bsod nams mi zad par bya ba'i phyir sprul pa yin te/ sgyu 'phrul 'di ni byang chub sems dpa' rnams ma gtogs par sems can rnams kyis mi shes so/ /de ltar na byang chub sems dpa'i spyod pa ni dpag tu med do/ /de ltar na byang chub sems dpa' sems dpa' chen po rnams ni dpag tu med</text></item>
<item><p>143b5</p><section>mdo sde</section><text>do/ /byang chub sems dpa' mi mchog rnams la ni sangs rgyas kyi rnam par 'phrul pa'i mthu yod do/ /mgar ba'i bu tsun da yang byang chub sems dpa' sems dpa' chen po sa bcu thob pa yin te/ byang chub sems dpa' rnams kyi mchog gi mthar thug pa ni de lta bu yin no/ /'od srung chen po</text></item>
<item><p>143b6</p><section>mdo sde</section><text>dang rus gcig pas gsol pa/ bcom ldan 'das de ni de lags te/ byang chub sems dpa' rnams kyi nang na mi mchog tsun da la bdag rjes su yi rang lags so/ /bcom ldan 'das da ni mdo sde rnams bshad pa'i slad du gnang ba mdzad pa'i rigs so/ /bcom ldan 'das ci lags</text></item>
<item><p>143b7</p><section>mdo sde</section><text>mdo sde thams cad lhag ma mchis pa'i don lags sam/ 'on te lhag ma ma mchis pa'i don lags/ bka' stsal pa/ lhag ma yod pa'i don kyang yin/ lhag ma med pa'i don kyang yin no/ /gsol pa/ sbyin pa kun du bsngags pa yin/ /sbyin pa gang du'ang smad pa med/ /ces bgyi</text></item>
<item><p>144a1</p><section>mdo sde</section><text>ba 'dir lhag ma mchis pa'i don du ji ltar bshad lags/ tshigs su bcad pa'i don ni gang lags/ tshul khrims dang ldan pa dang / tshul khrims 'chal pa'i bye brag ni ci mchis/ bka' stsal pa/ gcig ma gtogs par sbyin pa ni thams cad du bsngags so/ /</text></item>
<item><p>144a2</p><section>mdo sde</section><text>gsol pa/ ma gtogs pa gang lags/ bka' stsal pa/ mdo sde 'di las tshul khrims 'chal par brtsi ba gang yin pa'o/ /gsol pa/ bcom ldan 'das bcom ldan 'das la deng bdag 'di kho na zhu lags na myur du bka' stsal du gsol/ bka' stsal pa/ 'dod chen pa ma</text></item>
<item><p>144a3</p><section>mdo sde</section><text>gtogs par sbyin pa ni thams cad du bsngags pa yin no/ /gsol pa/ 'dod chen pa ji lta bu lags/ bka' stsal pa/ dge slong ngam dge slong ma'am/ dge bsnyen nam/ dge bsnyen ma yang rung ste/ tshig ngan pas mdo sde spangs nas phyis bzod pa gsol bar yang mi byed pa de lta bu</text></item>
<item><p>144a4</p><section>mdo sde</section><text>gang yin pa de ni 'dod chen pa'i lam du zhugs pa yin no/ /pham pa bzhi byung ba rnams dang / mtshams med pa lnga byed byed pa gang yin pa de dag ni bdag cag 'jigs pa'i gnas su zhugs so snyam du shes kyang 'jigs par mi lta la dam pa'i chos kyi phyogs kyang mi 'dzin/ dam pa'i chos</text></item>
<item><p>144a5</p><section>mdo sde</section><text>dbyung ngo snyam du 'bad par yang mi byed la/ de nyid kyi bsngags pa ma yin par yang rjod par byed pa de dag kyang 'dod chen pa'i lam du zhugs pa yin no/ /sangs rgyas med do/ /chos med do/ /dge 'dun med do zhes zer ba gang yin pa de dag kyang 'dod chen pa'i lam du zhugs pa yin no zhes</text></item>
<item><p>144a6</p><section>mdo sde</section><text>nga zer ro/ /'dod chen pa de dag ma gtogs par sbyin pa thams cad du bsngags so/ /gsol pa/ de la tshul khrims 'chal pa zhes bgyi ba gang dag lags/ bka' stsal pa/ pham pa bzhi byed byed pa rnams dang / mtshams med pa lnga byed byed pa rnams dang / mdo sde spong bar byed pa</text></item>
<item><p>144a7</p><section>mdo sde</section><text>de nyid do/ /gsol pa/ bcom ldan 'das ci lags sam/ de dag rtag tu tshul khrims 'chal pa kho na lags sam/ bka' stsal pa/ 'di la rgyu yod de/ des na ye rtag pa yang yod/ ye mi rtag pa yang yod de/ gang dag gos tshon can gyi rtags can rnams dang / lhan cig tu mi gnas</text></item>
<item><p>144b1</p><section>mdo sde</section><text>shing / kye ma bdag cag ni pham pa byung ba yin te/ bdag cag gi nyes pa byas so snyam nas 'jigs par lta la/ de dag dam pa'i chos dbyung bar bya'o snyam nas nyams su len par byed cing dam pa'i chos kyi phyogs 'dzin pa rnams kyi bsngags pa brjod par bya'o/ /chos ma yin</text></item>
<item><p>144b2</p><section>mdo sde</section><text>pa'i phyogs rnams ni tshar gcad par bya'o/ /mtshungs pa med pa'i mdo sde rnams ni gdon par bya'o snyam du brtson par byed pa gang yin pa de dag tshul khrims 'chal pa yin no zhes nga mi zer ro/ /de ci'i phyir zhe na/ rigs kyi bu dper na nyi ma shar na lho bur gyi rdul sangs par 'gyur ba</text></item>
<item><p>144b3</p><section>mdo sde</section><text>de bzhin du mdo sde chen po'i nyi ma 'di shar ba na de ltar sgom byed pa'i sems can rnams kyi sdig pa'i phung po grangs med pa byas pa rnams zad par 'gyur te/ de ltar na dam pa'i chos 'byin pa ni 'bras bu che ba yin no/ /mtshams med pa byed byed pa rnams dang / mdo sde spong ba gang yin pa de</text></item>
<item><p>144b4</p><section>mdo sde</section><text>dag gal te kye ma bdag cag gis mdo sde spang ba byas pa 'di ni bdag cag brlag par 'gyur ba yin te nyes pa byas so snyam du 'gyod cing gdung bar gyur nas/ bdag cag gi skyabs ni mdo sde 'di nyid yin te/ 'khra sa gzhan ma mthong ngo snyam du sems bskyed par byed na/ de dag ni zla ba phyed</text></item>
<item><p>144b5</p><section>mdo sde</section><text>dam/ zla ba gcig gam/ dus ji srid kyi bar du mdo sde la skyabs su ma song ba'i bar du ni de dag la byin pa 'bras bu chung bar 'gyur ro/ /gang gi tshe mdo sde la skyabs su song ba de'i tshe ni de dag kyang yon gnas su 'gyur ro/ /gal te mtshams med pa byed byed pa yang 'gyod de/ kye ma</text></item>
<item><p>144b6</p><section>mdo sde</section><text>bdag gis mi rigs pa byas kyis bdag gis dam pa'i chos dbyung bar bya'o snyam du sems na de yang mtshams med pa byed byed pa ma yin par rig par bya ste de la ni chung ngu zhig byin na yang 'bras bu yod do/ /mchog tu tshul khrims 'chal pa cig shos de dag la byin pa ni 'bras bu kyang</text></item>
<item><p>144b7</p><section>mdo sde</section><text>med do/ /rigs kyi bu gzhan yang pham pa byed byed pas ji ltar bya ba nyon cig /pham pa byed byed pas ni chos kyi de kho na nyid de bzhin gshegs pa'i snying po khong du chud par byas nas dam pa'i chos dbyung bar bya'o snyam du bsams na de la byin pa yang ches khyad par can du 'gyur ro/ /rigs kyi bu dper na bud</text></item>
<item><p>145a1</p><section>mdo sde</section><text>med sbrum ma zhig yul 'khrugs nas yul gzhan du song ste/ lha khang zhig gi nang du bu khye'u zhig btsas te/ de bde bar gyur nas khye'u de khyer te/ bdag gi yul zhi bar gyur pa'i 'og tu de logs su chas pa las/ chu klung chen po zhig dang phrad nas/ chu de rgal ba na</text></item>
<item><p>145a2</p><section>mdo sde</section><text>bu dang bcas te chu'i nang du nyam thag par gyur nas/ bdag ni shi yang bla'i/ khye'u 'di thar bar bya'o snyam nas de de'i don du 'bad pa las/ bu dang lhan cig tu shi na sngon mchog tu 'jigs pa'i las byas su zin kyang / bu la byams shing thar par bya'o snyam pa'i 'bras bus mtho ris su</text></item>
<item><p>145a3</p><section>mdo sde</section><text>skyes pa de bzhin du pham pa byed byed pa dang / mtshams med pa byed byed pa las dam pa'i chos 'byin par byed pa de dag ni/ sngon sdig pa'i las byas su zin kyang / dam pa'i chos 'byin pa'i 'bras bus bud med de dang 'dra bar sems can thams cad kyi yon gnas su gyur te/ dam pa'i</text></item>
<item><p>145a4</p><section>mdo sde</section><text>chos 'byin pa'i 'bras bu ni de ltar che'o/ /gsol pa/ bcom ldan 'das 'dod chen par ltung bar gyur pa las/ slad kyis gzhi gsum la 'chags par bgyid cing bzod pa gsol bar bgyid na/ ci lags de la stsal pa yang 'bras bu che bar 'gyur lags sam/ bka' stsal</text></item>
<item><p>145a5</p><section>mdo sde</section><text>pa/ rigs kyi bu de skad ma zer cig /dper na mi la la zhig gis shing tog a mra zos nas/ rus pa sa la bor ba'i 'og tu des 'di snyam du bsams te/ nang gi tshig gu zhim yang dag snyam nas/ des de'i phyi rol gyi rus pa bor te tshig gu zos pa dang / des de'i ro mi zhim par tshor</text></item>
<item><p>145a6</p><section>mdo sde</section><text>nas yang bor ro/ /de nas des kyi hud bdag gis sa bon ngan pa ma rung bar byas so snyam du bsams nas/ sa bon de phyir rus pa'i nang du bcug nas sa brkos pa'i 'og tu bcug ste/ 'o ma dang mar khus blugs la char chen po bab tu zin kyang sa bon ngan pa ma rung bar byas pa skye bar mi</text></item>
<item><p>145a7</p><section>mdo sde</section><text>'gyur te skye mi srid do/ /de nas de sa bon 'di ni ma rung bar byas pa yin te skye bar mi 'gyur ro snyam nas ngal bar gyur te cang mi zer bar 'dug pa de bzhin du/ 'dod chen pa la yang sa bon med de/ 'dod chen pa 'chags shing bzod pa gsol ba'i sems skyed pa ni mi srid do/ /de bas na</text></item>
<item><p>145b1</p><section>mdo sde</section><text>'dod chen pa de lta bu la ni/ thams cad du sbyin pa 'bras bu che ba ma yin no/ /dgra bcom pa rnams la phul ba'i 'bras bu yang tha dad do/ /rang sangs rgyas rnams la phul ba'i 'bras bu yang tha dad do/ /de bzhin gshegs pa rnams la phul ba'i 'bras bu yang tha dad do/ /de bas</text></item>
<item><p>145b2</p><section>mdo sde</section><text>na thams cad du sbyin pa'i 'bras bu che ba ma yin no/ /gsol pa/ ci'i slad du/ bcom ldan 'das kyis tshigs su bcad pa 'di'i don rnam pa gnyis su bka' stsal lags/ bka' stsal pa/ rgyu las 'gyur te sngon rgyal po'i khab kyi dge bsnyen dad pa med pa gcer bu pa la dga' ba</text></item>
<item><p>145b3</p><section>mdo sde</section><text>zhig yod pa des/ nga la sbyin pa byas pa cir 'gyur ba dris pa de'i tshe/ de drang ba'i phyir sbyin pa kun tu bsngags pa yin zhes bya ba'i tshigs su bcad pa de de la bstan to/ /de ni byang chub sems dpa' rnams kyi don du tshigs su bcad pa'i don dgongs pa'i tshig tu bstan te/ dus thams</text></item>
<item><p>145b4</p><section>mdo sde</section><text>cad du tshigs su bcad pa'i don 'dra bar bstan pa ma yin no/ /thams cad ces bya ba ni skabs dang sbyar te tshig gi lhag ma yod par rig par bya'o/ /byang chub sems dpa' mi mchog gis ni/ tshul khrims 'chal ba rnams zhing gi ngo bzhin du tshar gcad par bya'o/ /rigs kyi bu gzhan</text></item>
<item><p>145b5</p><section>mdo sde</section><text>yang ngas sngon tshigs su bcad pa 'di bstan te/ 'di lta ste/ chu klung chu kun gya gyur 'bab/ /nags tshal kun ni shing nyid yin/ /bud med kun la g.yo sgyu yod/ /dbang phyug thams cad bde ba yin/ /bud med rnams kyi sems ni g.yo sgyu can dang 'jigs su rung ba yin no/ /</text></item>
<item><p>145b6</p><section>mdo sde</section><text>de bas na 'jam dpal gzhon nur gyur pa stan las langs te/ bcom ldan 'das kyi zhabs la mgo bos phyag 'tshal nas/ bcom ldan 'das la slar tshigs su bcad de gsol pa/ chu kun gya gyur 'bab ma lags/ /nags tshal kun kyang shing ma lags/ /bud med kun la'ang</text></item>
<item><p>145b7</p><section>mdo sde</section><text>g.yo ma mchis/ /dbang phyug kun kyang bde ma lags/ /de bas na bcom ldan 'das kyis chos kyi sgo de skad du bka' stsal pa de ni legs par bka' stsal pa ma lags te/ 'di la rgyu ci mchis pa bka' stsal 'tshal lags so/ /stong gsum gyi stong chen po'i 'jig rten gyi khams</text></item>
<item><p>146a1</p><section>mdo sde</section><text>'di na gling tha dad pa nub kyi ba lang spyod ces bgyi ba mchis te/ de na chu klung gi ming drang por 'bab ces bgyi ba shing mkhan gyi thig skud bzhin du nub phyogs kyi rgya mtsho nas shar phyogs kyi rgya mtshor drang por 'bab pa zhig mchis la/ thams cad ces bgyi ba ni</text></item>
<item><p>146a2</p><section>mdo sde</section><text>shin tu rgyas pa'i lung las lhag ma yod pa'i don lags par bcom ldan 'das kyis bka' stsal na chu klung drang por 'bab ces bgyi ba de shin tu rgyas pa'i lung gi mdo gang las bshad pa bcom ldan 'das bden pa gsung bas bka' stsal du gsol/ dper na/ nor gyi 'byung khung gi rgyus</text></item>
<item><p>146a3</p><section>mdo sde</section><text>mkhan 'byung khung la mi mkhas pa zhig gis/ de kho na na gser mchis bzhin du 'di ni gser ma mchis so zhes mchi bas ni gnas kyi phyogs cha'i bye brag tsam nyi tshe shes par bgyi 'tshal lags so/ /nags tshal kun ni shing nyid yin zhes bgyi ba ni lhag ma yod pa'i don lags la/</text></item>
<item><p>146a4</p><section>mdo sde</section><text>nags tshal ni rnam pa mang du mchis te/ 'di lta ste/ gser dang bai dUr+ya'i nags tshal yang mchis lags so/ /de bzhin du bud med kun la g.yo sgyu yod ces bgyi ba de yang lhag ma yod pa'i don lags te/ bud med la yang tshul khrims dang ldan pa dang / 'dod chags dang bral</text></item>
<item><p>146a5</p><section>mdo sde</section><text>ba dang / ser sna ma mchis pa du ma mchis lags so/ /dbang phyug thams cad bde ba yin zhes bgyi ba de yang lhag ma yod pa'i don lags te/ dbang phyug ces bgyi ba ni 'khor los sgyur ba'i rgyal po dang / sangs rgyas rnams dbang phyug gi mchog lags mod kyi/ de dag kyang</text></item>
<item><p>146a6</p><section>mdo sde</section><text>'chi 'pho'i dbang du 'gyur zhing zad pa'i chos can lags la/ tshangs pa'i dbang phyug 'di dag kyang ltung ba'i chos can lags te/ de bas na de dag ni dbang phyug ma lags zhes bdag mchis lags so/ /rtag pa dang brtan pa'i dbang phyug gang lags pa de ni mya ngan las 'das pa</text></item>
<item><p>146a7</p><section>mdo sde</section><text>mchog tu bde ba'i dbang phyug lags so/ /bka' stsal pa/ 'jam dpal dper na sman pa zhig gis khyim bdag gi bu zhig gi nad gso bar byed de/ sman mar bskol nas de 'thung du bcug pa na nad pa de mar mang du 'thung bar stsol lo/ /de nas sman pa des de la smras pa/ nyam stobs</text></item>
<item><p>146b1</p><section>mdo sde</section><text>dang ldan pas ni mar mang du btung bar brtsal kyang / des 'ju bar nus kyi khyod ni nyam stobs med pas mar ha cang mang du ma 'thung shig /mar ni nad sel ba yang yin mod kyi mang du 'thungs na/ de nyid kyis khyod ye 'drog tu 'chi bar 'gyur ro zhes byas na/ ci sman pa phan par</text></item>
<item><p>146b2</p><section>mdo sde</section><text>'dod cing snying brtse ba des yang dag pa'i don de ma rung bar byas pa yin nam/ de bzhin du sangs rgyas bcom ldan 'das kyis kyang / rgyal po dang / blon po dang / btsun mo rnams kyi nga rgyal bsal ba dang / ko sa la'i rgyal po gsal rgyal gyi btsun mo rnams gzhan dang g.yem pa</text></item>
<item><p>146b3</p><section>mdo sde</section><text>la 'jigs pa dang / skyo ba skyed pa'i phyir sman pa bzhin du de bzhin gshegs pas rgyal po gsal rgyal las brtsams nas/ chu klung chu ni gya gyur 'bab ces tshigs su bcad pa 'di bka' stsal te/ /chu klung gya gyur 'bab ces bya ba la de bzhin gshegs pa 'khrul pa med do/ /</text></item>
<item><p>146b4</p><section>mdo sde</section><text>gang gi tshe 'khrul pa zhig tu gyur na gnam sa log par 'gyur ro/ /de bas na thams cad smos te gsungs pa ni/ lhag ma yod pa yang lhag ma med pa dang 'dra bar gsungs so/ /'jam dpal byang chub sems dpa'i khyu mchog dam pa khyod kyis sems can thams cad la phan pa'i</text></item>
<item><p>146b5</p><section>mdo sde</section><text>phyir/ shes rab rgyas par bya ba 'di legs so legs so/ /de nas 'jam dpal gzhon nur gyur pas bcom ldan 'das la yang tshigs su bcad de gsol pa/ bdag gis byas dang ma byas rnams/ /brtag par bya yi gzhan dag gi/ /byas dang ma byas rnams dang ni/ /gzhan gyi</text></item>
<item><p>146b6</p><section>mdo sde</section><text>mi 'thun brtag mi bya/ /zhes bcom ldan 'das de bzhin gshegs pas chos kyi sgo de skad du bka' stsal pa ni legs par bka' stsal pa ma lags te/ 'di la ci'i slad du/ de skad ces bka' stsal pa'i rgyu bka' stsal 'tshal lags so/ /bcom ldan 'das kyis gsung rab yan</text></item>
<item><p>146b7</p><section>mdo sde</section><text>lag dgu las 'di na gcer bu pa sems can dmyal ba thams cad dang / ya mtshan can dgu bcu rtsa drug po rnams la ni lam ngan par zhugs pa yin no/ /sangs rgyas kyi sras thams cad ni mya ngan las 'das pa la zhugs pa yin no/ /drang po dang / tshul khrims dang / cho ga dang</text></item>
<item><p>147a1</p><section>mdo sde</section><text>ldan pa dang / dbang po thul ba gang yin pa de dag thams cad ni mtho ris su 'gro ba dang / chos kyi spyod yul can yin no zhes bdag bstod pa dang / gzhan smod pa dang / gzhan bshung ba bka' stsal te/ bcom ldan 'das kyis de ltar gzhan dang mi</text></item>
<item><p>147a2</p><section>mdo sde</section><text>'thun pa rnams kyang bka' stsal la/ gzhan dag dang mi 'thun pa zhes bgyi ba yang ma lags pa de ci lta bu lags/ de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /rigs kyi bu ngas gzhan gyi mi 'thun brtag mi bya/ /zhes bstan</text></item>
<item><p>147a3</p><section>mdo sde</section><text>pa de gang las ni brtsams ci'i phyir ni bstan ce na/ ma skyes dgra las brtsams nas bstan pa yin te/ sangs rgyas bcom ldan 'das ni rgyu med par don dang 'gal ba ston par mi mdzad kyi rgyu dang bcas par ston par mdzad de/ sngon ma skyes dgras pha bsad nas nga'i thad du 'ongs nas/</text></item>
<item><p>147a4</p><section>mdo sde</section><text>'di ltar brnyas thabs su dri ba dris te ci lags/ bcom ldan 'das thams cad mkhyen pa lags sam/ 'on te thams cad mkhyen pa ma lags/ gal te thams cad mkhyen pa lags na/ ci'i slad du lha sbyin rab tu phyung lags/ de tshe rabs stong phrag mang por phyi bzhin 'brang zhing</text></item>
<item><p>147a5</p><section>mdo sde</section><text>gnod pa bgyid par gzigs na/ da ltar yang rgol du 'ong bar thams cad mkhyen pa khyod kyis ji ltar ma gzigs zhes zer nas ngas de la 'di skad du/ gzhan dang mi 'thun brtag mi bya/ /zhes bya ba'i tshigs su bcad pa bstan to/ /da ni rgyal po chen po khyod bdag gis pha bsad</text></item>
<item><p>147a6</p><section>mdo sde</section><text>de mtshams med pa'i las kyi rab dug chen po byas pa de sbyang bar gyis shig /rgyal po gzhan gyi nyes pa la ma rtog par de lta bu khong du chud par gyis shig ces byas so/ /gzhan yang mi 'thun pa brtag par yang bya ste/ tshul khrims dang cho ga la brten pa gang yin pa de dag gi</text></item>
<item><p>147a7</p><section>mdo sde</section><text>skyon brtag pa lhur blang bar bya ste/ de ni sangs rgyas kyi bstan pa yin no/ /gzhan gyi mi 'thun pa la rtog pa rnams kyis ni bdag dang gzhan dag gi byas pa dang ma byas pa ni/ bdag dang gzhan dag gi yin par shes par bya'o/ /de lta bu'i tshul gyis gzhan gyis byas pa rtag tu</text></item>
<item><p>147b1</p><section>mdo sde</section><text>yang dag par mthong ba gang yin pa de dag ni nga'i nyan thos yin no zhes nga zer ro/ /de nas yang bcom ldan 'das kyis 'jam dpal gzhon nur gyur pa la 'di skad ces bka' stsal to/ /chad pa dag gis thams cad skrag /kun la srog ni phangs pa yin/ /bdag</text></item>
<item><p>147b2</p><section>mdo sde</section><text>gi nyams las dpag bya zhing / /brdeg par mi bya gsad mi bya/ /de nas bcom ldan 'das la 'jam dpal gzhon nur gyur pas 'di skad ces gsol to/ /chad pas thams cad skrag mi 'gyur/ /srog kyang kun la phangs ma lags/ /bdag gi nyams las</text></item>
<item><p>147b3</p><section>mdo sde</section><text>dpag bgyi zhing / /thabs kyis bgyi ba rtogs par bgyi/ /de bas na bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/ dgra bcom dang ni 'khor los sgyur/ /glang chen bud med rin chen dang / /khyim bdag</text></item>
<item><p>147b4</p><section>mdo sde</section><text>rin chen rta rnams ni/ /gnod pa cis kyang mi tshugs so/ /'di rnams la ni lha dang / mi dang / lha ma yin du bcas pa'i 'jig rten na sus kyang gnod pa bgyid pa'i rngo mi thogs te/ dgra drag shul gyi stobs can rnams kyis kyang / de dag la gnod pas tshugs mi</text></item>
<item><p>147b5</p><section>mdo sde</section><text>srid lags so/ /de dag ni lha dang / bdud dang / tshangs pa rnams kyis kyang mi 'jigs lags so/ /de bas na sems can de dag ni cis kyang mi tshugs pa zhes bgyi lags so/ /g.yul ngor gcig tu dpa' ba dang / gcig tu khyim thab la mi 'khrul ba'i chung ma</text></item>
<item><p>147b6</p><section>mdo sde</section><text>dang / seng ge dang / sin du pa'i rta cang shes dang / dge slong tshul khrims dang ldan pa 'di rnams ni gnod pas tshugs pa lags kyis kyang cis kyang mi 'jigs lags so/ /de la chad pa dag gis thams cad skrag ces bgyi ba ni/ 'dir lhag ma yod pa'i don lags</text></item>
<item><p>147b7</p><section>mdo sde</section><text>pas na mdor bsdus pa lags so/ /bdag gi nyams las dpag bya zhing / zhes bgyi ba de yang lhag ma yod pa'i don lags te/ dgra bcom pa rnams ni bdag dang mi mnyam mo/ /zhes de ltar 'jig rten du grags lags so/ /gal te dgra bcom pa rnams kyi bdag tu 'du</text></item>
<item><p>148a1</p><section>mdo sde</section><text>shes pa dang / dgra bcom pa rnams kyi srog tu 'du shes pa gsungs pa lags so zhes de lta bu'i blo chung ngu rnams kyis ni dgra bcom pa gnas ngan par bzhag pa lags te/ de ltar bgyis pas srog tu 'du shes pa'i lta ba ngan pas rmongs pa'i 'bras bus myur</text></item>
<item><p>148a2</p><section>mdo sde</section><text>du mnar med par skye bar 'gyur lags so/ /gcig tu na gal te dgra bcom pa rnams gsad pa'i sems bskyed du lags kyang / sems can de dag gis gsod par 'gyur mi srid de/ sems can mang po log kyang de dag gsod pa'i rngo mi thogs lags so/ /bcom</text></item>
<item><p>148a3</p><section>mdo sde</section><text>ldan 'das kyis bka' stsal pa/ srog chags rnams la snying brtse ba'i phyir bdag dang 'dra bar blta'o/ /dgra bcom pa ni 'tshe ba med pa'i sgo nas dpag tu med pa dang / mtshungs pa med par blta bar bya ste/ de dag la gsad pa'i sems bskyed par mi bya'o/ /de ltar na sangs</text></item>
<item><p>148a4</p><section>mdo sde</section><text>rgyas ni rgyu med par don dang 'gal ba mi ston te/ tshigs su bcad pa 'di ni rgyal po'i khab kyi kyi rngon pa las brtsams nas bstan te/ des bsad nas sha dang ldan pa'i zas kyi sbyin pa la nga spyan drangs nas/ ngas kyang des spyan drangs pa la gnang nas/ sgra gcan zin</text></item>
<item><p>148a5</p><section>mdo sde</section><text>dang 'dra bar lta ba'i tshul gyis tshigs su bcad pa 'di skad ces byas so/ /chad pa dag gis thams cad skrag /kun la srog ni phangs pa yin/ /bdag gi nyams las dpag bya zhing / /brdeg par mi bya gsad mi bya/ /mig rgyang ring du ltos la ring du 'tsho bar gyis shig /</text></item>
<item><p>148a6</p><section>mdo sde</section><text>'tshe ba med pa'i rtags kyi don khong du chud par gyis shig /byang chub sems dpa' rnams kyi nang na mi'i khyu mchog 'jam dpal legs so legs so/ /sems can thams cad la phan pa'i phyir dgongs pa'i tshig 'di dris pa de ni legs so/ /de nas bcom ldan 'das la 'jam</text></item>
<item><p>148a7</p><section>mdo sde</section><text>dpal gzhon nur gyur pas tshigs su bcad de 'di skad ces gsol to/ /ma la mchod pa'i tshul gyis ni/ /pha ma gnyis la mchod bgyis na/ /bla ma la yang gus gyur la/ /mnar med 'jigs par ji ltar mchi/ /de nas bcom ldan 'das kyis tshigs su bcad de 'di</text></item>
<item><p>148b1</p><section>mdo sde</section><text>skad ces bka' stsal to/ /'dir ni sred pa ma zhes bya/ /gti mug la ni pha zhes bya/ /chos 'di gnyis la gang mchod pa/ /de ni mnar med 'jigs par 'gro/ /de nas bcom ldan 'das kyis yang 'jam dpal gzhon nur gyur pa la tshigs su bcad pa 'di skad</text></item>
<item><p>148b2</p><section>mdo sde</section><text>ces bka' stsal to/ /gzhan gyi dbang gyur thams cad sdug /rang dbang can ni thams cad bde/ /nga rgyal dbang gyur kun mi zad/ /dga' ba thams cad bzang ba yin/ /de nas bcom ldan 'das la 'jam dpal gzhon nur gyur pas 'di skad ces gsol to/ /</text></item>
<item><p>148b3</p><section>mdo sde</section><text>bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/ 'di na khyim bdag la la zhig gis bdag gi bu byis pa'i slob dpon la gtad na ci lags/ khye'u de gzhan gyi dbang du gyur pa zhes mi bgyi lags sam/ de la gzhan gyi</text></item>
<item><p>148b4</p><section>mdo sde</section><text>dbang du gyur pa ma lags so zhes bgyis na yang don dang 'gal bar 'gyur la de la rang dbang can lags so zhes bgyis na yang don dang 'gal bar 'gyur te/ chos 'di ni shin tu brtag dka' ba lags so/ /'di na rgyal po'i bu la la bcos su mi rung bar gyur te/ de ci</text></item>
<item><p>148b5</p><section>mdo sde</section><text>yang slob mi 'tshal nas rang dga' dang rang nyam du 'khyam pa de la rang dbang can zhes bgyis na ni don dang tshabs cher 'gal bar 'gyur la gzhan gyi dbang du gyur to zhes bgyis na ni don dang 'gal bar mi 'gyur te/ chos 'di ni shin tu brtag dka' ba lags so/ /gzhan yang</text></item>
<item><p>148b6</p><section>mdo sde</section><text>dbang du gyur ces bgyi ba'i tshig ni de rang dbang du gyur na sdig pa bgyid pa dang / 'gum par 'gyur bas na/ bka' stsal pa 'di ni lhag ma yod pa'i don lags te/ de bas na gzhan gyi dbang du gyur pa thams cad sdug pa yang ma lags la/ rang dbang can thams</text></item>
<item><p>148b7</p><section>mdo sde</section><text>cad bde ba yang ma lags so/ /nga rgyal dbang gyur kun mi zad/ /ces bgyi ba de yang lhag ma yod pa'i don lags kyi nga rgyal gyi dbang du gyur pa kun mi zad pa yang ma lags te/ 'di na la la zhig nga rgyal gyi dbang gis rab tu byung na ci lags/ rab tu byung ba de la nga rgyal gyi</text></item>
<item><p>149a1</p><section>mdo sde</section><text>dbang du gyur pa kun mi zad ces bgyi lags sam/ de ni nga rgyal ma mchis pa dang / bsod nams dang ldan pa dang / tshul khrims dang cho ga dang ldan pa dang / dbang po bsrungs pa lags te/ de bas na nga rgyal gyi dbang du gyur pa kun mi zad pa yang ma lags so/ /</text></item>
<item><p>149a2</p><section>mdo sde</section><text>dga' ba thams cad bzang ba yin/ /zhes bgyi ba de yang lhag pa yod pa'i don lags kyi dga' ba thams cad kyang bzang ba ma lags te/ bstan pa 'di la pham pa byung ba rnams gos tshon can gyi rtags can rnams dang lhan cig 'khod pa bdag nyid kyis rung bar mthong yang sems can dmyal ba</text></item>
<item><p>149a3</p><section>mdo sde</section><text>rnams su skye bar 'gyur te/ de lta bu dag la bzang zhes bgyis na don dang 'gal bar 'gyur lags so/ /pham pa byed byed pa de dag gos dkar po gyon du 'jug pa de dag ni bzang po'i mchog don rgya chen po bgyis pa lags so/ /pham pa bgyis pa rnams ni mi bzang ba zhes bgyi ste/</text></item>
<item><p>149a4</p><section>mdo sde</section><text>de dag phung bar bgyid pa de dag ni mi bzang ba zhes bgyi'o/ /de bas na dga' ba thams cad bzang ba ma lags na lha'i yang lha sangs rgyas de bzhin gshegs pas ci las dgongs te/ de skad ces bka' stsal lags/ de nas bcom ldan 'das kyis 'jam dpal gzhon nur gyur pa la</text></item>
<item><p>149a5</p><section>mdo sde</section><text>'di skad ces bka' stsal to/ /sangs rgyas ni rgyu med pa'i don dang 'gal bar mi gsung gi rgyu dang bcas rkyen dang bcas par gsung ste/ rgyal po'i khab na khyim bdag ko ta ka'i bu mo rab bzang pha'i khyim du song nas rab tu 'byung ba'i sems skyes te/ de bzhin gshegs pa'i thad du song</text></item>
<item><p>149a6</p><section>mdo sde</section><text>nas bud med du gyur pa ni gzhan gyi dbang du gyur pa yin la/ skyes par gyur pa ni rang dbang can yin no snyam du bsams nas/ de bzhin gshegs pa dang / chos dang / dge slong gi dge 'dun la skyabs su song ste/ de'i rtog pa thugs su chud nas bcom ldan 'das kyis gzhan</text></item>
<item><p>149a7</p><section>mdo sde</section><text>gyi dbang gyur thams cad sdug /ces tshigs su bcad pa de skad gsungs so/ /byang chub sems dpa' rnams kyi nang na mi'i khyu mchog 'jam dpal legs so legs so/ /sems can thams cad la phan pa'i phyir dgongs pa'i tshig 'di nga la zhus pa legs so/ /de nas</text></item>
<item><p>149b1</p><section>mdo sde</section><text>bcom ldan 'das kyis yang 'jam dpal gzhon nur gyur pa la tshigs su bcad de bka' stsal pa/ thams cad zas la rten pa yin/ /ser sna med pa thams cad g.yo/ /zas kyi nyes pas nad du 'gyur/ /tshangs par spyod dang 'grogs na bde/ /'jam dpal gyis</text></item>
<item><p>149b2</p><section>mdo sde</section><text>gsol pa/ bcom ldan 'das ci lags/ tsun da'i sbyin pa cher gsol nas zhal zas kyi nyes pas bsnyengs lags sam/ de nas bcom ldan 'das kyis 'jam dpal la 'di skad ces bka' stsal to/ /sems can thams cad kyang zas la rten pa ma yin no/ /ser sna</text></item>
<item><p>149b3</p><section>mdo sde</section><text>med pa thams cad kyang g.yo ba ma yin no/ /thams cad la yang zas kyi nyes pas nad du 'gyur ba ma yin no/ /chos spyod pa rnams dang 'grogs so cog kyang bde ba ma yin no/ /'jam dpal gang gi tshe khyod nad kyis thebs pa de'i tshe nga yang nad kyis thebs so/ /dgra bcom</text></item>
<item><p>149b4</p><section>mdo sde</section><text>dang ni rang sangs rgyas/ /byang chub sems dpa' de bzhin gshegs/ /de dag rtag tu zas med de/ /de ni sangs rgyas chos nyid do/ /dgra bcom pa rnams dang / rang sangs rgyas rnams dang / byang chub sems dpa' rnams dang / de bzhin gshegs pa rnams ni zhal</text></item>
<item><p>149b5</p><section>mdo sde</section><text>zas kyang mi gsol la sbyin pa 'bum phrag mang po yang bzhes par mdzad do/ /sbyin pa blang bar bya ba'i gdams ngag kyang ston par mdzad do/ /sems can rnams sems can dmyal ba dang / /dud 'gro dang / kyi rgya mtsho las nges par bsgral ba'i phyir sbyin pa'i pha rol tu phyin</text></item>
<item><p>149b6</p><section>mdo sde</section><text>pa bsngags par yang mdzad la gsol bar yang mi mdzad do/ /de bzhin gshegs pa lo drug gi bar du dka' ba spyad pas nyam chung bar gyur to/ /zhes sangs rgyas la sems can thams cad dang 'dra bar blta bar mi bya'o/ /'dod pa'i chu bo las rgal ba de dag ni brtan po yin te dpa'</text></item>
<item><p>149b7</p><section>mdo sde</section><text>bo de dag ni mi'i yul la spyod pa ma yin no/ /de bzhin du nga'i nyan thos rnams kyi stobs dang spyod yul yang bsam gyis mi khyab po/ /sems can thams cad zas la rten/ /ces bya ba yang lhag ma yod pa'i don yin par shes par bya'o/ /ser sna med pa thams cad g.yo ba yin zhes bya ba</text></item>
<item><p>150a1</p><section>mdo sde</section><text>de yang lhag ma yod pa'i don yin te bdag la ser sna byed pa mi g.yo ba'i bde bar 'gro ba dam pa 'ga' yang yod do/ /thams cad zas kyi nyes pas nad du 'gyur zhes bya ba de yang lhag ma yod pa'i don yin te tsher mas zug pa la sogs pa'i nad glo bur dag kyang yod do/ /</text></item>
<item><p>150a2</p><section>mdo sde</section><text>chos spyod pa rnams dang 'grogs pa thams cad bde zhes bya ba de yang lhag ma yod pa'i don yin te/ 'jig rten pa rnams la yang chos 'dzin pa rnams dang 'tsham pa'i chos rnam pa mang po dag yod de de dag la yang bya ba sna tshogs yod mod kyi smyung ba rnam pa sna tshogs can lus nyon mongs</text></item>
<item><p>150a3</p><section>mdo sde</section><text>pa de dag dang gal te la la zhig 'grogs par gyur na ci bde ba la sten par 'gyur ram/ de lta na ni don dang 'gal bar 'gyur ro/ /de bas na sangs rgyas ni rgyu med par don dang 'gal ba ston par mi mdzad de gdul bar bya ba'i dbang gis rgyu dang bcas rkyen dang bcas par ston par shes par</text></item>
<item><p>150a4</p><section>mdo sde</section><text>gyis shig /'jig rten las 'das pa'i chos ni mchog tu bde ba yin no/ /tshigs su bcad pa 'di ni grong khyer gyen du rgyal zhes bya ba'i bram ze lug dpal zhes bya ba las brtsams nas bstan pa yin te/ bram ze lug dpal zhag bzhi pa'i smyung ba byed cing nga'i thad du 'ongs nas ngas</text></item>
<item><p>150a5</p><section>mdo sde</section><text>de'i zhag bzhi pa'i smyung ba'i lta ba bsal ba'i phyir sems can thams cad zas la rten ces bya ba'i tshigs su bcad pa 'di bstan to/ /de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/ /bcom ldan</text></item>
<item><p>150a6</p><section>mdo sde</section><text>'das thams cad ma lus pa ji lta bu lags/ thams cad ces bgyi ba yang ji lta bu lags/ bka' stsal pa/ ma lus pa'i don ni dge ba'i phyogs thams cad rtag pa'o bde ba'o zhes bya ba lta bu'o/ /de ltar na kha cig ni lhag ma yod pa'o/ /kha cig ni lhag ma med pa yin par</text></item>
<item><p>150a7</p><section>mdo sde</section><text>chos 'dod pa'i rigs kyi bus rigs par bya'o/ /gsol pa/ kye ma de bzhin gshegs pa ni sems can thams cad la sgra gcan zin bzhin du gzigs pa lags te bdag shin tu rangs lags so/ /bka' stsal pa/ rigs kyi bu legs so legs so/ /de ltar cha phra bar brtag</text></item>
<item><p>150b1</p><section>mdo sde</section><text>dgos so/ /gsol pa/ bcom ldan 'das da ni yongs su mya ngan las 'das pa chen po'i mdo chen po'i bsod nams ji ltar skye ba bka' stsal du gsol/ bka' stsal pa/ sangs rgyas kyi yul 'di ni bsam gyis mi khyab pa'i phyir nyan thos dang rang sangs rgyas thams cad kyis kyang mdo</text></item>
<item><p>150b2</p><section>mdo sde</section><text>sde 'di'i ming yang tshig tsam du yang nyan pa rnams la brjod par mi nus so/ /de nas bcom ldan 'das la lha dang mi dang lha ma yin rnams kyis tshig 'thun par tshigs su bcad de gsol pa/ sangs rgyas bsam yas bsam yas chos gsung ba/ /chos dang dge 'dun rtag tu khyod la</text></item>
<item><p>150b3</p><section>mdo sde</section><text>rten/ /de phyir dge slong 'od srung kun dga' bo/ /ma mchis bar du mgon po bzhugs par gsol/ /bi de ha yi rgyal po ma skyes dgra/ /khyod kyi mdza' mchog thugs 'dra che ba yang / /da dung ma mchis mthar thug khyod ma gshegs/ /kun mkhyen khyod kyis bdag cag the</text></item>
<item><p>150b4</p><section>mdo sde</section><text>tshom chod/ /de nas bcom ldan 'das kyis de dag la 'di skad ces bka' stsal to/ /nga yi sras mchog thu bo 'od srung dang / /blo ldan kun dga' khyod kyi the tsom gcod/ /khyod kyis nga yi zhal ltos rtag pa dang / /mi rtag shes byos mya ngan ma byed cig /de nas 'khor de dag thams</text></item>
<item><p>150b5</p><section>mdo sde</section><text>cad kyis bcom ldan 'das la mchod pa chen po byas te bla na med pa yang dag par rdzogs pa byang chub tu smon lam btab nas der sems can gang gA'i klung gtams phrag dkrigs snyed kyi bye ma'i grangs snyed kyis sems bskyed nas byang chub sems dpa'i sa dang po'i gnas thob bo/ /de nas bcom ldan</text></item>
<item><p>150b6</p><section>mdo sde</section><text>'das kyis 'jam dpal gzhon nur gyur pa dang / bram ze che zhing mtho ba 'od srung chen po dang rus gcig pa la bka' stsal te/ mgar ba'i bu tsun da byang chub tu dbang bskur nas byang chub sems dpa' de gsum la bka' stsal pa/ rigs kyi bu dag bag yod par gyis shig /bag yod par gyis</text></item>
<item><p>150b7</p><section>mdo sde</section><text>shig /nga rked pa'i nad drag pos btab ste/ gzhon nu dag nga re zhig thabs kyi nang pho brang du nyal bar 'dod kyis nyal du chug shig 'jam dpal khyod kyis 'khor thams cad la chos ston cig seng ge'i sgra sgrogs shig /gnas brtan 'od srung chen po dang / kun dga' bo gnyis ma 'ongs pa'i bar du</text></item>
<item><p>151a1</p><section>mdo sde</section><text>ngas khyod la bstan pa 'di gtad kyis nam 'ongs pa na de gnyis la gtod cig ces de skad bka' stsal nas/ bcom ldan 'das gdul bar bya ba'i dbang gis nad pa'i tshul du bzhugs par bstan te gzims khang logs su zur gyis gzims so/ /yongs su mya ngan las</text></item>
<item><p>151a2</p><section>mdo sde</section><text>'das pa chen po'i mdo chen po dam pa'i chos gsung rab thams cad kyi snying por gyur pa rgyud phyi ma lta bu rtogs par dka' ba'i chos kyi 'byung gnas gcig tu de bzhin gshegs pa'i snying po ston pa'i mdo la/ le'u nyi khri lnga stong yod pa las lha dang / mi dang / lha ma yin dang /</text></item>
<item><p>151a3</p><section>mdo sde</section><text>mi'am ci dang / rig sngags 'chang dang / srin po la sogs pa 'dus pas zhus pa zhes bya ba'i le'u rdzogs so// //sho lo ka sum stong dgu brgya mchis/ rgya gar gyi mkhan po dzi na mi tra dang / dz+nyA na gar+b+ha dang / zhu chen gyi lots+tsha ba ban+de de ba tsan dras bsgyur te</text></item>
<item><p>151a4</p><section>mdo sde</section><text>gtan la phab pa// @##/ /rgya gar skad du/ Ar+ya ma hA pa ri nir bA Na sU tra/ bod skad du/ 'phags pa yongs su mya ngan las 'das pa chen po'i mdo/ sangs rgyas dang byang chub sems dpa' thams cad la phyag 'tshal</text></item>
<item><p>151a5</p><section>mdo sde</section><text>lo/ /'di skad bdag gis thos pa'i dus gcig na/ bcom ldan 'das ku sha'i grong khyer chen po gyad kyi nye 'khor shing sA la zung gi tshal na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ nga phyi ma'i dus dang nye bar gyur pa na de'i tshe bcom ldan 'das</text></item>
<item><p>151a6</p><section>mdo sde</section><text>kyis tshe dang ldan pa kun dga' bo la bka' stsal pa/ kun dga' bo nga yongs su mya ngan las 'das nas lo brgya phrag dang po la ni bstan pa la chos la bla mar byed par 'gyur ro/ /nga'i nyan thos rnams kyang chos kyi kun dga' ra ba la dga' ba dang ldan par 'gyur zhing shes pa la mkhas pa dang shes rab</text></item>
<item><p>151a7</p><section>mdo sde</section><text>dam pa dang ldan pa'i rang bzhin can du 'gyur ro/ /kun dga' bo yang de'i tshe na rgyal po mya ngan med ces bya ba 'dzam bu'i gling gi dbang phyug la dbang byed par gyur te/ de nga yongs su mya ngan las 'das pa'i sku gdung gi ring bsrel gyi mchod rten rgya cher byed par 'gyur ro/ /kun dga' bo nga yongs</text></item>
<item><p>151b1</p><section>mdo sde</section><text>su mya ngan las 'das nas lo brgya phrag gnyis pa la ni bstan pa la rnam par grol ba'i snying po can du 'gyur ro/ /nyan thos rnams kyang nga la ston par rtog cing ston par mkhas par byed par 'gyur ro/ /kun dga' bo nga yongs su mya ngan las 'das nas lo brgya phrag gsum pa la ni bstan pa</text></item>
<item><p>151b2</p><section>mdo sde</section><text>la bsgrub pa snying por byed par 'gyur ro/ /nga'i nyan thos rnams kyang gnyis ka'i cha las rnam par grol bar 'gyur ba'i lus kyis mngon sum du byed cing mthong bar thob pa dang shes rab kyis rnam par grol bar 'gyur ro/ /kun dga' bo nga yongs su mya ngan las 'das nas lo brgya phrag bzhi pa la</text></item>
<item><p>151b3</p><section>mdo sde</section><text>ni bstan pa la rnam par dben pa'i snying por byed par 'gyur ro/ /nga'i nyan thos rnams kyang nang du yang dag 'jog la dga' bar 'gyur ro/ /kun dga' bo nga yongs su mya ngan las 'das nas lo brgya phrag lnga pa la ni bstan pa la chos bla mar byed par 'gyur ro/ /nga'i nyan thos rnams kyang chos kyi</text></item>
<item><p>151b4</p><section>mdo sde</section><text>kun dga' ra ba la mngon par dga' bar 'gyur ro/ /kun dga' bo nga yongs su mya ngan las 'das nas lo brgya phrag drug pa la ni bstan pa la klog pa dang 'don pa la mngon par dga' bar 'gyur ro/ /nga'i nyan thos rnams kyang brtson 'grus rtsom par 'gyur ro/ /kun dga' bo nga yongs su</text></item>
<item><p>151b5</p><section>mdo sde</section><text>mya ngan las 'das nas lo brgya phrag bdun pa la ni bstan pa la mchod pa snying por byed par 'gyur ro/ /lha dang klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams bstan pa la bsnyen bkur</text></item>
<item><p>151b6</p><section>mdo sde</section><text>byed cing bla mar byed par 'gyur ba dang / rjed par 'gyur ba dang / mchod par 'gyur ro/ /nga'i nyan thos rnams kyang rnyed pa dang bkur sti dang tshigs su bcad pa lhur len par 'gyur ro/ /kun dga' bo nga yongs su mya ngan las 'das nas lo brgya phrag brgyad pa la ni bstan pa la zhal ta byed par</text></item>
<item><p>151b7</p><section>mdo sde</section><text>'gyur ro/ /nga'i nyan thos rnams kyang phan tshun gnod pa byed par 'gyur zhing yi ge la sems par lta ba la mkhas pa dang / mkhan po dang slob dpon la ma gus pa dang / shes bzhin med par gnas par 'gyur ba dang / sgyu dang ldan zhing rang nyid skyes bu ngan pa'i tshig tu smra ba dang / dge 'dun dang</text></item>
<item><p>152a1</p><section>mdo sde</section><text>mchod rten gyi nor khyim na gnas pa dang / rgyal po'i pho brang du bsdu ba byas nas rnam par 'jig par byed par 'byung bar 'gyur ro/ /kun dga' bo nga yongs su mya ngan las 'das nas lo brgya phrag dgu pa la ni bstan pa las snying por byed par 'gyur ro/ /nga'i nyan thos rnams kyang</text></item>
<item><p>152a2</p><section>mdo sde</section><text>khyim gyi bya ba'i las byed pa la brtson par 'gyur ro/ /zhing gi las kyi mtha' la dga' ba dang / nyo tshong la mngon par dga' ba dang / 'dod pa la rab tu 'jug cing pho nyar gtong bas 'tsho ba bsgrub par 'gyur ba dang / le lo can du 'gyur ba dang / de bzhin gshegs pas legs par bcas pa'i bslab pa</text></item>
<item><p>152a3</p><section>mdo sde</section><text>rnams bsrung bar mi 'gyur ro/ /kun dga' bo nga yongs su mya ngan las 'das nas lo stong gi ni bstan pa la gtam gyi snying por byed par 'gyur ro/ /nga'i nyan thos rnams kyang gtam sna tshogs la mngon par dga' ba dang ldan par 'gyur zhing gang gi 'jig rten las 'das pa'i sangs rgyas kyi gsung 'di lta ste/</text></item>
<item><p>152a4</p><section>mdo sde</section><text>mdo'i sde dang / dbyangs kyis bsnyad pa'i sde dang / lung bstan pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa rabs kyi sde dang / shin tu rgyas pa'i sde dang / rmad du byung ba'i sde dang / chos rnam</text></item>
<item><p>152a5</p><section>mdo sde</section><text>par gtan la dbab par bstan pa'i sde rnams spangs nas sbyor ba gzhan dang ldan par gnas par 'gyur te/ 'di lta ste rgyal po'i gtam dang / rkun po'i gtam dang / thab mo'i gtam dang / zas kyi gtam dang / btung ba'i gtam dang / grogs kyi gtam dang / bdag gi gtam dang / khyad par gyi gtam dang / gzhon nu'i</text></item>
<item><p>152a6</p><section>mdo sde</section><text>gtam dang / gzhon nu ma'i gtam dang / grong khyer gyi gtam dang / rgya mtsho'i gtam ste/ de lta bu la sogs pa'i gtam rnams la nges par dga' bar 'gyur ro/ /dge sbyong dang bram ze rnams kyang nga'i dam pa'i chos spong bar byed par 'gyur ro/ /chos 'dul ba 'di la btang snyoms su byed par 'gyur ro/ /gang dge slong</text></item>
<item><p>152a7</p><section>mdo sde</section><text>rnams dang / dge slong ma rnams dang / dge bsnyen dang / dge bsnyen ma rnams te/ de dag kyang lus ma bsgoms pa dang / tshul khrims ma bsgoms pa dang / shes rab ma bsgoms pa dang / 'thab par byed pa dang / mtshang 'dru zhing rtsod par smra ba la brtson par byed par 'gyur ro/ /lhung bzed bzang po dang chos gos bzang</text></item>
<item><p>152b1</p><section>mdo sde</section><text>por 'gyur zhing lo brgyar bsrung bar bya ba'i phyir tshul khrims kyang myur du 'dor bar 'gyur ro/ /'di lta ste sdig pa la nges par sems shing 'dres pas sdig pa dang yid mi bde ba la sogs pas de bzhin du lo brgyar bsags pa'i dge ba'i rtsa ba rnams kyang myur du 'jig par byed par 'gyur ro/ /kun</text></item>
<item><p>152b2</p><section>mdo sde</section><text>dga' bo nga yongs su mya ngan las 'das nas lo stong chig brgya na dge slong tshul khrims 'chal pa rnams 'byung bar 'gyur ba ni 'khor dang g.yog mang bar 'gyur ro/ /tshul khrims dang ldan pa rnams ni 'khor nyung zhing g.yog nyung bar 'gyur ro/ /de nas tshe dang ldan pa kun dga' bo sdug bsngal ba dang</text></item>
<item><p>152b3</p><section>mdo sde</section><text>yid mi bde bar gyur nas bcom ldan 'das la 'di skad ces gsol to/ /bcom ldan 'das chos 'dul ba 'di la snying por gyur pa gang lags/ bcom ldan 'das kyis bka' stsal pa/ kun dga' bo dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang</text></item>
<item><p>152b4</p><section>mdo sde</section><text>po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / zhi gnas dang / lhag mthong dang / rnam par thar pa'i sgo gsum ste/ kun dga' bo 'di dag ni chos 'dul ba 'di la snying po yin no/ /kun dga' bo dge slong tshul khrims 'chal pa rnams kyis</text></item>
<item><p>152b5</p><section>mdo sde</section><text>dge slong tshul khrims dang ldan pa rnams la gshe zhing mtshang 'dru bar 'gyur te/ de dag thams cad ni lus dang bral zhing shi ba'i 'og tu ngan 'gro ngan song du rnam par lhung nas sdug bsngal bar 'gyur ro/ /de'i tshe gang zhig khro ba med par gyur pa de dag thams cad ni bde 'gro rnams su skye bar 'gyur ro/ /</text></item>
<item><p>152b6</p><section>mdo sde</section><text>bcom ldan 'das kyis de skad ces bka' stsal nas tshe dang ldan pa kun dga' bo dang / dge slong de dag dang / thams cad dang ldan pa'i 'khor de dag dang / lha dang / mi dang / lha ma yin dang / nam mkha' lding dang / dri zar bcas pa'i 'jig rten yi rangs te/ bcom ldan 'das kyis gsungs pa</text></item>
<item><p>152b7</p><section>mdo sde</section><text>la mngon par bstod do/ /'phags pa yongs su mya ngan las 'das pa chen po'i mdo rdzogs so// //rgya gar gyi mkhan po ka ma la gup+ta dang / zhu chen gyi lo ts+tsha ba dge slong rin chen bzang pos bsgyur// //</text></item>
<item><p>153a1</p><section>mdo sde</section><text>@##/ /rgya gar skad du/ Ar+ya A ta dz+nyA na nA ma ma hA yA na sU tra/ bod skad du/ 'phags pa 'da' ka ye shes zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus</text></item>
<item><p>153a2</p><section>mdo sde</section><text>gcig na/ bcom ldan 'das 'og min lha'i rgyal po'i khang na bzhugs te 'khor thams cad la chos ston pa dang / byang chub sems dpa' sems dpa' chen po nam mkha'i snying pos bcom ldan 'das la phyag 'tshal nas 'di skad ces gsol to/ /bcom ldan</text></item>
<item><p>153a3</p><section>mdo sde</section><text>'das byang chub sems dpa' nam 'chi kha ma'i sems ji ltar blta bar bgyi/ bcom ldan 'das kyis bka' stsal pa/ nam mkha'i snying po byang chub sems dpa' nam 'chi ba'i dus kyi tshe 'da' ka ye shes bsgom par bya'o/ /de la 'da' ka ye shes ni chos thams cad</text></item>
<item><p>153a4</p><section>mdo sde</section><text>rang bzhin gyis rnam par dag pas na dngos po med pa'i 'du shes rab tu bsgom par bya'o/ /chos thams cad byang chub kyi sems su 'dus pas na snying rje chen po'i 'du shes rab tu bsgom par bya'o/ /chos thams cad rang bzhin gyis 'od gsal bas na mi dmigs pa'i</text></item>
<item><p>153a5</p><section>mdo sde</section><text>'du shes rab tu bsgom par bya'o/ /dngos po thams cad mi rtag pas na ci la yang mi chags pa'i 'du shes rab tu bsgom par bya'o/ /sems rtogs na ye shes yin pas na sangs rgyas gzhan du mi btsal ba'i 'du shes rab tu bsgom par bya'o/ /bcom ldan 'das</text></item>
<item><p>153a6</p><section>mdo sde</section><text>kyis tshigs su bcad de bka' stsal pa/ chos rnams rang bzhin rnam dag pas/ /dngos po med pa'i 'du shes bsgom/ /byang chub sems dang rab ldan pas/ /snying rje chen po'i 'du shes bsgom/ /chos rnams rang bzhin 'od gsal bas/ /dmigs pa med pa'i</text></item>
<item><p>153a7</p><section>mdo sde</section><text>'du shes bsgom/ /dngos po thams cad mi rtag pas/ /chags pa med pa'i 'du shes bsgom/ /sems ni ye shes 'byung ba'i rgyu/ /sangs rgyas gzhan du ma tshol cig /bcom ldan 'das kyis de skad ces bka' stsal pa dang / byang chub sems dpa' nam</text></item>
<item><p>153b1</p><section>mdo sde</section><text>mkha'i snying po la sogs pa'i 'khor 'dus pa thams cad rab tu dga' mgu yi rangs nas/ bcom ldan 'das kyis gsungs pa la mngon par bstod do// //'phags pa 'da' ka ye shes zhes bya ba theg pa chen po'i mdo rdzogs so// //sangs rgyas kyi mdzod kyi chos kyi yi ge /bam</text></item>
<item><p>153b2</p><section>mdo sde</section><text>po gcig pa/ ming gcig ni chos so cog las gdams pa bstsal pa'o/ /sangs rgyas kyis sangs rgyas kyi mdzod bshad pa'i yi ge'i le'u dang po ste/ chos so cog gi bden pa'i mtshan ma'i le'u'o// //'di bzhin bdag gis thos pa dus gcig na/ sangs rgyas</text></item>
<item><p>153b3</p><section>mdo sde</section><text>mkhar rgyal po'i khab kyi ri khu mtha'i ri la/ dge slong chen po rnams dang lhan cig tu bzhugs te/ kun kyang phal gyis shes rig pa dang / mu med pa'i byang chub sems dpa' sems dpa' chen po sha stag ste/ dpag tu med grangs med do/ /de'i tshe shA ri'i bu ting nge 'dzin nas byung ste/ sangs rgyas</text></item>
<item><p>153b4</p><section>mdo sde</section><text>kyi thad du song nas phrag pa g.yas pa phyung ste/ mgo dang gdong gis phyag 'tshal nas sangs rgyas la gsol pa/ bcom ldan 'das yang dag par gshegs pas bshad pa/ chos so cog kun skye ba yang med/ 'gog pa yang med/ mtshan ma yang med/ bya ba yang med na/ mi rnams yid ches</text></item>
<item><p>153b5</p><section>mdo sde</section><text>shing shes par bgyis pa yod pa dkon no/ /sangs rgyas kyis shA ri'i bu la bka' stsal pa/ khyod kyis bsod nams ji zhig mthong na/ yang dag par gshegs pas bshad pa/ chos so cog kun la skye ba med/ 'gog pa med/ mtshan ma med/ bya ba med na/ mi kun yid ches shing shes par</text></item>
<item><p>153b6</p><section>mdo sde</section><text>byas pa dkon no zhes bstod/ shA ri'i bus sangs rgyas la gsol pa/ bcom ldan 'das bden pa ma mchis na khor mor sems 'di snyam bgyid do/ /bcom ldan 'das kyis ming dang mtshan ma med pa'i chos la ni ming dang mtshan mas bshad/ ngag dang tshig med pa'i chos la ni ngag dang tshig gis</text></item>
<item><p>153b7</p><section>mdo sde</section><text>bshad pa de'i don bsams na yod pa dkon pa'i sems skyes so/ /sangs rgyas kyis shA ri'i bu la bka' stsal pa/ de yin no/ /de yin no/ /don yod pa dkon te rab tu yod pa dkon pas na sangs rgyas rnams kyi bla na med pa g.yung drung rdzogs pa'i byang chub ces bya'o/ /shA ri'i bu dper na ri</text></item>
<item><p>154a1</p><section>mdo sde</section><text>mo mkhan mkhas pas nam mkha' la bris te/ kha dog dang gzugs rnam pa ci yang snang bar byas na khyod kyi yid la ji snyam du sems/ ri mo mkhan de yod pa dkon nam mi dkon/ bcom ldan 'das dkon lags so/ /shA ri'i bu yang dag par gshegs pas 'thob pa'i bla</text></item>
<item><p>154a2</p><section>mdo sde</section><text>na med pa g.yung drung rdzogs pa'i byang chub kyis chos so cog la skye ba yang med/ 'gog pa yang med/ mtshan ma yang med bya ba yang med par bshad na/ mi kun yid ches shing shes par byas pa ni ches kyis yod pa dkon no/ /ci'i phyir byas na ming dang mtshan ma med pa'i chos la bsam pa yang med/</text></item>
<item><p>154a3</p><section>mdo sde</section><text>thob pa yang med/ spyad pa yang med de/ bsam gyis mi khyab cing sems kyis gnas shing rten pa yang ma yin/ 'dran tor du brjod pa yang med/ 'dran tor du brjod cing / rten gnas su rung ba yang ma yin/ tshor ba yang med/ brtags pa yang med/ jis bsdu ba yang med/</text></item>
<item><p>154a4</p><section>mdo sde</section><text>sems la yang mi 'dug /thob pas thob pa yang med/ tshu logs kyang med/ pha logs kyang med/ rnam par rtog pa yang med/ g.yo ba yang med/ rang bzhin yang med/ phyi mo nas rang stong pas bsam du yang mi rung 'byung du yang mi rung ste/ 'jig rten thams cad kyis yid ches</text></item>
<item><p>154a5</p><section>mdo sde</section><text>par mi nus pa de lta bu'i ming mtshan ma med pa'i chos ming dang mtshan mas bshad de/ de lta bu'i ni chos so cog kun skye ba yang med/ 'gog pa yang med/ mtshan ma yang med/ bya ba yang med pas mi kun yid ches shing shes par bya ba ni phyed kyis yod dkon no/ /shA ri'i bu mi la la zhig</text></item>
<item><p>154a6</p><section>mdo sde</section><text>gis ri rab ri'i rgyal po bldad de/ mid la zhu zhing zad par bya nus la nam mkha' la 'phur te song na/ gnod pa med pa de khyod kyi yid la ji snyam/ yod dkon nam mi dkon/ bcom ldan 'das dkon lags so/ /shA ri'i bu sangs rgyas rnams kyis bshad pa la/ chos so cog</text></item>
<item><p>154a7</p><section>mdo sde</section><text>kun la skye ba'ang med/ 'gog pa'ang med/ mtshan ma yang med/ bya ba yang med na/ mi kun yid ches shing shes par byas pa ni phyed kyis yod dkon no/ /shA ri'i bu dper mi'i mkhar chu zheng mthon dman dpag tshad re re yod la sgo bzhir me lce byung ba la mi zhig khur du rtswa skam</text></item>
<item><p>154b1</p><section>mdo sde</section><text>po khyer te de'i nang nas phar rgal ba/ rlung drag pos bus pa'i me lces de'i lus bsregs na mi des mes rtswa'ang ma tshig /lus kyang tshig par bya ba ma nus te/ de'i nang nas byung ste sngon gyi dang mi mtshungs pa med pa de khyod kyi yid la ji snyam yod/ dkon nam mi dkon/ bcom ldan</text></item>
<item><p>154b2</p><section>mdo sde</section><text>'das dkon lags so/ /shA ri'i bu yang dag par gshegs pas bshad pa/ chos so cog kun la skye ba med/ 'gog pa med/ mtshan ma med/ bya ba med na mi kun yid ches shing shes par byas pa phyed kyis yod dkon no/ /shA ri'i bu dper mi la la zhig gis rdo la gzings su</text></item>
<item><p>154b3</p><section>mdo sde</section><text>byas te/ mtsho'i tshu logs kyi 'gram nas pha logs kyi 'gram du phyin par rgal na de khyod kyi yid la ji snyam yod/ dkon nam mi dkon/ bcom ldan 'das dkon lags so/ /shA ri'i bu yang dag par gshegs pas bshad pa/ chos so cog kun la skye ba med/ 'gog</text></item>
<item><p>154b4</p><section>mdo sde</section><text>pa med/ mtshan ma med/ bya ba med na/ mi kun yid ches shing shes par byas pa phyed kyis yod dkon no/ /shA ri'i bu mi la la zhig gis gnam ngos bzhi'i 'og ri rab ri'i rgyal po dang / ri dang / chu bo dang / rtswa dang / shing kun khur du khyer la/ sbrang bu'i rkang pas skas</text></item>
<item><p>154b5</p><section>mdo sde</section><text>byas te/ tshangs lha'i khams su thug par 'dzegs na de khyod kyi yid la ji snyam yod dkon nam mi dkon/ bcom ldan 'das dkon lags so/ /shA ri'i bu yang dag par gshegs pas bshad pa/ chos so cog kun la skye ba yang med/ 'gog pa yang med/ mtshan ma yang</text></item>
<item><p>154b6</p><section>mdo sde</section><text>med/ bya ba yang med na/ mi kun yid ches shing shes par byas pa phyed kyis dkon no/ /shA ri'i bu yang dper pad ma'i kha chu char gyi nyag mas ri rab ri'i rgyal po spangs te nam mkha' la 'dug na/ de khyod kyi yid la ji snyam/ yod dkon nam mi dkon/ bcom ldan 'das</text></item>
<item><p>154b7</p><section>mdo sde</section><text>dkon lags so/ /shA ri'i bu yang dag par gshegs pas bshad pa/ chos so cog kun la skye ba yang med/ 'gog pa yang med/ mtshan ma yang med/ bya ba yang med na/ mi kun yid ches shing shes par byas pa phyed kyis dkon no/ /shA ri'i bu dper na bskal pa</text></item>
<item><p>155a1</p><section>mdo sde</section><text>zad pa'i me chen pos bsregs pa'i tshe/ mi zhig gis mchil ma thabs cig btab pas me de shi bar nus/ yang thabs cig bus pas slar 'jig rten gyi khams dang lha rnams kyi pho brang du gyur par nus pa de khyod kyi yid la ji snyam/ yod dkon nam mi dkon/ bcom</text></item>
<item><p>155a2</p><section>mdo sde</section><text>ldan 'das dkon lags so/ /shA ri'i bu yang dag par gshegs pas bshad pa/ chos so cog kun la skye ba yang med/ 'gog pa yang med/ mtshan ma yang med/ bya ba yang med na/ mi kun yid ches shing shes par byas pa ni phyed kyis yod dkon no/ /shA ri'i bu chu</text></item>
<item><p>155a3</p><section>mdo sde</section><text>bo gang gA che zhing yangs pa ni dpag cing tshad gzung du med do/ /bcom ldan 'das 'di lags so/ /shA ri'i bu gnam ngos bzhi'i 'og na char pa chen po khyab par bab ste/ char pa'i thigs pa ni chu bo gang gA tsam na/ mi la la zhig gis lag pas char pa'i thigs pa bzed</text></item>
<item><p>155a4</p><section>mdo sde</section><text>de lhung zhing zag pa med na de khyod kyi yid la ji snyam/ yod dkon nam mi dkon/ bcom ldan 'das dkon lags so/ /shA ri'i bu yang dag par gshegs pas bshad pa chos so cog kun la skye ba yang med/ 'gog pa yang med/ mtshan ma yang med/ bya ba yang med na/</text></item>
<item><p>155a5</p><section>mdo sde</section><text>mi kun yid ches shing shes par byas na phyed kyis yod dkon no/ /shA ri'i bu ri rab ri'i rgyal po mtho zhing che'am mi che/ bcom ldan 'das mtho zhing che'o/ /shA ri'i bu gnam ngos bzhi'i nang na khyab par rdo chen po'i char bab ste/ kun ri rab ri'i rgyal po tsam na/ mi la la</text></item>
<item><p>155a6</p><section>mdo sde</section><text>zhig gis lag pas rdo de dag bzed cing bsdus te/ ske tshe'i 'bras bu tsam yang lhung zhing zag pa med pa de khyod kyi yid la ji snyam/ dkon nam mi dkon/ bcom ldan 'das dkon lags so/ /shA ri'i bu yang dag par gshegs pas bshad pa/ chos so cog kun</text></item>
<item><p>155a7</p><section>mdo sde</section><text>la skye ba yang med/ 'gog pa yang med/ mtshan ma yang med/ bya ba yang med na/ mi kun yid ches shing shes par byas pa phyed kyis yod dkon no/ /shA ri'i bu dper na mi la la zhig gis sems can thams cad lag pa g.yon par bzhag la/ lag pa g.yas</text></item>
<item><p>155b1</p><section>mdo sde</section><text>pas stong gsum gyi stong chen po'i 'jig rten gyi khams dang / ri rab dang / chu bo dang / rtsi shing bteg ste/ sems can de rnams thams cad sems 'thun par dga' skyid cing yid la tha dad pa med par bya nus na de khyod kyi yid la ji snyam/ yod dkon nam mi dkon/ bcom</text></item>
<item><p>155b2</p><section>mdo sde</section><text>ldan 'das dkon lags so/ /shA ri'i bu yang dag par gshegs pas bshad pa chos so cog kun la skye ba yang med/ 'gog pa yang med/ mtshan ma yang med/ bya ba yang med na/ mi kun yid ches shing shes par byas pa phyed kyis yod dkon no/ /shA ri'i bu yang dag</text></item>
<item><p>155b3</p><section>mdo sde</section><text>par gshegs pas bshad pa chos kun la ngo bo nyid med de/ stong pa ci yang med pas 'jig rten thams cad kyis yid ches shing shes par dka'o/ /ci'i phyir zhe na/ shA ri'i bu chos de la 'du shes med de 'du shes so cog dang bral lo/ /bsam pa med de bsam pa'o cog dang bral lo/ /blang</text></item>
<item><p>155b4</p><section>mdo sde</section><text>ba'ang med de dor ba'ang med/ 'dran tor yang med/ mya ngan tsha ba'ang med/ tshu logs kyi 'gram yang med/ pha logs kyi 'gram yang med/ skabs kyang med/ gti mug med/ rig pa'ang med de/ tshad med pa'i ye shes kyis na gdod shes par rung ste/ bsam pas shes</text></item>
<item><p>155b5</p><section>mdo sde</section><text>par nus pa ma yin no/ /spyad pa yang med/ 'du shes kyang med/ mya ngan tsha ba'ang med/ de bsam pa med na/ bsam pa kun las 'das/ sems med na sems kun las 'das/ phyogs pa'ang med/ log pa'ang med/ bcings pa'ang med/ bkrol ba yang med/</text></item>
<item><p>155b6</p><section>mdo sde</section><text>bden pa yang med/ mi bden pa'i chos kyang med/ gti mug kyang med/ gti mug gi chos kyang med/ gti mug gi dra ba yang med/ ming yang med/ tshig med/ bshad pa med/ ma bshad pa med/ zad pa'ang med/ ma zad pa'ang med/ spyad pa'ang med/ lam yang</text></item>
<item><p>155b7</p><section>mdo sde</section><text>med/ lam gyi 'bras bu yang med/ bral ba med na bral ba rnams las 'das te/ bsam pa'ang med/ go 'dun 'dres pa'ang med/ blang ba'ang med/ dor ba'ang med/ thob pa'ang med/ thob par yang mi rung / bden pa rnams kyang bsal/ 'dod chags dang / zhe</text></item>
<item><p>156a1</p><section>mdo sde</section><text>sdang dang / gti mug kyang bsal te/ bden pa'ang med/ pa'ang med/ rtag pa'ang med/ mi rtag pa'ang ma yin/ snang ba'ang ma yin/ mi snang ba yang ma yin/ mun pa'ang ma yin/ snang ba'ang ma yin/ sems la mi 'dug /ngo bo nyid med/ ngo bo nyid</text></item>
<item><p>156a2</p><section>mdo sde</section><text>phyi mo nas stong pas/ bdud phebs thul bar nus/ mya ngan 'khrug pa phebs thul/ lnga phung phebs thul/ 'du mched bcu gnyis phebs thul/ khams brgyad phebs thul/ lnga phung yod ces 'chad pa phebs thul/ 'du mched bcu gnyis yod ces 'chad pa phebs thul/ khams</text></item>
<item><p>156a3</p><section>mdo sde</section><text>brgyad yod ces 'chad pa phebs thul/ sems can yod ces 'chad pa dang / gang zag yod ces 'chad pa phebs thul/ tshe yod ces 'chad pa dang / srog yod ces 'chad pa dang / yod pa yod ces 'chad pa dang / yod pa med ces 'chad pa phebs thul lo/ /yon po chad pa thams</text></item>
<item><p>156a4</p><section>mdo sde</section><text>cad phebs thul lo/ /shA ri'i bu nga'i 'phrul gyi chos 'dis 'dod chags thams cad dang / chos yod ces 'chad pa dang / chos so cog gi yang dag pa'i bden pa'i mtshan ma la yid mi ches ma dad pa dang / sangs rgyas kyi chos la zlog pa kun phebs thul bar nus so/ /ci'i phyir</text></item>
<item><p>156a5</p><section>mdo sde</section><text>zhes byas na/ shA ri'i bu sems can la la zhig bdag tu lta bar 'chad/ gang zag tu 'chad/ sems can yod par 'chad/ med par 'chad/ rtag pa snyam du 'chad/ yod pa snyam du 'chad/ med pa snyam du 'chad cing chos rnams 'chad pa dang / brnyan ma'i ming du 'chad</text></item>
<item><p>156a6</p><section>mdo sde</section><text>pa dang / 'chad pa kun la sangs rgyas la zlog cing gsal ba ste/ sangs rgyas dang rtsod pa'o/ /shA ri'i bu chos la cung zad cig thob par 'dzin pa yan chad sangs rgyas dang rtsod pa'o/ /sangs rgyas dang rtsod pa ni kun yon po'i lam du 'jug pa ste/ nga'i slob ma ma yin</text></item>
<item><p>156a7</p><section>mdo sde</section><text>no/ /nga'i slob ma ma yin na mya ngan las 'das pa dang rtsod pa/ sangs rgyas dang rtsod pa/ chos dang rtsod pa/ dge 'dun dang rtsod pa ste/ shA ri'i bu de ltar mthong ba'i mi ni ngas khyim nas byung zhing / tshul khrims mnod du ma gnang ngo / /shA ri'i bu de ltar mthong ba'i mi ni ngas chu rngub</text></item>
<item><p>156b1</p><section>mdo sde</section><text>gcig dang / yon len du'ang ma gnang ngo / /shA ri'i bu mi la la zhig de lta bur mi dge ba'i 'dod chags kyi don bsal btang ba ni nga'i chos kyi nang du khyim nas 'byung zhing chos la ma tshol te/ mya ngan las 'das par yang mi sems/ mya ngan las 'das pa'i sems kyang mi byed/ mya ngan</text></item>
<item><p>156b2</p><section>mdo sde</section><text>las 'das pa la'ang ma chags te/ mtha' yun du stong pa'i chos kyis ma dngangs/ ma skrag pa de lta bu'i mi yang chos kun 'chad pa'i phyir brtson 'grus pa la spyod na/ mi dge ba la 'dod chags pa de lta bu'i lta smos kyang ci dgos/ bdag tu lta ba la chags pa dang / sems can la chags pa dang / gang zag la</text></item>
<item><p>156b3</p><section>mdo sde</section><text>chags pa dang / chos la chags pa de lta bu'i mis 'dod chags rnams bcad pa'i phyir mtshan ma med pa'i ting nge 'dzin 'grub par spyad sbyangs te/ mtshan ma med pa'i ting nge 'dzin la yang mtshan ma mi len te/ mi des chos so cog thams cad kyi mtshan nyid gcig yin par khong du chud de/</text></item>
<item><p>156b4</p><section>mdo sde</section><text>de ni mtshan nyid med pa'o/ /shA ri'i bu de lta bu ni ming 'phrul gyi chos kyis mnyen dul ba'i chos kyi bzod pa zhes bya'o/ /mnyen dul ba'i chos kyi bzod pa de lta bu thob na/ gdod ming nga'i slob ma yin te/ yon phul ba'ang zhu bar bya nus la lung ston par ma mnos so/ /ci'i phyir zhe</text></item>
<item><p>156b5</p><section>mdo sde</section><text>na byas na/ shA ri'i bu nga'i yang dag pa'i bden pa'i mtshan ma'i chos 'di la 'jug tu'ang mi rung / blang du'ang mi rung / dor du'ang mi rung / chags su'ang mi rung / bshad du'ang mi rung / smra ba'i tshig gi lam chad/ dga' ba'ang med/ gzha' ba'ang med/ 'dod cing dga'</text></item>
<item><p>156b6</p><section>mdo sde</section><text>ba'i sems kyang chad de/ rkyen rnams tshogs pa med/ rkyen rnams dang bral bas kyang lam med/ lam chad/ lam med pa la thug par smra ba'i tshig rnams dang / brjod cing 'gro ba dang / sgra skad kun chad/ de gzugs kyang med/ kha dog kyang med/ blang ba'ang med/ chags</text></item>
<item><p>156b7</p><section>mdo sde</section><text>pa'ang med/ spyad pa'ang med/ bden pa'ang med/ pa'ang med/ mun pa'ang med/ snang ba'ang med/ zhig pa'ang med/ rtsod pa'ang med/ 'dus pa'ang med/ gyes pa'ang med/ g.yo ba'ang med/ sems pa'ang med/ rnam par rtog pa'ang med/ thob par</text></item>
<item><p>157a1</p><section>mdo sde</section><text>mi rung ngo / /dri ma'ang med/ gtsang ba'ang med/ ming yang med/ mtshan ma'ang med/ sems kyis bgrang ba'i chos kyang ma yin/ sems kyis shes pa'ang ma yin te/ nga'i chos 'di'i nang na skyes pa'ang med/ bud med kyang med/ lha'ang med/ klu'ang med/</text></item>
<item><p>157a2</p><section>mdo sde</section><text>gnod sbyin yang med/ dri za yang med/ grul bum yang med/ sha za yang med/ chad pa'ang med/ rtag pa'ang med/ bdag tu lta ba'ang med/ sems can yang med/ gang zag kyang med/ 'ongs pa'ang med/ song ba'ang med/ zhugs pa'ang med/ tshul khrims kyang med/ nyams</text></item>
<item><p>157a3</p><section>mdo sde</section><text>pa'ang med/ gtsang ba'ang med/ dri ma'ang med/ ting nge 'dzin kyang med/ thub pa'ang med/ thub pa'i rtsa ba'ang med/ bsam gtan yang med/ bsam gtan gyi rtsa ba yang med/ shes pa'ang med/ mthong ba'ang med/ 'dod pa'ang med/ rtsod pa'ang med/ lam yang med/</text></item>
<item><p>157a4</p><section>mdo sde</section><text>lam gyi 'bras bu yang med/ shes rab kyang med/ shes rab kyi rtsa ba'ang med/ snang ba'ang med/ snang ba med pa'ang med/ grol thar pa'ang med/ grol thar pa med pa'ang med/ 'bras bu'ang med/ 'bras bu thob pa'ang med/ stobs kyang med/ stobs thob pa'ang med/</text></item>
<item><p>157a5</p><section>mdo sde</section><text>'jigs pa'ang med/ 'jigs pa med pa'ang med/ sems kyang med/ sems kyi rtsa ba'ang med/ 'dug pa'ang med/ 'gro ba'ang med/ cho ga'ang med/ tshu logs kyang med/ pha logs kyang med/ dran zhing 'du shes kyis rnam par brtags pa'ang med/ byang chub kyang med/</text></item>
<item><p>157a6</p><section>mdo sde</section><text>byang chub kyi shas kyang med/ shes rab kyang med/ shes rab med pa'ang med/ sa'ang med/ chu'ang med/ me'ang med/ rlung yang med/ sdig kyang med/ dpal yon yang med/ chos kyang med/ chos med pa'ang med/ sdug bsngal yang med/ skyid pa'ang med de/ 'dran tor</text></item>
<item><p>157a7</p><section>mdo sde</section><text>brjod pa thams cad kyi rtsa ba'i phyi mo kun byung ste/ thams cad yongs su bral bas grangs te dud pa'ang med do/ /shA ri'i bu gces pa'i tshig bskyod do/ /nga'i chos kyis sems so cog thams cad dang / mthong ngo cog thams cad dang / bdud thams cad dang / le lo yang skye ba kun</text></item>
<item><p>157b1</p><section>mdo sde</section><text>bshig ste/ dran zhing sems pa thams cad kun gyi sems so/ /smra ba'i tshig thams cad bsal to/ /nga'i chos de'i nang na rtag pa med/ rtag pa med pa'ang med/ sdug bsngal med/ skyid pa'ang med/ dri ma'ang med/ gtsang ba'ang med/ chad pa'ang med/ rtag pa'ang med/ bdag tu lta</text></item>
<item><p>157b2</p><section>mdo sde</section><text>ba'ang med/ sems can yang med/ gang zag kyang med/ tshe'ang med/ srog kyang med/ skye ba'ang med/ 'gog pa'ang med/ de ci'i phyir zhe na/ shA ri'i bu yang dag par gshegs pas/ chos la nga med/ nga zhi ba yod pas na/ ming mya ngan las 'das zhes bya na/ mya ngan</text></item>
<item><p>157b3</p><section>mdo sde</section><text>las 'das pa thob pa'ang ma mthong / shA ri'i bu sangs rgyas kyang mya ngan las 'das par mi sems so/ /mya ngan las 'das pa'i sems kyang mi byed/ mya ngan las 'das pa la 'dod chags kyang med do/ /de lta bas na de ni rab tu ngo mtshar bar mngon te yod dkon no/ /de ni yang dag par</text></item>
<item><p>157b4</p><section>mdo sde</section><text>gshegs pas bshad pa chos so cog skye ba'ang med/ 'gog pa'ang med/ mtshan ma'ang med/ bya ba'ang med na/ mi kun yid ches shing shes par byas pa na phyed kyis yod dkon no/ /le'u gnyis te sangs rgyas bsam pa'i le'u'o// //de'i tshe shA ri'i bus sangs rgyas</text></item>
<item><p>157b5</p><section>mdo sde</section><text>la gsol pa/ bcom ldan 'das chos 'di'i nang na ji lta bu la ngan pa'i bshes gnyen zhes bgyi/ ji lta bu la dge ba'i bshes gnyen zhes bgyi/ sangs rgyas kyis shA ri'i bu la bka' stsal pa/ dge slong la la zhig dge slong gzhan la ston pa/ dge slong khyod sangs rgyas la soms</text></item>
<item><p>157b6</p><section>mdo sde</section><text>shig /chos la soms shig /dge 'dun la soms shig /tshul khrims la soms shig /gtong ba la soms shig /lha la soms shig /dge slong khyed kyis lus la rtogs te/ lus gzugs de mi gtsang bar soms shig /bya ba yod do cog gi chos thams cad kun ni rtag pa med</text></item>
<item><p>157b7</p><section>mdo sde</section><text>par rtogs shig /chos so cog ni stong pa med par rtogs shig /dge slong khyod kyis rkyen to cog gi mtshan ma blangs te/ sems kyi rkyen gyi nang du btags pa bzhin du/ stong pa'i mtshan ma gcig tu soms shig /dge ba'i sems la dad par byos shig /mi dge ba'i chos kyi mtshan ma long la/</text></item>
<item><p>158a1</p><section>mdo sde</section><text>mi dge ba'i chos kyi mtshan ma blangs zin nas gcad par bya ba'i phyir brtags shing bsam pa spyad pa sbyangs te/ 'dod chags gcad pa'i phyir mi gtsang ba'i mtshan ma la brtag go/ /zhe sdang gcad pa'i phyir byams pa'i sems kyi mtshan ma la brtag go/ /gti mug gcad pa'i</text></item>
<item><p>158a2</p><section>mdo sde</section><text>phyir rgyu rkyen gyi chos la brtags te/ rtag par tshul khrims gtsang ma bsams la zab tu stong pa'i mtshan ma blangs te/ brtson 'grus rtag par spyad la/ bsam gtan bzhi thob nas sems gcig tu lam btsal te/ mi dge ba'i chos ni spangs nas nang gi bde skyid yod par brtag go/ /</text></item>
<item><p>158a3</p><section>mdo sde</section><text>sems gcig tu lam spyad de/ dge mi dge'i bye brag phyed par rtogs par brtag go/ /mtshan mar rtogs te blangs zin nas sems gcig tu bsams te/ mya ngan las 'das pa'i bde ba stong pa zhi ba brtags te mya ngan las 'das pa'i mtha' yun du gtsang ba dag pa 'ba' zhig blang ba de lta bu</text></item>
<item><p>158a4</p><section>mdo sde</section><text>ston pa ni ming yon por ston pa ste/ de lta bu'i drang por ston pa yon por ston pa yin no/ /shA ri'i bu de lta bur ston pa ni ming ngan pa'i bshes gnyen te/ mi de lta bu'i ming la 'phya skur pa zhes bya ste mur 'dug la stong pa'o/ /mi gzhan la yon por lam gyi chos 'chad pa zhes kyang bya'o/ /</text></item>
<item><p>158a5</p><section>mdo sde</section><text>shA ri'i bu de lta bu'i ming ngan pa ni ngas chu rngub gcig dang yon len du'ang mi gnang ngo / /ngas ston pa ni bshad kyi slob ma ni ma bshad do/ /shA ri'i bu nga'i chos la de lta bur le lo yang skye ba ston pa mang du yod do/ /shA ri'i bu bstan pa mnod pa ni tshul khrims mnos te/ lo lnga'i bar</text></item>
<item><p>158a6</p><section>mdo sde</section><text>du kun gtong mi phod na de lta bur bstan pa ni de la sems 'grus par spyad de/ rang la ci yang med pa thob pa yod do/ /dge slong song ste mi gsol mi 'dri ba ngas bshad pa la mi de lo lnga lon mod kyi/ 'on kyang ming yon po mthong ba ste mur 'dug gi chos dang 'dres shing bdud kyis bstan</text></item>
<item><p>158a7</p><section>mdo sde</section><text>pa bzhin du spyod pa'o/ /shA ri'i bu dge slong la la zhig de skad du bstan pa mnos zin nas stong pa chos ci yang thob pa med ces thos nas/ mod bzhin rang gis tshor shes te/ bdag gis sngar mnos pa ni kun yon po mthong ba yin te/ stong pa ci yang thob pa med pa'i chos</text></item>
<item><p>158b1</p><section>mdo sde</section><text>la the tsom yang med/ 'gyod pa yang med de zab tu zhugs shing thos pa med pas bdag tu lta ba dang / gang zag tu lta ba thams cad la mi rten to/ /shA ri'i bu ngas bshad pa la de lta bu'i mi ming gtsang dag pa'i tshangs pa spyad pa zhes bya'o/ /shA ri'i bu dge slong la la zhig gis de lta</text></item>
<item><p>158b2</p><section>mdo sde</section><text>bu'i thob pa med pa'i bzod pa 'byor grub na 'phral du lhag ma med pa'i mya ngan las 'das pa mthong mod kyi/ ngas lung bstan te mi de sangs rgyas byams pa'i dus kyi tshogs pa dang po la 'jug go/ /de'i tshe sangs rgyas byams pa'ang shin tu dga' nas lan gsum bos te mi de</text></item>
<item><p>158b3</p><section>mdo sde</section><text>sangs rgyas shAkya thub pa'i chos la ci'ang thob pa med pa'i bzod pa'i 'byor 'grub pas nus so zhes bos so/ /shA ri'i bu khyim na 'dug pa'ang rung / khyim nas byung ba'ang rung ste/ de lta bu bzod pa 'byor grub nas/ ngas mi de mya ngan las 'das pa thob pa yang dag par lung</text></item>
<item><p>158b4</p><section>mdo sde</section><text>ston to/ /shA ri'i bu mi la la zhig de skad du bstan pa mnos zin nas stong pa ci yang thob pa med pa'i chos thos na rmod bzhin dngangs skrag na mi de snying rjer rung ste ra mda' med do/ /gnyen po med de sems can dmyal bar phyogs so/ /ci'i phyir zhe na/ shA ri'i bu sangs rgyas</text></item>
<item><p>158b5</p><section>mdo sde</section><text>kyi bstan pa la dngangs skrag cing dogs pa ste/ mi des ngan pa'i lam chog tshang ba'i phyir ro/ /ji lta zhe na/ ngas rtag par bshad pa yin no pa yod ces 'chad pa ni lam ngan pa'i shas yin no/ /ji lta zhe na/ shA ri'i bu sangs rgyas kyis thob pa'i chos la yin ma yin dang</text></item>
<item><p>158b6</p><section>mdo sde</section><text>tha dad pa med do/ /tha dad du zin na thob pa yod pa yin no/ /shA ri'i bu mi la la nyis na log pa lnga'i shas lci ba 'byor grub kyang rung gi bdag tu lta ba dang / sems can du lta ba dang / gang zag tu lta ba dang / tsher lta ba dang / srog tu lta ba dang / phung po dang / skye mched dang /</text></item>
<item><p>158b7</p><section>mdo sde</section><text>khams su lta ba 'byor grub tu mi rung ngo / /tshul khrims 'dzin pa la 'dod chags/ tshul khrims 'dzin pa la chags par mthong ba'o/ /ting nge 'dzin la 'dod chags na ting nge 'dzin mthong ba la chags pa'o/ /sangs rgyas kyi 'du shes la rten na chos kyi 'du shes thob</text></item>
<item><p>159a1</p><section>mdo sde</section><text>pa'o/ dge 'dun gyi don gcod na/ lus mthong ba 'byor grub bo/ /de ci'i phyir zhe na/ sangs rgyas kyi chos la lus mthong ba 'byor grub na/ dge 'dun gyi grangs su mi gtogs so/ /shA ri'i bu sangs rgyas kyi slob ma rnams ni/ sems la rnam</text></item>
<item><p>159a2</p><section>mdo sde</section><text>par brtag pa med do/ /shA ri'i bu sangs rgyas kyi slob ma rnams la mi dge ba med do/ /tshul khrims zhig pa med do/ /zhig par mthong ba med do/ /cho ga zhig pa med do/ /shA ri'i bu gang la sogs pa ngan pa mi dge ba zhes bya/ sangs rgyas dang dge 'dun gyi nang na/</text></item>
<item><p>159a3</p><section>mdo sde</section><text>dge 'dun gyi grangs su ma chud pa'i ming ngan pa mi dge ba'o/ /sems kyis sems bgrang ba'i chos ni rkyen rnams dang 'dus pa ste/ yang dag pa bden pa'i don med de/ rnam par rtog pa 'ba' zhig byed do/ /rnam par rtog pa spyad pas na/ thob pa yod du 'dzin te gang zag thob</text></item>
<item><p>159a4</p><section>mdo sde</section><text>pa nas/ tshig gis bshad pa yod pa kun la thug gi bar du/ sems kyis sems mthud de/ dge mi dge'i chos la thug pa ni/ 'phrul gyi chos kyi nang na ming ngan pa mi dge chos zhes bya'o/ /ci'i phyir zhe na/ shA ri'i bu skyid pa yod pa'i gnas kyi nang na gdon mi za bar</text></item>
<item><p>159a5</p><section>mdo sde</section><text>nyon mongs pa yod do/ /yang dag par gshegs pa'i chos la de lta bu'i skyid sdug med do/ /shA ri'i bu yang dag par gshegs pas thob pa de'i nang na 'dod pa med/ 'dod pa med pa'ang med/ skyid pa'ang med/ nyon mongs pa'ang med/ sems pa'ang med/ 'du shes kyang</text></item>
<item><p>159a6</p><section>mdo sde</section><text>med/ spyod pa'ang med/ stong pa'i 'du shes la thug gi bar du'ang med do/ /ci'i phyir zhes byas na/ shA ri'i bu stong pa'i 'du shes yod du zin na bdag tu lta ba'i 'du shes yin/ sems can du lta ba'i 'du shes yin/ rtag pa'i 'du shes yin/ chad pa'i 'du shes</text></item>
<item><p>159a7</p><section>mdo sde</section><text>yin no/ /ci'i phyir zhe na/ shA ri'i bu 'du shes yod pa'i phyir 'brangs na mtshan ma'o cog skyes te kun yon por lhung ba yin no/ /shA ri'i bu stong pa'i ming ni sems med pa ste/ de'i ming stong pa zhes bya'o/ /stong pa'i sems kyang stong pa ste/ de'i ming stong pa zhes bya'o/ /</text></item>
<item><p>159b1</p><section>mdo sde</section><text>shA ri'i bu stong pa'i nang na legs pa'ang med/ nyes pa'ang med/ stong pa'i 'du shes la thug gi bar du'ang med do/ /de lta bas na ming stong pa'o/ /shA ri'i bu bya ba yod pa'i chos kun ni rig par rung / shes par rung ngo / /stong pa ni rig par rung ba ma yin no/ /shes par</text></item>
<item><p>159b2</p><section>mdo sde</section><text>rung ba yang ma yin/ bsam du rung ba ma yin te/ de lta bas na ming stong pa'o/ /shA ri'i bu stong pa'i 'du shes ni bsam pas thob pa ma yin no/ /ci'i phyir zhe na/ stong pa 'du shes med pa'i phyir ro/ /de lta bas na ming stong pa'o/ /shA ri'i bu ci'i phyir zhe na/ stong pa'i las</text></item>
<item><p>159b3</p><section>mdo sde</section><text>spyod pa bshad/ 'du shes thams cad mi sems/ stong pa'i 'du shes la thug gi bar du'ang mi sems pa de'i ming stong pa spyod pa zhes bya'o/ /shA ri'i bu 'du shes kyi ming sems la bsam pa yod do cog gi ming 'du shes zhes bya'o/ /ci yang bsam pa med pa ni 'du shes</text></item>
<item><p>159b4</p><section>mdo sde</section><text>med pa ste/ 'du shes dang bral bas na ming 'du shes med pa zhes bya'o/ /'du shes len pa la 'brang ba ni kun yon po mthong ba yin no/ /ci'i phyir zhe na/ shA ri'i bu 'phrul gyi chos la stong pa zhi ba thob tu 'dzin na/ kun yon po mthong bar ltung ba na tshig gis bshad pa dang /</text></item>
<item><p>159b5</p><section>mdo sde</section><text>'chad pa lta smos kyang ci dgos/ de lta bu'i stong pa'i chos ci spyad na bshad du rung / shA ri'i bu sangs rgyas kyis ci'i phyir skad dang tshig gis bshad pa kun ming yon po zhes bya'o/ /chos so cog la khong du chud par mi nus pa de ni kun tshig bshad pas bsgribs pa'i lan te/ de lta</text></item>
<item><p>159b6</p><section>mdo sde</section><text>bas na yang dag par gshegs pas smra ba'i tshig kun yon po yin par mkhyen te/ smra ba'i tshig cung zad yan chad kyang bden par mi rung ngo / /shA ri'i bu sangs rgyas rnams kyi bla na med pa'i g.yung drung rdzogs pa'i byang chub la 'du shes kyang med/ sems kyang med do/ /ci'i phyir zhe</text></item>
<item><p>159b7</p><section>mdo sde</section><text>na/ yang dag par gshegs pas chos la ngo bo nyid thob pa'ang med/ sems thob pa'ang med do/ /shA ri'i bu yang dag par gshegs pas/ ci'i phyir bsam pa'i gnas yod par bshad/ shA ri'i bu chos kyi yi ge las bshad pa/ mi la la zhig gzhi bsam pa'i gnas</text></item>
<item><p>160a1</p><section>mdo sde</section><text>thob na/ mi des chos so cog gi ngo bo nyid thob par nus te/ rang gi lus thob par nus/ bdag tu lta ba thob/ gang zag thob ste/ de ni bden pa yong med do/ /chos kyi mtshan ma tha dad/ stong pa tha dad/ stong pa bstan pa'i phyir bsam pa'i gnas bshad do/ /</text></item>
<item><p>160a2</p><section>mdo sde</section><text>gzhi bsam pa'i gnas kyi ngo bo nyid la ngo bo nyid med/ gnas med/ bsam pa'ang med/ bshad pa'ang med/ 'dod chags kyang med do/ /sems kyi ngo bo nyid kyang med na sems kyi gnas med pa lta smos kyang ci dgos/ de bas na yang dag par gshegs pas ming sems kyi</text></item>
<item><p>160a3</p><section>mdo sde</section><text>gnas zhes bshad do/ /shA ri'i bu chos so cog la yang dag par ngo bo nyid de skra spu'i nyag ma bcu tshal gyi brgya cha gcig tsam zhig yod du zin na des sangs rgyas kyi tshig rnams 'jig rten du mi 'gyur te/ mthar chos so cog gi ngo bo nyid stong par yang mi bshad do/ /shA ri'i bu</text></item>
<item><p>160a4</p><section>mdo sde</section><text>sangs rgyas kyi chos so cog ni bden par stong pa ste/ ngo bo nyid med cing mtshan ma gcig pu ste/ de ni mtshan ma med par yang dag par gshegs pa kun gyis gzigs so/ /yang dag par gshegs pa de'i phyir bsam pa'i gnas yod ces bshad do/ /shA ri'i bu bsam pa'i</text></item>
<item><p>160a5</p><section>mdo sde</section><text>gnas ni ming gnas med/ gnas med pa'ang med ces bya'o/ /bsam pa med/ bsam pa'i las kyang med/ 'du shes med/ rnam par brtag pa'ang med/ yid med/ yid kyi las kyang med/ bsam pa med/ bsam pa'i las kyang med/ chos med/ chos kyi mtshan</text></item>
<item><p>160a6</p><section>mdo sde</section><text>ma'ang med/ de kun 'dus kyis med pas na mdzangs shing 'phrul ba'i ming rnam par brtags pa med ces bya ste/ de'i ming bsam pa'i gnas zhes bya'o/ /yang dag par gshegs pas de'i phyir bsam pa'i gnas yod ces bshad do/ /ci yang med pa'i phyir bsam pa'i</text></item>
<item><p>160a7</p><section>mdo sde</section><text>gnas zhes bya'o/ /sangs rgyas bsam pa'i phyir ming bsam pa'i gnas zhes bya'o/ /shA ri'i bu ji ltar na ming sangs rgyas bsam pa zhes bya/ ci yang med par mthong ba ni ming sangs rgyas bsam pa zhes bya'o/ /shA ri'i bu sangs rgyas kun ni dpag tu med/ bsam</text></item>
<item><p>160b1</p><section>mdo sde</section><text>gyis mi khyab/ brjod kyis mi lang ngo / /gzhung de lta bas na ci yang med par mthong ba ni ming sangs rgyas bsam pa zhes bya ste/ bden par ming rnam par brtag pa med do/ /sangs rgyas chos so cog la rnam par brtags pa med pas na/ sems la rnam par brtags pa med na</text></item>
<item><p>160b2</p><section>mdo sde</section><text>gdod sangs rgyas bsam pa yin zhes bya'o/ /yang gcig tu na chos so cog gi bden pa'i mtshan ma mthong na ming sangs rgyas mthong zhes bya'o/ /gang la sogs pa'i ming chos so cog gi bden pa'i mtshan ma zhes byas na de ni chos so cog mtha' yun du stong zhing ci yang med pa'o/ /</text></item>
<item><p>160b3</p><section>mdo sde</section><text>de lta bas na mtha' yun du stong zhing ci yang med pa'i chos ni sangs rgyas bsam pa'o/ /yang gcig tu na de lta bu'i chos kyi nang na sems cung zad yan chad kyang thob par mi rung ste/ de'i ming sangs rgyas bsam pa zhes bya'o/ /shA ri'i bu de'i ming sangs rgyas bsam pa'i chos te/</text></item>
<item><p>160b4</p><section>mdo sde</section><text>smra ba'i tshig gi lam chad la sems so cog las 'das shing byung ste/ sems thob par mi rung ba de'i ming sangs rgyas bsam pa'o/ /shA ri'i bu sems so cog thams cad ni kun mtshan ma stong pa zhi ba ste/ chos de bzhin du ma gal na de ni ming sangs rgyas bsam pa spyod</text></item>
<item><p>160b5</p><section>mdo sde</section><text>pa sbyong ba zhes bya'o/ /kha dog spyad de sangs rgyas bsam du'ang mi rung ngo / /ci'i phyir zhe na/ kha dog bsams gzugs blangs bro la chags na rnam par shes pa zhes bya'o/ /gzugs med/ kha dog med/ rkyen med/ rang bzhin med na ming sangs rgyas bsam pa'o/ /</text></item>
<item><p>160b6</p><section>mdo sde</section><text>de lta bas na rnam par brtags pa med/ blang ba med/ dor ba med na/ sangs rgyas bsam pa yang dag pa yin par mngon no/ /le'u gsum ste chos bsam pa'i le'u'o// //de'i tshe shA ri'i bus sangs rgyas la gsol pa/ bcom ldan 'das ji ltar na mi gzhan</text></item>
<item><p>160b7</p><section>mdo sde</section><text>la chos 'di bshad na ngan pa'i bshes gnyen zhes bgyi/ bcom ldan 'das ji lta bur na mi gzhan la chos 'di bshad na dge ba'i bshes gnyen zhes bgyi/ shA ri'i bu mi la la zhig gis dge slong gzhan la bstan pa khyod shes par gyis shig /sangs rgyas bsam pa ni stong pa'o/ /rkyen</text></item>
<item><p>161a1</p><section>mdo sde</section><text>gyi gnas bsam pa de ni bsam pa'i mi rigs so/ /khyod kyis stong pa bsams na bsam pa yang stong pa ste/ rang bzhin med pa'i stong pa des kha dog gi 'du shes chod par nus/ 'du shes len pa chod par nus so/ /mi des de'i tshe 'du shes med pa'ang ma</text></item>
<item><p>161a2</p><section>mdo sde</section><text>thob na sems lta smos kyang ci dgos/ mi des de'i tshe ci yang yod med la stong par zhi ste/ rang bzhin med na 'du shes rnams mi 'du'o/ /chos so cog zhi bar byas na de'i bsam pa'i spyod pa sbyong ba zhes bya'o/ /sangs rgyas pa'i ming ni dge mi dge dang / tshor ba dang brtag</text></item>
<item><p>161a3</p><section>mdo sde</section><text>pa thams cad zhi ba zhes bya'o/ /tshor ba'ang med brtag pa'ang med la stong zhing 'du shes med na ming sangs rgyas bsam pa zhes bya'o/ /ci'i phyir zhe na/ tshor ba dang brtag pa spyad de/ sangs rgyas rnams bsam pa'i mi rigs so/ /tshor ba'ang med/ brtag pa'ang med</text></item>
<item><p>161a4</p><section>mdo sde</section><text>na mi gtsang dag pas sangs rgyas bsam pa zhes bya'o/ /sems de'i nang na phra shas bsam pa'i sems kyi las kyang med la/ lus dang / kha'i las med pa lta smos kyang ci dgos/ yang sangs rgyas bsam pa zhes bya ba ni 'du shes thams cad dang bral te/ 'du shes thams</text></item>
<item><p>161a5</p><section>mdo sde</section><text>cad sems la mi 'dug cing rnam par brtag pa med/ ming mkhan med/ bsgribs shing thogs pa med/ 'dod pa med/ thob pa med de/ tshor ba dang / brtag pa mi g.yo/ ci'i phyir zhe na/ shA ri'i bu bsam pa bzhin du 'du shes g.yos pa thams cad ni kun yon po</text></item>
<item><p>161a6</p><section>mdo sde</section><text>mthong ba yin no/ /shA ri'i bu ci'ang med pa de bzhin du tshor ba'ang med/ brtag pa'ang med/ skye ba'ang med/ 'gog pa'ang med pa de lta bu khong du chud pa ni ming sangs rgyas bsam pa zhes bya ste/ de lta bu'i sems kyi nang na 'dod pa'ang med/ chags pa'ang med/ log</text></item>
<item><p>161a7</p><section>mdo sde</section><text>pa'ang med/ ma log pa'ang med/ ming med/ mtshan ma'ang med do/ /shA ri'i bu 'du shes kyang med/ smra ba yang med na gdod ming sangs rgyas bsam pa'o/ /de'i nang na sems phra shas chung ngu'ang med na/ sbom po dang / kha dang lus dang / yid kyi las lta smos kyang ci dgos</text></item>
<item><p>161b1</p><section>mdo sde</section><text>te/ lus dang / kha dang / yid kyi las kyi gnas kyang med pa'o/ /blangs pa yang med/ bsdus pa yang med/ 'thab pa yang med/ rtsod pa yang med/ bsam pa yang med/ rnam par brtag pa'ang med/ stong pa mi g.yo zhing rang bzhin med la/ tshor ba dang /</text></item>
<item><p>161b2</p><section>mdo sde</section><text>brtag pa kun zhi ba de'i ming sangs rgyas bsam pa'o/ /shA ri'i bu mi la la zhig gis de lta bu'i sems 'byor grub na/ gling bzhi'i sa bsgyur bar bya na yang yid bzhin du bsgyur nus so/ /brgya stong 'bum gyi bdud kyang phebs par nus na ma rig pas bsgribs pa lta smos</text></item>
<item><p>161b3</p><section>mdo sde</section><text>kyang ci dgos te/ mi bden pas bslus pa'i rkyen las langs pa ste/ mi 'gyur ba'i mtshan ma med pa chos de lta bu yin te/ 'du shes med/ 'dran tor med/ skye ba med/ 'gog pa med de/ bshad du'ang mi rung / rnam par brtag tu'ang med/ mun pa'ang med/</text></item>
<item><p>161b4</p><section>mdo sde</section><text>snang ba'ang med/ bdud dang bdud phal kun gyis kyang tshod gzung mi nus na/ 'jig rten gyi tha mal pas tshig gis bshad pa 'ba' zhig gis spyad de bstan bslabs pa yod pas tshig de skad du byas su zad do/ /khyod sangs rgyas bsam pa'i tshe 'du shes cung zad ma</text></item>
<item><p>161b5</p><section>mdo sde</section><text>blangs shig /'dran tor ma skyed cig /rnam par brtag pa ma byed cig /ci'i phyir zhe na/ chos de kun stong pa ste/ gnyis kyi mtshan ma'ang med/ gcig gi mtshan ma bsam pa'ang mi rung ste/ mtshan ma med pa'o/ /de'i ming yang dag par dben par sangs rgyas</text></item>
<item><p>161b6</p><section>mdo sde</section><text>bsam pa ste/ de ni skye ba'ang med/ 'gog pa'ang med/ mtshan ma med pa'o/ /ci'i phyir zhe na/ yang dag par gshegs pa'i ming kha dog ces mi bya'o/ /ming gzugs zhes mi bya'o/ /ming sems zhes mi bya'o/ /ming rnam par rtog pa zhes mi bya'o/ /log</text></item>
<item><p>161b7</p><section>mdo sde</section><text>pa'ang ma yin/ ma log pa'ang ma yin/ ma blangs/ ma bor/ thub pa'ang ma yin/ shes rab kyang ma yin/ rig pa yang ma yin/ ma rig pa yang ma yin/ yang dag par gshegs pa bshad du mi rung / bsam gyis kyang mi khyab ste/ 'du shes med do/ /</text></item>
<item><p>162a1</p><section>mdo sde</section><text>khyod da mtshan ma legs pa la ma sreg cig /'dran tor brjod par ma byed cig /sangs rgyas ni chos so cog la chags pa med/ chos yod cing chags su rung ba dang / dpag tu rung ba yang ma mthong ngo / /de lta bu'i mis sangs rgyas la yang thob par</text></item>
<item><p>162a2</p><section>mdo sde</section><text>mi rung na sems lta smos kyang ci dgos/ shA ri'i bu de lta bur ston pa ming dge ba'i bshes gnyen zhes bya'o/ /mchog gi gzhung gi nang na ni 'di ni dge ba'i bshes gnyen yin/ 'di ni ngan pa'i bshes gnyen yin zhes gcig tu chad pa med do/ /yang shA ri'i bu dge</text></item>
<item><p>162a3</p><section>mdo sde</section><text>slong la la zhig dge slong gzhan la ston pa dge slong khyod kyis rnam par phye la chos rnams la zhib tu rtogs te/ chos kyi mtshan ma yang ma sems shig ces bstan to/ /dge slong des de lta bur spyad sbyangs pas sems la thogs shing chags pa med pas chos so cog gi</text></item>
<item><p>162a4</p><section>mdo sde</section><text>mtshan ma yang gcig par khong du chud de de ni mtshan ma med pa'o/ /mi de la chos kyi 'du shes mi skye na/ bdag tu lta ba dang / gang zag tu lta ba'i 'du shes mi skye ba lta smos kyang ci dgos/ shA ri'i bu khyod kyi yid la ji snyam/ chos kyi 'du shes sems pa'i mi des</text></item>
<item><p>162a5</p><section>mdo sde</section><text>chos so cog gi zhi bar nus sam/ bcom ldan 'das mi nus so/ /shA ri'i bu dper sdong po rtsa ba med pas yal ga dang / 'dab ma dang / me tog dang / 'bras bu smin par nus pa yod dam med/ bcom ldan 'das ma mchis so/ /'di lta ste/ shA ri'i bu mi la</text></item>
<item><p>162a6</p><section>mdo sde</section><text>la zhig gis chos so cog gi rtsa ba'i phyi mo ma thob par mi des chos so cog gi 'du shes skye bar nus sam mi nus/ bcom ldan 'das mi nus lags so/ /shA ri'i bu mi la la zhig gis chos kyi 'du shes mi bsam pa na/ mi des chos so cog zhi bar nus sam/</text></item>
<item><p>162a7</p><section>mdo sde</section><text>bcom ldan 'das mi nus lags so/ /mi des chos so cog ma thob/ chos kyi mtshan ma ma thob/ zhi ba ma thob/ rnam par yang mi rtog ste/ skye ba'ang med/ 'gog pa'ang med na/ mi des de'i tshe mi skye mi 'gog pas ming mya ngan las 'das pa thob pa zhes</text></item>
<item><p>162b1</p><section>mdo sde</section><text>mi bya'o/ /ming sngon mya ngan las 'das pa thob pa zhes kyang mi bya'o/ /shA ri'i bu de lta bur ston pa ni ming dge ba'i bshes gnyen zhes bya'o/ /mchog gi gzhung gi nang na ni dge ba'i bshes gnyen yang med/ ngan pa'i bshes gnyen yang med do/ /shA ri'i bu</text></item>
<item><p>162b2</p><section>mdo sde</section><text>mi la la zhig gis de lta bu'i mtshan ma 'byor grub na/ 'jig rten yod dkon te/ phyin ci ma log pa thob pas yang dag pa'i bden pa mthong ste de ni drang po mthong ba zhes bya'o/ /yang shA ri'i bu drang po mthong ba ni ming drang po byed drang po spyod/ drang po'i lam drang po shes zhes</text></item>
<item><p>162b3</p><section>mdo sde</section><text>bya ste/ phyin ci log med la bden pa bzhin du mthong bas na/ yang dag par gshegs pas drang po mthong ba zhes bshad do/ /shA ri'i bu sems can la la zhig phyin ci log med pa bden pa bzhin du rtogs pa ni drang po mthong ba yod do/ /la la zhig bdag tu lta ba'i</text></item>
<item><p>162b4</p><section>mdo sde</section><text>'du shes dang / gang zag gi 'du shes dang / sems can gyi 'du shes skyes na/ de lta bu'i mi kun yon po'i lam du spyod par mngon no/ /shA ri'i bu sangs rgyas dang slob mas ni bdag tu lta ba yod par ma bshad/ gang zag yod par ma bshad/ sems can yod</text></item>
<item><p>162b5</p><section>mdo sde</section><text>par ma bshad/ tshe srog yod par ma bshad/ rtag chad ma bshad/ de lta bas na/ sangs rgyas dang / slob ma ni drang po mthong ba zhes bya'o/ /ci'i phyir zhe na/ drang por brtags te/ phyin ci ma log pa'i phyir ro/ /shA ri'i bu tha mal pa thams cad kyis ni 'di'i</text></item>
<item><p>162b6</p><section>mdo sde</section><text>nang du 'jug nus pa med do/ /ci'i phyir zhe na/ tha mal pa thams cad la drang po mthong ba yang med do/ /yid bzhin 'brang ba'i drang po mthong ba 'ba' zhig yod do/ /mnyen des pa'i bzod pa thob na bden pa bzhin du ma nus so/ /shA ri'i bu de'i ming drang po mthong ba dang /</text></item>
<item><p>162b7</p><section>mdo sde</section><text>yon po mthong ba tha dad ces bya ste/ bden pa bzhin du mthong bas na ming drang po mthong ba zhes bya'o/ /'jig rten gyi skyid pa nor khe skye zhing 'phel ba'i zhar las mthong ba ni 'jig rten gyi drang po mthong ba yin te/ de kun brnyas bslus pa yin gyis skye shi las mi thar ro/ /shA ri'i</text></item>
<item><p>163a1</p><section>mdo sde</section><text>bu sangs rgyas kyis bshad pa la 'jig rten gyis drang po mthong ba ni le lo bla drod dang tha ma zhan pa'i chos yin zhes bshad do/ /mdzangs shing 'phrul pa ni de lta bu'i sems mi byed de/ de drang po mthong ba yin no/ /de ni yon po mthong ba yin no/ /ci lta zhe na/</text></item>
<item><p>163a2</p><section>mdo sde</section><text>mthong ngo cog thams cad ni kun sgyu ma mi bden pa'i rkyen las langs so/ /shA ri'i bu 'di snyam du bsams te/ 'di ni drang po mthong ba snyam du byed na mi de ni yon po mthong ba yin no/ /shA ri'i bu 'phrul gyi chos kyi nang na mthong ngo cog gi rtsa ba'i phyi mo byung ste bcad/ smra</text></item>
<item><p>163a3</p><section>mdo sde</section><text>ba'i tshig go cog gi lam bcad de/ dper na nam mkha'i nang gi lag pa dang mtshungs te/ ci yang reg cing thogs pa med do/ /dge sbyong rnams kyi chos ni kun de bzhin pa'i rigs so/ /le'u bzhi ste dge 'dun bsam pa'i le'u'o// //shA ri'i bus</text></item>
<item><p>163a4</p><section>mdo sde</section><text>sangs rgyas la gsol pa/ bcom ldan 'das gang la sogs pa 'phrul gyi dge 'dun zhes bgyi/ shA ri'i bu mi la la zhig gis chos so cog thams cad kun skye ba'ang med/ 'gog pa'ang med/ ldang ba'ang med/ mtshan ma'ang med par yid ches shing shes</text></item>
<item><p>163a5</p><section>mdo sde</section><text>la khong du chud par nus pa de de lta bu'i bzod pa 'byor grub pas nga yang mi thob na/ rgyun du zhugs pa dang / lan cig phyir 'ong ba dang / phyir mi 'ong ba thob pa lta smos kyang ci dgos/ dgra bcom pa lta smos kyang ci dgos/ chos mi thob pa lta smos kyang ci dgos/</text></item>
<item><p>163a6</p><section>mdo sde</section><text>phyi mo mi thob pa lta smos kyang ci dgos/ lam mi thob pa lta smos kyang ci dgos/ de lta bu la sogs pa'i don mi thob pa lta smos kyang ci dgos te/ de ni ming 'phrul gyi dge 'dun te des kyang mi 'thob bo/ /yang shA ri'i bu sems can la skye ba med pa dang / 'gog pa</text></item>
<item><p>163a7</p><section>mdo sde</section><text>med pa dang / mtshan ma med pa'i chos yid ches shing shes pa nyung ngo / /la la zhig gis skye ba'ang med/ 'gog pa'ang med/ mtshan ma'ang med pa'i chos yid ches par nus na/ sems la phyin ci log med de/ gcig gis gcig shes rig la chos spyad de/</text></item>
<item><p>163b1</p><section>mdo sde</section><text>'byor 'dun pas phyis yod pa mi myong ngo / /'jig rten thams cad sgyu ma mi bden pa'i rkyen 'ba' zhig las byung bar rig pas/ mi de phyin chad da ltar gyi lus la mi 'dug go/ /rgyu rkyen de lta bas na/ ming 'phrul gyi dge 'dun zhes byar rung ngo / /mi des smra ba'i</text></item>
<item><p>163b2</p><section>mdo sde</section><text>tshig de la thob pa yang med/ ming mtshan ma rnams las 'dus pa dran gyi/ mtshan ma dang 'dran tor gyi don kyang med do/ /de'i ming dge 'dun dkon mchog ces bya ste/ yon len pa'i rigs te/ phyin ci log med pa'i yang dag pa'i bden pa'i gzhung thob bo/ /mi</text></item>
<item><p>163b3</p><section>mdo sde</section><text>des de lta bu'i thabs spyad pas dge 'dun bsams na/ don de yang stong pa'o/ /shA ri'i bu de lta bur ston pa ni ming dge ba'i bshes gnyen no/ /shA ri'i bu smra ba'i tshig thams cad kyi lam chod na ming 'phrul gyi dge 'dun zhes bya'o/ /ci'i phyir zhe na/ 'phrul gyi chos</text></item>
<item><p>163b4</p><section>mdo sde</section><text>kyi nang na smra ba'i tshig rgyus yang dge ba'i bden pa'i gzhung bshad na de lta bu'i smra ba'i tshig kyang thob par mi rung ngo / /de lta bas na smra ba'i tshig rnams chod pa ni 'phrul gyi dge 'dun zhes bya bar mngon no/ /shA ri'i bu mi la la zhig na re/ chos 'di'i nang na tshig gis</text></item>
<item><p>163b5</p><section>mdo sde</section><text>bshad pa med/ nges pa med na ji ltar ming dge 'dun zhes bya zhes zer ba zhig yod na/ shA ri'i bu nga'i 'di'i nang na lan 'di skad ces blan pa yod de/ dge 'dun gyi ming bden pa bzhin du don ston pa zhes byas na/ don de nges par thob pa'ang mi rung ngo / /slob pa'i</text></item>
<item><p>163b6</p><section>mdo sde</section><text>grwa lhan cig la bzod pa yang gcig /ro yang gcig pa de'i don kyang 'jig rten gyi tha mal pa'i tshig bshad pas spyad kyi/ mchog gi gzhung ma yin no/ /mchog gi gzhung gi nang na nges par bden pa med de/ ming dge 'dun nga chos rtag ste/ mi 'jigs zhes bya'o/ /</text></item>
<item><p>163b7</p><section>mdo sde</section><text>'phrul gyi mis chos 'di yod ces bshad du zin na de ni dgos pa'o/ /ci'i phyir zhe na zhes byas na/ mi de lta bu'i rnam par brtag par bya ste/ skyes pa yin/ bud med yin/ lha yin/ klu yin/ gnod sbyin yin/ dri za yin/ grul bum yin/ chos yin/</text></item>
<item><p>164a1</p><section>mdo sde</section><text>chos ma yin zhes de lta bur rnam par brtag pa byas nas don rnam pa mang po thob ste/ don rnam pa mang po thob pas na tshig 'di skad byas so/ /'dug pa yin/ nyal ba yin/ song ba yin/ sdod pa yin zhes zer ro/ /'phrul gyi mis ni</text></item>
<item><p>164a2</p><section>mdo sde</section><text>chos so cog gi bden pa'i mtshan ma thob pas na rnam par mi rtog ste/ skyes pa yin/ bud med yin/ lha yin/ klu yin pa dang / chos yin pa dang / chos ma yin pa la thug gi bar du rnam par yang mi rtog go/ /rnam par mi rtog pas na chos so cog ma thob bo/ /</text></item>
<item><p>164a3</p><section>mdo sde</section><text>chos so cog ma thob pas 'di skad du 'dug pa yin/ nyal ba yin/ 'gro ba yin/ sdod pa yin zhes bshad par bya nus sam mi nus/ bcom ldan 'das mi nus lags so/ /shA ri'i bu mi la la zhig na re skyes pa yin/ bud med yin/ lha yin/ klu yin pa dang /</text></item>
<item><p>164a4</p><section>mdo sde</section><text>chos yin pa dang / chos ma yin pa la thug pa yin zhes zer na/ mi des bshad do cog sgyu ma mi bden pa yin nam/ bcom ldan 'das sgyu ma mi bden pa lags so/ /shA ri'i bu sgyu ma mi bden pa de'i nang du ma gtogs pa ni ming 'phrul gyi dge 'dun zhes bya'o/ /phyin ci</text></item>
<item><p>164a5</p><section>mdo sde</section><text>ma log pas ni ming 'phrul gyi dge 'dun zhes bya'o/ /shA ri'i bu mi dge ba yod do cog dang / shes par rung ba yod do cog dang / de lta bu'i mi dge ba'i chos thams cad ni ming mtshan ma spyad pas phyi mo byas so/ /mdzangs shing 'phrul pa'i chos 'di'i nang na ming dang</text></item>
<item><p>164a6</p><section>mdo sde</section><text>mtshan ma rnams chad do/ /ming dang mtshan ma yang mi sems te/ ming dang mtshan ma thob na ji lta bur 'phrul gyi dge 'dun yin zhes zer na/ ming dang mtshan ma kun chod na ming 'phrul gyi dge 'dun zhes bya'o/ /chos kyi gnas yod zin na/ gzhig tu'ang rung / gcad</text></item>
<item><p>164a7</p><section>mdo sde</section><text>du'ang rung ngo / /'phrul gyi chos kyi nang na ming med/ mtshan ma med smra ba'i tshig med de/ smra ba'i tshig kun chad de 'dus shing gyes pa med do/ /la la zhig na re dge 'dun med ces zer na/ 'phrul gyi dge 'dun bshig pa ste/ de yang mi rung ngo / /de ni ming dang mtshan</text></item>
<item><p>164b1</p><section>mdo sde</section><text>ma sgyu ma mi bden pa'i 'du shes kyi lan te/ yon po mthong ba rnams mang po la chags so/ /yon po mthong ba de'i lan bon gyis yang phyi ma'i lus mnos te/ mthong ba rnams la 'dod chags pas lnga phung skyes so/ /shA ri'i bu lnga phung gi kun sgyu ma mi bden pa la chags</text></item>
<item><p>164b2</p><section>mdo sde</section><text>pa yin te/ de'i ming ngan pa'i lam mo/ /de'i ming yon po'i lam mo/ /mdzangs 'phrul pa'i dge 'dun la ni de lta bu'i don med do/ /sgyu ma mi bden pa'i rkyen 'ba' zhig las khams gsum byung bar shes so/ /de lta bu'i don shes pas na ming 'phrul gyi dge 'dun zhes</text></item>
<item><p>164b3</p><section>mdo sde</section><text>bya'o/ /shA ri'i bu yong mthong ba yod do/ /cho ga ni 'phrul gyi dge 'dun gyi nang na kun thob par mi rung ngo / /bdag tu lta ba dang / sems can du lta ba dang / srog tu lta ba dang / gang zag tu lta ba dang / skyes par mthong ba dang / bud med du mthong ba dang / lhar mthong</text></item>
<item><p>164b4</p><section>mdo sde</section><text>ba dang / sems can dmyal bar mthong ba dang / byol song du mthong ba dang / su mthong ba dang / phung po dang / 'du shes dang / khams su mthong ba dang / dung gi sgrar mthong / rnga'i sgrar mthong / sa'i sgrar mthong / chu dang / me dang / rlung gi sgrar mthong /</text></item>
<item><p>164b5</p><section>mdo sde</section><text>tshul khrims 'dzin pa'i sgrar mthong / tshul khrims zhig pa'i sgrar mthong / drang po'i lam gyi sgrar mthong / yon po'i lam gyi sgrar mthong / dri ma'i sgrar mthong / gtsang ma'i sgrar mthong / bsam gtan thub pa dang / ting nge 'dzin dang / 'phrul brgyad kyi lam gyi</text></item>
<item><p>164b6</p><section>mdo sde</section><text>sgra dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu'i sgrar mthong ba dang / grol thar gyi sgrar mthong ba dang / 'bras bu thob pa'i sgrar mthong ba dang / sangs rgyas kyi sgrar mthong</text></item>
<item><p>164b7</p><section>mdo sde</section><text>ba dang / chos kyi sgrar mthong ba dang / dge 'dun gyi sgrar mthong ba dang / 'gog pa'i sgrar mthong ba dang / mya ngan las 'das pa'i sgrar mthong ba'o/ /shA ri'i bu de'i ming mi bden pa'i sgra skad la sogs pa mthong zhes bya'o/ /mdzangs 'phrul pa'i dge 'dun gyis ni mchog gi</text></item>
<item><p>165a1</p><section>mdo sde</section><text>gzhung la de lta bu'i mthong ba ma thob pa ste/ sgra skad kyi rnam pa thams cad mtshan nyid gcig par khong du chud de mtshan nyid gal ba med rtsod pa med pa'o/ /phyin ci ma log pa'i chos kyi bzod pa 'byor grub pas na ming 'phrul gyi dge 'dun zhes bya'o/ /shA</text></item>
<item><p>165a2</p><section>mdo sde</section><text>ri'i bu phyin ci ma log pa'i chos kyi bzod pa de ni mtshan ma med pa yin no/ /mtshan ma med pas na blang ba'ang med/ dor ba'ang med/ log pa'ang med/ ma log pa'ang med/ skye ba'ang med/ 'gog pa'ang med/ de'i nang rang bzhin pa la phyogs pas spyad pa'ang med/</text></item>
<item><p>165a3</p><section>mdo sde</section><text>zhig pa'ang med/ ldang ba'ang med/ thob pa'ang med/ phan tshun zhes rnam par yang mi rtog pas na sems rtag par gtang bral lo/ /ci'i phyir zhe na/ de lta bu'i bzod pa'i nang na pha logs kyi 'gram yang med/ tshu logs kyi 'gram yang med/ rnam par rtog pa'ang</text></item>
<item><p>165a4</p><section>mdo sde</section><text>med/ rnam par rtog pa med pa'ang med do/ /mtshan ma med pa khong du chud de 'byor grub pas/ ming 'phrul gyi dge 'dun zhes bya'o/ /'dus tshogs pa bshig pas na ming 'phrul gyi dge 'dun zhes bya'o/ /shA ri'i bu nga'i chos kyi yi ge gzhan la bshad pa mi la las</text></item>
<item><p>165a5</p><section>mdo sde</section><text>chos mthong du zin na de ni bdag tu lta ba yin no/ /yang dag par gshegs pa chos ma yin/ chos ma yin pa'ang ma yin/ ci'i phyir zhe na/ lha sbyin blun po dang / mur 'dug kun gyis kha dog gi lus spyad de/ sangs rgyas mthong zhes zer ro/ /shA ri'i bu yang dag</text></item>
<item><p>165a6</p><section>mdo sde</section><text>par gshegs pa ni kha dog gi lus spyad pas mthong ba mi rigs so/ /sgra skad spyad pas kyang mthong ba mi rigs so/ /shA ri'i bu la la zhig kha dog gi lus spyad pas sangs rgyas mthong na de ni sangs rgyas dang rgyang ring ngo / /ci'i phyir zhe na zhes byas na/ sangs rgyas kyi ming</text></item>
<item><p>165a7</p><section>mdo sde</section><text>kha dog mthong ba zhes mi bya bas na/ de'i ming sangs rgyas mthong ba zhes bya'o/ /shA ri'i bu mi la la zhig gis chos so cog la mtshan ma med/ ming med/ reg pa med/ dran pa med/ sems med/ skye ba'ang med/ 'gog pa'ang med/ 'dran tor med/ chos so cog</text></item>
<item><p>165b1</p><section>mdo sde</section><text>la ni mi sems/ mya ngan las 'das pa mi sems/ mya ngan las 'da' ba'i sems kyang mi bya/ mya ngan las 'das pa la mi chags te/ chos so cog kun mtshan nyid gcig yin par yid ches shing mthong bar nus na de ni mtshan nyid med pa'o/ /shA ri'i bu de'i ming</text></item>
<item><p>165b2</p><section>mdo sde</section><text>yang dag par sangs rgyas mthong ba'o/ /chos so cog la tshol ba'ang med/ 'dran tor yang med/ skye ba med la don de la yang mi sems rnam par mi rtog na/ de'i ming sangs rgyas mthong ba'o/ /mi la la zhig chos 'di la dran pa'i 'du shes kyis rnam par brtag</text></item>
<item><p>165b3</p><section>mdo sde</section><text>pa med/ blang ba med/ dor ba med/ gal ba med/ 'du shes med/ 'du shes kyis las med/ tshig gis bshad/ bshad pa yang mi chags/ chos kyi ming brnyan ma yin la kun ci yang med par rig ste/ smra ba'i tshig gi lam chad cing tha dad pa med/ 'dran</text></item>
<item><p>165b4</p><section>mdo sde</section><text>tor brjod pa med/ rig pa med/ de'i ming skye ba'ang med/ 'du shes spyod pa med pa zhes bya ste/ 'jig rten gyi nang na ming 'phrul gyi dge 'dun zhes bya'o/ /shA ri'i bu chos gang mthong na ming sangs rgyas mthong zhes bya/ de ni 'du shes med/ rnam par rtog pa yang</text></item>
<item><p>165b5</p><section>mdo sde</section><text>med/ 'dran tor brjod pa med de/ chos so cog mi len pa'o/ /stong pa'i sgo mo dang / stong pa zhi ba'i sgo mo dang bral ba'i sgo spyod pa ni mthong ba mi sems/ mthong ba mi thob de'i don kyang mi thob ste/ de ni ming mkhan ma yin no/ /de'i gnas kyang mi thob ste/ de</text></item>
<item><p>165b6</p><section>mdo sde</section><text>ni mya ngan las 'das pa'o/ /de ci'i phyir zhe na/ shA ri'i bu nga yang mya ngan las 'das pa mi sems na/ de lta bur khyod la sogs pa mya ngan las 'das pa soms shig dang / mya ngan las 'da' ba thob pa bshad/ shA ri'i bu mi la la zhig mya ngan las 'das pa thob snyam</text></item>
<item><p>165b7</p><section>mdo sde</section><text>byed na/ mi de ni yang dag par gshegs pa'i phyir 'brangs te/ khyim nas ma byung gi/ mkhan po drug gi phyir 'brangs te khyim nas byung ba'o/ /shA ri'i bu shes par byos shig /de ni chos kyi dgra yin te nga'i chos kyi nang du zhugs so/ /de lta bu'i mis nga'i chos ma</text></item>
<item><p>166a1</p><section>mdo sde</section><text>bsgoms par mngon no/ /de lta bu'i mi dgra chen po yin par mngon te mkhar dang yul chen po'i nang na dgra chen po yod pa dang mtshungs so/ /ji lta zhes byas na/ de lta bu'i gti mug gi mis mya ngan las 'das pa thob par 'dzin na bdag tu lta ba dang /</text></item>
<item><p>166a2</p><section>mdo sde</section><text>gang zag tu lta ba dang / thob par 'dzin pa lta smos kyang ci dgos/ shA ri'i bu de lta bu'i mi gti mug gi mi ni nga'i lag pas bkag ste/ nga'i slob ma ma yin no/ /dge 'dun gyi grangs su mi chud do/ /nga yang de'i mkhan po ma yin no/ /shA ri'i bu la la zhig chos so cog</text></item>
<item><p>166a3</p><section>mdo sde</section><text>skye ba'ang med/ 'gog pa'ang med/ sems pa'ang med/ 'du shes med par rig pa ste/ de lta bu'i chos kyi bzod pa thob pas ni mya ngan las 'das pa mi thob na/ bdag tu lta ba dang / gang zag mi thob pa lta smos kyang ci dgos/ shA ri'i bu sangs rgyas kyis bshad</text></item>
<item><p>166a4</p><section>mdo sde</section><text>pa la de lta bu'i ming ni chos mthong ba zhes bya ste/ don de mthong bar nus pas ming sangs rgyas mthong ba zhes bya'o/ /shA ri'i bu ji lta bu'i ming sangs rgyas zhes bya/ chos so cog thams cad kyi mi g.yo zhing tha dad pa mi zhig na/ de'i ming yang dag par gshegs pa</text></item>
<item><p>166a5</p><section>mdo sde</section><text>zhes bya'o/ /mi la la zhig de lta bu'i chos la the tsom dang 'gyod pa med na/ de'i ming 'phrul gyi dge 'dun zhes bya'o/ /shA ri'i bu tshe rabs snga ma 'das pa na mi gti mug pa cig yod pas/ spre'u ngo ma shes te/ tshal chen po zhig gi nang du zhugs te/ spre'u khyu</text></item>
<item><p>166a6</p><section>mdo sde</section><text>cig 'dus te gnas cig na 'dug pa mthong nas/ mi des sum cu rtsa gsum gyi lha yod par thos myong bas/ thal byung du sum cu rtsa gsum gyi lha rnams yin no zhes zer te/ mod bzhin tshal nas byung nas/ slar sngon gyi grong khyim phal mang po'i nang du tshig 'di skad byas</text></item>
<item><p>166a7</p><section>mdo sde</section><text>so/ /khyed la sogs pas sum cu rtsa gsum gyi lha mthong myong ngam ma myong / /mi phal gyis lan blan pa mthong ma myong ngo / /mod bzhin tshig smras pa/ ngas mthong zin na khyod mthong bar 'dod dam mi 'dod/ kun gyis kyang mthong bar 'dod do zhes byas nas/ mod bzhin phal mang po khrid de tshal de'i</text></item>
<item><p>166b1</p><section>mdo sde</section><text>nang du phyin nas spre'u bstan te/ khyed la sogs pas sum cu rtsa gsum gyi lha yin gyi lha 'di rnams la ltos shig byas na/ mi phal kun na re sum cu rtsa gsum gyi lha ma yin gyi/ 'di ni spre'u yin te tshal gyi nang du 'dug pa la sred do/ /khyed gti mug phyin ci log pas spre'u mi shes pa'i steng du sum</text></item>
<item><p>166b2</p><section>mdo sde</section><text>cu rtsa gsum gyi lha rnams kyang ma shes so/ /shA ri'i bu mi des phal mo'i stong rdab tu tshal de'i nang du phyin to/ /'di lta ste/ shA ri'i bu da dung ma 'ongs pa'i dus na/ dge slong zhig yod pa gos skya bo can gyi khyim du phyin te/ tshig 'di skad byas so/ /khyod sangs rgyas dang 'phrul gyi dge 'dun mthong zhing sangs rgyas</text></item>
<item><p>166b3</p><section>mdo sde</section><text>kyi chos nyan par 'dod dam/ mi 'dod ces byas na/ gos skya bo can de'i nang na sangs rgyas kyi chos la yid ches pa yod pa rnams kun na re mthong bar 'dod kyis/ sangs rgyas kyi chos mnyan cing mnos zhes zer to/ /shA ri'i bu de'i nang na gos skya bo can smra ba'i tshig la chags shing sred pa yod do/ /mchod</text></item>
<item><p>166b4</p><section>mdo sde</section><text>rten dang gtsug lag khang gi nang du phyin na dge slong dag cig yod pa tshig gis bshad cing yi ge rnams la mkhas par shes te/ smra ba'i tshig rten cing yi ge ri mo la sred pa yang yod nas/ dge slong de gzhan yang de bzhin du 'chad de/ yang de dag pa'i lam yin snyam ste/ dge 'dun gyi grangs su zhugs so/ /mi</text></item>
<item><p>166b5</p><section>mdo sde</section><text>phyugs rdzi dang mtshungs te chos kyi yi ge klog pa la sred du zad kyi yang dag pa'i dbyings su mi 'jug ste/ mi yid dga' zhing ming snyan par rin cher 'dzin du zad do/ /'jig rten gyi don la bzo mkhas kyi chos 'chad pa mi gtsang ngo / /bzo'i tshig la mkhas pas 'jig rten gyi lam spyad du zad kyi/ legs pa'i</text></item>
<item><p>166b6</p><section>mdo sde</section><text>brjid med do/ /mya ngan las 'das pa'i rgyu bshig pa las rgyu btang ste/ kha rog nas bsam gtan thub pa la ma dad de/ nyin mtshan du rtag par bshad cing brjod pa dang / 'thab rtsod pa dang / thul ba dang / stan stug por nyal sred de/ bsam gtan thub pa bzhin pa'i sems kyang skad cig med na/ dge</text></item>
<item><p>166b7</p><section>mdo sde</section><text>sbyong gi 'bras bur grub par thob pa mi nus pa lta smos kyang ci dgos/ mi de gnyid kyis log na yang rtag par tha mal pa'i sems dang 'thun te/ srod dang tho rangs la mi 'gal ba'i bzod pa mi spyod kyi ma rabs kyi chos la sred na/ mi de lta bus kyang yon gos dang kha zas mang</text></item>
<item><p>167a1</p><section>mdo sde</section><text>du thob bo/ /ci'i phyir zhe na/ mi des khor mor bdud ngan pa bslus pas tshig nye bar mi zab pa la sred de/ mchog gi dam pa'i gzhung la 'grub par slob mi nus so/ /mchog gi zab mo'i chos yi ge kha ton la gzungs su 'dzin mi nus te/ thos na</text></item>
<item><p>167a2</p><section>mdo sde</section><text>dngangs skrag nas bcud dkar po btang la pang rna len to/ /phal tha mal pa gzhan gyis gso ba'i khe rnyed pa mthong na 'dod chags kyi sems skyes te/ sems la 'di snyam byed do/ /bdag la sogs pa'ang de lta bu'i tshig brjod pa bslab par rigs zhes zer ro/ /shA</text></item>
<item><p>167a3</p><section>mdo sde</section><text>ri'i bu de lta bu'i mis bla na med pa'i chos kyi dkon mchog btang ste/ yon po mthong bar lhung zhing 'dug pa ni dge sbyong gi dgra yin no/ /gos skya bo can kha dog yod pa de'i gan du dong ste/ de lta bu'i mi ngan pas de dag la chos bshad de gso ba'i khe'i phyir/ sangs rgyas dang</text></item>
<item><p>167a4</p><section>mdo sde</section><text>chos dang dge 'dun la snyan par bstod de/ srog gso ba'i nor dang g.yog dang bran btsal ba 'ba' zhig gi phyir ro/ /gos dang zas la 'dod cing lci bas bdag ji la sred pa bzhin du bstod de sbyin pa byas pas ni gnam gyi steng du skye ba thob bo zhes zer/ sangs rgyas kyi chos</text></item>
<item><p>167a5</p><section>mdo sde</section><text>kyi nang na ni sbyin pa smad rims kyi chos ni bstod/ phal ni nang gi mchog go zhes bya ste/ tshig de skad du sbyin pa chen po'i rgyu rkyen gyis gnam gyi steng du skye ba thob bo zhes bya ste tshig 'bru ma rig /gzhung phyogs pa mi shes thog ma nye zhing mi zab pa'i chos tha mal zhugs pa</text></item>
<item><p>167a6</p><section>mdo sde</section><text>'ba' zhig shes pas bdag tu lta ba dang / gang zag tu 'dod chags te/ mchog gi gzhung btang ngo / /shA ri'i bu de lta bu'i chos bshad pas bar bar ni mi la la yid ches pa skyes te/ khyim nas byung nas mi ngan pa rnams dang 'dus tshogs te/ mchog gi zab mo'i</text></item>
<item><p>167a7</p><section>mdo sde</section><text>gzhung ni 'grus par tshol mi nus so/ /thob par yod pa dang / bdag tu lta ba dang / gang zag dang tshe dang srog yod par bshad do/ /dran pa dang 'du shes kyis ci yang med pa'i chos la rnam par brtags te/ rmad du byung ba'i sde dang / mdo'i sde rang gis 'gros bshad de bar</text></item>
<item><p>167b1</p><section>mdo sde</section><text>bar ni rtag pa dang chad pa bshad/ bar bar ni bya ba med pa bshad/ shA ri'i bu nga'i chos de'i tshe mur 'dug gi chos mang ste/ sems can rnams drang po mthong ba'i sems zhig par byas so/ /de lta ste/ shA ri'i bu nga chos gtsang dag pa'i chos de lta bu'i rgyu rkyen gyis khad kyis</text></item>
<item><p>167b2</p><section>mdo sde</section><text>zhi zhing zad do/ /shA ri'i bu nga yun ring du skye shi'i nang du 'dug cing sdug bsngal rnams kyis nyon mongs nas byang chub grub na gang zag mnos pa de'i tshe dengs shing zhigs so/ /shA ri'i bu dge slong la la zhig thob pa yod pa mthong ba dang bdag tu lta ba mthong ba dang / gang</text></item>
<item><p>167b3</p><section>mdo sde</section><text>zag mthong ba pa de/ gtong ma nus na yang dag par gshegs pas spyod pa bzhin du bshad pa mi shes so/ /yang dag par bdag tu lta ba dang / gang zag dang chos yod ces zer na/ de lta bu'i mi ni chu rngub gcig len du'ang mi gnang ngo / /gal te mi des stong pa'i chos</text></item>
<item><p>167b4</p><section>mdo sde</section><text>thos la yid ches shing sems gtsang dag ste/ mi dngang mi dogs na mod bzhin slar mi phal bkris drangs te/ bden pa'i mtshan ma'i gzhung du 'jug pa rigs so/ /yang khyim nas byung ste/ tshul khrims cho ga tshang bar mnos pa'o/ /ci'i phyir zhe na/ shA ri'i bu mi la la</text></item>
<item><p>167b5</p><section>mdo sde</section><text>zhig de lta bu'i mthong ba ma btang na/ de'i ming mur 'dug ces bya'o/ /shA ri'i bu ngas 'jig rten gyi tha mal pa'i rgyu rkyen spyad nas sgyu mar nga yod par bshad pa ni mchog gi gzhung ma yin no/ /yang mi la la zhig na re/ ngas kyang 'jig rten gyi tha mal pa'i rgyu rkyen spyad</text></item>
<item><p>167b6</p><section>mdo sde</section><text>de nga yod par bshad do zhes zer na/ mi des skye ba med pa dang / 'gog pa med pa dang / mtshan ma med pa'i chos khong du chud ma nus te/ yang bshad do cog dang 'gal na nga'i slob ma ma yin no/ /shA ri'i bu mi la la zhig na re/ yang dag par gshegs pas ci'i</text></item>
<item><p>167b7</p><section>mdo sde</section><text>phyir 'jig rten gyi rgyu rkyen bzhin du med pa'i chos la zag pa med par bshad/ yang dag par gshegs pas ni 'jig rten gyi phyir mi bden pa'i tshig gis bshad pa'i mi rigs kyi steng du chos kyi yi ge gzhan gyi nang na yang gang zag yod ces bshad pa mang ste/ sangs rgyas</text></item>
<item><p>168a1</p><section>mdo sde</section><text>kyis bshad pa ni pa mi rigs so zhes zer ba zhig yod na/ shA ri'i bu de la lan glan pa sangs rgyas kyi chos so cog stong pa ste/ bdag po yang med/ rang bzhin yang med do/ /tha mal pa ni sgyu ma mi bden pa ste/ mchog gi gzhung ma yin no/ /</text></item>
<item><p>168a2</p><section>mdo sde</section><text>yang dag par gshegs pas mchog gi gzhung de bshad bdag tu lta ba dang / gang zag yod par ma bshad do/ /'phrul gyi mis tshig bshad pa la 'dod cing chags pa med do/ /shes rab med pa'i mi ni sangs rgyas dang mtshungs pa med de 'das pa yang med do/ /shA ri'i bu</text></item>
<item><p>168a3</p><section>mdo sde</section><text>yang dag par gshegs pa'i shes rab ni bsam gyis mi khyab bo/ /shes rab de spyad pas na sems kyis sems rig ste/ nyis na mi la la zhig sangs rgyas dang mnyam zhes zer ba ni bla'i sangs rgyas klu chen po chos chen po'i rgyal po la/ sangs rgyas kyis gang zag yod</text></item>
<item><p>168a4</p><section>mdo sde</section><text>par bshad do zhes bzlog pa mi rigs so/ /'jig rten thams cad ni rtag par nga dang rtsod do/ /nga ni rtag par 'jig rten dang mi rtsod do/ /shA ri'i bu nga yod par bshad na ni shin tu snying rjer rung ngo / /'di'i nang na chos kyang med/ nga yang med na sems can gyis yang</text></item>
<item><p>168a5</p><section>mdo sde</section><text>dag par gshegs pas/ spros pa bzhin du bshad pa mi shes pa mang ste/ chos kyi dkon mchog dang log gal bas ngan pa'i lam du lhung ba mang ngo / /shA ri'i bu ngas yon po mthong bar shes pa ni yon po mthong ba zhes bya'o/ /yon po mthong bar shes pa de ni drang</text></item>
<item><p>168a6</p><section>mdo sde</section><text>po mthong ba yin no/ /shA ri'i bu yon po mthong ba mthar drang po mthong bar gyur na/ mthong ba mi shes so/ /shA ri'i bu yang dag par gshegs pa sangs rgyas rnams kyi bla na med pa'i g.yung drung rdzogs pa'i byang chub ni 'jig rten thams cad kyis yid ches dka'o/ /nga ni</text></item>
<item><p>168a7</p><section>mdo sde</section><text>lha rnams dang 'jig rten thams cad la nang na yid ches pa yin te/ yid ma ches pa ma yin te/ shA ri'i bu ngas chos bshad do cog ni pha logs kyi 'gram du phyin pa'i phyi na de'i nang na pha logs kyi 'gram du phyin pa yang med do/ /ngas chos bshad do cog ni spyad pa rnams zad</text></item>
<item><p>168b1</p><section>mdo sde</section><text>pa'i phyir na/ de'i nang na spyad pa rnams zad pa'ang med do/ /ngas chos bshad do cog ni stong pa zhi ba'i phyir na/ de'i nang na stong pa zhi ba'ang med do/ /ngas chos bshad do cog ni med par bsgral ba'i phyir na/ de'i nang na med par bsgral ba'ang med do/ /ngas chos bshad do</text></item>
<item><p>168b2</p><section>mdo sde</section><text>cog ni grol thar pa'i phyir na/ de'i nang na grol thar pa'ang med do/ /ngas chos bshad do cog ni shes rab can rnams kyi phyir na/ de'i nang na shes rab can rnams kyang med do/ /ngas chos bshad do cog ni dri ma dag pa'i phyir na/ de'i nang na dri ma dag pa yang med do/ /shA ri'i</text></item>
<item><p>168b3</p><section>mdo sde</section><text>bu yang dag par gshegs pas lha'i phyir chos bshad na lha yang med do/ /mi'i phyir chos bshad na mi yang med do/ /sems can gyi phyir chos bshad na sems can yang med do/ /shA ri'i bu yang dag par gshegs pas rig pa dang grol thar par bshad na/ de'i nang na rig pa</text></item>
<item><p>168b4</p><section>mdo sde</section><text>dang grol thar pa yang med do/ /ngas sangs rgyas bsam pa bshad de sangs rgyas bsam du mi rung ngo / /ngas stong pa spyod pa bshad de stong pa bshad du mi rung ngo / /bsam du yang mi rung ngo / /shA ri'i bu de'i ming yang dag par gshegs pas chos kyi yi ge bshad do cog</text></item>
<item><p>168b5</p><section>mdo sde</section><text>gi le'u dang tshig gi nang na bshad pa med ces bya ba yin na/ mi ngan pa rnams kyis le'u dang tshig 'di thob nas mi gzhan la bshad pa la yang kho'i mkhan po yin no/ /yang dag par gshegs pa dang / 'phrul gyi dge 'dun gyi legs don kyang med ces zer te/ rang gis</text></item>
<item><p>168b6</p><section>mdo sde</section><text>dge 'dun gyi grangs su bcug go/ /shA ri'i bu dper na spre'u 'dus pa'i khyu ni sum cu rtsa gsum gyi lha dang mi 'dra'o/ /de lta bu'i mi phal ngan pa ni de'i 'phrul gyi dge 'dun dang mi 'dra'o/ /shA ri'i bu de lta bu'i mi ngan pa rnams ni sgra skad dang smra ba'i tshig 'ba' zhig</text></item>
<item><p>168b7</p><section>mdo sde</section><text>gis bdag dge sbyong yin zer te/ dper na mi gti mug gis spre'u khyu mthong na/ sum cu rtsa gsum gyi lha yin zhes zer ba dang mtshungs so/ /shA ri'i bu de'i nang na khyim nas byung ba'i mi klan ka tshol ba dang / dga' sred pa zhig yod de/ mkhan po mkhas pa dang</text></item>
<item><p>169a1</p><section>mdo sde</section><text>phrad la de la ming dang kha dog stong par zhi ste/ smra ba'i tshig gi lam bshad sdang ba yang med/ stong pa yang med/ chos bshad de/ mtshan ma med pa khong du chud de/ de lta bu'i skye ba med/ 'gag pa med/ mtshan ma med pa'i chos thos na/</text></item>
<item><p>169a2</p><section>mdo sde</section><text>mi dngangs mi 'jigs na/ de lta bu'i mi ni dpag tu med pa'i sangs rgyas la yon gsol myong zin par mngon te nga'i chos shes par nus pas/ de'i ming ni 'phrul gyi dge 'dun zhes bya'o/ /sangs rgyas kyi mdzod kyi le'u ste gtsang ma'i le'u'o// //</text></item>
<item><p>169a3</p><section>mdo sde</section><text>sangs rgyas kyi mdzod kyi chos kyi yi ge/ /bam po gnyis pa/ sangs rgyas kyi mdzod kyi yi ge le'u lnga ste/ tshul khrims gtsang ma'i le'u'o/ /sangs rgyas kyis shA ri'i bu la bka' stsal pa/ tshul khrims zhig pa'i dge slong la/ mya ngan 'khrug pa'i mda' bcu yod de/</text></item>
<item><p>169a4</p><section>mdo sde</section><text>bzod par mnags par dka'o/ /dge slong gis mya ngan 'khrug pa'i mda' bcu 'byor grub na/ sangs rgyas kyi chos zhim po'i ro mi thob ste/ chos 'chad pa la sdang zhing nye bsnyen pa la mi sred do/ /bcu gang la sogs pa zhes byas na/ shA ri'i bu tshul khrims zhig</text></item>
<item><p>169a5</p><section>mdo sde</section><text>pa'i dge slong gis dge 'dun 'byor 'dum pa mthong na/ dga' ba'i sems mi skye'o/ /ci'i phyir zhe na/ 'dus tshogs te gso sbyin byas na/ bdag ni bskrad de phyung / yang dag ches dge slong ngan pa de bdag la nyes pa yod par shes pas rtag par mya ngan 'khrug pa srel</text></item>
<item><p>169a6</p><section>mdo sde</section><text>te/ tshul khrims 'dzin pa la gshe 'khon cing mi dga'o/ /shA ri'i bu de'i ming mya ngan 'khrug pa'i dge slong gi thog ma'i mya ngan 'khrug pa'i mda' zhes bya ste/ yang dag par lam ngan par ltung ngo / /yang dag pa'i bu tshul khrims zhig pa'i dge slong ni phal kun kyang sdang</text></item>
<item><p>169a7</p><section>mdo sde</section><text>zhing mi 'dod pas nye bsnyen par mi dga' ste/ phyugs ngan pa rdung khus rwa rnon po mi'o cog gis btang ba bsrings pa dang mtshungs so/ /dge slong ngan pa de rang la nyes pa yod par shes pas rtag par dogs pa dang mya ngan 'khrug pa srel to/ /shA ri'i bu de'i ming tshul khrims zhig</text></item>
<item><p>169b1</p><section>mdo sde</section><text>pa'i dge slong gi mya ngan 'khrug pa'i mda' gnyis zhes bya ste/ yang dag par lam ngan par ltung ngo / /yang shA ri'i bu tshul khrims zhig pa'i dge slong phal dang phrad na/ sems ngan pa mi 'thun zhing btang spangs par rang shes te/ ngo tsha zhing gnod srel bas phal gyi nang du</text></item>
<item><p>169b2</p><section>mdo sde</section><text>'jug mi phod do/ /shA ri'i bu de lta bu'i ming tshul khrims zhig pa'i dge slong gi mya ngan 'khrug pa'i mda' gsum zhes bya ste/ yang dag par lam ngan par ltung ngo / /yang shA ri'i bu tshul khrims zhig pa'i dge slong mya ngan 'khrug pa'i sems bdo bas bstan bcos su mi rung</text></item>
<item><p>169b3</p><section>mdo sde</section><text>ste/ mur 'dug gi chos kyi khrims kyi chos kyang med na/ gtsang ma'i tshul khrims med pa lta smos kyang ci dgos/ tshul khrims zhig pa'i rgyu rkyen lta bu spyad pas mis mi nye mi bsnyen/ shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bzhi zhes</text></item>
<item><p>169b4</p><section>mdo sde</section><text>bya ste/ yang dag par lam ngan par ltung ngo / /yang shA ri'i bu tshul khrims zhig pa'i dge slong gis gzhan gyi nor rdzas spyod de rang gi lus gsos na/ ngas bshad pa la med de khur lci ba khyer zhes bya'o/ /ci'i phyir zhe na/ spyod pa'ang thob pa ni yon len pa rig zhes bya na/</text></item>
<item><p>169b5</p><section>mdo sde</section><text>tshul khrims zhig pa'i dge slong spyod pa yang ma yin/ thob pa yang ma yin pas na/ shA ri'i bu tshul khrims zhig pa'i dge slong bskal pa grangs brgya stong khri 'bum gyi bar du lus kyi sha bcad gtubs te sbyin bdag la 'jal lo/ /phyugs kyi lus su skyes na yang rtag tu khal</text></item>
<item><p>169b6</p><section>mdo sde</section><text>lci ba khyer bar 'ong ngo / /ji lta zhes byas na skra'i nyag ma gcig gi chu tshal gcig gi stong gsum gyi stong 'bum gyi shas gcig tsam gyi yon yang tshul khrims zhig pa'i dge slong gis zhu bar mi nus na gzhan gyi gos dang / kha zas dang / mal cha dang / rtsi sman zhu bar mi nus pa</text></item>
<item><p>169b7</p><section>mdo sde</section><text>lta smos kyang ci dgos/ shA ri'i bu tshul khrims zhig pa'i dge slong 'phrul gyi chos gos gyon kyang gtsug lag khang gi nang du gom pa gcig kyang 'gro ba mi rigs na/ chu rngub gcig dang khri stan yan chad la 'dug tu mi dbang ba lta smos kyang ci dgos/ ci'i phyir zhe na/ shA ri'i</text></item>
<item><p>170a1</p><section>mdo sde</section><text>bu de lta bu'i mi ngan pa ni lha'i nang na yang dgra chen po yin zhes bya ste/ 'jig rten thams cad kun gyis kyang bsrings spang ba'i rigs so/ /de lta bur sun byung ba'i mi ni kun gyi dgra yin no/ /yang dag par gshegs pas 'jig rten thams cad nga'i</text></item>
<item><p>170a2</p><section>mdo sde</section><text>thad du 'ong bar gnang na/ tshul khrims zhig pa'i mi ni yang dag par gshegs pas phyag gis bkab ste/ nga'i slob ma yin na nyin gcig nga'i chos kyi nang na mi 'jug pa lta smos kyang ci dgos/ shA ri'i bu dper na mi shi ba dang / sbrul shi ba dang / khyi shi ba ni nang na mnam sme</text></item>
<item><p>170a3</p><section>mdo sde</section><text>ba ste/ gtsang gdang ba'i lha rnams rtsen cing dgod pa'i tshe mthong du mi rung ngo / /mthong du zin kyang bsring ngo / /'di lta ste/ shA ri'i bu tshul khrims zhig pa'i dge slong ni ro de gsum mnam sme ba dang mtshungs te mi gtsang bas shes rab can gyis bsrings spangs te/ lhan cig</text></item>
<item><p>170a4</p><section>mdo sde</section><text>tu gso sbyin rang gsang ba mi byed do/ /shA ri'i bu tshul khrims zhig pa'i dge slong ni nga'i chos kyi nang na mi shes pa ma yin zhes bya ste/ tshul khrims 'dzin pa'i dge slong gis tshul khrims bshig pa 'di lta bu mthong na mod bzhin ring du spangs so/ /ci'i phyir zhe na/ tshul khrims</text></item>
<item><p>170a5</p><section>mdo sde</section><text>zhig pa'i dge slong gis lag gis reg pa'i rdzas blangs so cog tshul khrims 'dzin pa'i ngan dug par gyur te/ shA ri'i bu ro gsum mnam sme bas gang ba de'i nang na nga'i cho ga bzhin spyod pa ni phod kyi/ tshul khrims zhig pa'i dge slong 'di dang skad cig lhan cig 'dug na ni</text></item>
<item><p>170a6</p><section>mdo sde</section><text>mi phod do/ /ci'i phyir zhe na/ shA ri'i bu de ni dge sbyong gi nang na ngan pa tha ma ste/ dge sbyong gi nang na rul zhigs la ngan pa tha ma'o/ /dge sbyong gi nang na phub ma shin pa'o/ /dge sbyong gi nang na dri ma'o/ /dge sbyong gi nang na rnyog pa'o/ /dge sbyong gi nang na gos pa'o/ /</text></item>
<item><p>170a7</p><section>mdo sde</section><text>dge sbyong gi nang na 'khor ba'o/ /dge sbyong gi nang na rdzing ba'o/ /dge sbyong gi nang na 'phrul gyi lam stor ba ste/ de lta bu la sogs pa'i mis nga'i chos kyi nang du khyim nas byung ste lam btsal na sdig lci ba thob bo/ /shA ri'i bu de lta bu'i mi ni nga'i chos kyi nang na log pa'i dgra zhes</text></item>
<item><p>170b1</p><section>mdo sde</section><text>bya'o/ /chos kyi dgra yin zhes bya'o/ /brnyas bslu zhing g.yo sgyu byed pa'i mi yin zhes bya'o/ /srog gso ba'i phyir gos dang / zas la skom lci ste/ de'i ming yang 'jig rten gyi bran g.yog la sred pa zhes bya'o/ /shA ri'i bu dpe nyung rum skyes pa yang ma yin/ bud</text></item>
<item><p>170b2</p><section>mdo sde</section><text>med kyang ma yin pa dang 'dra ste/ tshul khrims zhig pa'i dge slong de yang de dang mtshungs pas ming khyim na 'dug pa zhes kyang mi bya/ ming khyim nas byung ba zhes mi bya ste/ tshe zad phyin chad thal byung sems can dmyal bar 'gro'o/ /shA ri'i bu dper na pha wang dang mtshungs te byas</text></item>
<item><p>170b3</p><section>mdo sde</section><text>gzung zhes byas na ni byi ba bzhin du khung bur song / byi bas gzung zhes byas na ni nam mkha' la 'phur te byar byed do/ /bden par bya na bya chen por spyod pa med pa de ni lus rnams mnam sme ste/ mun pa mi snang ba 'ba' zhig la sred do/ /shA ri'i bu tshul khrims zhig pa'i dge</text></item>
<item><p>170b4</p><section>mdo sde</section><text>slong yang de dang mtshungs te/ gso sbyin rang gsang bar yang mi 'jug /rgyal pos bkol ba'i gral du yang mi 'jug ste ming gos skya bo can zhes kyang mi bya ming khyim nas byung zhes kyang mi bya'o/ /dper ro bsregs pa'i shing gi lhag ma dang mtshungs te/ phyis cir yang spyad du mi</text></item>
<item><p>170b5</p><section>mdo sde</section><text>rung ngo / /de lta bu'i dge slong tshul khrims kyi rim pa yang med thub pa'i rim pa yang med/ shes rab kyi rim pa yang med/ grol thar gyi rim pa yang med/ grol thar shes mthong ba'i rim pa yang med de/ tshul khrims gtsang ma bshig pa/ cho ga 'tshang ba 'ba' zhig gi rim</text></item>
<item><p>170b6</p><section>mdo sde</section><text>pa yod do/ /shin tu zab mo dam pa'i sgra skad dang / tshul khrims kyi sgra dang / thub pa'i sgra dang / shes rab kyi sgra dang / grol thar gyi sgra dang / shar mthong ba la grol thar pa'i sgra ni mi nus kyi/ tshul khrims zhig pa'i ngan pa'i sgra skad 'ba' zhig 'byin te/ ngan pa 'thun gzhan</text></item>
<item><p>170b7</p><section>mdo sde</section><text>dang lhan cig tu ngan pa'i sgra 'byin cing gos dang / kha zas dang / nyal ba'i khri dang / sbyin pa mnod blang ba dang / shing dang / me tog dang / 'bras bu ched cher bya ba 'ba' zhig brjod cing mi mngag pa dang / lus kyi nang gi dge mi dge dang / bde mi bde dang rtsed mo rgod pa'i</text></item>
<item><p>171a1</p><section>mdo sde</section><text>don dang mi dge ba'i tshig rnams brjod do/ /rtag par nyin mtshan du dge slong lus kyi las mi gtsang / kha'i las mi gtsang / yid kyi las mi gtsang na/ sems can dmyal bar ltung ngo / /shA ri'i bu sems nyams pa'i dge slong de mun pa mi snang ba la smra ba</text></item>
<item><p>171a2</p><section>mdo sde</section><text>ni da ci'i pha wang dang mtshungs te drang po'i chos yi ge bshad pa thos na/ mya ngan 'khrug par 'gyur ro/ /ci'i phyir zhe na/ bden bzhin du bshad pa'i phyir ro/ /'jig rten gyi mi ni bden par bshad pa la mi dga' ste/ bdag gi yid dang mi 'gal ba 'ba' zhig la sred do/ /</text></item>
<item><p>171a3</p><section>mdo sde</section><text>de lta bu'i dge slong ni chos 'chad pa la sems mi gtsang mi gdang ste/ sdig je lci bar gyur cing sems can dmyal bar skye ba phan no/ /shA ri'i bu de'i ming tshul khrims zhig pa'i dge slong mya ngan 'khrug pa'i mda' lnga zhes bya ste/ yang dag par sems can dmyal bar ltung ngo / /yang</text></item>
<item><p>171a4</p><section>mdo sde</section><text>shA ri'i bu tshul khrims zhig pa'i dge slong la khrel zhing ngo tsha med de dbang po'i rnams kyis 'khrug nas mi gtsang ba'i lus dang kha dang / yid kyi las dang / mi gtsang ba'i cho ga 'byor grub bo/ /gos gyon to cog kyang kun chos dang mi 'thun gyi tshig la dga' sred de/ kha'i bag</text></item>
<item><p>171a5</p><section>mdo sde</section><text>bya mi nus sems rtag par rgyud rgod pas dri ma sme ba zhen to/ /shA ri'i bu gyo mo'i snod sar pa'i nang duskyag rdzab dang / rnag khrag rul pa mnam pa blugs pa dang mtshungs te phyir mi gtsang ba bor la spos tsan dan blugs/ phyis yang spos tsan dan bor na/ de lta bu'i gyo mo'i snod la</text></item>
<item><p>171a6</p><section>mdo sde</section><text>sogs pa dri bro/ /bcom ldan 'das de lta bu'i gyo mo'i snod sar par skyag rdzab mnam po blugs te/ sra bar chags na mnam po'i dri 'ba' zhig mchis kyi/ tsan dan gyi bsung ma mchis so/ /shA ri'i bu mis gtsang dag pa'i yid ches pa la sogs pa'i dbang po rnams spyad de khyim nas</text></item>
<item><p>171a7</p><section>mdo sde</section><text>byung la chos la ma bslabs pa las ngan pa'i bshes gnyen dang phrad na des bstan pa bzhin du 'brang ngo / /shA ri'i bu gang la sogs pa ngan pa'i bshes gnyen zhes byas na/ ngan pa'i bshes gnyen ni rtag par rtsed mo 'dran tor la sred cing yang rgod la khrel med/ smra ba'i tshig</text></item>
<item><p>171b1</p><section>mdo sde</section><text>gis 'khrug /dbang po rnams mi sdud/ sems rtse gcig tu mi 'thun zhing / gti mug lug bzhin pa de lta bu'i ngan pa'i bshes gnyen la nye bsnyen na rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom</text></item>
<item><p>171b2</p><section>mdo sde</section><text>pa'i 'bras bu dang / lhar skye ba la thug pa yan chad kyang stor na/ mya ngan las 'das pa'i lam lta smos kyang ci dgos/ chos bshig pa'i sdig gi las spyod sbyong 'ba' zhig la mkhas te chos 'jig pa dang 'grogs shing sdod do/ /mi des lus kyi las mi gtsang ba/ kha'i</text></item>
<item><p>171b3</p><section>mdo sde</section><text>las mi gtsang ba/ yid kyi las mi gtsang ba/ tshul khrims 'dzin pa'i mi gtsang ba 'byor grub pas lus shi na lam ngan par zhugs so/ /lam ngan pa ji lta ba zhes byas na/ lam ngan pa ni ming sems can dmyal ba dang / dang / byol song dang / lha ma yin gyi lam</text></item>
<item><p>171b4</p><section>mdo sde</section><text>mo/ /yang lam ngan pa yod de/ srin bu a su ling ga /srin bu bag la 'bo ka /srin bu 'byin rtse'u dza ka /srin bu ji 'gog ka dang / mi de srin bu de rnams kyi nang du lan mang du skye'o/ /shA ri'i bu mi de ngan pa'i bshes gnyen gyi phyir 'brang bas mi'i nang du skyes su zin kyang</text></item>
<item><p>171b5</p><section>mdo sde</section><text>pha ma dang gson por bral la shi brlag ste/ khyim tshes nye ba la gnod cing yul sa zhig ral te/ bgegs brgyad kyi nang du skye bar 'ong ngo / /skyid pa brgyad kyi gnas gtang la 'dod pa mang du khro blun la rtag par rtsed mo 'dran tor la sred/ khong yang rgod cing ngo tsha ba yang med/ tshig</text></item>
<item><p>171b6</p><section>mdo sde</section><text>chol par smra/ sems bsdu mi nus te/ gti mug lug bzhin 'dod chags zhe sdang gti mug gis 'on lkugs long zhar rkang lag 'jas 'grums nas ngan pa'i bshes gnyen des sangs rgyas med pa'i gnas su skye'o/ /sangs rgyas kyi dus dang phrad du zin na'ang bdag rang mthong bar mi</text></item>
<item><p>171b7</p><section>mdo sde</section><text>dga'/ chos thos par mi dga'/ sangs rgyas dang dge 'dun dang lhan cig tu mi 'dug ste/ de lta bu'i ngan pa'i yongs nas mi ngan pa dang bsdongs te mi tha ma ngan pa la sred pa skyes nas/ drang por mthong ba la yon por mthong ba'i 'du shes skyes/ yon por mthong ba la drang po mthong</text></item>
<item><p>172a1</p><section>mdo sde</section><text>ba'i 'du shes skyes te/ de'i ming 'dod pa tha ma zhes bya'o/ /shA ri'i bu shes rab tha ma'i mthar 'gog pa dang / lam dang mya ngan las 'das pa skyo bral ba'i sems skyo bar mi nus so/ /shA ri'i bu ngan pa'i bshes gnyen dang phrad de/ de lta bu'i rgud pa'i mya</text></item>
<item><p>172a2</p><section>mdo sde</section><text>ngan gyi nad rnams thob pa de lta bu'i ltas mtshan yod pa'i mi des chos kyi yi ge zab mo 'di thos na/ dngangs dogs shing 'jigs skrag pa ni khung zab mor lhung ba dang mtshungs pas/ sdig chen po'i dong khung zab mo'i nang du ltung ngo / /ci'i phyir zhe na/ shA ri'i bu chos kyi yi ge la bshad</text></item>
<item><p>172a3</p><section>mdo sde</section><text>pa yin te/ tshul khrims zhig pa'i dge slong sdig lci ba chen po yod do/ /ci'i rgyu rkyen gyis ni ming tshul khrims zhig pa zhes bya/ tshul khrims mnos so cog zhig cing tshig gis bstan pa bka' la byed do cog la brtag bstan pa med de gzhal zhing ldog pa mang / khor mor 'dod</text></item>
<item><p>172a4</p><section>mdo sde</section><text>chags spyod la spyod pa go 'dun mang ste/ 'dod chags zhe sdang gti mug spyod cing tshig gzhan go 'dun la sred pas na/ ming tshul khrims zhig pa zhes bya'o/ /yang gcig tu na 'tsho nam gyi 'dod pa mang po la sred/ lce rkyang gi kha ton la sred gnyid chen po la sred/ zer ro cog</text></item>
<item><p>172a5</p><section>mdo sde</section><text>'gal la med/ mi gtsang bar 'chad de bdag tu lta ba dang / gang zag dang tshe srog la 'dod chags pas na/ ming dge slong ngan pa zhes bya'o/ /tshig dang dpag pa mi shes dge sbyong gi chos mi shes/ bram ze'i chos mi shes/ sman gyi dpyad byed pa dang / tshong spogs</text></item>
<item><p>172a6</p><section>mdo sde</section><text>byed cing khe tshol ba la sred/ yul gyi pho nya byed pa dang / gzhan la gos zhing zhen par bya ba la sred/ gos skya bo can gyi 'tsho nam bya ba'i mngag gzhug dang / shing rnams kyi 'dab ma dang / me tog dang / rdo gu 'phrul pa la sred/ gos skya bo can la mur 'dug gi chos bshad</text></item>
<item><p>172a7</p><section>mdo sde</section><text>pa la sred de/ sems la rtag par 'jig rten las byung ba'i chos btang spangs te/ lo nyi shu ma lon par tshul khrims rdzogs par mnos nas/ tshul khrims mnos pa'i nang na zhan pa ma ldan pa yod de lus nyams byad nyams zhing ma tshang mi rigs mi chos te/ khre 'bras rjen pa dang /</text></item>
<item><p>172b1</p><section>mdo sde</section><text>dong tse dang / dar dang / gser dngul len/ bstan bcos pa bzhin du mi byed/ mkhan po'i tshig la slar sdo la zlog bdag gi lus kyang mi shes gzhan yang mi shes/ che chung tha dad pa'i rim par byed mi nus/ tshig la dga' sred/ tshul khrims len pa la 'dod chags spyod</text></item>
<item><p>172b2</p><section>mdo sde</section><text>pa'i don kun gyis 'khrugs te/ sems gcig tu ma 'thun/ gdong la khro ba'i gzugs yod cing 'jungs shing brkam pa yid mi ches gzhung bas bsam pa mi shes/ brkam 'dod mang du srel gnyid che zhing rtsed mo 'dran tor sred/ dogs 'gyod gshe 'khon te/ sdig ngan pa sbas bcabs</text></item>
<item><p>172b3</p><section>mdo sde</section><text>nas rang dus che ba la sred/ phrag dog dang gcam rgyu che/ khrel drin med rang nyams che dregs pa'i le lo dang / nga'i le lo dang / le lo chen po dang / yon po'i le lo byed/ brnyas slu ba la sred/ bdag gi lus la legs zhes bstod/ thabs mang du byas te gso ba'i khe'i sgo mo</text></item>
<item><p>172b4</p><section>mdo sde</section><text>phye/ gos skya bo can brnyas smas te/ sgyu ma'i mi gnyen pa byas na bsnyen pa zhar gyis nor 'thob ste/ mi phal la ngom zhing tshul khrims kyi rim pa dang / thub pa dang / shes rab dang grol ba'i rim pa dang / shes mthong ba las grol thar pa rim pa nyams zhig pa ste/ sangs rgyas</text></item>
<item><p>172b5</p><section>mdo sde</section><text>dang chos dang dge 'dun la sems nges par yid mi sems so/ /las kyi lan la yid mi ches te/ 'phral khe rin cher 'dzin la dus phyi ma med ces zer zhing dogs 'gyod pa rnam pa mang la sems kyi rang bzhin srab zhan pas rtag par dngangs skrag pa la sred do/ /shA ri'i bu de'i ming</text></item>
<item><p>172b6</p><section>mdo sde</section><text>dge slong ngan pa zhes bya ste/ de lta bu'i mi gti mug ni nga'i chos kyi nang naskyag rdzab mnam sme zhing mi gtsang ba yin no/ /mi des lus dang kha dang yid kyi ngan pa'i las 'byor 'grub ste/ mi gtsang mi gdang bas na/ tshe zad kyi 'og tu lam ngan par ltung ste/ dmyal ba chen por song</text></item>
<item><p>172b7</p><section>mdo sde</section><text>ngo / /de lta bu'i dge slong ni yang dag par gshegs pa sangs rgyas rnams dang / slob ma rnams kyis rtag par bsrings spangs so/ /gzhan chos lam la sred pa dang / zhi ba 'das par tshor ba yang kun gyis mi bsnyen to/ /shA ri'i bu dper spos tsan dan snod gtsang ma'i nang du mi gtsang</text></item>
<item><p>173a1</p><section>mdo sde</section><text>ba dang lhan cig gzhag pa dang mtshungs te phyis cir yang spyad du mi rung ba'o/ /de ste shA ri'i bu khyim na 'dug pa dang / khyim nas byung ba la la zhig gis mi de la nye bsnyen te ci byed pa bslabs sbyangs na/ tshul khrims zhig pa'i le'u dang yang ring po mi thogs par</text></item>
<item><p>173a2</p><section>mdo sde</section><text>ngan pa mthud de/ kha dog gi mdangs nyams shing gram la chos gzhig stor te/ tshe zad kyi 'og tu sems can dmyal ba'i nang du skye'o/ /shA ri'i bu de lta bu'i mi ngan pa ni yang dag par gshegs pas sangs rgyas so cog dang / slob ma rnams gzhan chos la ma 'tshal ba dang / zhi bar</text></item>
<item><p>173a3</p><section>mdo sde</section><text>thar pa'i sred pa kun gyis bsrings spangs pa'o/ /shA ri'i bu dper spos tsan dan gyi snod mi gtsang ba'i nang du blugs pa dang mtshungs te phyis cir yang spyad du mi rung ngo / /de lta ste/ shA ri'i bu khyim na 'dug kyang rung / khyim nas byung yang rung ste/ lus la bskus mod kyi 'on kyang mi gtsang ba</text></item>
<item><p>173a4</p><section>mdo sde</section><text>dang 'dres so/ /shA ri'i bu dge slong ngan pa yang de dang mtshungs te/ dge 'dun phal gyi nang na 'dug cing 'phrul gyi chos gos gyon mod kyi/ 'on kyang dge slong ngan pa'i gzugs mngon no/ /tshangs par spyod pa'i dge slong des mi gtsang ba 'di mthong na bsrings te mi bsnyen to/ /gzhan</text></item>
<item><p>173a5</p><section>mdo sde</section><text>gyis bsrings spangs pa mthong nas sems la gshe 'khon te/ de'i rgyu rkyen gyis shi na dmyal bar song ngo / /shA ri'i bu de lta bu'i mi tshul khrims zhig pa'i dge slong mya ngan 'khrug pa'i mda' drug ces bya ste/ yang dag par sems can dmyal bar ltung ngo / /tshul khrims gtsang ma'i</text></item>
<item><p>173a6</p><section>mdo sde</section><text>le'u 'og ma'o// //yang shA ri'i bu tshul khrims zhig pa'i dge slong gis de lta bu la sogs pa'i chos yig sangs rgyas kyis bshad do cog thos na/ sems mi gtsang mi gdang ste/ mi dga' zhing yid mi ches ma dad de/ bdag la nyes yod par shes pas</text></item>
<item><p>173a7</p><section>mdo sde</section><text>chos kyi yi ge 'di la yid mi ches nas bdag la sogs pa'i phyir bshad kyi/ mi gzhan gyi phyir ma yin no/ /ci'i phyir zhe na/ bdag la sogs pa sngon chad don de la 'dug pa'i phyir ro/ /shA ri'i bu de lta bu'i dam pa'i mchog bskrun du med pa'i chos la tshul khrims zhig pa'i</text></item>
<item><p>173b1</p><section>mdo sde</section><text>dge slong gshe 'khon te/ chos 'chad pa la yang dag par yid mi ches pa mang na/ de lta bu'i sangs rgyas kyis bshad do cog thos nas/ log 'gal zhing mi nod cing tshig ma yin no/ /'di ni sangs rgyas kyis bshad de mi gzhan bstan pa'i tshig ma yin zhes zer ro/ /ci'i phyir zhe na/</text></item>
<item><p>173b2</p><section>mdo sde</section><text>tshul khrims zhig pa'i dge slong gi lam spyod pa la mi srid/ lam spyod pa'i dge slong ni sangs rgyas kyi tshig dang mi 'gal lo/ /de kun ni tshul khrims zhig pa blun glen zhing chos ngan pa byed pa sems yid mi ches te/ sangs rgyas kyi tshig dang log 'gal ba de lta bu'i dge slong nyes yod par</text></item>
<item><p>173b3</p><section>mdo sde</section><text>bdag rang shes pas gshe 'khon dang / dregs shing le lo dang gtum zhing dus che ba dang / ngan pa yon po dang / le lo dang sems skyes te/ sangs rgyas dang chos dang / dge 'dun la 'phya zhing skur to/ /shA ri'i bu de na dge slong des chos kyi yi ge de kun thos na/ log 'gal ba</text></item>
<item><p>173b4</p><section>mdo sde</section><text>yid mi ches nas sems kyis bla na med pa'i byang chub khong du ma chud pas mi gzhan la sangs rgyas bshad pa ma yin zhes ston to/ /shA ri'i bu sangs rgyas kyis bshad pa la mi de lta bu'i chos la skur pa zhes bya'o/ /dge sbyong ma yin shAkya'i rigs kyi bu ma yin te/ med par 'god</text></item>
<item><p>173b5</p><section>mdo sde</section><text>tor byung ba'i rigs so/ /de lta bu la sogs pa'i dge slong ni brgya stong khri 'bum gyi sangs rgyas rnams kyis lan gsum du bsgyur te/ mngon par bstan du zin kyang go bar bya ba dang / lam gyi 'bras bu thob par mi nus so/ /ci'i phyir zhe na/ shA ri'i bu mi ngan pa ni chos 'di</text></item>
<item><p>173b6</p><section>mdo sde</section><text>la rang gi lam bsgribs pa zhes bya ste/ skye ba'i skal ba'ang med/ yid ches pa'i sems kyang med la gos dang zas 'ba' zhig la sred cing 'jig rten gyi khe la brkam dad pas ngas mi 'di yang dag par gshegs pas sems can dmyal bar ltung zhes bshad do/ /shA ri'i bu da ngas</text></item>
<item><p>173b7</p><section>mdo sde</section><text>mngon zhing bye brag phyed par sgo'o bar khyed la bsgo'o/ /mi la la zhig 'di lta bu'i chos kyi dkon mchog la log cing 'gal na legs par skye ba'i gnas la gzhar skal ba yod med de/ ngan pa'i gnas 'ba' zhig tu skye la rtag par long ste mig med do/ /shA ri'i bu dge slong de dag</text></item>
<item><p>174a1</p><section>mdo sde</section><text>dregs shing le lo bdo'o/ /dar te nges par 'chad mi nus pas nga'i drang po'i chos bshig go/ /mi phal gzhan 'tshe ba mi nus te/ gso ba khe'i phyir nga'i chos bshig go/ /shA ri'i bu 'di lta bu'i chos kyi dkon mchog ni de'i tshe med par bshig go/ /ci'i phyir zhe na/ de</text></item>
<item><p>174a2</p><section>mdo sde</section><text>lta bu'i chos kyi dkon mchog ni sangs rgyas thams cad kun gyis ri mo gus pa ste/ rang sangs rgyas dang dgra bcom pa la sogs pa kun gyis ri mo gus par bya ba ni tshul khrims zhig pa'i dge slong le lo yar skye bas chos nges par ma bshad de/ /dge slong gzhan la sogs pas de'i tshe/ kun gyis</text></item>
<item><p>174a3</p><section>mdo sde</section><text>nga'i chos la brnyas shing le lo byas nas/ kun gyis bsrings spangs te 'jungs brkam cher sred cing / 'tsho nam gyi las la gcig tu sems shing nor khe rin cher 'dzin/ phrag dog gis bcings pas rtag par 'thab rtsod la sred cing res kyis sha khon skyes la gcig la gcig gus pa'i bag mi byed do/ /chog med do/ /</text></item>
<item><p>174a4</p><section>mdo sde</section><text>sems kyi rang bzhin yang rgod pa spre'u dang mtshungs te/ cho ga bsgyur bcos nas ngan pa'i las rnams spyod de/ dge slong gi chos las ni phyir nur/ mdzangs shing 'phrul pa ni bsrings so/ /shA ri'i bu 'di lta bu'i mi ngan pas de lta bu'i nyes pa sbas bcabs te 'dod pa mang btsal</text></item>
<item><p>174a5</p><section>mdo sde</section><text>ba mang bas nor spyod de/ de rang gsos pas bdud ngan pas de'i sems rig ste/ thabs spyad pas tha dad par byas te so sor gyes bshig nas ro gcig pa'i dge 'dun dkon mchog la sde lngar bgos te/ sde lngar yod pas 'thab rtsod pa skyes shing gcig la gcig yin ma yin pa dang nyes pa 'khrul</text></item>
<item><p>174a6</p><section>mdo sde</section><text>ba smos brjod do/ /shA ri'i bu da ltar gyi dge slong gcig gis gcig bstan bslabs te/ gcig la gcig gi ri mo gus shing sems gcig tu 'thun par spyod de/ sangs rgyas kyis bshad pa bzhin du mi 'gal lo/ /de tsam gyi tshe'i dge slong ni gcig la gcig mi ston mi slob/ gcig la</text></item>
<item><p>174a7</p><section>mdo sde</section><text>gcig ri mo mi gus/ ngan pa byed pa mthong na des 'jigs te btang nas chos su spyad de/ gcig la gcig bstan bslab par mi nus so/ /la la mang po thos pa dang shes rab zab mo yod mod kyi 'on kyang dregs shing le lo sred do/ /mi gzhan la brnyas smad nas so so'i spyod cing</text></item>
<item><p>174b1</p><section>mdo sde</section><text>rang gis brjod pa btsugs te gcig gis gcig mthong bar mi dga' na/ bstan pa mnod mi nus pa lta smos kyang ci dgos/ shA ri'i bu yang dag par gshegs pa 'jig rten na bzhugs pa'i tshe na dkon mchog gsum ro gcig na/ nga med par 'das pa'i phyi na bgos te sde lngar byas</text></item>
<item><p>174b2</p><section>mdo sde</section><text>so/ /shA ri'i bu bdud ngan pa da rung lus sbas te/ lha sbyin la bsgrogs bstangs nas/ nga'i chos dang dge 'dun bshig go/ /yang dag par gshegs pa ye shes chen po da ltar 'jig rten na bzhugs bzhin pas na/ bdud ngan pa chen pos 'byor bar mi nus so/ /ma 'ongs pa'i</text></item>
<item><p>174b3</p><section>mdo sde</section><text>dus na bdud ngan pas lus bsgyur la dge sbyong gi gzugs su byas te/ dge 'dun gyi nang du zhugs nas yon po rnam pa mang po bshad de/ sems can mang du yon po mthong bar 'jug par byas nas/ de la yon po'i chos bshad de 'byi le'u dpal ga pa la don gyis 'dran to zhes zer</text></item>
<item><p>174b4</p><section>mdo sde</section><text>te/ shes lnga'i don bsams bzhin du zhi ba'i don yod pa thams cad kyi don yang yod pa'i don thob par yod do cog gi don to/ /de'i tshe bdud ngan pas 'di lta bu la sogs pa yon po 'dod chags pa'i don bshad de/ de lta bu'i don ni sangs rgyas rnams dang sangs rgyas kyi slob mas bshad pa ma yin no/ /de'i</text></item>
<item><p>174b5</p><section>mdo sde</section><text>tshe mi ngan pa rnams bdud kyis bslad pas so sor ji mthong ba la chags te/ bdag gi yin/ pha'i bu ma yin zhes zer ro/ /shA ri'i bu yang dag par gshegs pas snga nas da dung ma 'ongs pa'i dus kyi nang na de lta bu la sogs pa/ chos 'jig pa'i don yod pa mthong bas na ched kar</text></item>
<item><p>174b6</p><section>mdo sde</section><text>chos zab mo 'di bshad de/ bdud ngan par chags par byas pa'i don rnams kun bcad do/ /shA ri'i bu de tsam gyi tshe na yang 'dzam bu'i gling gi nang na le lo yar skye ba'i mi de mang ste/ dge ba legs pa chung zhig byas pas kyang thal byung chos lam thob bo zhes zer te/ tshe zad pa'i 'og</text></item>
<item><p>174b7</p><section>mdo sde</section><text>tu lam ngan par ltung ngo / /de ci'i phyir zhe na/ mi de nyid mtshan du bdag gis kyang lam thob ces zer/ mi gzhan gyis kyang lam thob bo zhes zer ba brjod cing bshad de/ 'phrul gyi mis yon phul ba thugs thub par len te/ de lta bu'i mi ni lha dang mi dang 'jig rten thams cad kyi dgra</text></item>
<item><p>175a1</p><section>mdo sde</section><text>ngan pa chen po zhes bya'o/ /de lta bu'i mi gti mug gis mchog gi bden pa'i gzhung bshad pa thos na/ dngangs dogs shing 'jigs skrag pa ni khung zab mor ltung ba dang mtshungs so/ /shA ri'i bu dge slong gzhan don 'di lta bu la sred pa yod de/ lhan cig tu</text></item>
<item><p>175a2</p><section>mdo sde</section><text>'dus tshogs nas sangs rgyas rnams kyi bla na med pa'i byang chub dral bshig go/ /de'i tshe le lo yar skye ba'i mi yon por chags pa mang ste/ bdud ngan pas kyang khyim na 'dug pa dang / khyim nas byung ba'i sems bslad dkrugs te/ chos ma yin pa la chags par byas so/ /drang</text></item>
<item><p>175a3</p><section>mdo sde</section><text>po'i chos 'chad pa la ni ra mda' gtong ba nyung bas thal byung gyes zhig ste slar tshugs par mi rung ngo / /shA ri'i bu de'i tshe 'jig rten na dge slong gzhon nu mang du yod de dbang po rno ba yod do/ /ji lta zhes byas na/ khyim nas byung ngo gzhan ni ngan 'khrug pa'i lhag ma yod pas slar mi'i nang du</text></item>
<item><p>175a4</p><section>mdo sde</section><text>skyes nas/ gdod yang slar khyim nas byung ste/ dge slong de dag rtog cing 'dri ba la dga' zhing mos pas sangs rgyas kyi chos mchog gi bden pa'i gzhung rjes gcod cing tshol lo/ /shA ri'i bu le lo yar skye ba rnams ni bdud kyis bslad dkrugs pas srog gso ba 'ba' zhig tshol te/</text></item>
<item><p>175a5</p><section>mdo sde</section><text>bden par mi tha mal pa yin na/ bdag na re dgra bcom pa'o zhes zer te/ dge slong gzhon nu rnams la sogs pa la zer ba/ lus dang kha dang yid dge na de ni sangs rgyas kyi chos kyi mchog gi bden pa'i gzhung yin no/ /tshul khrims gtsang ma legs par bsrungs la chos kyi yi</text></item>
<item><p>175a6</p><section>mdo sde</section><text>ge kha don dang bklags te mang po thos pa 'grus par spyad na de'i ming mi 'gal bar brjod pa'i rgyu zhes bya ste/ de ni sems gtsang zhing sangs rgyas la yid ches pa'o/ /gcig tu na mchog gi bden pa'i gzhung yod kyis sems kyi nang du brtags pa bzhin/ gcig tu na mya ngan las 'das</text></item>
<item><p>175a7</p><section>mdo sde</section><text>pa bsams na sdug bsngal rnam gsum 'gags te/ lnga phung dang zhugs pa bcu gnyis/ khams brgyad skyo bral bar nus so/ /khyed la sogs pa gnas dben pa na phung po dang khams dang zhugs pa'i chos 'di la rtogs shig dang / kun rtogs pa med pa'o/ /bdag gi</text></item>
<item><p>175b1</p><section>mdo sde</section><text>lus la brtags na mi gtsang ba rnam pa mang po ste/ khyed la sogs pas de lta bur brtag nus na/ rgyun du zhugs pa'i 'bras bu thob bo/ /yang gcig tu na lnga phung la sogs pa'i chos 'di la rtag pa med/ sdug bsngal stong pa ste/ yang dag pa'i nga med sra mkhrang pa med par</text></item>
<item><p>175b2</p><section>mdo sde</section><text>zab tu rtogs na gdod lan cig phyir 'ong ba thob bo/ /bsgyur te yang zab tu rtogs na/ phyir mi 'ong ba dang dgra bcom pa thob ste/ de ni mchog gi bden pa gzhung yin zhes zer ro/ /de'i nang na dge slong gzhon nus slar dris na/ sangs rgyas kyi chos kyi na dgra bcom pa'i 'bras bu thal</text></item>
<item><p>175b3</p><section>mdo sde</section><text>'byung du mchog gi gzhung zhes bya'am/ nged la sogs pa'ang de'i don shes te/ dgra bcom pa ni mchog gi gzhung ma yin no/ /da ltar gyi lnga phung 'di dran zhing bsams pas skyes sam/ mi dran pa bsams pas skyes/ lan blan pa lnga phung gis dran pa bsams pas</text></item>
<item><p>175b4</p><section>mdo sde</section><text>skyes so/ /mi dran ma bsams pa'i mi skye'o/ /yang dris pa dran pa bsams pa dang lnga phung tha dad dam tha mi dad/ lan smras pa/ lnga phung dang mtshungs te/ dran pa bsams pa yang de bzhin no/ /yang dris pa lnga phung dang mtshungs te/ dran pa bsams pa yang de bzhin</text></item>
<item><p>175b5</p><section>mdo sde</section><text>du zin na lnga phung sems pa su yin/ lan smras pa/ lnga phung sems pa med du zin na/ mya ngan las 'das pa yang med do/ /bden par na lnga phung sems pa med do/ /de lta bas na drang po'i 'phags pa'i lam brgyad spyad de/ mya ngan las 'das par chud pa yod do zhes zer ro/ /</text></item>
<item><p>175b6</p><section>mdo sde</section><text>shA ri'i bu ma 'ongs pa'i dus na/ dge slong 'di lta bu'i bzod pa 'byor grub pa mang ngo / /shA ri'i bu de'i tshe tshogs pa'i nang na lha phal mang du yod de/ /sangs rgyas kyi chos mchog gi bden pa'i gzhung thos par dga' na/ le lo yar skye ba des bshad pa thos pa dang / sems la</text></item>
<item><p>175b7</p><section>mdo sde</section><text>dogs shing 'gyod pa skyes te/ khung zab mor ltung ba dang mtshungs nas kun 'di skad zer ro/ /kwa'i sangs rgyas shAkya thub pa'i chos ni da myur du med la thug go zhes zer ro/ /shA ri'i bu de'i nang na dge ba 'byor grub pa'i dge slong yod pas/ dge slong 'di la 'di skad byas so/ /mi</text></item>
<item><p>176a1</p><section>mdo sde</section><text>gti mug stong par rgas pa le lo yar skye ba lnga'i mtshan ma dang / lnga phung gi mtshan ma dang / zhugs pa bcu gnyis dang / khams brgyad kyi mtshan ma yod du zin na tshig de nyan to zhes zer te/ mi dga' nas rang stan la 'dug pa langs te song ngo / /shA ri'i bu</text></item>
<item><p>176a2</p><section>mdo sde</section><text>de'i tshe na lha rnams sems shin tu dga' zhing gzha' ste/ phyogs bzhir skad phyung smras pa/ sangs rgyas shAkya thub pa'i slob ma mkhas pa da dung yod do zhes zer to/ /de'i tshe mi gzhan la sogs pa yang dge ba'i rtsa ba mi nyung bas/ mi gtsang ba de bshad pa thos par mi dga' ste/</text></item>
<item><p>176a3</p><section>mdo sde</section><text>de ni bdag tu lta ba dang gang zag tu lta ba'o/ /lha rnams kyis 'di thos pa dang / kun shin tu dga' ste/ dbang po rno ba de snyan par bstod bsngags te 'dri zhing lan ldon pa la dga' sred pas/ kun gyis skye ba med pa'i chos kyi bzod pa thob pa yang dag ches zer to/ /de lta bu la sogs pa</text></item>
<item><p>176a4</p><section>mdo sde</section><text>mi gnas gcig tu 'dug ste/ lhan cig tu bsdongs te 'grogs la mi phal nyung la dpung bsdongs kyang zhan to/ /shA ri'i bu de'i tshe nga'i bu yang dag pa rnams kyang rigs kyi rgyud la tshig nor ba med na/ yon mi thob pa dang mchod rten dang gtsug lag khang du mi gnas pa lta smos kyang ci dgos/ shA</text></item>
<item><p>176a5</p><section>mdo sde</section><text>ri'i bu khyod re zhig ltos shig /de nas yang dag par gshegs pas thal byung brnyas bshung ba byas te/ nga med par 'das pa'i phyi na nga'i bu rnams la sogs pa ci yang thob pa med pa'i bzod pa zhi ba la mkhas pas kyang de'i tshe nga la brnyas smad do/ /de lta bas na bskal pa grangs med pa'i bar du dgra</text></item>
<item><p>176a6</p><section>mdo sde</section><text>rnams phul nas lha'i rgyal po dang mi'i rgyal po rnams thams cad bstan te sems gtsang dag par byas so/ /de nas gdod nga'i bu rnams kyis pha'i gral bde bar thob par byas so/ /shA ri'i bu yang dag par gshegs pas 'jig rten gyi mi dang lha thams cad dbang du byas te/ yang dag par</text></item>
<item><p>176a7</p><section>mdo sde</section><text>gshegs pas chos bzhin du bla na med pa g.yung drung rdzogs pa'i byang chub thob ste/ bla na med pa'i chos kyi 'khor lo bskor to/ /dge sbyong dang bram ze dang lha dang / bdud dang tshangs pas ni bskor mi nus so/ /shA ri'i bu de ltar mngon par bstan pa yang dag par gshegs pa 'das pa'i</text></item>
<item><p>176b1</p><section>mdo sde</section><text>phyi na nga'i bla na med pa g.yung drung rdzogs pa'i byang chub 'di nga'i slob ma rnams la sogs pas rgya cher bkram zhing khyab par byas na/ mi ngan pa gzhan rnams kyis mngon pa'i dbang bya ni nus/ 'jigs pa med pa'i sbyin pa yang mi nus so/ /shA ri'i bu dper na sbrang rtsi bum pa lam gyi bzhi</text></item>
<item><p>176b2</p><section>mdo sde</section><text>mdor bzhag ste/ tshig 'di skad byas pa dang mtshungs so/ /mi la la zhig gis spu nyag ma gcig gi thog ma tsam zhig za phod na/ rtag par mi rga mi 'chi'o/ /de nas lha dang 'jig rten gyi mi rnams so sor ral gyi mtshon cha thogs te bum pa'i drung na de'i tshe srung ba rnams so so nas tshig 'di skad</text></item>
<item><p>176b3</p><section>mdo sde</section><text>'dzer to/ /mi la la spu nyag ma gcig za ba yod na bdag cag gis gsad do zhes 'dzer to/ /shA ri'i bu de'i nang na mi gcig mkhyung bur 'di snyam du sems so/ /bum pa 'di'i nang gi sbrang rtsi la spu nyag ma gcig gi thog ma tsam zhig zos na/ mi rga mi shi na bdag ci'i phyir nas shi bas</text></item>
<item><p>176b4</p><section>mdo sde</section><text>mi 'jigs shing mi za/ thob tu zin te mi zos na mod bzhin srungs ma rnams kyis 'jig pa med pa la brtags te/ rga ba dang na ba 'chi ba med par yang thob par rung na/ de bzhin du sems btul te tshe srog mi phangs par thal byung bum pa'i nang du song na/ srungs ma rnams so sor ral gri</text></item>
<item><p>176b5</p><section>mdo sde</section><text>dang mtshon cha khyer te brtod nas gsad par byas so/ /shA ri'i bu mi des ral gri mtshon chas ma phog par rdul nus te thigs pa gcig zos su zin na/ rgud pa'i nad las thar te/ rga shi yang med do/ /de lta ste shA ri'i bu mi ngan pa mang du yod pas/ bdud dang bdud phal rnams kyis nga'i chos</text></item>
<item><p>176b6</p><section>mdo sde</section><text>med par bya bar byas so/ /yang dag par gshegs pa 'das pa'i phyi nas mi la la zhig stong pa nyid chos bzhin du nus te/ khong du chud la the tsom med na/ gdod chos so cog la sems kyis ci yang thogs pa med do/ /bla ma'i bzod pa 'byor grub bo/ /de'i tshe mi ngan pas brnyas te chos</text></item>
<item><p>176b7</p><section>mdo sde</section><text>lam de dral bshig par byas mod kyi/ mi des lus dang srog mi phangs par nus na brtson 'grus rtag tu spyod na chos so cog kun chud la skye ba yang med bya ba'ang med de/ skye rgan 'chi las grol thar pa thob bo/ /shA ri'i bu sbrang rtsi bum pa ni sangs rgyas kyi chos kyi gzhung yin no/ /lha dang</text></item>
<item><p>177a1</p><section>mdo sde</section><text>'jig rten gyi mi rnams kyis bum pa bsrungs pa ni mi ngan bdud kyi don la sred pa yin te bdag gi bsod nams chen po yang stor/ mi gzhan yang dag pa'i mtshan ma spyad pa'ang bkab ste/ bsod nams chen po stor bar byas so/ /shA ri'i bu le lo yar skye ba ni kun bdud kyi</text></item>
<item><p>177a2</p><section>mdo sde</section><text>grogs po yin te/ bdud kyi don grub par ston cing kun skye ba med pa'i chos la 'phya zhing gshe'o/ /yang shA ri'i bu mi gtsang ba 'chad pa ni bdag tu lta ba dang / gang zag tu lta ba dang / sems can du lta ba dang / lnga phung dang / zhugs pa bcu gnyis dang / khams brgyad du lta ba</text></item>
<item><p>177a3</p><section>mdo sde</section><text>ste/ mthong bar thob ces zer zhing sems la lam thob par 'dzin/ mya ngan las 'das pa thob par 'dzin te/ kun gyis kyang 'di lta bu drang po'i chos la 'phya zhing skrod do/ /ci'i phyir zhe na/ mi de dag khang stong pa la 'dod chags pa'i phyir bdud rnams kyang ma yin la/ bdud kyis kyang</text></item>
<item><p>177a4</p><section>mdo sde</section><text>bslad dkrugs pas nga'i drang po'i chos ni bdud kyi don du byas so/ /shA ri'i bu khyim na 'dug pa yang rung / khyim nas byung ba yang rung ste/ bdag tu lta ba med/ gang zag tu lta ba med/ sems can med de mtha' yun du stong pa'i chos thos la dngangs dogs shing skrag na/ de lta bu'i</text></item>
<item><p>177a5</p><section>mdo sde</section><text>mi ni bdud kyis bstan bslabs par mngon te/ ri mo'i dge slong yin/ chos rku ba'i cho ga ngan pa yin no/ /shA ri'i bu de lta bu'i mi ni bdag tu lta ba dang / sems can du lta ba dang / yod par mthong ba dang / med par mthong ba dang / rtag par mthong ba dang / chad par mthong ba yin/</text></item>
<item><p>177a6</p><section>mdo sde</section><text>kun bdud kyi mi sde sangs rgyas kyi slob ma ma yin no/ /ji lta zhe na/ nga'i chos kyi yi ge'i nang nas bshad pa 'jig rten thams cad kun ni stong pa ste/ nga'i med pa'i gnas kyang med/ gang zag med/ sems can med/ rtag pa med/ mi 'gyur ba med/ mi 'jigs pa'i chos med na/</text></item>
<item><p>177a7</p><section>mdo sde</section><text>de lta bu'i mi ngan pas kyang kun gyis chos kyi yi ge dang / kha ton du bklags te mi gzhan la bshad na/ sems can ni bdag tu lta ba dang / gang zag tu lta ba la chags pa de lta bu'i mi gti mug ni sdug bsngal gyi rgyu byed pa zhes bya'o/ /ming mgo gnyis bsgyur ba la bzlog pa zhes</text></item>
<item><p>177b1</p><section>mdo sde</section><text>bya'o/ /ming 'thab 'khrug cing dge 'dun 'jig pa zhes bya'o/ /ming lam gyi chos bsgom pa sngags pa zhes bya'o/ /ming dge sbyong nang gi rtog pa zhes bya'o/ /ming sdig pa ngan pa sme btsog pa zhes bya'o/ /ming tshig gi bshad pa 'ba' zhig yod ces bya'o/ /ming sgyu ma'i dge</text></item>
<item><p>177b2</p><section>mdo sde</section><text>sbyong zhes bya'o/ /ming dge sbyong gi nang gi dbul po zhes bya'o/ /ming khur lci ba khyer zhes bya'o/ /ming sangs rgyas rnams la brnyas bslus pa zhes bya'o/ /ming log pa'i sdig mthong ba zhes bya'o/ /shA ri'i bu de lta bu'i mi ming log pa'i dgra ngan pa chen po zhes bya'o/ /ming ngan</text></item>
<item><p>177b3</p><section>mdo sde</section><text>pa'i bshes gnyen zhes bya'o/ /ming tshul khrims zhig pa zhes bya'o/ /ming yon po 'thob pa zhes bya'o/ /ming mur 'dug ces bya'o/ /ming bden pa spyad pa med pa zhes bya'o/ /ming grogs ngan pa zhes bya'o/ /ming gsod pa'i 'dre zhes bya'o/ /ming mdze rma zhes bya'o/ /</text></item>
<item><p>177b4</p><section>mdo sde</section><text>ming mnam sme zhes bya'o/ /ming tsha bas sreg zhes bya'o/ /ming gcam sgyu zhes bya'o/ /ming mun gnag ltung zhing 'dug ces bya'o/ /ming tshal nags stug por zhugs zhes bya'o/ /ming skye shi bzhin du 'bab ces bya'o/ /ming ngan pa ris kyis 'byung zhes bya'o/ /ming sems</text></item>
<item><p>177b5</p><section>mdo sde</section><text>can dmyal ba zhes bya'o/ /ming byol song zhes bya'o/ /ming zhes bya'o/ /ming lha ma yin zhes bya'o/ /ming lam du mi 'jug pa zhes bya'o/ /ming mi la brnyas bslus zhes bya'o/ /ming rang gi lus la stong pa zhes bya'o/ /ming mo dang mtshan ma spyod pa zhes bya'o/ /ming</text></item>
<item><p>177b6</p><section>mdo sde</section><text>sgra chen po 'bod 'grogs zhes bya'o/ /ming khe'i zhar la khe tshol ba zhes bya'o/ /ming gzhan la 'go zhing zhen pa zhes bya'o/ /ming rtag par 'dran tor byed pa zhes bya'o/ /ming sems 'khrag 'khrugs pa zhes bya'o/ /ming gnod do cog la brkam pa zhes bya'o/ /ming gshe zhing</text></item>
<item><p>177b7</p><section>mdo sde</section><text>gnod pa zhes bya'o/ /ming gti mug snod pa zhes bya'o/ /ming nor brnyas pa la sred pa zhes bya'o/ /ming rgud pa'i mi ngan gyi gnas zhes bya'o/ /ming grol thar med pa zhes bya'o/ /ming mya ngan 'khrugs pas bcings pa zhes bya'o/ /ming dge sbyong gi lus ma yin te ri mo'i</text></item>
<item><p>178a1</p><section>mdo sde</section><text>dge sbyong zhes bya'o/ /dge sbyong dgra/ dge sbyong mnam sme ba/ dge sbyong sbang rna zhes bya'o/ /ming dgang bar dka' zhes bya'o/ /ming gso dka' ba zhes bya'o/ /ming cho ga zhig pa zhes bya'o/ /ming khrel bsal med pa zhes bya'o/ /ming mgo gtubs</text></item>
<item><p>178a2</p><section>mdo sde</section><text>bcad pa zhes bya'o/ /ming lus gzugs zhig pa zhes bya'o/ /ming chos gos mgul par btags pa zhes bya'o/ /ming rang mun nag tu zhugs pa zhes bya'o/ /ming 'dod chags mang po zhes bya'o/ /ming zhe sdang mang po zhes bya'o/ /ming gti mug chen po zhes bya'o/ /ming</text></item>
<item><p>178a3</p><section>mdo sde</section><text>bkab pa lngas bsgribs g.yogs pa zhes bya'o/ /ming nub pa zhes bya'o/ /ming sgyu ma zhes bya'o/ /ming stong pa zhes bya'o/ /ming mugs pa zhes bya'o/ /shA ri'i bu de lta bu'i ming stong pa zhes bya ba sangs rgyas chos so cog gis dge bar bstod pa'i mi'i mtshan las log stor</text></item>
<item><p>178a4</p><section>mdo sde</section><text>bas na ming stor ba zhes bya'o/ /dge sbyong ngo cog gi legs pa'i don dang / dge sbyong gi chos kyi don la log stor bas na ming stor ba zhes bya'o/ /ji lta bur na sgyu ma zhes bya 'phags pa chos kyi phyi logs na 'dug pas na/ ming sgyu ma zhes bya'o/ /stong pa dang mtshan ma med pa dang smon pa</text></item>
<item><p>178a5</p><section>mdo sde</section><text>med pa'i chos bsrings spangs pas na ming sgyu ma zhes bya'o/ /shA ri'i bu de lta bu'i mi ngan pa ni bdud dga' bar bya nus te/ sgyu ma mi bden pa'i chos la sran thub par 'dod chags nus pas na tha mal pa dang mtshungs te/ sdig ngan pa'i mi'i mtshan no cog tshang ste ldan par yod</text></item>
<item><p>178a6</p><section>mdo sde</section><text>pas chos kyi bzod pa thob pa mi 'dra'o/ /dge sbyong gi chos kyi don dang / dge sbyong gi legs pa'i don dang brgya stong khri de'i cha gcig kyang med do/ /shA ri'i bu de lta bas na ming stong pa zhes bya'o/ /sgyu ma zhes bya'o/ /'jig rten gyi khe sred pa 'ba' zhig la 'dod chags</text></item>
<item><p>178a7</p><section>mdo sde</section><text>te/ dge sbyong ma yin par ni bdag rang dge sbyong zhes zer/ yon mi blang ba'i rigs pa ni yon blangs te/ mi rtag pa'i dgras dgra'i mtshan ma'i rgyal mtshan btsugs zhes bya'o/ /yang ming rang dbang gis mi la gsod cing gnod pa'i dgra zhes bya'o/ /mi des zas</text></item>
<item><p>178b1</p><section>mdo sde</section><text>kham gcig zos pa kun gtsang gdang ba med do/ /lam la phyogs pa dang lam gyi 'bras bu thob pa 'ba' zhig gis yon phul ba zhu bar nus na mi de la de lta bu med pas na ming zos pa mi gtsang ba zhes bya'o/ /shA ri'i bu de lta bas na ming stong pa zhes bya'o/ /sgyu ma zhes bya'o/ /</text></item>
<item><p>178b2</p><section>mdo sde</section><text>shA ri'i bu khyod kyi yid la ji snyam/ mi la la zhig gis srog gcod rku 'phrog na yon por g.yem zer lce gnyis byed kha ngan khyal pa zer 'dod cing / phrag dog zhe sdang yon po la lta na/ mi de rtag par srog gcod dam/ rtag par tshe srog mi 'phrog /bcom ldan 'das</text></item>
<item><p>178b3</p><section>mdo sde</section><text>mi 'phrog go/ /khyim na 'dug na srog gcod de/ rtag par srog mi 'phrog pas srog gcod pa'i dus ni nyung / srog mi gcod pa'i dus ni mang ngo / /shA ri'i bu khyod kyi yid la ji snyam/ mi la la zhig rku 'phrog na 'phrog pa'i dus mang ngam/ bcom ldan 'das mi rku ba'i</text></item>
<item><p>178b4</p><section>mdo sde</section><text>dus mang ngo / /shA ri'i bu khyod kyi yid la ji snyam/ mi la la zhig yon por g.yem na yon por g.yem pa'i dus mang ngam/ yon por mi g.yem pa'i dus mang ngo / /zer ba dang / kha ngan dang / lce gnyis dang / tshig khyal par zer ba dang / 'dod cing phrag dog</text></item>
<item><p>178b5</p><section>mdo sde</section><text>dang / zhe sdang gi dus mang ngam/ bcom ldan 'das zhe sdang ba'i dus mang ngo / /shA ri'i bu mi dge ba lam 'di bcu'i nang na gang sdig lci/ bcom ldan 'das mi dge ba bcu'i nang na yon po mthong ba ni sdig lci'o/ /ci'i phyir zhes bgyis na/ bcom ldan 'das yon po</text></item>
<item><p>178b6</p><section>mdo sde</section><text>mthong ba ni rtag par sems la dri ma chags te/ sems mi gtsang mi gdang ngo / /shA ri'i bu ngas da khyod la bsgo'o/ /mi la la zhig gis nyi ma gcig la sems can brgya stong khri 'bum bsad/ nyi ma gcig la gser dngul dang / nor rin po che rnam pa brgya stong khri brkus/</text></item>
<item><p>178b7</p><section>mdo sde</section><text>yon por g.yem pa ni nyin mtshan du mi gtong / zer ba ni rtag par mi la brnyas bslus te/ kha'i las mi gtsang bas tshig bden pa med/ lce gnyis rtag par 'byor 'dum pa 'jig cing 'jig pa'i stongs mo yang byed/ kha ngan pa ni khar rtag par ngan pa'i log pa</text></item>
<item><p>179a1</p><section>mdo sde</section><text>zer te/ mnyen des pa tshig gcig mi smra/ tshig khyal pa zer ba ni rtsa ba'i phyi mo byed de/ mis don de thos na grangs med pa'i tshig smras te/ 'chal 'khrungs so/ /'dod cing phrag dog ni khong gzhan nor la chos ma yin pa'i sems skyes so/ /zhe sdang ni rgyu</text></item>
<item><p>179a2</p><section>mdo sde</section><text>rkyen med pa las glo bur du zhe sdang langs te/ 'khon pa bsrel ba las sems gang ngo / /yon po mthong ba ni lam ma yin pas sbyang ba la sred do/ /shA ri'i bu khyod kyi yid la ji snyam/ mi la la zhig gis de lta bu'i mi dge ba'i chos 'byor grub na sdig mang ngam mi mang / bcom</text></item>
<item><p>179a3</p><section>mdo sde</section><text>ldan 'das shin tu mang ngo / /shA ri'i bu ngas khyod la bsgo'o/ /mi la la zhig gis lo brgya'i bar du 'di lta bu mi dge ba bcu'i sdig 'byor grub pas ni/ tshul khrims zhig pa'i dge slong gis na nyin gcig mtshan gcig gi bar du khong gzhan gyi yon blangs pa sdig pa de bas</text></item>
<item><p>179a4</p><section>mdo sde</section><text>che'o/ /ci'i phyir zhe na/ srog gcod pa de ni mi gzhan gyis rig pa mang / mi gzhan gyis shes pa mang / mi'o cog gi mi sdug pa'i dgra ste/ mi kun gyis gsod cing srog 'phrog pa yin par shes te/ sdig mi smra/ rnyog cing bsgoms zhen pa yin te/ mi dge mi des pas</text></item>
<item><p>179a5</p><section>mdo sde</section><text>mi'o cog gis spangs so/ /yang shA ri'i bu srog gcod pa'i mi gzhan gyis srog 'phrog pa mang bas bar bar skye ba'i sems skyes te/ mi rigs pa dang mthar sdig gi lam thob par rang gis shes so/ /mi kun gyis kyang ngan cing tshul khrims med/ sme bar shes so/ /mi de</text></item>
<item><p>179a6</p><section>mdo sde</section><text>la legs pa'i spu'i nyag ma bcu tshal gyi brgya cha gcig tsam yang mi reg na/ dpal zhing gi yon mi thob pa lta smos kyang ci dgos/ yang shA ri'i bu srog gcod pa mi de'i bu smad ni/ mi kun gyis shes rig ste/ bkur sti mi bya/ 'dug tu'ang mi ster na/ yon mi sbyin pa lta</text></item>
<item><p>179a7</p><section>mdo sde</section><text>smos kyang ci dgos/ srog gcod pa'i mi ni nor gyis rang 'tsho zhing bu smad gso skyed do/ /bar bar dge sbyong dang bram ze la yon phul te/ de'i lan gyis mdzangs shing 'khrul pa'i dge sbyong dang phrad nas/ de la lam gyi chos bshad nas/ srog gcod pa spangs par bstan</text></item>
<item><p>179b1</p><section>mdo sde</section><text>nas srog gcod pa'i las de btang ste/ sangs rgyas kyi chos la khyim nas byung nas bsgribs shing thogs pa med/ khyim nas byung zin pa dang / dge ba'i bshes gnyen la nye bar bsnyen te/ dge sbyong gi 'bras bu thob nas/ mi des 'phrul gyi tshe la sdig yang ba'i lam</text></item>
<item><p>179b2</p><section>mdo sde</section><text>thob ste/ 'phrul gyi lam bsgrubs pas lam ngan pa gsum las thar to/ /shA ri'i bu nga'i chos kyi nang na dge slong dag cig yod pa/ dge slong ma yin par rang dge sbyong zhes zer/ tshangs par spyad pa ma yin par tshangs par spyad pa yin zhes zer te/ dge ba'i rtsa ba rnams</text></item>
<item><p>179b3</p><section>mdo sde</section><text>bcad la mya ngan las 'das pa 'jug pa bsgribs te slad rmongs pas lam stor to/ /lam zhig pa'i rgyu rkyen gyis dge ba'i chos rnams bshig ste/ mur 'dug gi don spyod cing lam ngan par zhugs pas dgra ngan pa rnams mang ste/ skye ba stong par nos nas dper mi shi ba dang</text></item>
<item><p>179b4</p><section>mdo sde</section><text>mtshungs te/ lus kyi kha dog nyams grang la drang po'i chos stor te/ nga'i chos kyi nang na bsgos pa spags pa zhes bya'o/ /ming chos kyi dgra zhes bya'o/ /ming log pa'i mi zhes bya'o/ /ming bdud kyis bkol ba zhes bya'o/ /dper na mi phyi sa khung dang mtshungs/ mi ro dang</text></item>
<item><p>179b5</p><section>mdo sde</section><text>mtshungs/ khyi ro dang mtshungs/ ri mo'i dge sbyong dang mtshungs te/ gos dge sbyong dang mtshungs/ 'thun kyang dge sbyong gi don med do/ /shA ri'i bu dper wa seng ge'i khyu na 'dug pa dang mtshungs/ gcig tu na nyung rum 'phrul gyi 'khor lo rgyal po'i nang na 'dug pa dang mtshungs/</text></item>
<item><p>179b6</p><section>mdo sde</section><text>spre'u lha rnams kyi nang na 'dug pa dang mtshungs/ yang gcig tu na bong bu ba glang gi rgyal po mang po'i nang du 'dug pa dang mtshungs/ mi long ba lha'i mig can gyi nang na 'dug pa dang mtshungs/ gcig tu na pha wang nam mkha' lding gi nang na 'dug pa dang mtshungs/ shA ri'i</text></item>
<item><p>179b7</p><section>mdo sde</section><text>bu tshul khrims zhig pa'i dge slong dge 'dun gyi nang na 'dug na brgya stong khri 'bum gyi lha rnams phal mang pos dge slong de dge 'dun gyi nang na 'dug pa mthong na kun kyang shin tu mya ngan 'khrugs te tshig 'di skad 'dzer to/ /'di lta bu'i mi ngan pa gso sbyin pa ci dgos/ bdud</text></item>
<item><p>180a1</p><section>mdo sde</section><text>kyi grogs dang / khams te de lta bu'i bla na med pa sangs rgyas lam mthong bar 'dod pa de gos skya bo can la bshad na/ la la sangs rgyas kyi chos la yid ches shing dad pa zhig yod na klu dang lha ma srin la sogs pa rnams kyis skad chen pos bos te shin tu bstod de</text></item>
<item><p>180a2</p><section>mdo sde</section><text>dge slong ngan pa de ci'i phyir des lus gab ste/ dper rta ngan pa dul ba g.yung po'i nang na 'dug pa dang mtshungs te/ de lta bu'i mi gti mug bdag rang na re ci'ang mthong zhing shes pa dang / bdag tu lta ba ngan pa med ces zer te/ rang gis der sbas bcabs nas/ lha dang mi la brnyas</text></item>
<item><p>180a3</p><section>mdo sde</section><text>bslus pa ni mi dang lha thams cad kyi nang gi dgra yin na/ phal gyis mthong ba dang / kun gyis kyang mi bsngags so/ /shA ri'i bu de lta bu'i ngan sdig pa'i dge slong ni dgra yin par lha rnams kyis kyang rig ste/ gos skya bo can dang mtshungs pa med na yon len cing phas bsu bskyal</text></item>
<item><p>180a4</p><section>mdo sde</section><text>dang phyag 'tshal te thal mo sbyar nas ri mo gus par byas so/ /mi ngan pa gti mug shi ba'i ro dang mtshungs pa gos gyon to cog ni kun brkus te thob pa yin/ lhung bzed kyi nang gi zas ni kun brkus te blangs pa yin/ mis byin pa med do/ /chu nyung ngu yan chad kyang brkus te thob pa</text></item>
<item><p>180a5</p><section>mdo sde</section><text>yin no/ /shA ri'i bu tshul khrims zhig pa'i dge slong gis gar phyin pa'i phyogs shar phyogs su phyin nas/ lho dang nub dang byang phyogs gar phyin kyang rung ste/ kun brkus te 'gro ba yin no/ /ci'i phyir zhe na/ mi de la cho ga dang chos spyad pa yod do cog kun rku ba sgyu ma yin no/ /</text></item>
<item><p>180a6</p><section>mdo sde</section><text>'gro ba dang / 'greng ba dang / 'dug pa dang / nyal ba dang / song ba dang / 'ongs pa dang / lta ba dang / smyang bskum dang / dgye sgu dang / gos gyon pa dang / lhung bzed khyer ba dang / byed do cog da mdo tsam zhig bshad de/ lus dang kha dang yid kyi las spyad cing byed pa yod do cog</text></item>
<item><p>180a7</p><section>mdo sde</section><text>kun rkun po'i dgra yin no/ /la la zhig gis mi de lta bu skra bregs na dgra'i skra bregs pa yin no/ /gcig gi mdo gtses pa tsam zhig skyed do/ /tshul khrims zhig pa'i dge slong gis byas pa yod do cog ni kun dgras byas pa yin no/ /shA ri'i bu dge slong ngan pas phyi sa che chung dang lag brnyal</text></item>
<item><p>180b1</p><section>mdo sde</section><text>ba yan chad dgra'i chos yin no/ /ci'i phyir zhe na/ shA ri'i bu 'dzam bu'i gling gi nang na rgyal po chen po dang / blon po chen po dang / mi phal dang / mi ma yin pa'i khams dang / yod do cog thams cad la dge slong ngan pa des dgra byas so/ /shA ri'i bu rgyal po dang / blon po dgra ngan</text></item>
<item><p>180b2</p><section>mdo sde</section><text>pa la legs pa'i don mi re'o/ /bdag dang mtshungs zhes mi zer ro/ /bdag pas lhag ces mi zer ro/ /tshul khrims zhig pa'i dge slong 'phags pa'i chos gos gyon pas mi de la legs pa'i don thob tu re bas na yul sa na gnas shing 'dug tu gnang bar byas so/ /des ngan</text></item>
<item><p>180b3</p><section>mdo sde</section><text>par shes su zin na mchil ma sa la dor ba yan chad kyang mi gnang ngo / /de lta bas na shA ri'i bu dge slong ngan pas lus g.yos te byas so cog kun dgras byas pa yin te ming dgra rtag pa ming dgra chen po'o/ /dgra'i rgyal mtshan btsugs pa 'jig rten gyi mi'o cog thams cad la</text></item>
<item><p>180b4</p><section>mdo sde</section><text>btsog cing gnod pa zhes bya'o/ /ci'i phyir zhe na/ ngan pa ma byas pa med pa'i phyir ro/ /de lta bas na shA ri'i bu dge slong ngan pa de 'jig rten gyi lha dang mi thams cad kun gyi dgra chen po yin zhes shA ri'i bu mi dang lha dang 'jig rten thams cad kyi mi dgra chen po yin na/ de lta</text></item>
<item><p>180b5</p><section>mdo sde</section><text>bu'i mis yon chu rngub gcig zhu bar nus sam mi nus/ bcom ldan 'das mi nus lags so/ /shA ri'i bu khyod kyi yid la ji snyam/ de lta bu'i mi ngan pa chen po ma yin nam/ bcom ldan 'das de lags so/ /shA ri'i bu tshul khrims zhig pa'i dge slong gis lha dang mi'i</text></item>
<item><p>180b6</p><section>mdo sde</section><text>'jig rten thams cad la ngan pa'i sdig chen po yod de/ gzhung de lta bas na ngas tshigs su bcad pa 'di bshad do/ /nyis na rdo bsregs za ba dang / zangs bzhun khu ba 'thung yang rung / bdag la tshul khrims med pa ru/ yid ches mi zas bza' mi phod/ shA ri'i bu tshul</text></item>
<item><p>180b7</p><section>mdo sde</section><text>khrims zhig pa'i dge slong de la kha dog med/ legs pa med/ sems dag pa'i smon lam yang med de/ lus dang sems gdug pas rmi lam ngan pa mthong bar dga' bzhin gnas la mi srid par 'ga' zhig 'gro na lus 'jigs shing 'dar/ tshul khrims gtsang ma</text></item>
<item><p>181a1</p><section>mdo sde</section><text>mthong na gol bar gab la rgyu zhing byol/ rang gnong bas sems 'dar te de phrad du mi dga'/ yon len pa'i tshe dngangs dogs 'jigs skrag ste/ sems rtag par rgyug 'bros shing 'du shes kyis bsam pa rnam par mang / nor gyi khe la rab tu brkam zhing</text></item>
<item><p>181a2</p><section>mdo sde</section><text>zas zhim po la dga' sred do/ /de lta bu'i dge slong ni tshe zad pa'i 'og tu yang dag par sems can dmyal bar 'gro'o/ /shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bdun zhes bya ste/ yang dag par sems can dmyal bar ltung ngo / /yang shA</text></item>
<item><p>181a3</p><section>mdo sde</section><text>ri'i bu tshul khrims zhig pa'i dge slong phal gyi nang na 'dug cing gyes 'khrugs pa'i tshig mang po la sred/ rang bzhin nas phrag dog la dga' bas/ tshul khrims zhig pa dang grogs po mdza' bor byas nas/ rtag par tshul khrims zhig pa'i ngan pa'i don brjod cing bshad</text></item>
<item><p>181a4</p><section>mdo sde</section><text>pa la sred de/ bdag skyid par 'dzin cing ngo tsha mi shes chos yig zab mo las log /gal te sems la dogs shing yid mi shes/ bar bar de lta bu la sogs pa'i chos yig bshad pa thos na log par yid ches shing / 'thab rtsod pa la nyan cing nod pa la mi sred de/ shar nub</text></item>
<item><p>181a5</p><section>mdo sde</section><text>tu phyogs shing lta la sems gcig tu mi 'thun te/ kha lag pas bkab ste yar nam mkha' la bltas shing 'dug pa las langs te sangs rgyas kyis bstan pa'i chos la skur gshe zhing 'khon la srel te/ chos 'chad pa la rgya ba de lta bu la sogs pa'i blun ngan pa'i rgyu rkyen</text></item>
<item><p>181a6</p><section>mdo sde</section><text>spyad pas tshe zad pa'i 'og tu shin tu zab pa'i sems can dmyal bar ltung ngo / /shA ri'i bu de'i ming tshul khrims zhig pa'i dge slong mya ngan 'khrug pa'i mda' brgyad ces bya ste/ yang dag par sems can dmyal bar ltung ngo / /yang shA ri'i bu tshul khrims zhig pa'i dge</text></item>
<item><p>181a7</p><section>mdo sde</section><text>slong ni mkhan po dang bla ma A tsar+yar bkur bstod pa la dga' ste/ de'i legs pa'i don la bstan par bstod de/ ming gi khe btsal na tshul khrims 'dzin pa zhes zer cing de'i rgyus rang gsos te/ nor la chags pa spros pa bzhin bzo la mkhas te khrel sla ba med pa ni</text></item>
<item><p>181b1</p><section>mdo sde</section><text>dper bya rog dang mtshungs so/ /dge 'dun gyi rgyu rkyen gyis gos mang du btsal te/ kha zas rang nyam du zos pas lus kyi stobs bdo ste/ khrel drin mi shes shing tshig go/ /med do/ /rkang lag sbom rtsub la mdangs kyi kha dog nyams gyur te/ bud med la lta</text></item>
<item><p>181b2</p><section>mdo sde</section><text>bar sred/ skyes pa la mi bsnyen te/ de lta bu'i mi ngan pa ni phal kun gyis kyang brnyas smad do/ /lha dang klu dang lha ma yin gyis kyang mi bstod do/ /sangs rgyas rnams kyis kyang snyan par yang mi bshad do/ /sems kyi bzhin brtags la rtag par zhe sdang la sred do/ /dge</text></item>
<item><p>181b3</p><section>mdo sde</section><text>'dun gyis don gcod na dpung gi mthu bsnyems so/ /shA ri'i bu de lta bu'i tshul khrims zhig pa'i dge slong ni dge 'dun gyi nang mchod kyi mthu yod pa tshol ba mang ste/ ma dris par lan glon zhing rtag par gzhan gyi nyes pa tshol lo/ /tshul khrims gtsang ma pa mthong na bsnyems shing slu ba</text></item>
<item><p>181b4</p><section>mdo sde</section><text>yin zhes zer/ 'grus par lam tshol ba mthong na de'i chos mi 'dra bar tha dad pa gzhan la dga' zhing dad/ rtsod pa mthong na dga' bas bstangs so/ /shA ri'i bu de'i ming ni tshul khrims zhig pa'i dge slong gi mya ngan 'khrug pa'i mda' dgu zhes bya ste yang dag par sems can</text></item>
<item><p>181b5</p><section>mdo sde</section><text>dmyal bar ltung ngo / /yang shA ri'i bu tshul khrims zhig pa'i dge slong gzhan gyi don la sred mos te/ de'i gzhung ci dgar bzung nas 'thab rtsod pa yod na dga' skyid par 'dzin to/ /gos zas kyis lus brgyan la gzhan gyi cho ga slob cing mal cha bzang po btsal te/ khes</text></item>
<item><p>181b6</p><section>mdo sde</section><text>gso zhing lus bde bar byas mi gzhan gyis bstod pa la sred/ sbyin bdag la mkhren cing 'dug pa'i gnas la phangs par 'dzin te/ dge slong mkhan po 'ongs na bdag gi nyes pa mthong gis dogs te/ tshul khrims 'dzin pa la sdang / tshul khrims zhig pa la ni nye bsnyen/ sbyin</text></item>
<item><p>181b7</p><section>mdo sde</section><text>pa byed pa la rtag par bstod/ tshul khrims 'dzin pa dang / bzod pa dang / brtson 'grus dang / bsam gtan dang / shes rab la ni mi bstod/ stong pa zhi ba la'ang mi bstod/ 'ba' zhig gnas pa ni bsrings spangs te rtag par tshul khrims 'dzin pa la nyes par brjod</text></item>
<item><p>182a1</p><section>mdo sde</section><text>pa la dpya bar sred/ sbyangs pa'i yon tan 'dzin pa la yang snyan par mi bstod/ bar bar nga'i don la dpyas te bshad/ bar bar kha ngan pas mi rigs par bskyed/ bar bar dran pa'i 'du shes kyi pa bshad/ rigs bzang po rten pa snyems te pha</text></item>
<item><p>182a2</p><section>mdo sde</section><text>tshan gyi gnyen la brtud par dris/ rgyu rkyen chung ngu spyad de dbul po la chos bshad na rtag par sems mi drang bas dngangs shing dogs pa srel te phal kun sdang zhing skyo bas yun du brnyas smad pa la phan no/ /tshul khrims 'dzin pa la ni rtag par dpyas bshad pa la sred do/ /gtan la</text></item>
<item><p>182a3</p><section>mdo sde</section><text>bab pa bden par 'chad pa la ni nye bsnyen pas mi 'dod de yid la de lta bu'i chos kyi yi ge thos par mi dga'o/ /de lta bu'i chos kyi yi ge gzungs su bzung ste klog cing kha ton la sred pa dang / chos kyi yi ge de lta bu bshad pa thos na sems dga' gzhan pa de lta bu yang mthong du mi dga'o/ /</text></item>
<item><p>182a4</p><section>mdo sde</section><text>gcig tu ni tshul khrims 'dzin pa'i chos la bstod pa thos su mi dga' ste/ de lta bu la sogs pa'i chos kyi yi ge bshad na nyan cing nod du 'ong mi 'ong nyan cing nod du zin na'ang ring por ma lon par slar song ste gos skya bo can dang bshes gnyen du byas pa mang la rtag par khrims 'dzin</text></item>
<item><p>182a5</p><section>mdo sde</section><text>pa'i dge slong la brjod cing bshad pa la sred de rang nyam byed pas brnyas pa dang / kha mda' spyod do/ /shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bcu zhes bya ste/ yang dag par lam ngan par ltung ngo / /shA ri'i bu nga med par 'das pa'i phyi</text></item>
<item><p>182a6</p><section>mdo sde</section><text>na de lta bu la sogs pa'i mis 'dzam bu'i gling gang ste/ khe tshol ba 'ba' zhig spyod cing rang 'tsho gso byed do// //sangs rgyas kyi mdzod bshad pa chos kyi yi ge /bam po gsum pa/ sangs rgyas kyis sangs rgyas kyi mdzod bshad pa'i chos kyi yi ge le'u</text></item>
<item><p>182a7</p><section>mdo sde</section><text>drug ste/ gtsang ma'i chos kyi le'u'o// //sangs rgyas kyis shA ri'i bu la bka' stsal pa/ gna' sangs rgyas bsod skyabs kyis snga nas nga la lung bstan pa sangs rgyas shAkya thub pa yon mang du blangs na chos myur du med par 'gyur ro zhes gsungs so/ /shA</text></item>
<item><p>182b1</p><section>mdo sde</section><text>ri'i bu nga'i chos la bden par yon 'bul ba mang bas phyis myur du med par 'gyur ro/ /shA ri'i bu dper mi dbul pos nor bu rin po che'i mdzod rnyed pa dang mtshungs te sems shin tu dga'o/ /'di lta ste/ shA ri'i bu ma 'ongs pa'i dus na gos skya bo can la nye bsnyen cing yon len</text></item>
<item><p>182b2</p><section>mdo sde</section><text>pa'i dge slong mang du yod de/ khad kyis gcig gis gcig bstan pa bslabs te/ grogs su byas nas sems dga' zhing dad skyid par 'dzin/ dper mi dbul pos nor bu rin po che'i mdzod rnyed pa dang mtshungs te/ de lta bu'i mi gti mug ni 'jig rten gyi khe rin che zhing 'jig rten gyi</text></item>
<item><p>182b3</p><section>mdo sde</section><text>bran 'khor ba la sred do/ /dge slong gis yon mang du spyad pa mthong na sems la thal byung du dgra bcom pa thob ces zer ro/ /nyung ngu'i bshes gnyen mthong na mod bzhin ming ngan pa zhes bya'o zhes zer ro/ /de lta bu'i dge slong ni gso ba'i khe'i phyir/ bla na med pa'i sangs rgyas</text></item>
<item><p>182b4</p><section>mdo sde</section><text>kyi lam btang ste/ ci la sred pa bzhin du de'i don grub bo/ /shA ri'i bu de bzhin gshegs pas gti mug de'i phyir 'di lta bu la sogs pa chos kyi yi ge bshad do/ /ci'i phyir zhe na/ tshul khrims zhig pa'i dge slong gis chos kyi yi ge 'di lta bu bshad pa thos na 'gyod pa'i</text></item>
<item><p>182b5</p><section>mdo sde</section><text>sems skyes te/ tshul khrims btang ba slar dran te dgra chen po mi byed pa/ gzhan gyi yon mi len to/ /shA ri'i bu dge slong la la chos kyi yi ge 'di lta bu thos nas sems mi gtsang mi gdang ste/ mi dga' mi skyid pa de lta bu'i ming ni dge slong ngan pa zhes bya'o/ /ci'i phyir zhe na/ shA</text></item>
<item><p>182b6</p><section>mdo sde</section><text>ri'i bu tshul khrims gtsang ma'i dge slong la ni chos kyang med/ skyid pa yang med/ sbyin pa bshad kyang rung / tshul khrims bshad kyang rung / bzod pa bshad kyang rung / brtson 'grus bshad kyang rung / bsam gtan bshad kyang rung / shes rab bshad kyang rung ste/ de lta</text></item>
<item><p>182b7</p><section>mdo sde</section><text>bu'i skyo zhing 'jigs pa'i chos kyi yi ge bshad na kun la'ang sems dga' sred do/ /shA ri'i bu mi rnam gsum zhig yod pas chos kyi yi ge 'di bshad pa thos na sems la mya ngan 'khrug go/ /gsum gang la sogs pa zhes byas na/ gcig ni tshul khrims zhig pa'i dge</text></item>
<item><p>183a1</p><section>mdo sde</section><text>slong ngo / /gnyis ni le lo yar skye ba'i mi'o/ /gsum ni chos bshad pa mi gtsang ba'o/ /yang mi rnam gsum yod pas chos kyi yi ge 'di thos na sems la mya ngan 'khrug go/ /gsum gang la sogs pa zhes byas na/ gcig ni gang zag tu mthong ba'o/ /</text></item>
<item><p>183a2</p><section>mdo sde</section><text>gnyis ni srog tu mthong ba'o/ /gsum ni bdag tu mthong ba'o/ /shA ri'i bu ngas da khyod la bye brag phyed par bsgo'o/ /dge ba'i bshes gnyen des pa byams shing rje ba'i sems kyis mi gzhan gyi bsod nams btsal bde ba dang mtshungs so/ /khyod la sogs pa nga'i tshig</text></item>
<item><p>183a3</p><section>mdo sde</section><text>gcig tu nyon nos la/ rtag par dge ba'i bsod nams tshol la/ sems la rang nyam ma byed cig /shA ri'i bu chos 'chad pa mi gtsang ba la ni 'khrug pa lnga yod do/ /lnga gang la sogs pa zhes bya ba byas na/ gcig ni rang na re sangs rgyas kyi chos zad par shes shing zer ro/ /</text></item>
<item><p>183a4</p><section>mdo sde</section><text>gnyis ni sangs rgyas kyi chos yig bshad pa'i tshe/ chos yig gzhan gyi nang nas 'byung ba dang 'gal ba'i nyes 'khrul pa'o/ /gsum ni chos gzhan la sems dogs shing yid mi ches pa'o/ /bzhi ni bdag gis ci shes pa spyad de chos yig gzhan ltar ma byas pa'o/ /lnga ni</text></item>
<item><p>183a5</p><section>mdo sde</section><text>gso ba'i khe'i phyir mi gzhan la chos bshad pa'o/ /shA ri'i bu de lta bur chos 'chad pa ni ngas mi de mthar sems can dmyal bar ltung ste/ mya ngan las 'das par mi phyin ces bshad do/ /yang shA ri'i bu chos 'chad pa'i dge slong ni phal mang po'i nang du gnas te/ chos la</text></item>
<item><p>183a6</p><section>mdo sde</section><text>yid ches shing dad pas stan mthon po bting na sangs rgyas kyi drang po'i chos btang ste/ mur 'dug gi yi ge dang tshig gis brgyan pa 'chad do/ /ngas yun ring du 'grus shing nyon mongs par chos dkon mchog de btsal na/ mi ngan pa 'dis btang gzhag nas ma bshad de/ chos</text></item>
<item><p>183a7</p><section>mdo sde</section><text>yig nang dang 'gal ba'i tshig gi gzhung 'ba' zhig spyad de/ gcig la gcig yin ma yin dang / drang po'i chos dang 'gal ba 'phags pa'i chos la sems mthon po bdag che ba'i yid bzhin du bshad de/ gso ba'i khe btsal ba'i phyir ro/ /shA ri'i bu dge slong la las</text></item>
<item><p>183b1</p><section>mdo sde</section><text>chos mur 'dug gi gzhung dang 'dres par bshad/ dge slong dge ba'i lam tshol ba la 'grus pa zhig yod na 'dug pa las langs te 'gro bar rigs so/ /ci'i phyir zhe na/ shA ri'i bu gos skya bo can yid ches pa yod pas stan mthon po bting mur 'dug gi tshig drang zhing bshad</text></item>
<item><p>183b2</p><section>mdo sde</section><text>pa'i mi rigs so/ /de lta ma yin du zin na dge slong dge ba ma yin no/ /ming sangs rgyas bshad pa bstan pa bzhin no zhes kyang mi bya'o/ /shA ri'i bu chos bshad pa'ang shin tu dka' ste/ de lta bur 'chad pa ni ngas bshad pa la de'i ming mur 'dug 'dzi gen gyi slob ma zhes</text></item>
<item><p>183b3</p><section>mdo sde</section><text>bya ste/ sangs rgyas kyi slob ma ma yin no/ /de ltar chos 'chad pa ni tshe zad kyi 'og tu 'dzi gen ji'i lam du skye'o/ /gang la sogs pa 'dzi gen ji'i lam yin zhes byas na/ yon po mthong ba 'dzi gen ji'i lam yin no/ /gag la sogs pa yon po mthong ba zhes byas na de ni</text></item>
<item><p>183b4</p><section>mdo sde</section><text>sems can dmyal ba dang / byol song dang / yin no/ /ci'i phyir zhe na/ shA ri'i bu lus kyis chos ma grub par stan mthon po la 'dug /rang gi lus kyis mi shes par mi gzhan gyi chos ston pa ni sems can dmyal bar ltung ngo / /shA ri'i bu de lta bu'i rgyu rkyen ni de</text></item>
<item><p>183b5</p><section>mdo sde</section><text>bzhin gshegs pas zad par mkhyen te/ nga'i slob ma rnams kyis sgo mo rnam pa mang po dang / rgyu rkyen rnam pa mang po dang / mthong ba rnam pa mang po spyod de/ nga'i drang po'i chos med par byas so/ /shA ri'i bu la la zhig gis 'di lta bu'i chos kyi yi ge'i mchog gi gzhung stong</text></item>
<item><p>183b6</p><section>mdo sde</section><text>pa ci'ang med pa'i chos thos na sems dga' gzha' ba zhig yod na de lta bu'i mi ni yang dag pa'i nga'i slob ma yin par mngon no/ /shA ri'i bu snga ma 'das pa'i dus na dmus long lnga brgya zhig yod pa lam du dong ba las mkhar chen po zhig tu phyin nas shin tu bkres skom ste/ long ba mi</text></item>
<item><p>183b7</p><section>mdo sde</section><text>gcig phyi logs na rdzas srung du bcug /gzhan mkhar gyi nang du zan gyi lhag ma slong du dong nas ring por ma lon par mi ma gcig nor srung ba'i gan du 'ongs te/ tshig smras pa/ kwa'i mi 'di ci phyi na 'ba' zhig 'dug /lan smras pa/ bdag la grogs mang du yod de mkhar du zan slong</text></item>
<item><p>184a1</p><section>mdo sde</section><text>du dong ngo / /mi mas smras pa/ khyod kyis shes sam mi shes/ pha bi na sbyin pa chen po byed do/ /gos dang zas dang rgyan gyi nor bu dang me tog dang spos dang / nor go 'dun yid bzhin du thob par rung ngo / /khyod dgos na khyod der bkri bar rung ngo / /lan smras pa de rung ngo / /</text></item>
<item><p>184a2</p><section>mdo sde</section><text>de nas mi mas long ba khrid de 'dug pa'i gnas las cung zad cig 'phags pa dang / nor zad par phrogs nas long ba gzhan zas slong ba thob ste/ slar 'khor ba dang mi mas long ba phal rnams la smras pa/ khyed rnams kyis mang po bsogs te/ sbyin pa byed pa dang phrad</text></item>
<item><p>184a3</p><section>mdo sde</section><text>dam ma phrad/ lan smras pa ma phrad do/ /mi mas tshig smras pa/ khyed rnams kyis ji snyed pa 'dir zhog la ngas khyed rnams khrid de sbyin pa chen po byed par 'dong ngo / /de nas long ba rnams kun gyi nor bzhag nas mi ma'i phyir dong ngo / /de nas mi mas long ba lnga brgya rnams</text></item>
<item><p>184a4</p><section>mdo sde</section><text>zad par khrid de khung zab mo zhig gi nang du phyin nas tshig smras pa/ sa 'di thang bzang ste/ sbyin pa chen po 'dus pa yod kyis/ khyed rnams so so gdong shar phyogs su ltas te dong la/ khong gis nor byin pa long shig ces bsgo nas mod bzhin cig car khung du lhung ste dog go/ /shA</text></item>
<item><p>184a5</p><section>mdo sde</section><text>ri'i bu ma 'ongs pa'i dus na dge slong mur 'dug gi chos yi ge klog pa la sred pa chos 'chad pa'i tshe tshig brnyan mas brgyan te/ phal gzhan dag dad par byas nas bdud ngan pas de'i tshe phal dngangs bslad de dge ba'i chos bsgribs gcod do/ /la la zhig sgra skad dang smra ba'i tshig</text></item>
<item><p>184a6</p><section>mdo sde</section><text>dang / bzo bcos pa'i snyan bsngags pa la 'dod chags shig yod dam/ yang mi la la zhig mur 'dug gi chos kyi yi ge klog pa la sred pa zhig yod na/ bdud kyis kun bslad dkrugs te sems mi bde bar byas so/ /dge slong la la zhig sangs rgyas kyi chos spyod pa zhig yod</text></item>
<item><p>184a7</p><section>mdo sde</section><text>na the tsom skye bar byas te mi phal gyis yon mi 'bul byas so/ /bar dge slong gnyis kyang rung / gsum yang rung sangs rgyas kyi chos kyi yi ge blags zin pa las mur 'dug gi chos kyi yi ge tshol bar byas te/ sngon bdag gis mthong ba la dge bzang po zhes zer te bstod nas mi de dag</text></item>
<item><p>184b1</p><section>mdo sde</section><text>la sogs pa bdud kyis bslad pa shes rab kyi mig bkab bsgribs nas gso ba'i khe la shin du brkam ste/ mur 'dug gi chos yig rnams la lta ba ni dper long ba khyu gcig mas bslus te kun khung zab mor ltung nas shi bar byas pa dang mtshungs so/ /shA ri'i bu mi dmus long</text></item>
<item><p>184b2</p><section>mdo sde</section><text>rnams ni dge slong yin te/ sangs rgyas kyi bla na med pa'i lam btang la mur 'dug gi chos kyi yi ge tshol ba'o/ /mi ma ni bdud ngan pa yin no/ /khung zab mo ni yon po'i lam yin no/ /shA ri'i bu mi long ba khyu gcig dang mtshungs te/ nor rnyed do cog bor la sbyin pa chen po byed par 'gro zhes</text></item>
<item><p>184b3</p><section>mdo sde</section><text>byas pa dang khung zab mor lhung ngo / /nga'i slob ma rnams kyang de dang mtshungs te/ gos sbom po dang zas ngan pa bor la sbyin pa chen po'i phyir 'brangs te/ yon bzang po tshol zhing 'jig rten gyi kha'i lan byas na/ shes rab chen po stor te khung zab mo mnar med pa'i dmyal bar ltung ngo / /yang</text></item>
<item><p>184b4</p><section>mdo sde</section><text>shA ri'i bu chos 'chad mi gtsang bas ni de bzhin gshegs pa'i yid bzhin du spro bar phyogs pa ma rig ste/ bdag nyid kyang mkhas par mi shes par mi gzhan la chos bshad na/ mi des 'phral gyi tshe la nyes 'khrul pa lnga thob ste mi gzhan gyis mi shes/ lha'i mig thob pa'i dge slong dang lha</text></item>
<item><p>184b5</p><section>mdo sde</section><text>rnams 'ba' zhig gis shes so/ /lnga gang la sogs pa zhes byas na/ gcig ni chos 'chad pa'i tshe sems la 'jigs skrag pa srel te/ mi gzhan gyis bkar bcag gis dogs pa'o/ /gnyis ni khong na 'jigs pa'i mya ngan srel bzhin du phyi rol du gzhan la chos bshad pa'o/ /</text></item>
<item><p>184b6</p><section>mdo sde</section><text>gsum ni phal tha mal pa ste/ yang dag pa'i shes rab med pa'o/ /bzhi ni bshad do cog mi gtsang ste/ tshig 'bru sha stag yod pa'o/ /lnga ni tshig la med de so so nas mdo bsdus pa'o/ /de lta bas na phal gyi nang na 'dug la sems la 'jigs dogs pa srel to/ /de lta bu'i</text></item>
<item><p>184b7</p><section>mdo sde</section><text>phal tha mal pa ni shes rab med/ sems la nges pa med de/ dregs shing le lo dang / rgyu rkyen chung ngu spyad de/ ming grags par bya ba btsal te/ dogs shing 'gyod pa sems la 'dug pas mi gzhan la chos bshad do/ /mi des nyin mtshan du rang gis 'dod chags dang zhe sdang dang gti mug</text></item>
<item><p>185a1</p><section>mdo sde</section><text>gi dug mda' mnos so/ /ci'i phyir zhe na/ shA ri'i bu mi des chos kyi rnam grangs nges par shes par mi nus par gzhan la chos bshad de/ sems mi dga' mi skyid de skyid du zin na'ang myur du ston to/ /shA ri'i bu ngas bshad pa mi gtsang ba la de lta bu'i nyes sdig yod de/</text></item>
<item><p>185a2</p><section>mdo sde</section><text>drang po'i lam thob par mi shes so/ /de lta bu'i don ni dge slong thams cad kyis mi shes/ lha rnams kyis kyang mi shes te/ nga 'ba' zhig gis gdod shes so/ /yang chos 'chad pa mi gtsang ba'i dge slong gis de bzhin gshegs pas spros pa bzhin du bshad pa ma shes te/ mi gzhan</text></item>
<item><p>185a3</p><section>mdo sde</section><text>la bshad pa chos kyi yi ge gzhan gyi nang na bdag tu lta ba med/ gang zag tu lta ba med/ sems can med/ tshe srog med ces bshad pa/ mi des bdag gis tshig brjod pa spyad de/ bdag tu lta ba yod/ gang zag tu lta ba yod/ sems can yod/ tshe srog yod ces bshad de/ sangs rgyas</text></item>
<item><p>185a4</p><section>mdo sde</section><text>la skur/ chos la skur/ dge 'dun la skur te/ dkon mchog gsum la skur pa'i sdig ni lha rnams dang / 'jig rten gyi mis shes par mi nus te/ sangs rgyas nyi tshes mkhyen to/ /shA ri'i bu mi des yang mi chos 'chad pa mi gtsang ba zhes bya ste/ ngas de nyes pa shes so/ /gzhan rdzu 'phrul</text></item>
<item><p>185a5</p><section>mdo sde</section><text>can dang lha rnams kun gyis shes par mi nus te/ sangs rgyas nyi tshes mkhyen to/ /shA ri'i bu da ngas khyod la dpe tshul gyis dgrol ba bshad do/ /mi la la zhig gis sangs rgyas kyi lam gyi gzhung gi mtshan ma mi shes par mi gzhan la mi gtsang bar chos 'chad na/ mi des mi dge ba'i</text></item>
<item><p>185a6</p><section>mdo sde</section><text>don ci srid 'byor 'grub/ shA ri'i bu khyod kyi yid la ji snyam/ 'dzam bu'i gling gi sems can mang ngam mi mang / bcom ldan 'das shin tu mang lags so/ /shA ri'i bu mi ngan pa la la zhig gis de zad par gyi srog phrogs na mi des sdig thob pa mang ngam nyung / bcom ldan</text></item>
<item><p>185a7</p><section>mdo sde</section><text>'das shin tu mang lags so/ /de lta bu'i mi gti mug gis sangs rgyas kyi lam mi shes par mi gzhan la chos 'chad pa mi gtsang ba ni sdig de bas mang ngo / /ci'i phyir zhe na/ mi des chos 'chad pa mi gtsang bas/ bla na med pa'i sangs rgyas kyi lam bshig /snga ma 'das pa</text></item>
<item><p>185b1</p><section>mdo sde</section><text>dang ma 'ongs pa dang / da ltar gyi sangs rgyas la yang skur to/ /ci'i phyir zhe na/ shA ri'i bu ma 'ongs pa'i sangs rgyas kyis kyang chos so cog thams cad kun mtha' yun du kun stong pa ste/ bdag tu lta ba med/ gang zag tu lta ba med/ sems can med/ tshe srog med ces bshad do/ /</text></item>
<item><p>185b2</p><section>mdo sde</section><text>shA ri'i bu ma 'ongs pa'i sangs rgyas rnams kyis kyang chos so cog mtha' yun du stong pa ste/ bdag tu lta ba med/ gang zag tu lta ba med/ sems can med/ tshe srog med do/ /shA ri'i bu da ltar gyi phyogs bcu'i chu bo gang gA'i bye ma snyed kyi 'jig rten gyi khams kyi sangs rgyas rnams kyis</text></item>
<item><p>185b3</p><section>mdo sde</section><text>kyang chos so cog mtha' yun du stong ste/ bdag tu lta ba med/ gang zag tu lta ba med/ sems can med/ tshe srog med ces bshad do/ /shA ri'i bu de'i ming sangs rgyas so cog gi bla na med pa'i chos zhes bya ste/ chos so cog la mtshan nyid med de stong pa med pas thob pa med</text></item>
<item><p>185b4</p><section>mdo sde</section><text>do/ /phyi mo ngo nyid stong pa zhi bas na skye ba yang med de/ 'gog pa yang med/ nyid kyi mtshan ma dang rang bzhin gyi mtshan ma yang med de kun stong pa bas na de bzhin gshegs pas dran pa'i 'du shes kyis rnam par rtog pa rnams bcad pa 'ba' zhig gi phyir/ sangs rgyas rnams kyi</text></item>
<item><p>185b5</p><section>mdo sde</section><text>byang chub la rnam par brtag pa med ces bshad do/ /shA ri'i bu gang la sogs pa la rnam par rtog ces bya ba rnam par rtog go cog bdag tu lta ba dang / gang zag tu lta ba dang / sems can du lta ba dang / tshe srog tu lta ba dang / chad par mthong ba dang / rtag par mthong ba dang /</text></item>
<item><p>185b6</p><section>mdo sde</section><text>phal tha mal pas de lta bur rnam par rtog par 'byor grub bo/ /mi la la zhig la de lta bu'i rnam par rtog pa med de/ chos so cog kun stong pa dang / bdag tu lta ba med/ gang zag med/ sems can med/ tshe srog med kun bye brag phyed par shes nus na/ de ltar sems</text></item>
<item><p>185b7</p><section>mdo sde</section><text>pa'i tshe sems dga' gzha' thob ste/ mchog gi gzhung stong pa thob nas mi dngangs mi skrag ste/ mi des lnga phung sgyu ma mi bden zhing yang dag pa'i bden pa med par rig go/ /zhugs pa bcu gnyis dang khams brgyad sgyu ma mi bden pa ste/ yang dag pa'i bden</text></item>
<item><p>186a1</p><section>mdo sde</section><text>pa med par rig go/ /mi des mya ngan las 'das pa la'ang rnam par mi rtog /mya ngan las 'das pa mi sems/ ngas mya ngan las 'das pa bsam nus te/ chos spyad pas stong pa zhi ba thob ces kyang mi zer/ chos de'i stong pa zhi ba'i</text></item>
<item><p>186a2</p><section>mdo sde</section><text>gnas la yang rnam par mi rtog /mi thob par yang mi rtog ste/ shA ri'i bu de'i ming mi 'gal ba'i bzod pa zhes bya'o/ /mi des mi 'gal ba'i bzod pa'i mchog gi gzhung 'di'i nang na'ang rang gi mtshan thob pa med do/ /shA ri'i bu gang la sogs pa bzod pa'i</text></item>
<item><p>186a3</p><section>mdo sde</section><text>mtshan ma zhes bya/ de ni mtshan ma med na mi 'gal ba'i bzod pa'i mtshan ma'i bzod pa yin no/ /shA ri'i bu khyod kyi yid la ji snyam/ mi la la zhig gis 'di lta bu'i bzod pa la'ang mtshan ma mi thob na/ mi des bdag tu lta ba'i mtshan ma dang / gang zag gi</text></item>
<item><p>186a4</p><section>mdo sde</section><text>mtshan ma dang / sems can gyi mtshan ma dang / tshe'i mtshan ma dang / srog gi mtshan ma thob ce na/ bden pa yong med do/ /la la zhig gis 'di lta bu'i shes rab 'byor grub na yon len pa rigs te/ de'i ming sangs rgyas kyi bu'o/ /de'i ming</text></item>
<item><p>186a5</p><section>mdo sde</section><text>mi chags pa'i thub par chud pa'o/ /shA ri'i bu de lta bu'i ming sangs rgyas kyi chos so cog gi gzhung gi sgo mo ste/ dran pa'i 'du shes kyis rnam par brtag pa med de/ 'di zhes bya ba med/ pha bi zhes bya ba med pa ni gti mug gis phal mang po'i nang du</text></item>
<item><p>186a6</p><section>mdo sde</section><text>'dug ste/ yon po mthong ba bshad nas/ rang gi dran pa'i 'du shes kyi rnam par rtog pa spyad de/ 'di ni sangs rgyas kyi chos yin/ 'di ni 'phags pa'i lam yin zhes mi la bstan to/ /de lta bu'i gti mug gis snga ma 'das pa dang / ma 'ongs</text></item>
<item><p>186a7</p><section>mdo sde</section><text>pa dang / da ltar gyi sangs rgyas rnams la 'phya zhing skur to/ /de lta bu'i mi gti mug ni ming ngan pa'i bshes gnyen zhes bya ste dge ba'i bshes gnyen zhes mi bya'o/ /shA ri'i bu dgras srog phrogs mod kyi lus gcig tu stor du zad do/ /de lta</text></item>
<item><p>186b1</p><section>mdo sde</section><text>bu'i mi gti mug gis chos bshad pa mi gtsang ba ni/ bskal pa stong khri 'bum gyi bar du sems can rnams kyi rkun po'i mya ngan chen po byas so/ /mi de gti mug gi mun gyis sangs rgyas kyi byang chub bkab pas sems kyi phyi mo 'dod chags pa la slar yang 'dod</text></item>
<item><p>186b2</p><section>mdo sde</section><text>dngar nas/ gcig gis gcig mthud cing chags te/ 'dod chags spyad pas na lam rgyud lngar song zhing 'ong ste/ ngo tsha ba'i lam med cing skye shi mi chad do/ /de lta bas na shA ri'i bu chos 'chad pa mi gtsang ba ni sdig shin tu mang po thob bo/ /sems can gyi ngan pa'i bshes</text></item>
<item><p>186b3</p><section>mdo sde</section><text>gnyen yang byas so/ /snga ma 'das pa dang / ma 'ongs pa dang / da ltar gyi sangs rgyas la'ang skur to/ /shA ri'i bu de'i 'dzam bu'i gling gi sems can zhog ste/ mi la la zhig gis stong gsum gyi stong chen po'i 'jig rten gyi khams kyi sems can thams cad kyi srog phrogs pa bas/</text></item>
<item><p>186b4</p><section>mdo sde</section><text>chos 'chad pa mi gtsang ba'i sdig de mtho'o/ /ci'i phyir zhe na/ mi des sangs rgyas rnams kyi bla na med pa yang dag par rdzogs pa'i byang chub kun bshig ste/ bdud kyi don la bstangs shing sems can tshe rabs brgya stong khri'i bar du rkun po'i mya ngan rnams nod par yang bya ste/</text></item>
<item><p>186b5</p><section>mdo sde</section><text>bcing bar bya ba 'ba' zhig nus kyi dgrol bar bya mi nus te/ de lta bu'i mi sems can rnams kyi ngan pa'i bshes gnyen yin par mngon no/ /gyi tshig des phal mang po'i nang du sangs rgyas rnams la skur cing gzhigs so/ /rgyu rkyen de lta bas na sems can dmyal ba</text></item>
<item><p>186b6</p><section>mdo sde</section><text>chen por ltung ngo / /sems can yon po'i don mthong ba bstan pa mang ste/ de lta bas na ming ngan pa yon po mthong ba zhes bya'o/ /shA ri'i bu bdag tu lta ba dang / gang zag tu lta ba dang / sems can du lta ba ni yon por lhung ba mang ngo / /zhi ba ma mthong ba yang chod pa ni myur te/</text></item>
<item><p>186b7</p><section>mdo sde</section><text>lam thob pa mang ngo / /ci'i phyir zhe na/ des mthong sla ba'i phyir ro/ /de lta bas na shes par byos shig /mi de rang gi ral gri rnon po bdar te/ lce gcod na phod kyi phal gyi nang du mi gtsang bar chos 'chad pa ni mi rigs so/ /le'u bdun te gna' 'das pa'i le'u'o// //</text></item>
<item><p>187a1</p><section>mdo sde</section><text>sangs rgyas kyis shA ri'i bu la bka' stsal pa/ gna' 'das pa'i yun ring po dpag tu med mu med/ bsam gyis mi khyab pa bskal pa grangs med pa'i tshe sangs rgyas shig yod pa mtshan bzang po de bzhin gshegs pa gsol ba zhes rigs drang khyab mkhyen</text></item>
<item><p>187a2</p><section>mdo sde</section><text>snang mdzad zhabs bde gshegs 'jig rten sgrol/ bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das zhes bya ste sangs rgyas de 'jig rten na tshe srog lo 'bum khri phrag brgyad brgya dang drug cu lon te/ slob ma chen po phal 'bum khri phrag brgyad</text></item>
<item><p>187a3</p><section>mdo sde</section><text>brgya drug cu pa yod de/ sangs rgyas de 'das pa'i phyi na sku gdung khyab par bkram pa ni nga 'das pa'i phyi na ba dang mtshungs te tha dad pa med do/ /drang po'i chos 'jig rten na 'dug pa yang lo lnga brgya ste nga 'das pa'i phyi na ba dang mtshungs te tha dad pa med do/ /sangs rgyas</text></item>
<item><p>187a4</p><section>mdo sde</section><text>'das pa'i phyi na phal chen po de dag gi nang nas nyi ma gcig la dge slong brgya mya ngan las 'das par zhugs pa yod do/ /nyis brgya sum brgya bzhi brgya lnga brgya mya ngan las 'das par zhugs pa yod do/ /nyi ma gcig la bar bar dge slong 'bum khri phrag bcu mya ngan las 'das</text></item>
<item><p>187a5</p><section>mdo sde</section><text>par zhugs pa yod do/ /de lta bur gcig nas gcig tu sangs rgyas de la shes pa mang po dang / rim pa mang po yod pa'i rdzu 'phrul chen po rnams zla ba gsum gyi ngo la kun mya ngan las 'das par zhugs so/ /shA ri'i bu sangs rgyas bzang rgyan chen pos drang po'i chos khyab par</text></item>
<item><p>187a6</p><section>mdo sde</section><text>bkram pa la/ lha dang mi mang po kun gyis yon phul lo/ /shA ri'i bu sangs rgyas bzang rgyan chen po dang / slob ma chen po rnams med par 'das pa'i phyi na mi la khad kyis dge sbyong gi chos shes shing bde skyid pa las khyim nas 'byung zhing lam slob pa'ang mang du yod na/ /sangs rgyas</text></item>
<item><p>187a7</p><section>mdo sde</section><text>kyis chos kyi yi ge shin tu zab mo bsgrun du med pa'i stong pa'i gzhung drangs shing bshad pa shes par mi nus te/ bdud ngan pas bslad rmongs pa mang bas/ de'i tshe chos 'chad pa yang sems gcig tu mi thub pas bshad pa yang mi gtsang mi gdang ste/ bdag tu lta ba dang / gang</text></item>
<item><p>187b1</p><section>mdo sde</section><text>zag tu lta ba dang tshe srog yod par bshad kyi chos so cog kun stong pa zhi bar ma bshad do/ /sangs rgyas de med par 'das pa'i phyi na lo brgya lon na slob ma rnams kyi sde lngar bgos te/ gcig gi ming ni khyab don/ gnyis kyi ming ni sdug bsngal bkram/ gsum gyi ming ni thams</text></item>
<item><p>187b2</p><section>mdo sde</section><text>cad skyob bzhi'i ming ni tsang ki/ lnga'i ming ni bar 'dan ta zhes bya'o/ /shA ri'i bu dge slong khyab don dang / dge slong sdug bsngal bkram dang / dge slong rtswa dwata dang / dge slong tsang ki dang / dge slong bar 'dan ta dang / dge slong 'di lngas phal mang po'i mkhan po byas na/</text></item>
<item><p>187b3</p><section>mdo sde</section><text>khyab don zhes bya ba ni sangs rgyas kyis yang dag pa'i bden pa'i stong pa'i gzhung ci yang med pa'i chos bshad do cog shes so/ /dge slong bzhi po gzhan ni kun yon po'i lam du ltung ngo / /bdag tu lta ba yod par 'chad pa mang / gang zag yod par 'chad pa mang ngo / /shA ri'i bu</text></item>
<item><p>187b4</p><section>mdo sde</section><text>dge slong khyab don ni sde bzhis brnyas te/ dpung dang mthu med pas mi mang pos smad do/ /dge slong ngan pa bzhi ni phal ni mang du yon po'i lam du lta bar bslabs te/ sangs rgyas kyi chos gcig la gcig ri mo gus par mi byed de/ gcig la gcig gal bas na sangs rgyas kyi</text></item>
<item><p>187b5</p><section>mdo sde</section><text>chos mang bar gyur to/ /shA ri'i bu mi la la zhig dge slong khyab don gyis stong pa'i chos bshad do cog shes sla yid ches par mnos te/ ma 'gal na ngas de lta bu'i mi ni tshe dus snga ma la sangs rgyas lnga stong la yon gsol myong bar mngon te/ mi grangs 'da' yu ta 'bum phrag drug cu rtsa</text></item>
<item><p>187b6</p><section>mdo sde</section><text>brgyad yod pa dang mya ngan las 'das par zhugs zin pa'o/ /ci'i phyir zhe na/ shA ri'i bu mi des 'das pa'i dus kyi sangs rgyas rnams la dge ba'i rtsa ba rnams bskyed do/ /ci yang thob pa med pa'i stong pa'i chos spyad sbyangs mya ngan las 'da' bar 'jug pa'i rigs so/ /shA ri'i bu</text></item>
<item><p>187b7</p><section>mdo sde</section><text>dge slong thams cad yod dang / dge slong tsang ki dang / dge slong bar 'dan ta dang / de kun thob pa yod par 'dzin te/ bdag tu lta ba dang / gang zag dang / sems can dang / tshe srog yod par 'chad do/ /grogs mang po mdo dar bas mi ngan pa de bzhis khyim na 'dug pa</text></item>
<item><p>188a1</p><section>mdo sde</section><text>dang / khyim nas byung ba mang du yon po mthong ba la chags par byas te/ mchog gi gzhung ci yang med pa mtha' yun du stong pa'i chos btang nas mur 'dug 'dzi gen gyis chos bshad pa la dad cing chags so/ /shA ri'i bu mi ngan pa de bzhis khyim na 'dug</text></item>
<item><p>188a2</p><section>mdo sde</section><text>pa dang / khyim nas byung ba'i slob ma'i chos zad la thug gi bar du rtag par phyi bzhin du khrid do/ /shA ri'i bu de'i nang na mi la la chos kyi don ma yin par shes te/ mnos nas chos su byas te sems la 'grus par spyad na/ 'on kyang mi 'gal ba'i bzod pa ma thob na rgyun du</text></item>
<item><p>188a3</p><section>mdo sde</section><text>zhugs pa'i 'bras bu mi thob pa lta smos kyang ci dgos/ mi de lta bu'ang yon phul ba'i don zhu bar mi byed na/ mi 'gal ba'i bzod pa skye bar mi nus pa lta smos kyang ci dgos/ shA ri'i bu de'i tshe khyim na 'dug pa dang khyim nas byung ba'i slob ma lam ngan par ltung ba ste/ dge</text></item>
<item><p>188a4</p><section>mdo sde</section><text>ba'i lam du ma phyin to/ /mi ngan pa de dag gis sangs rgyas kyi chos drang po bgags te/ mi la rgud pa'i mya ngan gyi don chen po mi mang po la shin tu rgud pa'i mya ngan kyang byin pa'i steng du mi ngan pa de dag tshe zad pa'i 'og tu mnar med pa'i sems can dmyal bar ltung ste/ lo 'bum khri</text></item>
<item><p>188a5</p><section>mdo sde</section><text>phrag bdun gyi bar du ni gan rkyal du nyal lo/ /'bum khri phrag dgu brgya'i bar du ni kha spub tu nyal lo/ /'bum phrag dgu brgya'i bar du ni rtsib logs g.yon pas nyal lo/ /'bum khri phrag dgu brgya'i bar du ni rtsib logs g.yas pas nyal lo/ /de lcags tsha ba'i nang du</text></item>
<item><p>188a6</p><section>mdo sde</section><text>bsregs nas tshig zhig ste/ de'i nang du shi ba dang / yang thal ba'i sems can dmyal ba dang / thal ba'i sems can dmyal ba chen por skyes so/ /gsod pa'i sems can dmyal ba dang / thag pa nag po'i sems can dmyal ba dang / kun du yang yan chad kyi lo grangs</text></item>
<item><p>188a7</p><section>mdo sde</section><text>bzhin du sdug bsngal lo cog gis nyon mongs nas/ thag pa nag po'i sems can dmyal bar shi nas slar mnar med pa'i sems can dmyal ba'i nang du skyes so/ /shA ri'i bu rgyu rkyen de lta bas na khyim na 'dug pa dang / khyim nas byung ba la mi 'di la nye bsnyen pa dang / dge ba'i bshes</text></item>
<item><p>188b1</p><section>mdo sde</section><text>gnyen dang / sbyin bdag kun sdom du yongs su mi 'bum khri phrag drug brgya rtsa bzhi yod de/ mkhan po 'di bzhi dang lhan cig tu skye/ lhan cig tu 'chi ste/ sems can dmyal ba chen po na 'khod cing bsregs pa'o cog gis nyon mongs so/ /shA ri'i bu mi de la dge ba'i bshes</text></item>
<item><p>188b2</p><section>mdo sde</section><text>gnyen dang / sbyin bdag dang / slob ma dang / mkhan po bzhin du byed do cog kun grangs de'i nang du gtogs te zad par sems can dmyal bar skye'o/ /shA ri'i bu khyod la sogs pas de'i mang nyung shes par mi nus so/ /yang dag par gshegs pa nyi tshes gdod mkhyen par nus so/ /</text></item>
<item><p>188b3</p><section>mdo sde</section><text>mi ngan pa de dag sems can dmyal bar ltung ste/ lhan cig tu skyes so/ /lhan cig tu 'chi ba sdom du mi 'bum khri phrag drug brgya rtsa bzhi yod de/ de lta bu gcig nas gcig gi bar du bskal pa gcig gi bar du nyon mongs nas/ bskal pa chen po bsregs la thug gi bar du/ 'on kyang</text></item>
<item><p>188b4</p><section>mdo sde</section><text>sems can dmyal ba na 'khod do/ /ci'i phyir zhe na/ shA ri'i bu yang dag par gshegs pa'i bla na med pa'i g.yung drung rdzogs pa'i byang chub bshig pa de'i sdig shin tu lci ste/ yang ba ma yin no/ /bskal pa chen pos bsregs su zin kyang mi ngan pa de bzhi dang / mi 'bum khri phrag drug</text></item>
<item><p>188b5</p><section>mdo sde</section><text>brgya rtsa bzhi ni bstir med pa'i dmyal ba chen po 'di nas yang skyes te/ phyogs gzhan gyi sems can dmyal ba chen po na 'khod do/ /de ci'i phyir zhe na/ shA ri'i bu sdig lci ba cho ga tshang ste de'i lan mi nyung bas phyogs gzhan lo grangs med pa brgya stong khri 'bum 'da' yu ta'i bar du sdug</text></item>
<item><p>188b6</p><section>mdo sde</section><text>bsngal chen pos nyon mongs shing 'khod do/ /'jig rten gyi khams su slar skyes kyang sdig gi mi de bzhi dang / mi phal 'bum khri phrag drug brgya rtsa bzhi po dang / mi gzhan sdig ma bral ba rnams pha kir tshe zad na/ slar yang sems can dmyal ba chen po'i nang du skyes so/ /shA ri'i bu sdig</text></item>
<item><p>188b7</p><section>mdo sde</section><text>gi mi de bzhi dang sems can phal 'bum khri phrag drug brgya rtsa bzhi po tha mar sems can dmyal ba'i nang du sdug bsngal las thar mod kyi/ mi'i nang du skye ba thob na tshe rabs lnga brgya'i bar du thog ma btsa' ba nas dmus long ste/ de nas gdod sangs rgyas kun snang yang yang dag par gshegs pa gsol</text></item>
<item><p>189a1</p><section>mdo sde</section><text>bzhengs rigs drang khyab mkhyen snang mdzad zhabs bde gshegs 'jig rten bkrol/ bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das de dang phrad do/ /shA ri'i bu sangs rgyas thams cad snang gi nyan thos kyi slob ma 'da'</text></item>
<item><p>189a2</p><section>mdo sde</section><text>yu ta 'bum yod do/ /de'i tshe mi 'o cog lus khru sum brgya dgu bcu rtsa drug yod do/ /sangs rgyas kyi sku lus ni de las phyed kyis ring ngo / /'od rtag pa zlum pos dpag tshad 'bum khri phrag bcu tshun chad snang ngo / /shA ri'i bu mi de sangs rgyas thams cad snang gi chos kyi nang nas khyim nas</text></item>
<item><p>189a3</p><section>mdo sde</section><text>byung ste/ lo 'bum khri phrag bcu'i bar du brtson 'grus spyad de/ mgo mes tshig pa'i ra mda' bzhin du byas kyang mi 'gal ba'i bzod pa ma thob na/ lam gyi 'bras bu ma thob pa lta smos kyang ci dgos/ ci'i phyir zhe na/ shA ri'i bu bla na med pa'i g.yung drung rdzogs pa'i byang chub</text></item>
<item><p>189a4</p><section>mdo sde</section><text>bshig pa g.yos pa'i sdig gi las kyi rgyu rkyen gyi chos de lta bu rigs so/ /de zad pa'i 'og tu slar yang mnar med pa'i sems can dmyal ba chen por skye'o/ /sngar mi dge ba lci ba'i las kyi rkyen g.yos pa'i lan ni/ shA ri'i bu mi de dag la sogs pa de bzhin du gcig nas</text></item>
<item><p>189a5</p><section>mdo sde</section><text>gcig tu dang la thug go/ /de'i phrag na sangs rgyas 'bum phrag dgu bcu rtsa dgu dang phrad nas/ sangs rgyas de dag las kyang mi 'gal ba'i bzod pa ma thob bo/ /ci'i phyir zhe na/ sangs rgyas kyi chos kyi yi ge zab mo bshad na mi de dag gis yid ma ches te/ bshig dral</text></item>
<item><p>189a6</p><section>mdo sde</section><text>log gal nas/ mdzangs shing 'phrul pa la ni 'phya zhing skur/ tshul khrims 'dzin pa'i dge slong la ni nyes pa'i ngan pa phyung ste/ chos bshig pa'i las g.yos pa'i rgyu rkyen gyi chos ni de lta bu'i rigs so/ /shA ri'i bu khyod re zhig ltos shig /'phags pa'i mi la 'phya zhing skur</text></item>
<item><p>189a7</p><section>mdo sde</section><text>te/ 'phags pa'i tshig la yid mi ches na de lta bur dpag tu med/ mu med pa'i sdug bsngal gyis nyon mongs te/ grol thar pa ma thob bo/ /shA ri'i bu sems can gzhan chos bshig pa'i sdig pa'i las g.yos te log gal zhing yid ma ches pa de grangs med dpag tu med pa yod</text></item>
<item><p>189b1</p><section>mdo sde</section><text>na sangs rgyas 'bum phrag dgu bcu rtsa dgu la bskal pa grangs med pa'i bar du mi gcig mya ngan las 'das par chud pa yong med do/ /shA ri'i bu sangs rgyas rnams kyi chos bshig cing yid mi ches shing log gal bar nus/ tha mal pa glen pa dang le lo yar skye ba'i dge</text></item>
<item><p>189b2</p><section>mdo sde</section><text>slong ngan pa rnams dang 'chad pa mi gtsang ba'i dge slong rnams so/ /ci'i phyir zhe na/ shA ri'i bu mi de rnam gsum ni spyod pa zhes kyang mi bya/ ming thob pa zhes kyang mi bya ste/ mi de dag gis yang dag par gshegs pa'i chos la yid ma ches pas na 'phya zhing skur te log</text></item>
<item><p>189b3</p><section>mdo sde</section><text>go /shA ri'i bu khyod na re ji lta bur dge slong sdug bsngal bkram des chos bshad pa de mi gtsang zhes zer ba nyid ni mi gti mug lha sbyin yin no/ /khyod na re ji ltar dge slong thams cad yod ces 'chad pa mi gtsang zhes zer ba ni nyid dge slong ku ka li yin no/ /shA ri'i bu khyod</text></item>
<item><p>189b4</p><section>mdo sde</section><text>na re ji lta bur dge slong tsang gi des chos bshad pa mi gtsang zhes zer ba ni nyid dge slong ka pi la yin no/ /khyod na re ji lta bur na dge slong bar ta da des bshad pa mi gtsang zhes zer ba ni nyid dge slong lus sgre ba ri ma da yin no/ /shA ri'i bu khyod na re de'i gtsang gdang zhing bden pa</text></item>
<item><p>189b5</p><section>mdo sde</section><text>bzhin du sangs rgyas rnams kyi byang chub bshad de dpag tu med pa'i sems can la phan bsod do zhes zer ba ni de nyid phu li ta 'bri ta ra 'dzin 'dzi yin te/ bshad do cog gtsang gdang bas gzhan de bzhin du slob ma rnams sangs rgyas lnga stong dang phrad de/ mi 'da' yu ta 'bum phrag drug cu rtsa</text></item>
<item><p>189b6</p><section>mdo sde</section><text>brgyad yod pa kun zhi ste thar zin to/ /shA ri'i bu mi la bden pa'i tshig gang yin zhes byas na/ nang gi bla ma'i chos kyi gzhung mngon par mthong bar rigs te/ gtsang gdang bar bshad pa'o/ /bshad pa ni nam tshig 'chad pa ste/ pu le'u 'da' yin no/ /shA ri'i bu pu le'u 'da'</text></item>
<item><p>189b7</p><section>mdo sde</section><text>ni sems thul la mngon par rtogs par bshad do cog dga' ba med de yid mi ches pas na bshad cing 'grol bar skye'o/ /shA ri'i bu mi la bden pa'i tshig gang yin zhe na/ rgyu rkyen thams cad chos kyi mkhan pos nam tshig bshad pa ste pu li ta yin no/ /shA ri'i bu pu li ta ni tshe tshe rabs</text></item>
<item><p>190a1</p><section>mdo sde</section><text>rabs gar skye dgur rtag par sems can gyi phyir sangs rgyas kyi don byed do/ /sangs rgyas dgu bcu thams cad kyi chos kyi nang na yang rtag par chos kyi mkhan po byed do/ /chos gtsang gdang bar bshad nas sangs rgyas de kun la lus kyi tshe zad kyi bar du rtag par</text></item>
<item><p>190a2</p><section>mdo sde</section><text>tshangs par spyod pa spyad de/ chos gtsang gdang bar bshad do/ /shA ri'i bu pu le'u ta sangs rgyas drug gi chos kyi nang na yang chos kyi mkhan po byed do/ /nga'i chos kyi nang na yang chos kyi mkhan po chen po byed de/ dgra bcom pa grub nas sems grol thar pa thob bo/ /mis bden</text></item>
<item><p>190a3</p><section>mdo sde</section><text>pa bshad na ji lta bu'i mis tshe tshe rabs rabs su sangs rgyas rnams la yon gsol zhing dge ba'i rtsa ba rnams bskrun pa nam tshig bshad pa pu le'u ta yin no/ /shA ri'i bu pu le'u tas sangs rgyas 'bum phrag dgu bcu'i chos la sems 'grus par btsal bslabs pas 'gro ba bshad</text></item>
<item><p>190a4</p><section>mdo sde</section><text>pa gcig tu mi 'gyur bas shes rab zab mo yod do/ /de lta bas na yang dag par gshegs pas chos kyi mkhan po rnams kyi nang na rab ces bshad do/ /shA ri'i bu nyin gcig mtshan gcig tu pu li ta 'di legs pa'i don bshad du zin kyang mi zad do/ /nyin gcig mtshan gcig</text></item>
<item><p>190a5</p><section>mdo sde</section><text>'das su zin kyang mi zad do/ /ci'i phyir zhe na/ pu li ta'i chos kyi sbyin pa ni tha mal pa'i rgyu rkyen med la/ gso ba'i khe la mi chags pas chos kyi mkhan po ste/ pu le'u ta la thogs pa med pa bzhi shes rab thob ste/ yang dag par gshegs pa ma gtogs par 'jig rten kun gyi</text></item>
<item><p>190a6</p><section>mdo sde</section><text>nang na tshig 'bru dang tshul gyi gzhung thob par nus pa med do/ /shA ri'i bu ngas khyod la bsgo'o/ /mi la la zhig bla na med pa'i g.yung drung rdzogs pa'i byang chub thob par 'dod na/ mi gzhan la chos bshad na dpag tu med mu med pa'i legs pa'i yon thob cing grangs med pa'i sems can</text></item>
<item><p>190a7</p><section>mdo sde</section><text>la'ang phan bsod par nus so/ /shA ri'i bu mi la la zhig gis chos 'di la yid ma ches te bshig dral log gal na/ dpag tu med pa'i sdig lci ba'i rgyu rkyen ldang ngo / /ci'i phyir zhe na/ shA ri'i bu ngan pa la ngan pa'i lam yod/ dge ba la dge ba'i lam yod de/ de lta bas na ngas da</text></item>
<item><p>190b1</p><section>mdo sde</section><text>chos kyi yi ge 'di khyod la gtams bcol gyis phal sde bzhi la bye brag phyed par rgya cher shod cig /shA ri'i bu chos kyi yi ge 'di thos te sems yid ches shing sems dga' gzha' na dpag tu med pa'i dpal yon thob bo/ /thos te yid mi ches shing sems mi dga' ma dad na</text></item>
<item><p>190b2</p><section>mdo sde</section><text>dpag tu med pa'i sdig lci ba thob bo/ /shA ri'i bu shes par byos shig /mi de tshul khrims zhig pa'i dge slong zhes bya ste/ le lo yar skye zhing chos 'chad pa'ang mi gtsang ba'o/ /shA ri'i bu mi la la zhig gis de lta bur bstan pa las log gal na/ tshe tshe rabs rabs gar skye</text></item>
<item><p>190b3</p><section>mdo sde</section><text>dgur rtag par long ste mig med do/ /shA ri'i bu da ngas khyod la bye brag phyed par bsgo'o/ /ngas da ltar bshad do cog ni rdza mkhan so ma btang ba'i rim gro byed pa dang mi mtshungs kyi/ ngas phal sde bzhi la mchog gi gzhung mtha' yun du stong pa'i chos bye brag phyed par rgya cher bshad</text></item>
<item><p>190b4</p><section>mdo sde</section><text>na sran thub pa ni 'dug go/ /sran mi thub pa ni zhig go/ /ci'i phyir zhe na/ shA ri'i bu sangs rgyas kyi bla na med pa g.yung drung rdzogs pa'i byang chub thob pa ni yon po mthong ba la mi ngan pa la chos mi bshad/ bdag tu lta ba dang / gang zag tu lta ba dang / sems can du lta ba</text></item>
<item><p>190b5</p><section>mdo sde</section><text>dang / tshe srog tu lta ba la chos mi bshad do/ /ci'i phyir zhe na/ de lta bur 'dod chags pa kun gyi ming 'dod chags pa yon por mthong ba zhes bya'o/ /shA ri'i bu bdag tu lta ba dang / gang zag tu lta bas mi 'gal ba'i bzod pa yang mi thob na/ lam gyi 'bras bu thob pa lta smos</text></item>
<item><p>190b6</p><section>mdo sde</section><text>kyang ci dgos/ shA ri'i bu bdag tu lta ba dang / gang zag tu lta ba dang / sems can du lta ba dang / tshe srog tu lta ba dang / chad par mthong ba dang / rtag par mthong bas mi 'gal ba'i bzod pa rab tu thob par mi nus na lam gyi 'bras bu thob par nus zhes zer na bden pa yong med do/ /</text></item>
<item><p>190b7</p><section>mdo sde</section><text>de lta bas na shA ri'i bu mi la la zhig gis de lta bu mthong ba 'byor grub pa ni nga'i chos kyi nang na ngas gzhan gyi yon len du mi gnang ste/ de ni spyod pa yang ma yin/ thob pa yang ma yin gyi nga'i chos la rang gi srog gso bar tshor bar zad do/ /shA ri'i bu ngas bshad pa la mur 'dug sangs</text></item>
<item><p>191a1</p><section>mdo sde</section><text>rgyas kyi chos su 'jug 'dod na/ zla ba bzhi'i bar du sad pa'i rigs so/ /ci'i phyir zhe na/ mur 'dug gi mi rnams la ni bdag tu lta ba dang / gang zag tu lta ba dang / sems can du lta ba dang / tshe srog tu lta ba dang / rtag par mthong ba mang du yod do/ /shA</text></item>
<item><p>191a2</p><section>mdo sde</section><text>ri'i bu nga'i slob ma la ni bdag tu lta ba dang / gang zag tu lta ba dang / sems can du lta ba dang / tshe srog tu lta ba dang / chad par mthong ba dang / rtag par mthong ba med de/ nga'i slob ma rnams kyis stong pa dang / mtshan ma med pa dang / smon pa med pa dang / ci yang thob pa</text></item>
<item><p>191a3</p><section>mdo sde</section><text>med pa 'ba' zhig bshad de/ sems la 'jug pa'i gnas med par 'chad do/ /shA ri'i bu la la zhig de lta bu'i bzod pa 'byor grub pa zhig yod na ngas mi de lta bu khyim nas byung zhing tshul khrims nod du gnang ste/ yon gos dang / zas dang / mal cha dang / rtsi sman phul ba</text></item>
<item><p>191a4</p><section>mdo sde</section><text>blang du rung ngo / /mi de lta bu bzod pa med pa ni sngon du sad pa'i rigs te/ sngar chos so cog la nga med pa la gnas su bcug go/ /shA ri'i bu la la zhig de lta bu'i bzod pa la sems mi dga' zhing mchog gi gzhung stong pa bshad pa thos na dngangs shing dogs la zur thel gyis gshe'o/ /</text></item>
<item><p>191a5</p><section>mdo sde</section><text>bdag tu lta ba 'chad pa thos na sems dga' bar 'dzin na de lta bu'i mi ni bdud kyis bkol bar mngon te/ mur 'dug las kyang 'das so/ /shA ri'i bu shes rab can ni de lta bu la zhe sdang skye bar mi rigs kyi de lta bu la snying rje'i sems skye bar rigs so/ /ci'i phyir zhe na/ shA ri'i bu mi</text></item>
<item><p>191a6</p><section>mdo sde</section><text>la la zhig gis de lta bu'i ngan pa 'byor grub pa ni ngan pa'i lam thob bo/ /chos bshad kyis mi zad de mi de la bsod nams kyi sems bskyed cing chos so cog la yang nga med pa dang / chos so cog stong pa zhi ba dang / chos so cog la bya ba med pa dang / thob pa med pas bstan to/ /mi</text></item>
<item><p>191a7</p><section>mdo sde</section><text>des sangs rgyas kyi chos mnos la don 'di thos te/ sems dga' zhing dad na ni gzhan stong pa spyad pa dge slong gis ci yang thob pa med pa kun bstan bslabs te phan zhing dga' bar sems dga' ba'i rigs so/ /chos so cog la ci yang med pa stong pa bshad pa thos na dngangs skrag ste/</text></item>
<item><p>191b1</p><section>mdo sde</section><text>phal mang po'i nang na mkhan po bla ma A tsar+ya la chos kyi yi ge'i nang na stong pa'i las spyod bzhin du bshad pa'i rigs zhes zer ro/ /chos rnams kyi mtshan ma tha dad pa mngon par shes nus na ngas mkhan po bya'o/ /bdag tu lta ba dang / gang zag tu lta ba dang / phyin ci log</text></item>
<item><p>191b2</p><section>mdo sde</section><text>yon por lta ba dang / tshul khrims 'dzin pa la 'dod chags pa'i mkhan po zhes ni mi bya'o/ /yang dag pas drang por mthong ldan pa dang / lhan cig tu gso sbyong byed par gnang ngo / /tshul khrims zhig pa'i mi cho ga zhig pa dang lhan cig tu gso sbyong byed du mi gnang ngo / /</text></item>
<item><p>191b3</p><section>mdo sde</section><text>slob ma rgan zhing btsun pas stong pa zhi ba ci yang thob pa med pa chos bshad pa thos te/ sems yid mi ches ma dad la sems mur 'dug la 'dug na sangs rgyas kyis mur 'dug dang gso sbyong byed du mi gnang ngo / /mi de de lta bu'i mthong ba ma btang na dge 'dun gyi nang du 'dug tu mi</text></item>
<item><p>191b4</p><section>mdo sde</section><text>gnang ba'i rigs so/ /de lta bu 'dod pa ma blangs te/ de ltar byas zin te 'on kyang yang ma btang na mi de lam la gnas par mi rung bar mngon te thal byung du yong bor nas mkhan po bla ma A tsar+yas kyang tshig 'thun par slar bcang ba'i mi rigs so/ /shA ri'i bu dge 'dun la de</text></item>
<item><p>191b5</p><section>mdo sde</section><text>bzhin ngas yon gsol pa dang mur 'dug gi yon po'i lam la lta ba 'jig pa la mkhas te/ de'i ming tshul khrims bshad pa dang gso sbyong gtsang gdang zhes bya'o/ /shA ra'i bu ngas da khyod la da bye brag phyed par bsgo'o/ /mi la la zhig de lta bu'i bdag tu lta ba dang / gang zag tu lta ba</text></item>
<item><p>191b6</p><section>mdo sde</section><text>dang / sems can du lta ba dang / yod med du lta ba dang / de lta bu'i mi'i ming nga la yon phul ba zhes kyang mi bya/ ming nga'i phyi bzhin khyim nas byung ste tshul khrims mnos pa zhes kyang mi bya'o/ /de'i ming mkhan po drug gi phyir 'brangs la khyim nas byung ba ste/ mkhan po drug</text></item>
<item><p>191b7</p><section>mdo sde</section><text>gis mkhan po byas pa zhes bya'o/ /shA ri'i bu mi la la zhig gis de lta bu'i gtsang gdang ba'i bden pa'i chos la bzod pa thob par ma nus te/ yon blangs na mi des thob bo cog yon po'i mnos zhes bya'o/ /shA ri'i bu mis nga'i chos kyi nang nas khyim nas byung ste/ tshul khrims</text></item>
<item><p>192a1</p><section>mdo sde</section><text>gtsang ba gzung ba bsrungs mod kyi/ mchog gi gzhung stong pa ci yang thob pa med pa'i chos la yid mi ches mi shes te/ dngangs skrag cing dogs 'gyod pa de lta bu'i mi ni tshul khrims 'dzin pa dang / mang du thos pa dang / bsam gtan thub pa ched cher 'dzin par</text></item>
<item><p>192a2</p><section>mdo sde</section><text>mngon no/ /shA ri'i bu de lta bu'i mi'i ming nga la btsun lci bar ri mo gus shing yon dbul ba zhes mi bya'o/ /ci'i phyir zhe na/ shA ri'i bu thog ma zhes bya ba med pa'i tshe rabs tshun chad sems can bsam gtan bzhi ni ma thob kyi/ bsam gtan bzhi thob pa 'ba' zhig gis dge</text></item>
<item><p>192a3</p><section>mdo sde</section><text>slong gi bzod pa bya ba ni med na/ de lta bu ji lta bur na ming nga la yon 'bul ba zhes bya/ de lta bas na shA ri'i bu ngas khyod la bye brag phyed par bsgo'o/ /ma 'ongs pa'i dus kyi mis nga'i chos la 'dod chags rnam pa mang po dang yon po mthong ba rnam pa mang pos nga'i chos bshig dral lo/ /</text></item>
<item><p>192a4</p><section>mdo sde</section><text>shA ri'i bu mi la la tshul khrims 'dzin pa dang / mang po thos pa dang / bsam gtan thub pa 'ba' zhig ched cher 'dzin pa de lta bu'i mi ni dge sbyong gi chos rnams gtsang mar spyod mi nus par mngon te/ ngas mi de'i ming dge sbyong dang / bram ze dang / bram ze zhes ma bshad do/ /shA</text></item>
<item><p>192a5</p><section>mdo sde</section><text>ri'i bu mi la chos so cog la nga med pa bden pa bzhin du nga med par shes/ chos so cog phyi mo nas ci yang med pa'i stong pa ste/ bden pa bzhin du ci yang med pa'i stong par shes nus na/ de ni tshul khrims 'dzin pa rab yin par mi 'dzin/ mang po thos pa rab ces bya bar mi 'dzin/</text></item>
<item><p>192a6</p><section>mdo sde</section><text>bsam gtan thob pa rab ces mi 'dzin to/ /ci'i phyir zhe na/ shA ri'i bu chos so cog la bden pa'i mtshan ma la skye ba'ang med de/ ldan pa'ang med de/ de'i nang na rab ces bya ba'i chos med do/ /shA ri'i bu chos so cog gi bden pa bzhin gyi nang na tshul khrims 'dzin pa med/</text></item>
<item><p>192a7</p><section>mdo sde</section><text>tshul khrims bshig pa med na 'dod chags la rab ces bya ba med pa lta smos kyang ci dgos/ /shA ri'i bu de'i ming sangs rgyas rnams kyi bla na med pa g.yung drung rdzogs pa'i byang chub ces bya ste/ chos so cog gi mtshan ma dang rang gi mtshan ma med/ stong pa bdag tu lta ba dang / gang</text></item>
<item><p>192b1</p><section>mdo sde</section><text>zag tu lta ba med do/ /de lta bu'i bzod pa yod du zin na de'i ming spyod pa zhes bya'o/ /de'i ming thob pa zhes bya ste/ mi de'i ming yid ches pa spyad pa khyim nas byung ba ste/ yon len pa'i rigs shing gtsang ba'i gso sbyong byed pa ste/ mi de ni mi'i nang na lha zhes bya'o/ /shA ri'i</text></item>
<item><p>192b2</p><section>mdo sde</section><text>bu sangs rgyas rnams kyi bla na med pa g.yung drung rdzogs pa'i byang chub ni gzhung gcig pa 'ba' zhig yin te de ni bral ba zhes bya'o/ /gang la sogs pa bral ba zhes byas na/ 'dod do cog dang mthong ngo cog ste/ 'dod pa ni ma rig pa yin no/ /mthong ba ni dran pa dang sems pa yin</text></item>
<item><p>192b3</p><section>mdo sde</section><text>no/ /ci'i phyir zhe na/ chos so cog thams cad ni dran pa dang sems pas phyi mo byas te/ sems kyi 'du shes yod do cog ni mthong ba yin zhes bya ste/ mthong ba ni yon po yin no/ /shA ri'i bu dge ba'i chos kyi nang na mthong ba yang yon po mthong ba zhes bya'o/ /ci'i phyir zhe na/ shA ri'i bu</text></item>
<item><p>192b4</p><section>mdo sde</section><text>'dod pa dang bral ba'i stong pa zhi ba chos kyi nang na chos med/ chos med pa yang med/ dge ba yang med de/ ngan pa yang med de/ don to cog kun stong la chos kyi yi ge rnams dang bral zhing sems can thams cad dang bral bas na/ ming bral ba zhes bya'o/ /shA ri'i bu bla na med pa'i nang</text></item>
<item><p>192b5</p><section>mdo sde</section><text>na 'dod pa rnams yong zhi'o/ /gang la sogs pa 'dod pa rnams shes byas na/ nga ni yon po mi dge ba'i sems dang / nga dang nga'i gnas dang / byed pa'i mtshan ma dang / don gyi mtshan ma ste/ de'i ming bla na med pa g.yung drung rdzogs pa'i nang na 'dod pa'o cog yong zhi zhes bya'o/ /le'u</text></item>
<item><p>192b6</p><section>mdo sde</section><text>brgyad de gtsang ma mthong ba'i le'u 'o// //sangs rgyas kyis shA ri'i bu la bka' stsal pa/ ngas bsams pa 'das pa'i dus na bla na med pa g.yung drung rdzogs pa'i byang chub tshol ba na/ sangs rgyas 'bum phrag sum cu dang phrad de/ kun mtshan shAkya thub pa zhes bya'o/ /</text></item>
<item><p>192b7</p><section>mdo sde</section><text>nga ni de'i tshe kun gyi 'khor lo 'phrul gyi rgyal po byed de/ lus kyi tshe zad kyi bar du slob ma dang / kun la yon gos dang / kha zas dang / mal cha dang / rtsi sman phul te/ bla na med pa'i g.yung drung rdzogs pa'i byang chub tshol ba'i phyir na sangs rgyas de rnams kyis nga la khyod ma 'ongs pa'i</text></item>
<item><p>193a1</p><section>mdo sde</section><text>dus na sangs rgyas byed pa thob bo zhes lung ma bstan to/ /ci'i phyir zhe na/ ngas thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas brgyad stong dang phrad de/ kun mtshan 'od mi 'gyur zhes bya'o/ /ngas de'i tshe kun gyi 'khor lo</text></item>
<item><p>193a2</p><section>mdo sde</section><text>'phrul gyi rgyal po byas te/ lus kyi tshe zad kyi bar du slob ma dang kun la yon gos dang / zas dang / mal cha dang / rtsi sman phul te/ bla na med pa g.yung drung rdzogs pa'i byang chub tshol ba'i phyir na sangs rgyas de rnams kyis nga la khyod kyis ma 'ongs pa'i dus na sangs rgyas byed pa thob</text></item>
<item><p>193a3</p><section>mdo sde</section><text>bo zhes lung ma bstan to/ /ci'i phyir zhe na/ ngas thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas drug khri dang phrad de/ kun mtshan 'od snang ba zhes bya'o/ /ngas de'i tshe kun gyi 'khor lo'i rgyal po zhes bya ste/ lus kyi tshe zad kyi bar du slob ma</text></item>
<item><p>193a4</p><section>mdo sde</section><text>dang kun la yon gos dang / kha zas dang / mal cha dang / rtsi sman phul te/ bla na med pa'i g.yung drung rdzogs pa'i byang chub tshol ba'i phyir na sangs rgyas de rnams kyis kyang nga la khyod kyis ma 'ongs pa'i dus na/ sangs rgyas thob bo zhes lung ma bstan to/ /ci'i phyir zhe na/ ngas thob pa</text></item>
<item><p>193a5</p><section>mdo sde</section><text>yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas sum 'bum dang phrad de/ kun mtshan pu ra sha zhes bya'o/ /ngas de'i tshe kun gyi 'khor lo 'phrul gyi rgyal po byas te/ rnam bzhis yon gsol na kun gyis nga la lung ma bstan te/ thob pa yod pa spyad</text></item>
<item><p>193a6</p><section>mdo sde</section><text>pa'i phyir ro/ /shA ri'i bu ngas bsams pa 'das pa'i dus na sangs rgyas brgyad khri brgyad stong dang phrad de/ kun mtshan ri'i rgyal po zhes bya'o/ /bskal pa'i ming ni bla na brgyad ces bya ste/ sangs rgyas khri brgyad stong de kun gyi thad du skra bregs chos gos gyon nas bla na med pa g.yung drung</text></item>
<item><p>193a7</p><section>mdo sde</section><text>rdzogs pa'i byang chub spyad pa sbyangs na kun gyis nga la lung ma bstan to/ /thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas lnga brgya dang phrad de/ kun mtshan me tog bla zhes bya'o/ /ngas de'i tshe kun gyi 'khor lo 'phrul gyi rgyal po byas te/ kun</text></item>
<item><p>193b1</p><section>mdo sde</section><text>la yod do cog phul na/ sangs rgyas de rnams dang slob ma rnams kun gyis nga la lung ma bstan te/ thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas lnga brgya dang phrad de/ kun mtshan legs pa'i brjid ces bya'o/ /ngas zad</text></item>
<item><p>193b2</p><section>mdo sde</section><text>par la yon phul nas kun gyis nga la lung ma bstan te/ thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas nyis stong dang phrad de/ kun mtshan cing zhu zhes bya'o/ /ngas de'i tshe kun gyi 'khor lo 'phrul gyi rgyal po byas te/ kun la yon</text></item>
<item><p>193b3</p><section>mdo sde</section><text>no cog phul na sangs rgyas de kun gyis nga la lung ma bstan te/ thob pa yod pa spyad pa'i phyir ro/ /shA ri'i bu ngas bsams pa 'das pa'i dus na sangs rgyas dgu stong dang phrad de/ kun mtshan bsod skyabs zhes bya'o/ /ngas rnam bzhi spyad de yon du gsol na sangs rgyas rnams dang /</text></item>
<item><p>193b4</p><section>mdo sde</section><text>slob ma rnams kun gyis nga la lung ma bstan te/ thob pa yod pa spyad pa'i phyir ro/ /shA ri'i bu ngas bsams pa 'das pa'i dus na snga ma 'das pa bskal pa khri'i tshe sangs rgyas byung ba med de/ de'i thog ma bskal pa lnga brgya'i nang na rang sangs rgyas dgu khri yod de/ ngas lus kyi tshe</text></item>
<item><p>193b5</p><section>mdo sde</section><text>zad kyi bar du thams cad kun la yon gos dang kha zas dang / mal cha dang / rtsi sman phul te/ btsun zhing lci bar bstod do/ /de'i 'og gi bskal pa lnga brgya yang rnam pa bzhi spyad de/ rang sangs rgyas brgyad khri bzhi stong la yon phul te/ btsun zhing lci bar bstod do/ /shA ri'i bu</text></item>
<item><p>193b6</p><section>mdo sde</section><text>bskal pa de stong 'das nas rang sangs rgyas kyang med de/ nga de'i tshe 'dzam bu'i gling du shi nas tshangs pa'i khams su skyes te/ tshangs pa'i rgyal po chen po byas so/ /de lta bu'i gcig nas gcig tu bskal pa lnga brgya'i bar du rtag par tshangs pa'i khams su skyes nas tshangs pa'i rgyal po chen</text></item>
<item><p>193b7</p><section>mdo sde</section><text>po byas te/ 'dzam bu'i gling du ma skyes so/ /bskal pa lnga brgya de 'das nas mar babs te 'dzam bu'i gling du skyes nas 'dzam bu'i gling du bstan bcos bstan te/ tshe zad nas gnam ngos bzhi'i lha'i rgyal por skyes so/ /der tshe zad nas sum cu rtsa gsum gyi lha'i khams su</text></item>
<item><p>194a1</p><section>mdo sde</section><text>skyes te dbang po byas so/ /de lta bu gcig nas gcig tu bskal pa lnga brgya tshang nas 'dzam bu'i gling du skyes so/ /der bskal pa lnga brgyar tshang nas/ tshangs pa'i khams su skyes nas tshangs pa'i rgyal po chen po byas so/ /shA ri'i bu ngas bskal pa</text></item>
<item><p>194a2</p><section>mdo sde</section><text>dgu stong gi bar du re zhig 'dzam bu'i gling du ma skyes te/ bskal pa dgu stong gi bar du lha'i khams sha stag tu skyes so/ /bskal pa zad de bsregs pa'i tshe 'od dbyangs lha'i khams su skyes so/ /'jig rten gyi khams slar ded zin nas/ slar tshangs pa'i khams su</text></item>
<item><p>194a3</p><section>mdo sde</section><text>skyes te/ bskal pa dgu stong gi bar du mi'i nang na ngan du ma skyes te/ shA ri'i bu bskal pa de dgu stong gi bar du sangs rgyas dang rang sangs rgyas med de/ sems can rnams la lam ngan par ltung zhing 'khod pa mang ngo / /shA ri'i bu bskal pa khri de 'das zin nas sangs</text></item>
<item><p>194a4</p><section>mdo sde</section><text>rgyas zhig 'jig rten du byung ba mtshan khyab srung yang dag par gshegs pa gsol bzhengs rigs drang khyab mkhyen snang mdzad zhabs bde gshegs 'jig rten bkrol/ bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das zhes bya ste/ nga de'i</text></item>
<item><p>194a5</p><section>mdo sde</section><text>tshe tshangs pa'i khams su tshe zad nas 'dzam bu'i gling du skyes te/ 'khor lo 'phrul gyi rgyal po byas nas mkhan po ni spyi lha zhes bya/ mi'i tshe lo dgu khri thub ste/ ngas lus kyi tshe zad kyi bar du skyid pa'i yo byad do cog gis sangs rgyas de dang / dge slong 'bum phrag dgu bcu la yon</text></item>
<item><p>194a6</p><section>mdo sde</section><text>du gsol te/ lo dgu khri'i bar du bla na med pa g.yung drung rdzogs pa'i byang chub btsal na/ sangs rgyas khyab srung des kyang nga la khyed ma 'ongs pa'i dus na sangs rgyas byed pa thob bo zhes lung ma bstan to/ /ci'i phyir zhe na/ ngas de'i tshe chos so cog gi bden pa'i mtshan ma khong</text></item>
<item><p>194a7</p><section>mdo sde</section><text>du chud ma nus te/ bdag tu lta bar 'dzin pa la 'dod chags te/ thob pa yod pa mthong ngo / /shA ri'i bu bskal pa de'i tshe sangs rgyas brgya byung ste/ ming mtshan so so tha dad do/ /ngas de'i tshe kun gyi 'khor lo 'phrul gyi rgyal po byas nas/ lus kyi tshe zad kyi bar du slob</text></item>
<item><p>194b1</p><section>mdo sde</section><text>ma rnams dang kun la yon gsol te/ bla na med pa'i g.yung drung rdzogs pa'i byang chub btsal nas/ sangs rgyas de rnams kyis kyang nga la khyod ma 'ongs pa'i dus na/ sangs rgyas byed pa thob bo zhes lung ma bstan te/ thob pa yod pa spyad pa'i phyir ro/ /shA ri'i bu ngas bsams pa</text></item>
<item><p>194b2</p><section>mdo sde</section><text>'das pa'i dus na/ bskal pa grangs med pa bdun brgya'i tshe sangs rgyas stong dang phrad de/ kun mtshan 'dzam bu da na zhes bya ste/ ngas lus kyi tshe zad kyi bar du rnam pa bzhis yon gsol na/ yang lung bstan pa med de/ yang ngas thob pa yod pa spyad pa'i phyir ro/ /shA ri'i bu ngas</text></item>
<item><p>194b3</p><section>mdo sde</section><text>bsams pa 'das pa'i dus na bskal pa bdun brgya'i tshe na yang sangs rgyas khri phrag drug brgya nyi shu dang phrad de/ kun gyi mtshan cho ga thams cad mthong ba zhes bya'o/ /ngas de'i tshe kun gyi 'khor lo 'phrul gyi rgyal po byas nas skyid pa'i yo byad do cog gi lus kyi tshe zad kyi bar</text></item>
<item><p>194b4</p><section>mdo sde</section><text>du slob ma dang kun la yon gsol na yang nga la lung ma bstan to/ /thob pa yod pa spyad pa'i phyir ro/ /shA ri'i bu ngas bsams pa 'das pa'i dus na yang bskal pa bdun brgya'i tshe/ sangs rgyas brgyad cu rtsa bzhi dang phrad de/ kun mkhan po rgyal po mtshan zhes bya'o/ /ngas</text></item>
<item><p>194b5</p><section>mdo sde</section><text>de'i tshe kun gyi 'khor lo 'phrul gyi rgyal po byas nas skyid pa'i yo byad do cog spyad de lus kyi tshe zad kyi bar du slob ma dang kun la yon gsol kyang nga la lung ma bstan te/ thob pa yod pa spyad pa'i phyir ro/ /shA ri'i bu ngas bsams pa 'das pa'i dus na yang bskal pa grangs med pa</text></item>
<item><p>194b6</p><section>mdo sde</section><text>bdun brgya'i tshe na sangs rgyas bco lnga dang phrad de/ kun gyi mtshan gnyi snang zhes bya'o/ /ngas de'i tshe na kun gyi 'khor lo 'phrul gyi rgyal po byas nas skyid pa'i yo byad do cog spyad de/ lus kyi tshe zad kyi bar du slob ma dang kun la yon gsol na yang nga la lung ma bstan to/ /thob pa</text></item>
<item><p>194b7</p><section>mdo sde</section><text>yod pa spyad pa'i phyir ro/ /shA ri'i bu ngas bsams pa 'das pa'i dus na yang bskal pa grangs med pa bdun brgya'i tshe sangs rgyas drug cu rtsa gnyis dang phrad de/ kun mtshan dge zhes bya'o/ /ngas de'i tshe 'khor lo 'phrul gyi rgyal po byas nas skyid pa'i yo byad do cog spyad de/ tshe</text></item>
<item><p>195a1</p><section>mdo sde</section><text>zad kyi bar du yon gsol na yang nga la lung ma bstan te/ thob pa yod pa spyad pa'i phyir ro/ /de lta bur gcig nas gcig tu sangs rgyas 'od mi 'gyur dang phrad pa la thug na/ gdod skye ba med pa'i bzod pa thob nas nga la lung bstan pa/ khyod ma 'ongs pa'i</text></item>
<item><p>195a2</p><section>mdo sde</section><text>dus bskal pa grangs med pa 'das pa na/ sangs rgyas byed pa thob pa ste/ mtshan shAkya thub pa yang dag par gshegs pa gsol bzhengs rigs drang khyab mkhyen snang mdzad zhabs bde gshegs 'jig rten bkrol/ bla na med pa'i dra ma gdul thul skyes bu lha dang mi'i mkhan po sangs</text></item>
<item><p>195a3</p><section>mdo sde</section><text>rgyas bcom ldan 'das zhes bsgo'o/ /shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bcu gnyis yod de kun gyi ming spyi bo skyes zhes bya'o/ /yang shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag sum</text></item>
<item><p>195a4</p><section>mdo sde</section><text>cu yod de kun gyi ming mang tha ma zhes bya'o/ /shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bzhi bcu yod de/ kun gyi ming zhing 'byi zhes bya'o/ /shA ri'i bu ngas bsams pa 'das pa'i dus na 'khor lo 'phrul gyi rgyal po gcig khri zhig yod pa</text></item>
<item><p>195a5</p><section>mdo sde</section><text>kun gyi ming mngon snang zhes bya'o/ /shA ri'i bu ngas bsams pa 'das pa'i dus na 'khor lo 'phrul gyi rgyal po nyi khri zhig yod de ming mkhan so so tha dad do/ /shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bcu drug yod pa ming mkhan kun so</text></item>
<item><p>195a6</p><section>mdo sde</section><text>so tha dad do/ /rgyal po dag la sogs pa ngas gud na dga' bo dag la bshad do/ /shA ri'i bu khyod kyi yid la ji snyam/ rgyal po 'di rnams mi gzhan gyi ma yin gyi nga nyid kyi lus yin no/ /shA ri'i bu ngas bsams pa snga ma 'das pa'i tshe dus na sangs rgyas zhig yod pa mtshan dge</text></item>
<item><p>195a7</p><section>mdo sde</section><text>snang zhes bya ste/ byang chub sems dpa' byams pa'i tshe 'khor lo 'phrul gyi rgyal po byas nas/ ming mngon snang zhes bya ste/ thog ma bla na med pa byang chub kyi sems bskyed pa de'i tshe sems can tshe lo brgyad khri bzhi stong thub ste/ sangs rgyas dge snang des lan gsum bsdus te</text></item>
<item><p>195b1</p><section>mdo sde</section><text>chos bshad na/ thog ma bsdus pa la mi 'bum phrag dgu bcu rtsa drug cig car lam thob bo/ /de'i 'og tu phal po che bsdus pa la mi 'bum phrag dgu bcu rtsa bzhi cig car lam thob bo/ /gsum gyi tha mar phal che bsdus pa la mi 'bum phrag dgu bcu rtsa gnyis cig car lam</text></item>
<item><p>195b2</p><section>mdo sde</section><text>thob bo/ /de'i rgyal po sangs rgyas kyis lan gsum bsdus te chos bshad nas dpag tu med pa'i mi bsgral ba mthong nas sems la shin tu dga' gzha' ste/ lo khri'i bar du yo byad thams cad kyis sangs rgyas dang slob ma la yon gsol te/ sems bskyed nas bla na med pa g.yung</text></item>
<item><p>195b3</p><section>mdo sde</section><text>drung rdzogs pa'i sangs rgyas btsal te ma 'ongs pa'i dus na sems can bsgral ba sla'o/ /nga nam zhig sangs rgyas grub pa dang / tshe srog gi dus dpag pa dang / dge slong gi dge 'dun gyi grangs dang / 'khor ba'i bskor ba ni de lta bu yin no/ /shA ri'i bu ngas don de shes pa ni</text></item>
<item><p>195b4</p><section>mdo sde</section><text>'di bas 'das te dpag tu med do/ /shA ri'i bu sangs rgyas byams pas sems bskyed do/ /bskal pa bzhi bcu lon zin nas ngas gdod sems bskyed de/ sangs rgyas thub med kyi thad du thog ma dge ba'i rtsa ba bskyed nas/ ngas lo stong gi bar du skyid pa'i yo byad thams cad kyis sangs</text></item>
<item><p>195b5</p><section>mdo sde</section><text>rgyas de la yon gsol nas ras yug lnga brgya phul te/ sangs rgyas de 'das pa'i phyi na rin po che sna bdun gyi mchod rten brtsigs nas 'phang ni dpag tshad gcig /chu zheng ni dpag tshad phyed de/ kun gser dngul dang / bai dUr+ya dang / ma rgad dang / gzi dang / spug dang / mu tig</text></item>
<item><p>195b6</p><section>mdo sde</section><text>dmar pos byas so/ /sems la rtag tu smon lam skyed pa sems can sdug bsngal te bsgral ba'i ra mda' med de/ chos ngan pa dang phrad cing lam ngan par lhung ba mang na/ ngas de'i tshe sangs rgyas grub par shog shig /shA ri'i bu khyod kyis re zhig ltos shig /bla na med pa g.yung drung</text></item>
<item><p>195b7</p><section>mdo sde</section><text>rdzogs pa'i byang chub spyad sbyangs pa shin tu dka'o/ /shA ri'i bu bla na med pa'i g.yung drung rdzogs pa'i byang chub spyad sbyangs na tshe rabs grangs med pa'i bar du sdug bsngal rnams kyis nyon mongs te/ ngas bshad du zin na khyod kyis thos pa dang yi mug cing sgyid lug tu rung ngo / /ngas sdug</text></item>
<item><p>196a1</p><section>mdo sde</section><text>bsngal dang mya ngan 'khrugs pas nyon mongs so cog ni bla na med pa g.yung drung rdzogs pa'i byang chub tshol ba'i phyir ro/ /shA ri'i bu khyod ltos shig /byang chub sems dpa' sar sar wa dan dang / byang chub sems dpa' chos tshol dang / byang chub sems dpa' rtag</text></item>
<item><p>196a2</p><section>mdo sde</section><text>snying rje dang / byang chub sems dpa' rang mi nyen dang / byang chub sems dpa' rtag 'grus kyis nga snyed kyi sangs rgyas rnams la yon gsol te/ sdug bsngal lo cog gi nyon mongs na 'on kyang bla na med pa g.yung drung rdzogs pa'i byang chub thob dka' na/ mi gti mug gzhan gyis skad</text></item>
<item><p>196a3</p><section>mdo sde</section><text>cig mya ngan las 'das pa btsal ba med pa lta smos kyang ci dgos/ shA ri'i bu de lta bur spyad na 'on kyang shin tu dga' na/ ma spyad pa lta smos kyang ci dgos/ de lta bas na shA ri'i bu ngas bye brag phyed par bsgo'o/ /'og ma'i chos spyad pas bla ma'i chos thob par mi rung ste bla ma'i chos</text></item>
<item><p>196a4</p><section>mdo sde</section><text>spyad na/ gdod bla ma'i chos thob bo/ /gang la sogs pa 'og ma'i chos de ni lus kyi ngan pa'i las kha'i ngan pa'i las yid kyi ngan pa'i las so/ /'og ma'i chos ni ming sems la dge ba'i chos 'grub par spyod sbyong mi nus pa zhes bya'o/ /'og ma'i chos ni le lo snyom las</text></item>
<item><p>196a5</p><section>mdo sde</section><text>byed cing tshul khrims mnos so cog bshig pa'o zhes bya'o/ /shA ri'i bu de'i ming 'og ma'i nang na yang 'og ma zhes bya'o/ /yang 'og ma'i nang na 'og ma zhes bya ba ni nga'i chos la khyim nas byung ste/ thob pa mthong ba dang / bdag tu lta ba dang / gang zag tu lta ba dang / sems can du</text></item>
<item><p>196a6</p><section>mdo sde</section><text>lta ba yang skyes so/ /ci'i phyir zhe na/ shA ri'i bu yang dag par gshegs pas de la mngon par snang ba mkhyen te/ thob pa yod par 'dzin pas ni mi 'gal ba'i bzod pa yang med na lam gyi 'bras bu mi thob pa lta smos kyang ci dgos/ shA ri'i bu thob pa yod par 'dzin du zin na/</text></item>
<item><p>196a7</p><section>mdo sde</section><text>brgya stong khri 'bum gyi sangs rgyas kyis 'khor lo gsum spyad de mngon par bstan du zin kyang / mi des mthong ba ma btang na mi gzhan gyi kha zas kham gcig kyang mi zhu na/ lam gyi 'bras bu mi thob pa lta smos kyang ci dgos/ shA ri'i bu bdag tu lta ba dang / gang zag tu lta bas mya</text></item>
<item><p>196b1</p><section>mdo sde</section><text>ngan las 'das pa thob pa ni phal tha mal pa thams cad kun gyis zhi bar 'das pa'i rigs so/ /ci'i phyir zhe na/ bdag tu lta ba dang / gang zag tu lta ba ni kun yon po mthong ba yin no/ /mi phal tha mal pa rnams dang / bdag tu lta ba'i gnas dang / gang zag tu lta ba'i</text></item>
<item><p>196b2</p><section>mdo sde</section><text>'dod chags mang ste/ de lta bas na tha mal pa thams cad kyis mya ngan las 'das pa thob pa'i rigs so zhes byas so/ /shA ri'i bu mi la la zhig gis bsams pa byas te/ bdag yod gang zag yod ces mi des de lta bu'i mthong ba ma btang bar mya ngan las 'das pa chud du zin</text></item>
<item><p>196b3</p><section>mdo sde</section><text>na/ phal tha mal pa thams cad kyis 'phags pa'i lam thob pa'i rigs so/ /de ci'i phyir zhe na/ phal tha mal pa thams cad kun ni bdag tu lta ba dang / gang zag tu lta ba yin te/ de lta bas na bdag tu lta ba dang / gang zag tu lta bas mya ngan las 'das par chud na ni phal</text></item>
<item><p>196b4</p><section>mdo sde</section><text>tha mal pa kun gyis 'phrul gyi lam du chud de/ 'phags pa'i nang na ni ji yang nyung ba med do/ /shA ri'i bu mi la la zhig gis sems bya ste/ bdag tu lta ba yod pa la mya ngan las 'das pa yod du zin na mi des 'phags pa'i lam thob kyis gzhan bsam mi dgos so/ /ci'i phyir</text></item>
<item><p>196b5</p><section>mdo sde</section><text>zhe na/ phal tha mal pa thams cad la bdag tu lta ba dang / gang zag tu lta ba mi nyung bas na/ de lta bu'i mi gti mug la de lta bu'i nyes 'khrul pa yod de/ phal tha mal pa rnams kun gyis 'phags pa'i lam du chud ces zer ro/ /'phags pa'i 'phrul gyi lam la bcing ba med de/ mi</text></item>
<item><p>196b6</p><section>mdo sde</section><text>des spyad pa'i tshe srog gcod pa lnga mnos/ log pa lnga'i sdig bskyod pa rigs so/ /de lta bas na mi gti mug gis 'phags pa'i lam la log pa lnga'i sdig yod do/ /ci'i phyir zhe na/ phal tha mal pa thams cad kun ni bdag tu lta ba yod/ sems can yod ces 'chad do/ /mi la tshig</text></item>
<item><p>196b7</p><section>mdo sde</section><text>de skad zer na log pa lnga'i sdig 'byor grub ste/ mya ngan las 'das par mi chud do/ /bdag tu lta ba dang / gang zag tu lta bar bcad pas mya ngan las 'das par chud ces zer na gyi tshig yin te/ sangs rgyas la yang skur pa yin no/ /gcig tu na nga'i chos kyi nang na gtsang gdang</text></item>
<item><p>197a1</p><section>mdo sde</section><text>bar khyim nas byung ste thob par ma nus pa zhes kyang bya'o// //sangs rgyas kyi mdzod bshad pa'i chos kyi yi ge/ bam po bzhi pa/ sangs rgyas kyi mdzod bshad pa'i chos kyi yi ge gtsang ma mthong ba'i le'u 'og ma'o// //shA ri'i bu ngas khyod</text></item>
<item><p>197a2</p><section>mdo sde</section><text>la bye brag phyed par bsgo'o/ /thob pa yod do cog la ni mya ngan las 'das pa med do/ /thob pa yod do cog la ni mya ngan las 'das pa yod du ma yin na de ni sangs rgyas rnams 'jig rten du yang mi 'byung ngo / /phal tha mal pa thams cad kyis kyang mya ngan las 'das par chud do/ /ci'i phyir</text></item>
<item><p>197a3</p><section>mdo sde</section><text>zhe na/ phal tha mal pa thams cad kun la bdag tu lta ba dang / gang zag tu lta ba yod do/ /kun la thob pa 'dzin pa med de de kun yon po mthong ba yin no/ /shA ri'i bu khyod kyis re zhig ngas ci srid lon na 'byor pa ltos shig /thob pa dang / mthong ba yod do cog ni mdzangs shing 'phrul</text></item>
<item><p>197a4</p><section>mdo sde</section><text>pa'i spyod pa ma yin te/ sangs rgyas rnams kyis nga la khyod ma 'ongs pa'i dus na sangs rgyas byed pa thob bo zhes lung ma bstan to/ /shA ri'i bu ngas de lta bu spyad na 'on kyang lung bstan pa ma thob na/ de lta bu mi gti mug gis tshul khrims 'dzin pa dang / mang po thos pa dang / bsam</text></item>
<item><p>197a5</p><section>mdo sde</section><text>gtan du thub pa la sogs pa 'ba' zhig spyad de/ bdag tu lta ba dang / gang zag tu lta ba dang / sems can du lta ba skyes pas mi thob pa lta smos kyang ci dgos/ shA ri'i bu ngas bshad pa de lta bu'i ming ni ming spyod pa zhes kyang mi bya/ ming thob pa zhes kyang mi bya'o/ /de ci'i phyir</text></item>
<item><p>197a6</p><section>mdo sde</section><text>zhe na/ shA ri'i bu nyin mtshan de lta bu'i yon po mthong ba la 'dod chags de zhi bar 'das par ma thob bo/ /de lta bu'i mi gti mug gis 'di snyam du bdag la sogs pa ci'i phyi nas bdag dang gang zag gis chos med pa spyod pa sbyangs te/ mi des bdag la sogs pa sdug bsngal mang po</text></item>
<item><p>197a7</p><section>mdo sde</section><text>phung chod kyang rung srid na/ 'di snyam sems byas so/ /shA ri'i bu thog ma skyes pa nas long ba'i mi khyi za ba las bros te byol nas me dong zab mor lhung ba dang mtshungs so/ /shA ri'i bu ngas smras pa/ mi gti mug gis de lta bur bdag tu lta ba dang / gang zag tu lta ba dang / thob pa yod</text></item>
<item><p>197b1</p><section>mdo sde</section><text>par mthong ba spyad sbyangs te/ de lta bu'i mthong ba rnams spyad de/ gtsang gdang na 'dod cing re ba ni mi de 'dod cing chags la 'brengs te/ de lta bu'i don spyad pas mya ngan las 'das pa thob par 'dod na ngas ming mthar lam ngan par lhung zhes bshad do/ /shA ri'i bu dper mi long ba</text></item>
<item><p>197b2</p><section>mdo sde</section><text>me dong zab mo bde skyid pa'i sems skyes pa dang mtshungs so/ /de lta bu'i mi gti mug kyang bdag dang / gang zag tu lta ba dang / thob pa yod par mthong ba la/ bde skyid pa'i sems skyes te/ mi de nyin mtshan du chags pa la 'brengs pas brnyas bslus nas slar</text></item>
<item><p>197b3</p><section>mdo sde</section><text>don de la chags te/ nga'i chos kyi nang du yon blangs nas de lta bu'i mi gti mug nyin mtshan du rgud pa'i mya ngan gyis lam ngan pa'i nang du lhung ngo / /shA ri'i bu dper mi spyi'i lugs kyi rgyal po chen po dang mtshungs te/ bdag gi khams kyi yul gyi nang na brjid kyi stobs rang dbang</text></item>
<item><p>197b4</p><section>mdo sde</section><text>ste/ mi de lta bu zhig phrog pa'i rigs/ mi de lta zhig bkol ba'i rigs zhes zer te/ mi phal gzhan rgyal po'i yid dang 'gal te/ rgyal po nyes pa ngan pa brjod nas mi'i sems gyes shing zhig pas mkhar gyi rim gro ma nus te/ log par bgros pa rgyal pos mi de dag</text></item>
<item><p>197b5</p><section>mdo sde</section><text>dgra chen po yin par rig nas phal mang po'i nang du rnga sgra ngan pa brdungs te/ de'i nyes pa shin tu bcom nas bskrad de/ 'gong thon du byung ngo / /de'i snying nye ba zad kyis btsal na mkhar gyi rim gro bya ma nus pas na de lta bu'i sdug bsngal thob bo/ /shA ri'i bu sangs rgyas kyang de dang</text></item>
<item><p>197b6</p><section>mdo sde</section><text>mtshungs te/ bskal pa grangs med pa'i bar du bla na med pa'i g.yung drung rdzogs pa'i byang chub spyad sbyangs te/ chos kyi rgyal po chen po byas so/ /chos kyi yul sa bzung gzi brjid kyi mthu chen po yod/ slob ma rnams kyi nang na chos kyi ro shes pa yod de srog stor la thug kyang ngas</text></item>
<item><p>197b7</p><section>mdo sde</section><text>bstan pa ma nyams/ lha dang 'jig rten mi rnams kyis gzhig nus pa med de/ bstan pa mnos pa'i nang na bdag la ngan cing bdag log pa yang med/ gzhan la yang mi ston to/ /dpal gyi nang na gzi brjid kyi mthu chen po yod pas rang dbang gis chos btsugs te/ chos kyi</text></item>
<item><p>198a1</p><section>mdo sde</section><text>mkhar rim gro bsrungs nas dgra ngan pas bshig dral cing mi chud par byas so/ /yang dag par gshegs pa'i gsang ba'i chos bshad pa sems thag pa nas mnos te/ khon mi dgra chen po mthong ba rnams la bshad do/ /shA ri'i bu yang dag</text></item>
<item><p>198a2</p><section>mdo sde</section><text>par gshegs pa de ltar bzhugs pas chos kyi mkhar rim gro mkhas la slob ma chen po de bzhi shes rab zab cing rgyang ring ba da ltar de'i chos kyi mkhar zhig ral mi dogs so/ /la la zhig chos kyi mkhar la bsgribs shing bgegs byed na dgra chen po yin te/ chos kyi mkhar</text></item>
<item><p>198a3</p><section>mdo sde</section><text>bshig dral la nga'i chos gsang bsgus te/ mur 'dug la 'chad do/ /mi rtag par nga'i thad du 'ongs te nga dang gtam byas nas de la chos bstan na gtsang zhing gces pa ma bshad na mi des chos bstan pa btsal ba'i phyir khyim nas byung ste/ tshul khrims mnos pas na/ ngas mi des</text></item>
<item><p>198a4</p><section>mdo sde</section><text>phyis lam thob par rig par shes pas khyim nas byung bar gnang ste zla ba bzhi'i bar du sad do/ /de ci'i phyir zhe na/ chos kyi mkhar gyi rim gro bya ba'i phyir ro/ /gcig tu na ma 'ongs pa'i dus kyi dgra slar mi ldang ba bya ba'i phyir ro/ /de lta bur yang dag par gshegs par chos kyi</text></item>
<item><p>198a5</p><section>mdo sde</section><text>mkhar bsrung ba mkhas pas glags mi rnyed par byas te/ de ni sangs rgyas kyis bstan pa mnod cing sngon gyi ngan pa yon po mthong bar byas so/ /dge slong phal mang po rnams kun dga' gzha' ste khyim nas byung bar gnang ste/ tshul khrims nod pa thob zin nas lha dang mi dang 'jig rten</text></item>
<item><p>198a6</p><section>mdo sde</section><text>gyis bskyod cing bsgyur mi nus so/ /shA ri'i bu gang la sogs pa sad du rung ba zhes byas na de ni mur 'dug gi ming dang / mur 'dug gi chos la sred pa'o/ /shA ri'i bu gang la sogs pa mur 'dug gi chos la sred pa yin/ de ni thob pa yod du 'dzin pa dang / bdag tu lta ba dang / gang</text></item>
<item><p>198a7</p><section>mdo sde</section><text>zag tu lta ba dang / sems can du lta ba dang / yon po la 'dod chags pa dang / nyid kyi mtshan ma stong pa'i chos la the tshom gyi sems skye ba dang / yon po sgyu ma mi bden pa'i sems sgyu ma'i chos rnam pa mang po mnos pa spyad de/ mchog gi gzhung stong par 'jug mi phod cing yon</text></item>
<item><p>198b1</p><section>mdo sde</section><text>po'i lam rnams spyod pa ste/ mi de'i ming mur 'dug gi chos la sred pa zhes bya'o/ /shA ri'i bu sad du mi rung ba ni kha dog rnam pa mang po spyod pa mi gos skya bo can yang rung / chos gos bgos pa yang rung / de lta bu mi bden pa thob bo/ /yod par mthong ba kun gyi ming</text></item>
<item><p>198b2</p><section>mdo sde</section><text>mur 'dug ces bya'o/ /nga'i chos kyi nang nas byung la tshul khrims mnos pa de lta bu'i mi ni sad pa'i rigs so/ /ci'i phyir zhe na/ thob pa yod par 'dzin pa ni nga'i chos kyi nang na yon po la lta ba yin te de'i ming dgra chen po zhes bya'o/ /'jig rten thams cad kyi nang na lha</text></item>
<item><p>198b3</p><section>mdo sde</section><text>dang mi'i dgra'o/ /de'i ming 'jig rten thams cad kyi dgra sdang ba ste/ sangs rgyas rnams kyi dgra chen po'o/ /shA ri'i bu yon po lta bu'i mi de ngas kyang khyim nas byung zhing tshul khrims mnod du ma gnang ngo / /shA ri'i bu chos so cog thams cad la bdag tu lta ba med do/ /mi</text></item>
<item><p>198b4</p><section>mdo sde</section><text>la la zhig gis de la bzod pa skye ba dang / chos so cog stong pa dang bdag tu lta ba med/ gang zag tu lta ba med/ sems can med/ tshe srog med par mi nus shing yid ches shing shes par ma nus pa'i chos kyi nang du yon len na ming mi gtsang ba zhes bya ste/ mi des sangs rgyas la</text></item>
<item><p>198b5</p><section>mdo sde</section><text>yon mi 'bul chos la yon mi 'bul/ dge 'dun la yon mi 'bul bar nan gyis nga'i chos su zhugs te lus ni dge sbyong yin la sems ni mur 'dug yin te/ chos rku ba'i mi zhes bya'o/ /shA ri'i bu ma 'ongs pa'i dus na dge sbyong zhig yod pa lus mi 'chos/ tshul khrims mi spyod/</text></item>
<item><p>198b6</p><section>mdo sde</section><text>sems mi 'chos/ shes rab mi spyod de yang dag par gshegs pas bshad do cog dang yang dag par gshegs pas spyad do cog la yang brun to brnyas so/ /yang dag par gshegs pas ni rtag par mchog gi gzhung gi stong pa la ri mo gus shing yon gsol te rtag par spyod pa la</text></item>
<item><p>198b7</p><section>mdo sde</section><text>sred na/ dge slong de rnams kyis yang dag par gshegs pas yang dag pa'i dbyings mtha' yun du stong pa'i chos spyod pa la yang zhing brun to/ /shA ri'i bu de'i tshe dge slong la la nyon mongs pa'i las spyod pa yod na yang kun gyis brnyas te brun to/ /da nga'i slob ma stong pa spyod pa yod na</text></item>
<item><p>199a1</p><section>mdo sde</section><text>ngas dga'o zhes bstod de/ sems bde bar bab pa/ de'i tshe mi des stong pa spyod pa yang brnyas te/ mi sra mi mkhrangs 'ba' zhig gis don tshol lo/ /bdag tu lta ba yod pa dang / chos so cog yod pa spyad de/ de lta bu la sogs pa'i don gyis phal</text></item>
<item><p>199a2</p><section>mdo sde</section><text>gyi sems dga' bar byas so/ /la la zhig gis chos so cog stong par bshad na mi de la yang brnyas so/ /ci'i phyir zhe na/ shA ri'i bu chos ni de bzhin pa'i rigs te/ sems kyi dge ba'i rtsa ba chad du byed na phyi mo gzugs mngon par byung ngo / /yang dag pa'i bden pa dam</text></item>
<item><p>199a3</p><section>mdo sde</section><text>pa'i chos 'jig rten na 'dug na gnod pa med de/ dper mi gti mug gis spos tsan dan dang shing ngan pa gnyis 'dra bar 'dzin pa dang mtshungs so/ /shA ri'i bu sangs rgyas bsod skyabs kyis bshad pa/ ma 'ongs pa'i dus na sangs rgyas shAkya thub pa'i slob ma rnams kyis</text></item>
<item><p>199a4</p><section>mdo sde</section><text>gso ba'i khe'i phyir gos skya bo can rnams la mchog gi gzhung stong pa bshad na/ de'i tshe khyim na 'dug pa dang / khyim nas byung ba gti mug mang pos ma mnos so/ /log gal nas yid mi ches shing slar 'phya skur nas bsod nams chen po stor to/ /rgyu rkyen 'di lta bu spyad</text></item>
<item><p>199a5</p><section>mdo sde</section><text>pas na mthar lam ngan par ltung ngo / /shA ri'i bu de'i tshe 'gal ba mang po yod do/ /rtsod pa 'chang / bdag tu lta ba 'chang / gang zag 'chang / sems can 'chang / tsher 'dzin pa 'chang / srog tu 'dzin pa 'chang ngo / /dge ba'i chos nyung ngu byed pas gso ba'i khe</text></item>
<item><p>199a6</p><section>mdo sde</section><text>'ba' zhig la sred de/ bden par gti mug yin na rang na re shes rab yod ces zer ro/ /gcig la gcig log gal de rtag par 'thab rtsod cing don yod pa la gcod pa sred de/ khon dang phrag dog gi sems skyes nas mi des dge sbyong gi sems btang ste gso ba'i khe 'ba'</text></item>
<item><p>199a7</p><section>mdo sde</section><text>zhig tshol lo/ /'tsho nam gyi don mang po la sred de sbyar ba gcig pu ma yin no/ /rtag par mi gzhan gyi g.yo 'tshang tshol ba la sred de/ rang gi nyes pa sbas nas legs pa'i don brjod cing bshad do/ /da ltar gyi dge slong ni legs pa'i don sbas bcabs te rang gi nyes</text></item>
<item><p>199b1</p><section>mdo sde</section><text>pa ngan pa phyung ngo / /de tsam gyi tshe kun gyis tshul khrims lci bas bsrung zhing gzung mi nus te khong du chud pa med do/ /gzhung gi bsod nams bshig ste chos so cog mi 'gyur zhing nyid kyi mtshan stong pa la ji lta bur bya mi nus zhes 'dzer to/ /rtsed mo byed pa'i mi 'da' ras pa bsgyur</text></item>
<item><p>199b2</p><section>mdo sde</section><text>cing bstan pa mang po byas nas ci yang shes pa med par mthong na shin tu bgad do/ /ci'i phyir zhe na/ rtsed mo'i chos mi shes pas 'thab ste ngo mtshar snyam ste/ yod dkon pa'i sems skyes nas dngangs dogs te cher bgad do/ /de lta ste shA ri'i bu de'i tshe yang dag pa'i bden pa'i</text></item>
<item><p>199b3</p><section>mdo sde</section><text>dge slong gis stong pa zhi ba'i chos 'chad na srog gso ba'i khe tshol ba kun gyis khrel te bgad do/ /ci'i phyir zhe na/ mi des sangs rgyas kyi chos kyi gzhung ma rig pas stong pa'i chos bshad pa thos nas dngangs dogs shing 'jigs skrag go/ shA ri'i bu khyod kyis mi 'di la ltos</text></item>
<item><p>199b4</p><section>mdo sde</section><text>dang / bde skyid pa'i gnas la rgud pa'i mya ngan skyes so/ /rgud pa'i mya ngan gyi gnas la ni bde skyid pa'i sems skyes te/ mi de phyin ci log pas dge ba'i chos ni log par spyad/ ngan pa'i chos ni ma log par spyad do/ /shA ri'i bu de lta bu'i mi gti mug la ser sna dang / 'dod</text></item>
<item><p>199b5</p><section>mdo sde</section><text>chags dang / zhe sdang dang / gti mug mang du srel te/ cho ga tshang nas mi dge ba gsum gyi rtsa ba spyad do/ /shA ri'i bu ngas tshul khrims 'dzin pa'i dge slong la phan bsod pa bya ba'i phyir tshul khrims nyis brgya lnga bcu'i chos yig bshad do/ /de lta bu'i mi gti mug gis</text></item>
<item><p>199b6</p><section>mdo sde</section><text>'jig rten gyi rgyu rkyen chung ngu spyad de/ khyim na 'dug pa la bshad de yi ger yang bris nas gos skya bo can la yang bstan to/ /shA ri'i bu de lta bu'i mi gti mug gis bshad pa chos so cog stong pa dang / rang gi mtshan ma bya ga la nus zhes 'dzer to/ /ci'i phyir zhe na/ de lta bu'i mi gti</text></item>
<item><p>199b7</p><section>mdo sde</section><text>mug gis 'jug pa dang / brkam pa dang / mya ngan 'khrug yang bsal mi nus na/ ma rig pa'o cog cho ga ma nus pa lta smos kyang ci dgos/ shA ri'i bu de'i tshe tshul khrims lugs 'dzin pa'i dge slong dge ba slob mi nus so/ /chos so cog stong par yang legs par mi slob bo/ /mdo</text></item>
<item><p>200a1</p><section>mdo sde</section><text>sde kha ton dang legs par mi slob bo/ /shA ri'i bu tshul khrims lugs 'dzin pa'i dge slong gis legs par slob mi nus zhes bya/ yang dag gshegs pas chos yi ge nang na bslabs bshad pa gsum yod de/ dge ba'i tshul khrims bslab/ dge ba'i</text></item>
<item><p>200a2</p><section>mdo sde</section><text>sems bslab/ dge ba'i shes rab bslabs te/ mi des bslab pa gsum la dge ba'i bslab ma nus te/ mang po thos pa rgyu rkyen 'ba' zhig spyad nas mi gzhan la yang brnyas te/ mi de ni dge ba'i chos sgrib cing gcod pa yin te/ de lta bu'i mi gti mug gis chos bzhin du lan glon</text></item>
<item><p>200a3</p><section>mdo sde</section><text>zhing 'dri bar yang mi nus na/ mtha' yun du ci yang med pa la brtson 'grus spyod mi nus pa lta smos kyang ci dgos/ shA ri'i bu de tsam gyi tshe tshul khrims zhig pa'i dge slong ni gos skya bo can gyi g.yog byed cing / pho nyar mngags shing gdul ba dang / sman gyi chos kyis bdag rang gso</text></item>
<item><p>200a4</p><section>mdo sde</section><text>bar byed do/ /shA ri'i bu da khyod ltos shig dang / mi ngan pa des nga'i chos las khyim nas byung nas/ tshul khrims mnos nas yon mnod pa thob nas slar nga la dgrar 'dzin to/ /shA ri'i bu de'i tshe gnam ngos bzhi'i lha'i rgyal po dang dbang po dang / tshangs pa'i rgyal po chen po dang / brgya</text></item>
<item><p>200a5</p><section>mdo sde</section><text>stong khri 'bum gyi lha gzhan kun kyang nga'i chos kyi nang na de lta bu zhig nyams pa mthong nas kun shin tu mya ngan byed cing mi dga' ste/ ngus nas mchi ma bab bo/ /shA ri'i bu de bden par na nga la rten cing gos skya bo can gyi mtshan ma sbyor zhing byed pa'i mi rigs so/ /ci'i phyir zhe na/ sangs rgyas</text></item>
<item><p>200a6</p><section>mdo sde</section><text>shAkya thub pa'i slob ma rnams dang / lha dang / klu dang / lha ma yin gyis bkol zhing bdag po yang bya ba rigs na/ klu dang lha ma yin gyis nga'i slob ma la bkol zhing bdag po ma byas na de lta bu'i mi gti mug gos skya bo can la nye bsnyen pas chos so cog gi gzhung stong pa bshad sbyangs te</text></item>
<item><p>200a7</p><section>mdo sde</section><text>khong du chud par nus zhes zer na bden pa yong med do/ /shA ri'i bu de'i tshe tshul khrims zhig pa'i dge slong gis chang phor bu gang zhig thob na'ang gos skya bo rnams la sangs rgyas kyis drangs bshad do/ /khyod kyi yid la ji snyam/ 'dod chags dang / zhe sdang dang / gti mug mang po dang</text></item>
<item><p>200b1</p><section>mdo sde</section><text>chos yig klog pa la sred pa mang ba dang / tha mal pa'i yi ge'i khe la brkam zhing spyod pa mi gtsang mi gdang ba'i mi de lta bu'i mis ci yang med pa yun du stong pa'i chos yid ches par nus shing / dge sbyong gi 'bras bu cho ga tshang ba thob par nus sam mi nus/ bcom ldan 'das mi</text></item>
<item><p>200b2</p><section>mdo sde</section><text>nus lags so/ /shA ri'i bu dge slong la la zhig gis gos dang kha zas dang mal cha dang / rtsi sman thob pa la phyogs na tshul khrims 'dzin pa gtsang gdang ste/ mang po 'dzis pa dang / cal col gyi tshig la mi sred/ phyi logs kyi gzhung la ma chags te/ nyin mtshan du brtson</text></item>
<item><p>200b3</p><section>mdo sde</section><text>'grus pa ni mgo tshig pa'i ra mda' byed pa bzhin te/ sems gcig tu drang po'i 'phrul gyi lam brgyad 'grus par spyad na mi des 'on kyang stong pa'i chos ci yang thob pa med pa'i khong du chud par dka' na/ de lta bu'i mi gti mug zab mo 'dod pa med pa yid ches shing shes pa</text></item>
<item><p>200b4</p><section>mdo sde</section><text>med pa lta smos kyang ci dgos/ shA ri'i bu khyod ltos shig dang / mi de yang dag par gshegs pa'i bla na med pa'i gzhung ma shes pas na/ nga'i drang po'i chos bshig ste bdag rang gi lus dang mi gzhan gyi rgud pa'i mya ngan chen po byas so/ /de lta bu'i dgra chen po ni 'jig rten</text></item>
<item><p>200b5</p><section>mdo sde</section><text>gyi dgra chen po yin te/ chos kyi yi ge 'di'i nang na yang yong bral ba'i rigs zhes bshad do/ /de lta bus mis ni sangs rgyas kyi drin kyang mi shes te rang gi bsams pa bdag la sogs pa khyim nas byung ste/ chos 'di'i nang na spyad pa'i mi rigs pa rnams ni spyad pa mi rigs so snyam du</text></item>
<item><p>200b6</p><section>mdo sde</section><text>sems so/ /de lta bas na shA ri'i bu yang dag par gshegs pas ma 'ongs pa'i dus la ji lta bu ngan pa gcad pa'i phyir chos 'di lta bu bshad do/ /dge slong la la zhig tshul khrims mnos so cog zhig cing / chos bshig dral la drang po'i mthong ba bshig pa zhig gis chos</text></item>
<item><p>200b7</p><section>mdo sde</section><text>yig 'di thos na 'jigs skrag ste/ tshul khrims slar zlog go/ /ci'i phyir zhe na/ tshul khrims zhig pa'i mi ni se gol gcig gtogs pa tsam gyi bar du 'phags pa'i mi gzugs dang / chos gos can 'dug pa'i nang na 'dug pa mi rigs/ la la zhig gis chos yig 'di thos</text></item>
<item><p>201a1</p><section>mdo sde</section><text>te sems dga' gzha' na/ mi de'i ming sangs rgyas rnams yon gsol/ sangs rgyas kyi lam srung zhing rim gro byed pa zhes bya ba ci'i phyir zhe na/ shA ri'i bu de'i ming sangs rgyas lam yang dag pa'i dbyings zhes bya'o/ /pho dag pa mo dge ba la la zhig dge sbyong gi chos</text></item>
<item><p>201a2</p><section>mdo sde</section><text>thos par 'dod na/ chos yig 'di nyon cig dang / brgya stong khri 'bum gyi dpag tshad 'das pa rigs so/ /ci'i phyir zhe na/ yang dag par gshegs pa sangs rgyas rnams yun ring po zhig lon na/ gdod 'jig rten du 'byung ngo / /'jig rten du 'byung mod kyi bar bar du zad do/ /</text></item>
<item><p>201a3</p><section>mdo sde</section><text>le'u dgu ste dogs pa bye brag phyed pa'i le'u'o// //sangs rgyas kyis shA ri'i bu la bka' stsal pa/ mi rnam gsum zhig yod pas chos yig bshad pa 'di thos na sems la mi dga' mi dad do/ /gsum gang la sogs pa zhes byas na/ gcig ni tshul khrims</text></item>
<item><p>201a4</p><section>mdo sde</section><text>zhig pa'i dge slong ngo / /gnyis ni dge slong yar skye ba'i mi'o/ /gsum ni chos 'chad pa mi gtsang ba dang / bdag tu lta ba la 'dod chags te/ /mi des 'di lta bu bden pa'i mtshan ma zab mo chos yig bzhin du mi 'gal ba yong spangs nas/ dmus long gi sde dang grogs kyi tshang</text></item>
<item><p>201a5</p><section>mdo sde</section><text>bar gang rgyas so/ /de lta bas na shA ri'i bu nga'i chos yig 'di bslabs te khyod la gtams bcol to/ /ci'i phyir nas shes byas na/ chos kyi yi ge 'di yang dag par gshegs pa'i phyi na/ gtsang gdang bar tshul khrims 'dzin pa'i dge slong sems la 'di lta bu chos yi ge zab mo</text></item>
<item><p>201a6</p><section>mdo sde</section><text>la dga' zhing dad pa skye bar nus pa tshul khrims gtsang gdang bas rtag par bsdu zhing 'dzin par bya'o/ /tshul khrims zhig pa ni rtag par bsrings spang ngo / /ci'i phyir zhe na/ gti mug gis yang dag pa'i bden pa'i drang po'i tshig bshad pa thos na sdug bsngal yin par 'dzin to/ /shA</text></item>
<item><p>201a7</p><section>mdo sde</section><text>ri'i bu tshul khrims zhig pa'i dge slong gis byad gzugs cir grub pa yang dag par gshegs pas zhib tu rgya cher bshad zin to/ /shA ri'i bu tshul khrims bshig pa'i dge slong ni chos kyi tshul khrims 'dzin pa'i cho ga la ma dad do/ /gti mug gi mi ni shes rab la mi dga'o/ /ser sna can gyi mi</text></item>
<item><p>201b1</p><section>mdo sde</section><text>ni sbyin pa bshad pa la thos par mi dga'o/ /le lo yar skye ba ni dregs shing le lo med pa'i chos 'di thos su mi dga' ste/ thos su zin na'ang dngangs skrag pa ni khung zab mor lhung ba dang mtshungs so/ /'jig rten gyi khe la sred pa ni zhim po'i ro la 'dod chags te/ zas la</text></item>
<item><p>201b2</p><section>mdo sde</section><text>zhe bskrad pa thos na/ sems la mya ngan 'khrug go/ /mi la la zhig tha mal pa'i yi ge klog pa la sred na/ de las na thub cing bden du zin pa'i 'du shes skye'o/ /tshig la 'dod chags pa ni cal col 'chad pa la sred pa'o/ /rang bzo'i tshig gi snyan dngags 'chad pa la</text></item>
<item><p>201b3</p><section>mdo sde</section><text>sred pa ni sangs rgyas mchog gi gzhung la gtsang ma'i sems med pa'i steng du chos 'di la yid mi ches mi gus so/ /shA ri'i bu dper mi ma ning dang mtshungs so/ /skyes pa'i spyad pa med na/ skyes pa'i nang du phyin pa dang ma ning gi 'du shes skyed de/ sems 'di snyam du byed do/ /</text></item>
<item><p>201b4</p><section>mdo sde</section><text>mi 'di gzhan la sogs pa yang bdag dang mi mtshungs pa med snyam byed do/ /de lta ste tha mal pa'i yi ge la sred chags pa ni rtag par tshig rang bzo'i snyan dngags pa brgyan pa la sred de/ sangs rgyas kyi mchog gi gzhung la sems kyis ri mo mi gus so/ /shA ri'i bu de'i nang na mi la</text></item>
<item><p>201b5</p><section>mdo sde</section><text>la gtsang gdang ba'i chos yig 'chang ba yod na mi de la yang ri mo mi gus te/ gtsang gdang ba'i tshul khrims 'dzin pa'i dge slong la'ang yang zhing btus te/ ci'i phyir zhe na/ shA ri'i bu mur 'dug gi chos yi ge la ni yang dag pa'i tshig bden pa med do/ /chos kyis dregs shing le lo</text></item>
<item><p>201b6</p><section>mdo sde</section><text>dang mthong zhing rang che 'dod pa'i rigs so/ /ci'i phyir zhe na/ don de ni skyo bral ba'i mi'i phyir ma yin no/ /mya ngan las 'das pa mi'i phyir ma yin te/ mi des yid ches pa la sogs pa rtsa ba bzhi nyams pas na/ gnas so cog legs pa'i don yod par yid mi ches pa ni ma ning</text></item>
<item><p>201b7</p><section>mdo sde</section><text>dang mtshungs te/ mi gzhan kun la bdag dang mtshungs zhes zer ro/ /shA ri'i bu dmus long gis kha dog rnams mi mthong ba dang mtshungs so/ /de ni nag po'i kha dog dkar po'i kha dog ste/ dkar nag gi kha dog mthong ba ma mthong ngo / /bzang po'i kha dog ma mthong ngo / /mi</text></item>
<item><p>202a1</p><section>mdo sde</section><text>sdug pa'i kha dog kyang mi mthong / sngon po dang / ser po dang / dmar po dang / dkar po dang / le brgan rma mthing ga'i kha dog kyang mi mthong / ring thung sbom phra la sogs pa'i gzugs mi mthong / skar ma nyi zla ma mthong ste/ nyi zla dang skar ma mthong</text></item>
<item><p>202a2</p><section>mdo sde</section><text>ba de lta bu'i mi long bas thal byung sems 'di snyam byas so/ /dkar gnag gi kha dog med/ dkar gnag gi kha dog mthong ba med/ bzang po dang mi sdug pa'i kha dog byas pa med/ sngon po dang / ser po dang / dmar po dang / mthing ga dang / ring thung dang / phra sbom dang /</text></item>
<item><p>202a3</p><section>mdo sde</section><text>zab mi zab dang / nyi zla dang / skar ma'i kha dog med/ nyi zla skar ma mthong ba med pas na gzhan kun kyang bdag dang mtshungs snyam du 'dzin to/ /mi dmus long gi sems phyin ci log pas gnas so cog thams cad kun la mun gnag che zer ro/ /shA ri'i bu tshul khrims zhig pa'i dge</text></item>
<item><p>202a4</p><section>mdo sde</section><text>slong le lo yar skye ba'i mi mur 'dug gi bshad par ltung ngo / /dge slong yang de dang mtshungs te/ sangs rgyas kyi zab mo chos la yid ma ches ma dad de/ khong du chud par ma nus so/ /chos so cog stong zhing ci'ang med pa thos na yid mi ches ma dad do/ /khong du chud par ma</text></item>
<item><p>202a5</p><section>mdo sde</section><text>nus so/ /shA ri'i bu mi gzhan bzhin du khyod la sogs pa'ang yon po'i dbyings su ltung zhing drang po'i chos mi thob kyis dogs so/ /drang po'i chos 'di spyod pa ni ming yang dag pa'i bden pa'i dge sbyong zhes bya'o/ /khyod kyis thob bo cog la mi des yid mi ches pa dper mi</text></item>
<item><p>202a6</p><section>mdo sde</section><text>dmus long na re dkar gnag la sogs pa'i kha dog med ces zer ba dang mtshungs so/ /shA ri'i bu mi des de lta bu'i yon po'i dbyings su bzhugs te mur 'dug gi bshad pa btsal nas mang po'i 'jigs pa'i tshig la sred de/ mya ngan 'khrug pa'i rang bzhin ngan pa dang / chos ngan pa</text></item>
<item><p>202a7</p><section>mdo sde</section><text>skyes shing 'phel to/ /mi des chos so cog stong yang yid ches par mi 'gyur na khong du mi chud pa lta smos kyang ci dgos/ shA ri'i bu khyod kyi yid la ji snyam was seng ge ltar byas na bsgrags zin tam/ da bsgrag gam/ phyis bsgrag /seng ge'i 'gros byas na da 'gro ba dang / phyis</text></item>
<item><p>202b1</p><section>mdo sde</section><text>'gro ba dang / 'gros zin pa nus sam mi nus/ bcom ldan 'das mi nus lags so/ /ci'i phyir zhes bgyis na wa'i kha dog dang stobs dang / sgra skad seng ge tsam mi phod do/ /was ni wa'i sgra 'ba' zhig bgyi nus so/ /sgra zhig bgyir btab na wa'i sgra 'ba' zhig 'byung ste</text></item>
<item><p>202b2</p><section>mdo sde</section><text>seng ge'i sgra ma lags so/ /de yin no/ /shA ri'i bu tshul khrims zhig pa'i dge slong le lo yar skye ba'i dge slong rang don dam pa yin snyam 'dzin to/ /chos 'chad mi gtsang ba ni 'dzi gen ji'i bshad pa mnos te/ don gcig la chags te dam du bzung ste ma btang ngo / /'jig rten gyi</text></item>
<item><p>202b3</p><section>mdo sde</section><text>khe la brkam zhing rin che ste tha mal pa'i yi ge klog pa la sred pas chos so cog gi bden pa khong du chud par ma nus so/ /mtshan ma med pa'i chos la yid ches shing mnod nus zhe na/ bden pa yong med do/ /shA ri'i bu dge slong la la zhig lo grangs kyis rgan zhing legs pa yod la</text></item>
<item><p>202b4</p><section>mdo sde</section><text>dge slong gi nang na klu ste/ shes rab zab mo yod pa de lta bu'i mis ci'ang med pa nyid kyi mtshan ma stong pa'i chos dang / bdag tu lta ba med pa dang / gang zag med pa'i chos la yid ches par nus so/ /ji lta zhe na/ mi de mang po 'dzis pa'i tshig go cog dang dge 'dun la mi sred do/ /</text></item>
<item><p>202b5</p><section>mdo sde</section><text>chos yig klog pa dang / gnyid kyis log pa dang / don mang po la mi sred/ gos skya bo can gyi 'tsho nam dang don mi byed/ pho nyar mngag cing yi ge khyer zhing skyel ba mi byed/ sman gyi chos mi byed/ sman dpyad mi klog /tshong spogs mi byed/ 'jig rten gyi tshig brjod cing smra ba</text></item>
<item><p>202b6</p><section>mdo sde</section><text>la mi sred do/ /'jig rten las 'byung ba bshad pa 'ba' zhig la dad cing dga'o/ /mi chos so cog stong par yid ches par nus te/ chos so cog med cing mi ldan mi 'jug go/ /mi de lta bas na gdod yang dag pa'i bden pa'i dbyings su grub par nus te/ bden pa bzhin gyi yang</text></item>
<item><p>202b7</p><section>mdo sde</section><text>dag pa'i seng ge'i sgra nus te/ wa'i sgra ma yin no/ /shA ri'i bu dge slong la la zhig tha mal pa'i yi ge'i gzhung la chags pa'i zhig yod na mi des sangs rgyas kyi zab mo dam pa'i mchog btang ste/ mur 'dug gi chos kha ton dang / gzugs su 'dzin pa zhes bya'o/ /phal</text></item>
<item><p>203a1</p><section>mdo sde</section><text>mang po'i phyir bshad na'ang wa'i sgra 'ba' zhig zer ro/ /shA ri'i bu de lta bu'i mi ngan pa ni ming rul pa'i dge sbyong zhes bya'o/ /ci'i phyir zhe na/ mur 'dug gi gzhung yin gyi/ sangs rgyas kyi chos ma yin pa'i phyir ro/ /shA ri'i bu mur 'dug gi chos la</text></item>
<item><p>203a2</p><section>mdo sde</section><text>chags pa'i dge slong ni bdag rang sangs rgyas kyi slob ma yin zhes brjod par mi rigs so/ /ci'i phyir zhe na/ dge slong shAkya'i bu ni 'dzi gen ji'i chos mi 'chad de/ phal mang po'i nang na sangs rgyas kyi chos 'ba' zhig 'chad do/ /mi la la zhig mi gtsang ba'i tshig la</text></item>
<item><p>203a3</p><section>mdo sde</section><text>chags na seng ge'i sgra dbyangs kyang wa'i sgra skad du grags te/ mi de sangs rgyas kyi chos kyi mchog gi gzhung shes par mi nus so/ /shA ri'i bu ngas khyod la bye brag phyed par bsgo'o/ /mi la la zhig tshul khrims 'dzin pa dang / bsam gtan thub pa dang / shes rab cho ga tshang</text></item>
<item><p>203a4</p><section>mdo sde</section><text>ste/ mi 'jung / mi brkam/ zhe sdang gti mug gis ma zhen/ gtsang sgyu mi srel/ ngan pas skyes pa'i sems yod/ yang dag pa'i bden pa'i tshig smra zhing rtag par 'ba' zhig gnas la sred/ nyal zhing gnyid log pa la mi sred/ stong pa mtshan ma med pa dang / smon pa</text></item>
<item><p>203a5</p><section>mdo sde</section><text>med pa dang / 'gog pa med pa'i spyod pa la sred do/ /zab mo 'dod pa'i sems skyes te/ sangs rgyas kyi chos kyi mchog gi gzhung shes pa btsal nas/ 'jig rten gyi tshig la ni mi dga' 'jig rten las 'byung ba'i tshig la dad de/ tshul khrims rnams rdzogs par bzung</text></item>
<item><p>203a6</p><section>mdo sde</section><text>nas/ don ngan pa thams cad dang / ngan pa'i bshes gnyen kun bsrings spangs te/ de lta bu'i chos la gnas pas stong pa ci yang med pa'i chos shes par nus so/ /ci'i phyir zhe na/ shA ri'i bu spyad pa de'i ming ni mi chen po'i spyod pa zhes bya ste/ gso ba'i khe la brkam</text></item>
<item><p>203a7</p><section>mdo sde</section><text>zhing sred pa'i khe ma yin te/ gti mug blun po'i tha mal pa'i spyod pa ma yin no/ /sun byung zhing zhigs pa'i dge sbyong gi spyod pa ma yin no/ /spang phub kyi dge sbyong gi spyod pa ma yin no/ /sgyu ma ming gi dge sbyong gi spyod pa ma yin no/ /shA ri'i bu chos so cog gi bden pa'i mtshan ma'i</text></item>
<item><p>203b1</p><section>mdo sde</section><text>mtha' yun du stong pa nyid sangs rgyas kyi lam yin te/ 'jig rten gyi nor khe la sred pa dang / chos mi gtsang ba thob par mi nus so/ /shA ri'i bu de'i ming ni shes rab chen po'i sa zhes bya ste/ mur 'dug la brkam sred pa'i chos ma yin no/ /bdag tu lta ba dang / gang zag</text></item>
<item><p>203b2</p><section>mdo sde</section><text>tu 'chad pa'i sa yin no/ /shA ri'i bu bden par bdag tu lta ba yin/ gang zag tu lta ba yod du zin na bdag tu lta ba dang / gang zag tu lta ba 'chad pa la bden pa'i mtshan ma yod pa'i rigs kyis bden pa bzhin du 'dri ba rigs so/ /bdag tu lta ba yod du zin na/ kha dog ji</text></item>
<item><p>203b3</p><section>mdo sde</section><text>lta bu yin/ sngon po/ ser po/ dmar po/ dkar po'am/ lus kyi nang du 'dug gam/ lus kyi phyi rol du 'dug gam/ lus chub par 'dug gam/ mar gso ma la 'dug pa dang mtshungs sam/ shA ri'i bu gso ma'i nang na mar yod pa ni 'byung du yang rung / bstan du</text></item>
<item><p>203b4</p><section>mdo sde</section><text>yang rung / bdag tu lta ba nang logs na 'dug tu zin na/ bdag tu lta ba yod par 'chad pas bshad pa rigs/ bstan pa rigs te/ gso ma'i nang nas mar 'byung zhing mar bstan pa dang mtshungs so/ /mchog gi gzhung gi nang nas ni bdag tu lta ba btsal kyang rnyed par mi rung</text></item>
<item><p>203b5</p><section>mdo sde</section><text>ngo / /de lta bas na shes par byos shig /bdag tu lta ba dang / gang zag yod par 'chad pa'i mi de la dge sbyong gi khrims kyang med na/ dge slong gi med pa lta smos kyang ci dgos/ shA ri'i bu shes par byos shig /yon po la 'dod chags pa ni bdag tu lta ba la chags/</text></item>
<item><p>203b6</p><section>mdo sde</section><text>sems can la chags/ tshe srog la chags te/ spyi bo'i chos su lhung ngo / /mi de de lta bur yon po la 'dod chags pas na/ gso ba'i khe la brkam pa'i sems kyang bsam mi nus na mya ngan 'khrug pa'i zhib mo lta smos kyang ci dgos/ shA ri'i bu stong pa khong du chud pa la</text></item>
<item><p>203b7</p><section>mdo sde</section><text>'dod chags dang / zhe sdang dang gti mug dang gso ba'i khe bkab ces zer na bden pa yong med do/ /spyi bo chos su yong mi ltung ngo / /shA ri'i bu bdag tu lta ba'i sems la chags pa ni tshe srog yod ces zer ba ste/ tshe srog gi rgyu rkyen gyis na gso ba'i khes dkris te lam bsgribs</text></item>
<item><p>204a1</p><section>mdo sde</section><text>bcad do/ /shA ri'i bu bdag tu lta ba dang / gang zag tu lta ba ni nga'i chos la khyim nas byung ba ste/ chos byed mod kyi de lta bu'i mi gti mug gtsang gdang ba'i nang nas ni khyim nas byung ba ma yin no/ /ci'i phyir zhe na/ 'dzi gen ji'i khyim nas byung</text></item>
<item><p>204a2</p><section>mdo sde</section><text>ba ni kun nga'i sems la chags te thob pa yod par 'dzin to/ /shA ri'i bu thob pa yod par 'dzin pa ni thog ma zhes bya ba med pa'i tshe rabs tshun chad rtag par de lta mthong ba yod de/ khyim nas byung du zin kyang yod de ci mi 'chad do/ /de'i ming mur 'dug gi zhar las khyim</text></item>
<item><p>204a3</p><section>mdo sde</section><text>nas byung zhes bya'i/ ming 'phags pa'i zhar las khyim nas byung ba zhes mi bya'o/ /ci'i phyir zhe na/ bkab pa'i mis chos chen po la yid ches shing dad par mi nus te/ gtsang gdang ba'i chos chen po yang dag pa'i bden pa'i 'du shes med do/ /shA ri'i bu de lta bu'i</text></item>
<item><p>204a4</p><section>mdo sde</section><text>chos bshig pa'i sdig lci ba rgyu rkyen gyis kha na ma tho ba'i lhag ma ma zad pas chos so cog bden pa'i mtshan ma yid ches shing shes par mi nus te/ mi dge ba'i las g.yos nas bar bar ni drang po'i 'phrul gyi lam brgyad la skur/ bar bar ni dge slong la ngan pa'i sems</text></item>
<item><p>204a5</p><section>mdo sde</section><text>bskyed de/ de'i mi bden pa'i nyes pa byung ste/ bar bar ni tshul khrims bshig mthong ba bshig /srog bshig /cho ga bshig ces zer/ bar bar ni gzhan gyi nyes pa ma mthong bar mi bden pa'i yid ma yin ma skyes/ bar bar zhe sdang phrag dog gi sems rtog pa spyad de gzhan</text></item>
<item><p>204a6</p><section>mdo sde</section><text>gyi ngan pa bshad/ bar bar ni sangs rgyas kyi chos yi ge gzhung tshul shes zer ma nus pas sangs rgyas kyi chos ma yin zhes zer ro/ /de lta bu'i mis chos bshig pa'i ngan pa'i lam 'byor grub pas sangs rgyas kyi mchog gi gzhung la sems thogs pa med par mi nus te/ mi 'jug</text></item>
<item><p>204a7</p><section>mdo sde</section><text>mi dga'o/ /de lta bu'i sdig lci ba'i lan gyi lhag ma'i rgyu rkyen gyis brtson 'grus spyad mod kyi/ 'on kyang rkyen to cog gi mtshan ma len mi nus na sems la btags pa'i mal gyi 'bras bu thob par mi nus pa lta smos kyang ci dgos/ gcig tu na bdag tu lta ba dang / gang zag tu lta ba la</text></item>
<item><p>204b1</p><section>mdo sde</section><text>gnas brten te/ de lta bu'i lta ba ni sangs rgyas man chad kyis kyang de'i rtsa ba'i phyi mo phyin par sems mi nus na bu thob par mi nus pa lta smos kyang ci dgos/ shA ri'i bu de lta bu'i brkam chags pa'i mi dge ba yon po mthong ba yod na de ni bdag tu lta ba dang / gang zag tu lta ba dang /</text></item>
<item><p>204b2</p><section>mdo sde</section><text>sems can du lta ba dang / tshe srog tu lta ba'o/ /gcig tu na mchog gi gzhung stong pa la dngangs skrag cing dogs pa ste/ mi des sngon chad kyi tshe la chos bshig pa'i sdig rkyen 'byor par mngon no/ /shA ri'i bu mi la la zhig de lta bur ngan pa yon po mi dge ba'i 'dod chags na/ de ni bdag</text></item>
<item><p>204b3</p><section>mdo sde</section><text>tu lta ba la chags/ gang zag la chags/ tshe srog la chags te/ mi de lta bu ni brgya stong 'bum gyi sangs rgyas kyis 'khor lo gsum spyad de/ mngon par bstan kyang go bar bya ba dang / lam gyi 'bras bu thob par bya mi nus so/ /shA ri'i bu gnyis na ral gri rnon pos lce bcad</text></item>
<item><p>204b4</p><section>mdo sde</section><text>kyang sla'o/ /gzhan gyi don mthong ba mi rigs te/ de'i nyes pa tshul khrims bshig pa/ mthong ba bshig pa/ srog bshig pa/ cho ga bshig pa mi brjod do/ /shA ri'i bu ma 'ongs pa'i dus na/ dge slong dag cig yod pas tshul khrims nyis brgya lnga bcu dge bar bsrungs</text></item>
<item><p>204b5</p><section>mdo sde</section><text>na/ mi des le lo'i sems bskyed de 'di snyam du bsam pa byas so/ /bdag ni tshul khrims 'dzin pa yin/ mi gzhan ni de lta ma yin gyis gzhan la brnyas so zhes sems la ri mo gus pa med do/ /bdag ni mang po thos pa yin pha bi ni mang po thos pa ma yin snyam du sems so/ /shA</text></item>
<item><p>204b6</p><section>mdo sde</section><text>ri'i bu de'i tshe na dge slong tshul khrims 'dzin pa ched cher sems pa mang ste/ a lan zha'i las spyod pa mang ngo / /tshul khrims dge bar srung nus te bshad pa bzhin du'ang spyod de/ sems 'grus par chos yig bklags nas sangs rgyas kyi chos la phyag 'tshal lo/ /de lta bu'i</text></item>
<item><p>204b7</p><section>mdo sde</section><text>mi la sogs pa mang po thos pa skyes pas/ a lan zha la ltos pas zhe sdang la sred de/ sems rtag par dri ma rtog pas zab tu 'jug brkam pa dang / zhe sdang gdug pa'i sems srel to/ /theg che zhing blun pas ci yang shes pa med de/ rgyu rkyen chung ngu spyad pas don chen po</text></item>
<item><p>205a1</p><section>mdo sde</section><text>g.yos te/ de'i zhe sdang gis sems bkab nas gcig gi nyes pa gcig byung ste/ de ni tshul khrims bshig pa dang / mthong ba bshig pa dang / srog bshig pa dang / cho ga bshig pa'o/ /shA ri'i bu de lta bu'i dge 'dun gyi nang na dge slong nges</text></item>
<item><p>205a2</p><section>mdo sde</section><text>pa yod pas sems la yon po med de bar na gnas shing 'dug na/ de yang ngan pa de dag gi nang na 'dug pas gcig la gcig skur brjod pas 'thab rtsod mi chad de bsam gtan na 'dug pa dang / chos yig klog pa yang bden pa ma thos nas khyim na 'dug pa dang / khyim nas</text></item>
<item><p>205a3</p><section>mdo sde</section><text>byung ba kun kyang dkrugs bskyod do/ /de lta ste/ shA ri'i bu dge slong lo gcig lo gnyis lo gsum lo dgu la thug pa mang du yod na/ steng na 'dug pa yang zhing brnyas te ri mo gus pa med do/ /mi de tshul khrims mnos na dge sbyong slob ma yang chos bzhin mi byed pa mang / mkhan</text></item>
<item><p>205a4</p><section>mdo sde</section><text>po dang A tsar+ya la ri mo gus pa mi byed do/ /shA ri'i bu de'i tshe dge slong gzhon nu dang sngar khyim nas byung ba la gnas rten med pa gcig gis gcig brnyas te/ lo bcu lon pa'i dge slong la slob ma phal bcad pa rnams gzhan gyi slob ma kun gyis ri mo gus pa med do/ /cho ga'i chos</text></item>
<item><p>205a5</p><section>mdo sde</section><text>kyang chos bzhin mi byed do/ /shA ri'i bu de'i tshe mi ngan pa rnams kyis 'dod chags zhe sdang cho ga gtsang bas gcig la gcig brnyas yang ste/ ri mo gus pa med cing gcig la gcig log gal bas na nga'i chos dengs so/ /shA ri'i bu de'i tshe mi gti mug rnams kyis chos bshig</text></item>
<item><p>205a6</p><section>mdo sde</section><text>pa'i sdig las bskyod pa mang po sdig bskyod pas mthar lam ngan par ltung ngo / /shA ri'i bu khyod la ngas bye brag phyed par bsgo'o/ /rang gi bsod nams btsal du zin na/ dge slong dge ba ni de'i tshe phal gyi nang du zhag gcig kyang 'jug pa mi rigs so/ /dgra bcom pa mya</text></item>
<item><p>205a7</p><section>mdo sde</section><text>ngan tshod zin pa dang / dge slong ngan pa'i der don yod pa ni ma gtogs so/ /ci'i phyir zhe na/ shA ri'i bu de tsam gyi tshe'i mi 'dod chags dang zhe sdang dang gti mug gdug pa bdo ste/ mi gson pas 'jigs skrag phongs gting la thug pas dge ba mi btsal te/ rang so sor ri</text></item>
<item><p>205b1</p><section>mdo sde</section><text>dang tshal stong dben par gnas te/ tshe zad na gcan gzan bzhin shi'o/ /shA ri'i bu khyod la ngas bye brag phyed par bsgo'o/ /nga'i yang dag pa'i chos 'di 'jig rten na 'dug pa ring po mi thogs so/ /ci'i phyir zhe na/ sems can gyi legs pa'i dpal gyi dge ba'i rtsa</text></item>
<item><p>205b2</p><section>mdo sde</section><text>ba zad zin te/ rnyog pa'i dus nye ba na 'dug go/ /bdag gis bsod nams btsal du zin na dge slong dge bas 'di lta bu'i skyo ba'i sems bskyed pa'i rigs so/ /bdag nam zhig ji lta bur chos zhig 'khrugs pa mthong / 'di lta bu'i dge sbyong gi tshe dus ngan pa'i bgegs</text></item>
<item><p>205b3</p><section>mdo sde</section><text>la bab pa mthong na bdag gis brtson 'grus pa'i sems bskyed de/ myur du lam gyi 'bras bu thob par bya'o/ /shA ri'i bu nga'i chos la don dka' ba gzhan med de/ gos dang / kha zas dang / mal cha dang / rtsi sman mi bsam mo/ /khyed la sogs pa ji nas kyang</text></item>
<item><p>205b4</p><section>mdo sde</section><text>sangs rgyas kyi lam grub par spyod pa/ 'jig rten gyi nor gyi khe dang yon rin cher ma 'dzin cig /shA ri'i bu da khyod legs par nyon cig dang ngas khyod la bsgo'o/ /dge slong la la zhig gi sems gcig tu lam spyod na stong gsum gyi gnam gyi lha kun sems 'thun par</text></item>
<item><p>205b5</p><section>mdo sde</section><text>skyid pa'i yo byad do cog sbyar te spyis yon gsol lo/ /shA ri'i bu mi gzhan gyis bsam gtan na 'dug pa'i dge slong la yon phul bas ni gnam gyi lhas yon phul ba tsam mi phod do/ /de lta bas na shA ri'i bu khyod rang yon mi thob pa'i mya ngan sems par yang dag par bslabs pa</text></item>
<item><p>205b6</p><section>mdo sde</section><text>bzhin du ma gal bar spyad de/ mchog gi gzhung stong pa spyad pa la mi'i nyes pa mya ngan ma 'byung shig /ci'i phyir zhe na/ shA ri'i bu bag tsha ba'i bgegs chen po ni stong pa thob pa ste/ dge slong la la ni nga'i chos spyod pa'i zhar las khyim nas byung ste/ tshul khrims mnos shing chos</text></item>
<item><p>205b7</p><section>mdo sde</section><text>'di la brtson 'grus spyod na/ lha dang lha ma yin rnams dang / mi rnams kyis mi dran mod kyi sems gcig tu 'grus par lam spyod nus/ mthar yang gos dang / zas ci dgos pa mi sems so/ /ci'i phyir zhe na/ yang dag par gshegs pa'i dpal gyi mdzod dpag tu med de zad dka'o/ /</text></item>
<item><p>206a1</p><section>mdo sde</section><text>shA ri'i bu yang dag par gshegs pa 'das pa'i phyi na spu dkar po'i mtshan gyi nang na brgya stong 'bum gyi cha las/ de'i cha gcig gis sku gdung dang slob ma rnams la yon 'bul lo/ /shA ri'i bu 'jig rten thams cad kyi mi kun khyim nas byung ste/ chos bzhin du</text></item>
<item><p>206a2</p><section>mdo sde</section><text>spyad du zin kyang spu dkar po mtshan gyi brgya stong 'bum gyi cha de gcig kyang mi zad do/ /shA ri'i bu yang dag par gshegs pa ni de lta bu'i dpal yon dpag tu med de/ dge slong rnams kyis kha zas dang rdzas ci dgos pa rnams thob na phyogs pas kun cho ga tshang bar rung ngo / /shA ri'i</text></item>
<item><p>206a3</p><section>mdo sde</section><text>bu dge slong de dag gi rnams 'di snyam du bsam pa rigs so/ /rdzas ci dgos pa dang yon po'i srog rnams kyi chos ngan pa spyad pa'i mi rigs so/ /shA ri'i bu gos lhan pa can gyi dge slong lud dang phyag dar gyi nang nas ngan pa rnying pa bsdus te blangs na sems 'di snyam bgyid par rigs so/ /</text></item>
<item><p>206a4</p><section>mdo sde</section><text>'di spyad de lhag pa'i bsgribs pa dang / 'phags pa'i lam spyad na bdag gi da ngan pa rnying pa 'di spyad de/ drubs la chos gos su byas te/ brtson 'grus su spyad de/ phal tha mal pa ni nub gcig kyang 'di gyon pa'i mi rigs so/ /dge slong des dag par bkrus nas ring du gyon nas/</text></item>
<item><p>206a5</p><section>mdo sde</section><text>dge slong gos lhan pa can de la 'dod chags pa'i sems skyes na mod bzhin dor ba'i rigs te/ ngas gyon du mi gnang na gos gzhan lta smos kyang ci dgos/ ci'i phyir zhe na/ shA ri'i bu dge slong des gos de la dge slong gi chos ma yin pa skyed de/ dge slong de yang 'gro ba'i mi</text></item>
<item><p>206a6</p><section>mdo sde</section><text>rigs par 'dzin na/ rdzas gzhan lta smos kyang ci dgos/ shA ri'i bu de'i tshe dge slong de ni lcags dmar po tsha ba'i zhags mas lus bcings kyang sla'i/ gos lhan pa can 'di bgo ba mi rigs par 'dzin to/ /ji lta zhe na/ gos 'di la sems sred cing zhen pa'i phyir ro/ /shA ri'i bu</text></item>
<item><p>206a7</p><section>mdo sde</section><text>gos lhan pa can gyi dge slong ni sems 'di snyam bya ba'i rigs so/ /gos lhan pa can 'di bgos te/ grang ba dang tsha ba bsgribs pa lam spyod pa la btang na/ bdag slar gos ma bgos na/ mtha' rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong pa'i</text></item>
<item><p>206b1</p><section>mdo sde</section><text>'bras bu dang / dgra bcom pa'i 'bras bu thob bo/ /shA ri'i bu de lta bu'i gos lhan pa can gyi dge slong gcig tu lam tshol ba ngas kyang gyon du gnang ngo / /shA ri'i bu zan slong ba'i dge slong ni chos so cog la rnam par brtag pa med do/ /rtag par sems bsdus te/ 'gyod cing 'khrug tu</text></item>
<item><p>206b2</p><section>mdo sde</section><text>mi gzhug go/ /grong khyim du 'jug na bsam gtan grub pa rnams spyad de/ rang brgyan la zan bslangs te/ thob zin pa dang sems mi zhen mi bsgo bar zan ci thob pa khyer te grong khyim nas byung la chu gtsang ma'i 'gram lam spyad du rung ba'i gnas su 'dug la/ zas ngos cig tu bzhag ste/</text></item>
<item><p>206b3</p><section>mdo sde</section><text>rkang pa bkrus te 'dug nas zas mdun du bzhag ste/ skyo zhing bral ba'i 'du shes dang / mi gtsang ba'i 'du shes dang / skyag rdzab kyi 'du shes dang / mnam rul ba'i 'du shes dang / skyugs pa'i 'du shes dang / rma bskus pa'i 'du shes dang / thob pas skyob pa'i 'du shes dang / bu'i</text></item>
<item><p>206b4</p><section>mdo sde</section><text>sha snyam gyi 'du shes dang / shing tog rul ba'i 'du shes dang / phyir zhing lci ba'i 'du shes bskyed pa rigs so/ /gcig tu na lus la 'chi ba'i 'du shes dang / sngo ba'i 'du shes dang / rnags pa'i 'du shes dang / rul zhigs pa'i 'du shes bskyed pa'i rigs so/ /shA ri'i bu dge slong</text></item>
<item><p>206b5</p><section>mdo sde</section><text>gis 'di lta bu'i 'du shes bskyed pa'i rigs so/ /'dod chags kyi sems med pa la spyad la de nas gdod pa zas te/ lus brtan zhing bkres skom pa'i nan bslad du zad do/ /lam spyad par thob par bya'o/ /sems 'di snyam du bya ba'i rigs so/ /ngas zas 'di thob pa ni sngon chad</text></item>
<item><p>206b6</p><section>mdo sde</section><text>kyi sdug bsngal bshig la phyin chad kyi sdug bsngal mi skye zhing / sems dga' skyid pa thob la nad med pa spyad de/ lus nyams kyang gzhor zhing 'gro ba stabs bde brtan pa'i phyir ro/ /nga zan 'di thob na bdag rgyun du zhugs pa'i 'bras bu dang / lan cig phyir 'ong ba'i 'bras bu dang /</text></item>
<item><p>206b7</p><section>mdo sde</section><text>phyir mi 'ong ba'i 'bras bu dang / dgra bcom pa'i 'bras bu dang / skye ba med pa'i chos kyi bzod pa thob pa'i rigs so/ /shA ri'i bu dge slong de lta bur za ba'i ngas zas slong du gnang ngo / /shA ri'i bu slong ba'i dge slong zan thob bo cog gi ro la chags pa ni sems skyes te/ zhim mngar ro snyam du de</text></item>
<item><p>207a1</p><section>mdo sde</section><text>snyam gyi sems byed cing / bdag zas 'di zos pas mdangs bzang po dang / nyams stobs dar ba thob snyam du sems te/ bdag gi zan 'di zos la 'phags pa'i lam 'grus par spyod do zhes de snyam gyi sems mi byed pa lta bu'i dge slong ni ngas chu rngub cing len du mi gnang</text></item>
<item><p>207a2</p><section>mdo sde</section><text>na/ kha zas lta smos kyang ci dgos/ shA ri'i bu zas la nyes pa dang / ngan pa yang mi mthong bar thal byung za bas ni gnyis na rang gi lag pas brla sha las bcad de za yang sla'o/ /ci'i phyir zhe na/ ngas spyod pa dang thob pas gzhan gyi yon len pa gnang gi /mi gzhan len du ma gnang ngo / /</text></item>
<item><p>207a3</p><section>mdo sde</section><text>shA ri'i bu ji lta bur ming spyod pa zhes bya/ dge slong la la zhig mi 'gyur bar brtan te/ sems gcig pa la ngas da ltar gyi dus la bdud ngan pas mngag pa rnams bcad de/ lhag ma med par mya ngan las 'das par 'jug pa'i 'phrul gyi lam spyad pa ni mgo mes tshig pa'i ra mda' bya ba</text></item>
<item><p>207a4</p><section>mdo sde</section><text>bzhin no/ /gcig tu na mi dge ba ngan pa'i chos bcad bsal ba de'i ming spyod pa zhes bya'o/ /yang gcig tu na sems gcig tu stong pa mtshan ma med pa smon pa med par yid ches shing shes par nus te/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi</text></item>
<item><p>207a5</p><section>mdo sde</section><text>'ong ba'i 'bras bu dang / dgra bcom pa'i 'bras bu thob pa'i phyir/ mya ngan 'khrug pa'i mi rnams chad pa de'i ming spyod pa zhes bya'o/ /dge ba'i chos rnams tshol zhing rtag par gsol 'dri de'i ming spyod pa zhes bya'o/ /yang gcig tu na thams cad grol thar par sems bskyod nus pa'i</text></item>
<item><p>207a6</p><section>mdo sde</section><text>ming spyod pa zhes bya'o/ /sems 'khrug par lam la btang ba'i chos rnams spyad sbyangs te/ chos so cog gi bshad pa bzhin du spyod cing spyad pa gcig tu sangs rgyas kyi lam tshol ba yod do/ /shA ri'i bu yang sangs rgyas kyi chos kyi nang na de lta bu'i ming spyod pa zhes bya'o/ /ji lta bur thob ces</text></item>
<item><p>207a7</p><section>mdo sde</section><text>bya ba de ni rgyun du zhugs pa thob ste/ lam ngan pa gsum las thar ba'i ming thob pa zhes bya'o/ /lan cig phyir 'ong ba dang / phyir mi 'ong ba dang / dgra bcom pa mya ngan 'khrug pa rnams chod de lam tshol ba zhi zin ces bya'o cog 'byor zin na/ bslab pa gsum dge bar lobs pa de'i ming slob</text></item>
<item><p>207b1</p><section>mdo sde</section><text>pa ste/ ngas mi de yon len du gnang ngo / /mi de lta bus yon blangs pa de'i dge bar yon blangs pa zhes bya'o/ /shA ri'i bu gtsang gdang bar tshul khrims bsrungs pa dang / yon bdag phye bstan pa dang / mdo sde'i yi ge kha ton dang klog pa thos te de ni mdo'i sde/ dbyangs kyis bsnyad</text></item>
<item><p>207b2</p><section>mdo sde</section><text>pa'i sde/ lung du bstan pa'i sde/ tshigs su bcad pa'i sde/ ched du brjod pa'i sde/ gleng gzhi'i sde/ de lta bu'i tshig gi chos yin no/ /skyes pa rabs kyi sde/ shin tu rgyas pa'i sde/ rmad du byung ba'i sde/ rtogs pa brjod pa'i sde'o/ /mi des yang gcig tu na tshul khrims gtsang gdang</text></item>
<item><p>207b3</p><section>mdo sde</section><text>bar gzung nus te/ skyon med cing mi sme mi rnyog /mi chags pa la rang dbang bas mdzangs pas bsngags pa rang gis cho ga tshang bar nus te/ bsam gtan thub pa bzhin du mi 'gal la/ dus dus su bsam gtan na 'dug pa sred pa de lta bu'i dge slong ni ngas kyang yon du gnang ngo / /shA ri'i</text></item>
<item><p>207b4</p><section>mdo sde</section><text>bu lus kyis chos rig na dogs shing 'gyod pa med pa ngas de lta bu'i mi stan mthon por 'dug cing chos bshad du gnang ngo / /tha mal pa phal yin mod kyi tshul khrims gtsang gdang ba gzung la sems mur 'dug gi chos kyi gzhung la ma chags te/ sems gcig tu 'grus par dge bar dge sbyong</text></item>
<item><p>207b5</p><section>mdo sde</section><text>gi rab ni 'bras bu bcad de gso ba'i khe la ma chags/ nges par bshad pa la bza' mkhas te/ mang du thos pa'i dpe rgya yangs pa ni dpe rgya mtsho chen po dang mtshungs/ srog stor la thug kyang tshig mi zer/ 'thab cing rtsod pa la mi sred de rang la yang phan/ gzhan la yang phan/</text></item>
<item><p>207b6</p><section>mdo sde</section><text>gtsang gdang ba'i mchog gi gzhung 'ba' zhig 'chad cing bshad do/ /mchog de bzhin la de bzhin du spyod pa'o/ /shA ri'i bu de lta bur 'chad pa ni ngas chos 'chad du gnang ngo / /yang dag par gshegs pas ci bshad pa chos so cog dang mi 'gal mi ldog par bya nus pa ste/ de tshul</text></item>
<item><p>207b7</p><section>mdo sde</section><text>khrims dang / bsam gtan dang / shes rab dang / grol thar dang / shes mthong ba las kyang grol thar to/ /shA ri'i bu khe tshol ba'i dge slong ni sangs rgyas kyi phyir khyim nas tshul khrims kyi le'u bshig na chos bshad pa ci dgos/ ci'i phyir zhe na/ shA ri'i bu nga'i chos kyi yi ge'i nang na bshad</text></item>
<item><p>208a1</p><section>mdo sde</section><text>pa mi la la zhig bdag dge bar ma zhi la bdag gi bag bya mi nus par mi gzhan dge bar zhi ba dang bdag gi bya nus zhe na/ bden pa yang med do/ /dper na mi zhig bdag rang 'dam rdzab tu nub la/ mi gzhan dbyung bar bya ba dang mtshungs te/ bden pa yang med do/ /</text></item>
<item><p>208a2</p><section>mdo sde</section><text>mi la la zhig bdag gi dge bar zhi bar nus shing 'dam rdzab na phyin nus pas mi gzhan dbyung bar bya ba ni bden pa yod do/ /de lta bas na shA ri'i bu ngas khyod la bye brag phyed par bsgo'o/ /yang dag par gshegs pa la 'phya zhing skur na de'i sdig mi yang ngo / /bden par smra ba'i</text></item>
<item><p>208a3</p><section>mdo sde</section><text>dge slong ni chos 'chad du gnang ba'i rigs so/ /mi zer ba'i tshul khrims 'dzin pa'i dge slong gis ni chos kyi sbyin pa nus so/ /shA ri'i bu khri stan mthon po las chos 'chad cing yang dag par nges par the tsom gcod pa ni nang gi bla ma'i don yin no/ /la la zhig tshul khrims</text></item>
<item><p>208a4</p><section>mdo sde</section><text>'dzin pa mi gtsang la/ mur 'dug gi gzhung la chags pa ni ngas ma gnang ngo / /zer ba dang 'jig rten gyi skyid pa rin cher 'dzin pa dang / yon gyi khe tshol ba dang / 'thab rtsod pa la sred pa ni ngas kyang ma gnang ngo / /ngas gtsang gdang bar tshul khrims 'dzin pa dang / sems drang</text></item>
<item><p>208a5</p><section>mdo sde</section><text>dkan pa dang / chos so cog gi bden pa'i mtshan ma khong du chud pa ni khri stan mthon por chos 'chad du gnang ngo / /shA ri'i bu tshul khrims zhig pa'i dge slong nyis na khrims gtang sla'i/ 'phags pa'i mtshan ma dang chos gos su sdig gi dri ma sbas bcabs la gsang ste/ ngan pa mang po bya</text></item>
<item><p>208a6</p><section>mdo sde</section><text>zhing mi gzhan gyi yid ches pa'i sbyin pa la ma chags shig /shA ri'i bu rgyu rkyen chung ngu'i phyir yun ring du sems can dmyal ba'i lus mnos par 'gyur ro/ /le'u bcu ste thabs bcol ba'i le'u'o// //de'i tshe dga' bos sangs rgyas la gsol pa/ bcom ldan 'das</text></item>
<item><p>208a7</p><section>mdo sde</section><text>de tsam gyi dus na dge slong rnams kyi dge ba'i chos la ji lta bur brtson 'grus dang / sangs rgyas kyis dga' bo la bka' stsal pa/ re zhig zhog la ma 'dri shig /ci'i phyir zhe na/ sangs rgyas kyis dpag tu med pa'i ye shes kyi chos yig bshad do cog de tsam gyi tshe'i dge</text></item>
<item><p>208b1</p><section>mdo sde</section><text>slong gis yid ches par mi nus na 'grus par spyod mi nus pa lta smos kyang ci dgos/ dga' bo yang dag par gshegs pa'i bya ba yod pa'i chos kyi shes rab yod do cog rang sangs rgyas dang / dgra bcom pa thams cad la sogs pa go zhing shes par mi nus so/ /dga' bo yang dag</text></item>
<item><p>208b2</p><section>mdo sde</section><text>par gshegs pas mkhyen to cog gi chos khyod la bshad du zin na khyod bslad cing rmongs su rung na yid ches par mi rung ba lta smos kyang ci dgos/ yang dag par gshegs pas de ltar de lta bu'i chos yig bshad pa ni/ de'i tshe mi gti mug gis yid kyang mi ches na yid ches shing gti mug gi lan</text></item>
<item><p>208b3</p><section>mdo sde</section><text>bshad mi nus pa lta smos kyang ci dgos/ dga' bo chos kyis de bzhin pa'i rigs te/ bdag gi lus dang ba yin na gzhan la yang ngan ces zer ro/ /da ltar gyi bar du le lo'i dge slong la de tsam gyi tshe rabs kyi bar du brtson 'grus pa'i dge slong gis thub par mi nus so/ /tshul khrims</text></item>
<item><p>208b4</p><section>mdo sde</section><text>'dzin to cog dang / shes rab bskrun du mi rung ngo / /yang dag par gshegs pas mi de nyes pa ngan pa byas so cog bshad du zin na lus gyur cing mnos so cog mi des yid mi ches te/ sdig lci ba g.yo bar 'gyur ro/ /khyod la sogs yang 'jigs skrag ste/ des ngan pa mnos so cog ni</text></item>
<item><p>208b5</p><section>mdo sde</section><text>dpag tu mi nus so/ /dga' bo yang dag par gshegs pas zab mo'i chos nod pa ni dka'o/ /khyod kyi yid la ji snyam/ khri stan bzang po la phag gu sred dam mi sred/ bcom ldan 'das mi sred legs so/ /dga' bo nga'i bla na med pa g.yung drung rdzogs pa'i byang chub kyi chos 'di zab mo dam pa ste/</text></item>
<item><p>208b6</p><section>mdo sde</section><text>shes rab can sred pa ni mi des yid ches shing shes la khong du chub pa ma nus pas/ khyim nas byung zin pa dang / rang na re dge sbyong zhes zer te/ bden pa bzhin du bstan bslabs pa mnod ma nus so/ /chos 'di la sems bcos ma nus so/ /zhim po'i ro ma thob ste/ lag pa brdabs nas song ste/</text></item>
<item><p>208b7</p><section>mdo sde</section><text>lam ngan par lhung zhing 'dug pa ni dper phag gus khri stan bzang po btang ba dang mtshungs so/ /ci'i phyir zhe na/ dga' bo nga'i bla na med pa g.yung drung rdzogs pa'i byang chub shin tu gtsang gdang ba bstan dka' bas yid ches shing shes par nus pa ma yin te/ gdul ba gdab dka' ba dang / shes rab</text></item>
<item><p>209a1</p><section>mdo sde</section><text>med pa dang / dgang bar dka' ba dang / gso bar dka' ba dang / tshul khrims zhig pa dang / gdams dka' ba dang / yon po'i chos la chags pa dang / yon po'i spyad pa spyod pa dang / nor gyi khe ched cher 'dzin pa dang / gos dang zas rab po snyam du 'dzin pa dang /</text></item>
<item><p>209a2</p><section>mdo sde</section><text>cho ga zhig pa dang / tshul khrims zhig pa dang / skye bo'i chos su ltung ba dang / ngan pa zhig pa dang / le lo can dang / 'dod rgyu chung ngu dang / khrel med pa ngo tsha ba'i kha na brjod pa dang / mtshon nam las kyi don las 'brel ba dang / dge sbyong gi nang na gos skya bo can dang / dge sbyong gi nang na</text></item>
<item><p>209a3</p><section>mdo sde</section><text>sun byung ba dang / dge sbyong gi nang na yon po'i lam spyod pa dang / dge sbyong ma yin par rang na re dge sbyong yin zhes zer ba dang / bdud kyis bslus pa dang / mur 'dug gi gzhung dang 'thun pa dang / bshad pa bzhin du mi spyod pa dang / mang po 'dzin pa la sred pa dang / tshig cal col la sred</text></item>
<item><p>209a4</p><section>mdo sde</section><text>pa dang / bdud kyi don dang ldan par spyod pa dang / bdud kyi rgyud dkrugs pa dang / mya ngan 'khrug pa mdo ral ba dang / bdag tu lta ba dang / gang zag tu lta ba dang / sems can du lta ba dang / phyin ci log can gyis nga'i chos 'di la yid ches shing shes la khong du chud par nus zhe na/ bden pa yong</text></item>
<item><p>209a5</p><section>mdo sde</section><text>med do/ /ci'i phyir zhe na/ dga' bo nga'i bla na med pa g.yung drung rdzogs pa'i byang chub gtsang gdang ba snying tshim par rgya che bas mi ngan pa 'di dang 'tshab par mi rung ngo / /dga' bo dper na brgya stong 'bum gyi stong gsum gyi stong chen po'i khams bar yangs shing ring ba dang mtshungs so/ /ngan bzhin</text></item>
<item><p>209a6</p><section>mdo sde</section><text>pa'i mi 'dis dge slong gi chos bsrings pa yang de bzhin no/ /mi 'gal ba'i bzod pa dang mya ngan las 'das pa mi thob pa lta smos kyang ci dgos/ dga' bo de lta bu'i don 'di ni bshad kyis mi zad do/ /ma 'ongs pa'i dus kyi dge sbyong ngan bzhin pa tha ma shin tu 'jung brkam srel to/ /shin</text></item>
<item><p>209a7</p><section>mdo sde</section><text>tu zhe sdang srel to/ /shin tu yid mi ches pa srel to/ /gdug pa gsum bdo bar sems la spyod pa rtsing zhing zhe gnag pas bcos gdul dka' ste/ dga' bo dper na zhing gshin pa legs par smin pa la rang gi mes bsregs pa dang mtshungs/ kha zas zhim dkar la rang gis dug blugs</text></item>
<item><p>209b1</p><section>mdo sde</section><text>pa dang mtshungs/ khang khyim ci yang yod pa la rang gis mes bsregs na/ de lta bur rigs sam mi rigs/ bcom ldan 'das mi rigs lags so/ /dga' bo de lta bu ma 'ongs pa'i dus kyi mi gti mug nga'i chos kyi zhar gyis yon len pa thob na yang dag par gshegs pa legs pa'i</text></item>
<item><p>209b2</p><section>mdo sde</section><text>don la yid mi ches mi shes pa'i steng du 'di lta bu la sogs pa'i chos kyi yi ge yid ches par mi nus so/ /bden pa bzhin du bshad pa'i nyes par bzod par mnags mi nus so/ /rma'i shu ba dang shus na nga'i tshig la bzlog ste/ de lta bu'i mi gti mug ni sangs rgyas la rten cing rang</text></item>
<item><p>209b3</p><section>mdo sde</section><text>'tshol chos de zlog go/ /dga' bo de tsam gyi tshe na 'dzam bu'i gling gi nang na de lta bu'i mi gti mug gis de na ltag por gang ngo / /dga' bo re zhig zhog /de lta bu'i mi gti mug can ngan pa skye bar 'dod pa dang / rga bar 'dod pa dang / ngan pa'i don spyod pa btsal ba ci dgos/ de</text></item>
<item><p>209b4</p><section>mdo sde</section><text>nas dga' bos sangs rgyas la gsol pa/ bcom ldan 'das chos kyi yi ge 'di ming ci zhes bgyi/ ji lta bu gus pas gzungs su gzung / sangs rgyas kyis dga' bo la bka' stsal pa/ chos kyi yi ge 'di'i ming sangs rgyas kyi mdzod ces bya'o/ /ming brtson 'grus g.yo ba</text></item>
<item><p>209b5</p><section>mdo sde</section><text>spyod ces kyang bya'o/ /ming tshul khrims nyams zhig pa'i khrims thul ces kyang bya'o/ /chos so cog la gtams stsal ces kyang bya'o/ /gus par gzungs su zung shig /dga' bo mi la la zhig gis chos kyi yi ge 'di kha ton dang / gzungs su bzung na legs pa'i don thob pa ni</text></item>
<item><p>209b6</p><section>mdo sde</section><text>dpag tu med/ mu med/ ci'i phyir zhe na/ tshul khrims zhig pa'i dge slong gis yid ches shing kha ton dang / bklags la mi la bstan pa yang mi nus na/ de la sems dga' gzha' ba mi nus pa lta smos kyang ci dgos/ ci'i phyir zhe na/ dga' bo dper rkun po ngan pa rgyal po dang /</text></item>
<item><p>209b7</p><section>mdo sde</section><text>rgyal po chen po'i thad du rang 'byung du mi spobs pa dang mtshungs so/ /gzhan gyi rdzas brkus na bdag rkun po yin zhes mi zer ro/ /de lta ste/ dga' bo tshul khrims zhig pa'i dge slong gis dge sbyong gi chos ma yin par 'byor grub na/ 'on kyang bdag ngan pa zhes mi zer na/ mi</text></item>
<item><p>210a1</p><section>mdo sde</section><text>gzhan la rang na re sdig gis zhes 'chad mi phod pa lta smos kyang ci dgos/ dga' bo 'di lta bu'i chos kyi yi ge ni tshul khrims zhig pa'i dge slong rang thul 'khrugs par nus na/ khrel drin yod pa dang / tshul khrims 'dzin pa'i dge slong gis rang skye zhing</text></item>
<item><p>210a2</p><section>mdo sde</section><text>'phel ba 'thob bo/ /chos kyi yi ge 'di bshad pa'i tshe/ lha dgu khri kun gyis chos so cog la chos kyi mig gtsang ma thob nas bdud ngan pa dang gnyen bshes rnams kun mya ngan chen po 'khrugs pa ni dper khung chen po rnam pa bcu drug tu lhung ba dang mtshungs te/ skad cher ngus te</text></item>
<item><p>210a3</p><section>mdo sde</section><text>smras pa/ dge sbyong gau ta mI ngas shes so/ /ngas tshor ro/ /ngas rtag par nyin mtshan du smon pa/ sangs rgyas 'das pa'i phyi na tshul khrims 'dzin pa bshig ste/ tshul khrims bshig pa yang bstangs/ dge slong ngan pa rnams sangs rgyas kyi chos mi shes shing kha ton dang / klog pa</text></item>
<item><p>210a4</p><section>mdo sde</section><text>'ba' zhig shes par bya'o/ /sangs rgyas kyi chos la bden pa'i sems bshig la tshig gis 'di sangs rgyas kyi chos ma yin te phyogs bzhi'i gzhung med do zhes bya'o/ /gau ta mI nga ltar lha dang mi dang phal mang po kun tshogs pa'i nang na chos 'di la bsrungs bran te nga'i smon lam bkag go/ /</text></item>
<item><p>210a5</p><section>mdo sde</section><text>bdud kyis bshad zin nas mi dga' ba'i mya ngan 'khrug pa srel te phyod ces mi gnang ngo / /de nas bcom ldan 'das kyis don 'di gsal bar bya ba'i phyir tshigs su bcad de gsungs pa/ ngas su chos rnams bshad do cog /mchog gi gzhung bzhin mi 'gal te/ /bya ba yod pa mi sra ba/ /</text></item>
<item><p>210a6</p><section>mdo sde</section><text>dpe ru rmi lam mthong dang mtshungs/ /ngas da chos yig 'di bshad pa/ /ma 'ongs don ni spyod cing bskrad/ /mchog gi gzhung bzhin mi 'gal te/ /mi ngan rnams kyi nan tur byas/ /de yi tshe dus ngan pa la/ /dge slong sems ni 'khrug cing g.yo/ /'thab cing rtsod cing yid mi ches/ /mya ngan</text></item>
<item><p>210a7</p><section>mdo sde</section><text>'das pa thob mi nus/ /dge slong dang ni gos skya can/ /'chad do cog la mi mtshungs med/ /de tshe nga yi chos 'di ni/ /tha mal chos dang tha dad med/ /bshad ni khyim na 'dug phyir bshad/ /khyod kyis nga yi yod dkon zhes/ /nga yi sangs rgyas chos las su/ /thog ma lam gyi mchog 'bras thob/ /</text></item>
<item><p>210b1</p><section>mdo sde</section><text>de nas dge slong zhig na re/ /ngas bshad lam dang mi 'thun na/ /mi de nga dang 'thun pa yin/ /nga ni yang dag chos mthong ba'o/ /chos mthong dang ni ma mthong ba/ /gos skya can gyis spyad pas su/ /so so rang gi chos nang gi/ /de yi 'gro zhing brjod pa skyes/ /la la na re thams cad yod/ /</text></item>
<item><p>210b2</p><section>mdo sde</section><text>la la na re thams cad stong / /drang po lam la mi gnas pas/ /rang bzhin ngan pas nga'i chos bshig /khyod mi de la ma nye shig /nga la 'ongs te bsnyen par rung / /khyod la yang dag chos bshad na/ /rang bzhin smyur te lam thob bo/ /de lta bu yi sgra skad rnams/ /nye ring kun du khyab par gram/ /</text></item>
<item><p>210b3</p><section>mdo sde</section><text>sems 'thun zhing ni grogs ldog pas/ /dus su bstan pa'i chos kun bshig /dpe ru rkun po ngan pa rnams/ /ngan pa 'thun pa grogs su byas/ /log cing 'gal ba yul sa dang / /mkhar yul dang ni grong khyim bshig /de yi tshe yi dge slong rnams/ /dbye zhing bstan pa rung thob kyang / /dbang po</text></item>
<item><p>210b4</p><section>mdo sde</section><text>rtul ba'i zam chags pas/ /shes rab nyung zhing mi rten pa/ /yang dag gshegs pa spyod pa bzhin/ /chos bshad pa yang mi shes te/ /zag pa yod pa gar skye bshad/ /yang na de ni lam thob yin/ /mang po tshogs pa'i nang du 'dug /dge slong rnams ni mang du yod/ /kun na re ni</text></item>
<item><p>210b5</p><section>mdo sde</section><text>shes rab yod/ /shes rab tshol ba mi gcig med/ /mang po tshogs pa de nang na/ /dge slong la la gcig 'ga' zhig /yang dag bden pa shes pa yod/ /kun gyis spyod de shes rab med/ /lha dang lha ma srin gyis mthong / /chos kyi rgyal po'i lam khye shig /thams cad mya ngan</text></item>
<item><p>210b6</p><section>mdo sde</section><text>'khrug pa srel/ /gcig la gcig phyogs mchi mas ngu / /de nang shing lha yod pa kun/ /shing gi kha las sa la babs/ /kun kyang shAkya seng ge yi/ /dam pa'i chos ni mtha' kun med/ /sangs rgyas la sogs dkon mchog gsum/ /'jig rten yun ring ma lon par/ /ji lta</text></item>
<item><p>210b7</p><section>mdo sde</section><text>bur ni de ring kun/ /zad pa thams cad gyes shing zhig /yang dag gshegs pa chos bshad pa/ /nga la sogs pa slar mi thos/ /blun rmongs med pas shes pas su/ /bla ma la ni med snyam ste/ /de tshe sa yi lha rnams dang / /sgra skad chen po phyung nas su/ /yang dag gshegs</text></item>
<item><p>211a1</p><section>mdo sde</section><text>kyi chos sgron chen/ /de ni mi de zad ces zer/ /lha dang lha ma srin gyi rnams/ /ma mthong ma thos rjes su 'dzer/ /phyin cad 'gyod pa ma byed cig /sangs rgyas lam ni med zin pa/ /sangs rgyas bskal pa grangs med du/ /bdag kyang gsod la gzhan yang gsod/ /</text></item>
<item><p>211a2</p><section>mdo sde</section><text>sdug bsngal thams cad bzod par mnos/ /sangs rgyas grub pas smon lam bskyed/ /shAkya seng ge 'phrul can gyis/ /sems can thams cad kun bsgral ba/ /gtsang gdang chos med zad du byed/ /gti mug ngan pa'i dgra rnams kun/ /de ni de yi mthu thob ste/ /byams shing snying</text></item>
<item><p>211a3</p><section>mdo sde</section><text>rje'i sems med pas/ /gcig gis gcig la skur cing dkrugs/ /bdud kyis bkol ba'i bdud mi rnams/ /dbang po rtul bas dbye chos dka'/ /gcam sgyu mi dran le lo'i sems/ /zhe sdang sangs rgyas chos kyang bshig /tshal nags stong pa 'ba' zhig la/ /bsam gtan thub</text></item>
<item><p>211a4</p><section>mdo sde</section><text>ste gsum lon na/ /rang na re ni dgra bcom yin/ /bsam gtan thub ste gsum med na/ /lam thob pa lta smos ci dgos/ /lam mthong thob ces bya ba ni/ /shi na mya ngan 'das zhes zer/ /mi kun yid ches mchod rten brtsigs/ /sems can dmyal bar song zhes zer/ /de lta'i gti mug</text></item>
<item><p>211a5</p><section>mdo sde</section><text>stong pa 'gas/ /gcig la gcig ni brnyas shing khro/ /ngas su bskal pa grangs med du/ /thob bo cog ni da zad kyi/ /da ltar nam mkha'i lha rnams kyis/ /shAkya'i rigs kyi seng ge mthong / /dam pa'i chos ni nyams shing zhig /sgra bskyod kun gyis mchi mas ngu //ngos bzhi lha rjes de thos na/ /</text></item>
<item><p>211a6</p><section>mdo sde</section><text>kun kyang mya ngan 'khrug pa srel/ /de tshe lha dang lha ma srin/ /thams cad kyang ni 'ongs te babs/ /yang dag pa na mkhar gnas su/ /'bar ba'i lha srin kun 'ongs te/ /kun gyis mchi mas cher ngus te/ /'jigs su rung ba'i sgra skad phyung / /rin chen bdun gyi mkhar rnams yod/ /byi dor brgyan pa shin</text></item>
<item><p>211a7</p><section>mdo sde</section><text>tu bzang / /kha dog stor te sa dang mtshungs/ /lha rnams 'khor bar ma dad nas/ /mi dga' cho nge che ru ngus/ /rang gi gnas nas kun 'ongs 'dus/ /so so mya ngan 'khrug pa srel/ /gcig gis gcig mthong smra mi phod/ /kun gyi gnas kyi steng nas 'ongs/ /lhan cig nga skyes gnas su phyin/ /'gro ldog</text></item>
<item><p>211b1</p><section>mdo sde</section><text>sa la nyal 'dug ga gnas/ /'di skad kyi ni sgra dbyangs bskyod/ /lhan cig 'dzam bu'i gling du dong / /de lta'i 'jigs skrag chen po mthong / /sangs rgyas bu rnams 'thab cing rtsod/ /chos bshig sde ni so sor gyes/ /lha srin dang ni rin chen mkhar/ /zhag bdun bar du 'od mdangs med/ /</text></item>
<item><p>211b2</p><section>mdo sde</section><text>so so lhan cig 'khod cing ngu / /zhag bdun bar du ma langs so/ /ji lta bu ni brtson 'grus che/ /dpa' zhing rtul la 'jig rten btsun/ /bdag cag da ltar 'di na 'khod/ /da phyin chad ni mi mthong ngo / /kun 'grogs te ni gyi hwan dong / /gcig la gcig phyogs mchi mas ngu / /sangs</text></item>
<item><p>211b3</p><section>mdo sde</section><text>rgyas 'di ru bden bzhin bshad/ /bdag cag rnams ni de nang na/ /'jig rten mun pa'i long ba rnams/ /gcig la gcig ni brnyas khro lhong / /ngan pa'i las rnams 'ba' zhig bskyod/ /slar yang lam ngan pa ru lhung / /lha rnams pho brang bzang po kun/ /'phags pa de ni stobs su byed/ /</text></item>
<item><p>211b4</p><section>mdo sde</section><text>bdag cag lha dang lha ma srin/ /bskal pa'i ra mda' yang med do/ /de yi tshe ni 'dzam bu'i gling / /nyams shing zhig la brjid mdangs med/ /bgrod pa'i mdangs dang shing drung dang / /ri dang phug na dge mi byed/ /'jig rten thams cad zad par na/ /kun kyang shin tu dkrugs cing g.yo/ /lha dang lha</text></item>
<item><p>211b5</p><section>mdo sde</section><text>min dbang po rnams/ /sgra skad 'jigs shing skrag tu rung / /de tshe sum cu rtsa gsum lha/ /lag bsgreng bzhin du mi dga' ngu / /so so'i pho brang nang na yang / /skad phyung bskyod de ngu zhing 'bod/ /lha rnams kyi ni pho brang na/ /bdag cag brjod cing bshad pa de/ /gzha' ru 'phrul chen rje dang bral/ /</text></item>
<item><p>211b6</p><section>mdo sde</section><text>bdag cag phyi ru chos bshad pa/ /rtsa gsum lha khams zla drug tu/ /rtse'u de'i kha zas mi za zhing / /sil gyi dbyangs ni mi snyan te/ /mi dga' mi ngan shi ba bzhin/ /lha ma yin pa thams cad kyis/ /de lta bu yi gtam thos nas/ /gcig gis gcig bran kun sogs te/ /rtsa gsum lha la rgol du</text></item>
<item><p>211b7</p><section>mdo sde</section><text>chas/ /de tshe 'dzam gling rgyal po dag /phan tshun 'thab cing rtsod par 'gyur/ /lha rnams dang ni lha min kyang / /de bzhin phan tshun 'thab cing rtsod/ /de'i tshe dge slong dge slong ma/ /las su lam ngan lhung ba mang / /de las thar par nyung ngu yod/ /tshul khrims bshig pa'i sems can rnams/ /dge slong ngan pa</text></item>
<item><p>212a1</p><section>mdo sde</section><text>bzhin du 'brang / /de yi rgyu rkyen spyad pas na/ /kun kyang lam ngan pa la phyogs/ /dge bsnyen ngan pa rnams kun kyang / /mkhan po ngan pa'i phyir 'brangs pas/ /de yang lam ngan pa ru song / /'jig rten thams cad 'khrugs g.yos pas/ /la la mkhar dang grong du zhugs/ /</text></item>
<item><p>212a2</p><section>mdo sde</section><text>la la ri dang tshal du phyin/ /shar nub tu ni mya ngan srel/ /de yi tshe dang srog la gnod/ /de yi tshe ni dgra dag dang / /bag tsha'i lam ni rnam mang yod/ /khre nas rnam lnga bskyed mi 'khrung / /'khrungs su zin kyang srin gyis zos/ /de yi tshe ni 'jig rten rnams/ /bkres pas ltogs te shi ba mang / /yi</text></item>
<item><p>212a3</p><section>mdo sde</section><text>dgas ngan du lhung ba rnams/ /yun du sdug bsngal nyon yang mongs/ /de yi tshe na mi rnams kyis/ /sangs rgyas kyi ni mchod rten dang / /phyogs bzhi'i dge 'dun sbyin pa'i nor/ /thugs thub tu ni kun bgos zos/ /da ni dge 'dun de bzhin no/ /dga' bo khyod la sogs pa rnams/ /mugs te</text></item>
<item><p>212a4</p><section>mdo sde</section><text>byung la brtson 'grus spyod/ /phyi ma'i tshe dus zad pa na/ /de lta bu yi chos ngan rnams/ /mthong bar bya ba mi rigs so/ /tha mal pa ni thams cad kun/ /gti mug blun po shes rab med/ /tha mal pa yi las rnams spyod/ /smyur te lam ngan nang du lhung / /khyed rnams 'khrug par kha ton lhogs/ /de</text></item>
<item><p>212a5</p><section>mdo sde</section><text>yi mig ni shes rab rgyu/ /shes rab kyi ni yon gyis su/ /smyur te rgyal ba'i gnas su phyin/ /ngas su 'jig rten drug po mthong bslabs pa/ /khyed rnams kyang ni de bzhin bslabs/ /'jig rten bsgribs bags don bcad na/ /smyur te rgyal ba'i gnas su phyin/ /'phags pa'i lam brgyad 'grus spyad na/ /</text></item>
<item><p>212a6</p><section>mdo sde</section><text>smyur te mya ngan 'das pa thob/ /chos btsal bdag gis bsod nams btsal/ /ngas bshad cog ni de bzhin no/ /bskal pa 'di ni 'das phyi na/ /bskal pa drug cur sangs rgyas med/ /sangs rgyas sgra dang skad kyang med/ /lam thob med pa smos ci dgos/ /de tshe dus kyi mi rnams kun/ /bkres ltogs bru bas</text></item>
<item><p>212a7</p><section>mdo sde</section><text>nyen pas su/ /sri zhu byams pa sems med de/ /ma dang bu yi sha yang za/ /de tshe khyim gyi byis pa rnams/ /gzhan gyis zos dogs rim gro rtag /de lta bu yi dus ngan thos/ /su zhig skye shi las kyang bskyed/ /sdug bsngal phyi mo gti mug yin/ /lnga phung phyi mo 'dod chags yin/ /'dod chags lnga la ma dad na/ /</text></item>
<item><p>212b1</p><section>mdo sde</section><text>'dod cing chags pa rnams kun chod/ /dpal gyi 'bras bu lam thob ste/ /'dod cing chags pa'i sems zab skyes/ /'dod chags kyi ni rgyu rkyen gyis/ /ngan pa g.yos pas lam ngan lhung / /zag med chos ni stong pa zhi/ /'jig rten sra mkhrang med par 'gyur/ /de lta bu ni shes rig na/ /khyed la sogs</text></item>
<item><p>212b2</p><section>mdo sde</section><text>pas smyur spyod rigs/ /sems med sems kyi 'du shes skyes/ /bdag nyid shin tu 'jigs shing skrag /bdag gis byams bsams ma byas pa/ /de yi don ni ji lta bu/ /de lta bu yi tha mal rnams/ /bsams shing mnos te 'gros dpags na/ /bdag gis ji lta bu ru byas/ /de bzhin rtag par mchi mas</text></item>
<item><p>212b3</p><section>mdo sde</section><text>ngu / /phung med phung po'i 'du shes skyes/ /nga med nga yi 'du shes skyes/ /nyid kyi mtshan ma'i stong chos thos/ /de lta bus kyang bslab cing rmongs/ /sangs rgyas kyis su bden bshad pa/ /phung po rnams kyi gzhung ma rig /thos na mi 'gyur snyam du 'dzin/ /'jigs pa'i gnas 'jigs sems pa med/ /ngas</text></item>
<item><p>212b4</p><section>mdo sde</section><text>'das ma 'ongs da ltar bshad/ /phung po rnams ni kun stong zhing / /dus gsum zad par mnyam snyoms te/ /dpe ru nam mkha' stong pa bzhin/ /'das pa'i sangs rgyas yod do cog /des kyang nyin mtshan stong par bshad/ /ma 'ongs dus kyi sangs rgyas rnams/ /des kyang nyin mtshan stong par bshad/ /</text></item>
<item><p>212b5</p><section>mdo sde</section><text>nga 'dra 'jig rten mngon par 'byung / /chos rnams thams cad kun bshad kyang / /ngo bo nyid dang mtshan nyid stong / /dus gsum la ni mi mtshungs pa/ /sangs rgyas bden gzhungs bshad do cog /ma 'ongs mis ni mi shes te/ /nga dang sems can la chags pas/ /mtha' ru ngan pa'i lam du lhung / /ma</text></item>
<item><p>212b6</p><section>mdo sde</section><text>'ongs dus ni de bzhin te/ /ngan chen shin tu 'jigs skrag rung / /khyod la sogs pa brtson 'grus spyod/ /de lta'i dus ngan ma mthong byos/ /sangs rgyas chos kyi yi ge 'di bshad zin nas/ rgan zhing btsun pa shA ri'i bu dang / dge slong dang / dge slong ma rnams dang / 'jig rten gyi lha dang / mi</text></item>
<item><p>212b7</p><section>mdo sde</section><text>mang po thams cad kyis/ sangs rgyas kyis bshad do cog thos nas/ kun shin tu dga' gzha' ste/ sangs rgyas kyis bshad pa la yid ches par mnos so/ /sangs rgyas kyis bshad pa sangs rgyas kyi mdzod rdzogs // //sho lo ka stong nyis brgya ste bam po bzhir byas so// //</text></item>
<item><p>213a1</p><section>mdo sde</section><text>@#/ /rgya gar skad du/ Ar+ya rat+nA ka ra nA ma ma hA yA na sU tra/ bod skad du/ 'phags pa dkon mchog 'byung gnas zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos</text></item>
<item><p>213a2</p><section>mdo sde</section><text>pa dus gcig na/ bcom ldan 'das yul gnas bcas na nag po'i kun dga' ra ba na dge slong gi dge 'dun chen po dbang dang ldan par gyur pa/ mngon par shes pa mngon par shes pa'i dgra bcom pa drug khri nyis stong dang / 'jam dpal gzhon nur gyur pa la sogs pa byang chub sems dpa'</text></item>
<item><p>213a3</p><section>mdo sde</section><text>brgyad khri bzhi stong dang thabs cig tu bzhugs te/ thams cad kyang theg pa chen po la yang dag par zhugs pa/ theg pa dpag tu med pa la yang dag par zhugs pa/ theg pa grangs med pa la yang dag par zhugs pa/ theg pa bsam gyis mi khyab pa la yang dag par zhugs pa/ theg</text></item>
<item><p>213a4</p><section>mdo sde</section><text>pa mtshungs pa med pa la yang dag par zhugs pa/ theg pa gzhal du med pa la yang dag par zhugs pa/ theg pa brjod du med pa la yang dag par zhugs pa/ 'jig rten gyi khams dpag tu med pa'i sangs rgyas kyi zhing tshad med pa yongs su dag pa'i smon lam la yang dag</text></item>
<item><p>213a5</p><section>mdo sde</section><text>par zhugs pa/ 'jig rten gyi khams grangs med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/ 'jig rten gyi khams bsam gyis mi khyab pa'i sangs rgyas kyi zhing tshad med pa yongs su dag pa'i smon lam la yang dag par</text></item>
<item><p>213a6</p><section>mdo sde</section><text>zhugs pa/ 'jig rten gyi khams mtshungs pa med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/ 'jig rten gyi khams tshad med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/</text></item>
<item><p>213a7</p><section>mdo sde</section><text>'jig rten gyi khams brjod du med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa sha stag go/ /de nas 'jam dpal gzhon nur gyur pa dang / byang chub sems dpa' thams cad zil gyis gnon pa la sogs pas bcom ldan 'das la 'di skad</text></item>
<item><p>213b1</p><section>mdo sde</section><text>ces gsol to/ /bcom ldan 'das de bzhin gshegs pas thugs brtse ba'i slad du rang gi sangs rgyas kyi zhing tshad med pa yongs su dag pa bshad du gsol/ de ci'i slad du zhe na/ bcom ldan 'das 'khor 'di na byang chub sems dpa' theg pa chen po la yang dag par zhugs</text></item>
<item><p>213b2</p><section>mdo sde</section><text>pa/ theg pa dpag tu ma mchis pa la yang dag par zhugs pa/ theg pa grangs ma mchis pa la yang dag par zhugs pa/ theg pa bsam gyis mi khyab pa la yang dag par zhugs pa/ theg pa mtshungs pa ma mchis pa la yang dag par zhugs pa/ theg pa gzhal du ma mchis</text></item>
<item><p>213b3</p><section>mdo sde</section><text>pa la yang dag par zhugs pa/ theg pa brjod du ma mchis pa la yang dag par zhugs pa/ 'jig rten gyi khams dpag tu ma mchis pa'i sangs rgyas kyi zhing tshad ma mchis pa/ yongs su dag pa'i smon lam la yang dag par zhugs pa/ 'jig rten gyi khams grangs ma</text></item>
<item><p>213b4</p><section>mdo sde</section><text>mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/ 'jig rten gyi khams bsam gyis mi khyab pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/ 'jig rten gyi khams mtshungs</text></item>
<item><p>213b5</p><section>mdo sde</section><text>pa ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/ 'jig rten gyi khams gzhal du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/ 'jig rten gyi khams</text></item>
<item><p>213b6</p><section>mdo sde</section><text>brjod du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa sha stag mchis pa de dag bcom ldan 'das las sangs rgyas kyi zhing tshad ma mchis pa yongs su dag pa thos na/ 'jig rten gyi khams dpag tu ma mchis pa'i</text></item>
<item><p>213b7</p><section>mdo sde</section><text>sangs rgyas kyi zhing tshad ma mchis pa yongs su dag pa la yang dag par 'jug pa dang / 'jig rten gyi khams grangs ma mchis pa'i sangs rgyas kyi zhing tshad ma mchis pa yongs su dag pa la yang dag par 'jug pa dang / 'jig rten gyi khams bsam gyis mi khyab pa'i sangs rgyas</text></item>
<item><p>214a1</p><section>mdo sde</section><text>kyi zhing tshad ma mchis pa yongs su dag pa la yang dag par 'jug pa dang / 'jig rten gyi khams mtshungs pa ma mchis pa dang / gzhal du ma mchis pa dang / brjod du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang</text></item>
<item><p>214a2</p><section>mdo sde</section><text>dag par 'jug pa'i slad du brtson 'grus rgya cher rtsom zhing de dag go cha sra bar 'gyur/ go cha stobs dang ldan par 'gyur/ go cha rdo rje lta bur 'gyur/ go cha mi shigs par 'gyur/ go cha mi ldog par 'gyur/ go cha mi zlogs par 'gyur/ yi dam brtan par 'gyur/ yi</text></item>
<item><p>214a3</p><section>mdo sde</section><text>dam stobs dang ldan par 'gyur/ yi dam mi 'khrugs par 'gyur/ yi dam mi ldog par 'gyur/ yi dam mi zlogs par 'gyur/ stobs bskyed pa thob par 'gyur/ bgyid pa thams cad sangs rgyas bcom ldan 'das thams cad kyis rab tu bstod par 'gyur/ de dag 'chi</text></item>
<item><p>214a4</p><section>mdo sde</section><text>ba'i phyogs su mun pa ma mchis par 'gyur/ byang chub sems dpa'i spyod pa bla na med pa spyod pa na zhum pa ma mchis/ rgod pa ma mchis/ sgyid lug pa ma mchis/ sems can rnams kyi bsam pa la 'jug pa la de dag gi byang chub thogs pa ma mchis par 'gyur/ sems can</text></item>
<item><p>214a5</p><section>mdo sde</section><text>rnams kyi bsam pa'i sgrub pa 'tshal bas 'thun par chos ston par 'gyur/ sems can rnams kyi gan du mchi ba'i dus 'tshal pa la gnas par 'gyur/ sems can 'dul ba'i cho ga la mkhas par 'gyur/ sangs rgyas kyi theg pa pa la sems can rnams 'dzud pa'i thabs</text></item>
<item><p>214a6</p><section>mdo sde</section><text>la mkhas par 'gyur/ brjod pa thams cad la ma chags par 'gyur/ mdor bsdus pa dang rgyas pa la mkhas pas nye ba dang / ring bar 'du shes pa ma mchis par 'gyur lags so/ /de skad ces gsol pa dang / bcom ldan 'das kyis 'jam dpal gzhon nur</text></item>
<item><p>214a7</p><section>mdo sde</section><text>gyur pa la 'di skad ces bka' stsal to/ /'jam dpal legs so legs so/ /khyod ni theg pa chen po la yang dag par zhugs pa/ theg pa dpag tu med pa la yang dag par zhugs pa/ theg pa grangs med bsam gyis mi khyab mtshungs pa med gzhal du med brjod du med pa la yang</text></item>
<item><p>214b1</p><section>mdo sde</section><text>dag par zhugs pa rnams dang / 'jig rten gyi khams dpag tu med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa rnams dang / 'jig rten gyi khams grangs med bsam gyis mi khyab mtshungs pa med gzhal du med brjod du med pa'i</text></item>
<item><p>214b2</p><section>mdo sde</section><text>sangs rgyas kyi zhing tshad med pa yongs su dag pa'i smon lam la yang dag par zhugs pa rnams dang / snying brtse ba don 'dod pa snying rje can 'jig rten thams cad la phan pa dang bde bar rab tu sbyor ba'i byang chub sems dpa' sems dpa' chen po rnams kyi gces spras byed pa</text></item>
<item><p>214b3</p><section>mdo sde</section><text>ste/ /'jam dpal gang de bzhin gshegs pa la gsol ba 'debs pa de yang byang chub sems dpa' sems dpa' chen po de dag gi dge ba'i rtsa ba'i stobs bskyed pas spobs so/ /'jam dpal de'i phyir legs par rab tu nyon la yid la zung shig dang bshad do/ /bcom ldan 'das</text></item>
<item><p>214b4</p><section>mdo sde</section><text>legs so legs so/ /zhes gsol te/ 'jam dpal gzhon nur gyur pa bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /'jam dpal shar gyi phyogs cha na sangs rgyas kyi zhing brjod du med pa bzhi bcu'i rdul phra rab kyi rdul</text></item>
<item><p>214b5</p><section>mdo sde</section><text>snyed kyi sangs rgyas kyi zhing 'das pa na 'jig rten gyi khams zil gyis mi non pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas don thams cad grub pa zhes bya ba bzhugs te/ 'tsho zhing gzhes la 'jig rten gyi khams dpag</text></item>
<item><p>214b6</p><section>mdo sde</section><text>tu med pa'i sangs rgyas kyi zhing tshad med pa yongs su dag pa dang ldan pa/ 'jig rten gyi khams mtshungs pa med pa'i sangs rgyas kyi zhing tshad med pa yongs su dag pa'i smon lam dang ldan pa/ 'jig rten gyi khams gzhal du med pa'i sangs rgyas kyi zhing tshad med pa</text></item>
<item><p>214b7</p><section>mdo sde</section><text>yongs su dag pa'i smon lam dang ldan pa/ 'jig rten gyi khams brjod du med pa'i sangs rgyas kyi zhing tshad med pa yongs su dag pa'i smon lam dang ldan no/ /'jam dpal byang chub sems dpa'i theg pa la yang dag par zhugs pa'i rigs kyi bu'am rigs kyi bu mo gang</text></item>
<item><p>215a1</p><section>mdo sde</section><text>gis de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de'i 'jig rten gyi khams dpag tu med pa'i sangs rgyas kyi zhing tshad med pa yongs su dag pa thos na/ de thams cad kyang 'jig rten gyi khams dpag tu</text></item>
<item><p>215a2</p><section>mdo sde</section><text>med pa'i sangs rgyas kyi zhing tshad med pa yongs su dag pa rnyed par 'gyur ro/ /'jig rten gyi khams grangs med bsam gyis mi khyab mtshungs pa med gzhal du med brjod du med pa'i sangs rgyas kyi zhing tshad med pa yongs su dag pa dang ldan par 'gyur ro/ /'jam dpal ngas</text></item>
<item><p>215a3</p><section>mdo sde</section><text>gang gi tshe 'jig rten gyi khams mar me can gyi tshong 'dus kyi dbus su de bzhin gshegs pa dgra bcom pa yang dag par rdzogs pa'i sangs rgyas mar me mdzad las de bzhin gshegs pa don thams cad grub pa de'i sangs rgyas kyi zhing tshad med pa yongs su dag pa thos pa de'i tshe mi skye</text></item>
<item><p>215a4</p><section>mdo sde</section><text>ba'i chos la bzod pa thob bo/ /gang gi tshe ngas mi skye ba'i chos la bzod pa thob pa de'i tshe de bzhin gshegs pa mar me mdzad des nga bla na med pa yang dag par rdzogs pa'i byang chub tu lung bstan te/ legs so legs so/ /skyes bu dam pa khyod ma 'ongs pa'i dus bskal pa</text></item>
<item><p>215a5</p><section>mdo sde</section><text>grangs med pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba 'jig rten gyi khams dpag tu med pa'i sangs rgyas kyi zhing tshad med pa yongs su dag pa dang ldan zhing 'jig rten gyi khams grangs med bsam gyis mi khyab</text></item>
<item><p>215a6</p><section>mdo sde</section><text>mtshungs pa med gzhal du med brjod du med pa'i sangs rgyas kyi zhing tshad med pa yongs su dag pa dang ldan par 'gyur ro zhes 'jam dpal de bzhin gshegs pa mar me mdzad de las ngas rang gi lung bstan pa thos nas/ dge ba'i rtsa ba'i shugs kyis ta la bdun srid kyi</text></item>
<item><p>215a7</p><section>mdo sde</section><text>nam mkha' la 'phags te/ sangs rgyas kyi mthus de bzhin gshegs pa dgra bcom pa yang dag par rdzogs pa'i sangs rgyas don thams cad grub pa 'khor brgya stong du mas yongs su bskor cing mdun gyis bltas pa la chos ston pa de ngas mthong ngo / /de mthong nas</text></item>
<item><p>215b1</p><section>mdo sde</section><text>bar snang la 'dug bzhin du de bzhin gshegs pa de la tshigs su bcad pa 'di dag gis mngon par bstod do/ /ye shes gzigs pa dpag med thogs pa med/ /bde gshegs ma smad 'jig rten mig tu gyur/ /khyod kyi ye shes thogs pa med par 'jug /bde</text></item>
<item><p>215b2</p><section>mdo sde</section><text>gshegs khyod kyis 'jig rten ma gzigs med/ /bde gshegs khyod kyi 'od ni zil mi non/ /sangs rgyas zhing bye bsam mi khyab par 'gro/ /ri dang brag gi rtse mo thal byung ste/ /rgyal ba'i 'od la sgrib par byed pa med/ /'bras bu ji ltar lag mthil gzhag pa</text></item>
<item><p>215b3</p><section>mdo sde</section><text>bzhin/ /bde bar gshegs pa sangs rgyas mtha' yas ston/ /sangs rgyas zhing rnams sna tshogs rnam mang la/ /rgyal ba'i sras rnams sgrib pa med par 'gyur/ /'jig rten mgon po phyogs bcu'i 'jig rten na/ /phung med byang chub rab zhi reg 'gyur zhes/ /</text></item>
<item><p>215b4</p><section>mdo sde</section><text>rgyal sras bsod nams byas la lung ston pa/ /bar snang 'di na deng 'dug bdag gis mthong / /phyogs bcu'i 'jig rten byang chub sems dpa' dag /nam mkha'i ngos la 'dug cing sems dang bas/ /nyon mongs rgyal ba rgyal ba yab la bstod/ /bar</text></item>
<item><p>215b5</p><section>mdo sde</section><text>snang 'di na deng 'dug bdag gis mthong / /phyogs bcu'i 'jig rten byang chub sems dpa' dag /dga' ldan gnas nas dpag med shi 'phos nas/ /phra ba'i blo rnams tha ma'i mngal 'jug pa/ /bar snang 'di na deng 'dug bdag gis mthong / /phyogs bcu'i</text></item>
<item><p>215b6</p><section>mdo sde</section><text>'jig rten byang chub sems dpa' dag /ma yi g.yas logs rum na gnas gyur te/ /lha yis rab tu mchod cing byung ba dag /bar snang 'di na deng 'dug bdag gis mthong / /phyogs bcu'i 'jig rten byang chub sems dpa' dag /bdud kyi sde dang dpung rnams</text></item>
<item><p>215b7</p><section>mdo sde</section><text>pham byas nas/ /byang chub sems dpa' bla med byang chub sems/ /bar snang 'di na deng 'dug bdag gis mthong / /'jig rten mgon po phyogs bcu'i 'jig rten na/ /me la chu btab zhi bar 'gyur ba bzhin/ /yang byung rab zhi mya ngan yongs 'da' ba/ /bar</text></item>
<item><p>216a1</p><section>mdo sde</section><text>snang 'di na deng 'dug bdag gis mthong / /stobs bcu mi dbang khyod kyi gzi brjid kyis/ /'jig rten na ni sgrib pa gang yang med/ /rgyal ba tshad med zhing yang de bzhin te/ /thogs pa med par nam mkha' 'di nas mthong / /ji ltar mi dag</text></item>
<item><p>216a2</p><section>mdo sde</section><text>rmi lam 'dod spyod dang / /sos ka ji ltar smig rgyu 'byung ba dang / /la las chu nang zla ba mthong ba bzhin/ /zhing dang sangs rgyas de dag bdag gis mthong / /gang tshe bdag gis sangs rgyas zhing yongs dag /de tshe sgrib pa med pa'i ye shes thob/ /sgrib pa med pa'i</text></item>
<item><p>216a3</p><section>mdo sde</section><text>ye shes skyes pa'i tshe/ /de ni mi dbang byang chub bdag lung bstan/ /'gro ba thams cad brag ca 'dra ba ste/ /skye bo mkhas pa dag la mi slus so/ /de ring mgon po khyod kyi gsung thos nas/ /chos kyi ming dang yang dag nyid kyang rtogs/ /nga ni sgrib med rnam grol spyod</text></item>
<item><p>216a4</p><section>mdo sde</section><text>pa na/ /mtshungs med bsam yas sangs rgyas zhing yang dag /rgyal ba tshad med de bzhin zhing rnams na/ /mi dbang gzigs shing bzhugs par ngas mthong ngo / /'jam dpal de lta bas na byang chub sems dpa' sems dpa' chen pos sgrib pa med pa'i rnam par thar pa</text></item>
<item><p>216a5</p><section>mdo sde</section><text>la bslab par bya'o/ /sgrib pa med pa'i rnam par thar ba la spyod pa'i byang chub sems dpa' sems dpa' chen po ni rnam par thar par yang mi 'dzin/ 'di na rnam par thar pa med par yang mi 'dzin/ sgrib par yang mi 'dzin/ 'di na sgrib pa med ces kyang mi 'dzin/ byang</text></item>
<item><p>216a6</p><section>mdo sde</section><text>chub sems dpa' med par yang mi 'dzin/ byang chub sems dpa' 'di na med par yang mi 'dzin/ spyod pa med par yang mi 'dzin/ spyod pa 'di na'o zhes kyang mi 'dzin/ sangs rgyas kyi zhing med par yang mi 'dzin/ sangs rgyas kyi zhing 'di na'o zhes kyang mi 'dzin/</text></item>
<item><p>216a7</p><section>mdo sde</section><text>dpag tu med pa med par yang mi 'dzin/ dpag tu med pa 'di na'o zhes kyang mi 'dzin/ grangs med pa med par yang mi 'dzin/ grangs med pa 'di na'o zhes kyang mi 'dzin/ bsam gyis mi khyab pa med par yang mi 'dzin/ bsam gyis mi khyab pa 'di na'o zhes kyang</text></item>
<item><p>216b1</p><section>mdo sde</section><text>mi 'dzin/ mtshungs pa med pa med par yang mi 'dzin/ mtshungs pa med pa 'di na'o zhes kyang mi 'dzin/ gzhal du med pa med par yang mi 'dzin/ gzhal du med pa 'di na'o zhes kyang mi 'dzin/ brjod du med pa med par yang mi 'dzin/ brjod du med pa 'di na'o</text></item>
<item><p>216b2</p><section>mdo sde</section><text>zhes kyang mi 'dzin to/ /'jam dpal 'di lta ste/ dper na mi zhig gnyid kyis log pa'i rmi lam du 'dod pa'i yon tan lnga la kun tu spyod pa rmis la mi de yang byis pa'i rang bzhin can ma yin/ blun pa'i rang bzhin can ma yin gyi mkhas pa rtogs pa shes rab dang ldan</text></item>
<item><p>216b3</p><section>mdo sde</section><text>pa'i rang bzhin can te/ nyal ba sad nas 'dod pa'i yon tan med par yang mi 'dzin/ 'dod pa'i yon tan 'di na'o zhes kyang mi 'dzin/ 'dod pa'i dga' ba med par yang mi 'dzin/ 'dod pa'i dga' ba 'di na'o zhes kyang mi 'dzin pa de bzhin du/ 'jam dpal</text></item>
<item><p>216b4</p><section>mdo sde</section><text>sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/ rnam par thar pa 'di na'o zhes kyang mi 'dzin to/ /de bzhin du sbyar te/ brjod du med pa med par yang mi 'dzin/ brjod du med pa</text></item>
<item><p>216b5</p><section>mdo sde</section><text>'di na'o zhes kyang mi 'dzin pa'i bar du'o/ /'jam dpal 'di lta ste dper na sgyu ma mkhan nam sgyu ma mkhan gyi slob ma mkhas pas skye bo phal po che'i mdun du sgyu ma sna tshogs 'di lta ste/ glang po che'i tshogs sam/ rta'i tshogs sam/ shing rta'i tshogs sam/ dpung bu chung gi</text></item>
<item><p>216b6</p><section>mdo sde</section><text>tshogs bstan la/ de la mi byis pa'i rang bzhin can ma yin pa/ blun pa'i rang bzhin can ma yin pa mkhas pa rtogs pa/ bye brag phyed pa/ shes rab dang ldan pa'i rang bzhin can de dag gis de mthong na/ glang po che'i tshogs med par yang mi 'dzin/ glang po che'i tshogs</text></item>
<item><p>216b7</p><section>mdo sde</section><text>'di na'o zhes kyang mi 'dzin/ rta'i tshogs med par yang mi 'dzin/ rta'i tshogs 'di na'o zhes kyang mi 'dzin/ shing rta'i tshogs med par yang mi 'dzin/ shing rta'i tshogs 'di na'o zhes kyang mi 'dzin/ dpung bu chung gi tshogs med par yang mi 'dzin/ dpung bu</text></item>
<item><p>217a1</p><section>mdo sde</section><text>chung gi tshogs 'di na'o zhes kyang mi 'dzin/ sgyu ma med par yang mi 'dzin/ sgyu ma 'di na'o zhes kyang mi 'dzin pa de bzhin du 'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar par yang</text></item>
<item><p>217a2</p><section>mdo sde</section><text>mi 'dzin/ rnam par thar pa 'di na'o zhes kyang mi 'dzin to/ /de bzhin du sbyar te/ brjod du med pa med par yang mi 'dzin/ brjod du med pa 'di na'o zhes kyang mi 'dzin pa'i bar du'o/ /'jam dpal 'di lta ste/ dper na nam thang zhing sprin med pa'i nam mkha' las</text></item>
<item><p>217a3</p><section>mdo sde</section><text>mtsho'i chu shin tu dang ba'i nang du zla ba'i dkyil 'khor gyi gzugs brnyan 'byung ba de la mi gang dag byis pa'i rang bzhin can ma yin pa/ blun pa'i rang bzhin can ma yin pa/ mkhas pa bye brag phyed pa/ rtogs pa/ shes rab dang ldan pa'i rang bzhin can de dag</text></item>
<item><p>217a4</p><section>mdo sde</section><text>gis de mthong na zla ba'i dkyil 'khor med par yang mi 'dzin/ zla ba'i dkyil 'khor 'di na'o zhes kyang mi 'dzin/ gzugs brnyan med par yang mi 'dzin/ gzugs brnyan 'di na'o zhes kyang mi 'dzin pa de bzhin du/ 'jam dpal sgrib pa med pa'i rnam par thar</text></item>
<item><p>217a5</p><section>mdo sde</section><text>pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/ rnam par thar pa 'di na'o zhes kyang mi 'dzin to/ /de bzhin du sbyar te/ brjod du med pa med par yang mi 'dzin/ brjod du med pa 'di na'o zhes kyang mi 'dzin/ yang</text></item>
<item><p>217a6</p><section>mdo sde</section><text>dag par 'grub pa med par yang mi 'dzin/ yang dag par 'grub pa 'di na'o zhes kyang mi 'dzin pa'i bar du'o/ /'jam dpal 'di lta ste/ dper na sos ka'i zla ba tha ma'i tshe nam thang zhing sprin med pa'i nam mkha' la smig rgyu rgyu zhing g.yo ba de la mi gang dag byis pa'i rang</text></item>
<item><p>217a7</p><section>mdo sde</section><text>bzhin can ma yin pa/ blun pa'i rang bzhin can ma yin pa/ mkhas pa/ rtogs pa/ bye brag phyed pa/ shes rab kyi rang bzhin can de dag gis de mthong na/ smig rgyu ba med par yang mi 'dzin/ smig rgyu ba 'di na'o zhes kyang mi 'dzin/ g.yo ba med par yang mi 'dzin/</text></item>
<item><p>217b1</p><section>mdo sde</section><text>g.yo ba 'di na'o zhes kyang mi 'dzin pa de bzhin du/ 'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang spyod pa med par yang mi 'dzin/ spyod pa 'di na'o zhes kyang mi 'dzin/ sangs rgyas kyi zhing med par yang mi 'dzin/</text></item>
<item><p>217b2</p><section>mdo sde</section><text>sangs rgyas kyi zhing 'di na'o zhes kyang mi 'dzin dpag tu med pa med par yang mi 'dzin/ dpag tu med pa 'di na'o zhes kyang mi 'dzin/ grangs med pa med par yang mi 'dzin/ grangs med pa 'di na'o zhes kyang mi 'dzin/ bsam gyis mi khyab pa med par yang mi 'dzin/</text></item>
<item><p>217b3</p><section>mdo sde</section><text>bsam gyis mi khyab pa 'di na'o zhes kyang mi 'dzin/ mtshungs pa med pa med par yang mi 'dzin/ mtshungs pa med pa 'di na'o zhes kyang mi 'dzin/ gzhal du med pa med par yang mi 'dzin/ gzhal du med pa 'di na'o zhes kyang mi 'dzin/ brjod du med pa med par yang mi</text></item>
<item><p>217b4</p><section>mdo sde</section><text>'dzin/ brjod du med pa 'di na'o zhes kyang mi 'dzin/ yongs su dag pa med par yang mi 'dzin/ yongs su dag pa 'di na'o zhes kyang mi 'dzin/ yang dag par 'grub pa med par yang mi 'dzin/ yang dag par 'grub pa 'di na'o zhes kyang mi 'dzin to/ /'jam dpal 'di lta</text></item>
<item><p>217b5</p><section>mdo sde</section><text>ste/ dper na sprin med cing sprin dang bral te nam thang ba'i nam mkha'i dkyil nas sprin byung bas nam mkha' thams cad yog pa de mkhas pa'i rang bzhin can gyi mis mthong na/ sprin gyi dkyil 'khor med par yang mi 'dzin/ sprin gyi dkyil 'khor 'di na'o zhes kyang mi 'dzin/ kun</text></item>
<item><p>217b6</p><section>mdo sde</section><text>khebs pa med par yang mi 'dzin/ kun khebs pa 'di na'o zhes kyang mi 'dzin pa de bzhin du/ 'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/ rnam par thar pa 'di na'o zhes kyang mi</text></item>
<item><p>217b7</p><section>mdo sde</section><text>'dzin/ sgrib pa med pa med par yang mi 'dzin/ sgrib pa med pa 'di na'o zhes kyang mi 'dzin/ byang chub sems dpa' med par yang mi 'dzin/ byang chub sems dpa' 'di na'o zhes kyang mi 'dzin/ spyod pa med par yang mi 'dzin/ spyod pa med pa 'di na'o zhes kyang mi 'dzin/ sangs</text></item>
<item><p>218a1</p><section>mdo sde</section><text>rgyas kyi zhing med par yang mi 'dzin/ sangs rgyas kyi zhing 'di na'o zhes kyang mi 'dzin/ dpag tu med pa med par yang mi 'dzin/ dpag tu med pa 'di na'o zhes kyang mi 'dzin/ grangs med pa med par yang mi 'dzin/ grangs med pa 'di na'o zhes kyang mi 'dzin/ bsam</text></item>
<item><p>218a2</p><section>mdo sde</section><text>gyis mi khyab pa med par yang mi 'dzin/ bsam gyis mi khyab pa 'di na'o zhes kyang mi 'dzin/ mtshungs pa med pa med par yang mi 'dzin/ mtshungs pa med pa 'di na'o zhes kyang mi 'dzin/ gzhal du med pa med par yang mi 'dzin/ gzhal du med pa 'di na'o zhes kyang mi 'dzin/</text></item>
<item><p>218a3</p><section>mdo sde</section><text>brjod du med pa med par yang mi 'dzin/ brjod du med pa 'di na'o zhes kyang mi 'dzin/ yongs su dag pa med par yang mi 'dzin/ yongs su dag pa 'di na'o zhes kyang mi 'dzin/ yang dag par 'grub pa med pa yang mi 'dzin/ yang dag par 'grub pa 'di na'o zhes kyang mi 'dzin to/ /</text></item>
<item><p>218a4</p><section>mdo sde</section><text>'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen pos ci bdag gi sangs rgyas kyi zhing dpag tu med pa yongs su dag par 'gyur ram zhes sems la mi bya ste/ 'on kyang sgrib pa med pa'i rnam par thar pa la spyod pa'i byang chub sems dpa'</text></item>
<item><p>218a5</p><section>mdo sde</section><text>sems dpa' chen po'i sangs rgyas kyi zhing dpag tu med pa bsgrim mi dgos par yongs su dag par 'gyur ro/ /sgrib pa med pa'i rnam par thar pa la spyod pa'i byang chub sems dpa' sems dpa' chen po ci bdag gi sangs rgyas kyi zhing grangs med pa yongs su dag par 'gyur ram/ de bzhin</text></item>
<item><p>218a6</p><section>mdo sde</section><text>du sbyar te/ ci sangs rgyas kyi zhing brjod du med pa yongs su dag par 'gyur ram snyam du sems la mi bya ste/ 'on kyang sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing brjod du med pa bsgrim mi dgos par yongs su dag par</text></item>
<item><p>218a7</p><section>mdo sde</section><text>'gyur ro/ /'jam dpal 'di lta ste/ dper na nam langs pa'i dus kyi tshe/ ci nyi ma 'char ram snyam du sems la mi bya ste/ 'on kyang nam langs pa'i dus kyi tshe/ bsgrim mi dgos par nyi ma 'char ba de bzhin du/ 'jam dpal sgrib pa med pa'i rnam par thar pa la spyod pa'i</text></item>
<item><p>218b1</p><section>mdo sde</section><text>byang chub sems dpa' sems dpa' chen pos ji ltar bdag gi sangs rgyas kyi zhing dpag tu med pa yongs su dag par 'gyur snyam du sems la mi bya ste/ 'on kyang sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing dpag tu med pa</text></item>
<item><p>218b2</p><section>mdo sde</section><text>nas brjod du med pa'i bar du bsgrim mi dgos par yongs su dag par 'gyur ro/ /'jam dpal sgrib pa med pa'i rnam par thar pa la spyod pas de bzhin gshegs pa don thams cad grub pa de'i sangs rgyas kyi zhing dpag tu med pa yongs su dag go/ /sangs rgyas kyi zhing grangs med pa dang /</text></item>
<item><p>218b3</p><section>mdo sde</section><text>bsam gyis mi khyab pa dang / mtshungs pa med pa dang / gzhal du med pa dang / brjod du med pa yongs su dag go/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das de bzhin gshegs pa</text></item>
<item><p>218b4</p><section>mdo sde</section><text>dgra bcom pa yang dag par rdzogs pa'i sangs rgyas don thams cad grub pa de'i sangs rgyas kyi zhing ji tsam du rgya cher yongs su dag lags/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal</text></item>
<item><p>218b5</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de'i sangs rgyas kyi zhing ji tsam du rgya cher yongs su dag pa ni tshig gi go bar sla ba ma yin no/ /gsol pa/ bcom ldan 'das dper bgyir rung lags sam/</text></item>
<item><p>218b6</p><section>mdo sde</section><text>bcom ldan 'das kyis bka' stsal pa/ 'jam dpal rung ngo / /'jam dpal 'di lta ste/ dper na sangs rgyas kyi zhing brjod du med pa bzhi bcu'i rdul phra rab kyi rdul snyed kyi 'jig rten gyi khams grong khyer gcig tu gyur pa la 'di lta ste/ phye'am phye ma'i rnam pa gzhan gyis gang ba</text></item>
<item><p>218b7</p><section>mdo sde</section><text>bzhin du yungs kar gyis gang bar gyur te/ mi la la zhig gis yungs kar de rdul phra rab tu btags nas yungs 'bru re re yang yungs 'bru ji snyed pa de snyed kyi rdul phra rab kyi rdul du byas la/ des rdul phra rab de dag phrag pa la thogs nas shar phyogs su song ste/ gom pa gcig bor bas</text></item>
<item><p>219a1</p><section>mdo sde</section><text>'jig rten gyi khams gang gA'i klung gi bye ma snyed 'da' la/ gom pa 'dor ba 'di 'dra ba dang ldan zhing / 'di lta ste/ sems kyi mgyogs pa'i rdzu 'phrul lta bu'i mgyogs pa dang ldan te/ gom pa 'dor ba de lta bu dang ldan pas bskal pa gang gA'i klung gi bye ma</text></item>
<item><p>219a2</p><section>mdo sde</section><text>snyed du song zhing rdul phra rab kyi rdul gcig bor la de lta bu'i tshul gyis shar phyogs su rdul phra rab kyi rdul de thams cad bor te de bzhin du lho dang / nub dang / byang dang / phyogs mtshams rnams su de snyed kyi rdul phra rab kyi rdul bor zhing de bzhin du steng dang / 'og gi phyogs su</text></item>
<item><p>219a3</p><section>mdo sde</section><text>yang rdul phra rab kyi rdul de snyed bor na/ 'jam dpal de ji snyam du sems/ yungs kar gyi rdul phra rab kyi rdul gang du bor ba dang ma bor ba'i 'jig rten gyi khams gang mang / gsol pa/ bcom ldan 'das rdul phra rab kyi rdul bor ba'i 'jig rten gyi khams de ni nyung lags</text></item>
<item><p>219a4</p><section>mdo sde</section><text>kyi ma bor ba de ni ches mang lags so/ /bka' stsal pa/ 'jam dpal 'jig rten gyi khams gang du rdul phra rab kyi rdul bor ba dang / gang du ma bor ba'i 'jig rten gyi khams de dag thams cad grong khyer gcig tu gyur la/ 'di lta ste/ phye'am phye ma'i rnam pa gzhan gyis gang ba bzhin</text></item>
<item><p>219a5</p><section>mdo sde</section><text>du yungs kar gyis gang ba de la mi la la zhig gis yungs 'bru de dag btags te/ yungs 'bru re re yang yungs 'bru de dag ji snyed pa de snyed kyi rdul phra rab kyi rdul du byas te/ des rdul phra rab kyi rdul de dag thams cad phrag pa la thogs nas shar phyogs su song ste/ gom pa gcig</text></item>
<item><p>219a6</p><section>mdo sde</section><text>bor bas 'jig rten gyi khams gang gA'i klung gi bye ma snyed 'da' zhing / 'di lta ste/ sems kyi mgyogs pa'i rdzu 'phrul lta bu'i mgyogs pa dang ldan pa de lta bu'i gom pa 'dor zhing de lta bu'i mgyogs pas/ gang gA'i klung gi bye ma snyed kyi bskal par song ste rdul phra rab kyi rdul</text></item>
<item><p>219a7</p><section>mdo sde</section><text>gcig bor zhing de lta bu'i tshul gyis shar phyogs su rdul phra rab de thams cad bor la/ de bzhin du lho phyogs su rdul phra rab kyi rdul de snyed 'dor zhing / nub dang / byang dang / byang shar dang / shar lho dang / lho nub dang / nub byang gi mtshams dang / steng dang / 'og gi phyogs</text></item>
<item><p>219b1</p><section>mdo sde</section><text>dang / phyogs mtshams su rdul phra rab de snyed bor na/ 'jam dpal de ji snyam du sems/ gang du rdul phra rab de dag bor ba dang / gang du ma bor ba'i 'jig rten gyi khams gang mang / gsol pa/ bcom ldan 'das gang du rdul phra rab de dag bor ba ni nyung lags kyi ma</text></item>
<item><p>219b2</p><section>mdo sde</section><text>bor ba'i 'jig rten gyi khams de ni ches mang lags so/ /bka' stsal pa/ 'jam dpal 'jig rten gyi khams gang du rdul phra rab bor ba dang gang du ma bor ba de dag thams cad grong khyer gcig tu gyur la/ 'di lta ste/ phye'am phye ma'i rnam pa gzhan gyis gang ba bzhin du yungs</text></item>
<item><p>219b3</p><section>mdo sde</section><text>kar gyis gang la/ mi la la zhig gis yungs 'bru de dag btags nas/ yungs 'bru re re yang yungs 'bru de dag ji snyed pa de snyed kyi rdul phra rab kyi rdul du byas te/ des rdul phra rab de thams cad phrag pa la thogs nas shar phyogs su song ste/ gom pa gcig bor bas 'jig rten gyi</text></item>
<item><p>219b4</p><section>mdo sde</section><text>khams gang gA'i klung gi bye ma snyed 'da' zhing 'di lta ste/ sems kyi mgyogs pa'i rdzu 'phrul lta bu'i mgyogs pa dang ldan te/ gom pa de lta bur 'dor ba dang / de lta bu'i mgyogs pa dang ldan pas gang gA'i klung gi bye ma snyed kyi bskal par song ste rdul phra rab gcig bor la/ de lta bu'i</text></item>
<item><p>219b5</p><section>mdo sde</section><text>tshul gyis shar phyogs su rdul phra rab de thams cad bor la de bzhin du lho phyogs su rdul phra rab de snyed bor zhing / nub dang / byang dang / byang shar dang / shar lho dang / lho nub dang / nub byang gi mtshams dang / steng dang / 'og gi phyogs dang / phyogs mtshams re rer yang rdul phra rab</text></item>
<item><p>219b6</p><section>mdo sde</section><text>de snyed bor na 'jam dpal de ji snyam du sems/ gang rdul phra rab de bor ba dang gang du ma bor ba'i 'jig rten gyi khams de dag gang mang gsol pa/ bcom ldan 'das gang du rdul phra rab bor ba ni nyung lags kyi ma bor ba de ni ches mang lags so/ /bka' stsal pa/ 'jam dpal 'jig</text></item>
<item><p>219b7</p><section>mdo sde</section><text>rten gyi khams gang du rdul phra rab ma bor ba dang gang du bor ba de dag thams cad grong khyer gcig tu gyur nas yungs kar gyis gang ba ni ji lta ba sngar dpe bstan pa de bzhin du rgyas par byas te stong phrag sum cur bsgyur ba/ 'jam dpal de thams cad kyi tha ma'i rdul phra rab kyi phung po bzhag pa de</text></item>
<item><p>220a1</p><section>mdo sde</section><text>snyed kyi 'jig rten gyi khams rab 'byam gyi rgya ji tsam par de bzhin gshegs pa dgra bcom pa yang dag par rdzogs pa'i sangs rgyas don thams cad grub pa'i byang chub kyi shing gi rgya yang de tsam mo/ /byang chub kyi shing de ni rin po che sna bdun te/ 'bras bu ni yid bzhin gyi</text></item>
<item><p>220a2</p><section>mdo sde</section><text>nor bu'o/ /byang chub kyi shing de'i yal ga ni tha ma'i rdul phra rab kyi rdul snyed yod do/ /yal ga gcig cing yang tha ma'i rdul phra rab kyi rdul snyed kyi yal ga phre'u yod de/ yal ga phre'u gcig cing yang tha ma'i rdul phra rab kyi rdul snyed kyi 'bras bu yod do/ /'bras bu re re la yang cha shas ni</text></item>
<item><p>220a3</p><section>mdo sde</section><text>dpag tu med do/ /'jam dpal byang chub kyi shing de ni de bzhin gshegs pa don thams cad grub pa'i legs par spyad pa'i 'bras bur grub pa ste/ de ni mig yongs su ma sbyangs pa'i sems can rnams kyi mig lam du snang bar mi 'gyur ro/ /'jam dpal 'di lta ste/ dper na bar snang</text></item>
<item><p>220a4</p><section>mdo sde</section><text>gi gnod sbyin rnams kyi gzhal med khang dag mi rnams kyi mig lam du snang bar mi 'gyur ba de bzhin du byang chub kyi shing de yang mig yongs su ma sbyangs pa'i sems can rnams kyi mig lam du snang bar mi 'gyur ro/ /'jam dpal byang chub kyi shing de la sems can rnams mi thogs par</text></item>
<item><p>220a5</p><section>mdo sde</section><text>'gro ste/ 'jam dpal 'di lta ste/ dper na bar snang gi gnod sbyin dag gi gzhal med khang rnams la mi thogs par 'gro ba de bzhin du 'jam dpal byang chub kyi shing de la sems can rnams mi thogs par 'gro ste/ byang chub kyi shing de yang yongs su dag pa'i las dang ldan pa'i sems</text></item>
<item><p>220a6</p><section>mdo sde</section><text>can rnams kyi las kyi rnam par smin pas yongs su grub pa'i phyir ro/ /'jam dpal yang de bzhin gshegs pa don thams cad grub pa de'i 'jig rten gyi khams ni shar phyogs su yang tha ma'i rdul phra rab kyi rdul ji snyed pa de snyed yongs su dag go/ /lhor yang de snyed/ nub tu yang de snyed/ byang</text></item>
<item><p>220a7</p><section>mdo sde</section><text>du yang de snyed/ shar lhor yang de snyed/ lho nub tu yang de snyed/ nub byang du yang de snyed/ byang shar du yang de snyed/ steng dang 'og gi phyogs su yang de snyed kyi 'jig rten gyi khams yongs su dag ste/ sangs rgyas kyi zhing de de tsam du rgya cher yongs su dag go/ /sgrib pa med pa'i</text></item>
<item><p>220b1</p><section>mdo sde</section><text>rnam par thar pa la brten na de'i brgyar bgrangs pa de snyed du rang gi sangs rgyas kyi zhing yongs su dag go/ /'jam dpal byang chub kyi shing de'i 'bras bu 'byung ba dang / skye ba dang / rgyas pa dang / 'gas pa rgyun mi 'chad cing bar skabs med de/ 'jam dpal 'di lta ste/ dper</text></item>
<item><p>220b2</p><section>mdo sde</section><text>na byis pa lnga brgya tsam rtse na kha cig 'greng / kha cig 'dug pa'i rgyun mi chad cing bar skabs med pa de bzhin du 'jam dpal byang chub kyi shing de'i 'bras bu 'byung ba dang / skye ba dang / smin pa dang / 'gas pa yang rgyun mi 'chad cing bar skabs med do/ /'jam dpal 'di lta</text></item>
<item><p>220b3</p><section>mdo sde</section><text>ste/ dper na char gyi 'bru rags pa 'bab pa'i tshe/ chu la chu'i chu bur kha cig 'byung / kha cig 'jig pa rgyun mi 'chad cing bar skabs med pa de bzhin du 'bras bu de dag 'byung ba dang / skye ba dang / rgyas pa dang / 'gas pa yang rgyun mi 'chad cing bar skabs med de/ 'bras</text></item>
<item><p>220b4</p><section>mdo sde</section><text>bu 'gas pa de'i cha shas gcig las kyang gang gA'i klung gi bye ma snyed kyi byang chub sems dpa' 'byung ste/ mtshan sum cu rtsa gnyis dang ldan pa/ lus dpe byad bzang po brgyad cus brgyan pa/ sred med kyi bu ltar lus mkhregs pa/ srid pa tha ma par gyur pa'i sems can 'jig</text></item>
<item><p>220b5</p><section>mdo sde</section><text>rten gyi khams brjod du med pa'i sangs rgyas kyi zhing tshad med par yongs su dag pa'i smon lam dang ldan pa'i bar du ste/ de dag thams cad kyis kyang de tsam du rgya cher sangs rgyas kyi zhing yongs su dag par sbyangs te/ de dag de nas byung nas de bzhin gshegs pa dgra bcom</text></item>
<item><p>220b6</p><section>mdo sde</section><text>pa yang dag par rdzogs pa'i sangs rgyas don thams cad grub pa de'i zhabs la mgo bos phyag 'tshal nas phyogs gcig tu 'khod do/ /phyogs gcig tu 'khod pa'i byang chub sems dpa' de dag la de bzhin gshegs pa don thams cad grub pas rang gi sangs rgyas kyi zhing</text></item>
<item><p>220b7</p><section>mdo sde</section><text>yongs su dag pa 'chad de/ dus gsum mnyam pa nyid kyang ston to/ /de dag kyang sangs rgyas kyi zhing yongs su dag pa nyan cing kun 'dzin te/ thos ma thag tu mngon par shes pa lnga thob bo/ /mngon par shes pa thob ma thag tu de bzhin gshegs pa don thams cad grub pa de'i</text></item>
<item><p>221a1</p><section>mdo sde</section><text>zhabs la mgo bos phyag 'tshal te/ de bzhin gshegs pa de la lan gsum bskor ba byas nas 'dong ngo / /de dag rdzu 'phrul gyi stobs kyis rang rang gi sangs rgyas kyi zhing du song nas bla na med pa yang dag par rdzogs pa'i byang chub mngon par rdzogs par</text></item>
<item><p>221a2</p><section>mdo sde</section><text>'tshang rgya'o/ /'jam dpal de bzhin gshegs pa don thams cad grub pa de sngon byang chub sems dpa'i spyad pa spyod pa na/ byang chub sems dpa'i ting nge 'dzin gsum bsgoms te rab tu goms par byas/ lam du byas/ rten du byas/ rus shing bzhin du byas/ rab tu</text></item>
<item><p>221a3</p><section>mdo sde</section><text>rtogs par byas shing legs par brtsams so/ /ting nge 'dzin gsum gang zhe na/ byang chub sems dpa'i ting nge 'dzin shugs ldan zhes bya ba dang / byang chub sems dpa'i ting nge 'dzin zhi gnas zhes bya ba dang / byang chub sems dpa'i ting nge 'dzin chos thams cad la</text></item>
<item><p>221a4</p><section>mdo sde</section><text>dbang byed pa zhes bya'o/ /'jam dpal sngon byung ba 'das pa'i dus bskal pa dpag tu med/ grangs med/ bsam gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na/ me tog gi tshogs zhes bya ba'i bskal pa byung</text></item>
<item><p>221a5</p><section>mdo sde</section><text>ste/ me tog gi tshogs kyi bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/</text></item>
<item><p>221a6</p><section>mdo sde</section><text>sangs rgyas bcom ldan 'das dkon mchog dam pa zhes bya ba 'jig rten du byung ste/ de bzhin gshegs pa dgra bcom pa yang dag par rdzogs pa'i sangs rgyas dkon mchog dam pa de la nyan thos thog mar 'dus pa ni nyan thos khrag khrig phrag brgyad cu yod de/ dgra bcom pa</text></item>
<item><p>221a7</p><section>mdo sde</section><text>zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid</text></item>
<item><p>221b1</p><section>mdo sde</section><text>par kun tu sbyor ba yongs su zad pa/ sems kyi dbang thams cad kyi dam pa'i pha rol du son pa sha stag go/ /byang chub sems dpa' 'dus pa ni de'i nyis 'gyur yod de/ thams cad kyang 'jig rten gyi khams dpag tu med pa'i sangs rgyas kyi zhing tshad med pa yongs su dag pa'i</text></item>
<item><p>221b2</p><section>mdo sde</section><text>smon lam la yang dag par zhugs pa/ 'jig rten gyi khams grangs med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/ 'jig rten gyi khams bsam gyis mi khyab pa dang / mtshungs pa med pa dang / gzhal du med pa dang /</text></item>
<item><p>221b3</p><section>mdo sde</section><text>brjod du med pa'i sangs rgyas kyi zhing tshad med pa yongs su dag pa'i smon lam yang dag par zhugs pa sha stag go/ /yang nyan thos 'dus pa gnyis pa la ni nyan thos khrag khrig yod do/ /byang chub sems dpa' 'dus pa ni de'i nyis 'gyur yod do/ /nyan thos 'dus pa gsum pa la ni</text></item>
<item><p>221b4</p><section>mdo sde</section><text>nyan thos khrag khrig phrag brgya yod de/ thams cad kyang dgra bcom pa/ nyon mongs pa med pa/ dbang dang ldan par gyur pa nas sems kyi dbang thams cad kyi dam pa'i pha rol du son pa'i bar du'o/ /byang chub sems dpa' 'dus pa ni de'i nyis 'gyur yod do/ /nyin re zhing chos</text></item>
<item><p>221b5</p><section>mdo sde</section><text>ston pa thams cad la nyan thos 'dus pa dang / byang chub sems dpa' 'dus pa rnams kyis mnyam du de bzhin gshegs pa des chos bstan pa kun shes so/ /'jam dpal de bzhin gshegs pa dkon mchog dam pa de'i nyan thos 'dus pa ni rtsis mkhan nam rtsis mkhan gyi slob ma mkhas</text></item>
<item><p>221b6</p><section>mdo sde</section><text>pas bskal pa'am/ bskal pa brgya'am/ bskal pa stong ngam/ bskal pa stong phrag brgya'am/ bskal pa bye ba'am/ bskal pa khrag khrig gam/ bskal pa gtams sam/ bskal pa dkrigs sam/ bskal pa 'gyur yas kyi bar du yang nyan thos 'dus pa 'di snyed ce'am/ nyan</text></item>
<item><p>221b7</p><section>mdo sde</section><text>thos 'dus pa brgya phrag 'di snyed ce'am/ nyan thos 'dus pa stong phrag 'di snyed ce'am/ nyan thos 'dus pa brgya stong phrag 'di snyed ce'am/ nyan thos 'dus pa bye ba phrag 'di snyed ce'am/ nyan thos 'dus pa khrag khrig phrag 'di snyed ce'am/ nyan thos 'dus pa gtams phrag 'di snyed ce</text></item>
<item><p>222a1</p><section>mdo sde</section><text>'am/ nyan thos 'dus pa dkrigs phrag 'di snyed ce'am/ nyan thos 'dus pa khyad phyin phrag 'di snyed ce'am/ nyan thos 'dus pa 'gyur yas phrag 'di snyed yod ces brtsi bar mi nus so/ /'jam dpal 'di lta ste/ dper na stong gsum gyi stong chen po'i 'jig</text></item>
<item><p>222a2</p><section>mdo sde</section><text>rten gyi khams kyi skar ma'i gzugs la skar ma'i gzugs 'di snyed ce'am/ skar ma'i gzugs brgya phrag 'di snyed ce'am/ skar ma'i gzugs stong phrag 'di snyed ce'am/ skar ma'i gzugs brgya stong phrag 'di snyed ce'am/ bye ba phrag 'di snyed ce'am/ khrag khrig phrag 'di snyed</text></item>
<item><p>222a3</p><section>mdo sde</section><text>ce'am/ gtams phrag 'di snyed ce'am/ dkrigs phrag 'di snyed ce'am/ 'gyur yas phrag 'di snyed yod ces rtsis mkhan nam/ rtsis mkhan gyi slob ma mkhas pas kyang bgrang bar mi nus te/ 'on kyang skar ma'i gzugs dpag tu med pa'i grangs su 'gro ba de bzhin du 'jam dpal</text></item>
<item><p>222a4</p><section>mdo sde</section><text>nyan thos 'dus pa de rnams kyi mtha' yang rtogs par mi nus so/ /'jam dpal de'i dus na rgyal po bde gnas blo gros zhes bya ba chos dang ldan pa chos kyi rgyal po zhig yod pa de sangs rgyas kyi zhing de thams cad la dbang zhing bdag po byed de/ las kyi rnam par smin pa las byung ba'i rdzu 'phrul</text></item>
<item><p>222a5</p><section>mdo sde</section><text>thob pa des de bzhin gshegs pa dgra bcom pa yang dag par rdzogs pa'i sangs rgyas dkon mchog dam pa de nyan thos dang / byang chub sems dpa'i dge 'dun du bcas pa la lo bye ba khrag khrig phrag drug cu'i bar du ro sna brgya pa'i zhal zas sbyar te rim gro byas so/ /yul ka shi pa'i na bza'</text></item>
<item><p>222a6</p><section>mdo sde</section><text>gsol zhing yo byad thams cad kyang sbyar te/ 'di ltar chos gos dang / bsod snyoms dang / mal cha dang / na ba'i gsos sman dang / yo byad kyis rtsa ba'i rim gro byas so/ /des de bzhin gshegs pa nyan thos kyi dge 'dun dang bcas pa de la ro sna brgya pa'i zas kyis rim gro byas pas</text></item>
<item><p>222a7</p><section>mdo sde</section><text>dge ba'i rtsa ba rgya che zhing dpag tu med pa mngon par 'dus byas so/ /dge ba'i rtsa ba rgya che zhing dpag tu med pa mngon par 'dus byas pas dge ba'i rtsa ba'i shugs rgya che zhing dpag tu med pa bskyed do/ /dge ba'i rtsa ba rgya che zhing grangs med pa mngon par 'dus byas so/ /dge ba'i rtsa ba rgya che</text></item>
<item><p>222b1</p><section>mdo sde</section><text>zhing grangs med pa mngon par 'dus byas nas/ dge ba'i rtsa ba'i shugs rgya che zhing grangs med pa bskyed par gyur to/ /sbyin pa'i pha rol tu phyin pa dang ldan pa'i dge ba'i rtsa ba bsam gyis mi khyab/ mtshungs pa med/ gzhal du med/ brjod du med pa'i yang brjod du med pa mngon</text></item>
<item><p>222b2</p><section>mdo sde</section><text>par 'dus byas nas/ sbyin pa'i pha rol tu phyin pa dang ldan pa'i dge ba'i rtsa ba'i shugs rgya che zhing bsam gyis mi khyab/ mtshungs pa med/ gzhal du med/ brjod du med pa bskyed par gyur to/ /tshul khrims kyi pha rol tu phyin pa dang ldan pa'i dge ba'i rtsa ba dpag tu med pa rgya</text></item>
<item><p>222b3</p><section>mdo sde</section><text>chen po mngon par 'dus byas te/ tshul khrims kyi pha rol tu phyin pa dang ldan pa'i dge ba'i rtsa ba dpag tu med pa rgya chen po mngon par 'dus byas nas tshul khrims kyi pha rol tu phyin pa dang ldan pa'i dge ba'i rtsa ba'i shugs dpag tu med pa rgya chen po bskyed do/ /de bzhin du sbyar te/ tshul</text></item>
<item><p>222b4</p><section>mdo sde</section><text>khrims kyi pha rol tu phyin pa dang ldan pa'i dge ba'i rtsa ba grangs med/ bsam gyis mi khyab mtshungs pa med/ gzhal du med/ brjod du med cing rgya cher mngon par 'dus byas so/ /tshul khrims kyi pha rol tu phyin pa dang ldan pa'i dge ba'i rtsa ba grangs med pa nas brjod du med cing rgya che ba'i bar</text></item>
<item><p>222b5</p><section>mdo sde</section><text>du mngon par 'dus byas nas tshul khrims kyi pha rol tu phyin pa dang ldan pa'i dge ba'i rtsa ba'i shugs rgya che zhing grangs med/ bsam gyis mi khyab/ mtshungs pa med/ gzhal du med/ brjod du med pa bskyed do/ bzod pa'i pha rol tu phyin pa dang ldan pa'i dge ba'i rtsa ba rgya che zhing grangs med/</text></item>
<item><p>222b6</p><section>mdo sde</section><text>dpag tu med pa mngon par 'dus byas te/ ji ltar sbyin pa'i pha rol tu phyin pa dang / tshul khrims kyi pha rol tu phyin pa mngon par 'dus byas pa de bzhin du bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa yang rgyas par bya'o/ /</text></item>
<item><p>222b7</p><section>mdo sde</section><text>shes rab kyi pha rol tu phyin pa dang ldan pa'i dge ba'i rtsa ba rgya che zhing dpag tu med pa mngon par 'dus byas so/ /shes rab kyi pha rol tu phyin pa dang ldan pa'i dge ba'i rtsa ba rgya che zhing dpag tu med pa mngon par 'dus byas nas shes rab kyi pha rol tu phyin pa dang ldan pa'i dge ba'i rtsa ba'i shugs rgya che zhing</text></item>
<item><p>223a1</p><section>mdo sde</section><text>dpag tu med pa bskyed do/ /de bzhin du sbyar te/ shes rab kyi pha rol tu phyin pa dang ldan pa'i dge ba'i rtsa ba rgya che ba grangs med/ bsam gyis mi khyab/ mtshungs pa med/ gzhal du med/ brjod du med pa mngon par 'dus byas te/ shes rab kyi pha rol tu</text></item>
<item><p>223a2</p><section>mdo sde</section><text>phyin pa dang ldan pa'i dge ba'i rtsa ba brjod du med pa'i bar du mngon par 'dus byas nas shes rab kyi pha rol tu phyin pa dang ldan pa'i dge ba'i rtsa ba'i shugs grangs med/ bsam gyis mi khyab/ mtshungs pa med/ gzhal du med/ brjod du med pa bskyed do/ /'jam dpal rgyal po bde</text></item>
<item><p>223a3</p><section>mdo sde</section><text>gnas blo gros kyis de lta bur pha rol tu phyin pa drug dang ldan pa'i dge ba'i rtsa ba rnams bskyed nas/ dga' ba dang / dad pa dang / mchog tu dga' ba mang bas ta la bdun srid du nam mkha' la 'phags nas/ bcom ldan 'das de bzhin gshegs pa dkon mchog dam pa de la pha rol</text></item>
<item><p>223a4</p><section>mdo sde</section><text>tu phyin pa dang ldan pa'i tshigs su bcad pa 'di dag gis mngon par bstod do/ /stobs bcu shes rab mtha' yas pa/ /chu bo bzhi rgal mi'i seng ge /khyod la phul ba dpag med 'gyur/ /sbyin pa de yang zil mi non/ /ba tshwa med pa'i zhing dag la/ /rdo dang bong ba gyo mo med/ /</text></item>
<item><p>223a5</p><section>mdo sde</section><text>kun sbyangs rab tu rmos pas na/ /mi mnyam med phyogs rtswa med par/ /ji ltar sa bon btab nas su/ /rmed pa'i mi de bder nyal yang / /dus su rtsa ba brtan par zug /myu gu sngon por 'byung bar byed/ gru yis sa la chus btab pas/ /lo ma sdong bu rnams kyang 'byung / /dus</text></item>
<item><p>223a6</p><section>mdo sde</section><text>tshigs dus kyi rim bzhin du/ /nges par 'bras bu smin par 'gyur/ /de bzhin 'dod chags zhe sdang bcom/ /gti mug bral ba nges pa'i blos/ /ma smad yon tan zhing khyod la/ /shes rab gshol gyis rmos pa ni/ /sa bon nyung ngu btab na yang / /de bzhin sbyin bdag mi brtson</text></item>
<item><p>223a7</p><section>mdo sde</section><text>yang / /pha rol phyin pa yongs rdzogs shing / /thams cad mkhyen pa'i myu gu skye/ /mgon po khyod la sbyin phul na/ /byams pa snying rje nyon mongs med/ /rnam par thar pa'i sgo gsum dang / /tha mar 'bras bu mya ngan 'da'/ /sum cu rtsa gnyis mtshan mnga' ba/ /sa la dong ka men rgyas</text></item>
<item><p>223b1</p><section>mdo sde</section><text>bzhin/ /bdag gis dge ba'i rtsa bsags pas/ /ji ltar bde gshegs de bzhin shog /ji ltar bsod nams mtshan mnga' ba/ /legs spyad bsags pa thub pa'i tog /ji ltar mi mchog dam pa bzhin/ /bdag kyang bde gshegs de bzhin gyur/ /ji ltar dpe med blo</text></item>
<item><p>223b2</p><section>mdo sde</section><text>can khyod/ /shes rab gnas la khyod gnas nas/ /lta bar rab tu bying ba yi/ /skye bo ma log 'god par mdzad/ /bdag kyang byang chub reg nas ni/ /de bzhin bde la rab gnas te/ /log pa'i lam song skye bo rnams/ /bden pa bzhi yi lam du 'god/ /ji</text></item>
<item><p>223b3</p><section>mdo sde</section><text>ltar khyod ni phung po med/ /bla med phung po zad par zhugs/ /byis pa phung pos bcings pa rnams/ /thams cad phung po 'dor du btsud/ /bdag kyang phung po med pa dang / /phung med byang chub mchog thob nas/ /phung pos bcings pa'i skye bo rnams/ /phung po 'dor bar</text></item>
<item><p>223b4</p><section>mdo sde</section><text>rab tu 'god/ /ji ltar khyod kyis nyon mongs spangs/ /chu yis me rnams zhi ba bzhin/ /nyon mongs me yis 'bar ba yi/ /skye bo sdug bsngal thar bar mdzad/ /bdag kyang byang chub rab reg ste/ /khro glen 'dod me ma zhi zhes/ /nye bar zhi ba'i lam stor ba'i/ /skye bo rab tu</text></item>
<item><p>223b5</p><section>mdo sde</section><text>zhi bar 'god/ /ser sna'i zhags pas bcings pa dang / /phrag dog kun sbyor mun pas bsgribs/ /srid par chags pa mgon med rnams/ /yan lag brgyad kyi lam la dgod/ /ji ltar rang byung khyod nyid ni/ /stobs bcu ye shes rab gnas te/ /srid skom sems can khrag</text></item>
<item><p>223b6</p><section>mdo sde</section><text>khrig la/ /stobs bcu ye shes ngoms par mdzad/ /bdag kyang byang chub rab reg cing / /bla med ye shes thob nas su/ /srid skom sems can khrag khrig la/ /stobs bcu ye shes ngoms par bgyi/ /'jam dpal de ltar rgyal po bde gnas blo gros kyis bcom ldan 'das</text></item>
<item><p>223b7</p><section>mdo sde</section><text>de bzhin gshegs pa dkon mchog dam pa de la lo bye ba khrag khrig phrag drug cu'i bar du zas ro sna brgya pa sbyar cing / yul ka shi pa'i na bza' gsol te bar snang la 'dug nas tshigs su bcad pa de dag gis mngon par bstod de/ dge ba'i rtsa ba'i shugs tshad med/ grangs med/</text></item>
<item><p>224a1</p><section>mdo sde</section><text>bsam gyis mi khyab/ mtshungs pa med/ gzhal du med/ brjod du med pa bskyed nas/ dge ba'i rtsa ba'i shugs des bskal pa brjod du med par nam yang sems can dmyal bar ma skyes/ dud 'gro'i skye gnas dang / gshin rje'i 'jig rten dang / lha ma yin gyi</text></item>
<item><p>224a2</p><section>mdo sde</section><text>ris su yang ma skyes/ mi khom pa rnams su ma skyes/ rigs dma' bar ma skyes/ dbul po'i rigs su ma skyes so/ /bskal pa brjod du med par nam yang lus la rlung las gyur pa'am/ mkhris pa las gyur pa'am/ bad kan las gyur pa'i nad ma byung ngo / /nam yang dbang</text></item>
<item><p>224a3</p><section>mdo sde</section><text>po ma tshang bar ma gyur/ nam yang mig ser ba dang / 'jigs pa'i mig dang / mig yo ba dang / bzhin yo bar ma gyur to/ /nam yang skyes bu chen po'i mtshan sum cu rtsa gnyis kyis lus ma brgyan par ma gyur/ nam yang dpe byad bzang po brgyad cu dang bral bar ma gyur/ lha'i</text></item>
<item><p>224a4</p><section>mdo sde</section><text>nang du lhar gyur tam/ mi'i nang du mir gyur na/ nam yang dbang po dang phyug po ma byas par ma gyur/ nam yang smon lam phun sum tshogs pa dang bral bar ma gyur/ nam yang sangs rgyas med pa'i sangs rgyas kyi zhing du ma skyes/ nam yang nad med pa dang / gzugs dang longs spyod</text></item>
<item><p>224a5</p><section>mdo sde</section><text>dang / g.yog 'khor dang / phyug pas de sngon dregs par ma gyur/ nam yang bud med kyi dregs pa dang gos kyi dregs pa ma skyes/ nam yang sbyin bdag ma byas par ma gyur/ de nam yang tshul khrims kyi dregs pa ma skyes/ nam yang tshul khrims dang ldan pa ma yin par ma gyur/ de nam</text></item>
<item><p>224a6</p><section>mdo sde</section><text>yang thos pas dregs pa ma skyes/ nam yang mang du thos pa ma yin par ma gyur/ nam yang 'dod pa'i 'du shes ma skyes/ nam yang btsun mo'i 'khor gyis ma bskor bar ma gyur/ nam yang tshangs par mi spyod par ma gyur te/ bsams ma thag tu bu rnyed par gyur to/ /nam yang</text></item>
<item><p>224a7</p><section>mdo sde</section><text>gnod sems kyi 'du shes ma skyes/ nam yang rnam par 'tshe ba'i 'du shes ma skyes te/ de ltar rgyal po des shugs dang ldan pa'i ting nge 'dzin 'di bskyed nas/ byang chub sems dpa'i yon tan 'di rnams dang gzhan yang rab tu bsgrubs so/ /'di ji snyam du sems/ 'jam</text></item>
<item><p>224b1</p><section>mdo sde</section><text>dpal de'i tshe de'i dus na rgyal po bde gnas blo gros zhes bya bar gyur pa de gzhan zhig yin pa snyam du 'dzin na de ltar mi blta'o/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de ni de'i tshe de'i dus na rgyal po bde</text></item>
<item><p>224b2</p><section>mdo sde</section><text>gnas blo gros zhes bya bar gyur to/ /'jam dpal de lta bas na theg pa chen po la yang dag par zhugs pa'i byang chub sems dpas sbyin pa'i pha rol tu phyin pa dang ldan pa'i dge ba'i rtsa ba'i shugs btsal bar bya'o zhes de ltar bslab par bya'o/ /'jam dpal theg pa chen po la yang</text></item>
<item><p>224b3</p><section>mdo sde</section><text>dag par zhugs pa'i byang chub sems dpa' sems dpa' chen po sgrib pa med pa'i rnam par thar pa la spyod pa des tshul khrims kyi pha rol tu phyin pa dang ldan pa'i dge ba'i rtsa ba rgya chen po mngon par 'dus byas te/ tshul khrims kyi pha rol tu phyin pa dang ldan pa'i dge ba'i rtsa ba'i</text></item>
<item><p>224b4</p><section>mdo sde</section><text>shugs rgya chen po bskyed par bya'o// //bam po gnyis pa/ 'jam dpal sngon byung ba 'das pa'i dus na/ bskal pa grangs med/ dpag tu med/ bsam gyis mi khyab/ mtshungs pa med/ gzhal du med/ brjod du med pa na rgyal po'i drang srong tshangs pa'i</text></item>
<item><p>224b5</p><section>mdo sde</section><text>lha zhes bya ba dang / mes byin zhes bya ba gnyis byung ste/ de gnyis gnas shig na 'khod de/ de dag dgon pa nas dgon par/ nags tshal nas nags tshal du/ gshong nas gshong du/ nags thibs po nas thibs por 'gro zhing bdag cag bud med dang lhan cig gnas par</text></item>
<item><p>224b6</p><section>mdo sde</section><text>gyur na bdag cag 'dod chags kyi rgyu las byung ba'i bslab pa las 'gal bar 'gyur/ yongs su bzung ba dang bcas pa dang lhan cig tu 'grogs na yang bdag cag gnod sems kyi rgyu las byung ba'i bslab pa las 'gal bar 'gyur/ yongs su bzung ba dang bcas pa'am yongs su bzung ba la</text></item>
<item><p>224b7</p><section>mdo sde</section><text>nyes par mi lta ba dang lhan cig 'grogs par gyur na yang / bdag cag gti mug gi rgyu las byung ba'i bslab pa las 'gal bar 'gyur ro zhes de lta bu'i nyes pa rnams mthong nas/ dgon pa nas dgon par/ nags tshal nas nags tshal/ gshong nas gshong / nags thibs</text></item>
<item><p>225a1</p><section>mdo sde</section><text>po nas thibs por rgyu'o/ /'jam dpal de'i dus na rgyal po sde mi pham pa zhes bya ba zhig yod de/ de rgyal por dbang bskur ba'i tshe khyim gyi gnas nas mngon par byung ba rnams rtswa dang / shing dang chu la ci bder spyod du gnang ste/ rjes su yi rang ngo zhes</text></item>
<item><p>225a2</p><section>mdo sde</section><text>tshig de skad ces smras pas/ drang srong de gnyis kyang rgyal po sde mi pham pa'i yul khams na gnas so/ /de'i tshe rgyal po sde mi pham pa la chom rkun nor 'phrog pas gnod pa'i las byas te bros pa dang / drang srong de dag gis chom rkun bros pa mthong ngo / /chom rkun de</text></item>
<item><p>225a3</p><section>mdo sde</section><text>dag gis kyang drang srong nags kyi nang na gnas par mthong nas chom rkun de dag gis thal mo sbyar te 'di skad ces smras so/ /drang srong khyed la bdag cag mthong ngam zhes la la zhig gis dris na khyed kyis ma ston cig /de nas drang srong tshangs pa'i lhas drang srong mes byin la smras</text></item>
<item><p>225a4</p><section>mdo sde</section><text>pa/ kye ma'o mes byin byung ba 'di ni shin tu dka' na ji ltar bya/ gal te 'di ma mthong ngo zhes smras na ni gzhan bslus par 'gyur/ ji ste bstan na ni gnod pa byas par yang 'gyur na/ 'di ji ltar bya khyod smros shig /de skad ces smras pa dang / drang srong mes byin gyis drang</text></item>
<item><p>225a5</p><section>mdo sde</section><text>srong tshangs pa'i lha la 'di skad ces smras so/ /kye tshangs pa'i lha 'di la gnod par 'gyur bar ma 'dzin cig /de ci'i phyir zhe na/ tshangs pa'i lha gang la la dag lus dang srog la lta ba dang bcas par gnas pa de dag ni yongs su zag pa byung ba byung ba rnams kyis sems zin</text></item>
<item><p>225a6</p><section>mdo sde</section><text>nas 'dug go/ /tshangs pa'i lha 'di lta ste/ dper na gos snum can la rdul reg na chags par 'gyur ba de bzhin du tshangs pa'i lha gang dag kha cig lus dang srog la lta ba dang bcas par gnas pa de dag ni yongs su zag pa byung ba byung ba rnams kyis sems kun tu zin nas 'dug go/ /</text></item>
<item><p>225a7</p><section>mdo sde</section><text>tshangs pa'i lha gang dag kha cig lus dang srog la mi lta ba de dag la ni yongs su zag pa byung ba byung ba rnams kyis sems kun tu zin cing 'dug par mi 'gyur ro/ /tshangs pa'i lha 'di lta ste/ dper na gos yongs su dag pa la rdul gyis reg kyang sprugs ma thag tu de med par 'gyur</text></item>
<item><p>225b1</p><section>mdo sde</section><text>ba de bzhin du tshangs pa'i lha gang dag kha cig lus dang srog la mi lta ba de dag ni yongs su zag pa byung ba byung ba rnams kyis sems kun tu zin cing gnas par mi 'gyur ro/ /de bas na tshangs pa'i lha bdag cag kyang lus dang srog la mi blta bar bya'o/ /tshangs pa'i lha gal te bdag</text></item>
<item><p>225b2</p><section>mdo sde</section><text>cag lus dang srog la ma bltas na bdag cag yongs su zag pa 'byung ba des sems zin nas gnas par mi 'gyur ro/ /kye tshangs pa'i lha lus dang srog la lta ba dang bcas pa'i brtul zhugs 'grub bo zhes sangs rgyas bcom ldan 'das rnams kyis bka' ma stsal to/ /de</text></item>
<item><p>225b3</p><section>mdo sde</section><text>nas drang srong tshangs pa'i lha la drang srong mes byin gyis lus dang srog la mi lta ba bstan pas lus dang srog la mi lta ba rnyed do/ /de nas rgyal po sde mi pham pas chom rkun de dag tshol zhing nags stug po der phyin te/ rgyal po sde mi pham pas nags stug po'i nang na drang srong de dag gnas</text></item>
<item><p>225b4</p><section>mdo sde</section><text>pa mthong ngo / /mthong nas drang srong de dag ga la ba der song ste/ mi kha cig nags stug po der chom rkun tshol du bkye'o/ /de nas rgyal po sde mi pham pas drang srong de dag gi rkang pa la mgo bos phyag 'tshal te phyogs gcig tu 'dug go/ /phyogs gcig tu 'dug nas rgyal</text></item>
<item><p>225b5</p><section>mdo sde</section><text>po sde mi pham pas drang srong de gnyis la 'di skad ces smras so/ /drang srong khyed gnyis kyis chom rkun nags stug po 'di'i nang du 'ongs pa'am phyir byung ba lta mthong ngam/ de skad ces smras pa dang / drang srong de gnyis kyis rgyal po sde mi pham pa la 'di skad ces smras so/ /</text></item>
<item><p>225b6</p><section>mdo sde</section><text>rgyal po bdag cag gis bdag nyid kyang mi mthong na chom rkun lta ga la mthong / rgyal po sde mi pham pa dang drang srong de dag gtam 'di byas pa dang / rgyal po'i mi de dag gis chom rkun de dag zin te/ de dag gis de dag zin nas rgyal po sde mi pham pa ga la ba der 'ongs te phyin</text></item>
<item><p>225b7</p><section>mdo sde</section><text>nas 'di skad ces smras so/ /chom rkun de dag bzung ste mchis pa 'di lags zhes byas so/ /de nas rgyal po sde mi pham pas drang srong de gnyis kyis smras pa'i don khong du ma chud nas drang srong de gnyis la smras pa/ khyed ni zer ba yin te/ drang srong ma yin no zhes de</text></item>
<item><p>226a1</p><section>mdo sde</section><text>gnyis kyi rkang pa dang lag pa gcod du bcug go/ /'on kyang drang srong de dag gis gzhan la gnod pa ma byas so/ /de nas yang drang srong mes byin rkang lag bcad pa dang / rgyal po sde mi pham pa la 'di skad smras so/ /kye rgyal po khyod nyid la bdag kun du</text></item>
<item><p>226a2</p><section>mdo sde</section><text>btsal na rgyal po sde mi pham pa zhes bya ba'i rgyal po gang yin ci mig rgyal po sde mi pham pa'am/ 'on te rgyal po sde mi pham pa mig las gzhan nam/ ci rgyal po sde mi pham pa de rna ba'am/ sna'am/ lce'am/ lus sam/ yid dam/ 'on te rgyal po sde mi pham pa de rna ba dang /</text></item>
<item><p>226a3</p><section>mdo sde</section><text>sna dang / lce dang / lus dang / yid dang / rnam par shes pa las gzhan nam zhes drang srong des bdag mi dmigs par bstan pa dang / yang dag pa ji lta ba bzhin rtog go/ /de nas rgyal po sde mi pham pas yang dag pa ji lta ba bzhin du brtags na bdag nyid ma dmigs</text></item>
<item><p>226a4</p><section>mdo sde</section><text>so/ /don dam par bdag nyid ma dmigs pas 'gyod pa chen po dang ldan par 'gyur te/ nyes pa med pa'i drang srong gis bshad pa'i don ma shes pas 'phral du sdig pa'i las byas pa des chos nyid de yang dag pa ji lta ba bzhin du rab tu shes nas sdug bsngal zhing yid mi bde ste</text></item>
<item><p>226a5</p><section>mdo sde</section><text>'gyod nas sa'i phyogs de na 'gre zhing ldog go/ /de nas drang srong mes byin des rgyal po sde mi pham pa 'gyod par rig nas 'di skad ces smras so/ /rgyal po chen po khyod ji ltar bdag nyid mi dmigs pa de bzhin du su'i rkang lag bcad pa de yang mi dmigs so/ /de nas rgyal</text></item>
<item><p>226a6</p><section>mdo sde</section><text>po sde mi pham pa la drang srong mes byin gyis stong pa nyid bstan pas kun nas dkris pa de myur du bsal te/ chos rnams kyi ngo bo nyid kyi mtshan nyid myur du rtogs nas des de gnyis la ston par 'du shes bskyed do/ /drang srong de dag gis de la tshul khrims kyi gtam brjod</text></item>
<item><p>226a7</p><section>mdo sde</section><text>de/ rgyal po chen po tshul khrims yongs su dag pa'i phyir tshul khrims dang ldan pa'i sems la smon pa 'grub ste/ rgyal po chen po tshul khrims su yongs su dag pa'i mthu la gzigs/ rgyal po chen po bden pa dang / bden pa'i tshig gang gis bskal pa brjod du med par</text></item>
<item><p>226b1</p><section>mdo sde</section><text>yang sems ma rung bar byas par mi dran pa lta na bden pa dang bden pa'i tshig des bdag cag gnyis kyi lag pa g.yas pa snga ma bzhin du gyur cig ces byas ma thag tu bden pa'i byin gyi rlabs kyis/ de gnyis kyi lag pa g.yas pa snga ma bzhin du gyur to/ /rgyal po chen po</text></item>
<item><p>226b2</p><section>mdo sde</section><text>bden pa dang bden pa'i tshig gang gis bskal pa brjod du med par lus kyi las ma rung bar byas par mi dran pa lta na/ bden pa dang bden pa'i tshig des bdag cag gnyis kyi lag pa g.yon pa snga ma bzhin du gyur cig ces byas ma thag tu bden pa'i byin gyi rlabs kyis/ de gnyis kyi</text></item>
<item><p>226b3</p><section>mdo sde</section><text>lag pa g.yon pa snga ma bzhin du gyur to/ /rgyal po chen po bden pa dang bden pa'i tshig gang gis bskal pa brjod du med par 'tsho ba ma rung bar byas par mi dran pa lta na/ bden pa dang bden pa'i tshig des bdag cag gnyis kyi rkang pa snga ma bzhin du gyur cig ces byas pa dang /</text></item>
<item><p>226b4</p><section>mdo sde</section><text>'di ltar drang srong mes byin de'i bden pa'i byin gyi rlabs kyis/ drang srong de gnyis kyi rkang pa dang lag pa snga ma bzhin du gyur to/ /de nas rgyal po sde mi pham pas de gnyis kyi bden pa'i byin gyis brlabs kyi rdzu 'phrul mthong nas spu zing zhes byed par gyur to/ /de nas drang</text></item>
<item><p>226b5</p><section>mdo sde</section><text>srong mes byin gyis bden pa'i byin gyis brlabs thos pas lus kyi las dang / ngag gi las dang / yid kyi las yongs su dag par bya ba'i phyir brtson par gyur to/ /de de na 'dug bzhin du 'phags pa'i tshul khrims kyi pha rol tu phyin pa la gnas par gyur to/ /des de nyid</text></item>
<item><p>226b6</p><section>mdo sde</section><text>nas phyogs bcu'i 'jig rten gyi khams na tshad med pa'i sangs rgyas bye ba khrag khrig mthong ste/ la la ni bla na med pa yang dag par rdzogs pa'i byang chub mngon par rdzogs par 'tshang rgya/ la la ni bla na med pa'i chos kyi 'khor lo skor/ la la ni rdzu 'phrul gyi cho 'phrul rnam pa du</text></item>
<item><p>226b7</p><section>mdo sde</section><text>mas sems can rnams la 'doms/ la la ni tshe'i 'du byed 'dor/ la la ni phung po'i lhag ma med pa'i mya ngan las 'das pa'i dbyings su yongs su mya ngan las 'das pa'i de bzhin gshegs pa de dag thams cad kyi spyan snga na drang srong mes byin rim gro dang bsnyen bkur</text></item>
<item><p>227a1</p><section>mdo sde</section><text>byed pa mthong ngo / /des drang srong mes byin de rdzu 'phrul gyi cho 'phrul rnam pa du mas sangs rgyas bcom ldan 'das de dag gi bstan pa sems can rnams la ston cing bla na med pa'i tshul khrims kyi pha rol tu phyin pa rab tu brjod pa mthong ngo / /de nas rgyal</text></item>
<item><p>227a2</p><section>mdo sde</section><text>po sde mi pham pas de bzhin gshegs pa de rnams dang sems can bye ba khrag khrig du ma mthong ste/ tshul khrims kyi pha rol tu phyin pa dang ldan pa'i dge ba'i shugs rnams kyis ta la bdun srid tsam du nam mkha' la 'phags te bar snang la 'dug nas/ drang srong mes byin de</text></item>
<item><p>227a3</p><section>mdo sde</section><text>dang sangs rgyas bcom ldan 'das de rnams la rdzu 'phrul gyi cho 'phrul dang ldan pa dang / tshul khrims kyi pha rol tu phyin pa dang ldan pa'i tshigs su bcad pa rnams kyis mngon par bstod do/ /ji ltar dri med me long dkyil 'khor la/ /lus la mchis pa'i nyes dang</text></item>
<item><p>227a4</p><section>mdo sde</section><text>yon tan gda'/ /de bzhin tshul khrims yang dag dge ba la/ /sems la mchis pa'i nyes dang yon tan gda'/ /'dod bzhin 'bras bu 'byung ba'i shing chen ltar/ /bsams pa bzhin du 'bras bu kun kyang sbyin/ /de bzhin tshul khrims phung po gtsang dag</text></item>
<item><p>227a5</p><section>mdo sde</section><text>pas/ /bsams pa bzhin du 'bras bu kun kyang sbyin/ /ji ltar sa la rab tu las byas te/ /bsams pa bzhin du snod kyi rnam par gyur/ /de bzhin tshul khrims phung po yongs sbyangs pas/ /bsams pa bzhin du yon tan thams cad sbyin/ /ji ltar yid bzhin</text></item>
<item><p>227a6</p><section>mdo sde</section><text>nor bu byi dor bgyis/ /bsams pa bzhin du longs spyod sna tshogs sbyin/ /de bzhin tshul khrims phung po byi dor bgyis/ /bsams pa bzhin du yon tan thams cad sbyin/ /rgyal sras rnams kyis thog mar spyad gsungs pa/ /tshul khrims yongs dag thog ma'i</text></item>
<item><p>227a7</p><section>mdo sde</section><text>rkang pa ste/ /rgyal ba rnams ni dri med rkang pa des/ /byang chub zhi ba mchog rnams yang dag grub/ /ji ltar shing rgyal n+ya gro gzhon nu 'dir/ /sa gzhi mnyam par btsugs shing rab bskyed na/ /yal ga byung zhing mngon par rab tu skye/ /me tog 'bras bur ldan zhing</text></item>
<item><p>227b1</p><section>mdo sde</section><text>khyad par 'dzin/ /de bzhin tshul khrims phung por su gnas pa/ /rgyal ba'i sras de yon tan rnams kyis skye/ /thams cad mkhyen pa'i ye shes 'dir reg nas/ /'gro ba sdug bsngal rnams las thar byed 'gyur/ /tshul khrims ldan pas dpal dang gzi brjid rnyed/ /</text></item>
<item><p>227b2</p><section>mdo sde</section><text>tshul khrims ldan pa gzugs rab mdzes par 'gyur/ /tshul khrims dag la rgyal sras rtag dga' ba/ /rnyed par dka' ba'i chos kyang rab tu skyed/ /spyod pa yongs dag tshul khrims kun spyod pa/ /dri med khrims ldan drang srong mes byin 'di/ /sangs rgyas yon tan</text></item>
<item><p>227b3</p><section>mdo sde</section><text>mnga' ba brgya dag gis/ /kun tu bstod pa mdzad par bdag gis mthong / /tshul khrims yongs dag kun du spyod pa la/ /sangs rgyas brgyas ni mngon par bstod gyur dang / /ji ltar bdag gi slob dpon mes byin la/ /sangs rgyas brgya yis mngon par bstod</text></item>
<item><p>227b4</p><section>mdo sde</section><text>pa ltar/ /de bzhin tshul khrims gzi brjid ldan pa bdag /legs par spyad pa brgya yis mngon par bstod/ /skyes nas bdag gi khrims stobs gdung med de/ /rims nad btab pa gso ba byas pa bzhin/ /dri med tshul khrims gnas pas bdag gis kyang / /</text></item>
<item><p>227b5</p><section>mdo sde</section><text>phyogs bcu'i 'jig rten bzhugs pa'i bde bar gshegs/ /bye ba khrag khrig mang po rgyu ba dang / /tshul khrims bsngags pa yongs su brjod pa mthong / /dri med tshul khrims gnas pas bdag gis kyang / /bde gshegs bye ba khrag khrig mang po rnams/ /bla</text></item>
<item><p>227b6</p><section>mdo sde</section><text>med byang chub rim par sangs rgyas te/ /bdud rnams bye ba khrag khrig btul ba mthong / /dri med tshul khrims gnas pas bdag gis kyang / /bde gshegs bye ba khrag khrig mang po rnams/ /dgra bcom bstod cing mtshungs med 'khor lo mchog /'gro la phan</text></item>
<item><p>227b7</p><section>mdo sde</section><text>phyir rgyal bas bskor ba mthong / /dri med tshul khrims gnas pas bdag gis kyang / /bde gshegs bye ba khrag khrig mang po dag /skye bo mun pas bsgribs shing mi mkhas pa/ /bde gshegs sdug bsngal brgya las 'grel ba mthong / /dri med tshul khrims gnas</text></item>
<item><p>228a1</p><section>mdo sde</section><text>pas bdag gis kyang / /bde gshegs bye ba khrag khrig mang po rnams/ /sems can khrag khrig btul te mdzad pa mdzad/ /bde gshegs dad pas bsgral phyir bzhugs pa mthong / /dri med tshul khrims gnas pas bdag gis kyang / /bde</text></item>
<item><p>228a2</p><section>mdo sde</section><text>gshegs bye ba khrag khrig mang po rnams/ /'gro ba'i don chen mdzad pa mdzad nas su/ /yang 'byung med par mya ngan 'da' ba mthong / /dri med tshul khrims gnas pas bdag gis kyang / /bde gshegs bye ba khrag khrig mang po rnams/ /mya ngan 'das nas ring bsrel</text></item>
<item><p>228a3</p><section>mdo sde</section><text>rab rgyas shing / /skye bo bde bas mngon du tshim mdzad mthong / /de ring slob dpon khyod kyi gsung thos nas/ /bdag gi mig kyang bsam mi khyab par dag /de phyir phyogs bcu dag gi rgyal ba rnams/ /sgrib pa med pa'i mig gi stobs kyis mthong / /bdag gi</text></item>
<item><p>228a4</p><section>mdo sde</section><text>mtshungs med tshul khrims yongs dag pas/ /de las bdag gi sgrib med mig 'di skyes/ /tshul khrims phung po yongs su sbyangs pa las/ /sgrib pa med pa'i mig ni bdag gis thob/ /'di ltar thal sbyar slob dpon mchog khyod la/ /gang gi mthu che ba ni de 'dra</text></item>
<item><p>228a5</p><section>mdo sde</section><text>ba/ /de la thal mo mngon sbyar phyag 'tshal cing / /mtshungs med rdul bral byang chub reg par bgyi/ /de nas rgyal po sde mi pham pas tshul khrims kyi pha rol tu phyin pa dang ldan pa'i dge ba'i rtsa ba'i shugs de rnyed pas de bzhin gshegs pa de dag thams cad kyis rab tu</text></item>
<item><p>228a6</p><section>mdo sde</section><text>bsngags par gyur to/ /tshul khrims kyi pha rol tu phyin pa dang ldan pa'i dge ba'i rtsa ba'i shugs rnyed pas phyogs bcu mun pa med par gyur to/ /sangs rgyas bcom ldan 'das de dag thams cad kyang mthong ste/ gang sangs rgyas bcom ldan 'das de dag gis chos bstan</text></item>
<item><p>228a7</p><section>mdo sde</section><text>pa de dag thams cad kyang len cing 'dzin to/ /de tshun chad nams kyang dran pa nyams par ma gyur te/ bskal pa brjod du med pa'i bar du dus thams cad du'ang thos pa 'dzin par gyur to/ /de la chos kyi sgo bye ba khrag khrig brgya stong dpag tu med pa mngon du gyur to/ /'di</text></item>
<item><p>228b1</p><section>mdo sde</section><text>ltar sgrib pa med pa'i chos la bzod pa khong du chud cing sems la kun nas dkris pa med pas gang dang gang du skyes pa de dang der skyes ma thag tu phyogs bcu'i 'jig rten tshad med pa'i 'jig rten gyi khams na sangs rgyas bcom ldan 'das rnams mthong ste/ sangs rgyas bcom</text></item>
<item><p>228b2</p><section>mdo sde</section><text>ldan 'das de dag dang lhan cig tu smra zhing gtam zer te/ 'di ltar mun pa med pa'i lus dang ldan pa'i phyir sangs rgyas bcom ldan 'das de dag gis bod cing yang dag par mgu bar byas pa yin no/ /'jam dpal de ji snyam du sems/ de'i tshe de'i dus na drang srong mes</text></item>
<item><p>228b3</p><section>mdo sde</section><text>byin zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa dri ma med pa'i spyan de de'i tshe de'i dus na drang srong mes byin zhes bya bar gyur to/ /'jam dpal 'di ji snyam du sems/</text></item>
<item><p>228b4</p><section>mdo sde</section><text>de'i tshe de'i dus na drang srong tshangs pa'i lha zhes bya bar gyur pa de gzhan zhig yin pa snyam du 'dzin na/ 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa spyan mchog de de'i tshe de'i dus na drang srong tshangs pa'i lha zhes bya bar gyur to/ /'jam</text></item>
<item><p>228b5</p><section>mdo sde</section><text>dpal 'di ji snyam du sems/ de'i tshe de'i dus na rgyal po sde mi pham pa zhes bya ba gang tshul khrims yongs su dag pa thos ma thag tu kun nas dkris pa bsal bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/</text></item>
<item><p>228b6</p><section>mdo sde</section><text>de bzhin gshegs pa don thams cad grub pa de de'i tshe de'i dus na rgyal po sde mi pham pa zhes bya bar gyur to/ /'jam dpal de lta bas na byang chub sems dpa' sems dpa' chen pos tshul khrims ma nyams par bya'o/ /tshul khrims la skyon med pa dang / tshul khrims</text></item>
<item><p>228b7</p><section>mdo sde</section><text>shin tu bsdams pa dang / tshul khrims ma 'dres pa dang / tshul khrims rnam par dag pa dang / tshul khrims yongs su dag pa dang / tshul khrims rdzogs par bya ste/ tshul khrims kyi pha rol tu phyin pa de la chags par mi bya/ tshul khrims kyi pha rol tu phyin</text></item>
<item><p>229a1</p><section>mdo sde</section><text>pa la mchog tu 'dzin par mi bya'o/ /de ltar tshul khrims yongs su dag pa la sgrib pa med pa'i rnam par thar pa mngon du 'gyur ro/ /sgrib pa med pa'i rnam par thar pa mngon du gyur pas ji ltar bdag gis sangs rgyas kyi zhing dpag tu med pa yongs su</text></item>
<item><p>229a2</p><section>mdo sde</section><text>dag par 'gyur snyam sems la mi bya ste/ 'on kyang sgrib pa med pa'i rnam par thar pa mngon du gyur na bsgrim mi dgos par sangs rgyas kyi zhing dpag tu med pa yongs su dag par 'gyur te/ sangs rgyas kyi zhing grangs med/ bsam gyis mi khyab mtshungs pa med/</text></item>
<item><p>229a3</p><section>mdo sde</section><text>gzhal du med/ brjod du med pa yongs su dag par 'gyur ro/ /'di ltar tshul khrims kyi pha rol tu phyin pa yongs su dag na/ bzod pa'i pha rol tu phyin pa yang yongs su dag par 'gyur ro/ /de ci'i phyir zhe na/ gal te tshul khrims la mchog tu 'dzin pa med na de'i</text></item>
<item><p>229a4</p><section>mdo sde</section><text>bzod pa'i pha rol tu phyin pa yongs su dag par 'gyur te/ de ltar mchog tu 'dzin pa gang gis kyang tshul khrims la mchog tu 'dzin pa med do/ /'jam dpal sngon byung ba 'das pa'i dus na bskal pa dpag tu med pa nas brjod du med pa'i bar du de'i pha rol gyi yang ches pha rol</text></item>
<item><p>229a5</p><section>mdo sde</section><text>na mi 'chi ba kun du 'phags pa zhes bya ba'i bskal pa byung ste/ 'jam dpal mi 'chi ba kun du 'phags pa'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/</text></item>
<item><p>229a6</p><section>mdo sde</section><text>skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das rnam par snang mdzad ces bya ba 'jig rten du byung ngo / /'jam dpal de'i tshe de'i dus na drang srong mi 'khrugs pa'i blo gros zhes bya ba zhig yod de/ 'jam dpal ci'i phyir drang srong</text></item>
<item><p>229a7</p><section>mdo sde</section><text>de mi 'khrugs pa'i blo gros zhes bya zhe na/ 'jam dpal sngon byung ba bskal pa mi 'chi ba kun du 'phags pa de'i pha rol gyi yang ches pha rol na bskal pa grangs med brjod du med pa na de bzhin gshegs pa rnam par rgyal ba dang ldan pa zhes bya ba byung ste/ de'i tshe'i tshad dpag tu med</text></item>
<item><p>229b1</p><section>mdo sde</section><text>de/ sangs rgyas kyi zhing brjod du med cing tshad med pa yongs su dag pa dang ldan no/ /yang de bzhin gshegs pa dgra bcom pa yang dag par rdzogs pa'i sangs rgyas rnam par rgyal ba dang ldan pa de'i sangs rgyas kyi zhing na blo gros 'bar ba zhes bya ba bram ze'i rigs shing sA la</text></item>
<item><p>229b2</p><section>mdo sde</section><text>chen po lta bu sangs rgyas khrag khrig dpag tu med pa rnams la dge ba'i rtsa ba bskyed pa zhig yod de/ blo gros 'bar ba bram ze'i rigs shing sA la chen po lta bu de la mi phyed pa'i g.yog sangs rgyas khrag khrig dpag tu med pa la dge ba'i rtsa ba bskyed pa'i bram ze khrag khrig phrag brgyad</text></item>
<item><p>229b3</p><section>mdo sde</section><text>cu yod do/ /yang 'jam dpal blo gros 'bar ba bram ze'i rigs shing sA la chen po lta bu des bcom ldan 'das de bzhin gshegs pa rnam par rgyal ba dang ldan pa de la lo bye ba khrag khrig dgu bcur mi 'khrugs pa'i dbyings zhus te/ bcom ldan 'das kyis mi 'khrugs</text></item>
<item><p>229b4</p><section>mdo sde</section><text>pa'i dbyings mi 'khrugs pa'i dbyings zhes gsungs na bcom ldan 'das mi 'khrugs pa'i dbyings de gang lags/ ci'i slad du mi 'khrugs pa'i dbyings zhes bgyi/ de skad ces gsol pa dang / bcom ldan 'das de bzhin gshegs pa rnam par rgyal ba dang ldan pas blo</text></item>
<item><p>229b5</p><section>mdo sde</section><text>gros 'bar ba bram ze'i rigs shing sA la chen po lta bu de la 'di skad ces bka' stsal to/ /blo gros 'bar ba mi 'khrugs pa'i dbyings mi 'khrugs pa'i dbyings zhes bya ba de ni 'dus ma byas pa'i dbyings kyi tshig so/ /blo gros 'bar ba ci'i phyir dbyings de mi 'khrugs</text></item>
<item><p>229b6</p><section>mdo sde</section><text>pa'i dbyings zhes bya zhe na/ blo gros 'bar ba 'dus ma byas pa'i dbyings ni pa yang med/ 'bri ba yang med/ len pa yang med/ 'god pa yang med/ zad pa yang med/ 'gog pa yang med/ 'grib pa yang med/ 'phel ba yang med/ rigs kyang ma yin/</text></item>
<item><p>229b7</p><section>mdo sde</section><text>rigs med pa yang ma yin/ 'gyur ba yang ma yin/ 'dzin pa yang ma yin/ 'dor ba yang ma yin/ gzung ba yang ma yin/ gtong ba yang ma yin/ phra ba yang ma yin/ zab pa yang ma yin/ mun pa yang ma yin/ snang ba yang ma yin/ nyin par yang ma yin/</text></item>
<item><p>230a1</p><section>mdo sde</section><text>mtshan mo yang ma yin/ ring po yang ma yin/ thung ngu yang ma yin/ nye ba yang ma yin/ ring ba yang ma yin/ yangs pa yang ma yin/ dog pa yang ma yin/ gcig pu yang ma yin/ thun mong yang ma yin/ gzugs kyang ma yin/</text></item>
<item><p>230a2</p><section>mdo sde</section><text>snga ba yang ma yin/ 'phyi ba yang ma yin/ 'gro ba yang ma yin/ 'ong ba yang ma yin/ 'pho ba yang ma yin/ mi 'pho ba yang ma yin/ 'chi 'pho ba yang ma yin/ skye ba yang ma yin te/ de ltar 'dus ma byas pa'i dbyings de ni mi 'khrugs pa zhes bya'o/ /de'i</text></item>
<item><p>230a3</p><section>mdo sde</section><text>phyir de'i ming mi 'khrugs pa'i blo gros zhes bya bar gyur to/ /drang srong mi 'khrugs pa'i blo gros des de bzhin gshegs pa rnam par snang mdzad de la yang mi 'khrugs pa'i dbyings kun dris so/ /de la de bzhin gshegs pa dgra bcom pa yang dag par rdzogs pa'i</text></item>
<item><p>230a4</p><section>mdo sde</section><text>sangs rgyas des lo bye ba khrag khrig drug cu'i bar du mi 'khrugs pa'i dbyings de bstan pa bshad de/ des mi 'khrugs pa'i dbyings thos ma thag tu 'di lta bu'i dge ba'i rtsa ba'i shugs rnyed de/ de lta bu'i dge ba'i rtsa ba'i shugs kyis nam mkha' la ta la bdun srid du 'phags</text></item>
<item><p>230a5</p><section>mdo sde</section><text>nas drang srong mi 'khrugs pa'i blo gros de bar snang la 'dug ste/ sangs rgyas bye ba khrag khrig dpag tu med pa rnams bzod pa'i pha rol tu phyin pa'i bsngags pa brjod pa mthong ngo / /bzod pa'i pha rol tu phyin pa yongs su rdzogs pa'i byang chub sems dpa' bye ba khrag khrig</text></item>
<item><p>230a6</p><section>mdo sde</section><text>dpag tu med pa yang mthong ngo / /de bzhin gshegs pa re re'i 'khor re re na yang byang chub sems dpa' khrag khrig dpag tu med pa bzod pa'i pha rol tu phyin pa yongs su rdzogs pa dang / yongs su rdzogs par 'gyur ba dang / mi 'khrugs pa'i dbyings la gnas pa</text></item>
<item><p>230a7</p><section>mdo sde</section><text>dang / mi skye ba'i chos la bzod pa'i pha rol tu phyin pa rdzogs pa'i byang chub sems dpa' bye ba khrag khrig tshad med pa rnams mthong ngo / /de bzhin gshegs pa re re'i chos bstan pa re re la yang byang chub sems dpa' khrag khrig dpag tu med pa rnams bzod pa'i pha</text></item>
<item><p>230b1</p><section>mdo sde</section><text>rol tu phyin pa yongs su rdzogs pa dang / yongs su rdzogs par 'gyur ba dang / mi 'khrugs pa'i dbyings la gnas pa dang / mi skye ba'i chos la bzod pa dang / nges pa'i stobs bskyed pa la zhugs pa dang / nges pa'i stobs bskyed pa'i rjes su 'jug pa mthong ngo / /mthong</text></item>
<item><p>230b2</p><section>mdo sde</section><text>nas bcom ldan 'das de bzhin gshegs pa rnam par snang mdzad de la bzod pa'i pha rol tu phyin pa dang ldan pa'i tshigs su bcad pa dag gis mngon par bstod do/ /bde gshegs chos tshul ji bzhin thos nas su/ /mi mchog bdag gis bzod pa zhi ba rnyed/ /bgyid po gang</text></item>
<item><p>230b3</p><section>mdo sde</section><text>yang ma mchis bgyid ma mchis/ /chos nyid dag la gnas par the tshom bral/ /bdag gis 'jig rten rig khyod gsung thos nas/ /chos 'di thams cad nam mkha'i dbyings 'drar 'tshal/ /bdag gis ring nas stor rnyed 'thun bgyis te/ /gter chen ji ltar</text></item>
<item><p>230b4</p><section>mdo sde</section><text>yun ring ston pa bzhin/ /deng bdag bzod pa'i shugs ni rgya chen skyes/ /chos kyi tshul ni yang dag ji bzhin 'tshal/ /de ring bdag gis the tshom dogs kun spangs/ /'jig rten mkhyen pa khrag khrig mtha' yas mthong / /ji ltar bya rnams sgo nga 'phrugs nas ni/ /sgo</text></item>
<item><p>230b5</p><section>mdo sde</section><text>nga'i steng ngam zhabs su mchus brtol te/ /rang gi sgo nga bcag nas byung ba bzhin/ /bde gshegs khyod gsung thos nas bdag kyang byung / /bdag gis ji ltar 'dod pa'i sa kun bor/ /'jig rten mkhyen pa khrag khrig mtha' yas mthong / /rgyal ba bye ba mtha' yas bzod</text></item>
<item><p>230b6</p><section>mdo sde</section><text>stobs gnas/ /bde gshegs ye shes mnga' bas bdag lung bstan/ /bde gshegs mtha' yas phyogs bcu'i 'jig rten na/ /rgyal sras lung bstan de dag de bzhin ston/ /bzod stobs rnyed pas seng ge'i sgra sgrog pa/ /nam mkha'i bya lam 'dir mchis</text></item>
<item><p>230b7</p><section>mdo sde</section><text>bdag gis mthong / /nam mkha' 'di la mchis nas bdag gis kyang / /rgyal ba bde bar gshegs pa mtha' yas kyis/ /bzod thob sras la bde gshegs rang byung 'gyur/ /skye bo bdud zhags 'grol zhes lung ston mthong / /nam mkha'i bya lam 'dir</text></item>
<item><p>231a1</p><section>mdo sde</section><text>mchis bdag gis kyang / /bde gshegs bye ba khrag khrig mtha' yas rnams/ /dgra yi tshogs bcom kun mkhyen legs 'chang sras/ /'gro mgon zil mi non 'gyur lung ston mthong / /bdag gis rgyal sras spyad pa spyod pa dag /'gro</text></item>
<item><p>231a2</p><section>mdo sde</section><text>phan byang chub rdul med btsal slad du/ /rgyal srid rin chen mgo mig gtong ba dang / /mthu rnyed brtan pa thub pa'i khur khyer mthong / /rgyal sras dga' ldan gnas nas shi 'phos te/ /lha yi bu mo brgya yis glu blangs shing / /bkra shis bcas pa'i dbyangs kyis mngon</text></item>
<item><p>231a3</p><section>mdo sde</section><text>bstod nas/ /rgyal rigs drang srong bram ze'i rigs skye mthong / /bdag gis rgyal sras zla bcu mngal gnas pa/ /lha yi gnas na lha yi bu bzhin du/ /snying rjes chos ston lha rnams rab tu 'dul/ /mngal na gnas pa mi yis mngon mchod mthong / /bdag gis rgyal</text></item>
<item><p>231a4</p><section>mdo sde</section><text>sras yum gyi lhums nas su/ /lha rnams kyis kyang mngon par mchod cing byung / /sems dge bas na mi gtsang rdul mi chags/ /rin chen nyes pas mi gos bzhin du mthong / /bdag gis rgyal sras rgyal srid rin chen bdun/ /brgya phrag bcu po bu yi tshogs rnams dang / /</text></item>
<item><p>231a5</p><section>mdo sde</section><text>rta dang glang pos gang ba'i sa spangs te/ /bdud kyi zhags bcad mngon par byung ba mthong / /bdag gis rgyal sras 'gro la sman slad du/ /khrag khrig bdud rnams zil mnan byang chub reg /nyon mongs ring bsags rnam mang dpa' bos spangs/ /bde gshegs nyi ma bzhin</text></item>
<item><p>231a6</p><section>mdo sde</section><text>du lhan pa mthong / /bdag gis rgyal sras rang gis nyon mongs btul/ /mtshungs med dam pa chos kyi 'khor lo bskor/ /lha mi sems can khrag khrig rnams btul zhing / /zad mthar 'gro ba lan gsum skor ba mthong / /bdag gis rgyal ba stong phrag mtha' yas</text></item>
<item><p>231a7</p><section>mdo sde</section><text>pa/ /rgyal ba'i zhing rnams rgyu zhing sems can 'dul/ /'gro la sman slad 'gro ba stong par mdzad/ /pad ma nyi bzhin sems cad sad mdzad mthong / /bdag gis rgyal ba stong phrag mtha' yas pa/ /sems can btul nas sangs rgyas mdzad pa mdzad/ /lce steng</text></item>
<item><p>231b1</p><section>mdo sde</section><text>byung ba'i mchil ma mis bor bzhin/ /de bzhin gshegs tshogs gnas su 'dor ba mthong / /bdag gis sangs rgyas stong phrag mtha' yas pa/ /zhi bar 'gro ba me la chus btab bzhin/ /'gro ba sdug bsngal khur skyo mya ngan bzlas/ /stobs bcu nyon mongs kun spangs</text></item>
<item><p>231b2</p><section>mdo sde</section><text>'das pa mthong / /bdag gis rgyal ba stong phrag mtha' yas pa/ /'gro la sman don mdzad cing sku gdung bral/ /mya ngan 'das kyang skye bo mya ngan zlo/ /mya ngan 'das kyang bstan pa rjod pa mthong / /de ltar 'gro la sman slad skyabs su mchi/ /dge ba bsags pa 'di</text></item>
<item><p>231b3</p><section>mdo sde</section><text>yis sangs rgyas gyur/ /bdag nyid grol nas sems can khrag khrig dgrol/ /mgon med bdud zhags bcings pa zhi bar bgyi/ /de nas drang srong mi 'khrugs pa'i blo gros kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>231b4</p><section>mdo sde</section><text>rnam par snang mdzad de la bzod pa'i pha rol tu phyin pa dang ldan pa'i tshigs su bcad pa rnams kyis mngon par bstod nas/ dge ba'i rtsa ba des byang chub sems dpa'i spyad pa spyod pa na bskal pa brjod du med par nam yang gti mug par ma gyur/ nam yang 'dod pa ma spyad/ nam</text></item>
<item><p>231b5</p><section>mdo sde</section><text>yang bud med kyi dbang du ma gyur/ nam yang bdud kyi spyod yul la ma spyad/ nam yang mngal gyi gnas su ma zhugs/ rtag tu rgyun mi 'chad par rdzus te skyes/ nam yang bdud kyi las kyis ma bsgribs/ nam yang bdud kyi las kyi dbang du 'gro bar ma gyur/ nam</text></item>
<item><p>231b6</p><section>mdo sde</section><text>yang byang chub kyi sems dang bral bar ma gyur/ nam yang 'khor bas skyo ba'i sems ma bskyed/ sems can thams cad la phan pa dang ldan pa ma yin pa nam yang phan pa med pa'i sems ma bskyed do/ /bskal pa brjod du med par nam yang sangs rgyas dang bral ba'i yid</text></item>
<item><p>231b7</p><section>mdo sde</section><text>la byed pa ma bskyed/ nam yang chags pa dang ldan pa'i yid la byed pa ma bskyed/ bskal pa brjod du med par nam yang skye ba dang ldan pa'i yid la byed pa ma bskyed/ nam yang 'byung ba ma btsal/ nam yang thams cad mkhyen pa'i sems dang bral bar ma gyur/</text></item>
<item><p>232a1</p><section>mdo sde</section><text>nam yang dman pa'i sems dang ldan par ma gyur/ nam yang thams cad mkhyen pa yid la byed pa dang bral bar ma gyur/ nam yang dge ba'i bshes gnyen dang bral bar ma gyur/ nam yang thams cad mkhyen pa nyid du dmigs par ma gyur/ nam yang</text></item>
<item><p>232a2</p><section>mdo sde</section><text>dge ba'i bshes gnyen dang mi ldan par ma gyur/ nam yang dge ba'i bshes gnyen rnams la dngos por ma dmigs/ de nam yang 'dus byas dang 'dus ma byas kyi chos rnams tha dad par ma bsams/ des nam yang dus gsum mnyam pa las lam log par ma bsten/</text></item>
<item><p>232a3</p><section>mdo sde</section><text>des nam yang dus gsum dmigs par ma gyur to/ /'jam dpal de ji snyam du sems/ de'i tshe de'i dus na drang srong mi 'khrugs pa'i blo gros zhes bya bar gyur pa de gzhan zhig yin pa snyam du 'dzin na/ 'jam dpal khyod kyis de ltar mi blta'o/ /de ci'i phyir zhe na/</text></item>
<item><p>232a4</p><section>mdo sde</section><text>de bzhin gshegs pa don thams cad grub pa de de'i tshe de'i dus na drang srong mi 'khrugs pa'i blo gros zhes bya bar gyur te/ de sgrib pa med pa'i rnam par thar pa la spyad pas ji ltar ngas brjod pa bzhin du de tsam du rgya cher sangs rgyas kyi zhing yongs su dag par byas so/ /'jam dpal de</text></item>
<item><p>232a5</p><section>mdo sde</section><text>lta bas na byang chub sems dpa' sems dpa' chen po sangs rgyas kyi zhing rgya cher yongs su spyod par 'dod pas sgrib pa med pa'i rnam par thar pa'i phyir rtsom pa mi 'dor ro/ /sgrib pa med pa'i rnam par thar pa la mos par bya'o/ /yang 'jam dpal de bzhin gshegs pa don</text></item>
<item><p>232a6</p><section>mdo sde</section><text>thams cad grub pa de sngon byang chub sems dpa'i spyod pa spyod pa na/ brtson 'grus kyi pha rol tu phyin pa dang ldan pa'i dge ba'i rtsa ba dpag tu med pa rgya chen po mngon par 'dus byas so/ /brtson 'grus kyi pha rol tu phyin pa dang ldan pa'i dge ba'i rtsa ba'i shugs dpag tu med cing rgya</text></item>
<item><p>232a7</p><section>mdo sde</section><text>chen po bskyed de/ brtson 'grus kyi pha rol tu phyin pa dang ldan pa'i dge ba'i rtsa ba grangs med cing bsam gyis mi khyab pa nas brjod du med pa'i bar du rgya chen po mngon par 'dus byas so/ /brtson 'grus kyi pha rol tu phyin pa dang ldan pa'i dge ba'i rtsa ba'i shugs bsam gyis mi</text></item>
<item><p>232b1</p><section>mdo sde</section><text>khyab/ mtshungs pa med/ gzhal du med/ brjod du med pa rgya chen po bskyed do/ /'jam dpal sngon byung ba 'das pa'i dus bskal pa dpag tu med/ bsam gyis mi khyab/ mtshungs pa med/ gzhal du med/ brjod du med pa na rin chen byung ba zhes bya ba'i bskal</text></item>
<item><p>232b2</p><section>mdo sde</section><text>pa la de bzhin gshegs pa rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi ston pa/ sangs rgyas bcom ldan 'das bzang po'i lha zhes bya ba 'jig rten du byung ste/ 'jam</text></item>
<item><p>232b3</p><section>mdo sde</section><text>dpal de bzhin gshegs pa bzang po'i lha de'i tshe'i tshad ni bskal pa khrag khrig phrag brgyad cur gyur to/ /'jam dpal de'i tshe de'i dus na de bzhin gshegs pa bzang po'i lha'i gsung rab la dge slong mos pa'i blo gros zhes bya ba zhig byung ste/ shin du rtogs pa dang ldan</text></item>
<item><p>232b4</p><section>mdo sde</section><text>pa/ shin du blo gros dang ldan pa/ shin du dran pa dang ldan pa/ shin du brtson 'grus dang ldan pa/ shin du brtson 'grus kyi pha rol tu phyin pa'i stobs bskyed pa rnyed pa/ sngon gyi rgyal ba la lhag par bya ba byas pa/ rgyal po'i rigs las rab tu byung ste/ gzugs</text></item>
<item><p>232b5</p><section>mdo sde</section><text>bzang ba mdzes pa/ blta na sdug pa/ de bzhin gshegs pa bzang po'i lha de ma gtogs par sangs rgyas kyi zhing de na mos pa'i blo gros ji tsam du mdzes pa de tsam gyis mdzes pa'i sems can su yang med de/ de blta bas chog mi shes pa sangs rgyas khrag khrig dpag tu</text></item>
<item><p>232b6</p><section>mdo sde</section><text>med pa la bsnyen bkur byas pa/ yongs su sbyang ba byas pa/ tshad med pa'i chos nyid las nges par byung ba byang chub sems dpa'i ting nge 'dzin bzhi rnyed de/ 'dod pa bzhin rnyed cing nyon mongs pa med par rnyed/ tshegs med par rnyed nas 'dris par byas te/ re</text></item>
<item><p>232b7</p><section>mdo sde</section><text>zhig ni de bla na med pa yang dag par rdzogs pa'i byang chub mngon par rdzogs par 'tshang rgya bar sems mi 'jug go/ /stobs bcu'i pha rol tu son pas 'dod na sangs rgyas kyi zhing tshad med pa rnams su 'gro'o/ /de nas dge slong mos pa'i blo gros de de bzhin gshegs</text></item>
<item><p>233a1</p><section>mdo sde</section><text>pa dgra bcom pa yang dag par rdzogs pa'i sangs rgyas bzang po'i lha ga la ba der song ste phyin nas de bzhin gshegs pa bzang po'i lha'i zhabs la mgo bos phyag 'tshal nas lan gsum bskor ba byas te thal mo sbyar nas phyogs gcig tu 'dug go/ /phyogs</text></item>
<item><p>233a2</p><section>mdo sde</section><text>gcig tu 'dug nas kyang dge slong mos pa'i blo gros des de bzhin gshegs pa bzang po'i lha de la 'di skad ces gsol to/ /bcom ldan 'das gzings chen po bca' bar 'tshal ba dang zam pa chen po gdags par 'tshal ba dang / 'khor ba'i rgya mtsho las rgal bar 'tshal ba dang /</text></item>
<item><p>233a3</p><section>mdo sde</section><text>sems can thams cad bsgral bar 'tshal ba dang / sangs rgyas kyi zhing tshad ma mchis pa yongs su sbyang bar 'tshal ba dang / sangs rgyas kyi zhing grangs ma mchis/ bsam gyis mi khyab/ mtshungs pa ma mchis/ gzhal du ma mchis/ brjod du ma mchis pa yongs su sbyang</text></item>
<item><p>233a4</p><section>mdo sde</section><text>bar 'tshal ba dang / sangs rgyas kyi zhing mtha' yas pa yongs su dag pa bsgrub par 'tshal ba'i byang chub sems dpa' sems dpa' chen pos chos gang la brtson par bgyi/ de skad ces gsol pa dang / de bzhin gshegs pa bzang po'i lhas dge slong mos pa'i blo gros de la 'di</text></item>
<item><p>233a5</p><section>mdo sde</section><text>skad ces bka' stsal to/ /dge slong de dag dang yon tan tshad med pa gzhan yang bsgrub par 'dod pa'i byang chub sems dpa' sems dpa' chen pos sgrib pa med pa'i rnam par thar pa khong du chud par bya ba'i phyir brtson 'grus brtsam mo/ /mtshan mor 'du shes yid la mi byed pa</text></item>
<item><p>233a6</p><section>mdo sde</section><text>dang / nyin par 'du shes dang / grang bar 'du shes dang / dro bar 'du shes dang / bkres par 'du shes dang / zas su 'du shes dang / skom du 'du shes dang / btung bar 'du shes dang / gos su 'du shes pa yid la mi byed pa dang / stobs su 'du shes pa</text></item>
<item><p>233a7</p><section>mdo sde</section><text>yid la mi byed cing 'du shes thams cad yid la mi byed par sgrib pa med pa'i rnam par thar pa mngon du byas te brtson 'grus brtsam mo/ /sgrib pa med pa'i rnam par thar pa de khong du chud par bya ba'i phyir brtson 'grus brtsams te/ des brtson 'grus brtsams na sgrib pa med</text></item>
<item><p>233b1</p><section>mdo sde</section><text>pa'i rnam par thar pa mngon du 'gyur ro/ /sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing dpag tu med pa rnams yongs su dag par 'gyur ro/ /de bzhin du sbyar te/ sangs rgyas kyi zhing brjod du med pa'i bar du</text></item>
<item><p>233b2</p><section>mdo sde</section><text>yongs su dag par 'gyur ro/ /de nas dge slong mos pa'i blo gros de la de bzhin gshegs pa bzang po'i lha des de bzhin du bstan cing gdams nas des 'du shes thams cad yid la ma byas te/ /sgrib pa med pa'i rnam par thar pa rtogs par bya ba'i phyir bskal pa khrag khrig phrag</text></item>
<item><p>233b3</p><section>mdo sde</section><text>brgyad kyi bar du brtson 'grus brtsams nas spyod do/ /de nas bskal pa khrag khrig phrag brgyad 'das pa dang / /de sgrib pa med pa'i rnam par thar pa la rab tu gnas par gyur nas/ byang chub sems dpa'i dbang bcus nges par byung ste/ des sprul pa khrag khrig tshad med pa mngon</text></item>
<item><p>233b4</p><section>mdo sde</section><text>par sprul nas lha la dad pa rnams la lhar mngon par sprul/ klu la dad pa rnams la klur/ gnod sbyin la dad pa rnams la gnod sbyin du/ dri za la dad pa rnams la dri zar/ grul bum la dad pa rnams la grul bum du/ lha ma yin la dad pa rnams la lha ma yin du/ nam mkha' lding la dad</text></item>
<item><p>233b5</p><section>mdo sde</section><text>pa rnams la nam mkha' lding du/ mi'am ci la dad pa rnams la mi'am cir/ lto 'phye chen po la dad pa rnams la lto 'phye chen por mngon par sprul to/ /de ltar dge slong mos pa'i blo gros des sangs rgyas kyi zhing de na sems can sprul pa ji lta bu la dad pa bzhin du rtag tu rgyun mi 'chad par mngon</text></item>
<item><p>233b6</p><section>mdo sde</section><text>par sprul te/ des der sems can tshad med pa yongs su smin par byed pa'i sbyor bas myur du brtson 'grus kyi pha rol tu phyin pa rdzogs par gyur to/ /de bzhin gshegs pa dgra bcom pa yang dag par rdzogs pa'i sangs rgyas bzang po'i lha des dge slong mos pa'i blo</text></item>
<item><p>233b7</p><section>mdo sde</section><text>gros de brtson 'grus kyi pha rol tu phyin pa yongs su rdzogs par mkhyen nas brtson 'grus kyi pha rol tu phyin pa dang ldan pa'i chos kyi gtam gyis yang dag par dga' bar byas/ yang dag par 'dzin du bcug /yang dag par rab tu mgu bar byas nas/ de'i brtson 'grus kyi</text></item>
<item><p>234a1</p><section>mdo sde</section><text>pha rol tu phyin pa shin tu bsngags so/ /de bzhin gshegs pa bzang po'i lha des brtson 'grus kyi pha rol tu phyin pa dang ldan pa'i gtam gyis de yang dag par dga' bar byas/ yang dag par 'dzin du bcug /yang dag par gzengs bstod/ yang</text></item>
<item><p>234a2</p><section>mdo sde</section><text>dag par rab tu mgu bar byas nas brtson 'grus kyi pha rol tu phyin pa dang ldan pa'i dge ba'i rtsa ba'i shugs 'di lta bu rnyed de/ de lta bu'i dge ba'i shugs kyis nam mkha' la ta la bdun srid du 'phags te 'dug go/ /'jam dpal de nas dge slong mos pa'i blo gros bar snang la</text></item>
<item><p>234a3</p><section>mdo sde</section><text>'dug nas 'di 'dra ba'i ye shes rnyed de/ gang gis phyogs bcu'i 'jig rten na 'jig rten gyi khams dpag tu med pa rnams su sangs rgyas bcom ldan 'das de dag thams cad kyi sngon gyi spyod pa shes/ sangs rgyas kyi zhing thams cad na sems can thams cad kyi dbang po</text></item>
<item><p>234a4</p><section>mdo sde</section><text>mchog dang mchog ma yin pa shes/ sems can de dag thams cad kyi sems dang spyod pa shes so/ /des ye shes de rnyed nas sems can thams cad kyi sems dang spyod pa la the tshom med cing sangs rgyas bcom ldan 'das de dag gi sngon gyi spyod pa la'ang the tshom med de/ de bzhin</text></item>
<item><p>234a5</p><section>mdo sde</section><text>gshegs pa bzang po'i lha de la brtson 'grus kyi pha rol tu phyin pa dang ldan pa'i tshigs su bcad pa rnams kyis mngon par bstod do/ /stobs bcu stobs 'chang stobs rab stobs ldan pa/ /nor mang bged cing sras rnams nor ldan mdzad/ /bde gshegs khyod kyi sras rnams</text></item>
<item><p>234a6</p><section>mdo sde</section><text>nor mang rnyed/ /'gro 'di shin du sdug bsngal nor ldan mdzad/ /bde gshegs khyod kyi nor rnams gtor cing gos/ /rgyal ba khyod kyi sras mchog nor rnyed nas/ /dga' zhing 'gro la sman pa'i spyod mchog spyod/ /rgyal mchog rgyal ba dag dang 'dra bar 'gyur/ /thub mchog</text></item>
<item><p>234a7</p><section>mdo sde</section><text>khyod sras yon tan brgyas ldan pa/ /spyod pa'i nges pa mchog 'di rnam spyod la/ /skye bar nub cing rga shis gtses pa dang / /'gro ba sdug bsngal brgya ldan gzir ba rnams/ /sdug bsngal bdag med stong par rtogs pas na/ /shi 'phos 'gror mchis 'khor ba'i</text></item>
<item><p>234b1</p><section>mdo sde</section><text>'gror chags pa/ /mthong nas 'gro ba sdug bsngal bder 'god cing / /de dag snying rje rlabs chen rnyed par 'gyur/ /'gro la sman sems snying rje bskyed nas su/ /'khor ba'i sred pa bcom yang skye ba 'dzin/ /dge ba tshad med rnams kyang dran sogs shing / /'gro ba rnams la</text></item>
<item><p>234b2</p><section>mdo sde</section><text>sman bde zhi bar bgyid/ /log pa'i lam mchis sems can stong rnams ni/ /stobs bcus bstan pa'i lam mchog rnams su ste/ /zhi ba'i grong khyer zhi bde dge ba ni/ /gang nas sngon gyi rang byung gshegs par dgod/ /de dag stong pa tshad med gtong ba ni/ /mgo lag mig bzang</text></item>
<item><p>234b3</p><section>mdo sde</section><text>bu sdug de bzhin du/ /tshul khrims bzod dang brtson 'grus ting nge 'dzin/ /thos dran mkhas shing mos dang stobs la gnas/ /shing dbang drung du bdud sde bcas par btul/ /dpe med ye shes go 'phang mchog der rnyed/ /rang 'byung sems can stong rnams khrid nas su/ /mi</text></item>
<item><p>234b4</p><section>mdo sde</section><text>'chi byung zhi bde ba zhi bar gshegs/ /nam mkha' 'di la de ring bdag mchis nas/ /phyogs bcu'i stobs bcu ma nor de bzhin gsung / /rgyal sras rgyal ba'i yon tan spyod spyad nas/ /shin du lung ston pa ni du ma mthong / /de dag rang gi spyod thos dga' mgu ste/ /rab</text></item>
<item><p>234b5</p><section>mdo sde</section><text>tu 'dzum dmul yid gnyis the tshom bral/ /thal mo sbyar te mngon par lus btud nas/ /stobs bcu yon tan mnga' ba mkha' las bstod/ /de ring nam mkha' 'dir mchis bdag gis mthong / /'khor ba brgyar ni rgyal sras dge spyad nas/ /dga' ldan lha yi gnas nas</text></item>
<item><p>234b6</p><section>mdo sde</section><text>shi 'phos te/ /dri bral dpe med glang chen mchog gyur nas/ /lha yi gnas nas rab tu babs nas su/ /yum bde nyal ba'i lhums su zhugs pa la/ /lha rnams stong gis shin du rab mchod cing / /lha mi lha mo rnams kyis gtsor bgyis bstod/ /de dag yum gyi</text></item>
<item><p>234b7</p><section>mdo sde</section><text>lhums su zhugs pa na/ /lha yi gnas 'dra rab tu mdzes par gyur/ /mngal gyis mi gos chu las pad ma ltar/ /yum la bde zhing yang bar gnas nas su/ /lha rnams brgya la rab tu chos bshad de/ /lha mchog 'khor rnams dge ba'i lam du btsud/ /de dag chos tshig</text></item>
<item><p>235a1</p><section>mdo sde</section><text>rgya chen thos nas su/ /skom pas chu la sa bzhin bdud rtsi 'thung / /nam mkha'i ngos 'dir bdag mchis mthong ba ni/ /rgyal sras dri med blo gros dran mkhas pa/ /yum gyi phyag gis shing gi yal ga gzung / /mchan khung nas ni byung ba rab tu mthong / /</text></item>
<item><p>235a2</p><section>mdo sde</section><text>lha dang mi yi dbang pos rab mchod cing / /sa yi steng na 'jigs med gom pa 'dor/ /de yis thams cad phyogs su bltas nas su/ /'dzum dmul tshig smras nga 'dra khams gsum med/ /nam mkha'i ngos 'dir bdag mchis mthong ba ni/ /rgyal sras mang po 'gro la sman</text></item>
<item><p>235a3</p><section>mdo sde</section><text>dga' ba/ /grong dang grong khyer rin chen bltams pa yi/ /rab tu 'byor cing ldan pa'i sa bor te/ bal glang rmig pas bcings pa bcad pa ltar/ /blo gros mchog gis khyim chags bsal bcom ste/ /'gro la sman slad dpa' bo mngon par byung / /sdug bsngal zhi zhing srid zad</text></item>
<item><p>235a4</p><section>mdo sde</section><text>bdud rtsi tshol/ /nam mkha'i ngos 'dir bdag mchis mthong ba ni/ /rgyal sras brtul zhugs dka' thub drag spyad de/ /skyil mo krung bcas byang chub shing dbang drung / /g.yo can bdud btul byang chub dam pa reg /rgyal ba thams cad dang ni mnyam rnyed nas/ /zhi dga' bde</text></item>
<item><p>235a5</p><section>mdo sde</section><text>gnas zhing mchog lta bzhin du/ /smon lam rgya chen bdag gis 'dir rdzogs te/ /'khor brgyar legs spyad brtul zhugs 'di grub bo/ /nam mkha'i ngos 'dir bdag mchis mthong ba ni/ /phyogs bcu'i stobs bcu shin tu mang po dag /'khor lo rgya chen rab tu bskor ba ni/ /</text></item>
<item><p>235a6</p><section>mdo sde</section><text>pha rol rgol 'dul 'khor ba'i sdug bsngal zhi/ /skal yod 'gro ba rnams kyi nyon mongs bcom/ /mun pa'i rdul bsal 'gro rnams bde ba byin/ /'jig rten gtso bo rnams kyis de thos nas/ /'khor ba'i rgyud bsal ma song phyogs su song / /de ring nam mkha' 'di la</text></item>
<item><p>235a7</p><section>mdo sde</section><text>bdag mchis nas/ /rgyal ba brgya dag lha mi 'khor 'dul zhing / /lha mi gnas nas 'gro la snying brtse yid/ /'jig rten dag na rab tu zhugs pa mthong / /rgyal ba brgya phrag du ma gzhan dag kyang / /'khor ba zad song zhi bar rdul med gnas/ /lha mi brgya rnams yid dgar</text></item>
<item><p>235b1</p><section>mdo sde</section><text>gyur nas su/ /ring bsrel dam pa de la mchod pa mthong / /'jig rten gtso bo rkang gnyis mchog khyod la/ /lha dang mi dang khyim bdag khyod drung mchis/ /zhal nas zhi rab chos kyi rang bzhin thos/ /khyod kyi spyod ldan myur du skyabs su 'gro/ /mi dbang khyod kyi yon tan yang</text></item>
<item><p>235b2</p><section>mdo sde</section><text>dag bstod/ /khyu mchog phan byed stobs bcu yon tan 'chang / /zhi bar ldan zhing dul ba zhi ba rnyed/ /'khor ba'i rgyud bral 'jigs med phyogs su song / /bde gshegs mi yi seng ge khyod kyi mthus/ /blo mchog khyod kyang steng gi mkhar gnas pa/ /mngon shes lnga las nyams</text></item>
<item><p>235b3</p><section>mdo sde</section><text>pa med rnyed nas/ /phyogs bcur 'khor rgyud rab 'byams rnam mang ba/ /mtshungs med du ma de ring mthong ba ni/ /rgyal ba'i yon tan sna tshogs dri med spyod/ /yang dag yon tan gyis ni de dag bstod/ /rgyal ba khyod kyi yon tan mtha' mi rnyed/ /de nas dge slong mos pa'i blo</text></item>
<item><p>235b4</p><section>mdo sde</section><text>gros des de bzhin gshegs pa bzang po'i lha de la tshul dang 'thun pa'i tshigs su bcad pa de dag gis bstod nas dge ba'i rtsa ba des phyin chad bskal pa brjod du med par nams kyang mngon par shes pa lnga dang bral bar ma gyur te/ mngon par shes pa lnga dang ldan par gyur pas sangs</text></item>
<item><p>235b5</p><section>mdo sde</section><text>rgyas kyi zhing de dag thams cad na sems can dmyal ba dang / dud 'gro'i skye gnas dang / gshin rje'i 'jig rten stongs par byas/ lha ma yin gyi ris thams cad yongs su chad cing mi khom pa thams cad chad par gyur to/ /de smon lam gyi dbang gis sangs rgyas kyi zhing der yang dang</text></item>
<item><p>235b6</p><section>mdo sde</section><text>yang skyes pa na sems can rnams kyis sangs rgyas thog mar byung ba bzhin du shin tu ngo mtshar du shes te/ gang dang gang du skyes par gyur pa de dang der gang de bzhin gshegs pa byung ba de na ltas 'byung ba de dag de skye ba'i ltas su byung ngo / /de bzhin gshegs pa mngon par rdzogs</text></item>
<item><p>235b7</p><section>mdo sde</section><text>par 'tshang rgya ba na ltas gang 'byung ba de dag kyang mngon par shes pa lnga thob nas byung ngo / /de bzhin gshegs pa chos kyi 'khor lo bskor ba na ltas gang byung ba de dag des mngon par shes pa lnga bshad pa'i tshe 'ang ltas de dag byung ngo / /de bzhin gshegs pa tshe'i 'du byed 'dor ba'i tshe</text></item>
<item><p>236a1</p><section>mdo sde</section><text>ltas gang byung ba de tshe'i 'du byed 'dor ba'i tshe yang ltas de dag byung ngo / /de bzhin gshegs pa yongs su mya ngan las 'das pa'i tshe ltas gang byung ba de 'chi ba'i dus byed pa na yang ltas de dag byung ngo / /des tshe rabs re re la yang sems can bye ba khrag</text></item>
<item><p>236a2</p><section>mdo sde</section><text>khrig brgya stong dpag tu med pa theg pa chen po la btul/ sems can bye ba khrag khrig brgya stong du ma ni nyan thos kyi theg pa la btul to/ /re zhig ni byang chub sems dpa' des bla na med pa yang dag par rdzogs pa'i byang chub mngon par rdzogs par sangs ma rgyas te/ sangs</text></item>
<item><p>236a3</p><section>mdo sde</section><text>rgyas kyi bya ba de lta bu dag sems can rnams la bstan to/ /'jam dpal de'i tshe de'i dus na dge slong mos pa'i blo gros zhes bya bar gyur pa de gzhan yin pa snyam du yid gnyis dang the tshom za na/ 'jam dpal khyod kyis de ltar mi blta'o/ /de ci'i phyir zhe na/</text></item>
<item><p>236a4</p><section>mdo sde</section><text>'jam dpal de bzhin gshegs pa don thams cad grub pa de de'i tshe de'i dus na dge slong mos pa'i blo gros zhes bya bar gyur to/ /'jam dpal de lta bas na bla na med pa yang dag par rdzogs pa'i byang chub yang dag par sgrub pa'i byang chub sems dpa' sems dpa' chen pos</text></item>
<item><p>236a5</p><section>mdo sde</section><text>dge slong mos pa'i blo gros de brtson 'grus kyi stobs gang dang ldan par gyur pa'i brtson 'grus kyi stobs de lta bu dang ldan par bya'o/ /brtson 'grus kyi stobs dang ldan pa'i byang chub sems dpa' sems dpa' chen po ni tshegs chung ngus sems mnyam par gzhog par</text></item>
<item><p>236a6</p><section>mdo sde</section><text>'gyur ro/ /de ci'i phyir zhe na/ brtson 'grus kyi stobs dang ldan pa'i byang chub sems dpa' sems dpa' chen po ni dbang po'i don las sems slar sdud de/ dbang po'i don la yang dbang po'i don mi dmigs shing dbang po'i don ni dbang po'i don gyi ngo bo nyid kyis</text></item>
<item><p>236a7</p><section>mdo sde</section><text>stong par mthong / dbang po'i don dang dbang po'i mtshan ma yang mi dmigs/ gang gis dbang po'i mtshan mar dmigs pa de yang mi dmigs so// //bam po gsum pa/ 'jam dpal sngon byung ba 'das pa'i dus na bskal pa tshad med/</text></item>
<item><p>236b1</p><section>mdo sde</section><text>grangs med/ bsam gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na bdud rtsi snying po zhes bya ba'i bskal pa byung ste/ 'jam dpal bdud rtsi'i snying po'i bskal pa de la de bzhin gshegs pa dgra bcom pa</text></item>
<item><p>236b2</p><section>mdo sde</section><text>yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das mtha' yas rnam par gnon pa zhes bya</text></item>
<item><p>236b3</p><section>mdo sde</section><text>ba 'jig rten du byung ngo / /'jam dpal de bzhin gshegs pa mtha' yas rnam par gnon pa de byung ba'i tshe/ thams cad kyi thams cad du 'phags pa'i bden pa dang bral ba'i sgra ma byung ngo / /gang sems can thams cad kyi sgra de yang sdug bsngal dang / kun 'byung ba</text></item>
<item><p>236b4</p><section>mdo sde</section><text>dang / 'gog pa dang / lam 'phags pa'i bden pa rnams ston to/ /de bzhin gshegs pa mtha' yas rnam par gnon pa de'i rim gro byed pa dge slong snyan pa'i sgra dbyangs zhes bya ba zhig yod de/ don shes/ chos shes/ dus shes/ tshod shes/ bdag shes/</text></item>
<item><p>236b5</p><section>mdo sde</section><text>'khor shes/ gang zag rab dang tha ma shes te/ de bzhin gshegs pa mtha' yas rnam par gnon pa la bskal pa bye ba phrag dgu bcu'i bar du yid du 'ong bas bsnyen bkur byas te/ yid du mi 'ong bas ma yin no/ /des bshad pa rnams kyang bzung ste/ bdag</text></item>
<item><p>236b6</p><section>mdo sde</section><text>gi don yang mi gtong ngo / /des bskal pa bye ba phrag dgu bcu po de dag gi bar du 'dod pa'i 'du shes ma bskyed/ gnod sems kyi 'du shes ma bskyed/ rnam par 'tshe ba'i 'du shes ma bskyed/ srog dang ldan pa dang / gang zag dang ldan pa'i rtog pa ma bskyed/</text></item>
<item><p>236b7</p><section>mdo sde</section><text>dngos po dang ldan pa yang ma yin/ chos dang ldan pa yang ma yin/ chos ma yin pa dang ldan pa yang ma yin/ 'dod pa'i rnam par rtog pa yang ma bskyed/ gnod sems kyi rnam par rtog pa yang ma yin/ rnam par 'tshe ba'i rnam par rtog pa yang ma yin/ nye du</text></item>
<item><p>237a1</p><section>mdo sde</section><text>la rtog pa yang ma yin/ nye du ma yin pa la rtog pa yang ma yin/ shes pa la rtog pa yang ma yin/ mi shes pa la rtog pa yang ma yin/ ljongs la rtog pa yang ma yin/ mi dga' bar rtog pa yang ma bskyed/ sems can dang ldan</text></item>
<item><p>237a2</p><section>mdo sde</section><text>pa'i rtog pa yang ma bskyed/ srog dang ldan pa yang ma yin/ gang zag dang ldan pa yang ma yin/ dngos po dang ldan pa yang ma yin/ chos dang ldan pa yang ma yin/ chos ma yin pa dang ldan pa yang ma yin/ mtshan ma dang ldan pa yang ma yin/ mtshan ma</text></item>
<item><p>237a3</p><section>mdo sde</section><text>med pa dang ldan pa yang ma yin/ smon lam dang ldan pa yang ma yin/ smon lam ma yin pa dang ldan pa yang ma yin/ 'khor ba dang ldan pa yang ma yin/ mya ngan las 'das pa dang ldan pa yang ma yin/ ye shes dang ldan pa yang ma yin/ ye shes ma</text></item>
<item><p>237a4</p><section>mdo sde</section><text>yin pa dang ldan pa yang ma yin/ sangs rgyas dang ldan pa yang ma yin/ sangs rgyas ma yin pa dang ldan pa yang ma yin/ rang sangs rgyas dang ldan pa yang ma yin/ rang sangs rgyas ma yin pa dang ldan pa yang ma yin/ nyan thos dang ldan pa yang ma yin/ nyan</text></item>
<item><p>237a5</p><section>mdo sde</section><text>thos ma yin pa dang ldan pa yang ma yin/ so so'i skye bo dang ldan pa yang ma yin/ so so'i skye bo ma yin pa dang ldan pa yang ma yin/ rnam par rtog pa dang ldan pa yang ma yin/ rnam par rtog pa med pa dang ldan pa'i rnam par rtog pa'ang ma bskyed de/ 'du shes thams cad</text></item>
<item><p>237a6</p><section>mdo sde</section><text>dang bral ba'i ting nge 'dzin bsgoms/ rtog pa dang bral ba'i ting nge 'dzin bsgoms nas dge ba'i rtsa ba des sangs rgyas bcom ldan 'das rnams la nams kyang bsnyen bkur ma byas par ma gyur te/ sangs rgyas bye ba khrag khrig brgya stong brjod du med pa la bsnyen bkur byas/ sangs</text></item>
<item><p>237a7</p><section>mdo sde</section><text>rgyas bcom ldan 'das de dag thams cad la des g.yog dang bsnyen bkur byas pas dngos po med pa'i ngo bo nyid kyi ting nge 'dzin la bsnyen cing bsgoms te/ mang du byas pas de phyin chad bskal pa brjod du med pa'i bar du sangs rgyas med pa'i zhing du nam yang ma skyes/ nam yang</text></item>
<item><p>237b1</p><section>mdo sde</section><text>zhing du 'du shes dang sangs rgyas su 'du shes kyang ma skyes/ nam yang byang chub kyi sems rgyun du mi 'byung bar ma gyur/ rtag tu rgyun mi 'chad par sangs rgyas bcom ldan 'das rnams la bsnyen bkur dang g.yog byas/ sangs rgyas kyi zhing thams cad du sprul pas sems can</text></item>
<item><p>237b2</p><section>mdo sde</section><text>rnams yongs su smin par byas/ gang dang gang du sprul pa sprul pa de dang de na sems can rnams kyis sangs rgyas byung ba snyam du shes te/ rdzu 'phrul gyi cho 'phrul rnam pa du mas sems can de dag la ston to/ /gang dang gang du sprul pa sprul pa de dang der sems can ji lta bu la mos pa</text></item>
<item><p>237b3</p><section>mdo sde</section><text>de lta bur sprul pa sprul te 'dul ba'i sems can rnams kyi rgyud dang sbyar te rnam par 'dul ba'i phyir sangs rgyas kyi zhing du sprul pa rnam pa du mar sprul to/ /sprul pa de dag gis kyang gzhan yang sprul te bstan to/ /'jam dpal 'di lta ste dper na sgyu ma mkhan gyis sprul pa mngon</text></item>
<item><p>237b4</p><section>mdo sde</section><text>par sprul te/ sgyu ma mkhan gyis sprul pa de dag gis kyang sprul pa gzhan mngon par sprul pa de bzhin du/ 'jam dpal dge slong snyan pa'i sgra dbyangs kyis kyang sprul pa mngon par sprul te/ sprul pa de dag gis kyang gzhan mngon par sprul to/ /'jam dpal de ji snyam du</text></item>
<item><p>237b5</p><section>mdo sde</section><text>sems/ de'i tshe de'i dus na dge slong snyan pa'i sgra dbyangs zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de/ de'i tshe de'i dus na dge slong snyan pa'i</text></item>
<item><p>237b6</p><section>mdo sde</section><text>sgra dbyangs zhes bya bar gyur to/ /'jam dpal de lta bas na sgrib pa med pa'i rnam par thar pa la spyod pa'i byang chub sems dpa' sems dpa' chen pos dngos po med pa'i ngo bo nyid kyi ting nge 'dzin la bsten par bya/ bsgom par bya/ mang du bya'o/ /byang chub sems</text></item>
<item><p>237b7</p><section>mdo sde</section><text>dpa'i ting nge 'dzin dngos po med pa'i ngo bo nyid 'di yang shes rab kyi pha rol tu phyin pa dang ldan pa'i byang chub sems dpa' la 'byung ngo / /'jam dpal sngon byung ba 'das pa'i dus na bskal pa tshad med grangs med/ bsam gyis mi khyab/ mtshungs pa med/ gzhal</text></item>
<item><p>238a1</p><section>mdo sde</section><text>du med/ brjod du med pa de'i pha rol gyi yang ches pha rol na bskal pa'i snying po zhes bya ba'i bskal pa byung ste/ bskal pa'i snying po'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/</text></item>
<item><p>238a2</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das mtshungs pa med pa'i gzi brjid 'od ces bya ba 'jig rten du byung ste/ 'jam dpal de bzhin gshegs pa mtshungs pa med</text></item>
<item><p>238a3</p><section>mdo sde</section><text>pa'i gzi brjid 'od de'i 'od kyis shar phyogs su gang gA'i klung gi bye ma snyed kyi 'jig rten gyi khams snang bar gyur/ lho phyogs su gang gA'i klung gi bye ma snyed kyi 'jig rten gyi khams snang bar gyur/ nub phyogs su gang gA'i klung gi bye ma snyed kyi 'jig rten gyi khams snang</text></item>
<item><p>238a4</p><section>mdo sde</section><text>bar gyur/ byang phyogs su gang gA'i klung gi bye ma snyed kyi 'jig rten gyi khams snang bar gyur/ de bzhin du shar lho dang / lho nub dang / nub byang dang / byang shar dang / steng dang / 'og dang phyogs bcu kun du phyogs re rer yang gang gA'i klung gi bye ma snyed kyi 'jig rten</text></item>
<item><p>238a5</p><section>mdo sde</section><text>gyi khams de bzhin gshegs pa mtshungs pa med pa'i gzi brjid 'od de'i 'od kyis snang bar gyur to/ /sems can gang de'i 'od kyis reg pa de dag thams cad kyang bla na med pa yang dag par rdzogs pa'i byang chub las phyir mi ldog par gyur to/ /de bzhin gshegs pa mtshungs</text></item>
<item><p>238a6</p><section>mdo sde</section><text>pa med pa'i gzi brjid 'od de'i 'jig rten gyi khams na byang chub sems dpa' gang gA'i klung gi bye ma snyed rnams kyis phyir mi ldog pa'i theg pa la yang dag par zhugs par gyur te/ de bzhin gshegs pa de yongs su mya ngan las 'das nas/ byang chub sems dpa' de dag</text></item>
<item><p>238a7</p><section>mdo sde</section><text>phal cher bla na med pa yang dag par rdzogs pa'i byang chub mngon par rdzogs par sangs rgyas nas sems can brjod du med pa rnams theg pa gsum gyis rab tu 'god do/ /yang de'i tshe de'i dus na sangs rgyas kyi zhing de na dge slong sprin gyi rgyal po zhes bya ba zhig byung ste/</text></item>
<item><p>238b1</p><section>mdo sde</section><text>'jig rten gyi khams de na byang chub sems dpa' ji snyed yod pa de dag thams cad kyi mchog byed de/ des byang chub sems dpa' de dag thams cad bla na med pa yang dag par rdzogs pa'i byang chub mngon par rdzogs par sangs rgyas pa de dag gi dam pa'i chos dus dang po dang / bar ma</text></item>
<item><p>238b2</p><section>mdo sde</section><text>dang / tha ma gsum du gzung ngo zhes de ltar smon lam btab bo/ /'jam dpal de na byang chub sems dpa' de dag thams cad dus ji lta ba bzhin du so so'i 'jig rten gyi khams su bla na med pa yang dag par rdzogs pa'i byang chub mngon par rdzogs par sangs rgyas te/ sems</text></item>
<item><p>238b3</p><section>mdo sde</section><text>can dpag tu med cing brjod du med pa rnams kyi don byas nas phung po lhag ma med pa'i mya ngan las 'das pa'i dbyings su mya ngan las 'das so/ /de bzhin gshegs pa de dag thams cad kyi dam pa'i chos dge slong sprin gyi rgyal po des dus thog ma dang / bar ma dang / tha ma gsum</text></item>
<item><p>238b4</p><section>mdo sde</section><text>du bzung ngo / /de dag mya ngan las 'das pa'i 'og tu 'jig rten du snyigs ma lnga byung ste/ sems can skal ba med par gyur nas dam pa'i chos nub pa de'i tshe/ byang chub sems dpa' de phyi rol gyi drang srong mngon par shes pa lnga dang ldan par gyur te/ de bstan bcos gang 'jig rten</text></item>
<item><p>238b5</p><section>mdo sde</section><text>gyi don du 'gyur ba chos dang ldan pa de khong du chud nas rab tu ston pa 'di lta ste/ snyan tshig gi rig byed dang / nges brjod kyi rig byed dang / mchod sbyin gyi rig byed dang / srid srung gi rig byed dang / sgra'i bstan bcos rnams dang / gtan tshigs kyi bstan bcos rnams dang / gso</text></item>
<item><p>238b6</p><section>mdo sde</section><text>ba'i bstan bcos rnams dang / nor sbyar dang dug dang sngags dang sman gyi rgyud dang / dus 'khor ba dang / dus dang / gza' dang / rgyu skar shes pa yang rab tu ston to/ /sems can rnams la phan pa dang ldan pa'i bzo'i gnas thams cad kyang ston to/ /nam sangs rgyas byung</text></item>
<item><p>238b7</p><section>mdo sde</section><text>ba de na de'i 'khor los sgyur ba'i rgyal por gyur te/ rgyal po'i srid bor nas 'khor dang bcas te/ khyim nas khyim med par rab tu byung ngo / /rab tu byung nas de bzhin gshegs pa de dag gis bstan pa yang kun 'dzin/ yongs su mya ngan las 'das pa de dag gi ring bsrel la</text></item>
<item><p>239a1</p><section>mdo sde</section><text>yang mchod pa rnam pa mang pos rab tu sbyor bar gyur to/ /skye bo'i tshogs dpag tu med pa rnams sangs rgyas la mchod pa byed du 'jug par gyur/ dam pa'i chos dang ldan pa dang / sangs rgyas mchod pa dang ldan pa dang / sems can yongs su smin</text></item>
<item><p>239a2</p><section>mdo sde</section><text>par byed pa dang ldan pa dang / bdag gi dge ba'i rtsa ba rnams bla na med pa yang dag par rdzogs pa'i byang chub tu bsngo zhing sems can thams cad dang thun mong du byas nas sangs rgyas kyi zhing yongs su dag pa'i phyir yang yongs su bsngos so/ /'jam dpal byang chub sems dpa'</text></item>
<item><p>239a3</p><section>mdo sde</section><text>sprin gyi rgyal po des byang chub sems dpa' de thams cad byang chub mngon par sangs rgyas pa la de lta bu'i tshul du bde ba'i yo byad thams cad kyis rim gro byas/ bzhugs pa dang yongs su mya ngan las 'das pa de dag thams cad dang / de bzhin gshegs pa tshad med pa gzhan gyi</text></item>
<item><p>239a4</p><section>mdo sde</section><text>yang dam pa'i chos dus thog ma dang / bar ma dang / tha ma gsum du bzung ste/ 'on kyang de la sangs rgyas bcom ldan 'das de rnams kyis bla na med pa yang dag par rdzogs pa'i byang chub tu lung ma bstan to/ /de ci'i phyir zhe na/ de shes rab kyi pha rol tu phyin pa las nges par</text></item>
<item><p>239a5</p><section>mdo sde</section><text>'byung ba ma yin pa'i phyir ro/ /de bzhin gshegs pa mtshungs pa med pa'i gzi brjid 'od de yang de'i tshe mya ngan las ma 'das te/ de nas byang chub sems dpa' sprin gyi rgyal po de bcom ldan 'das de bzhin gshegs pa mtshungs pa med pa'i gzi brjid 'od kyi zhing sangs rgyas kyi</text></item>
<item><p>239a6</p><section>mdo sde</section><text>zhing du smon lam gyi dbang gis yang dang yang skyes nas/ de'i dge ba'i rtsa ba yongs su smin pa'i stobs des de bzhin gshegs pa de mthong ma thag tu shes rab kyi pha rol tu phyin pa yongs su dag par byas te/ de'i tshe de bzhin gshegs pa des bla na med pa yang dag par rdzogs</text></item>
<item><p>239a7</p><section>mdo sde</section><text>pa'i byang chub tu lung bstan to/ /dge ba'i rtsa ba gang la brten pas dge slong sprin gyi rgyal po shes rab kyi pha rol tu phyin pa yongs su dag ce na/ 'di lta ste/ dus gsum mnyam pa nyid la 'jug pa dang / dus gsum gyi chos thams cad mnyam par mthong bas dge slong sprin gyi</text></item>
<item><p>239b1</p><section>mdo sde</section><text>rgyal po shes rab kyi pha rol tu phyin pa yongs su dag go/ /'dus byas dang 'dus ma byas kyi chos rnams tha dad par mi mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad ngo bo nyid dang bral bar mthong bas dge slong sprin gyi</text></item>
<item><p>239b2</p><section>mdo sde</section><text>rgyal po shes rab kyi pha rol tu phyin pa yongs su dag go/ /chos thams cad ma skyes ma 'gags par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad 'ong ba yang ma yin 'gro ba yang ma yin par mthong bas dge slong</text></item>
<item><p>239b3</p><section>mdo sde</section><text>sprin gyi rgyal po shes rab kyi pha rol tu phyin pa yongs su dag go/ /chos thams cad gnas pa med par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad mya ngan las 'das pa dang mtshungs par mthong bas dge slong sprin gyi rgyal po</text></item>
<item><p>239b4</p><section>mdo sde</section><text>shes rab kyi pha rol tu phyin pa yongs su dag go/ /chos thams cad brjod du med par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad la bdag med par mthong bas dge slong sprin gyi rgyal po shes rab kyi pha rol tu phyin</text></item>
<item><p>239b5</p><section>mdo sde</section><text>pa yongs su dag go/ /chos thams cad la sems can med par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad la srog med par mthong bas dge slong sprin gyi rgyal po shes rab kyi pha rol tu phyin pa yongs su dag go/ /</text></item>
<item><p>239b6</p><section>mdo sde</section><text>chos thams cad la gang zag med par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad nam mkha' dang mtshungs par mthong bas dge slong sprin gyi rgyal po shes rab kyi pha rol tu phyin pa yongs su dag go/ /chos thams cad</text></item>
<item><p>239b7</p><section>mdo sde</section><text>chos kyi dbyings las byung bar mthong bas dge slong sprin gyi rgyal po shes rab kyi pha rol tu phyin pa yongs su dag go/ /de ltar chos kyi dbyings las chos thams cad byung bar mthong bas dge slong sprin gyi rgyal po shes rab kyi pha rol tu phyin pa yongs su dag ste/ de ltar de shes rab</text></item>
<item><p>240a1</p><section>mdo sde</section><text>kyi pha rol tu phyin pa yongs su dag pas 'di lta bu'i dge ba'i rtsa ba'i shugs rnyed de/ de lta bu'i dge ba'i rtsa ba'i shugs rnyed pas ta la bdun srid du nam mkha' la 'phags te/ de bar snang la 'dug nas phyogs bcu'i 'jig rten gyi khams tshad med pa</text></item>
<item><p>240a2</p><section>mdo sde</section><text>na sangs rgyas bcom ldan 'das mthong ba la la ni bla na med pa yang dag par rdzogs pa'i byang chub mngon par rdzogs par 'tshang rgya/ la la ni bla na med pa'i chos kyi 'khor lo skor/ la la ni rdzu 'phrul gyi cho 'phrul rnam pa du mas sems can rnams 'dul/ la la ni tshe'i</text></item>
<item><p>240a3</p><section>mdo sde</section><text>'du byed 'dor/ la la ni phung po'i lhag ma med pa'i mya ngan las 'das pa'i dbyings su yongs su mya ngan las 'da' bar mthong ste/ mthong nas de bzhin gshegs pa dgra bcom pa yang dag par rdzogs pa'i sangs rgyas mtshungs pa med pa'i gzi brjid 'od de la shes</text></item>
<item><p>240a4</p><section>mdo sde</section><text>rab kyi pha rol tu phyin pa dang ldan pa'i tshigs su bcad pas mngon par bstod do/ /bskal pa bye ba mang por 'khor ba na/ /sbyin pa mtha' yas pa dag rgya cher stsal/ /bde bar gshegs pa'i bstan pa rab 'dri zhing / /sbyin gnas mang po dag la bdag gis bsnyen/ /</text></item>
<item><p>240a5</p><section>mdo sde</section><text>'jig rten rig pa 'jig rten mngon grags pa/ /spyan ldan dri med ces bgyi mkhyen pa de/ /ri rab brtsegs 'dra bsod nams brgya yi mtshan/ /byang chub 'tshal slad de la rim gro bgyis/ /bye ba khrag khrig drug cu mtha' yas pa/ /de yi dge 'dun bde gshegs</text></item>
<item><p>240a6</p><section>mdo sde</section><text>sras la yang / /lo bye khrag khrig bdun cu'i bar du ni/ /rgyal ba nyan thos bcas la bsnyen bkur bgyis/ /dga' zhing mos pa mngon par bskyed nas su/ /zas skom rnam mang yid du 'ong ba dag /bde bar gshegs la bdag gis dbul ba phul/ /'on kyang bde</text></item>
<item><p>240a7</p><section>mdo sde</section><text>gshegs des bdag lung ma bstan/ /'das pa'i dus tshe sangs rgyas byung ba ni/ /mkhyen pa 'jig rten mgon po mya ngan sel/ /me rtse sprin ces bya ba'i de bzhin gshegs/ /nyan thos bcas pa rgyal de bsnyen bkur bgyis/ /'dren pa de la lo bye drug cu bzhir/ /</text></item>
<item><p>240b1</p><section>mdo sde</section><text>bdag gis 'khor dang bcas la bkur sti bgyis/ /bdag gis ye shes yangs pa ma sbyangs pas/ /'on kyang bde gshegs des bdag lung ma bstan/ /'das pa'i dus na 'dren pa byung ba ni/ /ye shes rgya mtsho zhes kyang phyogs su grags/ /chos rgyal de yi 'khor</text></item>
<item><p>240b2</p><section>mdo sde</section><text>du gyur pa ni/ /bye ba khrag khrig drug cur tshang ba lags/ /bdag gis rgyal mchog nyan thos bcas de la/ /lo bye dgu bcu'i bar du bsnyen bkur bgyis/ /byang chub dam pa 'tshal ba'i slad du 'dir/ /bdag gis sbyin pa mtha' yas rgya cher stsal/ /mya ngan 'das</text></item>
<item><p>240b3</p><section>mdo sde</section><text>par gyur nas lo lnga nas/ /bde gshegs nyan thos dag la bkur sti bgyis/ /bshos dang skyems kyi rnam par rab tu sbyar/ /'on kyang bde gshegs des bdag lung ma bstan/ /'das pa'i dus na kha lo sgyur byung ba/ /mkhas pa ye shes ri bo de bzhin gshegs/ /</text></item>
<item><p>240b4</p><section>mdo sde</section><text>de yi zhing rnams mtshungs med bsam mi khyab/ /'jig rten khams rnams khrag khrig thams cad nas/ /skyob pa bde gshegs de yi 'dus pa ni/ /yang dag mthong ba'i nyan thos rnams su gyur/ /khrag khrig bdun du sangs rgyas zhing rnams ni/ /la las btags</text></item>
<item><p>240b5</p><section>mdo sde</section><text>nas phra rab rdul bgyis la/ /de ni mi gang la las byung ba yis/ /phra rab rdul du bgyis pa'i rdul de thogs/ /mi des shin tu rdul phran de thogs te/ /shar gyi phyogs su mgyogs ldan de mchis pa/ /gang gA'i klung gi bye snyed sangs rgyas zhing / /de yi gom pa</text></item>
<item><p>240b6</p><section>mdo sde</section><text>gcig gis de dag rgal/ /de bzhin mi de bskal pa brgyar mchis nas/ /mtha' mar shin tu phra ba'i rdul gcig bor/ /de bzhin shin tu phra ba'i rdul de kun/ /shar gyi phyogs su mchis nas thams cad bor/ /de bzhin ma lus phyogs bcu thams cad du/ /ji snyed</text></item>
<item><p>240b7</p><section>mdo sde</section><text>kyi ni rdul phran kun bor te/ /de dag zhing rnams gang du bor ba dang / /gang du rdul phran ma bor de dag rnams/ /grong khyer gcig tu de kun bgyis nas su/ /de ni yungs kar dag gis gang bar bgyis/ /gal te 'jig rten khams rnams thams cad kyang / /</text></item>
<item><p>241a1</p><section>mdo sde</section><text>yungs 'brus gang ba la la su spro bas/ /btags nas shin tu phra ba'i rdul du bgyis/ /thams cad kyang ni ji ltar snga ma bzhin/ /de bzhin thams cad phyogs kyi zhing rnams kyang / /stong du bsgyur cing bsgre ba bgyis pa yang / /de yi tha ma 'tshal</text></item>
<item><p>241a2</p><section>mdo sde</section><text>bar nus kyang gda'/ /skyob pa de yi zhing ni tshad ma mchis/ /bde gshegs de la dgra bcom mnga' ba ni/ /nyan thos khrag khrig bsam gyis mi khyab rnams/ /rgyal ba de yang nyan thos bcas par mchod/ /de bzhin gshegs des bdag la lung ma bstan/ /'das</text></item>
<item><p>241a3</p><section>mdo sde</section><text>pa'i dus na 'dren pa byung ba ni/ /'jig rten mchod rten zhes ni phyogs su grags/ /gang zag mchog de bdag gis mchod na yang / /de bzhin gshegs des bdag la lung ma bstan/ /ma smad pa yi bde gshegs sangs rgyas brgyad/ /rgyal ba grags 'chang 'jigs</text></item>
<item><p>241a4</p><section>mdo sde</section><text>mdzad des pa dang / /sA la'i rgyal po nor 'od chen dang / /tog gi rgyal po bsod nams brgya yi mtshan/ /bdag gis 'dren pa de dag nyan thos bcas/ /byang chub mchog rab 'tshal slad bkur sti bgyis/ /'on kyang shes rab mthar phyin ma sbyangs pas/ /</text></item>
<item><p>241a5</p><section>mdo sde</section><text>de bzhin gshegs des bdag la lung ma bstan/ /bskal pa gcig la mthu chen bde bar gshegs/ /thams cad gzigs pa stong phrag drug byung ste/ /bdag gis gang zag mchog de kun mchod kyang / /bde gshegs de dag gis kyang lung ma bstan/ /'das pa'i</text></item>
<item><p>241a6</p><section>mdo sde</section><text>dus na 'dren pa byung ba ni/ /zlas byin zhes kyang phyogs bcur grags pa ste/ /rgyal ba nyan thos bcas la bkur sti bgyis/ /de bzhin gshegs des bdag la lung ma bstan/ /'das pa'i dus na 'dren pa byung ba ni/ /tsan dan dam pa bde gshegs 'phrul chen</text></item>
<item><p>241a7</p><section>mdo sde</section><text>te/ /mi yi dam pa de la'ang bsnyen bkur bgyis/ /gang zag mchog des bdag la lung ma bstan/ /'dren pa 'jig rten mkhyen pa sngon byung ba/ /glog sprin zhes bgyi phyogs su grags pa ste/ /rgyal ba de yang nyan thos bcas par mchod/ /de bzhin</text></item>
<item><p>241b1</p><section>mdo sde</section><text>gshegs des bdag la lung ma bstan/ /sngon gyi sangs rgyas rkang gnyis mchog byung ba/ /the tsom kun gyi bcings pa gcod mdzad pa/ /sprin sbyin rnam 'dren bde bar gshegs pa ste/ /de la rim gro bgyis kyang lung ma bstan/ /sngon gyi sangs rgyas rnam</text></item>
<item><p>241b2</p><section>mdo sde</section><text>'dren sdig mi mnga'/ /dgra bcom zhes kyang phyogs su grags pa ste/ /'jig rten mkhas pa de la mchod bgyis kyang / /de bzhin gshegs des bdag la lung ma bstan/ /sngon gyi sangs rgyas khrag khrig mtha' yas pa/ /'jig rten mgon po mtshungs</text></item>
<item><p>241b3</p><section>mdo sde</section><text>med nyan thos bcas/ /byang chub mchog 'tshal bkur sti rab bgyis kyang / /bde gshegs de dag gis kyang lung ma bstan/ /mtshungs med 'dren pa rnams la bsnyen bkur bgyis/ /shes rab dam pa mchog ni bdag gis sbyangs/ /chos kyi tshul dang mtshan</text></item>
<item><p>241b4</p><section>mdo sde</section><text>nyid de rtogs nas/ /des na dri med tog gis bdag lung bstan/ /'di ltar bdag gis de ring chos nyid mthong / /the tsom ma lus par ni thams cad bcad/ /sgyu ma smig rgyu chu zla 'dra ba ru/ /chos rnams thams cad skye ba bdag gis mthong / /ji ltar mi</text></item>
<item><p>241b5</p><section>mdo sde</section><text>rnams ri yi bar na yang / /yid du 'ong ba'i glu dbyangs skad 'byin te/ /skad cig tu ni brag ca gzhan yang 'byung / /de yi sgra la byed pa po ma mchis/ /ri yi bar ni ji ltar brag ca bzhin/ /de bzhin bdag gis chos rnams yang dag mthong / /de la bdag ni</text></item>
<item><p>241b6</p><section>mdo sde</section><text>the tshom ma mchis te/ /des na gang zag mchog des bdag lung bstan/ /nam mkha' bar snang ji ltar bya yi rjes/ /de dag ma mchis ma byung 'byung mi 'gyur/ /rgyal bas bstan pa de bzhin mthong bas na/ /des na gang zag mchog gis bdag lung bstan/ /</text></item>
<item><p>241b7</p><section>mdo sde</section><text>chos 'di thams cad bar snang nam mkha' bzhin/ /de rnams gang la'ang mngon par chags ma mchis/ /phyogs nas mchis shing gang du'ang mchis ma mchis/ /des na gang zag mchog gis bdag lung bstan/ /ji ltar rmi lam na ni skom pa'i mis/ /chu</text></item>
<item><p>242a1</p><section>mdo sde</section><text>grang dang ba de yis 'tshal na yang / /skom pa chad cing zhi bar mi 'gyur ba/ /de bzhin bdag gis 'dod pa'i yon tan rtogs/ /rnga brdungs de las sgra rnams rab 'byung ste/ /skye bo byis pa rnams ni dga' bar gyur/ /de yang ko ba dang ni</text></item>
<item><p>242a2</p><section>mdo sde</section><text>shing las kyang / /sgra de mi rnyed de bzhin chos nyid do/ /ji ltar pi wang len pa sbrengs pa yi/ /rgyud las snyan pa'i sgra yang shin tu gtong / /shing dang rgyud rnams las kyang ma lags te/ /sgra de mi rnyed de bzhin chos nyid do/ /gzugs dang sgra dang ro dang dri</text></item>
<item><p>242a3</p><section>mdo sde</section><text>reg kyang / /pi wang dag gi sgra 'drar mthong bas na/ /the tshom dogs pa thams cad kun du bcom/ /de bas 'jig rten 'dren pas bdag lung bstan/ /sa dang shing dang mun dza bal ba dza/ /de bzhin 'od ma rtswa dang chur brten te/ /bar snang la ni de dag</text></item>
<item><p>242a4</p><section>mdo sde</section><text>kun bskor nas/ /'jig rten kun rdzob khyim du gyur ces brjod/ /de bzhin rus pa sen mo rgyus pa rnams/ /spu dang skra dang khrag rnag pags pa yis/ /nam mkha' dag kyang kun nas bskor nas ni/ /de bzhin kun rdzob lus su gyur ces brjod/ /gzugs</text></item>
<item><p>242a5</p><section>mdo sde</section><text>ni dbu ba 'dra ste snying po med/ /tshor ba rnams ni chu yi chu bur 'dra/ /'du shes rnams ni smig rgyu 'dra ba mthong / /de la byis pa'i rang bzhin skye bos nor/ /sems pa dag ni chu shing snying po 'dra/ /rnam shes rnam pa kun du sgyu ma bzhin/ /gang gis 'gro ba</text></item>
<item><p>242a6</p><section>mdo sde</section><text>lhar bcas 'khyam byas pa/ /de ltar mthong bas rgyal bas lung yang bstan/ /de nas dge slong sprin gyi rgyal po des de bzhin gshegs pa mtshungs pa med pa'i gzi brjid 'od de la shes rab kyi pha rol tu phyin pa dang ldan pa'i tshigs su bcad pa 'di dag gis mngon</text></item>
<item><p>242a7</p><section>mdo sde</section><text>par bstod nas/ dge ba'i rtsa ba des bskal pa brjod du med par nams kyang chos la rmongs par ma gyur/ nams kyang tshul khrims la snying por 'du shes par ma gyur/ ting nge 'dzin rnams la snying por 'du shes par ma gyur te/ rtag tu rgyun mi 'chad par shes</text></item>
<item><p>242b1</p><section>mdo sde</section><text>rab kyi pha rol tu phyin pa la gzhol bar gyur to/ /nam yang shes rab kyi pha rol tu phyin pa la dngos por ma dmigs te/ 'di lta ste/ dper na mi zhig gzings las rgya mtsho chen po rgal nas gzings bor te gar dga' bar 'gro ba de bzhin du dge slong sprin gyi</text></item>
<item><p>242b2</p><section>mdo sde</section><text>rgyal po de'ang shes rab kyi pha rol tu phyin pa shes par byed mod kyi/ shes rab kyi pha rol tu phyin pa la mngon par zhen par mi byed do/ /'di lta ste dper na mi zhig me 'dod pa des mes dgos pa byed mod kyi tshig pa'i nyes pa'ang srung ba de bzhin du/ byang chub sems</text></item>
<item><p>242b3</p><section>mdo sde</section><text>dpa' sprin gyi rgyal po de'ang shes rab kyi pha rol tu phyin pas chos rnams mthong mod kyi/ mngon par zhen pa'i nyes pa'ang bsrung ngo / /shes rab kyi pha rol tu phyin pa gzhan la'ang ston mod kyi/ mngon par zhen pa'i nyes pa las kyang zlog par byed do/ /shes rab kyi</text></item>
<item><p>242b4</p><section>mdo sde</section><text>pha rol tu phyin pas sangs rgyas kyi zhing tshad med par sangs rgyas kyi bya ba byed mod kyi/ des sems can de dag dang / sangs rgyas de dag tu 'dzin pa'ang med do/ /'jam dpal de ji snyam du sems/ de'i tshe de'i dus na dge slong sprin gyi rgyal po zhes bya bar gyur pa de</text></item>
<item><p>242b5</p><section>mdo sde</section><text>gzhan zhig yin pa snyam du 'dzin na/ 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na dge slong sprin gyi rgyal po zhes bya bar gyur to/ /'jam dpal de lta bas na thabs mkhas pa gang</text></item>
<item><p>242b6</p><section>mdo sde</section><text>dang ldan pas dge slong sprin gyi rgyal po shes rab kyi pha rol tu phyin pa la spyod pa'i thabs mkhas pa de dang ldan par byang chub sems dpa' sems dpa' chen pos shes rab kyi pha rol tu phyin pa la spyad par bya'o/ /de lta bu'i thabs mkhas pa dang ldan pa'i byang chub sems</text></item>
<item><p>242b7</p><section>mdo sde</section><text>dpa' ni sangs rgyas kyi zhing dpag tu med pa yongs su sbyong ngo / /sangs rgyas kyi zhing grangs med/ bsam gyis mi khyab/ mtshungs pa med/ gzhal du med/ brjod du med pa yongs su sbyong ngo / /de nas yang bcom ldan 'das kyis 'jam dpal gzhon nur gyur</text></item>
<item><p>243a1</p><section>mdo sde</section><text>pa la bka' stsal pa/ 'jam dpal de bzhin gshegs pa don thams cad grub pa de sngon byang chub sems dpa'i spyad pa spyod pa na/ byang chub sems dpa'i ting nge 'dzin zhi ba zhes bya ba bsgoms te/ rab tu goms par byas/ lam du byas/ rten du byas/ nan tan</text></item>
<item><p>243a2</p><section>mdo sde</section><text>du byas/ rab tu 'dris par byas/ legs par brtsams shing rab tu rdzogs par byas te/ des sbyin pa'i pha rol tu phyin pa zhi ba dang rab tu zhi bar rtogs so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa</text></item>
<item><p>243a3</p><section>mdo sde</section><text>dang / bsam gtan gyi pha rol tu phyin pa dang / shes rab kyi pha rol tu phyin pa yang zhi ba dang rab tu zhi bar rtogs so/ /'di lta ste/ dper na 'dus ma byas kyi khams zhi ba dang rab tu zhi ba de bzhin du pha rol tu phyin pa drug kyang zhi ba dang rab tu zhi bar rtogs so/ /'di lta ste/</text></item>
<item><p>243a4</p><section>mdo sde</section><text>dper na 'dus ma byas kyi khams mi skye mi 'gag pa de bzhin du pha rol tu phyin pa drug kyang mi skye mi 'gag go/ /'di lta ste/ dper na bdag thams cad kyi thams cad du mi dmigs pa de bzhin du pha rol tu phyin pa drug kyang thams cad kyi thams cad du mi dmigs te/ pha rol tu</text></item>
<item><p>243a5</p><section>mdo sde</section><text>phyin pa drug ji lta ba de bzhin du chos thams cad kyang mi skye mi 'gag go/ /chos thams cad ni zhi ba ste zhi ba de yang mi dmigs/ gang gi zhi ba de yang mi dmigs so/ /'jam dpal sngon byung ba 'das pa'i dus na bskal pa grangs med/ bsam gyis mi khyab/ mtshungs pa med/</text></item>
<item><p>243a6</p><section>mdo sde</section><text>gzhal du med/ brjod du med pa'i pha rol gyi yang ches pha rol na/ nyi ma snang ba zhes bya ba'i bskal pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul</text></item>
<item><p>243a7</p><section>mdo sde</section><text>ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das thams cad zil gyis gnon pa zhes bya ba 'jig rten du byung ste/ de bzhin gshegs pa thams cad zil gyis gnon pa de'i rim gro byed pa dge slong zhi ba'i blo gros zhes bya ba zhig</text></item>
<item><p>243b1</p><section>mdo sde</section><text>yod de/ des de bzhin gshegs pa thams cad zil gyis gnon pa la lo bye ba phrag brgyad cur bla na med pa yang dag par rdzogs pa'i byang chub 'dod pa'i phyir yid du 'ong bas rim gro byas te/ yid du mi 'ong bas ma yin no/ /de bcom ldan 'das de bzhin gshegs pa</text></item>
<item><p>243b2</p><section>mdo sde</section><text>thams cad zil gyis gnon pa de'i gan du song nas 'di skad ces gsol to/ /bcom ldan 'das zhi ba sangs rgyas kyi sa la slob par 'tshal ba'i byang chub sems dpa' sems dpa' chen pos chos gang la brtson par bgyi/ de skad ces gsol pa dang / de bzhin gshegs</text></item>
<item><p>243b3</p><section>mdo sde</section><text>pa thams cad zil gyis gnon pas dge slong zhi ba'i blo gros la 'di skad ces bka' stsal to/ /dge slong zhi ba'i blo gros sangs rgyas kyi sa la slob par 'dod pa'i byang chub sems dpa' sems dpa' chen pos sbyin pa'i pha rol tu phyin pa la brtson par bya'o/ /dge slong ji ltar</text></item>
<item><p>243b4</p><section>mdo sde</section><text>spyad pas bdag sbyin pa'i pha rol tu phyin pa yongs su rdzogs par 'gyur zhes byang chub sems dpa' sems dpa' chen pos sbyin pa'i ngo bo nyid mi dmigs par bya'i sbyin pa mi sbyin par ni mi bya'o/ /sbyin gnas kyi ngo bo nyid mi dmigs par bya'i sbyin gnas mi 'tshal bar ni mi bya'o/ /</text></item>
<item><p>243b5</p><section>mdo sde</section><text>sbyin bdag gi ngo bo nyid dmigs par mi bya'i sbyin bdag tu mi 'gyur bar ni mi bya'o/ /des las kyi rang bzhin mi dmigs par bya'i las bdag gir bya ba dang 'gal bar ni mi bya'o/ /bslab pa'i ngo bo nyid mi dmigs par bya'i sangs rgyas kyi ye shes la mi bslab par ni mi</text></item>
<item><p>243b6</p><section>mdo sde</section><text>bya'o/ /sbyin pa de yang byang chub tu bsngo bar bya ste/ byang chub kyi ngo bo nyid dmigs par mi bya/ bsngo ba'i ngo bo nyid kyang dmigs par mi bya/ dge ba'i rtsa ba rnams mi bsngo bar yang mi bya'o/ /dge slong 'di lta ste/ dper na chu'i nang na zla ba'i gzugs brnyan</text></item>
<item><p>243b7</p><section>mdo sde</section><text>snang ba de zla bar yang shes par mi bya/ de zla ba ma yin par yang shes par mi bya ba de bzhin du bya ba thams cad la yang shes par bya'o/ /bya ba de lta bus sbyin pa byin na sbyin pa'i pha rol tu phyin pa yongs su rdzogs par 'gyur ro/ /de nas dge slong zhi ba'i blo gros de la de bzhin</text></item>
<item><p>244a1</p><section>mdo sde</section><text>gshegs pa thams cad zil gyis gnon pas sbyin pa de lta bus sbyin pa'i pha rol tu phyin pa bstan pas sbyin pa yongs su bsngo ba'i ye shes dpag tu med pa dang ldan par gyur to/ /'jam dpal de'i tshe de'i dus na gang bcom ldan 'das de bzhin gshegs</text></item>
<item><p>244a2</p><section>mdo sde</section><text>pa thams cad zil gyis gnon pa des sbyin pa bsngo ba'i snang ba bsam gyis mi khyab pa rnyed par bya ba'i phyir gdams pa dge slong zhi ba'i blo gros zhes bya bar gyur pa de gzhan zhig yin pa snyam du 'dzin na/ 'jam dpal khyod kyis de ltar mi blta'o/ /de ci'i phyir zhe na/ de</text></item>
<item><p>244a3</p><section>mdo sde</section><text>bzhin gshegs pa don thams cad grub pa de de'i tshe de'i dus na dge slong zhi ba'i blo gros zhes bya bar gyur to/ /de yang de phyin chad bskal pa brjod du med par nam yang sbyin pa'i pha rol tu phyin pa bsngo ba bsam gyis mi khyab pa dang bral bar ma gyur/ byang chub mngon par</text></item>
<item><p>244a4</p><section>mdo sde</section><text>rdzogs par sangs ma rgyas kyi bar du rtag tu rgyun mi 'chad par byang chub sems dpa'i yon tan gzhan tshad med pa dang ma bral bar gyur to/ /de nyid de'i sangs rgyas kyi zhing dpag tu med pa yongs su dag pa dang / sangs rgyas kyi zhing grangs med pa yongs su dag pa</text></item>
<item><p>244a5</p><section>mdo sde</section><text>nas sangs rgyas kyi zhing brjod du med pa yongs su dag pa'i rgyur gyur to/ /'jam dpal de lta bas na byang chub sems dpa' sems dpa' chen pos sangs rgyas kyi zhing dpag tu med pa nas brjod du med pa'i bar du yongs su sbyong bar 'dod pas de ltar sbyin pa dang /</text></item>
<item><p>244a6</p><section>mdo sde</section><text>sbyin pa'i pha rol tu phyin pa la brtson par bya'o/ /'jam dpal sngon byung ba 'das pa'i dus na bskal pa dpag tu med/ grangs med/ bsam gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na de bzhin gshegs</text></item>
<item><p>244a7</p><section>mdo sde</section><text>pa dgra bcom pa yang dag par rdzogs pa'i sangs rgyas rig pa zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das gzi brjid dpag tu</text></item>
<item><p>244b1</p><section>mdo sde</section><text>med ces bya ba 'jig rten du byung ste/ 'jam dpal de bzhin gshegs pa gzi brjid dpag med kyi gsung rab la dge slong rab tu zhi ba'i blo gros zhes bya ba sangs rgyas khrag khrig dpag tu med pa la dge ba'i rtsa ba bskyed pa zhig byung ste/ de nas dge slong rab tu zhi ba'i blo</text></item>
<item><p>244b2</p><section>mdo sde</section><text>gros de bcom ldan 'das de bzhin gshegs pa gzi brjid dpag med ga la ba der song ste phyin nas/ bcom ldan 'das de'i zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas dge slong rab tu zhi ba'i blo gros des</text></item>
<item><p>244b3</p><section>mdo sde</section><text>de bzhin gshegs pa gzi brjid dpag med la 'di skad ces gsol to/ /bcom ldan 'das byang chub sems dpa' byang chub kyi phyir spyod pas sbyin pa'i pha rol tu phyin pa la ji ltar spyad par bgyi/ byang chub sems dpa' sbyin pa'i pha rol tu phyin pa la spyod pa'i</text></item>
<item><p>244b4</p><section>mdo sde</section><text>sbyin pa'i pha rol tu phyin pa ji ltar yongs su dag par 'gyur/ de skad ces gsol pa dang / de bzhin gshegs pa gzi brjid dpag med kyis dge slong rab tu zhi ba'i blo gros la 'di skad ces bka' stsal to/ /rab tu zhi ba'i blo gros byang chub kyi phyir spyod pa'i</text></item>
<item><p>244b5</p><section>mdo sde</section><text>byang chub sems dpa' sems dpa' chen pos chos thams cad dngos po med pa'i ngo bo nyid du khong du chud par bya/ sbyin pa'i ngo bo nyid med par khong du chud par bya/ len pa'i ngo bo nyid med par khong du chud par bya/ sbyin bdag ngo bo nyid med par khong du chud par bya/</text></item>
<item><p>244b6</p><section>mdo sde</section><text>sbyin gnas ngo bo nyid med par khong du chud par bya/ sbyin gnas mchod pa ngo bo nyid med par khong du chud par bya/ bsngo ba ngo bo nyid med par khong du chud par bya/ gang bsngo ba de yang ngo bo nyid med par khong du chud par bya/ gang du bsngo ba dang gang gis bsngo ba de yang ngo bo nyid</text></item>
<item><p>244b7</p><section>mdo sde</section><text>med par khong du chud par bya'o/ /de ci'i phyir zhe na/ sbyin pa ni sbyin pa'i ngo bo nyid kyis stong ngo / /len pa ni len pa'i ngo bo nyid kyis stong ngo / /sbyin gnas kyang sbyin gnas kyi ngo bo nyid kyis stong ngo / /sbyin pa'i 'bras bu yang sbyin pa'i 'bras bu'i ngo bo nyid</text></item>
<item><p>245a1</p><section>mdo sde</section><text>kyis stong ngo / /bsngo ba yang bsngo ba'i ngo bo nyid kyis stong ngo / /byang chub kyang byang chub kyi ngo bo nyid kyis stong ngo / /de ltar stong pa nyid la mos pa ni bya ba tshad med pa'i bsam pas sbyin pa'i pha rol tu phyin pa yongs su dag par 'gyur te/</text></item>
<item><p>245a2</p><section>mdo sde</section><text>sbyin pa'i yang pha rol tu phyin pa'i ming 'thob cing 'bags pa med par 'gyur ro/ /rab tu zhi ba'i blo gros 'di lta ste/ dper na sgyu ma mkhan gyis bud med rin po che mngon par sprul na/ de yang bud med rin po che'i grangs su 'gro mod kyi/ de la bud med rin po</text></item>
<item><p>245a3</p><section>mdo sde</section><text>che'i ming ma dmigs pa de bzhin du/ rab tu zhi ba'i blo gros sbyin pa la sbyin pa'i ngo bo nyid mi dmigs mod kyi/ sbyin pa'i pha rol tu phyin pa zhes bya ba'i grangs su yang 'gro/ len pa ngo bo nyid kyis mi dmigs mod kyi len pa zhes bya ba'i grangs su yang 'gro/ sbyin</text></item>
<item><p>245a4</p><section>mdo sde</section><text>bdag ngo bo nyid kyang mi dmigs mod kyi sbyin bdag ces bya ba'i grangs su yang 'gro/ sbyin pa'i 'bras bu yang ngo bo nyid kyis mi dmigs mod kyi/ sbyin pa'i 'bras bu zhes bya ba'i grangs su yang 'gro/ byang chub kyang ngo bo nyid kyis mi dmigs mod kyi/ byang chub</text></item>
<item><p>245a5</p><section>mdo sde</section><text>ces bya ba'i grangs su yang 'gro/ byang chub sems dpa' ngo bo nyid kyis mi dmigs mod kyi/ byang chub sems dpa' zhes bya ba'i grangs su yang 'gro'o/ /rab tu zhi ba'i blo gros 'di ltar byang chub sems dpa' ni bya ba'i ngo bo nyid mi dmigs mod kyi bya ba yang chud</text></item>
<item><p>245a6</p><section>mdo sde</section><text>mi gson te/ de tsam gyis de'i sbyin pa'i pha rol tu phyin pa yongs su rdzogs par 'gyur ro/ /de nas dge slong rab tu zhi ba'i blo gros de bzhin gshegs pa gzi brjid dpag med kyis de lta bu'i tshul gyis sbyin pa'i pha rol tu phyin pa 'dzin du bcug nas zhi ba'i sa yongs su</text></item>
<item><p>245a7</p><section>mdo sde</section><text>'dzin pa thob ste/ dge ba'i rtsa ba des nam yang ma zhi ba'i sa la mi spyod do/ /gang mya ngan las 'das pa'i zhi ba de sbyin pa'i zhi ba'o zhes de ltar mthong bas zhi ba'i chos rnams mngon du gyur to/ /'jam dpal de'i tshe de'i dus na dge slong rab tu zhi ba'i blo gros zhes</text></item>
<item><p>245b1</p><section>mdo sde</section><text>bya bar gyur pa de gzhan zhig yin pa snyam du dogs shing yid gnyis dang the tshom za na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de/ de'i tshe de'i dus na dge slong rab tu zhi ba'i blo gros zhes bya bar gyur to/ /</text></item>
<item><p>245b2</p><section>mdo sde</section><text>'jam dpal de lta bas na byang chub sems dpa' sems dpa' chen pos mya ngan las 'das pa'i mnyam pa nyid kyis sbyin pa mnyam pa nyid du gyur par sbyin pa sbyin par bya'o/ /de ltar na de'i sbyin pa'i pha rol tu phyin pa yongs su rdzogs pa yin no/ /sbyin pa'i pha rol tu phyin</text></item>
<item><p>245b3</p><section>mdo sde</section><text>pa la bslab pa'i byang chub sems dpa' sems dpa' chen po ni tshul khrims kyi pha rol tu phyin pa la gnas par 'gyur ro/ /de ci'i phyir zhe na/ ngo bo nyid med pa'i phyir sbyin pa dang tshul khrims mtshungs so/ /'jam dpal sngon byung ba 'das pa'i dus na bskal pa dpag</text></item>
<item><p>245b4</p><section>mdo sde</section><text>tu med grangs med/ bsam gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na de'i tshe de'i dus na rin po che dag pa zhes bya ba'i bskal pa byung ste/ 'jam dpal rin po che dag pa'i bskal pa de la de bzhin gshegs</text></item>
<item><p>245b5</p><section>mdo sde</section><text>pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das brtson 'grus dpe</text></item>
<item><p>245b6</p><section>mdo sde</section><text>med ces bya ba byung ngo / /de'i tshe de'i dus na bram ze'i rigs shing sA la chen po lta bu khyab 'jug gis byin zhes bya ba zhig byung ste/ sangs rgyas bye ba khrag khrig dpag tu med pa rnams la bsnyen bkur byas shing dge ba'i rtsa ba bskyed pa'i rigs chen por skyes pa/ bram</text></item>
<item><p>245b7</p><section>mdo sde</section><text>ze'i gsang tshig kha ton du 'don cing bzung ba rig byed gsum gyi pha rol du son pa/ sgra nges par sbyor ba dang / shes gsal dang bcas pa dang / yi ge rab tu dbye ba dang bcas pa dang / sngon byung ba'i gtam lnga po rnams dang / brda sprod pa dang / 'jig rten rgyang pa na pa dang /</text></item>
<item><p>246a1</p><section>mdo sde</section><text>mchod sbyin gyi rgyud dang / bud med dang / skyes pa'i mtshan la mchog tu mkhas par gyur pa/ rang gi rigs kyi 'dul ba la rjes su gnang ba/ yongs su grags pa/ rab tu byung ba'i slob dpon du gyur pa zhig yod de/ bram ze'i rigs shing sA la chen po lta bu</text></item>
<item><p>246a2</p><section>mdo sde</section><text>khyab 'jug gis byin des sangs rgyas brtson 'grus dpe med ces bya ba 'jig rten du 'byung ngo zhes thos nas de 'di snyam du sems te/ bdag cag gi gsang tshig las byung ba skyes bu chen po'i mtshan sum cu rtsa gnyis dang ldan pa ni 'gro ba gnyis su 'gyur te/ gsum du</text></item>
<item><p>246a3</p><section>mdo sde</section><text>'gyur ba med do/ /gal te khyim na gnas na ni 'khor los sgyur ba gling bzhi las ches rnam par rgyal zhing chos can chos kyi rgyal po ste rin po che bdun dang ldan no/ /de la rin po che 'di bdun 'byung ba 'di lta ste/ 'khor lo rin po che dang / glang po rin po che dang / rta rin po che</text></item>
<item><p>246a4</p><section>mdo sde</section><text>dang / bud med rin po che dang / nor bu rin po che dang / khyim bdag rin po che dang / blon po rin po che dang / rin po che de bdun no/ /de la bu stong tshang ba yod de/ dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms</text></item>
<item><p>246a5</p><section>mdo sde</section><text>pa rnams so/ /des gling bzhi pa'i 'jig rten chad pa dang / mtshon gyis ma yin par chos kyis phab ste rab tu gnas so/ /gal te skra dang kha spu bregs nas gos ngur smrig bgos te khyim nas khyim med par rab tu byung na ni de bzhin gshegs pa dgra bcom pa yang dag</text></item>
<item><p>246a6</p><section>mdo sde</section><text>par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das su 'gyur ro snyam nas de 'di snyam du sems te</text></item>
<item><p>246a7</p><section>mdo sde</section><text>'di 'dra ba'i skyes bu chen po dag 'jig rten na mthong ba rnyed par dka' ste/ bdag ni de bzhin gshegs pa dgra bcom pa yang dag par rdzogs pa'i sangs rgyas brtson 'grus dpe med ga la ba der 'gro'o/ /bcom ldan 'das de bzhin gshegs pa brtson 'grus dpe med</text></item>
<item><p>246b1</p><section>mdo sde</section><text>de skyes bu chen po'i mtshan sum cu rtsa gnyis dang ldan nam 'on te mi ldan pa'i bar du shes par bya'o/ /de ste ldan na ni rdzogs pa'i sangs rgyas su gdon mi za bar rig par bya'o/ /ji ste mi ldan na yang de lta bu'i skyes bu dam pa dag mthong ba'ang legs so snyam mo/ /de nas</text></item>
<item><p>246b2</p><section>mdo sde</section><text>bram ze'i rigs shing sA la chen po lta bu khyab 'jug gis byin bram ze'i bu stong phrag drug cus yongs su bskor cing mdun du bdar nas/ de bzhin gshegs pa brtson 'grus dpe med de ga la ba der song ste phyin nas/ bcom ldan 'das de bzhin gshegs pa brtson 'grus</text></item>
<item><p>246b3</p><section>mdo sde</section><text>dpe med de'i zhabs la mgo bos phyag 'tshal nas lan gsum bskor ba byas te phyogs gcig tu 'dug nas/ bram ze'i rigs shing sA la chen po lta bu khyab 'jug gis byin des de bzhin gshegs pa brtson 'grus dpe med de la 'di skad ces gsol to/ /bcom</text></item>
<item><p>246b4</p><section>mdo sde</section><text>ldan 'das byang chub sems dpa' sems dpa' chen po theg pa chen po la yang dag par zhugs pa/ theg pa dpag tu ma mchis pa la yang dag par zhugs pa/ theg pa grangs ma mchis/ bsam gyis mi khyab/ mtshungs pa ma mchis/ gzhal du ma mchis/</text></item>
<item><p>246b5</p><section>mdo sde</section><text>brjod du ma mchis pa la yang dag par zhugs pas tshul khrims kyi pha rol tu phyin pa ji ltar yongs su sbyang bar bgyi/ bcom ldan 'das ji ltar bslabs na byang chub sems dpa' sems dpa' chen pos tshul khrims kyi pha rol tu phyin pa yongs su sbyong bar bgyid/</text></item>
<item><p>246b6</p><section>mdo sde</section><text>tshul khrims kyi pha rol tu phyin pa yongs su dag na byang chub sems dpa' sems dpa' chen pos ci yongs su sbyangs pa lags/ de skad ces gsol pa dang / de bzhin gshegs pa brtson 'grus dpe med des khyab 'jug gis byin bram ze'i rigs shing sA la</text></item>
<item><p>246b7</p><section>mdo sde</section><text>chen po lta bu de la 'di skad ces bka' stsal to/ /bram ze tshul khrims kyi pha rol tu phyin pa la slob par 'dod pa dang / tshul khrims kyi pha rol tu phyin pa yongs su sbyong bar 'dod pa'i byang chub sems dpa' sems dpa' chen pos srog gcod pa spang bar bya ste/</text></item>
<item><p>247a1</p><section>mdo sde</section><text>des srog gcod pa mi dmigs par bya'o/ /des ma byin par len pa'ang spang bar bya ste/ ma byin par len pa mi dmigs par bya'o/ /'dod pa la log par g.yem pa yang spang bar bya ste/ 'dod pa la log par g.yem pa mi dmigs par bya'o/ /</text></item>
<item><p>247a2</p><section>mdo sde</section><text>du smra ba yang spang bar bya ste/ du smra ba mi dmigs par bya'o/ /phra ma'i tshig kyang spang bar bya ste/ phra ma'i tshig kyang mi dmigs par bya'o/ /ngag rtsub po yang spang bar bya ste/ ngag rtsub po yang mi dmigs par bya'o/ /tshig kyal pa yang spang bar</text></item>
<item><p>247a3</p><section>mdo sde</section><text>bya ste/ tshig kyal pa yang mi dmigs par bya'o/ /brnab sems kyang spang bar bya ste/ brnab sems kyang mi dmigs par bya'o/ /gnod sems kyang spang bar bya ste/ gnod sems kyang mi dmigs par bya'o/ /yang dag par lta ba can du yang bya ste yang</text></item>
<item><p>247a4</p><section>mdo sde</section><text>dag par lta ba mi dmigs par bya'o/ /chos ji snyed pa de thams cad kyang shes par bya ste/ de dag mi dmigs par bya zhing mngon par mi zhen par bya ste/ de ltar byang chub sems dpa' sems dpa' chen pos tshul khrims kyi pha rol tu phyin pa la bslab par bya'o/ /de</text></item>
<item><p>247a5</p><section>mdo sde</section><text>ltar tshul khrims kyi pha rol tu phyin pa yongs su dag pas byang chub sems dpa' rab tu zhi ba'i sa la snang ba thob par 'gyur te/ chos gang yang mi 'dzin cing chos gang la yang mngon par mi zhen to/ /chos gang la yang dmigs pa'i phyir nye bar gnas pa ma yin no/ /gang</text></item>
<item><p>247a6</p><section>mdo sde</section><text>de ltar mthong ba des ni rten cing 'brel bar 'byung ba mthong ngo / /gang gis rten cing 'brel bar 'byung ba mthong ba des ni chos gang yang mi mthong ngo / /gang gis chos gang yang mi mthong ba de ci yang mi shes so/ /gang ci yang mi shes pa de byang chub kyi phyir spyod do/ /</text></item>
<item><p>247a7</p><section>mdo sde</section><text>gang byang chub kyi phyir spyod pa de ci la'ang mi spyod do/ /gang ci la'ang mi spyod pa de/ byang chub mngon par rdzogs par 'tshang rgya'o/ /gang byang chub mngon par rdzogs par 'tshang rgya ba de ci'ang 'tshang mi rgya ste/ gang ci'ang 'tshang mi rgya ba de ni tshul khrims yongs su</text></item>
<item><p>247b1</p><section>mdo sde</section><text>dag pa zhes bya'o/ /gang de ltar nges pa med pa'i chos yang dag pa ji lta ba bzhin du rab tu shes pa de ni tshul khrims yongs su dag pa zhes bya'o/ /gang tshul khrims yongs su dag pa des ni chos nyid mthong ngo / /gang gis chos nyid mthong ba de ni zhi ba zhes bya'o/ /</text></item>
<item><p>247b2</p><section>mdo sde</section><text>rab tu zhi ba zhes bya'o/ /nye bar zhi ba zhes bya'o/ /zhi gnas kyi mchog thob pa zhes bya'o/ /zhi gnas dam pa thob pa zhes bya'o/ /de nas bcom ldan 'das de bzhin gshegs pa brtson 'grus dpe med des rab tu zhi ba'i sa bstan pa khyab 'jug gis byin bram ze'i</text></item>
<item><p>247b3</p><section>mdo sde</section><text>rigs shing sA la chen po lta bus bcom ldan 'das de bzhin gshegs pa brtson 'grus dpe med de la zhi ba dang mthun pa'i tshigs su bcad pa dag gis mngon par bstod do/ /khyod kyis 'dod chags de bzhin zhe sdang zhi/ /khyod ni gti mug bral zhing zag pa'ang</text></item>
<item><p>247b4</p><section>mdo sde</section><text>bas/ /rnam par 'dren pa zhi ba'i sa la bzhugs/ /sems zhi bde gshegs khyod la phyag 'tshal lo/ /nga rgyal zhi zhing dregs dang rnam par bral/ /dri med nyi ma bzhin du snang mdzad de/ /rtag par rab tu zhi ba'i chos rnams ston/ /sems zhi bde gshegs khyod</text></item>
<item><p>247b5</p><section>mdo sde</section><text>la phyag 'tshal lo/ /gang na nyon mongs rab tu mi skye ba/ /zhi ba'i sa la bcom ldan rab bsten cing / /zhi ba'i sa la sras rnams gnas su btsud/ /sems zhi bde gshegs khyod la phyag 'tshal lo/ /gzugs rnams zhi bar bcom ldan rab tu gsung / /de bzhin</text></item>
<item><p>247b6</p><section>mdo sde</section><text>tshor ba 'du shes sems pa rnams/ /rnam par shes pa'i rgyud kyang zhi bar gsungs/ /sems zhi bde gshegs khyod la phyag 'tshal lo/ /'dus byas 'di zhi 'dus ma byas pa'ang zhi/ /khyod kyi spyod yul cho ga de bzhin zhi/ /brtson 'grus zhi zhing spyod pa'ang de bzhin</text></item>
<item><p>247b7</p><section>mdo sde</section><text>te/ /sems zhi bde gshegs khyod la phyag 'tshal lo/ /sangs rgyas zhi ba'i yul rnams rab tu mkhyen/ /de ni srog chags tha ma'i sa ma lags/ /'gro ba der ni nyan thos mkhas mi mchi/ /rang rgyal dag gis de ni yongs mi rtogs/ /gang zag mchog khyod</text></item>
<item><p>248a1</p><section>mdo sde</section><text>'gro ba gang mkhyen pa/ /de nas sa dang chu dang rlung ma mchis/ /der 'byung rnams kyi 'gro ba ma mchis bshad/ /de na nyi zla rnams kyang 'gro ma mchis/ /de mkha' ma lags bar dang sa ma lags/ /thams cad dngos po ma mchis 'di</text></item>
<item><p>248a2</p><section>mdo sde</section><text>yang bshad/ /sangs rgyas thams cad spyod yul de bzhin te/ /bde bar gshegs pas rab tu zhi ba bshad/ /zhi ba thob mdzad zhi 'gro bla na med/ /rab zhi dri ma thams cad 'khru ba ste/ /gang 'drir 'khrus bgyid mya ngan yong 'da' zhing / /rgyal ba skyob pa kun gyi</text></item>
<item><p>248a3</p><section>mdo sde</section><text>spyod yul mchi/ /'gro ba rnams kyi bsam pa kun mkhyen cing / /de dag spyod pa bde gshegs rab mkhyen te/ /chos 'di rnams ni rang bzhin zhi bar mkhyen/ /sems zhi bde gshegs khyod la phyag 'tshal lo/ /zhi la dgyes shing yid zhi de bzhin gshegs/ /</text></item>
<item><p>248a4</p><section>mdo sde</section><text>zhugs la chab bzhin du ni bsil bar gyur/ /zhi ba'i sa la 'gro ba rab 'dzud pa/ /sems zhi bde gshegs khyod la phyag 'tshal lo/ /rnam par 'dren pa tha ma'i lus 'dzin cing / /thub pa khyod ni 'khor ba'i bcings kun pas/ /mya ngan 'das pa'i bde ba khyod</text></item>
<item><p>248a5</p><section>mdo sde</section><text>mkhyen te/ /mya ngan 'das khyod bde gshegs khyod la 'dud/ /zhi gnas thugs su chud rtogs mgon bstod pa'i/ /bsod nams mi nyung bdag gis gang bsags pa/ /dpe med shin tu bsgrubs pa'i lam de yis/ /zhi ba sangs rgyas sa de thob par shog /</text></item>
<item><p>248a6</p><section>mdo sde</section><text>mgon la zhi bar 'thun pa'i sgra dag gis/ /bde gshegs ston pa zhi dgyes bstod pas su/ /zhi ba'i sa de shin tu thob par shog /rgal nas skye bo mi mkhas bsgral bar bgyi/ /de nas bram ze'i rigs shing sA la chen po lta bu khyab 'jug gis byin des de bzhin</text></item>
<item><p>248a7</p><section>mdo sde</section><text>gshegs pa brtson 'grus dpe med de la zhi ba dang 'thun par tshigs su bcad pas mngon par bstod nas/ dge ba'i rtsa ba des phyin chad sangs rgyas khrag khrig dpag tu med pa rnams mnyes par byas/ sangs rgyas kyi zhing brjod du med pa rnams yongs su sbyangs/ sems</text></item>
<item><p>248b1</p><section>mdo sde</section><text>can khrag khrig dpag tu med pa du ma yang dag par rdzogs pa'i byang chub la yongs su smin par byas te/ yongs su dag pa'i sangs rgyas kyi zhing du skye ba yang dag par 'dzin du btsud do/ /'jam dpal de'i tshe de'i dus na bram ze'i rigs shing sA la chen po lta bu khyab 'jug</text></item>
<item><p>248b2</p><section>mdo sde</section><text>gis byin zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu khyab 'jug gis byin zhes bya bar</text></item>
<item><p>248b3</p><section>mdo sde</section><text>gyur to/ /'jam dpal de ltar na byang chub sems dpa' sems dpa' chen pos pha rol tu phyin pa drug zhi bar rab tu brtag par bya'o/ /zhi ba'i lam kun du bsten par bya'o/ /rgod par mi 'gyur bar bya'o/ /byang chub sems dpa'i ting nge 'dzin zhi gnas bsnyen par bya'o/ /</text></item>
<item><p>248b4</p><section>mdo sde</section><text>bsten par bya'o/ /bsgom par bya'o/ /mang du bya'o/ /'jam dpal zhi bar spyod pa la ni yongs su mya ngan las 'da' ba ste/ ma zhi bar spyod pa la ni 'khor ba'o/ /'jam dpal de bzhin gshegs pa don thams cad grub pa des sngon byang chub sems dpa'i spyad pa spyod</text></item>
<item><p>248b5</p><section>mdo sde</section><text>pa ni yun ring por bzod pa la bsten cing bsnyen te bsgoms nas mang du byas so// //bam po bzhi pa/ /'jam dpal sngon byung ba 'das pa'i dus na bskal pa dpag tu med/ grangs med/ bsam gyis mi khyab/ mtshungs pa med/ gzhal du</text></item>
<item><p>248b6</p><section>mdo sde</section><text>med/ brjod du med pa de'i pha rol gyi yang ches pha rol na de'i tshe de'i dus na pad ma'i 'byung gnas zhes bya ba'i bskal pa byung ste/ 'jam dpal bskal pa pad ma'i 'byung gnas de la de bzhin gshegs pa dgra bcom pa yang dag par rdzogs pa'i sangs rgyas rig pa dang</text></item>
<item><p>248b7</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das blo gros mtha' yas zhes bya ba 'jig rten du byung ste/ 'jam dpal de bzhin gshegs</text></item>
<item><p>249a1</p><section>mdo sde</section><text>pa blo gros mtha' yas de'i sangs rgyas kyi zhing tshad med par yongs su dag pa bshad du mi nus pa ni 'di lta ste/ dper na da ltar bcom ldan 'das de bzhin gshegs pa don thams cad grub pa de'i sangs rgyas kyi zhing bzhin no/ /bcom ldan 'das de</text></item>
<item><p>249a2</p><section>mdo sde</section><text>bzhin gshegs pa blo gros mtha' yas de'i sangs rgyas kyi zhing du theg pa chen po la yang dag par zhugs pa ma gtogs par sems can gzhan rnams mi skye'o/ /de bzhin gshegs pa de theg pa chen po la brtsams nas chos ston te/ sangs rgyas kyi zhing rgya che ba dang /</text></item>
<item><p>249a3</p><section>mdo sde</section><text>sangs rgyas kyi zhing yongs su dag pa'ang 'chad do/ /'jam dpal de'i tshe de'i dus na bcom ldan 'das de bzhin gshegs pa blo gros mtha' yas de'i gsung rab la dge slong rtag tu rnam par lta ba zhes bya ba zhig byung ste/ bsdu ba'i dngos po bzhi dang ldan zhing bsdu ba'i</text></item>
<item><p>249a4</p><section>mdo sde</section><text>dngos po bzhis sems can rnams sdud do/ /'phags pa'i rigs bzhi la rab tu gnas par gyur/ so so yang dag par rig pa bzhi rnyed par gyur/ tshangs pa'i gnas pa bzhi dang ldan par gyur te/ byams pa chen po la gnas pa dang / snying rje chen po la gnas pa dang /</text></item>
<item><p>249a5</p><section>mdo sde</section><text>dga' ba chen po la gnas pa dang / btang snyoms chen po la gnas pa dang / nyon mongs pa med par gnas pa dang bral bar yang ma gyur to/ /'jam dpal bcom ldan 'das de bzhin gshegs pa blo gros mtha' yas de'i sangs rgyas kyi zhing de na byang chub sems dpa'</text></item>
<item><p>249a6</p><section>mdo sde</section><text>ji snyed yod pa de dag gi nang na byang chub sems dpa' rtag tu rnam par lta ba ni mchog ces bya'o/ /byang chub sems dpa' rtag tu rnam par lta ba de de bzhin gshegs pa blo gros mtha' yas de'i bstan pa kun 'dzin par gyur te/ de bzhin gshegs pa blo gros mtha' yas de</text></item>
<item><p>249a7</p><section>mdo sde</section><text>la ji lta ba de bzhin du sangs rgyas bcom ldan 'das brjod du med pa rnams kyi bstan pa kun bzung ngo / /de 'di ltar bzod pa la rab tu gnas pas de bzhin gshegs pa re re'i sangs rgyas kyi zhing na yang sems can dpag tu med pa rnams bla na med pa yang dag par rdzogs</text></item>
<item><p>249b1</p><section>mdo sde</section><text>pa'i byang chub la yang dag par btsud de/ /de bzod pa la gnas nas sangs rgyas kyi zhing la lar sangs rgyas su ston/ la lar byang chub sems dpa'i spyod pa ston/ la lar dang por sems bskyed pa ston te/ 'jam dpal byang chub sems dpa' rtag tu rnam par lta ba de lta bu'i</text></item>
<item><p>249b2</p><section>mdo sde</section><text>rdzu 'phrul dang ldan par gyur to/ /'jam dpal de'i tshe de'i dus na byang chub sems dpa' rtag tu rnam par lta bar gyur pa de gzhan zhig yin pa snyam du 'dzin na/ 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de</text></item>
<item><p>249b3</p><section>mdo sde</section><text>de'i tshe de'i dus na byang chub sems dpa' rtag tu rnam par lta ba zhes bya bar gyur to/ /'jam dpal de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji ltar na sangs rgyas kyi</text></item>
<item><p>249b4</p><section>mdo sde</section><text>chos 'di myur du nub par mi 'gyur zhes sangs rgyas kyi bstan pa yongs su gzung ba la nan tan bya'o/ /'jam dpal de sangs rgyas kyi bstan pa yongs su gzung ba'i phyir slob ma sangs rgyas kyi bstan pa de yongs su gzung ba la zhugs pa yin no/ /de nas de'i tshe bcom ldan</text></item>
<item><p>249b5</p><section>mdo sde</section><text>'das kyis tshigs su bcad pa 'di dag bka' stsal to/ /mi yi seng ge mi mchog 'jig rten mkhas/ /'das pa kun gyis bzod pa rab tu bsngags/ /'jig rten phan 'dod gang dag ma byung ba/ /mi mchog kun kyang bzod pa bsngags par 'gyur/ /bzod pa'i stobs</text></item>
<item><p>249b6</p><section>mdo sde</section><text>dang ldan par gyur pa ni/ /dgra med byang chub la yang gzhol ba ste/ /bla na med pa'i bzod pa bsten pas na/ /'dren pa myur du byang chub thob par 'gyur/ /mi yi seng ge de dag mi 'jigs bzod/ /bla na med pa'i byang chub tshol ba'i tshe/ /mgo dang lag dang rkang pa rnams</text></item>
<item><p>249b7</p><section>mdo sde</section><text>kyang byin/ /mkhas pa rnams ni skyo bar 'gyur ba med/ /bzod pa'i stobs kyis dgra rnams kun kyang thul/ /bzod pa'i stobs kyis nyon mongs rnams las rgyal/ /bzod pa rab tu bsten pas rang 'byung 'gyur/ /bzod pas mi 'chi go 'phang rnyed par 'ong / /bzod pa bsten pas rab tu</text></item>
<item><p>250a1</p><section>mdo sde</section><text>gzugs bzang 'gyur/ /bzod pa bsten pas mi yi dbang por 'ong / /bzod la bsten pas mtshan bzang 'chang ba yi/ /'jig rten rang byung de bzhin gshegs par 'gyur/ /bzod pa'i stobs kyis nyes las rgyal bar byed/ /bzod pa'i stobs ni de dag stobs kyi mchog /</text></item>
<item><p>250a2</p><section>mdo sde</section><text>bzod pa bsten pas de dag dgrar rgol med/ /'jig rten mkhyen pa 'gro la phan 'dod pa/ /rang byung gang rnams 'das par gyur pa dag /bzod la gnas te bdud rnams rab btul nas/ /'jig rten phan sems byang chub rab rnyed de/ /bla na med pa'i stobs ni bzod pa'o/ /</text></item>
<item><p>250a3</p><section>mdo sde</section><text>bzod pa'i stobs dang mtshungs pa yod ma yin/ /stobs can de ni bzod pa bsten pas na/ /chos rnams gang yang ci lta bzhin du bzod/ /de la phan sems stobs dang ldan zhes gsung / /bzod la gnas pas the tshom rnams kyang gcod/ /bzod la gnas pas ye shes</text></item>
<item><p>250a4</p><section>mdo sde</section><text>dag par 'gyur/ /bzod la gnas pas the tshom med pa ste/ /rtag tu bzod pa'i stobs mchog bsnyen par gyis/ /bzod pa 'di ni rgyal bas rab tu bsngags/ /bzod pa des kyang bsams pa kun 'grub ste/ /de bas mtshungs med bzod la bsten gyis dang / /ring</text></item>
<item><p>250a5</p><section>mdo sde</section><text>por mi thogs 'jig rten mkhyen par 'gyur/ /'jam dpal de lta bas na byang chub sems dpas bzod pa gnyis la bsten par bya ste/ gzhan las 'gyur ba med par bzod pa dang / chos rnams la rjes su 'thun par bzod pa'o/ /'jam dpal yang bcom ldan 'das de</text></item>
<item><p>250a6</p><section>mdo sde</section><text>bzhin gshegs pa don thams cad grub pa des sngon byang chub sems dpa'i spyad pa spyod pa na brtson 'grus mnyam pa nyid rab tu rtogs par gyur te/ brtson 'grus ji lta bar le lo yang de bzhin/ le lo ji lta bar brtson 'grus kyang de bzhin no/ /chos de gnyi ga la yang mtshan</text></item>
<item><p>250a7</p><section>mdo sde</section><text>nyid gcig ste/ rab tu zhi ba/ mya ngan las 'das pa dang mnyam pa/ g.yo ba dang rlom sems med pa/ skyod pa med pa/ 'gyur ba med pa/ byed pa med pa/ sems pa med pa/ sems pa dang bral ba/ phan tshun du mi sems pa ste/ ji ltar bdag mi sems pa</text></item>
<item><p>250b1</p><section>mdo sde</section><text>lta bu ste/ de ni mtshan nyid med pa/ btags pa med pa/ brjod du med pa/ gzung du med pa/ 'du shes med pa/ 'du shes dang bral ba/ sems pa med pa/ sems pa dang bral ba/ mi tshor ba tshor ba med pa/ rnam par mi shes pa/ rnam par shes pa med pa/ mi gos</text></item>
<item><p>250b2</p><section>mdo sde</section><text>pa/ kun nas nyon mongs pa can ma yin pa/ mi gnas pa shes par byed pa med pa'o/ /chos de dag rtogs par bya ba'i phyir brtson 'grus brtsams shing brtul ba brtan par gyur to/ /'jam dpal sngon byung ba 'das pa'i dus na bskal pa dpag tu med/ grangs med/ bsam</text></item>
<item><p>250b3</p><section>mdo sde</section><text>gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na/ de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten</text></item>
<item><p>250b4</p><section>mdo sde</section><text>mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das zla 'od rgyal po zhes bya ba 'jig rten du byung ste/ de bzhin gshegs pa zla 'od rgyal po de'i 'od kyis sangs rgyas kyi zhing grangs med pa snang bar gyur to/ /'od de</text></item>
<item><p>250b5</p><section>mdo sde</section><text>la sgrib par byed nus pa'i chos gang yang med de sgrib pa thams cad las thal nas snang bar byed do/ /'od de yang bde bas bsil ba reg na bde ba/ dge ba'i rtsa bas bskyed pa ste/ de bzhin gshegs pa de'i sngon gyi smon lam gyis sems can gang 'od des reg pa rnams sngon ma rnyed</text></item>
<item><p>250b6</p><section>mdo sde</section><text>pa'i bde ba rnyed par gyur/ sngon byas pa'i dge ba'i rtsa ba rnams kyang rjes su dran par gyur to/ /'jam dpal de'i tshe de'i dus na de bzhin gshegs pa de'i rim gro byed pa dge slong des pa zhes bya ba zhig yod de/ de bzhin gshegs pa de la lo bye ba khrag khrig sum cu rtsa drug gi</text></item>
<item><p>250b7</p><section>mdo sde</section><text>bar du yid du 'ong bas bsnyen bkur byas te/ yid du mi 'ong bas ma yin no/ /bshad pa'ang 'dzin cing bdag gi don yang mi gtong ngo / /des bcom ldan 'das de bzhin gshegs pa zla 'od rgyal po de la lo bye ba khrag khrig phrag sum cu rtsa drug gi bar du 'di ltar brtson</text></item>
<item><p>251a1</p><section>mdo sde</section><text>'grus mnyam pa nyid brtsams kun 'dri ste/ bcom ldan 'das byang chub sems dpa'i theg pa la yang dag par zhugs pa'i rigs kyi bu'am rigs kyi bu mos ji ltar brtson 'grus kyi pha rol tu phyin pa rab tu rtogs par bgyi/ ji tsam gyis brtson 'grus</text></item>
<item><p>251a2</p><section>mdo sde</section><text>mnyam pa nyid khong du chud par 'gyur ba lags/ de la de bzhin gshegs pa zla 'od rgyal pos lo bye ba khrag khrig phrag sum cu rtsa drug gi bar du brtson 'grus mnyam pa nyid mtshan nyid gcig pa la brtsams te/ bstan pa'i tshig bye ba khrag khrig phrag brgya stong gis lung bstan to/ /</text></item>
<item><p>251a3</p><section>mdo sde</section><text>de nas dge slong des pa des de bzhin gshegs pa de las brtson 'grus mnyam pa nyid thos nas brtson 'grus mnyam pa nyid kyi mchog dang ldan par gyur/ des brtson 'grus kyi mnyam pa nyid rtogs nas bcom ldan 'das de bzhin gshegs pa zla 'od rgyal po de la brtson 'grus</text></item>
<item><p>251a4</p><section>mdo sde</section><text>mnyam pa nyid dang 'thun pa'i tshigs su bcad pa dag gis mngon par bstod do/ /lha dang bcas dang mi dang bdud/ /lha min bcas ris 'jig rten na/ /'dren pa khyod dang 'dra ma mchis/ /mi 'dra lhag pa ga la mchis/ /sdig ma mchis pa'i 'gror gshegs pa/ /</text></item>
<item><p>251a5</p><section>mdo sde</section><text>bde gshegs mtshungs mnyam thugs ldan pa/ /bde gshegs khyod kyi sgrub pa ni/ /ma smad mi g.yo zla ma mchis/ /khyod la le lo brtson 'grus mtshungs/ /rnam par 'dren pa chos 'di dag /brag ca dang ni mtshungs 'dra zhes/ /bcom ldan 'das ni 'dud cing ston/</text></item>
<item><p>251a6</p><section>mdo sde</section><text>chos rnams bye brag med mkhyen nas/ /khyod kyi brtson 'grus zhan ma mchis/ /brtson 'grus stobs ni pha rol phyin/ /bde gshegs rkang gnyis gtso phyag 'tshal/ /brtson 'grus dag gi mnyam nyid 'di/ /gang gis rab rtogs smra ba'i rtag /khrag khrig bdud rnams btul</text></item>
<item><p>251a7</p><section>mdo sde</section><text>nas su/ /byang chub dam pa de dag reg /stobs bcu 'jig rten snang mdzad kun/ /brtson 'grus mnyam la brten nas su/ /rkang gnyis dam pa rab rnyed de/ /gzhan yang de bzhin rnyed par mdzad/ /'jig rten mgon po thams cad kyis/ /brtson 'grus mnyam nyid</text></item>
<item><p>251b1</p><section>mdo sde</section><text>shin tu bsngags/ /srid pa mthar phyin srin 'gags pa/ /bcom ldan 'das kyang de bzhin bstod/ /gang zag gang dag mi skyo bar/ /zhi gnas brtson 'grus brtsams gyur pa/ /mi mkhas 'gro ba rtogs bgyi'i slad/ /de dag byang chub rnyed par 'gyur/ /zhi gnas stobs</text></item>
<item><p>251b2</p><section>mdo sde</section><text>kyi pha rol phyin/ /brtson 'grus mnyam rnyed 'gro mchog gang / /'jig rten mgon khyod de yi yab/ /de dag rnams ni khyod kyi sras/ /de dag rnyed pa legs rnyed de/ /mir ni yang dag legs par mchis/ /de dag brtson 'grus mnyam nyid 'di/ /sems la yang dag 'grub</text></item>
<item><p>251b3</p><section>mdo sde</section><text>par 'gyur/ /gang rnams brtson 'grus mnyam nyid la/ /'jig rten sgron ma sems 'jug pa/ /de dag rang 'byung bde bar gshegs/ /stobs bcu'i stobs rnams 'byung bar 'gyur/ /de nas dge slong des pa des bcom ldan 'das de bzhin gshegs pa zla 'od rgyal po de la</text></item>
<item><p>251b4</p><section>mdo sde</section><text>brtson 'grus mnyam pa nyid dang 'thun pa'i tshigs su bcad pa de dag gis mngon par bstod nas/ brtson 'grus mnyam pa nyid rtogs te/ dge ba'i rtsa ba des bskal pa brjod du med par nam yang brtson 'grus mnyam pa nyid la mi gnas par ma gyur te/ rtag tu rgyun mi 'chad par</text></item>
<item><p>251b5</p><section>mdo sde</section><text>thabs mkhas pa dang ldan par gyur to/ /de'i tshe de'i dus na dge slong des pa zhes bya bar gyur pa de gzhan zhig yin pa snyam du yid gnyis dang / som nyi dang / the tshom za na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad</text></item>
<item><p>251b6</p><section>mdo sde</section><text>grub pa de de'i tshe de'i dus na dge slong des pa zhes bya bar gyur to/ /'jam dpal de lta bas na byang chub sems dpa' sems dpa' chen pos brtson 'grus mnyam pa nyid la brtson par bya'o/ /brtson 'grus mnyam pa nyid la brtson pa'i byang chub sems dpa' sems dpa' chen po la ni</text></item>
<item><p>251b7</p><section>mdo sde</section><text>bsam gtan gyi pha rol tu phyin pa mngon du 'gyur te/ bsgom pa yongs su rdzogs par 'gyur ro/ /de ci'i phyir zhe na/ brtson 'grus mnyam pa nyid rnyed par bya ba'i phyir sems rtse gcig par gyur te de'i phyir de zhi ba mchog tu 'gyur ro/ /'jam dpal sngon byung ba 'das pa'i dus</text></item>
<item><p>252a1</p><section>mdo sde</section><text>na bskal pa dpag tu med/ grangs med/ bsam gyis mi khyab/ mtshungs pa med/ gzhal du med/ brjod du med pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan</text></item>
<item><p>252a2</p><section>mdo sde</section><text>pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das zhi gnas yang dag 'phags zhes bya ba 'jig rten du byung ste/ 'jam dpal de bzhin gshegs pa zhi gnas yang</text></item>
<item><p>252a3</p><section>mdo sde</section><text>dag 'phags de'i sangs rgyas kyi zhing na thams cad kyi thams cad rnam pa thams cad kyi thams cad du 'dod pa na spyod pa'i nyon mongs pa rgyu ba med par gyur te sems can de dag thams cad la 'dod pa'i kun nas dkris pa mi skye'o/ /'jam dpal de'i tshe de'i dus na bcom ldan 'das de</text></item>
<item><p>252a4</p><section>mdo sde</section><text>bzhin gshegs pa zhi gnas yang dag 'phags zhes bya ba de'i gsung rab de la de bzhin gshegs pa de'i rim gro byed pa dge slong bsam gtan spyod yul zhes bya ba zhig byung ste/ des de bzhin gshegs pa zhi gnas yang dag 'phags la bskal pa brgyad kyi bar du yid</text></item>
<item><p>252a5</p><section>mdo sde</section><text>du 'ong bas bsnyen bkur byas te/ yid du mi 'ong bas ma yin no/ /dge slong bsam gtan spyod yul de la chos thams cad bsam gtan gyi dmigs par gyur to/ /de ltar dge slong bsam gtan spyod yul des bskal pa brgyad kyi bar du zhi gnas la bsgoms par gyur to/ /</text></item>
<item><p>252a6</p><section>mdo sde</section><text>de zhi gnas kyi stobs de dang ldan pas rtsom pa thams cad la dbang thob par gyur to/ /de chos gang dang gang la dmigs par byed pa chos de dang de zhi bar kun bsgoms te/ mya ngan las 'das pa dang mtshungs pa/ mtshan nyid med pa/ chos kyi dbyings su nges pa/ nam mkha' dang</text></item>
<item><p>252a7</p><section>mdo sde</section><text>mnyam zhing mtshungs pa ste/ gang dmigs pa'i mtshan nyid du gyur pa sems kyang de'i mtshan nyid du gyur pa'o/ /gang sems kyi mtshan nyid du gyur pa de rtse gcig pa'i mtshan nyid du gyur pa'o/ /gang rtse gcig pa'i mtshan nyid du gyur pa de byang chub kyi mtshan nyid du gyur pa'o/ /gang byang</text></item>
<item><p>252b1</p><section>mdo sde</section><text>chub kyi mtshan nyid du gyur pa de byang chub kyi phyogs kyi chos kyi mtshan nyid du gyur pa'o/ /gang byang chub kyi phyogs kyi chos kyi mtshan nyid du gyur pa de byang chub sems dpa'i mtshan nyid du gyur pa'o/ /gang byang chub sems dpa'i mtshan nyid du gyur pa de zhi ba'i mtshan nyid du gyur pa ste/ de ni</text></item>
<item><p>252b2</p><section>mdo sde</section><text>chos thams cad zhi ba la nem nur med cing the tshom mi za'o/ /de dge ba'i rtsa ba des bskal pa brjod du med par nam yang 'dod pa na spyod pa'i nyon mongs pa dang ldan par ma gyur te/ smon lam gyi stobs kyis ni lan mang du 'dod pa'i khams su skyes so/ /de ci'i phyir zhe na/ 'dod pa'i</text></item>
<item><p>252b3</p><section>mdo sde</section><text>khams na sems can snod du 'gyur ba mang bas don gyi dbang 'di la brten nas 'dod pa'i khams su skyes te/ snying rje chen pos yongs su non cing snying brtse ba'i phyir ro/ /'jam dpal 'di ji snyam du sems/ de'i tshe de'i dus na dge slong bsam gtan spyod yul zhes bya bar gyur pa</text></item>
<item><p>252b4</p><section>mdo sde</section><text>de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na dge slong bsam gtan spyod yul zhes bya bar gyur to/ /'jam dpal de lta bas na bla na med pa yang dag par</text></item>
<item><p>252b5</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'dod pa'i byang chub sems dpas zhi gnas dang 'thun pa'i lhag mthong bsgom par bya'o/ /zhi gnas dang 'thun pa'i lhag mthong sgom pa'i byang chub sems dpa' sems dpa' chen po la rab tu zhi ba'i shes rab kyi pha rol tu phyin</text></item>
<item><p>252b6</p><section>mdo sde</section><text>pa yang dag par 'grub bo/ /'jam dpal sngon byung ba 'das pa'i dus na bskal pa dpag tu med pa nas brjod du med pa'i bar de'i pha rol gyi yang ches pha rol na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>252b7</p><section>mdo sde</section><text>gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das tog gi rgyal po zhes bya ba 'jig rten du byung ste/ 'jam dpal bcom ldan 'das de bzhin gshegs pa tog gi rgyal po</text></item>
<item><p>253a1</p><section>mdo sde</section><text>de'i tshe'i tshad ni lo bye ba khrag khrig phrag dgu bcur gyur to/ /'jam dpal yang de bzhin gshegs pa tog gi rgyal po de'i gsung rab la dge slong ye shes bla ma zhes bya ba dang / bsam gtan bla ma zhes bya ba gnyis nyan thos kyi zung mchog gi zung / bzang</text></item>
<item><p>253a2</p><section>mdo sde</section><text>po'i zung shig byung ste/ dge slong ye shes bla ma ni shes rab can gyi mchog tu gyur/ dge slong bsam gtan bla ma ni rdzu 'phrul can gyi mchog tu gyur to/ /de nas dge slong ye shes bla ma ni de bzhin gshegs pa tog gi rgyal po de'i nyan thos rnams lta ba phun sum tshogs pa la rab</text></item>
<item><p>253a3</p><section>mdo sde</section><text>tu 'dul/ dge slong bsam gtan bla ma ni mchog gi don rnyed par rab tu 'dul te/ phyogs gang na dge slong ye shes bla ma dang / dge slong bsam gtan bla ma de 'khod pa'i phyogs der bcom ldan 'das de bzhin gshegs pa tog gi rgyal po mdzad pa chung bar gyur to/ /dge</text></item>
<item><p>253a4</p><section>mdo sde</section><text>slong ye shes bla ma ni sems can rnams byang chub sems dpa'i theg pa la yang dag par 'dzud/ dge slong bsam gtan bla ma ni spyod pa la yang dag par 'dzud/ dge slong ye shes bla ma ni shes rab kyi pha rol tu phyin pa la 'doms/ dge slong bsam gtan bla ma ni thabs</text></item>
<item><p>253a5</p><section>mdo sde</section><text>mkhas pa la 'doms/ dge slong ye shes bla ma ni sbyin pa dang / tshul khrims dang / bzod pa dang / brtson 'grus kyi pha rol tu phyin pa la 'doms/ dge slong bsam gtan bla ma ni bsam gtan gyi pha rol tu phyin pa la 'doms/ dge slong ye shes bla ma ni lhag mthong la</text></item>
<item><p>253a6</p><section>mdo sde</section><text>'doms/ dge slong bsam gtan bla ma ni zhi gnas la 'doms/ dge slong ye shes bla ma ni sems can gyi bsam pa shes pa la 'doms/ dge slong bsam gtan bla ma ni rab tu zhi ba'i ye shes la 'doms/ dge slong ye shes bla ma ni stobs kyi ye shes la 'doms/ dge slong</text></item>
<item><p>253a7</p><section>mdo sde</section><text>bsam gtan bla ma ni mi 'jigs pa'i ye shes la 'doms/ dge slong ye shes bla ma ni so so yang dag par rig pa bzhi la rab tu 'dul/ dge slong bsam gtan bla ma ni so so yang dag par rig pa bzhi la snyoms par 'jug pa'i ye shes la 'doms/ dge slong ye shes bla ma ni</text></item>
<item><p>253b1</p><section>mdo sde</section><text>nan tan la 'doms/ dge slong bsam gtan bla ma ni sems bcos pa dang bsdu ba'i phyir 'doms/ dge slong ye shes bla ma ni don dam pa'i ye shes la 'doms/ dge slong bsam gtan bla ma ni kun rdzob shes pa la 'doms/ dge slong ye shes bla ma ni thabs shes pa la 'doms/</text></item>
<item><p>253b2</p><section>mdo sde</section><text>dge slong bsam gtan bla ma ni thabs shes pa thob par bya ba'i phyir 'doms/ dge slong ye shes bla ma ni sems can 'dul ba'i phyir 'doms/ dge slong bsam gtan bla ma ni bsam gtan gyis 'dul bar 'doms/ dge slong ye shes bla ma ni thams cad mkhyen pa la 'doms/</text></item>
<item><p>253b3</p><section>mdo sde</section><text>dge slong bsam gtan bla ma ni rnam pa thams cad mkhyen pa nyid la 'doms te/ de ltar dge slong gnyis kyi yon tan gyi khyad par ni bskal pa brjod du med par bshad kyang yon tan gyi khyad par zad par mi nus te/ dge slong de gnyis de tsam du yon tan bsam gyis mi khyab pa dang ldan</text></item>
<item><p>253b4</p><section>mdo sde</section><text>no/ /de ltar dge slong de gnyis kyis bcom ldan 'das de bzhin gshegs pa tog gi rgyal po'i bstan pa yongs su bzung bar gyur to/ /de bzhin gshegs pa de yongs su mya ngan las 'das nas bskal pa khrag khrig brgyad kyi bar du de bzhin gshegs pa'i bstan pa dge slong nyan</text></item>
<item><p>253b5</p><section>mdo sde</section><text>thos gnyis po des bzung nas gnas par gyur to/ /'jam dpal de'i tshe de'i dus na dge slong ye shes bla ma zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad</text></item>
<item><p>253b6</p><section>mdo sde</section><text>grub pa de de'i tshe de'i dus na shes rab can gyi mchog dge slong ye shes bla ma zhes bya bar gyur to/ /'jam dpal de'i tshe de'i dus na rdzu 'phrul can gyi mchog dge slong bsam gtan bla ma zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi</text></item>
<item><p>253b7</p><section>mdo sde</section><text>blta'o/ /de ci'i phyir zhe na/ de bzhin gshegs pa seng ge'i rtsal gyis bzhud pa de de'i tshe de'i dus na dge slong bsam gtan bla ma zhes bya bar gyur to/ /'jam dpal de lta bas na byang chub sems dpa' sems dpa' chen pos shes rab kyi pha rol tu phyin pa dang thabs</text></item>
<item><p>254a1</p><section>mdo sde</section><text>mkhas pa la brtson par bya'o/ /shes rab kyi pha rol tu phyin pa dang thabs mkhas pa dang ldan pa'i byang chub sems dpa' sems dpa' chen po byang chub sems dpa'i sa zhi bar nges par 'byung bar 'gyur ro/ /de byang chub sems dpa'i sa zhi ba la bsnyen cing</text></item>
<item><p>254a2</p><section>mdo sde</section><text>goms par byas/ mang du byas pas gang la dmigs par byed pa de thams cad sangs rgyas kyi skur shes so/ /'jam dpal 'di lta ste dper na sman gser 'od kyis mig bskus pa'i mis gzugs ci mthong ba de thams cad gser gyi kha dog tu mthong ste/ kha dog gzhan du ma yin</text></item>
<item><p>254a3</p><section>mdo sde</section><text>pa de bzhin du 'jam dpal byang chub sems dpa' ting nge 'dzin zhi ba la bsnyen cing bsgoms te mang du byas pas byang chub sems dpa' sems dpa' chen po dmigs pa gang la dmigs par byed pa dang / thams cad kyang sangs rgyas kyi skur mthong ngo / /'jam dpal 'di lta</text></item>
<item><p>254a4</p><section>mdo sde</section><text>ste dper na yongs su dag pa'i nor bu rin po che snod gang du bzhag pa'i snod de thams cad de'i kha dog tu gnas pa de bzhin du/ 'jam dpal byang chub sems dpa'i ting nge 'dzin zhi ba la bsnyen cing bsgoms te mang du byas pas byang chub sems dpa' sems dpa' chen po dmigs</text></item>
<item><p>254a5</p><section>mdo sde</section><text>pa gang dang sems phrad pa de thams cad sangs rgyas kyi skur mthong ngo / /'jam dpal 'di lta ste/ dper na skyes bu gang dang gang la mang du rtogs pa rmi lam na yang de dag shes pa de bzhin du/ 'jam dpal byang chub sems dpa'i ting nge 'dzin zhi ba la bsnyen cing bsgoms te</text></item>
<item><p>254a6</p><section>mdo sde</section><text>mang du byas pas chos gang mngon du gyur pa de dag sangs rgyas kyi skur mthong ngo / /'jam dpal 'di lta ste/ dper na skyes bu bzo ci dang ci la slob pa de dang de tshar phyin par 'gyur ba de bzhin du/ 'jam dpal byang chub sems dpa'i ting nge 'dzin zhi ba la slob pa'i byang chub</text></item>
<item><p>254a7</p><section>mdo sde</section><text>sems dpa' sems dpa' chen po sangs rgyas mthong bar gnas par 'gyur ro/ /de sbyin pa sbyin pa na sbyin gnas thams cad sangs rgyas kyi skur byin gyis rlob ste/ de'i sbyin pa de yang de bzhin gshegs pa la phul bar 'gyur ro/ /des sbyin pa de yang de bzhin</text></item>
<item><p>254b1</p><section>mdo sde</section><text>gshegs pa la phul bar shes te/ de ltar de'i sbyin pa'i pha rol tu phyin pa 'bras bu che bar 'gyur ro/ /de thams cad du sangs rgyas kyi gzugs la dad pas tshul khrims yongs su dag par 'gyur ro/ /'jam dpal sngon byung ba 'das pa'i dus na bskal pa dpag tu med/ grangs</text></item>
<item><p>254b2</p><section>mdo sde</section><text>med pa nas brjod du med pa de'i pha rol gyi yang ches pha rol na pad ma bla ma zhes bya ba'i bskal pa byung ste/ yang 'jam dpal pad ma'i bla ma'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/</text></item>
<item><p>254b3</p><section>mdo sde</section><text>'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dpa' sra rnam par gnon pa zhes bya ba 'jig rten du byung ste/ yang 'jam dpal bcom ldan 'das de bzhin gshegs pa dgra bcom pa yang dag par rdzogs</text></item>
<item><p>254b4</p><section>mdo sde</section><text>pa'i sangs rgyas dpa' sra rnam par gnon pa de'i rim gro byed pa dge slong legs par brtags spyod ces bya ba zhig byung ste/ des de bzhin gshegs pa dpa' sra rnam par gnon pa la rab tu dga' ba dang gus pas bsnyen bkur byas so/ /de'i tshe rgyal rigs shing sA la chen po lta bu 'gro</text></item>
<item><p>254b5</p><section>mdo sde</section><text>ba 'dzin zhes bya ba phyug cing nor mang la longs spyod che ba/ 'bru dang mdzod dang bang ba mang ba/ sangs rgyas khrag khrig phrag brgyad cu la dge ba'i rtsa ba bskyed pa/ dge slong legs par brtags spyod dang yun ring po nas lhan cig spyad cing lhan cig bsten pa/ lhan cig 'grogs shing gnas</text></item>
<item><p>254b6</p><section>mdo sde</section><text>pa/ las lhan cig bsags pa zhig yod do/ /de nas dge slong legs par brtags spyod de rgyal rigs shing sA la chen po lta bu 'gro ba 'dzin de ga la ba der song ste phyin nas rgyal rigs shing sA la chen po lta bu 'gro ba 'dzin de la 'di skad ces smras so/ /khyim bdag khyod shes par</text></item>
<item><p>254b7</p><section>mdo sde</section><text>gyis shig /da ltar de bzhin gshegs pa dpa' sra rnam par gnon pa zhes bya ba 'jig rten du byung nas de chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/</text></item>
<item><p>255a1</p><section>mdo sde</section><text>yongs su dag pa/ yongs su byang ba rab tu ston gyis rgyal rigs tshur shog /bcom ldan 'das dpa' sra rnam par gnon pa de ga la ba der 'dong ngo / /de bzhin gshegs pa de mthong na dge ba'i rtsa ba sogs shing chos thos par 'gyur ro/ /de nas rgyal</text></item>
<item><p>255a2</p><section>mdo sde</section><text>rigs shing sA la chen po lta bu 'gro ba 'dzin de dge slong legs par brtags spyod dang lhan cig tu bcom ldan 'das de bzhin gshegs pa dpa' sra rnam par gnon pa de ga la ba der dong ngo / /de nas rgyal rigs shing sA la chen po lta bu 'gro ba 'dzin des bcom ldan 'das de bzhin</text></item>
<item><p>255a3</p><section>mdo sde</section><text>gshegs pa dpa' sra rnam par gnon pa de mthong ma thag tu 'di ltar de'ang sngon gyi de bzhin gshegs pa de la bsnyen bkur byas pa'i phyir/ dge ba'i bshes gnyen gyis yongs su bzung ba'i phyir/ dge ba'i bshes gnyen dang skal ba mnyam par spyad pa'i phyir/ yun ring</text></item>
<item><p>255a4</p><section>mdo sde</section><text>por dge ba'i bshes gnyen gyis bstan pa las 'gal bar ma byas pa'i phyir de sems rab tu dad de/ bskal pa bye ba dpag tu med par tshul khrims yang dag par bsgrubs shing chos thams cad mnyam pa nyid la mos te/ sbyin pa po dang sbyin bdag tu gyur cing sbyin pa dang tshul khrims</text></item>
<item><p>255a5</p><section>mdo sde</section><text>la rnam par rtse ba des bcom ldan 'das dpa' sra rnam par gnon pa de'i zhabs la mgo bos phyag 'tshal nas lan gsum du bdag gi rigs dang ming nas smos te gsol to/ /bcom ldan 'das bdag ni 'gro ba 'dzin ces bgyi'o/ /bde bar gshegs pa bdag ni 'gro ba</text></item>
<item><p>255a6</p><section>mdo sde</section><text>'dzin ces bgyi'o/ /btsun pa bcom ldan 'das bdag ni rgyal rigs shing sA la chen po lta bu 'gro ba 'dzin ces bgyi ba lags so/ /de skad ces gsol pa dang / bcom ldan 'das de bzhin gshegs pa dpa' sra rnam par gnon pa des rgyal rigs shing sA la chen po lta bu</text></item>
<item><p>255a7</p><section>mdo sde</section><text>'gro ba 'dzin de la 'di skad ces bka' stsal to/ /'gro ba 'dzin khyod ni bde ba dang ldan pa yin la/ lha dang lha ma yin dang / gnod sbyin dang / dri za dang / mi dang / sems can gzhan dag ni 'khor ba'i bde ba 'dod na 'gro ba 'dzin khyod don gyi dbang ci zhig mthong bas de</text></item>
<item><p>255b1</p><section>mdo sde</section><text>bzhin gshegs pa'i zhabs la phyag 'tshal te ming nas 'byin/ de skad ces bka' stsal pa dang / rgyal rigs shing sA la chen po lta bu 'gro ba 'dzin des de bzhin gshegs pa dpa' sra rnam par gnon pa la 'di skad ces gsol to/ /bcom ldan 'das rgyal rigs shing sA la</text></item>
<item><p>255b2</p><section>mdo sde</section><text>chen po lta bu 'gro ba 'dzin bdag ni bla na med pa yang dag par rdzogs pa'i byang chub mngon par rdzogs par sangs rgyas nas thams cad mkhyen pa thob par 'tshal/ sgrib pa ma mchis pa'i ye shes skyed par 'tshal/ mun nag la snang ba bgyid par 'tshal/ lam gol bar</text></item>
<item><p>255b3</p><section>mdo sde</section><text>zhugs pa'i sems can rnams la lam ston par 'tshal/ ded pa rnams drang bar 'tshal/ shes rab ma mchis pa rnams la shes rab rab tu bstan par 'tshal/ nor ma mchis pa'i sems can rnams nor dang ldan par bgyid par 'tshal/ sems can dbul po rnams</text></item>
<item><p>255b4</p><section>mdo sde</section><text>la 'phags pa'i nor gyis phyug por bgyid par 'tshal/ bying ba rnams la gzings stsal bar 'tshal/ gzings bcing bar 'tshal/ gru sbyar bar 'tshal/ stegs gzugs par 'tshal/ zam pa gdags par 'tshal/ skrag pa rnams kyi dpung gnyen du 'gyur</text></item>
<item><p>255b5</p><section>mdo sde</section><text>bar 'tshal/ skyabs ma mchis pa rnams kyi skyabs su 'gyur bar 'tshal/ mgon ma mchis pa rnams kyi mgon du 'gyur bar 'tshal/ rten ma mchis pa rnams kyi rten du 'gyur bar 'tshal/ gnas ma mchis pa rnams kyi gnas su 'gyur bar 'tshal/ mi ngoms pa</text></item>
<item><p>255b6</p><section>mdo sde</section><text>rnams ngoms par bgyid par 'tshal/ cho ga ma 'tshal ba rnams tshim par bgyid par 'tshal/ tshig pa rnams zhi bar bgyid par 'tshal/ sngangs pa rnams rab tu dga' bar bgyid par 'tshal/ na ba rnams la gsos bgyid par 'tshal/ 'gum pa dag gso bar</text></item>
<item><p>255b7</p><section>mdo sde</section><text>'tshal lags so/ /bcom ldan 'das gang la sbyin pa stsal bas thar pa'i 'bras bur 'gyur ba dang / gang la bgyi ba bgyis pas mi 'chi ba la gzhol bar 'gyur ba'i sbyin pa'i gnas ni de bzhin gshegs pa 'dra ba 'jig rten thams cad na gzhan gang yang ma mthong</text></item>
<item><p>256a1</p><section>mdo sde</section><text>lags so/ /de'i slad du bcom ldan 'das bdag zhabs la phyag 'tshal ba bgyid do/ /de skad ces gsol pa dang / de bzhin gshegs pa dpa' sra rnam par gnon pas rgyal rigs shing sA la chen po lta bu 'gro ba 'dzin de la 'di skad ces bka' stsal to/ /</text></item>
<item><p>256a2</p><section>mdo sde</section><text>'di ltar khyod sangs rgyas kyi chos zab mo 'di lta ste/ thams cad mkhyen pa la sems 'jug pa legs so legs so/ /'gro ba 'dzin khyod kyi spobs pa legs so/ /dam bcas pa legs so/ /yid la byed pa bzang ngo / /yang dag par zhugs pa mtshungs pa med do/ /</text></item>
<item><p>256a3</p><section>mdo sde</section><text>bsam pa mnyams so/ /khyod kyi sems kyi rgyud ni snum mo/ /de lta bas na 'gro ba 'dzin dge ba'i bshes gnyen la bsnyen par bya'o/ /tshul khrims la rab tu gnas te sbyin pa sbyin no/ /'gro ba 'dzin chos 'di gnyis la brtson par bya ste/ gang byang chub sems dpa'i theg pa</text></item>
<item><p>256a4</p><section>mdo sde</section><text>la yang dag par zhugs pa'i rigs kyi bu'am rigs kyi bu mo/ tshul khrims la gnas te sbyin pa sbyin na sems can thams cad la phan pa dang bde ba'i phyir zhugs pa ste/ byang chub la yang nye bar gyur pa yin no/ /de ci'i phyir zhe na/ gtong ba la mos shing tshul khrims la</text></item>
<item><p>256a5</p><section>mdo sde</section><text>gnas pa'i byang chub sems dpa' la byang chub rnyed par mi dka' ba'i phyir ro/ /de nas rgyal rigs shing sA la chen po lta bu 'gro ba 'dzin des bcom ldan 'das de la sbyin pa dang / tshul khrims dang ldan pa'i gtam thos nas/ sangs rgyas kyi zhing yongs su dag pa dang /</text></item>
<item><p>256a6</p><section>mdo sde</section><text>sems can yongs su smin par bya ba'i phyir smon lam rgya cher btab bo/ /de'i tshe de bzhin gshegs pa dpa' sra rnam par gnon pa de la des sbyin pa dang / tshul khrims dang ldan pa'i tshigs su bcad pa dag gis mngon par bstod do/ /rkang gnyis gtso bo 'dod pa rnams</text></item>
<item><p>256a7</p><section>mdo sde</section><text>bor nas/ /lam mchog dam pa 'di ni rab tu ston/ /legs par bshad pa'i chos de thos nas su/ /byang chub mchog tu sems kyis smon lam 'debs/ /dpa' bo gang dag bla med byang chub zhugs/ /dang ba'i yid kyis spyad pa spyod bgyid cing / /byang chub bla med zhi ba zhugs</text></item>
<item><p>256b1</p><section>mdo sde</section><text>nas su/ /'gro la sman pa'i slad du chos spyod pa/ /de dag rjes su bdag ni slob 'tshal bas/ /rgyal ba rnams la dad pas bslab par bgyi/ /'gro ba bcings pa rnams ni dgrol slad du/ /bla na med pa'i byang chub thob par bgyi/ /mdongs par gyur pa rnams kyi mig dbye</text></item>
<item><p>256b2</p><section>mdo sde</section><text>slad/ /log pa'i lam du mchis pa slar bzlog slad/ /bla na med pa'i lam du dgod 'tshal bas/ /ston la phyag 'tshal bgyi ba bdag gis bgyi/ /sngon gyi sangs rgyas brgya la bdag gis spyad/ /sngon gyi rgyal ba'i lam du mchi bar sems/ /de bzhin gshegs pa'i</text></item>
<item><p>256b3</p><section>mdo sde</section><text>dge 'dun bsnyen par 'tshal/ /ston pa la ni phyag 'tshal bgyi ba bgyi/ /sngon gyi rgyal ba'i rjes su slob 'tshal te/ /zhi ba rtogs pa'i rjes su mchi bar 'tshal/ /nyon mongs pa rnams ma lus 'dor 'tshal te/ /de bas rgyal ba rnams la bgyi ba bgyi/ /lam stor sems</text></item>
<item><p>256b4</p><section>mdo sde</section><text>can rab tu mdongs pa rnams/ /bdag gis mchog gi lam la dgod par 'tshal/ /bde ba dam par rab tu gzhag par 'tshal/ /de bas rgyal ba rnams la bgyi ba bgyi/ /'gro ba thams cad dga' bar bdag bgyid 'tshal/ /shul rnams chab kyis chag chag gdab</text></item>
<item><p>256b5</p><section>mdo sde</section><text>par 'tshal/ /bsil ba'i sa de rab tu bstan par 'tshal/ /de bas rgyal ba la ni mchod pa bgyi/ /'gro ba rnams ni nyon mongs sred pas skom/ /nyon mongs me yis tshig pa'i sems can kun/ /zhi ba ma mthong mgon med dub pa rnams/ /dgrol bar 'tshal bas bdag</text></item>
<item><p>256b6</p><section>mdo sde</section><text>ni bgyi ba bgyi/ /'dod pa'i yon tan dag gis mi ngoms pas/ /chags pa'i stobs kyis 'khor bar 'khor gyur cing / /yongs 'dzin tshol ba'i sems can byis pa rnams/ /dgrol bar 'tshal bas bdag ni bgyi ba bgyid/ /zhe sdang stobs kyis byis pa rnam par</text></item>
<item><p>256b7</p><section>mdo sde</section><text>rmongs/ /legs par ma bsdams sems kyis zhe sdang skyed/ /de dag bdag gis yongs su dgrol slad du/ /rgyal ba rnams la bgyi ba rgya chen bgyi/ /gti mug stobs kyis sems can byis pa bsgribs/ /bgyi dang mi bgyi ma 'tshal gyur pa rnams/ /de dag bdag gis yongs</text></item>
<item><p>257a1</p><section>mdo sde</section><text>su dgrol slad du/ /rgyal ba la ni bgyi ba rgya chen bgyi/ /phrag dog stobs kyis byis pa rnams byung ste/ /zhi ba ma 'tshal srid par bcings gyur pa/ /de dag bdag gis yongs su dgrol slad du/ /rgyal ba rnams la bgyi ba rgya chen bgyi/ /ser sna'i stobs kyis byis pa</text></item>
<item><p>257a2</p><section>mdo sde</section><text>rnams byung ste/ /gtong dang thar dang 'bras bu ma 'tshal bas/ /kun nas sogs shing sdug bsngal myong gyur pa/ /de dag slad du mchod pa shin tu bgyi/ /nyon mongs stobs kyis byis pa rnams gtses te/ /ma 'tshal bas ni sdig pa'i sug las bgyid/ /de slad 'gro ba rnams su</text></item>
<item><p>257a3</p><section>mdo sde</section><text>sdug bsngal myong / /de dag slad du bdag ni mchod pa bgyi/ /sems can gang dag khyod kyi bstan la dad/ /de dag rnams kyang nyes pa 'dis mi reg /rgyal ba de dag rjes su slob 'tshal bas/ /de slad rgyal ba rnams la bgyi ba bgyid/ /su dag 'dod chags bral ba rab tshol</text></item>
<item><p>257a4</p><section>mdo sde</section><text>zhing / /rang 'byung 'gyur zhes spyod pa rnams spyod pa/ /de dag gi yang rjes su bdag slob ste/ /de bas rgyal ba bgyi ba bdag bgyid lags/ /su dag thams cad mkhyen nyid rab tshol zhing / /rgyal ba la ni mchod pa rgya chen bgyid/ /de dag gi yang rjes su bdag slob cing / /rgyal</text></item>
<item><p>257a5</p><section>mdo sde</section><text>ba la ni mchod pa rgya chen bgyi/ /su dag stobs rnams yongs su tshol ba na/ /rgyal ba la ni mchod pa rgya chen bgyid/ /de dag gi yang rjes su bdag slob ste/ /rgyal ba la ni mchod pa rgya chen bgyi/ /su dag 'jigs pa ma mchis rab tshol zhing / /rgyal ba la ni mchod pa rgya chen bgyid/ /</text></item>
<item><p>257a6</p><section>mdo sde</section><text>de dag gi yang rjes su bdag slob cing / /rgyal ba la ni mchod pa rgya chen bgyi/ /su dag so so yang dag rig tshol zhing / /rgyal ba la ni mchod pa rgya chen bgyid/ /de dag gi yang rjes su bdag slob cing / /rgyal ba la ni mchod pa rgya chen bgyi/ /su dag dbang po lnga rnams rab tshol zhing / /</text></item>
<item><p>257a7</p><section>mdo sde</section><text>rgyal ba la ni mchod pa rgya chen bgyid/ /de dag gi yang rjes su bdag slob cing / /rgyal ba la ni mchod pa rgya chen bgyi/ /bde gshegs rnams kyi brgyad chos gang dag /rgyal ba'i sku la ma 'dres mnga' ba rnams/ /su dag tshol zhing sangs rgyas rnams mchod pa/ /de dag rjes</text></item>
<item><p>257b1</p><section>mdo sde</section><text>su slob cing mchod par bgyi/ /spyod yul spyod dang dbang po drug dag pa/ /ye shes rnam dag ting 'dzin rnam dag dang / /tshul khrims ting nge 'dzin rnams rab tshol zhing / /der ni bdag gis sangs rgyas 'dren pa mchod/ /de nas dge slong legs par brtags spyod kyis rgyal rigs</text></item>
<item><p>257b2</p><section>mdo sde</section><text>shing sA la chen po lta bu 'gro ba 'dzin las stobs bcu'i bsngags pa brjod pa thos nas bcom ldan 'das de bzhin gshegs pa dpa' sra rnam par gnon pa la 'di skad ces gsol to/ /bcom ldan 'das bdag kyang de bzhin spobs lags so/ /bde bar gshegs pa bdag kyang</text></item>
<item><p>257b3</p><section>mdo sde</section><text>de bzhin spobs lags so/ /bcom ldan 'das kyis bka' stsal pa/ legs par brtags spyod spobs par gyis shig /de nas dge slong legs par brtags spyod kyis bcom ldan 'das de bzhin gshegs pa dpa' sra rnam par gnon pa de la stobs bcu dang ldan pa'i tshigs su</text></item>
<item><p>257b4</p><section>mdo sde</section><text>bcad pa dag gis mngon par bstod do/ /bde bar gshegs pas bskal pa byer spyad pas/ /ma nyams 'dus ma byas pa'i gnas brnyes pa/ /de thob bgyid slad 'dren pa spyad par bgyi/ /mi mchog khyod 'dra'i sangs rgyas thob par shog /spyad pa spyod tshe 'das pa'i rnam par 'dren/ /</text></item>
<item><p>257b5</p><section>mdo sde</section><text>sangs rgyas bye ba khrag khrig khyod kyis mchod/ /rgyal ba de dag rim gro mdzad nas su/ /mtshungs pa ma mchis bla med byang chub brnyes/ /'dren pa dung dang rnga chen khar rnga yis/ /rgyal ba bye ba stong dag rab mchod pas/ /de slad dbyangs kyis khams gsum go bar mdzad/ /'gro</text></item>
<item><p>257b6</p><section>mdo sde</section><text>ba rnams kyi yid kyang shin tu chags/ /rgyud sgra 'jam po shin tu drangs spyod cing / /stobs bcu'i mchod rten rnams la blangs pas na/ /de slad rgyal ba yid mchi dga' ba yi/ /dbyangs kyis sems can khrag khrig rnam par 'grel/ /bde gshegs rnams kyi spyan sngar</text></item>
<item><p>257b7</p><section>mdo sde</section><text>bzhugs nas su/ /glu dang rol mo'i sgra snyan kun blangs pas/ /de slad 'dren pa khyod kyi gsung yang mnyen/ /skyes pa bud med rnams kyi sems kyang sdud/ /zas mchog mtshungs pa ma mchis yid mchi rnams/ /khyod kyis rgyal ba nyan thos bcas rnams gsol/ /zas skom shin tu</text></item>
<item><p>258a1</p><section>mdo sde</section><text>rnam mang legs mdzad pas/ /de slad longs spyod mang po rnams kyang brnyes/ /la ba 'jam po du kul ka shi pa/ /gser gyi kha dog dri med yid mchi ba/ /na bza' rigs che mdzes la phul bas na/ /de slad bde gshegs sku mdog bsam mi khyab/ /dga' zhing gus</text></item>
<item><p>258a2</p><section>mdo sde</section><text>pa bzang po bskyed nas su/ /sngan chad sbyin gnas bla ma bsnyen bkur cing / /zas dang skom rnams rgya cher phul bas na/ /'jig rten 'dren pas mtho ba bdun kyang brnyes/ /lha zas ro 'dra yid du mchi ba rnams/ /rgyal ba nyan thos bcas la gsol bas na/ /de slad ro yi ro mchog</text></item>
<item><p>258a3</p><section>mdo sde</section><text>mtshan rnams kyang / /'jig rten mkhyen pas yid du mchi ba brnyes/ /rtag tu bde gshegs rnams kyi mchod rten la/ /me tog dri rab de bzhin 'bras bu'i mchog /kha dog ldan pa 'jam zhing mdzes pa phul/ /de slad 'dren pas 'bras bu mchog brnyes so/ /dri dang byug pa bde</text></item>
<item><p>258a4</p><section>mdo sde</section><text>gshegs mchod rten la/ /khyod kyis rtag tu yid du mchi ba phul/ /de slad bde gshegs sku la dri dag ni/ /ji ltar tsan dan snod bzhin rab tu gsung / /spri ka gur kum dri rab bzang po dag /bde gshegs mchod rten dag la phul bas na/ /de slad sku las gur kum spos rab</text></item>
<item><p>258a5</p><section>mdo sde</section><text>rnams/ /phyogs bcu kun tu dri de ldang bar gyur/ /me tog phreng mchog mdzes shing sna tshogs pa/ /rtag tu bde bar gshegs pa'i sku la btags/ /de slad khyod kyis gsung 'jam bshad pa rnams/ /ud pa la yi phreng ba bzhin du len/ /'jig rten mgon po bde gshegs</text></item>
<item><p>258a6</p><section>mdo sde</section><text>gsung ba la/ /gtam smra rnams kyi bar chad ma mdzad pas/ /de slad 'khor la tshig rnams ston pa na/ /gzhan gyis bar chad bgyi ba yongs ma mchis/ /sems kyang thams cad nye bar bzhag nas su/ /rang byung ba yi chos rnams bshad pa gsan/ /yid ni kun tu gar yang ma</text></item>
<item><p>258a7</p><section>mdo sde</section><text>g.yengs pas/ /de slad ston pas bshad pa chab mi 'tshal/ /sngon gyi bde bar gshegs pas chos bstan la/ /sman bzhin du ni 'du shes nyer bzhag ste/ /bdag nyid la ni nad par 'du shes bskyed/ /de slad khyod kyi gsung bstan kun gyis bzung / /bde bar gshegs pa la ni sman</text></item>
<item><p>258b1</p><section>mdo sde</section><text>par bsgoms/ /bdag nyid la yang nad par 'du shes bskyed/ /chos la sman yin snyam du nyer bzhag nas/ /ji snyed dus kyi rgyal ba khyod kyis mchod/ /bde bar gshegs pa dag las chos gsan nas/ /gang gis ser sna nam yang ma bsten na/ /de dag thams cad de bzhin</text></item>
<item><p>258b2</p><section>mdo sde</section><text>gshegs pa yis/ /rab tu bstan cing rgyal ba mnyes par mdzad/ /bde bar gshegs pa dag las chos gsan pas/ /ser sna ma mchis gyur pas shin tu bstan/ /de slad 'dren pa 'khor la 'chad pa na/ /khyod kyi spobs pa dag ni shin tu brjod/ /rdzogs pa'i byang chub dam pa</text></item>
<item><p>258b3</p><section>mdo sde</section><text>'tshal slad du/ /sngon chad khyod kyis chos rnams gang bsnyen pa/ /'dren pa bdag kyang de dag yongs su tshol/ /'dren pa'i yon tan yang dag rab bsngags pas/ /des ni rkang gnyis mchog tu 'gyur bar shog /sems can thams cad rnam par 'dren gyur cig /de nas</text></item>
<item><p>258b4</p><section>mdo sde</section><text>bcom ldan 'das de bzhin gshegs pa dpa' sra rnam par gnon pa byang chub sems dpa' sems dpa' chen po de gnyis kyis mngon par bstod pa'i tshe ma thos par yang mi dgongs/ dmas par yang mi dgongs pa de ni rgya mtsho bzhin du brtan pa nyid dus las mi yol lo/ /de</text></item>
<item><p>258b5</p><section>mdo sde</section><text>ma thos par yang mi dgongs dmas par yang mi dgongs nas byang chub sems dpa' shin tu brtags spyod dang / 'gro ba 'dzin de gnyis la 'di skad ces bka' stsal to/ /skyes bu dam pa dag legs so legs so/ /skyes bu dam pa dag de de bzhin no/ /skyes bu dam pa</text></item>
<item><p>258b6</p><section>mdo sde</section><text>khyed kyis de bzhin gshegs pa'i yon tan dang ldan pa'i tshigs su bcad pa smras pas/ sems can bye ba khrag khrig gis sangs rgyas kyi zhing yongs su dag pa dang / sems can yongs su smin par bya ba'i phyir dge ba'i rtsa ba bskrun cing bskyed de/ khams so sor song ba'i</text></item>
<item><p>258b7</p><section>mdo sde</section><text>sems can rnams rig nas ji lta bur 'thun par sprul pas chos bstan pa'i phyir yongs su bsngos so/ /'jam dpal 'di ji snyam du sems/ de'i tshe de'i dus na dge slong legs par brtags spyod ces bya bar gyur pa de gzhan zhig yin pa snyam du 'dzin na 'jam dpal khyod kyis</text></item>
<item><p>259a1</p><section>mdo sde</section><text>de ltar mi blta'o/ /de ci'i phyir zhe na/ de bzhin gshegs pa shin tu mthor bzhud de de'i tshe de'i dus na byang chub sems dpa' legs par brtags spyod ces bya bar gyur to/ /'jam dpal 'di ji snyam du sems/ de'i tshe de'i dus na rgyal rigs shing sA la chen po</text></item>
<item><p>259a2</p><section>mdo sde</section><text>lta bu 'gro ba 'dzin ces bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na rgyal rigs shing sA la chen po lta bu 'gro ba 'dzin ces bya bar gyur to/ /</text></item>
<item><p>259a3</p><section>mdo sde</section><text>'jam dpal de lta bas na byang chub sems dpa' sems dpa' chen po sangs rgyas kyi zhing brjod du med pa yongs su sbyang bar 'dod pa dang / cho 'phrul rnam pa mang pos sems can yongs su smin par byed 'dod pas de bzhin gshegs pa'i yon tan yongs su brjod pa la rnal 'byor</text></item>
<item><p>259a4</p><section>mdo sde</section><text>du bya'o/ /mngon par brtson par bya'o/ /'jam dpal de bzhin gshegs pa don thams cad grub pas byang chub sems dpa'i spyad pa spyod pa na sangs rgyas rjes su dran pa bsten cing bsgoms te mang du byas so// //bam po lnga pa/ 'jam dpal sngon byung</text></item>
<item><p>259a5</p><section>mdo sde</section><text>ba 'das pa'i dus na bskal pa dpag tu med cing bsam gyis mi khyab pa nas brjod du med pa'i bar du de'i pha rol gyi yang ches pha rol de'i tshe de'i dus na ud pa la 'byung ba zhes bya ba'i bskal pa byung ste/ 'jam dpal ud pa la 'byung ba zhes pa'i bskal pa de la de bzhin</text></item>
<item><p>259a6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das shin tu phra sems</text></item>
<item><p>259a7</p><section>mdo sde</section><text>zhes bya ba 'jig rten du byung ste/ de bzhin gshegs pa shin tu phra sems de'i gsung rab la dge slong zhi ba'i blo gros zhes bya ba byang chub sems dpa'i theg pa la yang dag par zhugs pa zhig byung ste/ sangs rgyas kyi zhing de na byang chub sems dpa' thams cad kyi mchog tu</text></item>
<item><p>259b1</p><section>mdo sde</section><text>gyur to/ /de nas byang chub sems dpa' zhi ba'i blo gros de de bzhin gshegs pa shin tu phra sems de ga la ba der song nas bcom ldan 'das de bzhin gshegs pa shin tu phra sems de'i zhabs la mgo bos phyag 'tshal nas phyogs gcig tu 'dug go/ /phyogs gcig tu</text></item>
<item><p>259b2</p><section>mdo sde</section><text>'dug nas dge slong zhi ba'i blo gros des bcom ldan 'das de bzhin gshegs pa shin tu phra sems de la 'di skad ces gsol to/ /bcom ldan 'das chos gang gis byang chub sems dpa' sems dpa' chen po rnams phyir mi ldog cing myur du bla na med pa yang dag par rdzogs</text></item>
<item><p>259b3</p><section>mdo sde</section><text>pa'i byang chub mngon par rdzogs par 'tshang rgya bar 'gyur/ de skad ces gsol pa dang / bcom ldan 'das de bzhin gshegs pa shin tu phra sems kyis dge slong zhi ba'i blo gros de la 'di skad ces bka' stsal to/ /'di la dge slong byang chub sems dpa' sems dpa' chen</text></item>
<item><p>259b4</p><section>mdo sde</section><text>po phyir mi ldog pa thob par 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos zab mo la bzod par mngon par brtson par bya'o/ /zab mo la bzod par mos pa de ni bzod pas chos de dag la 'dod par byed do/ /'dod</text></item>
<item><p>259b5</p><section>mdo sde</section><text>par byed pas sgrub par 'gyur ro/ /sgrub pas nan tan byed do/ /ji ltar de bzhin gshegs pas gsungs pa de bzhin du chos de dag khong du chud par bya ste/ de ni byang chub sems dpa' sems dpa' chen po rnams kyi phyir mi ldog par 'gyur ba'i chos gcig go/ /zhi ba'i blo gros</text></item>
<item><p>259b6</p><section>mdo sde</section><text>byang chub sems dpa' sems dpa' chen po gang bzod pa de la blo rab tu gnas par 'gyur ba de sems can rnams la snying rje chen po gnas par 'gyur ro/ /de ci'i phyir zhe na/ bzod pa 'di la rab tu gnas pa'i byang chub sems dpa' ni sangs rgyas rnams kyis kyang bzod pa 'di</text></item>
<item><p>259b7</p><section>mdo sde</section><text>las bskyod mi nus so/ /'di ltar yang zhi ba'i blo gros chos de dag gi chos nyid ni 'di yin te/ ma nor ba de bzhin nyid dang / gzhan ma yin pa de bzhin nyid do/ /'di la gnas pa'i byang chub sems dpa' ni chos thams cad la the tshom med par 'gyur te/ 'di ni bla na med pa yang</text></item>
<item><p>260a1</p><section>mdo sde</section><text>dag par rdzogs pa'i byang chub bo/ /bzod pa 'di thob pas sangs rgyas zhes bya ste/ 'dis chos thams cad kyi ngo bo nyid rtogs pa yin/ 'dis chos thams cad kyi tshul mthong bar bya ba yin/ 'dis chos thams cad kyi yul rtogs pa yin te/ de bas na sangs rgyas</text></item>
<item><p>260a2</p><section>mdo sde</section><text>zhes bya'o/ /'di ni chos rnams kyi chos nyid ma yin no zhes de la sus kyang bsgyur ba'am bzlog par mi nus so/ /zhi ba'i blo gros 'di lta ste/ dper na skyes pa'am bud med kyang rung zas zos pa de la sus kyang khyod kyis zas ma zos so zhes bsgyur mi nus so/ /de ci'i phyir zhe na/ de mngon sum ste/</text></item>
<item><p>260a3</p><section>mdo sde</section><text>gzhan gyi rkyen ma yin pa de bzhin du zhi ba'i blo gros chos nyid 'di la rab tu gnas pa'i byang chub sems dpa' la 'di ni chos rnams kyi chos nyid ma yin no zhes sus kyang 'dzin du gzhug par mi nus so/ /de ci'i phyir zhe na/ gzhan gyi rkyen gyis ma yin gyi/ chos nyid de la mngon sum pa'i phyir</text></item>
<item><p>260a4</p><section>mdo sde</section><text>ro/ /zhi ba'i blo gros 'di lta ste/ dper na skyes pa'am bud med kyang rung ste/ skom 'thungs pa de la khyod kyis skom ma 'thungs so zhes sus kyang bslu ba'am log par 'dzin du gzhug mi nus so/ /de ci'i phyir zhe na/ 'di ltar de la mngon sum ste/ gzhan gyi rkyen ma yin pa de bzhin du chos</text></item>
<item><p>260a5</p><section>mdo sde</section><text>nyid 'di la rab tu gnas pa'i byang chub sems dpa' yang 'di chos rnams kyi chos nyid ma yin no zhes sus kyang bsgyur ba'am bslu bar mi nus so/ /zhi ba'i blo gros 'di lta ste/ dper na bden pa mthong ba'i nyan thos la 'di lam ma yin no/ /'di ni lam gyi 'bras bu ma yin no zhes de la</text></item>
<item><p>260a6</p><section>mdo sde</section><text>sus kyang bslu ba'am log par 'dzin du gzhug mi nus pa de bzhin du zhi ba'i blo gros chos nyid 'di la gnas pa'i byang chub sems dpa' sems dpa' chen po yang 'di chos nyid ma yin no zhes sus kyang de la bslu ba'am log par 'dzin du gzhug mi nus so/ /de ci'i phyir zhe na/ de ni mngon</text></item>
<item><p>260a7</p><section>mdo sde</section><text>sum ste/ gzhan gyi rkyen ma yin pas ji ltar sangs rgyas kyis bstan pa de bzhin du chos rnams la bzod do/ /zhi ba'i blo gros 'di ji snyam du sems/ gang gis so so'i skye bo yang ma dmigs/ so so'i skye bo'i chos kyang ma yin/ nyan thos kyang ma yin/ nyan thos kyi chos kyang ma yin/</text></item>
<item><p>260b1</p><section>mdo sde</section><text>rang sangs rgyas kyang ma yin/ rang sangs rgyas kyi chos kyang ma yin/ byang chub sems dpa' yang ma yin/ byang chub sems dpa'i chos kyang ma yin/ sangs rgyas kyang ma yin/ sangs rgyas kyi chos kyang ma dmigs na de chos gang la yang gnas pa ma yin nam/ gsol pa/ bcom</text></item>
<item><p>260b2</p><section>mdo sde</section><text>ldan 'das ma lags so/ /de ci'i slad du zhe na/ 'di ltar des gang la gnas par 'gyur ba'i chos de'ang mi dmigs te/ chos rnams mi dmigs pa ni mi gnas pa zhes bgyi'o/ /bcom ldan 'das des bka' stsal pa/ zhi ba'i blo gros legs so legs so/ /zhi ba'i blo gros 'di</text></item>
<item><p>260b3</p><section>mdo sde</section><text>lta ste/ dper na nam mkha' ni ci la yang mi gnas pa de bzhin du zhi ba'i blo gros chos thams cad kyang mi gnas pa'o/ /zhi ba'i blo gros chos thams cad ni nam mkha' dang mtshungs pa ste mi gnas pa'o/ /zhi ba'i blo gros rjes su 'thun pa'i bzod pa 'di ni gsum ste/ gsum gang zhe na/</text></item>
<item><p>260b4</p><section>mdo sde</section><text>chung ngu rjes su 'thun pa'i bzod pa dang / 'bring du rjes su 'thun pa'i bzod pa dang / cher rjes su 'thun pa'i bzod pa'o/ /chung ngu rjes su 'thun pa'i bzod pa ni shugs dang ldan pa'i ting nge 'dzin du bshad par bya/ 'bring du rjes su 'thun pa'i bzod pa ni zhi gnas kyi ting nge 'dzin du</text></item>
<item><p>260b5</p><section>mdo sde</section><text>bshad par bya/ cher rjes su 'thun pa'i bzod pa ni chos thams cad la dbang byed pa'i ting nge 'dzin du bshad par bya'o/ /de ci'i phyir zhe na/ chung ngu rjes su 'thun pa'i bzod pa las ni dge ba'i rtsa ba'i shugs skye'o/ /'bring du rjes su 'thun pa'i bzod pa las ni rab tu zhi ba dmigs par</text></item>
<item><p>260b6</p><section>mdo sde</section><text>'gyur ro/ /cher rjes su 'thun pa'i bzod pa las ni rab tu snang ba la sems 'jug ste/ de'i dmigs pa thams cad yongs su rtogs par 'gyur/ chos nyid la rab tu gnas par 'gyur/ chos nyid la rab tu gnas pas na don rnams legs par yongs su zin par 'gyur ro/ /de ni de'i</text></item>
<item><p>260b7</p><section>mdo sde</section><text>don so so yang dag par rig pa yin no/ /des chos thams cad kyi mtshan nyid gcig tu rtogs par 'gyur te/ de ni de'i don so so yang dag par rig pa yin no/ /chos de rnams kyang skye bo rnams kyi nges pa'i tshig bzhin du 'chad de/ nges pa'i tshig de la yang mngon par zhen par mi byed do/ /</text></item>
<item><p>261a1</p><section>mdo sde</section><text>skye bo de dang de dag nges pa'i tshig de dag la mos par byas kyang de la mngon par zhen par mi byed pa de ni de'i nges pa'i tshig so so yang dag par rig pa yin no/ /de'i nges pa'i tshig la dus ji lta ba bzhin du spobs/ ji ltar chos nyan pa rnams kyis go ba de lta bur spobs/ /</text></item>
<item><p>261a2</p><section>mdo sde</section><text>chos rnams kyi chos nyid ji lta ba de bzhin spobs/ chos rnams kyi ngo bo nyid stong pa ji lta ba bzhin spobs/ ji ltar chos rnams mi skye mi 'gag pa de bzhin spobs/ ji ltar chos rnams 'gro ba yang med/ 'ong ba yang med pa de bzhin spobs/ ji ltar chos rnams 'chi 'pho ba'ang med/</text></item>
<item><p>261a3</p><section>mdo sde</section><text>skye ba'ang med pa de bzhin spobs/ ji ltar chos rnams yod pa ma yin pa de lta bur spobs/ ji ltar chos rnams mi rig cing mi snang ba de lta bur spobs/ ji ltar 'chad pa'ang med nyan pa'ang mi dmigs pa de lta bur spobs/ ji ltar las kyang med las kyi rnam par smin pa yang med pa</text></item>
<item><p>261a4</p><section>mdo sde</section><text>de ltar spobs/ ji ltar 'khor ba yang med mya ngan las 'das pa yang mi dmigs pa de lta bur spobs/ ji ltar gang yang 'khor ba yang med/ mya ngan las 'das par 'gyur ba'ang mi dmigs pa de lta bur spobs/ ji ltar byang chub dang byang chub par bya ba mi dmigs pa de lta bur spobs/</text></item>
<item><p>261a5</p><section>mdo sde</section><text>ji ltar kun nas nyon mongs pa med pa dang / rnam par byang ba'ang mi dmigs pa de lta bur spobs/ ji ltar chos gang la'ang thob pa mi dmigs pa de lta bur spobs/ ji ltar so so'i skye bo'i chos rnams spong ba med cing nyan thos kyi chos rnams kyang thob pa med pa de lta bur spobs/ ji ltar</text></item>
<item><p>261a6</p><section>mdo sde</section><text>nyan thos kyi chos rnams las mi 'da' zhing rang sangs rgyas kyi chos rnams kyang thob par mi 'gyur ba de lta bur spobs/ ji ltar rang sangs rgyas kyi chos rnams las mi 'da' zhing sangs rgyas kyi chos rnams kyang rnyed par mi 'gyur ba de ltar spobs so/ /ji ltar sangs rgyas kyi chos rnams kyang</text></item>
<item><p>261a7</p><section>mdo sde</section><text>mi 'dor zhing mya ngan las kyang yongs su mi 'da' ba de ltar spobs te/ de ni de'i spobs pa so so yang dag pa rig pa yin no/ /spobs pa so so yang dag par rig pa de yang chos gang la yang spobs par 'gyur ba med de/ de ltar na cher rjes su 'thun pa'i bzod pa'i thob pas thams cad la dbang</text></item>
<item><p>261b1</p><section>mdo sde</section><text>byed pa sgrub par 'gyur ro/ /cher rjes su 'thun pa'i bzod pa thob pa'i byang chub sems dpa' sems dpa' chen po ni chos thams cad la dbang byed pa'i ting nge 'dzin la gnas nas de re zhig bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur te/ sangs rgyas rnams</text></item>
<item><p>261b2</p><section>mdo sde</section><text>kyi bya ba rnams kyang byed do/ /de bzhin gshegs pa'i cho ga dang spyod yul ci 'dra ba byang chub sems dpa' de'i cho ga dang spyod yul yang de 'dra bar 'gyur ro/ /de bzhin gshegs pa'i bzhud pa dang ldog pa ci 'dra ba de'i 'gro ba dang ldog pa yang de dang 'dra bar 'gyur ro/ /ji lta bur de bzhin gshegs</text></item>
<item><p>261b3</p><section>mdo sde</section><text>pa'i gzigs pa dang / rnam par gzigs pa dang / smyang ba dang / bskum pa dang / chos gos snam sbyar dang / chig rkyang dang / lhung bzed bsnams pa dang / zos pa dang 'thungs pa ci 'dra bar de'i lta ba dang / kun tu lta ba nas nyal ba dang smra ba dang cang mi zer ba de 'dra bar 'gyur ro/ /kun tu spyod pa gang gis de bzhin</text></item>
<item><p>261b4</p><section>mdo sde</section><text>gshegs pa kun du spyod pa de'i spyod pa'ang de 'dra bar 'gyur ro/ /cher 'thun pa'i bzod pa thob pas lus de nyid kyis byang chub mngon par rdzogs par sangs rgyas nas 'dod na bskal pa brjod du med pa'i bar du 'dug go/ /de ltar cher 'thun pa'i bzod pa dang ldan pa'i byang chub sems dpa' sems dpa' chen po ni sangs</text></item>
<item><p>261b5</p><section>mdo sde</section><text>rgyas zhes bya'o/ /de skad ces bka' stsal pa dang / dge slong zhi ba'i blo gros kyis bcom ldan 'das la 'di skad ces gsol to/ /bcom ldan 'das gang gi tshe dang po sems bskyed pa'i byang chub sems dpa' bla na med pa yang dag par rdzogs pa'i byang chub tu dang po sems bskyed na ci dang po sems bskyed pa de nyid kyis</text></item>
<item><p>261b6</p><section>mdo sde</section><text>byang chub sems dpa' lags sam/ bka' stsal pa/ zhi ba'i blo gros de ni ma yin no/ /zhi ba'i blo gros sems gang gis thog ma chos la nges par 'gyur ba'i sems des dang po sems bskyed pa'i byang chub sems dpa' zhes bya'o/ /de nas byang chub sems dpa' zhi ba'i blo gros kyis de bzhin gshegs pa shin</text></item>
<item><p>261b7</p><section>mdo sde</section><text>tu phra sems de la bzod pa'i pha rol tu phyin pa dang ldan pa'i tshigs su bcad pa 'di dag gis mngon par bstod do/ /chos gang skye ba ma mchis 'byung ma mchis/ /'chi 'pho ma mchis rga bar mi 'gyur ba/ /skyes bu rgyal ba seng ge de ston cing / /drang srong chen pos sems can de la bkod/ /</text></item>
<item><p>262a1</p><section>mdo sde</section><text>gang la dngos po ci yang ma mchis shing / /gzhan gyi dngos po'ang sus kyang ma rnyed pa/ /nang na ma lags slad rol dag na yang / /dngos po mi rnyed de la mgon pos bkod/ /bde bar gshegs pas zhi ba'i blo gsungs kyang / /'gro ba gang yang rnyed par mi 'gyur te/ /de dag 'gro las</text></item>
<item><p>262a2</p><section>mdo sde</section><text>grol bar rnam par gsungs/ /grol nas sems can mang po rab tu 'grol/ /chos kun bdag ma mchis par ston mdzad cing / /sems can 'dzin las 'jig rten rnam par 'grol/ /bdag nyid 'gro las grol zhing 'gro grol bas/ /de slad pha rol gshegs kyang rgal ma mchis/ /drang srong chen po</text></item>
<item><p>262a3</p><section>mdo sde</section><text>srid pa'i pha rol byon/ /pha rol gshegs pa'ang gang yang rnyed mi 'gyur/ /pha rol ma mchis tshu rol ma mchis na/ /pha rol song ngo zhes kyang gsung du brjod/ /gang gis tshig tu smra ba de ma mchis/ /gang smras de yi tshig kyang yong ma mchis/ /gang la smras pa de yang rnyed mi 'gyur/ /gang gis rig pa de yang mchis ma lags/ /log</text></item>
<item><p>262a4</p><section>mdo sde</section><text>par rtog la chags pa'i dbang gis su/ /'dir ni 'gro ba 'di kun rab tu 'khyams/ /mi gang zhig gis zhi ba'i chos rig pa/ /des ni rang byung de bzhin gshegs pa mthong / /chos mchog zhi ba'i rnams kyang rab tu rtogs/ /dga' ba rnyed nas sems can tshim par bgyid/ /nyon mongs brgal nas de ni rgyal bar 'gyur/ /</text></item>
<item><p>262a5</p><section>mdo sde</section><text>bdag nyid rgyal bar gyur cing bdag mi gnas/ /des ni rgyal ba'i byang chub rab tu rtogs/ /sangs rgyas nas ni 'gro ba rtogs pa mdzad/ /gang nas bla med byang chub mchi ba yi/ /shul der sems can lam gol zhugs pa bgyi/ /rgyal ba zhi gnas 'gro ba zhi bar mdzad/ /'byung ba'i ngo bo rnam par grol bar</text></item>
<item><p>262a6</p><section>mdo sde</section><text>bsgom/ /sems can gang dag shin tu log gyur pa/ /ye shes ldan pas mi shes shes par mdzad/ /'das pa'i drang srong chen po gang byung ste/ /rgyal ba de dag gi yang shul mchog 'di/ /drang srong mchog kyang de yi shul nas gshegs/ /ma byon gang de rnams kyang gshegs par 'gyur/ /de bzhin chos 'di rab tu</text></item>
<item><p>262a7</p><section>mdo sde</section><text>sus rtogs pa/ /de la gal te sangs rgyas bye stong gis/ /'di ni tshul ma yin zhes gsungs na yang / /khyed ni rgyal ba ma yin de zhes smra/ /gzhan gyi blo phyir gang dag mi mchi ba/ /de yi sems ni de las yongs mi 'gyur/ /rgyal ba'i tshul la bdag ni mngon sum gyur/ /mi yi rgyal po khyod ni mi gsung</text></item>
<item><p>262b1</p><section>mdo sde</section><text>bzhugs/ /bde bar gshegs pas chos gang rab bshad pa/ /de la bdag ni gang la'ang dogs ma mchis/ /bdag gi chos nyid 'di 'tshal 'phrog mi nus/ /gang gis bzod pa gsum po de 'tshal ba/ /de ni ji ltar rgyal ba'i spyod bzhin te/ /mchi ba dang ni slar mchi nyal ba dang / /smra zhing 'chag pa dag kyang</text></item>
<item><p>262b2</p><section>mdo sde</section><text>ston pa bzhin/ /de yi spyod lam rnams kyang de dang 'dra/ /lung ston pa yang rgyal ba'i rang bzhin te/ /rgyal ba'i blo gros la ni de yang gnas/ /'gro ba thams cad kyis ni bskyod mi nus/ /zla ba skar bcas sa la lhung yang gda'/ /de la rnam par 'gyur ba yong mi 'byung / /nam mkhar 'bras chags lhun po rdib kyang</text></item>
<item><p>262b3</p><section>mdo sde</section><text>gda'/ /de yi chos nyid gzhan du yod mi 'gyur/ /skyes bu des ni bzod pa 'di rnyed nas/ /sems can rig par mdzad pa'i sangs rgyas 'gyur/ /gang gis sangs rgyas rang 'byung 'gyur ba yi/ /de 'dra ba yi chos nyid des rtogs so/ /rgyal las mngon sum bdag gis 'di thos te/ /bzod pa 'di rnyed nas ni</text></item>
<item><p>262b4</p><section>mdo sde</section><text>phyir mi ldog /sangs rgyas gyur nas rnam par rtogs bgyid 'gyur/ /'gro ba rnams la'ang chos 'di go bar mdzad/ /ji ltar bdag gi chos nyid mthong ba'i rnams/ /de ni gzhan la rab tu bshad par bgyi/ /rgyal ba rnams kyi blo gros bstan bgyi ste/ /sems can mi rtogs rnams kyang rtogs par bgyi/ /rgyal ba</text></item>
<item><p>262b5</p><section>mdo sde</section><text>rnams kyis ji ltar chos gzigs pa/ /de 'dra'i chos nyid rnams ni rab tu bstan/ /gang la gnas pas rang 'byung 'gyur ba yi/ /de ring bla med bzod pa bdag gis thob/ /rang byung thub dbang de la skyabs su mchi/ /'jig rten sman slad spyod pa bdag gis spyad/ /rang byung rgyal ba'i zhing rnams yongs su</text></item>
<item><p>262b6</p><section>mdo sde</section><text>spyad/ /'gro ba sdug bsngal dub pa rab tu dgrol/ /de bzhin rgyal ba'i rjes su slob bgyid cing / /sems can 'gro ba thob par rnam par grol/ /sangs rgyas tshul la bdag gis tshul yang 'tshal/ /sems can spyod pa 'di 'dra bdag gis spyad/ /zhi ba'i blo gros chos nyid 'di rig nas/ /zhing</text></item>
<item><p>262b7</p><section>mdo sde</section><text>brgya dag tu sprul pa sprul pa bgyis/ /sems can kun gyi tshul la rab zhugs nas/ /so sor 'thun par sprul pa shin tu sprul/ /des ni bsam mi khyab pa'i zhing rnams sbyangs/ /sems can bsam mi khyab la gdams ngag stsal/ /chos tshul shin tu bzang ba 'dzin</text></item>
<item><p>263a1</p><section>mdo sde</section><text>du stsal/ ston pa'i blo gros la ni thams cad btsud/ /de nas dge slong zhi ba'i blo gros des cher rjes su 'thun pa'i bzod pa rab tu thob nas brjod du med pa'i zhing rnams sprul pas kun du gang bar byas so/ /'jam dpal de'i tshe de'i dus na dge slong zhi ba'i</text></item>
<item><p>263a2</p><section>mdo sde</section><text>blo gros zhes bya bar gyur pa de gzhan zhig yin pa snyam du yid gnyis dang the tshom za na 'jam dpal khyod kyis de ltar mi blta'o/ /de ci'i phyir zhe na/ 'jam dpal de bzhin gshegs pa don thams cad grub pa de'i tshe de'i dus na dge slong zhi ba'i blo gros zhes bya bar gyur to/ /'jam</text></item>
<item><p>263a3</p><section>mdo sde</section><text>dpal de lta bas na byang chub sems dpa' sems dpa' chen po mi skye ba'i chos la bzod pa thob par 'dod pas brtson 'grus brtsam mo/ /ji ltar na bdag gi sems spyod yul ma yin pa la mi spyod cing / ji ltar na bdag gi sems chos nyid kyis lam gol ba la gnas par</text></item>
<item><p>263a4</p><section>mdo sde</section><text>mi 'gyur snyam du de gal te sems mi g.yeng bar bya ba'i phyir brtson 'grus rtsom zhing brtson 'grus brtsams te gnas pa'i byang chub sems dpa' la myur du mi skye ba'i chos la bzod pa skye bar 'gyur ro/ /'jam dpal sngon byung ba 'das pa'i dus na bskal pa dpag tu med grangs</text></item>
<item><p>263a5</p><section>mdo sde</section><text>med pa nas brjod du med pa'i bar de'i pha rol gyi yang ches pha rol na de'i tshe de'i dus na bskal pa rtag gi 'od ces bya ba byung ste/ bskal pa rtag gi 'od de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>263a6</p><section>mdo sde</section><text>gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dri ma med pa'i zla 'od gzi brjid rgyal po zhes bya ba 'jig rten du byung ste/ de bzhin gshegs pa dgra bcom pa yang dag par rdzogs pa'i</text></item>
<item><p>263a7</p><section>mdo sde</section><text>sangs rgyas dri ma med pa'i zla 'od gzi brjid rgyal po de'i bstan pa la byang chub sems dpa' sems dpa' chen po brtson 'grus brtsams pa zhes bya ba byung ste/ de nas byang chub sems dpa' sems dpa' chen po brtson 'grus brtsams pa des brtson 'grus rtsom pa bdag dang 'dra ba ma mthong ste/ de'i</text></item>
<item><p>263b1</p><section>mdo sde</section><text>tshe na bcom ldan 'das de'i sangs rgyas kyi zhing na byang chub sems dpa' tshangs par spyod pa ji snyed pa de dag gi nang na byang chub sems dpa' brtson 'grus brtsams pa de mchog tu brjod do/ /de nas de bzhin gshegs pa dri ma med pa'i zla 'od gzi brjid rgyal po 'khor brgya stong du mas bskor</text></item>
<item><p>263b2</p><section>mdo sde</section><text>cing mdun gyis bltas pa la byang chub sems dpa' sems dpa' chen po brtson 'grus brtsams pa stan las langs te/ gos phrag pa gcig tu bgos nas pus mo g.yas pa'i lha nga sa la btsugs te/ bcom ldan 'das la 'di skad ces gsol to/ /gal te zhus nas zhu ba</text></item>
<item><p>263b3</p><section>mdo sde</section><text>lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang / bcom ldan 'das de bzhin</text></item>
<item><p>263b4</p><section>mdo sde</section><text>gshegs pa dri ma med pa'i zla 'od gzi brjid rgyal pos byang chub sems dpa' brtson 'grus brtsams pa de la 'di skad ces bka' stsal to/ /rigs kyi bu khyod de bzhin gshegs pa dgra bcom pa yang dag par rdzogs pa'i sangs rgyas la ci 'dod pa dris shig dang / dris pa de</text></item>
<item><p>263b5</p><section>mdo sde</section><text>dang de'i lung bstan pas sems rangs par bya'o/ /de nas byang chub sems dpa' brtson 'grus brtsams pas bcom ldan 'das de bzhin gshegs pa dri ma med pa'i zla 'od gzi brjid rgyal po la 'di skad ces gsol to/ /bcom ldan 'das brtson 'grus brtsams pa brtson 'grus</text></item>
<item><p>263b6</p><section>mdo sde</section><text>brtsams pa zhes bgyi ba bcom ldan 'das ji tsam gyis na byang chub sems dpa' brtson 'grus brtsams pa lags de skad ces gsol pa dang / de bzhin gshegs pa dri ma med pa'i zla 'od gzi brjid rgyal pos byang chub sems dpa' brtson 'grus brtsams pa la 'di skad ces bka'</text></item>
<item><p>263b7</p><section>mdo sde</section><text>stsal to/ /legs so legs so/ /rigs kyi bu khyod de bzhin gshegs pa la de lta bu'i don 'dri ba ni rigs kyi bu khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang bde ba'i phyir zhugs</text></item>
<item><p>264a1</p><section>mdo sde</section><text>pa ste/ rigs kyi bu de'i phyir shin tu legs par nyon la yid la zung shig dang ngas bshad do/ /bcom ldan 'das legs so zhes gsol nas byang chub sems dpa' brtson 'grus brtsams pas bcom ldan 'das de'i ltar nyan pa dang / bcom ldan 'das kyis</text></item>
<item><p>264a2</p><section>mdo sde</section><text>de la 'di skad ces bka' stsal to/ /nam byang chub sems dpa' mnyam pa nyid rab tu rtogs par bya ba'i phyir brtson pa mi 'dor bar gyur te/ skad cig kyang mi 'dug cing / 'di ltar chos thams cad la rab tu rtogs par bya ba'i phyir blo gros gzhan du mi 'gyur te yid gzhan</text></item>
<item><p>264a3</p><section>mdo sde</section><text>du mi 'jug na/ de tsam gyis rigs kyi bu byang chub kun bsgrub pa'i phyir byang chub sems dpa' sems dpa' chen po brtson 'grus brtsams pa yin no/ /gzhan yang rigs kyi bu byang chub sems dpa' sems dpa' chen po sngon gyi de bzhin gshegs pa dgra bcom pa yang dag par rdzogs</text></item>
<item><p>264a4</p><section>mdo sde</section><text>pa'i sangs rgyas rnams kyi brtson 'grus rjes su dran te/ de ltar sngon gyi de bzhin gshegs pa de dag byang chub sems dpa'i spyad pa spyod pa na lus dang sems gnyis yang dag par rab tu bzung nas sbyin pa sbyin pa de bzhin du bdag gis kyang sbyin pa sbyin no/ /de ltar sbyin pa na de bzhin du</text></item>
<item><p>264a5</p><section>mdo sde</section><text>rab tu rtogs na sbyin pa'i pha rol tu phyin pa yongs su dag par 'gyur ro/ /ji ltar na lus dang sems yang dag par rab tu bzung ba yin zhe na/ 'di lta ste/ de ni sbyin pa dang / sbyin pa po dang / len pa dang / len pa po mi dmigs pa ste/ de ni de'i shes rab kyi pha rol tu phyin pa'o/ /</text></item>
<item><p>264a6</p><section>mdo sde</section><text>sangs rgyas kyi zhing brjod du med pa bdag gis yongs su sbyang ngo snyam pa ni lus dang sems yang dag par bzung ba yin te/ 'di ltar sangs rgyas kyi zhing brjod du med pa yongs su dag par bya'o snyam pa ni lus dang sems yang dag par bzung ba yin no/ /'di ltar bdag gis brjod du med</text></item>
<item><p>264a7</p><section>mdo sde</section><text>pa'i sems can rnams yongs su smin par bya'o snyam pa ni lus dang sems yang dag par rab tu bzung ba yin no/ /'di ltar bdag gis de bzhin gshegs pa'i stobs rnams yongs su rdzogs par bya'o snyam pa ni lus dang sems yang dag par rab tu bzung ba yin no/ /'di ltar bdag</text></item>
<item><p>264b1</p><section>mdo sde</section><text>gis de bzhin gshegs pa'i mi 'jigs pa rnams yongs su gzung bar bya'o snyam pa ni lus dang sems yang dag par rab tu bzung ba yin no/ /'di ltar de bzhin gshegs pa'i dbang po rnams yongs su gzung ngo snyam pa ni lus dang sems yang dag par rab tu bzung ba yin no/ /'di</text></item>
<item><p>264b2</p><section>mdo sde</section><text>ltar sangs rgyas kyi chos ma 'dres pa brgyad yongs su gzung bar bya'o snyam pa ni lus dang sems yang dag par rab tu bzung ba yin no/ /'di ltar thams cad mkhyen pa yongs su gzung bar bya'o snyam pa ni lus dang sems yang dag par rab tu bzung ba yin no/ /'di ltar thabs</text></item>
<item><p>264b3</p><section>mdo sde</section><text>mkhas pa la bslab par bya'o snyam pa ni lus dang sems yang dag par rab tu bzung ba yin no/ /'di ltar sems can rnams kyi bsam pa la 'jug par bya'o snyam pa ni lus dang sems yang dag par rab tu bzung ba yin no/ /'di ltar dus shes pa la bslab po snyam pa ni lus dang</text></item>
<item><p>264b4</p><section>mdo sde</section><text>sems yang dag par rab tu bzung ba yin no/ /'di ltar tshod shes pa dang / don shes pa dang / chos shes pa dang / bdag shes pa dang / pha rol shes pa dang / gang zag mchog dang / mchog ma yin pa shes pa la bslab par bya'o snyam pa ni lus dang sems yang dag par</text></item>
<item><p>264b5</p><section>mdo sde</section><text>rab tu bzung ba yin no/ /de ltar yongs su spang ba'i rigs pa ni yongs su spang bar bya/ 'di ltar bsnyen pa'i rigs pa ni bsnyen par bya'o snyam pa ni lus dang sems yang dag par rab tu bzung ba yin no/ /'di ltar lus brtag par mkhas pa la bslab po snyam pa ni de lus dang sems</text></item>
<item><p>264b6</p><section>mdo sde</section><text>yang dag par rab tu bzung ba yin te/ de la lus yang dag par rab tu 'dzin pa dang / sems yang dag par rab tu 'dzin pa 'di ni brtson 'grus zhes bya'o/ /gang mi g.yo ba dang mi lhod par 'jug pa dang / rgyun mi 'chad pa dang / rgyun chags pa dang / rjes su 'dzin pa de ni brtson</text></item>
<item><p>264b7</p><section>mdo sde</section><text>pa zhes bya'o/ /gang brtson 'grus 'di dang / gang rtsom pa 'di la mngon par brtson pa de ni brtson 'grus brtsams pa zhes bya'o/ /de nas byang chub sems dpa' sems dpa' chen po brtson 'grus brtsams pa des brtson 'grus kyi pha rol tu phyin pa 'di thos nas chos thams cad la</text></item>
<item><p>265a1</p><section>mdo sde</section><text>dbang byed pa'i ting nge 'dzin la gnas par gyur to/ /brtson 'grus rtsom pa 'di la yang gnas par gyur to/ /'jig rten gyi khams dpag tu med pa na sems can rnams dad pa ji lta ba bzhin yongs su smin par bya ba'i phyir sprul pa rnam pa du ma mngon par sprul te/</text></item>
<item><p>265a2</p><section>mdo sde</section><text>thabs mkhas pa dpag tu med pa dang ldan pas sems can dpag tu med pa dag yongs su smin par byas so/ /sangs rgyas kyi zhing de dang de dag tu sangs rgyas bye ba khrag khrig dpag tu med pa rnams mnyes par byas so/ /de nas byang chub sems dpa' sems dpa' chen po brtson 'grus</text></item>
<item><p>265a3</p><section>mdo sde</section><text>brtsams pa des bcom ldan 'das de bzhin gshegs pa dri ma med pa zla 'od gzi brjid rgyal po de la brtson 'grus kyi pha rol tu phyin pa dang ldan pa'i tshigs su bcad pa dag gis mngon par bstod do/ /stobs bcu ldan pa khyod ni brtson 'grus kyis/ /mtshungs 'dra'i sems can</text></item>
<item><p>265a4</p><section>mdo sde</section><text>gang yang mi rnyed de/ /thub pa dam pa khyod ni brtson 'grus kyis/ /chos nyid mchog la yang dag reg par gyur/ /stobs bcu ldan pa khyod ni brtson 'grus kyis/ /sangs rgyas zhing ni dpag yas yongs su dag /sems can rnams ni yongs su smin par mdzad/ /shes rab</text></item>
<item><p>265a5</p><section>mdo sde</section><text>tshad ni dpe zla ma mchis lags/ /stobs bcu ldan pa mi yi seng ge khyod/ /brtson 'grus kyis ni sems can 'du shes bshig /khyod kyis stong pa nyid ni rab tu mkhyen/ /sems can 'du shes de yang khyod kyis spangs/ /khyod kyis stong pa nyid ni mi dmigs par/ /brtson</text></item>
<item><p>265a6</p><section>mdo sde</section><text>'grus kyis ni chos kun rab tu mkhyen/ /brtson 'grus stobs kyis pha rol phyin pas na/ /zhi ba'i sa rnams la yang rab tu bzhugs/ /bde gshegs khyod kyi sras rnams rjes slob pas/ /bla na med pa'i byang chub rab tu mchis/ /stobs bcu ldan pa khyod kyi brtson 'grus kyis/ /</text></item>
<item><p>265a7</p><section>mdo sde</section><text>yang dag che ba'i bdag nyid rab tu bstan/ /brtson 'grus stobs kyis pha rol phyin pa la/ /bde bar gshegs pa khyod kyi sras rnams slob/ /sprul pa rnam pa sna tshogs brgya dag gis/ /sems can rnams ni yongs su smin par bgyid/ /'gro ba rnams ni rab tu dgrol slad du/ /</text></item>
<item><p>265b1</p><section>mdo sde</section><text>khyod kyi sras rnams byang chub gang zhugs pa/ /de dag bcom ldan khyod kyi go 'phang 'dir/ /bde bar gshegs pa'i sras rnams rjes su mchi/ /'gro ba rnams ni yongs smin bgyi slad du/ /khyod kyi sras rnams go bgos spyod pa ni/ /khyod kyi rjes su thams cad rab slob</text></item>
<item><p>265b2</p><section>mdo sde</section><text>cing / /sems can mang po byang chub la yang 'god/ /mi yi dbang po seng ge khyod kyi sras/ /khrag khrig brtson 'grus dag la gnas nas su/ /de dag 'gro ba yongs su dgrol slad du/ /rgyal ba'i zhing ni khrag khrig rnams su mchi/ /rgyal ba'i zhal ni dri med zla ba</text></item>
<item><p>265b3</p><section>mdo sde</section><text>ltar/ /shin tu zil gyis mi gnon mtha' yas 'od/ /thub pa khyod sras mtshungs pa ma mchis pa/ /spyad pas dag par gyur pa'i spyad pa spyod/ /khyod kyi sras po mi blo rnam dag rnams/ /sangs rgyas zhing rnams yongs su dag bgyid cing / /mi mchog dbang pos</text></item>
<item><p>265b4</p><section>mdo sde</section><text>sems can khrag khrig rnams/ /bdag ma mchis par rab tu 'tshal bar bgyis/ /brtson 'grus kyis ni brtson 'grus mtshungs ma mchis/ /ting 'dzin mi g.yo brtan pa'i ting nge 'dzin/ /brtson 'grus stobs kyis pha rol phyin nas su/ /lha dang mi rnams brtson 'grus</text></item>
<item><p>265b5</p><section>mdo sde</section><text>skyed du bcug /lha mi dri zar bcas pa'i 'jig rten dag /brtson 'grus kyis ni shin tu zil gyis gnon/ /byang chub 'tshal bas brtson 'grus rab tu brtan/ /srid pa dag las skye bo sgrol bar 'tshal/ /gang gis 'dus byas mtshan ma rnams bshig cing / /de dag</text></item>
<item><p>265b6</p><section>mdo sde</section><text>gis ni byang chub thob ma mchis/ /brtson 'grus dag kyang nam du'ang mi nyams pa/ /de dag la ni rab tu phyag 'tshal lo/ /gang rnams bsam pa rtag tu byang chub phyir/ /gang de rgyal ba'i rigs rnams 'dzin pa dag /bde gshegs go 'phang gzhol zhing brtan pa rnams/ /</text></item>
<item><p>265b7</p><section>mdo sde</section><text>de dag la yang rab tu phyag 'tshal lo/ /skye bo dag gi don dang sman slad du/ /gang dag rab tu zhum par mi 'gyur zhing / /rtag tu bde bar gshegs pa'i go 'phang ni/ /rga shi ma mchis pa la dad pa rnams/ /de dag la yang rab tu phyag 'tshal lo/ /nad dang rga shi dag las</text></item>
<item><p>266a1</p><section>mdo sde</section><text>rab thar ba/ /dri ma gsum bcom khyod kyi skyabs mchis pas/ /dge ba de yis bde bar gshegs gyur te/ /mi rga mi 'chi byang chub reg par shog /de nas byang chub sems dpa' sems dpa' chen po brtson 'grus brtsams pas bcom ldan 'das de</text></item>
<item><p>266a2</p><section>mdo sde</section><text>bzhin gshegs pa dri ma med pa zla 'od gzi brjid rgyal po de la brtson 'grus kyi pha rol tu phyin pa dang ldan pa'i tshigs su bcad pa dag gis mngon par bstod nas de brtson 'grus rtsom pa de dang ldan par gyur to/ /de bskal pa bye ba dgu bcu'i 'khor ba phyir bsnyil bar gyur</text></item>
<item><p>266a3</p><section>mdo sde</section><text>to/ /'di ltar yang 'jam dpal de'i tshe de'i dus na byang chub sems dpa' brtson 'grus brtsams par gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na byang chub</text></item>
<item><p>266a4</p><section>mdo sde</section><text>sems dpa' brtson 'grus brtsams par gyur to/ /'jam dpal de bas na byang chub sems dpa' sems dpa' chen po theg pa chen po la yang dag par zhugs pa/ sangs rgyas kyi zhing dpag tu med pa yongs su sbyang bar 'dod pa dang sems can dpag tu med pa rnams yongs su smin par bya bar 'dod</text></item>
<item><p>266a5</p><section>mdo sde</section><text>pas sangs rgyas kyi zhing yongs su dag par bya ba'i phyir dge ba'i rtsa ba dag yongs su bsngo bar bya'o/ /sgrib pa med pa'i rnam par thar pa rtogs par bya ba'i phyir brtson 'grus kyang mi gtong bar bya ste/ byang chub sems dpa' sems dpa' chen po brtson 'grus brtsams pa sgrib pa</text></item>
<item><p>266a6</p><section>mdo sde</section><text>med pa'i rnam par thar pa la gnas pa ni sems can gyi bsam pa rig par bya ba'i phyir sems gnas te/ de bzhin gshegs pa'i stobs yongs su grub nas sems can thams cad kyi bsam pa'i rjes su song ba zhes bya ba'i ting nge 'dzin de 'thob bo/ /des ting nge 'dzin de thob nas sems can</text></item>
<item><p>266a7</p><section>mdo sde</section><text>phung po gsum du 'byed de/ gsum gang zhe na/ yang dag pa nyid du nges pa'i phung po dang / log pa nyid du nges pa'i phung po dang / ma nges pa'i phung po'o/ /de sems can gang dag log pa nyid du nges pa'i phung po la gnas pa de dag yongs su smin par bya ba'i phyir thabs mkhas pa la</text></item>
<item><p>266b1</p><section>mdo sde</section><text>slob cing sems can gang dag log pa nyid du nges pa'i phung po la gnas pa de dag ci nas drang ba'i phyir thabs mkhas pa la slob ste/ de thabs mkhas pa de dang ldan pas log pa nyid du nges pa'i sems can rnams rab tu drang ba'i phyir bskal pa brjod du med par 'khor ba na 'dug</text></item>
<item><p>266b2</p><section>mdo sde</section><text>go/ /'jam dpal sngon byung ba 'das pa'i dus na bskal pa dpag tu med bsam gyis mi khyab mtshungs pa med brjod du med pa de'i pha rol gyi yang ches pha rol na bdud rtsi'i snying po zhes bya ba'i bskal pa byung ste/ bdud rtsi'i snying po'i bskal pa de la de bzhin gshegs pa dgra bcom</text></item>
<item><p>266b3</p><section>mdo sde</section><text>pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rin chen tog rgyun mi 'chad pa'i rgyal po zhes</text></item>
<item><p>266b4</p><section>mdo sde</section><text>bya ba 'jig rten du byung ste/ 'jam dpal de bzhin gshegs pa rin chen tog rgyun mi 'chad pa'i rgyal po de'i sangs rgyas kyi zhing der yang bram ze'i rigs shing sA la chen po lta bu dbang pos byin zhes bya ba sangs rgyas khrag khrig tshad med pa la bsnyen bkur byas pa dge ba'i rtsa ba</text></item>
<item><p>266b5</p><section>mdo sde</section><text>tshad med pa dang ldan pa zhig byung ngo / /de nas bram ze'i rigs shing sA la chen po lta bu dbang pos byin de/ bcom ldan 'das de bzhin gshegs pa rin chen tog rgyun mi 'chad pa'i rgyal po de ga la ba der song ste phyin nas de bzhin gshegs pa de'i zhabs la mgo bos phyag 'tshal</text></item>
<item><p>266b6</p><section>mdo sde</section><text>nas phyogs gcig tu 'dug go/ /phyogs gcig tu 'dug nas bram ze'i rigs shing sA la chen po lta bu dbang pos byin des bcom ldan 'das de bzhin gshegs pa rin chen tog rgyun mi 'chad pa'i rgyal po de la 'di skad ces gsol to/ /ji tsam gyis byang chub sems</text></item>
<item><p>266b7</p><section>mdo sde</section><text>dpa' sems dpa' chen po sems can yongs su smin par bgyi ba dang / sangs rgyas kyi zhing yongs su sbyang ba'i thabs mkhas pa dang ldan pa lags/ de skad ces gsol pa dang / bcom ldan 'das de bzhin gshegs pa rin chen tog rgyun mi 'chad pa'i rgyal pos bram ze'i</text></item>
<item><p>267a1</p><section>mdo sde</section><text>rigs shing sA la chen po lta bu dbang pos byin la 'di skad ces bka' stsal to/ /dbang pos byin byang chub sems dpa' sems dpa' chen pos byang chub sems dpa'i ting nge 'dzin sems can thams cad kyi bsam pa'i rjes su song ba zhes bya ba thob pa de na</text></item>
<item><p>267a2</p><section>mdo sde</section><text>byang chub sems dpa' sems dpa' chen po sangs rgyas kyi zhing yongs su dag par bya ba dang / sems can thams cad yongs su smin par bya ba'i thabs mkhas pa dang ldan par 'gyur ro/ /de byang chub sems dpa'i ting nge 'dzin sems can thams cad kyi bsam pa'i rjes su</text></item>
<item><p>267a3</p><section>mdo sde</section><text>song ba de dang ldan pas smon lam gang dang gang btab pa de dang des nges par 'byung bar 'gyur te/ des yid bzhin du rab tu rnyed cing sgrub bo/ /de 'dod na de bzhin gshegs pa gcig gi smon lam yongs su rdzogs par byed/ de 'dod na de bzhin gshegs pa gnyis kyi smon lam yongs</text></item>
<item><p>267a4</p><section>mdo sde</section><text>su rdzogs par byed/ de 'dod na de bzhin gshegs pa gsum gyi smon lam yongs su rdzogs par byed de/ de bzhin gshegs pa grangs med pa'i bar gyi smon lam yongs su rdzogs par byed do/ /de bzhin gshegs pa bsam gyis mi khyab pa'i smon lam kun rdzogs par byed pas</text></item>
<item><p>267a5</p><section>mdo sde</section><text>sangs rgyas kyi zhing bsam gyis mi khyab pa yongs su dag par 'gyur ro/ /dbang pos byin shar gyi phyogs cha na gang gA'i klung gi bye ma snyed dang mnyam pa'i sangs rgyas kyi zhing 'das pa na rin chen can zhes bya ba'i 'jig rten gyi khams yod de/ de na de bzhin gshegs pa dgra bcom pa yang</text></item>
<item><p>267a6</p><section>mdo sde</section><text>dag par rdzogs pa'i sangs rgyas dge ba'i zla ba zhes bya ba da ltar bzhugs te 'tsho zhing gzhes so/ /dbang pos byin de bzhin gshegs pa dge ba'i zla ba de sngon byang chub sems dpa'i spyad pa spyod pa na smon lam gang btab pa de thams cad yongs su rdzogs par gyur te/ des smon</text></item>
<item><p>267a7</p><section>mdo sde</section><text>lam 'di skad ces btab bo/ /bdag gi sangs rgyas kyi zhing gi mtha' rtogs par sla ba ma yin par shog shig ces byas nas de'i smon lam de yongs su rdzogs te/ da ltar de'i sangs rgyas kyi zhing gi tshad gzung sla ba ma yin no/ /gzhan yang bdag gi sangs rgyas kyi zhing gi bkod</text></item>
<item><p>267b1</p><section>mdo sde</section><text>pa tshad gzung sla bar ma gyur cig /bdag gi sangs rgyas kyi zhing na rin po che 'di snyed yod do zhes rin po che'i mtha' bde bar rtogs sla bar ma gyur cig /bdag gi sangs rgyas kyi zhing na byang chub sems dpa' rnams tshad gzung sla bar ma gyur cig /bdag gi sangs rgyas kyi</text></item>
<item><p>267b2</p><section>mdo sde</section><text>zhing na rin po che mig ris su bris pa 'di nyid do zhes tshad gzung nus par ma gyur cig /bdag gi sangs rgyas kyi zhing na 'di snyed kyi gzugs dang / sgra dang dri dang / ro dang reg bya'i longs spyod dang ldan no zhes tshad gzung nus par ma gyur cig /bdag gi sangs rgyas kyi zhing</text></item>
<item><p>267b3</p><section>mdo sde</section><text>de na dge bar spyod pa dang ldan pa'i sems can rnams tshad gzung nus par ma gyur cig /bdag gi sangs rgyas kyi zhing de na sems can rnams kyi dge ba la mos pa'i spyod pa dang ldan pa tshad gzung nus par ma gyur cig /bdag gi sangs rgyas kyi zhing de na sems can rnams kyi</text></item>
<item><p>267b4</p><section>mdo sde</section><text>dge ba kun du spyod pa dang ldan pa tshad gzung sla bar ma gyur cig ces byas nas/ de smon lam rnams yongs su rdzogs te/ de ltar de'i sangs rgyas kyi zhing de na sangs rgyas kyi zhing bkod pa rnams kyi tshad gzung sla ba ma yin/ rin po che'i mtha' rtogs par sla ba ma yin/ byang</text></item>
<item><p>267b5</p><section>mdo sde</section><text>chub sems dpa' rnams kyi tshad gzung sla ba ma yin/ rin po che mig ris su bris pa rnams kyi tshad gzung sla ba ma yin/ gzugs dang / sgra dang / dri dang / ro dang / reg bya'i longs spyod dang ldan pa'i tshad gzung sla ba ma yin/ sems can rnams kyi dge</text></item>
<item><p>267b6</p><section>mdo sde</section><text>bar spyod pa dang ldan pa'i tshad gzung sla ba ma yin no/ /de ltar de'i sangs rgyas kyi zhing de na sems can rnams kyi dge ba la mos pa dang ldan pa'i tshad gzung sla ba ma yin no/ /de ltar de bzhin gshegs pa de sngon byang chub sems dpa'i spyad pa spyod pa na smon lam 'di dag dang /</text></item>
<item><p>267b7</p><section>mdo sde</section><text>gzhan yang tshad med pa dag btab par gyur te/ de dag thams cad byang chub sems dpa'i ting nge 'dzin bsam pa'i rjes su song ba la brten nas yongs su rdzogs so/ /dbang pos byin de lta bas na byang chub sems dpa' sems dpa' chen pos sems can thams cad kyi</text></item>
<item><p>268a1</p><section>mdo sde</section><text>bsam pa'i rjes su song ba'i ting nge 'dzin rab tu rnyed par bya ba'i phyir brtson par bya'o/ /de nas bram ze'i rigs shing sA la chen po lta bu dbang pos byin des de bzhin gshegs pa rin chen tog rgyun mi 'chad pa'i rgyal po des smon lam de dag bsgrags ma thag tu</text></item>
<item><p>268a2</p><section>mdo sde</section><text>des smon lam de dag thams cad btab bo/ /de nas bcom ldan 'das des de'i sangs rgyas kyi zhing yon tan bsam gyis mi khyab pa dang ldan par 'gyur ro zhes lung bstan to/ /'jam dpal 'di ji snyam du sems/ de'i tshe de'i dus na bram ze'i rigs shing sA la chen po lta bu dbang pos byin</text></item>
<item><p>268a3</p><section>mdo sde</section><text>zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu dbang pos byin zhes bya bar gyur te/ de bzhin gshegs pa</text></item>
<item><p>268a4</p><section>mdo sde</section><text>don thams cad grub pa de'i sangs rgyas kyi zhing yon tan de snyed dang ldan no/ /de lta bas na 'jam dpal byang chub sems dpa' sems dpa' chen pos ji ltar smon pa'i smon lam de dag la bslab par bya'o/ /ji ltar smon pa'i smon lam la slob na byang chub sems dpa' sems dpa' chen po thabs</text></item>
<item><p>268a5</p><section>mdo sde</section><text>mkhas pa dang ldan pas sems can khrag khrig dpag tu med pa yongs su smin par byed do/ /de'i tshe'i tshad dpag tu med par 'dzin te/ sems can khrag khrig dpag tu med pa yang tshe'i tshad dpag tu med pa 'dzin du 'jug go/ /'jam dpal sngon byung ba 'das pa'i dus na bskal pa</text></item>
<item><p>268a6</p><section>mdo sde</section><text>dpag tu med/ grangs med/ bsam gyis mi khyab/ mtshungs pa med/ gzhal du med/ tshad med/ brjod du med pa de'i pha rol gyi yang ches pha rol na dge ba 'byung ba zhes bya ba'i bskal pa byung ste/ dge ba 'byung ba'i bskal pa de la de bzhin gshegs pa dgra bcom pa yang</text></item>
<item><p>268a7</p><section>mdo sde</section><text>dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das spos mchog rgyal po zhes bya ba 'jig rten du byung ste/</text></item>
<item><p>268b1</p><section>mdo sde</section><text>'jam dpal de bzhin gshegs pa dgra bcom pa yang dag par rdzogs pa'i sangs rgyas spos mchog rgyal po de'i sangs rgyas kyi zhing der bram ze'i rigs shing sA la chen po lta bu tsan dan gyi snying po zhes bya ba zhig byung ngo / /bram ze'i rigs shing sA la chen po lta bu tsan dan gyi snying po de de</text></item>
<item><p>268b2</p><section>mdo sde</section><text>bzhin gshegs pa spos mchog rgyal po de ga la ba der song ste phyin nas bcom ldan 'das de bzhin gshegs pa spos mchog rgyal po'i zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas bram ze'i rigs shing sA la chen po lta bu tsan</text></item>
<item><p>268b3</p><section>mdo sde</section><text>dan gyi snying po des de bzhin gshegs pa spos mchog rgyal po de la 'di skad ces gsol to/ /thabs mkhas pa dang ldan pa thabs mkhas pa dang ldan pa zhes bgyi ba bcom ldan 'das ji tsam gyis na byang chub sems dpa' sems dpa' chen po thabs mkhas pa dang ldan pa lags/</text></item>
<item><p>268b4</p><section>mdo sde</section><text>de skad ces gsol pa dang / bcom ldan 'das de bzhin gshegs pa spos mchog rgyal pos bram ze'i rigs shing sA la chen po lta bu tsan dan gyi snying po de la 'di skad ces bka' stsal to/ /tsan dan gyi snying po nam byang chub sems dpa' sems dpa' chen pos sems can thams cad</text></item>
<item><p>268b5</p><section>mdo sde</section><text>kyi bsam pa la zhugs te/ bsam pa la zhugs nas so so ci rigs par chos ston pa de tsam gyis byang chub sems dpa' sems dpa' chen po thabs la mkhas pa dang ldan pa yin no/ /de thabs la mkhas pa de dang ldan pas mos pa ji lta ba bzhin du sems can rnams la 'thun</text></item>
<item><p>268b6</p><section>mdo sde</section><text>par chos ston par byed do/ /de thabs la mkhas pa de lta bu dang ldan pas na sangs rgyas kyi zhing yongs su sbyong ba dang / sems can yongs su smin par bya ba'i phyir bskal pa brjod du med par yang brtson pa mi 'dor ro/ /de thabs mkhas pas yongs su zin pa'i shes rab kyi pha rol tu</text></item>
<item><p>268b7</p><section>mdo sde</section><text>phyin pa la spyod pa na nam yang thabs mkhas pa dang bral ba'i sems mi skyed do/ /myur du sangs rgyas kyi zhing brjod du med pa yang yongs su sbyong ngo / /de nas bram ze'i rigs shing sA la chen po lta bu tsan dan gyi snying po de bcom ldan 'das de bzhin gshegs pa spos mchog rgyal po des</text></item>
<item><p>269a1</p><section>mdo sde</section><text>thabs la mkhas pa dang / shes rab kyi pha rol tu phyin pa bstan ma thag tu ji ltar bstan pa bzhin rab tu bsgrubs so/ /ji ltar bstan pa bzhin rab tu bsgrubs pas na sems can rnams kyi bsam pa la 'jug pa shes pa rab tu thob par gyur to/ /de thabs la</text></item>
<item><p>269a2</p><section>mdo sde</section><text>mkhas pa de dang ldan pas sangs rgyas kyi zhing yongs su sbyang ba dang sems can yongs su smin par bya ba'i phyir bskal pa brjod du med par yang brtson pa ma bor ro/ /des thabs la mkhas pas yongs su zin pa'i shes rab kyi pha rol tu phyin pa la spyod pa na bskal pa brjod du med par nam</text></item>
<item><p>269a3</p><section>mdo sde</section><text>yang thabs la mkhas pa dang bral ba'i sems ma skyes so/ /sems bskyed pa des phyogs bcu'i 'jig rten gyi khams na sangs rgyas kyi zhing khrag khrig brjod du med pa rnams yongs su sbyangs so/ /sangs rgyas kyi zhing re rer yang sems can dkrigs phrag khrag khrig brjod du med pa</text></item>
<item><p>269a4</p><section>mdo sde</section><text>yongs su smin par byas so/ /sangs rgyas kyi zhing re rer yang sems can khrag khrig tshad med pa rnams zab mo'i chos kyi bzod pa la rab tu bkod do/ /'jam dpal de'i tshe de'i dus na bram ze'i rigs shing sA la chen po lta bu tsan dan gyi snying po zhes bya bar gyur pa de gzhan zhig yin pa snyam du</text></item>
<item><p>269a5</p><section>mdo sde</section><text>'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu tsan dan gyi snying po zhes bya bar gyur to/ /'jam dpal de lta bas na byang chub sems dpa' sems dpa'</text></item>
<item><p>269a6</p><section>mdo sde</section><text>chen pos sems kyi mtshan ma la nges par rtog pa'i bzod pa la brtson par bya'o// //bam po drug pa/ 'jam dpal sngon byung ba 'das pa'i dus na bskal pa tshad med/ grangs med/ bsam gyis mi khyab/ mtshungs pa med/ gzhal du med/ brjod du med</text></item>
<item><p>269a7</p><section>mdo sde</section><text>pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi ston pa/ sangs</text></item>
<item><p>269b1</p><section>mdo sde</section><text>rgyas bcom ldan 'das ye shes 'byung gnas zhes bya ba 'jig rten du byung ste/ de bzhin gshegs pa ye shes 'byung gnas de'i sangs rgyas kyi zhing du byang chub sems dpa' sems dpa' chen po shes rab bla ma zhes bya ba byung ste/ de nas byang chub sems dpa' sems</text></item>
<item><p>269b2</p><section>mdo sde</section><text>dpa' chen po shes rab bla mas bcom ldan 'das de bzhin gshegs pa ye shes 'byung gnas de la zhus nas sems can yongs su smin par bya ba'i phyir yul rgyu zhing song ngo / /de yul rgyu zhing song nas sangs rgyas kyi zhing brjod du med pa yongs su sbyangs te sangs rgyas kyi zhing</text></item>
<item><p>269b3</p><section>mdo sde</section><text>re rer yang sems can bye ba khrag khrig brjod du med pa rnams bla na med pa'i chos la nges par sems pa'i brjod par yongs su smin par byas nas des smon lam 'di skad btab bo/ /bdag sangs rgyas kyi zhing gang du skyes pa der sems can rnams kyis sangs rgyas byung ba snyam du</text></item>
<item><p>269b4</p><section>mdo sde</section><text>shes par shog shig /bdag sangs rgyas kyi zhing gang du skyes par sems can dmyal ba dang / dud 'gro'i skye gnas dang / gshin rje'i 'jig rten dang / lha ma yin gyi ris dang / mi khom pa thams cad chad par shog shig ces des smon lam btab pa yongs su rdzogs</text></item>
<item><p>269b5</p><section>mdo sde</section><text>par gyur te/ 'jam dpal byang chub sems dpa' shes rab bla ma de byang chub sems dpa'i spyad pa spyod cing sangs rgyas kyi zhing gang du skyes pa der sems can rnams kyis sangs rgyas byung bar shes shing sems can dmyal ba dang / dud 'gro'i skye gnas dang / gshin rje'i</text></item>
<item><p>269b6</p><section>mdo sde</section><text>'jig rten dang / lha ma yin gyi ris dang / mi khom pa thams cad yongs su chad par gyur to/ /chad par gyur nas kyang sangs rgyas kyi zhing der slar ma byung ngo / /des yang smon lam 'di skad du btab ste/ gang bdag gis byang chub sems dpa'i spyad pa spyod pa na sa'i phyogs su</text></item>
<item><p>269b7</p><section>mdo sde</section><text>rkang pa'i mthil gyis reg par gyur pa de dag bskal pa brjes kyi bar du mchod rten du gyur par shog shig /sems can gang gis mchod rten de'i gnas mthong yang rung / thos kyang rung / der song yang rung / de dag thams cad bla na med pa yang dag par rdzogs pa'i byang</text></item>
<item><p>270a1</p><section>mdo sde</section><text>chub las phyir mi ldog par gyur cig /mchod rten gyi gnas de ji srid du 'dug pa de'i bar du sangs rgyas kyi zhing der dam pa'i chos nub par mi 'gyur bar shog shig /mchod rten gyi gnas ji srid du 'dug pa de srid du sangs rgyas kyi zhing de na sems can rnams</text></item>
<item><p>270a2</p><section>mdo sde</section><text>dam pa'i chos nyan pa rgyun mi 'chad par shog shig /sems can gang gis bdag gi ming thos pa de dag thams cad kyang bla na med pa yang dag par rdzogs pa'i byang chub las phyir mi ldog par gyur cig ces byas nas de'i smon lam de yongs su rdzogs par gyur te/ de spyod pa la zhugs pas</text></item>
<item><p>270a3</p><section>mdo sde</section><text>sangs rgyas kyi zhing de 'dra bar kun 'dzin cing yongs su sbyangs so/ /sangs rgyas bye ba phrag brgyad kyi smon lam ji lta bu ji snyed pa de dag thams cad kyang des bzung ngo / /sangs rgyas bye ba phrag brgyad kyi tshe'i tshad ji srid pa de dag thams cad kyang des yongs su bzung ngo / /sangs</text></item>
<item><p>270a4</p><section>mdo sde</section><text>rgyas bye ba phrag brgyad kyi nyan thos 'dus pa ji snyed pa de snyed kyi nyan thos 'dus pa'ang des yongs su bzung ngo / /sangs rgyas bye ba phrag brgyad kyi byang chub sems dpa'i tshogs ji snyed pa de snyed kyi byang chub sems dpa'i tshogs kyang des yongs su bsdus so/ /sangs rgyas bye ba phrag</text></item>
<item><p>270a5</p><section>mdo sde</section><text>brgyad de dag gi sangs rgyas kyi zhing gi phun sum tshogs pa ji snyed pa de dag thams cad kyang des yongs su bzung ngo / /des sangs rgyas kyi zhing bye ba khrag khrig brjod du med pa yongs su sbyangs nas/ de bcom ldan 'das de bzhin gshegs pa ye shes 'byung gnas de ga la ba der</text></item>
<item><p>270a6</p><section>mdo sde</section><text>song ste phyin nas de bzhin gshegs pa ye shes 'byung gnas de'i zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas byang chub sems dpa' shes rab bla mas de bzhin gshegs pa ye shes 'byung gnas de la 'di skad ces gsol to/ /gang</text></item>
<item><p>270a7</p><section>mdo sde</section><text>bcom ldan 'das kyi sras rnams yab las skyes pa de dag spun lags te/ bcom ldan 'das bdag gi nu bo de dag la de bzhin gshegs pas ci nas kyang byang chub sems dpa' dag skye bo mang po la sman par 'jug pa de lta bu'i chos bshad du gsol/ /de skad ces gsol pa dang /</text></item>
<item><p>270b1</p><section>mdo sde</section><text>de bzhin gshegs pa ye shes 'byung gnas des byang chub sems dpa' shes rab bla ma de la 'di skad ces bka' stsal to/ /shes rab bla ma khyod shes rab kyi pha rol tu phyin pa la zhugs te bla na med pa yang dag par rdzogs pa'i byang chub mngon par rdzogs par sangs ma rgyas kyang sangs</text></item>
<item><p>270b2</p><section>mdo sde</section><text>rgyas kyi bya ba byed pa legs so/ /legs so/ /de nas bcom ldan 'das de bzhin gshegs pa ye shes 'byung gnas kyis dge slong gi dge 'dun la 'di skad ces bka' stsal to/ /dge slong dag byang chub sems dpa' shes rab bla mas ji lta bur las byas pa la ltos/ dge</text></item>
<item><p>270b3</p><section>mdo sde</section><text>slong byang chub sems dpa' shes rab bla mas sems can ji snyed smin par byas pa ni rtsis mkhan nam rtsis mkhan gyi slob mas bskal par yang rung / bskal pa brgyar yang rung / bskal pa khrag khrig tu yang rung ste/ de dag gis rtsi bar mi nus so/ /'jam dpal de na byang</text></item>
<item><p>270b4</p><section>mdo sde</section><text>chub sems dpa' shes rab bla ma des sems can tshad med pa nyan thos kyi mya ngan las 'da' bar yongs su mya ngan las bzlas so/ /de'i nyis 'gyur gyi byang chub sems dpa' sems dpa' chen po rnams bla na med pa yang dag par rdzogs pa'i byang chub la rab tu bkod do/ /byang</text></item>
<item><p>270b5</p><section>mdo sde</section><text>chub sems dpa' de dag thams cad kyang bla na med pa yang dag par rdzogs pa'i byang chub mngon par rdzogs par sangs rgyas nas tshad med pa'i sems can rnams yongs su mya ngan las bzlas te/ yongs su mya ngan las 'das so/ /de lta bur byang chub sems dpa' sems</text></item>
<item><p>270b6</p><section>mdo sde</section><text>dpa' chen po shes rab bla ma des sems can rnams yongs su mya ngan las bzlas so/ /sems can shin tu mang po byang chub la rab tu bkod do/ /'jam dpal 'di ji snyam du sems/ de'i tshe de'i dus na byang chub sems dpa' shes rab bla ma zhes bya bar gyur pa de gzhan</text></item>
<item><p>270b7</p><section>mdo sde</section><text>zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ de bzhin gshegs pa don thams cad grub pa de de'i tshe de'i dus na byang chub sems dpa' shes rab bla ma zhes bya bar gyur to/ /'jam dpal de ltar de bzhin gshegs pa</text></item>
<item><p>271a1</p><section>mdo sde</section><text>don thams cad grub pa de sngon byang chub sems dpa'i spyad pa spyod pa na sgrib pa med pa'i sangs rgyas kyi rnam par thar pa la gnas pas thabs mkhas pa dang ldan par gyur to/ /de lta bas na 'jam dpal byang chub sems dpa' sems dpa' chen po rnams kyis</text></item>
<item><p>271a2</p><section>mdo sde</section><text>thabs mkhas pa dang ldan par bya'o/ /thabs mkhas pa yongs su rdzogs par bya ba'i phyir byang chub sems dpa' la chos thams cad la dbang dang ldan pa'i ting nge 'dzin bshad par bya'o/ /chos thams cad la dbang dang ldan pa'i ting nge 'dzin la rab tu gnas pa'i byang chub sems dpa'</text></item>
<item><p>271a3</p><section>mdo sde</section><text>sems dpa' chen po sems bskyed pa gcig gis kyang sangs rgyas kyi zhing brjod du med par sangs rgyas bcom ldan 'das rnams la bsnyen bkur byas nas/ de dag kun du spyad pa spyod pa ni 'jam dpal 'di lta ste/ dper na mtsho chus gang nas 'gags pa med cing chu 'bab pa ni</text></item>
<item><p>271a4</p><section>mdo sde</section><text>sa gang logs su gzhol ba der 'bab bo/ /de bzhin du chos thams cad la dbang dang ldan pa'i ting nge 'dzin la rab tu gnas pa'i byang chub sems dpa' sems dpa' chen po yang ga las gar bltas pa de dang der sangs rgyas kyi chos rnams kyis rlan par byed de/ de ltar na byang chub</text></item>
<item><p>271a5</p><section>mdo sde</section><text>sems dpa' de sangs rgyas kyi chos thams cad la dmigs pa yin no/ /de nas 'jam dpal gzhon nur gyur pas bcom ldan 'das la tshigs su bcad pa dag gis mngon par bstod do/ /bcom ldan chos rnams gnyis ma mchis/ /chos rnams bye brag mchis ma lags/ /</text></item>
<item><p>271a6</p><section>mdo sde</section><text>de ni chos kyi mtshan nyid de/ /chos kun mtshan nyid ma mchis lags/ /nam mkha' ji ltar nam mkha' yis/ /dper bgyir rung ba ma lags te/ /chos kyi dper yang de bzhin du/ /rnam pa thams cad bgyir mi rung / /chos la chos kyis mthong ma mchis/ /chos</text></item>
<item><p>271a7</p><section>mdo sde</section><text>kyis chos rnams mi rig ste/ /shes pa po dang chos rnams kyang / /gnyis ka 'di ni yong ma mchis/ /sangs rgyas chos dang sangs rgyas su/ /mi mkhas gang dag rnam par rig /de dag sangs rgyas de bzhin du/ /sangs rgyas chos rnams mi rig lags/ /sangs rgyas</text></item>
<item><p>271b1</p><section>mdo sde</section><text>chos dang sangs rgyas zhes/ /de ni byis pa'i spyod yul te/ /sangs rgyas chos dang sangs rgyas ni/ /sus kyang rtogs par rngo mi thogs/ /ji ltar tshig gis brjod pa ltar/ /chos 'di dag la gdags ma mchis/ /chos de gdags pa ma lags te/ /bdag dang 'dra bar</text></item>
<item><p>271b2</p><section>mdo sde</section><text>rtogs par bgyi/ /bdag ni gdags su ma mchis te/ /'on kyang bdag ces smra ba bzhin/ /chos rnams la ni btags pa yang / /bdag dang 'dra bar rtogs par bgyi/ /bdag ni btags par ma mchis te/ /'on kyang bdag ces smra ba bzhin/ /chos rnams btags pa</text></item>
<item><p>271b3</p><section>mdo sde</section><text>ma mchis par/ /mkhas pa rnams kyis rtag tu rtogs/ /ji ltar nam mkha'i ri mo ni/ /ma byung 'byung bar mi 'gyur te/ /de bzhin chos rnams gdags pa yang / /ma byung 'byung bar mi 'gyur lags/ /rdzas ma lags pa'i 'dogs pa yis/ /mi gang</text></item>
<item><p>271b4</p><section>mdo sde</section><text>'di la 'dogs pa ni/ /mdzangs pa rnams kyis mi bsngags te/ /de ni mkhas pas dpya ba lags/ /'dogs pa de bzhin chos rnams la/ /mi gang 'di la 'dogs pa ni/ /mdzangs pa rnams kyis mi bsngags te/ /mkhas pas de ni dpya ba lags/ /'gro ba</text></item>
<item><p>271b5</p><section>mdo sde</section><text>ma mchis 'gro ba'i sgras/ /sangs rgyas rnams kyis bstan pa ni/ /nam mkha'i ri mo bris pa ltar/ /de bzhin chos rnams rtogs par bgyi/ /bar snang bya rjes ji bzhin du/ /'gro de nges par ma mchis lags/ /sbal pa'i spu yi la ba ltar/ /de bzhin zhi ba'i</text></item>
<item><p>271b6</p><section>mdo sde</section><text>chos nyid blta/ /bzhin gyi gzugs brnyan me long la/ /rang bzhin ston par mkhas pas bshad/ /dkyil 'khor de na bzhin gzugs ltar/ /de bzhin chos rnams thams cad blta/ /ji ltar mi dag ri yi bar mchis te/ /skad phyung nas ni brag phug sgra yang grag /</text></item>
<item><p>271b7</p><section>mdo sde</section><text>brag ca de la byed pa ma mchis ltar/ /de bzhin chos la byed pa su ma mchis/ /chos 'di dag ni rgyal bas de ltar bstan/ /mchis pa ma lags 'di la byed ma mchis/ /rang byung 'di dag rtogs nas rab bstan te/ /de bzhin gshegs pas shin tu ngo mtshar</text></item>
<item><p>272a1</p><section>mdo sde</section><text>mdzad/ /rgyal bas bstan pa'i chos rnams gang rtogs pa/ /mi yi 'dren pa de dag ngo mtshar te/ /mig dang ldan pas bstan nas long ba gang / /gzugs rnams mthong ba bzhin du ngo mtshar lags/ /long ba gzhan gyis bstan pa'i gzugs rnams la/ /</text></item>
<item><p>272a2</p><section>mdo sde</section><text>mthong bar gyur na de ni ngo mtshar te/ /de bzhin 'dren pa khyod kyi gsung thos nas/ /gang dag dad par gyur pa ngo mtshar lags/ /chos rnams bstan pa dag kyang de bzhin du/ /thar par 'tshal bas rab tu rtogs par bgyi/ /gang dag chos rnams rig par mi 'gyur ba/ /de</text></item>
<item><p>272a3</p><section>mdo sde</section><text>dag gis ni de bzhin gshegs pa mthong / /de nas 'jam dpal gzhon nur gyur pas bcom ldan 'das kyi spyan sngar tshigs su bcad pa de dag smras nas bcom ldan 'das la 'di skad ces gsol to/ /bcom ldan 'das byis pa so so'i skye bo gang chos thams cad ngo bo nyid ma</text></item>
<item><p>272a4</p><section>mdo sde</section><text>mchis par ston pa dang / chos thams cad ngo bo nyid ma mchis par smra ba de dag ni bcom ldan 'das kyi ldem po ngag ma 'tshal lags so/ /de ci'i slad du zhe na/ bcom ldan 'das chos rnams ni thog ma nas dmigs su ma mchis na ngo bo nyid ma mchis par bstan du ga la mchis/ bcom</text></item>
<item><p>272a5</p><section>mdo sde</section><text>ldan 'das chos gang dmigs su ma mchis pa de dag ni gang yang bgrang bar ma bgyis lags so/ /de ci'i slad du zhe na/ bcom ldan 'das chos thams cad ni nam mkha' dang mtshungs te gnyis su ma mchis shing gnyis su dbyer ma mchis lags so/ /bcom ldan 'das gzugs</text></item>
<item><p>272a6</p><section>mdo sde</section><text>zhes bgyi ba 'di ni gnyis su ma mchis pa la bgrang bar bgyis pa lags so/ /de ci'i slad du zhe na/ bcom ldan 'das gzugs ni nam mkha' dang mtshungs te gnyis su ma mchis shing gnyis su dbyer ma mchis pa lags so/ /bcom ldan 'das dper bgyi na nam</text></item>
<item><p>272a7</p><section>mdo sde</section><text>mkha' la gnyis su mi dmigs pa de bzhin du gzugs la yang gnyis su mi dmigs lags so/ /bcom ldan 'das de bzhin du tshor ba dang / 'du shes dang / 'du byed dang / rnam par shes pa'ang gnyis su ma mchis te/ gnyis su dbyer ma mchis lags</text></item>
<item><p>272b1</p><section>mdo sde</section><text>so/ /de ci'i slad du zhe na/ bcom ldan 'das rnam par shes pa ni nam mkha' dang mtshungs te/ bcom ldan 'das gzugs gang lags pa dang / rnam par shes pa gang lags pa dang / gnyis su ma mchis pa gang lags pa dang / 'dus ma byas pa gang lags</text></item>
<item><p>272b2</p><section>mdo sde</section><text>pa de ni gnyis su ma mchis te gnyis su dbyer ma mchis pa lags so/ /bcom ldan 'das tshor ba dang / 'du shes dang / 'du byed dang / rnam par shes pa gang lags pa dang / gnyis su ma mchis pa dang / gnyis su dbyer ma mchis pa gang lags pa dang / bcom</text></item>
<item><p>272b3</p><section>mdo sde</section><text>ldan 'das 'dus byas gang lags pa dang / 'dus ma byas gang lags pa de dag ni gnyis su ma mchis te gnyis su dbyer ma mchis pa lags so/ /'di ni 'dus byas so/ /'di ni 'dus ma byas so zhes bgyi ba de yang bcom ldan 'das gnyis su ma mchis pa la bgrang bar bgyi lags</text></item>
<item><p>272b4</p><section>mdo sde</section><text>so/ /bcom ldan 'das sgrib pa ma mchis pa'i rnam par thar pa 'di la spyod pa'i byang chub sems dpa' sems dpa' chen po de gnyis su med par spyod pa zhes bgyi ste/ bcom ldan 'das 'das pa'i dge ba'i rtsa ba gang lags pa dang / ma 'ongs pa'i dge ba'i rtsa ba gang lags pa dang / da ltar</text></item>
<item><p>272b5</p><section>mdo sde</section><text>byung ba'i dge ba'i rtsa ba gang lags pa de ni gnyis su ma mchis pa'i tshig lags so/ /'dod pa'i khams dang ldan pa gang lags pa rnams dang / gzugs kyi khams dang ldan pa gang lags pa rnams dang / gzugs ma mchis pa'i khams dang ldan pa gang lags pa rnams dang / mya ngan</text></item>
<item><p>272b6</p><section>mdo sde</section><text>las 'das pa'i dbyings dang ldan pa gang lags pa'i dge ba'i rtsa ba de dag kyang gnyis su ma mchis pa'i tshig lags so/ /zag pa dang bcas pa'i dge ba'i rtsa ba gang lags pa rnams dang / zag pa med pa'i dge ba'i rtsa ba gang lags pa de dag kyang gnyis su ma mchis pa'i tshig bla</text></item>
<item><p>272b7</p><section>mdo sde</section><text>dgas lags so/ /nyan thos kyi dge ba'i rtsa ba gang lags pa rnams dang / rang sangs rgyas kyi dge ba'i rtsa ba gang lags pa rnams dang / sangs rgyas kyi dge ba'i rtsa ba gang lags pa de dag ni gnyis su ma mchis shing gnyis su dbyer ma mchis lags so/ /dge ba'i rtsa ba gang lags pa</text></item>
<item><p>273a1</p><section>mdo sde</section><text>dang mi dge ba'i rtsa ba gang lags pa de yang gnyis su ma mchis te gnyis su dbyer ma mchis lags so/ /'khor ba gang lags pa dang mya ngan las 'das pa gang lags pa de dag kyang gnyis su ma mchis te gnyis su dbyer ma mchis lags so/ /bcom ldan 'das</text></item>
<item><p>273a2</p><section>mdo sde</section><text>de ltar gnyis su ma mchis pa'i chos kyi tshul 'di la nem nur ma mchis shing the tshom mi 'tshal ba de ni gnyis su ma mchis pa spyod pa'i byang chub sems dpa' sems dpa' chen po zhes bgyi'o/ /de nas 'jam dpal gzhon nur gyur pas de'i tshe tshigs su bcad pa 'di dag gsol to/ /gang dag</text></item>
<item><p>273a3</p><section>mdo sde</section><text>rgyal ba'i mi gnyis tshul rtogs pa/ /de dag the tshom ma mchis bde bar gshegs/ /de dag rga shi ma mchis gnas mthong ste/ /de dag rgyal ba nyan thos bcas pa mchod/ /mi gnyis bye brag ma mchis chos nyid du/ /bde bar gshegs pas chos kun bstan pa mdzad/ /gzhan</text></item>
<item><p>273a4</p><section>mdo sde</section><text>ma lags pa'i tshig 'di thos nas su/ /mkhas pa rnams kyi the tshom ma mchis gyur/ /gang dag skyon bral zhi bar rab zhugs pa/ /mtshungs pa med par byang chub rab tu bstan/ /de ni ston pa'i yul la rab zhugs te/ /de dag ston pa'i bka' la rab tu gnas/ /gang dag</text></item>
<item><p>273a5</p><section>mdo sde</section><text>'di ni gzugs zhes bya zhes brjod/ /tshor ba dang ni 'du shes sems pa dag /de ni 'dus byas rnam shes de skad ston/ /de dag ston pa'i bka' la gnas ma lags/ /gang dag dge ba rab tu bzang zhe'am/ /dge ba ma yin chos rnams ngan zhes mchi/ /de dag</text></item>
<item><p>273a6</p><section>mdo sde</section><text>ston pa'i bka' la mi gnas te/ /de dag gnyis la spyod pa'i mi zhes bstan/ /khams gsum pa zhes gang dag brjod pa'i mi/ /de dag thub pa'i bstan pa brtson ma bgyis/ /dam pa'i don du khams gcig ma mchis na/ /de la gsum du mchis par ga la 'gyur/ /</text></item>
<item><p>273a7</p><section>mdo sde</section><text>gang dag de bzhin 'di dag 'dus byas te/ /cig shos 'dus ma byas zhes rnam gnyis smra/ /de dag bde gshegs bstan pa'i chos rnams la/ /nan tan bgyid pa spro ba'i mi ma lags/ /'di ni mi gnyis chos zhes gang smra ba/ /de dag ston pa'i bka' la</text></item>
<item><p>273b1</p><section>mdo sde</section><text>mi gnas te/ /bde bar gshegs pas chos rnams gang bstan pa/ /de la gnyis dang mi gnyis chos ma mchis/ /gang dag bde gshegs bstan ces smra bgyid pa/ /ston dang de dag dmigs su ma mchis te/ /gang gis bstan pa de yang ston ma mchis/ /gang la bshad pa de yang</text></item>
<item><p>273b2</p><section>mdo sde</section><text>mchis ma lags/ /gang bstan de yang dmigs su ma mchis lags/ /gang la rig bgyi de yang skye ma mchis/ /kun du thams cad ci yang dmigs ma mchis/ /rgyal ba'i sras rnams de ltar rtogs par bgyid/ /chos gang bde bar gshegs pa ston pa yang / /de la chos de</text></item>
<item><p>273b3</p><section>mdo sde</section><text>dmigs par mi 'gyur te/ /stong pa stong nyid ci yang yong mi dmigs/ /mtshan med mtshan ma med nyid kyang de bzhin/ /gang du smon pa med par bshad pa yang / /de la smon pa med pa mi dmigs lags/ /de bzhin grol dang grol bar bgyid mi dmigs/ /bde bar gshegs</text></item>
<item><p>273b4</p><section>mdo sde</section><text>pas de 'dra'i chos bstan te/ /bde bar gshegs pas de 'dra'i chos bstan pa/ /gang dag de ma rtogs nas gzhan rtogs pa/ /de dag skye bo rtag tu bcings nas su/ /srin bu ba rgya bgyid bzhin gnon pa bgyid/ /gang zag dam pa ston pa thugs rje can/ /'jig rten mgon po srog</text></item>
<item><p>273b5</p><section>mdo sde</section><text>chags phan bzhed pas/ /sngon chad dka' ba spyad pa brgya spyad de/ /thugs rje rab tu bskyed nas kun du byung / /gang gis 'gro ba rtog ldan mgu bgyid pa/ /lam mchog de ni de yis rab tu bstan/ /dga' sems bde gshegs 'thun pa'i brtul zhugs can/ /de dag bde</text></item>
<item><p>273b6</p><section>mdo sde</section><text>gshegs bstan pa'i 'gro bas mchis/ /'ong dang 'gro bar sgra yis bshad pa yang / /de la 'ong ba dmigs su yod ma mchis/ /bdag gis bstan pa de yang mi dmigs la/ /bde bar gshegs pas chos nyid rab tu bstan/ /zhi dang zhi ba gang na'ang yong ma mchis/ /</text></item>
<item><p>273b7</p><section>mdo sde</section><text>rab tu ma zhi de yang mchis ma lags/ /zhi ba'i ston pa'ang de bzhin ma mchis lags/ /zhi ba gang lags de yang yong mi dmigs/ /kun nas nyon mongs gang na'ang ma mchis te/ /kun nas nyon mongs gyur pa'ang mchis ma lags/ /shes ldan gang lags de yang ma mchis</text></item>
<item><p>274a1</p><section>mdo sde</section><text>te/ /gang gis bstan pa de yang mchis ma lags/ /de bzhin chos rgyal ba yis shin tu bstan/ /ston pa dang ni brjod pa'ang ma mchis te/ /ming du bstan pa'ang de bzhin mchis ma lags/ /de ltar rgyal ba'i chos nyid rtogs par bgyid/ /</text></item>
<item><p>274a2</p><section>mdo sde</section><text>ston dang bstan pa tshor dang tshor bgyid dang / /'dren dang 'dren pa zhi dang zhi bgyid pa/ /nam mkha' bar snang bya yi rjes 'dra bar/ /thub pas yang dag chos nyid rab tu bstan/ /de bzhin chos nyid la yang gang rtogs pa/ /des ni de bzhin gshegs pa yang mthong</text></item>
<item><p>274a3</p><section>mdo sde</section><text>zhing / /de yis mi yi gtso bor bkur sti bgyis/ /sangs rgyas sa la mkhas shing rnam par rtogs/ /de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal chos bshad pa 'di rnams sus shes par 'gyur/</text></item>
<item><p>274a4</p><section>mdo sde</section><text>gsol pa/ bcom ldan 'das ma skyes ma 'gags pas chos bshad pa 'di rnams 'tshal bar 'gyur ro/ /bka' stsal pa/ 'jam dpal gal te ma skyes ma 'gags pas shes par 'gyur na ji ltar khyod kyis bla na med pa yang dag par rdzogs pa'i byang chub mngon</text></item>
<item><p>274a5</p><section>mdo sde</section><text>par rdzogs par sangs rgyas nas chos bshad par 'gyur/ /gsol pa/ bcom ldan 'das gal te bdag kyang gzhan la/ byang chub kyang gzhan na ni bdag byang chub mngon par rdzogs par 'tshang rgya lags so/ /bka' stsal pa/ 'jam dpal de skad du bshad</text></item>
<item><p>274a6</p><section>mdo sde</section><text>na byis pa so so'i skye bo rnams skrag par 'gyur ro/ /gsol pa/ gal te skrag pa'i chos 'ga' zhig mchis na ni de la skrag par yang 'gyur na bcom ldan 'das chos thams cad la skrag pa ma mchis lags so/ /bka' stsal pa/ 'jam dpal skrag ces bya ba de</text></item>
<item><p>274a7</p><section>mdo sde</section><text>chos gang gi tshig yin/ /gsol pa/ bcom ldan 'das skrag ces bgyi ba de ni phyin ci log gi tshig lags so/ /bka' stsal pa/ 'jam dpal phyin ci log ces bya ba de ni chos gang gi tshig yin/ gsol pa/ bcom ldan</text></item>
<item><p>274b1</p><section>mdo sde</section><text>'das phyin ci log ces bgyi ba de ni yang dag pa nyid kyi mtha'i tshig lags so/ /bka' stsal pa/ 'jam dpal yang dag pa nyid kyi mtha' ni skrag par mi 'gyur ro/ /gsol pa/ bcom ldan 'das de de lta lags te/ yang dag pa nyid kyi mtha' ni skrag</text></item>
<item><p>274b2</p><section>mdo sde</section><text>par mi 'gyur te/ mi skrag pa zhes bshad pa lags so/ /bcom ldan 'das 'di lta ste/ dper bgyi na yang dag pa'i mtha' yang yang dag pa'i mtha' zhes brjod lags mod kyi/ don dam par na yang dag pa'i mtha' yang mi dmigs te/ de bzhin du bcom ldan</text></item>
<item><p>274b3</p><section>mdo sde</section><text>'das skrag pa yang mi dmigs/ mi skrag pa yang mi dmigs lags so/ /bcom ldan 'das chos thams cad brjod du ma mchis te/ brjod du ma mchis pa yang mi dmigs lags so/ /de nas 'jam dpal gzhon nur gyur pas de'i tshe tshigs su bcad pa 'di dag</text></item>
<item><p>274b4</p><section>mdo sde</section><text>gsol to/ /chos rnams thams cad mi skrag ste/ /mi skrag pa yang ma mchis lags/ /chos rnams brjod pa tsam du bas/ /yang dag mtshan nyid de ma lags/ /ma skyes pa yi bu la yang / /bu zhes gdags par 'gyur mod kyi/ /de na bu ni rnyed mi 'gyur/ /</text></item>
<item><p>274b5</p><section>mdo sde</section><text>kun rdzob chos rnams de 'dra lags/ /ji ltar mo sham bu rnams ni/ /'chi bar 'gyur ba mi dmigs pa/ /de bzhin kun rdzob chos rnams kyang / /rnam pa kun tu mi dmigs lags/ /kun rdzob rnams kyang kun rdzob tu/ /ma byung 'byung bar mi 'gyur te/ /ji</text></item>
<item><p>274b6</p><section>mdo sde</section><text>ltar bar snang nam mkha' la/ /ri mo bris pa ma mchis bzhin/ /kun rdzob la yang kun rdzob ces/ /mi gang rjes su 'brang ba ni/ /de la phyin ci log ces kyang / /mig ldan rnam par mthong ba smra/ /kun rdzob dang ni dam pa'i don/ /de dag gnyi ga mi rtogs te/ /gang</text></item>
<item><p>274b7</p><section>mdo sde</section><text>gis de dag mi rtogs pa/ /de ni chos nyid mi rtogs so/ /gang dag chos nyid mi rtogs pa/ /de dag so so'i skye bor gsungs/ /de dag 'jig rten mgon kun kyis/ /mu stegs gzhan zhes rab tu gsungs/ /gang gis chos nyid rig pa ni/ /de dag sangs rgyas bstan la</text></item>
<item><p>275a1</p><section>mdo sde</section><text>skyes/ /bdud stong bye ba rnams kyis kyang / /de la bskyod par rngo mi thogs/ /gang dag bla med sangs rgyas sa/ /zhi ba de ni rnam rtogs pa/ /mkhas pa de dag skrag pa dang / /mi skrag par ni rmongs mi 'gyur/ /gang dag sangs rgyas bye ba las/ /zhi ba'i sa</text></item>
<item><p>275a2</p><section>mdo sde</section><text>la spyad bgyis pa/ /mkhas pa de dag skrag pa dang / /mi skrag par yang rtogs mi bgyid/ /gnyis su ma mchis sa thob nas/ /mkhas pa gang dag mi zhen pa/ /de ni mi dbang sras lags te/ /chos kyi sprul pa thugs kyi sras/ /rtogs shing mngon bgyis mthong ba dang / /</text></item>
<item><p>275a3</p><section>mdo sde</section><text>chos mchog gang gis rnyed de dag /gum na'ang mya ngan mi bgyid la/ /dga' bar 'gyur ba'ang ma mchis lags/ /'gum pa la yang dga' mi bgyid/ /'tsho ba'ang yongs su tshol mi bgyid/ /btang snyoms smra ba dpa' bo dag /dge ba'i chos ni mang po bgyid/ /byang</text></item>
<item><p>275a4</p><section>mdo sde</section><text>chub ched du lam sbyong zhing / /sangs rgyas rigs 'dzin 'di dag ni/ /sangs rgyas spyod yul gang lags pa/ /yab kyi rjes su rab tu slob/ /brtson 'grus ldan zhing 'jigs ma mchis/ /sems can kun la sman slad du/ /thams cad mkhyen pa yongs tshol te/ /zhi ba mya ngan</text></item>
<item><p>275a5</p><section>mdo sde</section><text>'da' bar zhugs/ /'jig rten shin tu bsregs pa la/ /de dag mya ngan 'da' ston te/ /bdag nyid la ni mi lta zhing / /bde dang sdug bsngal mi gnas lags/ /ji ltar mgo la me 'bar ba/ /zhi bar bgyid pa tshol ba bzhin/ /sems can kun gyi don slad du/ /de dag</text></item>
<item><p>275a6</p><section>mdo sde</section><text>de bzhin chos rnams tshol/ /'gro la dga' bas nyin mtshan du/ /de gang rang byung shin tu tshol/ /bskal pa bye ba stong du yang / /nams kyang brtson 'grus mi 'dor ro/ /bu dang chung ma nor dang 'bru/ /mgo dang de bzhin rgyal po'i srid/ /zhum pa ma mchis</text></item>
<item><p>275a7</p><section>mdo sde</section><text>kun btang zhing / /de dag gtong ba rab tu bsgoms/ /srog chags kun gyi don slad du/ /de dag byang chub mchog reg 'gyur/ /blo mchog ldan pa de dag ni/ /mthong zhing thos pa rnyed par dka'/ /de nas 'khor der byang chub sems dpa' thams cad zil gyis</text></item>
<item><p>275b1</p><section>mdo sde</section><text>gnon pa zhes bya ba 'dus te 'dug par gyur pa des bcom ldan 'das la 'di skad ces gsol to/ /bcom ldan 'das 'di lta ste/ dper bgyi na bar snang la rgyu ba'i bya rten pa ma mchis shing nam mkha'i khams la mi chags par gang dang gang du 'tshal ba de dang der mchi ba de</text></item>
<item><p>275b2</p><section>mdo sde</section><text>bzhin du bcom ldan 'das 'jam dpal gzhon nur gyur pa yang chos kyi dbyings la gnas te mi chags par chos 'chad lags so/ /bcom ldan 'das 'jam dpal gzhon nur gyur pa 'di chos kyi dbyings la zhugs nas ji srid lags/ de skad ces gsol pa dang / bcom</text></item>
<item><p>275b3</p><section>mdo sde</section><text>ldan 'das kyis byang chub sems dpa' thams cad zil gyis gnon pa la 'di skad ces bka' stsal to/ /thams cad zil gyis gnon pa sangs rgyas bye ba khrag khrig 'bum phrag dpag tu med pa gang dag gang yongs su mya ngan las 'das pa yang 'jam dpal gzhon nur gyur pa</text></item>
<item><p>275b4</p><section>mdo sde</section><text>'dis bla na med pa yang dag par rdzogs pa'i byang chub tu btsud de/ de bzhin gshegs pa de dag thams cad kyang sangs rgyas kyi zhing yongs su dag par bla na med pa yang dag par rdzogs pa'i byang chub mngon par rdzogs par sangs rgyas nas yongs su mya ngan las 'das so/ /rigs kyi bu</text></item>
<item><p>275b5</p><section>mdo sde</section><text>sngon byung ba 'das pa'i dus na bskal pa dpag tu med/ grangs med/ bsam gyis mi khyab/ mtshungs pa med/ brjod du med pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas ye shes kyi dpal zhes bya ba 'jig rten du</text></item>
<item><p>275b6</p><section>mdo sde</section><text>byung ngo / /de'i pha rol gyi yang ches pha rol na de bzhin gshegs pa ye shes 'byung gnas zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa ye shes bla ma zhes bya ba 'jig rten du byung ngo / /de'i pha rol gyi yang ches pha rol na de bzhin gshegs</text></item>
<item><p>275b7</p><section>mdo sde</section><text>pa ye shes mthong ba zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa ye shes spyod yul zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa ye shes mdzod ces bya ba 'jig rten du byung ngo / /de'i pha</text></item>
<item><p>276a1</p><section>mdo sde</section><text>rol gyi yang ches pha rol na de bzhin gshegs pa ye shes dpal zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa seng ge sgrog pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs</text></item>
<item><p>276a2</p><section>mdo sde</section><text>pa seng ge rnam par gnon pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa seng ge blo gros zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa stobs rab tu 'joms pa zhes bya ba 'jig rten du byung ngo / /</text></item>
<item><p>276a3</p><section>mdo sde</section><text>de'i pha rol gyi yang ches pha rol na de bzhin gshegs pa shugs 'chang zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dpal brtsegs snying po zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa</text></item>
<item><p>276a4</p><section>mdo sde</section><text>dpal brtsegs rnam par 'joms pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa mchog tu dga' ba'i rgyal po zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa stobs kyi shugs</text></item>
<item><p>276a5</p><section>mdo sde</section><text>rnam par gnon pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa rab tu zhi bar spyod pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa zhi ba'i 'od zer tog gi rgyal po zhes bya ba 'jig rten du byung ngo / /</text></item>
<item><p>276a6</p><section>mdo sde</section><text>de'i pha rol gyi yang ches pha rol na de bzhin gshegs pa mtha' yas blo gros zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa mtha' yas 'dul ba zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa pad</text></item>
<item><p>276a7</p><section>mdo sde</section><text>ma'i tog ces bya ba 'jig rten du byung ngo / /de'i pha rol gyi yang ches pha rol na de bzhin gshegs pa dri ma med pa'i zhal zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa zla 'od ces bya ba 'jig rten du byung ngo / /de'i pha rol gyi yang ches</text></item>
<item><p>276b1</p><section>mdo sde</section><text>pha rol na de bzhin gshegs pa dri ma med pa'i 'od zer zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dogs pa thams cad legs par 'joms pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs</text></item>
<item><p>276b2</p><section>mdo sde</section><text>pa snang byed ces bya ba 'jig rten du byung ngo / /de'i pha rol gyi yang ches pha rol na de bzhin gshegs pa thams cad zil gyis gnon pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa bdud rtsi 'chang zhes bya ba 'jig rten du byung ngo / /de'i pha</text></item>
<item><p>276b3</p><section>mdo sde</section><text>de'i pha rol gyi yang ches pha rol na de bzhin gshegs pa bdud rtsi grags pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dri ma med pa'i spyan zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa phyir mi ldog</text></item>
<item><p>276b4</p><section>mdo sde</section><text>pa zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dri ma med pa'i mig ces bya ba 'jig rten du byung ngo / /de'i pha rol gyi yang ches pha rol na de bzhin gshegs pa dri mchog rgyal po zhes bya ba 'jig rten du byung ngo / /de'i pha rol gyi yang</text></item>
<item><p>276b5</p><section>mdo sde</section><text>ches pha rol na de bzhin gshegs pa dri mchog dpal zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dri'i rgyal po zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa blo gros spos zhes bya ba</text></item>
<item><p>276b6</p><section>mdo sde</section><text>'jig rten du byung ngo / /de'i pha rol gyi yang ches pha rol na de bzhin gshegs pa ud pa la'i spyan zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa mtha' yas snang ba'i spyan zhes bya ba 'jig rten du byung ngo / /de'i pha rol gyi yang</text></item>
<item><p>276b7</p><section>mdo sde</section><text>ches pha rol na de bzhin gshegs pa dgra thams cad 'dul ba zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa mngon par 'phags pa'i ri rgyal ba rgyan pa zhes bya ba 'jig rten du byung ngo / /de'i pha rol gyi yang ches pha rol na de bzhin</text></item>
<item><p>277a1</p><section>mdo sde</section><text>gshegs pa tshangs pa'i tog ces bya ba 'jig rten du byung ngo / /de'i pha rol gyi yang ches pha rol na de bzhin gshegs pa tshangs pas skyabs zhes bya ba 'jig rten du byung ngo / /de'i pha rol gyi yang ches pha rol na bskal pa gcig la sangs rgyas drug khri 'jig rten du byung ste/</text></item>
<item><p>277a2</p><section>mdo sde</section><text>de dag gi thog ma ni 'od ces bya/ tha mar ni de bzhin gshegs pa grags pa'i 'od ces bya ba 'jig rten du byung ngo / /de'i pha rol gyi yang ches pha rol na sangs rgyas bye ba phrag bzhi 'jig rten du byung ste/ de dag gi thog mar ni de bzhin gshegs pa mar me mdzad ces bya ba 'jig</text></item>
<item><p>277a3</p><section>mdo sde</section><text>rten du byung ngo / /de dag gi tha mar ni de bzhin gshegs pa spyan rig ces bya ba 'jig rten du byung ngo / /de'i pha rol gyi yang ches pha rol na bskal pa gcig la sangs rgyas bye ba phrag dgu byung ste/ de dag gi thog mar ni de bzhin gshegs pa bde spyan zhes bya ba 'jig rten du byung ngo / /</text></item>
<item><p>277a4</p><section>mdo sde</section><text>tha mar ni de bzhin gshegs pa rnam par 'byed pas rnam par phye ba zhes bya ba 'jig rten du byung ngo / /de'i pha rol gyi yang ches pha rol na de bzhin gshegs pa dga' mchog ces bya ba 'jig rten du byung ngo / /de bzhin gshegs pa dga' mchog de'i sangs rgyas kyi zhing na grags sbyin</text></item>
<item><p>277a5</p><section>mdo sde</section><text>zhes bya ba dang / dpa' mkhas zhes bya ba dang / tshangs pa'i mig ces bya ba dang / tsan dan zhes bya ba dang / rab mdzes zhes bya ba dang / seng ge 'dzin ces bya ba dang / kun nas mdzes zhes bya ba dang / spobs pa mtha' yas zhes bya ba dang / blo gros mi zhan zhes bya ba dang /</text></item>
<item><p>277a6</p><section>mdo sde</section><text>des pa zhes bya ba dang / 'grogs na bde zhes bya ba'i byang chub sems dpa' sems dpa' chen po des shing 'grogs na bde ba yon tan 'bum phrag mang po dang ldan pa bcu gcig tshangs par spyad pa spyod do/ /de'i tshe na yang bram ze'i rigs shing sA la chen po lta bu nyi mas byin zhes bya ba</text></item>
<item><p>277a7</p><section>mdo sde</section><text>mkhas shing yid rno ba shes rab kyi rang bzhin can zhig yod de/ de nas bram ze'i rigs shing sA la chen po lta bu nyi mas byin grogs po bram ze'i rigs shing sA la chen po lta bu lnga brgya tsam dang lhan cig tu rin chen ldan zhes bya ba'i grong khyer chen po nas phyi rol du 'khyam pa'i phyir byung nas</text></item>
<item><p>277b1</p><section>mdo sde</section><text>dong ste/ de dag dga' ba sna tshogs zhes bya ba'i tshal ga la ba der phyin to/ /de'i tshe dga' ba sna tshogs zhes bya ba'i tshal de ni byang chub sems dpa' bcu gcig 'jig rten rnams kyi don la sems phan par sems/ bde bar sems shing 'khod pa bram ze'i rigs shing sA la</text></item>
<item><p>277b2</p><section>mdo sde</section><text>chen po lta bu'i bu nyi mas byin de dga' ba sna tshogs zhes bya ba'i tshal de na 'khyam pas dga' ba sna tshogs kyi tshal de na 'khod pa'i skyes bu dam pa de dag des shing 'grogs na bde la mi rgod ma khengs mi g.yeng / mu cor mi smra/ smra ba mi mnga' zhing dran pa nye bar gzhag la/ shes rab</text></item>
<item><p>277b3</p><section>mdo sde</section><text>can/ shes rab dang ldan pa/ shin tu grims par gnas par mthong ngo / /mthong nas des dge ba'i rtsa ba bskyed cing yun ring por shes rab yongs su bsgoms pa dang 'phags pa'i rigs la bsten pas skyes bu dam pa de dag la sems rab tu dang bar gyur to/ /de sems rab</text></item>
<item><p>277b4</p><section>mdo sde</section><text>tu dang bas skyes bu dam pa bcu gcig po de dag ga la ba der bram ze'i rigs shing sA la chen po lta bu'i bu g.yog rnams dang lhan cig tu dong ngo / /skyes bu dam pa grags byin des bram ze'i rigs shing sA la chen po lta bu'i bu nyi mas byin rgyang ring po nas 'ong ba mthong ngo / /mthong nas bram</text></item>
<item><p>277b5</p><section>mdo sde</section><text>ze'i rigs shing sA la chen po lta bu'i bu de'i 'gro ba dang / ldog pa dang / lta ba dang / smyang ba dang / bskum pa'i spyod pa kun kyang tshangs par spyad pa yun ring du spyad pa'i spyod lam bzhin te/ skyes bu dam pa 'di bla na med pa yang dag par rdzogs pa'i byang chub kyi snod du 'gyur</text></item>
<item><p>277b6</p><section>mdo sde</section><text>ro snyam du sems so/ /de nas rigs kyi bu grags byin gyis skyes bu dam pa bcu gcig po de dag la 'di skad ces smras so/ /tshe dang ldan pa dag 'di ltar nyi mas byin skyes bu dam pa sangs rgyas kyi sras kyi tshul du 'gro ba/ bla na med pa sangs rgyas kyi chos rnams kyi snod du gyur</text></item>
<item><p>277b7</p><section>mdo sde</section><text>pa 'ong gis byang chub sems dpa' 'di la skyes bu dam pa rnams kyis snying rje bskyed la gdams pa dang / rjes su bstan pas ci nas rigs kyi bu 'di skye bo phal po che'i don byed cing snang ba ston pa snang bar bya ba'i phyir legs par dgongs shig /de nas bram ze'i rigs shing sA</text></item>
<item><p>278a1</p><section>mdo sde</section><text>la chen po lta bu'i bu nyi mas byin skyes bu dam pa bcu gcig po de dag gi gan du song nas 'di dag ni ston pa'o/ /'di dag ni 'phags pa'o zhes skyes bu dam pa de dag la ston par 'du shes bskyed de/ des skyes bu dam pa de dag gi rkang pa la mgo bos phyag 'tshal nas</text></item>
<item><p>278a2</p><section>mdo sde</section><text>phyogs gcig tu 'greng ngo / /de nas rigs kyi bu grags byin gyis bram ze'i rigs shing sA la chen po lta bu'i bu nyi mas byin de la kye bram ze'i rigs shing sA la chen po lta bu'i bu nyi mas byin khyod 'dug cig ces smras nas bram ze'i rigs shing sA la chen po lta bu'i bu nyi mas byin skyes bu</text></item>
<item><p>278a3</p><section>mdo sde</section><text>dam pa de dag la shin tu ri mo bskyed de 'dug pa ni 'di lta ste/ dper na rigs kyi mna' ma gyos sgyug gi mdun na 'dug pa bzhin du dam pa de dag la ri mo skyes par gyur to/ /'di lta ste/ dper na nad pa nad kyis btab nas yun ring mo las sman pa mthong na dbugs byung ba de bzhin du</text></item>
<item><p>278a4</p><section>mdo sde</section><text>bram ze'i rigs shing sA la chen po lta bu'i bu nyi mas byin de yang rigs kyi bu de dag mthong ma thag tu dbugs byung bar gyur to/ /'di lta ste/ dper na gsad pa la thug pa'i mi gsad du bkri ba las don bya bar 'dod phan par 'dod bde bar 'dod pa'i mi la la zhig byung ste/ des de gsad</text></item>
<item><p>278a5</p><section>mdo sde</section><text>pa las thar bar byas nas de mi de la 'di ni bdag gi skyabs/ bdag la snying brtse ba can zhes de byas pa gzo ba cher skyes pa bzhin du/ bram ze'i rigs shing sA la chen po lta bu'i bu nyi mas byin yang skyes bu dam pa de dag la bdag gi skyabs/ bdag la snying brtse ba can no zhes byas pa gzo ba</text></item>
<item><p>278a6</p><section>mdo sde</section><text>skyes so/ /de nas rigs kyi bu grags byin gyis bram ze'i rigs shing sA la chen po lta bu'i bu nyi mas byin la smras pa/ nyi mas byin de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba rnyed par dka'o/ /'di lta ste/ dper na u dum</text></item>
<item><p>278a7</p><section>mdo sde</section><text>wA ra'i me tog brgya la brgya lam na 'jig rten du 'byung bar 'gyur ba de bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyang brgya la brgya lam na 'jig rten du 'byung ste/ gang 'jig rten thams cad dang mi 'thun pa/ 'jig rten thams cad dang</text></item>
<item><p>278b1</p><section>mdo sde</section><text>'gal ba/ zab pa mthong bar dka' ba/ rtogs par dka' ba/ brtag tu med pa/ mu stegs can gzhan thams cad kyi rtog ge'i spyod yul ma yin pa/ nyan thos rnams kyis ma chud pa/ rang sangs rgyas rnams kyis mi shes pa/ byang chub sems dpa' rnams kyi</text></item>
<item><p>278b2</p><section>mdo sde</section><text>spyod yul ma yin pa'i chos ston to/ /de bzhin gshegs pa de la khyod kyis gus pa bskyed par bya'o/ /bsti stang dang bcas/ ri mo dang bcas pa la ni shes rab yang dag par gnas shing byams pa bskyed/ ye shes rab tu 'byung / rig pa bskyed/ mngon par shes</text></item>
<item><p>278b3</p><section>mdo sde</section><text>pa mngon du 'gyur/ byang chub kyi phyogs kyi chos rnams mdun na gnas par 'gyur ro/ /de bzhin gshegs pa 'jig rten thams cad dang mi 'thun pa'i chos ji ltar ston ce na/ nyi mas byin chos thams cad ni nam mkha' la bris pa bzhin du dngos po med pa ste/ chos de</text></item>
<item><p>278b4</p><section>mdo sde</section><text>dag ni 'jig rten thams cad dang mi 'thun pa'o/ /nyi mas byin 'di lta ste/ dper na nam mkha' la bris pa ni ma byung mi 'byung ba de bzhin du nyi mas byin gzugs ni nam mkha' lta bu ste ngo bo nyid kyis 'gags pa'o/ /tshor ba dang / 'du shes dang / 'du byed dang / rnam</text></item>
<item><p>278b5</p><section>mdo sde</section><text>par shes pa yang nam mkha' lta bu ste ngo bo nyid kyis 'gags pa'o/ /nyi mas byin 'di lta ste/ dper na nam mkha' la bris pa ni ma skyes pa ste/ de bzhin du gzugs kyang ma skyes pa'o/ /tshor ba dang / 'du shes dang / 'du byed dang / rnam par shes pa yang ma</text></item>
<item><p>278b6</p><section>mdo sde</section><text>skyes pa'o/ /nyi mas byin 'di lta ste/ dper na nam mkha' la bris pa ni ma 'gags pa ste/ de bzhin du nyi mas byin gzugs kyang ma 'gags pa'o/ /tshor ba dang / 'du shes dang / 'du byed dang / rnam par shes pa'ang ma 'gags pa'o/ /nyi mas byin 'di lta</text></item>
<item><p>278b7</p><section>mdo sde</section><text>ste/ dper na nam mkha' la bris pa ni mi 'ong mi 'gro ba de bzhin du nyi mas byin gzugs kyang mi 'ong mi 'gro ste/ tshor ba dang / 'du shes dang / 'du byed dang / rnam par shes pa yang mi 'ong mi 'gro ba'o/ /nyi mas byin 'di lta ste/ dper na nam mkha' la ni bris pa</text></item>
<item><p>279a1</p><section>mdo sde</section><text>ma skyes ma byung ba de bzhin du gzugs kyang ma skyes ma byung ste/ tshor ba dang / 'du shes dang / 'du byed dang / rnam par shes pa yang ma skyes ma byung ngo / /nyi mas byin 'di lta ste/ dper na nam mkha' la bris pa ni ma 'phos ma skyes pa de bzhin du gzugs</text></item>
<item><p>279a2</p><section>mdo sde</section><text>kyang ma 'phos ma skyes te/ tshor ba dang / 'du shes dang / 'du byed dang / rnam par shes pa'ang ma 'phos ma skyes so/ /nyi mas byin 'di lta ste dper na nam mkha' la bris pa ni ma byung kun nas ma byung ba de bzhin du gzugs kyang ma byung kun nas ma byung ste/ tshor ba dang / 'du</text></item>
<item><p>279a3</p><section>mdo sde</section><text>shes dang / 'du byed dang / rnam par shes pa'ang ma byung kun nas ma byung ngo / /nyi mas byin 'di lta ste/ dper na nam mkha' la bris pa ni ma skyes shing med pa de bzhin du gzugs kyang ma skyes shing med pa ste/ tshor ba dang / 'du shes dang / 'du byed dang / rnam par shes pa'ang</text></item>
<item><p>279a4</p><section>mdo sde</section><text>ma skyes shing med pa'o/ /nyi mas byin 'di lta ste/ dper na nam mkha' la bris pa ni ma grub mngon par ma grub pa de bzhin du gzugs kyang ma grub mngon par ma grub ste/ tshor ba dang / 'du shes dang / 'du byed dang / rnam par shes pa yang ma grub mngon par ma grub bo/ /nyi</text></item>
<item><p>279a5</p><section>mdo sde</section><text>mas byin 'di lta ste/ dper na nam mkha' la bris pa ni brjod du med cing brjod pa ma yin pa de bzhin du gzugs kyang brjod du med cing brjod pa ma yin te/ tshor ba dang / 'du shes dang / 'du byed dang / rnam par shes pa yang brjod du med cing brjod pa ma yin no/ /nyi mas byin 'di</text></item>
<item><p>279a6</p><section>mdo sde</section><text>lta ste/ dper na nam mkha' la bris pa btags pa med cing gdags pa ma yin pa de bzhin du gzugs kyang btags pa med cing gdags pa ma yin te/ tshor ba dang / 'du shes dang / 'du byed dang / rnam par shes pa yang btags pa med cing gdags pa ma yin no/ /nyi mas byin</text></item>
<item><p>279a7</p><section>mdo sde</section><text>'di lta ste/ dper na nam mkha' la bris pa ni tha snyad tsam ste/ nam mkha' la bris pa tha snyad tsam las gzhan ma yin pa de bzhin du gzugs kyang tha snyad tsam ste/ gzugs tha snyad tsam las gzhan ma yin no/ /tshor ba dang / 'du shes dang / 'du byed dang / rnam par shes pa</text></item>
<item><p>279b1</p><section>mdo sde</section><text>yang tha snyad tsam ste/ tha snyad tsam las rnam par shes pa gzhan ma yin no/ /nyi mas byin 'di lta ste/ dper na nam mkha' la bris pa ni 'di ltar kun rdzob tsam ste/ kun rdzob las nam mkha' la bris pa gzhan ma yin pa de bzhin du nyi mas byin gzugs kyang 'di ltar</text></item>
<item><p>279b2</p><section>mdo sde</section><text>kun rdzob tsam ste/ kun rdzob las gzugs gzhan ma yin/ tshor ba dang / 'du shes dang / 'du byed dang / rnam par shes pa yang 'di ltar kun rdzob tsam ste/ kun rdzob las rnam par shes pa'i bar du gzhan ma yin no/ /nyi mas byin 'di lta ste/ dper na nam mkha' la</text></item>
<item><p>279b3</p><section>mdo sde</section><text>bris pa ni 'di ltar ming tsam ste/ ming tsam las nam mkha' la bris pa gzhan ma yin pa de bzhin du gzugs kyang ming tsam ste/ ming tsam las gzhan ma yin no/ /de bzhin du rnam par shes pa'i bar du yang 'di ltar ming tsam ste/ ming tsam las rnam par shes pa'i bar du</text></item>
<item><p>279b4</p><section>mdo sde</section><text>gzhan ma yin no/ /nyi mas byin 'di lta ste/ dper na nam mkha' la bris pa ni 'di ltar brjod pa tsam ste/ brjod pa tsam las nam mkha' la bris pa gzhan ma yin pa de bzhin du gzugs kyang 'di ltar brjod pa tsam ste/ brjod pa tsam las gzugs gzhan ma yin no/ /</text></item>
<item><p>279b5</p><section>mdo sde</section><text>de bzhin du rnam par shes pa'i bar du yang 'di ltar brjod pa tsam ste/ brjod pa tsam las rnam par shes pa'i bar du gzhan ma yin no/ /nyi mas byin 'di lta ste/ dper na nam mkha' la bris pa ni 'di ltar btags pa tsam ste/ btags pa tsam las nam mkha' la bris</text></item>
<item><p>279b6</p><section>mdo sde</section><text>pa gzhan ma yin pa de bzhin du gzugs kyang 'di ltar btags pa tsam ste/ btags pa tsam las gzugs gzhan ma yin no/ /tshor ba dang / 'du shes dang / 'du byed dang / rnam par shes pa yang 'di ltar btags pa tsam ste/ btags pa tsam las tshor ba</text></item>
<item><p>279b7</p><section>mdo sde</section><text>dang / 'du shes dang / 'du byed dang / rnam par shes pa gzhan ma yin no/ /nyi mas byin 'di lta ste/ dper na nam mkha' la bris pa 'di ltar 'du shes tsam ste/ 'du shes tsam las nam mkha' la bris pa gzhan ma yin pa de bzhin du gzugs nas rnam par</text></item>
<item><p>280a1</p><section>mdo sde</section><text>shes pa'i bar du yang 'di ltar 'du shes tsam ste/ 'du shes tsam las gzugs nas rnam par shes pa'i bar du gzhan ma yin no/ /nyi mas byin 'di lta ste/ dper na nam mkha' la bris pa ni brda tsam ste/ brda tsam las nam mkha' la bris pa</text></item>
<item><p>280a2</p><section>mdo sde</section><text>gzhan ma yin pa de bzhin du gzugs nas rnam par shes pa'i bar du yang 'di ltar brda tsam ste/ brda tsam las gzugs nas rnam par shes pa'i bar du gzhan ma yin no/ /nyi mas byin 'di lta ste/ dper na tshig gang gis nam mkha' la bris par brjod pa'i tshig ni</text></item>
<item><p>280a3</p><section>mdo sde</section><text>don dam par mi dmigs pa de bzhin du 'di lta ste/ gzugs dang / tshor ba dang / 'du shes dang / 'du byed dang / rnam par shes pa zhes bya ba'i chos de dag kyang 'das pa'i de bzhin gshegs pa rnams kyis kyang ma dmigs/ ma byon pa dang / da ltar gyi de bzhin</text></item>
<item><p>280a4</p><section>mdo sde</section><text>gshegs pa rnams kyis kyang ma dmigs so/ /nyi mas byin ye shes de rtogs par bya ba'i phyir sangs rgyas bcom ldan 'das rnams sngon byang chub sems dpa'i spyad pa spyod pa na sdug cing phangs pa'i dngos po thams cad yongs su btang yang zhum par mi 'gyur te/ gang ye shes</text></item>
<item><p>280a5</p><section>mdo sde</section><text>'di la gnas pa de dag ni 'jig rten du rtogs par mi blta'o/ /gang ye shes 'di la gnas pa de dag ni 'jig rten gyi grangs su mi 'gro'o/ /gang ye shes 'di la gnas pa de dag ni gdags par bya ba ma yin no/ /gang ye shes 'di la gnas pa de dag ni byang chub mngon par</text></item>
<item><p>280a6</p><section>mdo sde</section><text>rdzogs par sangs rgyas so/ /gang ye shes 'di la gnas pa de dag ni 'khor ba las bskyod pa ma yin no/ /gang ye shes 'di la gnas pa de dag ni 'khor ba'i chos can yang ma yin no/ /mya ngan las 'das pa'i chos can yang ma yin no/ /gang ye shes 'di la gnas pa</text></item>
<item><p>280a7</p><section>mdo sde</section><text>de dag ni kun nas nyon mongs pa'i chos can ma yin/ rnam par byang ba'i chos can ma yin no/ /gang ye shes 'di la gnas pa de dag ni zhi bar spyod pa yang ma yin/ ma zhi bar spyod pa yang ma yin no/ /de nas bram ze'i rigs shing sA la chen po lta bu'i bu nyi mas byin gyis</text></item>
<item><p>280b1</p><section>mdo sde</section><text>skyes bu dam pa grags byin gyis bshad pa la legs so zhes shin tu bstod de rjes su yi rang ngo / /de nas yang skyes bu dam pa bcu gcig po de dag gis bram ze'i rigs shing sA la chen po lta bu'i bu nyi mas byin de rab tu dga' bar bya ba'i phyir bram ze'i rigs shing sA la chen po</text></item>
<item><p>280b2</p><section>mdo sde</section><text>lta bu'i bu nyi mas byin de la 'di skad ces smras so/ /rigs kyi bu khyod kyis chos zab mo 'di thos kyang ma skrag skrag par ma gyur/ shin tu skrag par ma gyur/ ma myos myos par ma gyur pa legs so legs so/ /rigs kyi bu khyod kyis gang la bslab par bya ba'i sa ni 'di yin</text></item>
<item><p>280b3</p><section>mdo sde</section><text>no/ /de nas bram ze'i rigs shing sA la chen po lta bu'i bu nyi mas byin zab mo gos pa med pa'i chos bstan pa 'di thos nas tshim zhing mgu ste yi rangs nas rab tu dga' ste/ dga' ba dang / yid bde ba skyes nas sangs rgyas kyi chos zab mo mthar phyin par gyur to// //bam</text></item>
<item><p>280b4</p><section>mdo sde</section><text>po bdun pa ste tha ma/ de nas bram ze'i rigs shing sA la chen po lta bu'i bu nyi mas byin dang / skyes bu dam pa bcu gcig po de dag de bzhin gshegs pa dgra bcom pa yang dag par rdzogs pa'i sangs rgyas dga' mchog ces bya ba de ga la ba der dong ste phyin nas bcom ldan 'das</text></item>
<item><p>280b5</p><section>mdo sde</section><text>de'i zhabs la mgo bos phyag 'tshal te phyogs gcig tu 'khod do/ /de nas skyes bu dam pa grags byin des bcom ldan 'das de bzhin gshegs pa dga' mchog de la tshigs su bcad pa 'di dag gsol to/ /zhi ba'i dbyings la rab zhugs tshul rnams la/ /mkhas pa</text></item>
<item><p>280b6</p><section>mdo sde</section><text>'dren pa rnams ni legs so zhes/ /gang gis mi mchog shin tu 'thob 'gyur ba/ /de ni mi rnams dam pa bstan du gsol/ /'jig rten mkhas pas bstan pa thos nas su/ /byang chub mchog la mi rnams rab tu 'jug /gang thos drang srong chen por 'gyur ba dag /tshul</text></item>
<item><p>280b7</p><section>mdo sde</section><text>de srog chags rnams la sman slad gsungs/ /bde gshegs bdag gi rigs la gnas nas su/ /thub pas sangs rgyas ye shes mngon par bstod/ /rgyal bas de yid rab tu dga' bar mdzad/ /de dag thos nas shin tu gnas par 'gyur/ /rgyal ba bdag</text></item>
<item><p>281a1</p><section>mdo sde</section><text>gis ji tsam 'tshal ba rnams/ /'dren pa bdag gis chos rnams bshad lags te/ /ston pas ji ltar chos rnams kun mkhyen pa/ /'dren pas legs par ma lus bstan du gsol/ /de la dga' mchog 'jig rten 'dren pa yis/ /rgyal</text></item>
<item><p>281a2</p><section>mdo sde</section><text>sras spyod pa gang la spyad pas na/ /mi yi gtso bo 'dren par 'gyur ba yi/ /sangs rgyas chos rnams ma lus nges par bstan/ /thams cad chos zhes bya ba mtshan nyid gcig /mtshan nyid bral zhing mtshan nyid med pa ste/ /zhi ba nga med mi g.yo yon tan med/ /</text></item>
<item><p>281a3</p><section>mdo sde</section><text>spobs pa med cing zhi ba 'tsho ba med/ /kun nas nyon mongs rnam par byang bas stong / /dngos po nyid med cung zad med pa ste/ /'di ni bstan pa ma yin ston pa med/ /bshad pa med cing 'chad par byed pa'ang med/ /tshor ba ma yin tshor ba po yang med/ /shes</text></item>
<item><p>281a4</p><section>mdo sde</section><text>pa ma yin shes par byed pa'ang med/ /su la'ang ma yin gang gis kyang min te/ /'di dag ma byas byed du bcug pa'ang med/ /sus kyang blangs pa med cing btang ba'ang med/ /sus kyang bsgrags pa med la thos pa'ang med/ /sus kyang mi shes rnam par shes pa'ang med/ /</text></item>
<item><p>281a5</p><section>mdo sde</section><text>'di dag dngos por sus kyang mthong ba med/ /'di ni zhi ba ma yin rgod pa'ang min/ /zhi bar mi byed zhi bar byas pa'ang med/ /byed pa ma yin byed pa med pa'ang min/ /sems pa med cing tshor bar byed pa'ang med/ /'dus byas ma yin 'dus ma byas pa'ang min/ /'pho</text></item>
<item><p>281a6</p><section>mdo sde</section><text>ba ma yin mi 'pho ba yang min/ /'ongs pa med cing 'gro ba yod pa min/ /'di ni kun du mi 'chi skye ba med/ /skye ba med cing bskyed pa'ang ma yin te/ /'di ni 'gags pa med la 'gags pa'ang min/ /'di ni brtan pa med cing bshig pa'ang med/ /de ltar rgyal</text></item>
<item><p>281a7</p><section>mdo sde</section><text>ba'i chos rnams bshig pa'ang med/ /de ltar rgyal ba'i chos rnams shes par gyis/ /'dren pa bde bar gshegs pa gang 'das pa/ /de dag gis kyang tshul 'di rab tu bstan/ /'dren pa sangs rgyas ma byon 'byung ba rnams/ /de dag kyang ni tshul 'di 'chad par</text></item>
<item><p>281b1</p><section>mdo sde</section><text>'gyur/ /rnam par 'dren pa da ltar gang byung ba/ /rgyal ba de dag kun kyang tshul 'di ston/ /chos nyid 'di dag rab tu shes pa yi/ /byang chub sems dpa' 'jigs pa med par 'gyur/ /zhi ba'i sa yang rab tu shes 'gyur te/ /mkhas pas shes par dka' ba rab tu bstan/ /</text></item>
<item><p>281b2</p><section>mdo sde</section><text>rgyal ba'i thugs sras ji tsam shes pa dag /'gro ba gtses pa 'di la mya ngan med/ /de la snying rje bla na med pa ste/ /'gro ba kun la byams par shin tu gnas/ /stong pa nyid la gnas par gyur pas na/ /rgyal ba'i bstan pa dag la the tshom med/ /mtshan ma med</text></item>
<item><p>281b3</p><section>mdo sde</section><text>par gnas par gyur pas na/ /de la smon lam 'debs pa'ang yong med de/ /rlung rnams nam mkha' dag la mi thogs bzhin/ /dpa' bo de dag 'gro bar mi chags so/ /bskal pa mang por bye bar kun 'khor zhing / /sems can bye ba mang po ston par byed/ /kun du kun</text></item>
<item><p>281b4</p><section>mdo sde</section><text>nas nyon mongs mi 'gyur te/ /de ni byang chub dam pa 'tshang rgya nus/ /gal te bdud kyis sangs rgyas bye bstan te/ /de dag nyan thos kyis shes smra na yang / /ngas ni chos nyid yang dag rab rtogs te/ /khyod ni 'dren pa min zhes de smra'o/ /dri ma med pa'i ye shes mig sbyangs</text></item>
<item><p>281b5</p><section>mdo sde</section><text>te/ /bdag ni the tshom ma lus rnam par byang / /stong par bdag ni gzhan dring gi mi 'jog /khyod ni gang zag mchog min phar deng shig /de ltar rgyal bas chos nyid bstan pas na/ /gang la 'dren pa'i sras rnams gnas pa la/ /bye ba khrag khrig bdud kyis thub dka' ste/ /</text></item>
<item><p>281b6</p><section>mdo sde</section><text>ji ltar ri bo bskyod par mi nus bzhin/ /de nas bram ze'i rigs shing sA la chen po lta bu'i bu nyi mas byin bcom ldan 'das de bzhin gshegs pa dga' mchog de las stong pa nyid dang ldan pa'i tshigs su bcad pa de dag thos nas 'di lta bu'i dge ba'i rtsa ba'i shugs thob ste/</text></item>
<item><p>281b7</p><section>mdo sde</section><text>dge ba'i rtsa ba ji lta bu'i thob pas ta la bdun srid du nam mkha' la 'phags te/ des phyogs bcu'i 'jig rten gyi khams dpag tu med pa dag na byang chub sems dpa' bye ba khrag khrig brgya phrag dpag tu med pa rnams thabs mkhas pa rnam pa tha dad pas byang chub sems dpa' yang</text></item>
<item><p>282a1</p><section>mdo sde</section><text>dag par sgrub pa mthong / byang chub sems dpa' bye ba khrag khrig dpag tu med pa rnams dga' ldan gyi gnas nas shi 'phos te/ yum gyi lhums su zhugs pa yang mthong / byang chub sems dpa' bye ba dpag tu med pa rnams lha 'bum gyis mchod cing yum</text></item>
<item><p>282a2</p><section>mdo sde</section><text>gyi rum du 'gro ba yang mthong / byang chub sems dpa' bye ba khrag khrig 'bum phrag dpag tu med pa rnams btsas nas gom pa bdun 'dor ba yang mthong / byang chub sems dpa' bye ba khrag khrig dpag tu med pa rnams mngon par 'byung ba yang mthong / byang chub sems dpa' bye ba</text></item>
<item><p>282a3</p><section>mdo sde</section><text>khrag khrig 'bum phrag dpag tu med pa rnams byang chub mngon par rdzogs par byang chub pa yang mthong / sangs rgyas bye ba khrag khrig dpag tu med pa rnams la brgya byin dang tshangs pa dag gis chos kyi 'khor lo bskor bar gsol pa yang mthong / sangs rgyas bcom ldan 'das dpag</text></item>
<item><p>282a4</p><section>mdo sde</section><text>tu med pa rnams chos kyi 'khor lo bskor ba yang mthong / sangs rgyas bcom ldan 'das dpag tu med pa rnams spyod lam dpag tu med pa rnams kyis sems can rnams 'dul ba yang mthong / sangs rgyas bcom ldan 'das dpag tu med pa rnams phyogs bcu'i 'jig rten na</text></item>
<item><p>282a5</p><section>mdo sde</section><text>phung po'i lhag ma med pa'i mya ngan las 'das pa'i dbyings su yongs su mya ngan las 'da' ba yang mthong ngo / /de nas bram ze'i rigs shing sA la chen po lta bu'i bu nyi mas byin bar snang la 'dug bzhin du bcom ldan 'das de bzhin gshegs pa dga' mchog de la</text></item>
<item><p>282a6</p><section>mdo sde</section><text>tshigs su bcad pas mngon par bstod pa/ legs so legs so rkang gnyis kun gyi mchog /'dren pa khyod kyis 'di dag chos bstan pa/ /bar snang gnas kyi bya yi rjes bzhin du/ /dngos bral mtshungs med ci yang ma lags pa/ /mtshan ma ma mchis nam</text></item>
<item><p>282a7</p><section>mdo sde</section><text>mkhar bris pa bzhin/ /de ltar bde bar gshegs pas chos bstan te/ /sprul pa dag gis ji ltar gzhan sprul bzhin/ /yang dag tu na rgyal bas bstan ma mchis/ /sos ka'i dus kyi smig rgyu ji bzhin du/ /snang yang yang dag par ni mchis ma lags/</text></item>
<item><p>282b1</p><section>mdo sde</section><text>de bzhin bde bar gshegs pas chos bstan te/ /ston pa gang lags de yang de dang 'dra/ /sngon chad the tshom nem nur gang byung ba/ /de yang 'dren pa'i drung du bral gyur te/ /bde bar gshegs pas gsungs pa'i chos kyang rig /'gro ba sgrol mdzad rnam par 'dren</text></item>
<item><p>282b2</p><section>mdo sde</section><text>par shog /stobs bcu dag gis bsgrubs pa ci 'dra bar/ /rgyal ba'i zhing mchog bzang po sbyang bar bgyi/ /sangs rgyas rgyal ba rkang gnyis gtsor gyur te/ /skye bo ma rtogs pa rnams rtogs par bgyi/ /srid pa'i rgya mtshos khyer ba'i 'gro ba rnams/ /gnas dang skyabs dang</text></item>
<item><p>282b3</p><section>mdo sde</section><text>rten kyang ma mchis pa'i/ /skyabs su 'gyur zhing sdug bsngal thar bgyi ste/ /rga shi bral ba'i gnas kyang bstan par bgyi/ /bye ba khrag khrig bdud kyi spyod yul ni/ /thams cad rgyal ba'i spyod yul du yang bgyi/ /sems can bdud kyi yul nas bton nas su/ /drang srong chen po'i</text></item>
<item><p>282b4</p><section>mdo sde</section><text>yul du drang bar bgyi/ /bde bar gshegs pas zhi ba'i chos bstan pa/ /gang gis thos nas gang la'ang mi reg pa/ /de dag mchog gi tshul la gnas par 'gyur/ /'dren pa srog chags rnams kyi ston par 'gyur/ /chos nyid 'di ltar mi gang rab rtogs shing / /ston pa rgyal</text></item>
<item><p>282b5</p><section>mdo sde</section><text>ba'i dbang po'i spyan snga nas/ /bstan bcos kun la mkhas shing 'jigs bral ba/ /de dag bla na med pa'i bde gshegs 'gyur/ /stong pa 'di nyid gang gis rab rtogs shing / /stong par dmigs pa'i 'du shes bral gyur na/ /de dag ma smas bde bar gshegs par 'gyur/ /</text></item>
<item><p>282b6</p><section>mdo sde</section><text>srog chags bye ba mang po 'grol bar bgyid/ /mkhas pa btsog pa la ni mi dga' ste/ /zas kyi ro rnams la yang chags ma mchis/ /rtogs pa dgon pa'i gnas la shin tu mos/ /de dag rkang gnyis dam pa mkhas par 'gyur/ /sbyangs pa gang dag stobs bcus bsngags pa dag /de</text></item>
<item><p>282b7</p><section>mdo sde</section><text>dag rtag tu rab tu gnas par 'gyur/ /'phags pa'i rigs la de dag rtag tu dga'/ /rab tu dga' bas byang chub mchog kyang thob/ /de dag chos rnams bde bar gshegs pas bsngags/ /de la mkhas pa gnas pas 'di mthong ste/ /zhi ba gang la bde gshegs gnas pa yi/ /</text></item>
<item><p>283a1</p><section>mdo sde</section><text>byang chub de ni 'jig rten 'dren pas bsngags/ /'dren pa khyod las stong pa deng thos te/ /ye shes bla na med pa'ang bdag gis bsgrubs/ /sangs rgyas rkang gnyis gtso bor 'gyur bar bgyi/ /mi mkhas 'gro ba dag kyang rnam par dgrol/ /thub</text></item>
<item><p>283a2</p><section>mdo sde</section><text>pa khyod la bdag ni skyabs su mchi/ /gang la log pa'i blo gros mi dmigs shing / /chos rnams kun la khyod ni the tshom bral/ /de slad 'jig rten khyod dang 'dra ma mchis/ /'dren pa bde bar gshegs la gang bstod pa'i/ /bsod nams mi chung bdag gis bsags pas</text></item>
<item><p>283a3</p><section>mdo sde</section><text>na/ /bdag ni de yi dge ba'i las 'di yis/ /mi yi gtso bo 'dren par 'gyur bar shog /de nas bram ze'i rigs shing sA la chen po lta bu'i bu nyi mas byin gyis bcom ldan 'das de bzhin gshegs pa dga' mchog de la tshigs su bcad pa de dag gis mngon par bstod</text></item>
<item><p>283a4</p><section>mdo sde</section><text>nas dge ba'i rtsa ba des bskal pa brjod du med par nams kyang smyos pa dang glen par ma gyur to/ /gang dang gang du skyes pa de dang der 'dren pa skyes bu chen por gyur to/ /nams kyang log par ltung bar ma gyur to/ /nams kyang gzhan gyi dring la 'jog par ma gyur to/ /nams kyang gzhan gyi</text></item>
<item><p>283a5</p><section>mdo sde</section><text>ngor lta bar ma gyur to/ /nams kyang bskal pa brjod du med par tha na se gol gtogs pa tsam gyi bar du sems can rnams yongs su smin par ma byas par ma gyur to/ /thams cad zil gyis gnon pa 'di ji snyam du sems/ de'i tshe de'i dus na rigs kyi bu grags byin zhes bya bar</text></item>
<item><p>283a6</p><section>mdo sde</section><text>gyur pa de gzhan zhig yin pa snyam du 'dzin na thams cad zil gyis gnon pa khyod kyis de ltar mi blta'o/ /de ci'i phyir zhe na/ rigs kyi bu bzang skyong zhes bya ba de de'i tshe de'i dus na rigs kyi bu grags byin zhes bya bar gyur to/ /thams cad zil gyis gnon pa 'di ji snyam du</text></item>
<item><p>283a7</p><section>mdo sde</section><text>sems/ de'i tshe de'i dus na mkhas pa'i snying por gyur pa de gzhan zhig yin pa snyam du sems na khyod kyis de ltar mi blta'o/ /de ci'i phyir zhe na/ byang chub sems dpa' dkon mchog 'byung gnas zhes bya ba de de'i tshe de'i dus na rigs kyi bu mkhas pa'i snying po zhes bya bar gyur to/ /</text></item>
<item><p>283b1</p><section>mdo sde</section><text>thams cad zil gyis gnon pa 'di ji snyam du sems/ de'i tshe de'i dus na tsan dan snying po zhes bya bar gyur pa de gzhan zhig yin pa snyam du 'dzin na khyod kyis de ltar mi blta'o/ /de ci'i phyir zhe na/ byang chub sems dpa' skyob byin zhes bya ba de de'i tshe de'i dus na rigs kyi</text></item>
<item><p>283b2</p><section>mdo sde</section><text>bu tsan dan snying po zhes bya bar gyur to/ /thams cad zil gyis gnon pa 'di ji snyam du sems/ de'i tshe de'i dus na rigs kyi bu tshangs pa'i mig ces bya bar gyur pa de gzhan zhig yin pa snyam du 'dzin na khyod kyis de ltar mi blta'o/ /de ci'i phyir zhe na/ byang chub sems dpa' ded</text></item>
<item><p>283b3</p><section>mdo sde</section><text>dpon bzang po de de'i tshe de'i dus na rigs kyi bu tshangs pa'i mig ces bya bar gyur to/ /de bzhin du sbyar te/ gang rigs kyi bu des pa zhes bya bar gyur pa de ni byang chub sems dpa' mes byin yin no/ /gang de'i tshe de'i dus na rigs kyi bu blo gros 'chang zhes bya bar gyur pa de ni byang chub sems</text></item>
<item><p>283b4</p><section>mdo sde</section><text>dpa' bzang skyong yin no/ /de'i tshe de'i dus na gang rigs kyi bu kun du 'dzin par gyur pa de ni byang chub sems dpa' dbang pos byin yin no/ /de'i tshe de'i dus na gang rigs kyi bu spobs pa mtha' yas su gyur pa de ni byang chub sems dpa' chu'i lha yin no/ /thams cad zil gyis gnon pa</text></item>
<item><p>283b5</p><section>mdo sde</section><text>'di ji snyam du sems/ de'i tshe de'i dus na bram ze'i rigs shing sA la chen po lta bu'i bu nyi mas byin zhes bya bar gyur pa de gzhan zhig yin pa snyam du 'dzin na thams cad zil gyis gnon pa khyod kyis de ltar mi blta'o/ /de ci'i phyir zhe na/ 'jam dpal gzhon nur gyur pa 'di de'i tshe de'i dus na bram</text></item>
<item><p>283b6</p><section>mdo sde</section><text>ze'i rigs shing sA la chen po lta bu'i bu nyi mas byin zhes bya bar gyur to/ /thams cad zil gyis gnon pa de lta bas na/ byang chub sems dpa' sems dpa' chen po gzhan gyi dring la mi 'jog pa dang / gzhan gyis mi bkri bar 'dod pa dang / gzhan gyi ngor mi blta bar 'dod</text></item>
<item><p>283b7</p><section>mdo sde</section><text>na chos kyi dbyings la rab tu 'jug pa'i phyir dge ba'i bshes gnyen rnams la bsten par bya/ 'grogs par bya/ bsnyen bkur bya'o/ /chos zab mo mnyan pa'i phyir yongs su 'dri ba'i ngang tshul can du bya'o/ /de nas 'jam dpal gzhon nur gyur pas bcom ldan 'das</text></item>
<item><p>284a1</p><section>mdo sde</section><text>la 'di skad ces gsol to/ /bcom ldan 'das 'di ltar stobs bskyed pas chos kyi dbyings la zhugs pa'i byang chub sems dpa' thams cad zil gyis gnon pa 'dis yang dag par rdzogs pa'i sangs rgyas ji snyed cig la dge ba'i rtsa ba bskyed lags/</text></item>
<item><p>284a2</p><section>mdo sde</section><text>sangs rgyas bcom ldan 'das ji snyed cig la yongs su zhu ba zhus lags/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal stong gsum gyi stong chen po'i 'jig rten gyi khams kyi sa dang /</text></item>
<item><p>284a3</p><section>mdo sde</section><text>rtswa dang / shing dang / yal ga dang / lo ma rnams rdul phra rab tu byas kyang bgrang bar nus kyi/ byang chub sems dpa' thams cad zil gyis gnon pas sangs rgyas bcom ldan 'das de dag las dge ba'i rtsa ba bskyed pa dang / sangs rgyas bcom ldan 'das rnams la</text></item>
<item><p>284a4</p><section>mdo sde</section><text>chos kyi dbyings su yongs su zhugs pa dang / chos kyi dbyings la 'jug pa dang / thabs mkhas pa la 'jug pa yongs su dris pa ni bgrang bar mi nus so/ /'jam dpal sngon byung ba 'das pa'i dus na bskal pa grangs med/ dpag tu med/ bsam gyis mi khyab/</text></item>
<item><p>284a5</p><section>mdo sde</section><text>mtshungs pa med/ gzhal du med/ brjod du med pa de'i pha rol gyi yang ches pha rol na zhi ba'i phung po'i bskal pa la sangs rgyas kyi zhing dpag tu med cing sangs rgyas kyi zhing tshad med par yongs su dag pa dang ldan pa brjod du med pa'i sangs rgyas kyi zhing yongs su dag pa dang</text></item>
<item><p>284a6</p><section>mdo sde</section><text>ldan par de bzhin gshegs pa/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das dbang po'i rgyal mtshan zhes bya ba</text></item>
<item><p>284a7</p><section>mdo sde</section><text>'jig rten du byung ngo / /de bzhin gshegs pa dbang po'i rgyal mtshan de'i sangs rgyas kyi zhing de na yang dge slong dpa' sra zhes bya ba mkhas pa/ yid gzhungs pa/ bye brag phyed pa/ rtogs pa/ shes rab kyi rang bzhin can zhig byung ste/ bcom ldan 'das de bzhin</text></item>
<item><p>284b1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas dbang po'i rgyal mtshan de la rim gro byed par gyur to/ /des de bzhin gshegs pa dbang po'i rgyal mtshan de la lo bye ba khrag khrig brgyad cu'i bar du shin tu gus par byas te bshad pa rnams kyang gzungs su</text></item>
<item><p>284b2</p><section>mdo sde</section><text>'dzin cing rang gi don kyang mi gtong ste/ des de bzhin gshegs pa la lo bye ba khrag khrig brgyad cu'i bar du thams cad mkhyen pa nyid kyi sems kyis rim gro byas te/ de'i dge ba'i rtsa bas sangs rgyas bye ba khrag khrig dpag tu med pa rnams mnyes par byas nas de bzhin gshegs</text></item>
<item><p>284b3</p><section>mdo sde</section><text>pa de dag thams cad kyi rim gro byed par gyur te/ de bzhin gshegs pa de dag thams cad la'ang thams cad mkhyen pa nyid kyi sems kyis bsnyen bkur byas so/ /de bzhin gshegs pa de dag thams cad kyis thog ma dang / bar dang / tha mar dus gsum du bstan pa rnams</text></item>
<item><p>284b4</p><section>mdo sde</section><text>yongs su bzung bar gyur to/ /de'i 'og tu zhi ba'i snying po zhes bya ba'i bskal pa de la sangs rgyas bye ba phrag dgu byung ste/ sangs rgyas bcom ldan 'das de dag thams cad byang chub sems dpa' des yang mnyes par byas nas de bzhin gshegs pa de dag thams cad kyi rim gro byed par gyur</text></item>
<item><p>284b5</p><section>mdo sde</section><text>te/ de dag thams cad la yang thams cad mkhyen pa nyid kyi sems kyis rim gro byas nas de bzhin gshegs pa de dag thams cad kyi thog ma dang / bar dang / tha ma dus gsum du bstan pa rnams yongs su bzung ngo / /de'i 'og tu zla 'od ces bya ba'i bskal pa byung ste/ de la de</text></item>
<item><p>284b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas dkon mchog mkhas pa'i rgyal po zhes bya ba 'jig rten du byung ngo / /de bzhin gshegs pa dkon mchog mkhas pa'i rgyal po de'i tshe'i tshad ni bskal pa bye ba phrag brgyad cur gyur te/ de la yang byang chub</text></item>
<item><p>284b7</p><section>mdo sde</section><text>sems dpa' dpa' sra des bskal pa bye ba brgyad cu'i bar du yid du 'ong bas bsnyen bkur byas te/ yid du mi 'ong bas ma yin no/ /de la de bzhin gshegs pa dkon mchog mkhas pa'i rgyal po zhes bya ba des bskal pa brgyad cu'i bar du ji ltar chos kyi dbyings la 'jug par 'gyur te/</text></item>
<item><p>285a1</p><section>mdo sde</section><text>nam mkha' la bris pa lta bur chos kyi dbyings su 'jug pa bstan to/ /bskal pa bye ba brgyad cu'i bar du chos thams cad nam mkha' la bris pa lta bur bstan te/ dpa' sra 'byung ba chen po bzhi ni gzhan du 'gyur yang srid kyi nam mkha' la bris pa lta bu'i chos thams</text></item>
<item><p>285a2</p><section>mdo sde</section><text>cad ni kyang gzhan du 'gyur ba med do/ /de nas byang chub sems dpa' dpa' sra chos kyi dbyings la 'jug pa 'di thos nas 'di lta bu'i dge ba'i rtsa ba'i shugs thob ste/ ji lta bu'i dge ba'i rtsa ba'i shugs thob pas nam mkha' la ta la bdun srid du 'phags te/ des phyogs</text></item>
<item><p>285a3</p><section>mdo sde</section><text>bcu'i 'jig rten gyi khams dpag tu med pa na byang chub sems dpa' dpag tu med pa rnams bla na med pa yang dag par rdzogs pa'i byang chub mngon par rdzogs par 'tshang rgya bar mthong / kha cig ni bla na med pa'i chos kyi 'khor lo bskor/ kha cig ni rdzu 'phrul gyi cho 'phrul rnam pa</text></item>
<item><p>285a4</p><section>mdo sde</section><text>du mas sems can rnams 'dul/ kha cig ni tshe'i 'du byed 'dor/ kha cig ni phung po'i lhag ma med pa'i mya ngan las 'das pa'i dbyings su yongs su mya ngan las 'da' ba mthong nas bcom ldan 'das de bzhin gshegs pa dkon mchog mkhas pa'i rgyal po de la zab mo'i</text></item>
<item><p>285a5</p><section>mdo sde</section><text>tshigs su bcad pa 'di dag gis mngon par bstod do/ /zhi ba byang chub mtshungs med btsal slad du/ /bdag gis sangs rgyas 'das pa bye stong la/ /shin tu gus pa chen po bskyed nas su/ /sngon gyi 'dren pa dag la bsnyen bkur bgyis/ /sems ni nams kyang gzhan</text></item>
<item><p>285a6</p><section>mdo sde</section><text>du ma bsams te/ /rtag par yid ni stong pa nyid la bzhag /chos rnams stong par bde bar gshegs pas bstan/ /de dag chos kyang yid kyis rnam par bsams/ /bdag tu smra ba mi gang mi mkhas pa/ /mu stegs can kun bdag gis zil gyis mnan/ /chos rnams</text></item>
<item><p>285a7</p><section>mdo sde</section><text>thams cad chu yi zla ba bzhin/ /de la bdag ni the tshom cang ma mchis/ /mig 'di dam pa'i don du stong par ni/ /bde bar gshegs pas bshad pa thos nas rtogs/ /mig 'di mig tu mchis pa ma lags te/ /mdzangs pa ma lags mi rnams 'di la slad/ /nges par</text></item>
<item><p>285b1</p><section>mdo sde</section><text>sna lce rna ba de bzhin te/ /lus kyang ngo bo nyid kyis mchis ma lags/ /de bzhin sems dang sems pa'ang stong pa nyid/ /sems ni dben zhing rab tu stong pa lags/ /gzugs kyang gzugs kyis rnam par dben zhing stong / /sgra dang dri dang ro dang reg kyang stong / /</text></item>
<item><p>285b2</p><section>mdo sde</section><text>chos rnams thams cad ngo bo nyid stong ste/ /skye mched de dag ngo bo nyid kyis stong / /de bzhin khams kyang khams rnams nyid kyis stong / /bden pa'ang bden pas de bzhin stong pa ste/ /'di la mdzangs pa ma lags 'gro ba rnams kyang bslad/ /gang na'ang</text></item>
<item><p>285b3</p><section>mdo sde</section><text>stong par rig pa ma mchis par/ /nam mkha' bar snang bya yi rjes dang mtshungs/ /gang na'ang ngo bo nyid ni ma mchis pa/ /de ni nams kyang gzhan gyi rgyur mi 'gyur/ /gang gis ngo bo nyid ni mi rnyed par/ /rang bzhin de med ji ltar gzhan gyi rkyen/ /rang bzhin</text></item>
<item><p>285b4</p><section>mdo sde</section><text>med pa gzhan gyis ci zhig skyed/ /rgyu de bde bar gshegs pas bstan pa'o/ /thams cad chos kyang mi g.yo brtan par gnas/ /mi 'gyur 'tshe ba ma mchis zhi ba ste/ /ji ltar nam mkha' rig pa ma mchis ltar/ /de la mi mdzangs 'gro ba myos par 'gyur/ /</text></item>
<item><p>285b5</p><section>mdo sde</section><text>ji ltar ri bo dag ni mi sgul ba/ /de bzhin chos rnams rtag tu bskyod mi nus/ /'chi 'pho ma mchis skye ba ma mchis pa'i/ /chos rnams de ltar rgyal bas rab tu bstan/ /gang gis yang dag chos rnams nges rtogs pa/ /des ni rgyal ba rnam 'dren bsnyen bkur bgyis/ /</text></item>
<item><p>285b6</p><section>mdo sde</section><text>gang la 'di 'dra'i nan tan ma mchis pa/ /de dag rgyal ba'i chos nyid mchod ma bgyis/ /gang gis tshul bzhin rab tu chos rtogs pa/ /des ni rgyal ba bde gshegs bkur stir bgyis/ /de dag rgyal ba chos kyis mchod bgyis te/ /byang chub mchog tu de dag</text></item>
<item><p>285b7</p><section>mdo sde</section><text>'tshang yang rgya/ /gang gis tshul bzhin chos rnams rab rtogs pa/ /mkhas pa de dag rgyal ba'i rigs kyang 'dzin/ /bde bar gshegs pa'i bstan pa des bzung ste/ /byang chub dam pa mchog tu 'tshang yang rgya/ /rgyal ba brgya yis stong pa nyid bshad de/ /</text></item>
<item><p>286a1</p><section>mdo sde</section><text>byang chub sems dpa' khrag khrig rnams kyis bzung / /bde bar gshegs pa'i shul 'dir byang chub phyir/ /de la mkhas pa the tshom gzhar mi 'byung / /bde bar gshegs pas chos rnams gang bstan pa/ /chos nyid de ni de ring bdag gis</text></item>
<item><p>286a2</p><section>mdo sde</section><text>'tshal/ /'dren pa mi rnams kyi yang mchog tu 'gyur/ /shin tu sdug bsngal skye bo rnam par dgrol/ /'di ltar stong pa nyid ni rig pas na/ /bdag gis de ring chos kyi yab la mchod/ /gang slad mi yi gtso bo khyod 'phags pas/ /de bzhin gshegs pa de la skyabs</text></item>
<item><p>286a3</p><section>mdo sde</section><text>su mchi/ /de nas byang chub sems dpa' dpa' sras bcom ldan 'das de bzhin gshegs pa dkon mchog mkhas pa'i rgyal po la stong pa nyid dang ldan pa'i tshigs su bcad pa de dag gis mngon par bstod pa'i dge ba'i rtsa ba des gang dang gang du skyes pa de dang der yang gzungs dang /</text></item>
<item><p>286a4</p><section>mdo sde</section><text>zhi gnas dang / shes rab kyis sems can thams cad zil gyis mnan to/ /'jam dpal de'i tshe de'i dus na byang chub sems dpa' dpa' srar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/ /de ci'i phyir zhe na/ byang chub sems</text></item>
<item><p>286a5</p><section>mdo sde</section><text>dpa' thams cad zil gyis gnon pa 'di ni de'i tshe de'i dus na byang chub sems dpa' dpa' sra zhes bya bar gyur to/ /de lta bas na 'jam dpal byang chub sems dpa' sems dpa' chen po sangs rgyas kyi zhing brjod du med pa rnams yongs su sbyang bar 'dod pas stong pa nyid rnam par</text></item>
<item><p>286a6</p><section>mdo sde</section><text>thar pa'i sgo la bslab par bya'o/ /de la slob pa'i tshe yang sems gang la yang mi chags mi thogs te/ de'i sems ma chags shing thogs pa med pas bya ba gang dang gang la dmigs pa de dang de yang mngon sum du 'gyur ro/ /'jam dpal nga stong pa nyid 'di la slob pa na/ ye</text></item>
<item><p>286a7</p><section>mdo sde</section><text>shes ji lta bu rab tu thob pas ji ltar bsams pa de bzhin du 'gyur zhing gar 'dod pa der 'gyur ba'i ye shes de lta bu rab tu thob bo/ /'jam dpal shar gyi phyogs char sangs rgyas kyi zhing bcu 'das pa na rtag tu snang bar byas zhes bya ba'i 'jig rten gyi khams yod de/ de na nga la</text></item>
<item><p>286b1</p><section>mdo sde</section><text>sems can rnams kyis de bzhin gshegs pa dgra bcom pa yang dag par rdzogs pa'i sangs rgyas shugs 'chang zhes bya bar shes so/ /'jam dpal shar gyi phyogs char sangs rgyas kyi zhing brgyad 'das pa na rin chen yod ces bya ba'i 'jig rten gyi khams yod de/ de na</text></item>
<item><p>286b2</p><section>mdo sde</section><text>nga la sems can rnams kyis de bzhin gshegs pa dag pa'i spyan zhes bya bar shes so/ /'jam dpal shar gyi phyogs char sangs rgyas kyi zhing drug cu 'das pa na/ dge ba bsags zhes bya ba'i 'jig rten gyi khams yod de/ de na nga la sems can rnams kyis de bzhin</text></item>
<item><p>286b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas don thams cad sems pa zhes bya bar shes so/ /'jam dpal shar gyi phyogs char sangs rgyas kyi zhing brgya 'das pa na bai dUr+ya'i snying po zhes bya ba'i 'jig rten gyi khams yod de/ de na nga la sems can rnams kyis de</text></item>
<item><p>286b4</p><section>mdo sde</section><text>bzhin gshegs pa gser gyi phung po zhes bya bar shes so/ /'jam dpal shar gyi phyogs char sangs rgyas kyi zhing sa ya phrag gnyis 'das pa na gser du snang ba zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra</text></item>
<item><p>286b5</p><section>mdo sde</section><text>bcom pa yang dag par rdzogs pa'i sangs rgyas dpal gyi snying po zhes bya bar shes so/ /'jam dpal sangs rgyas kyi zhing 'di nas shar gyi phyogs char sangs rgyas kyi zhing stong brgyad brgya 'das pa na zhi ba spyod ces bya ba'i 'jig rten gyi khams yod de/ de na nga la sems can rnams kyis de</text></item>
<item><p>286b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas dbang po'i rgyal po zhes bya bar shes so/ /'jam dpal shar gyi phyogs char sangs rgyas kyi zhing 'bum 'das pa na sprin gyi kha dog ces bya ba'i 'jig rten gyi khams yod de/ de na nga la sems can rnams kyis</text></item>
<item><p>286b7</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas stobs kyi rgyal po zhes bya bar shes so/ /'jam dpal shar gyi phyogs char sangs rgyas kyi zhing 'di nas sangs rgyas kyi zhing sum brgya 'das pa na yid du 'ong ba'i dri zhes bya ba'i 'jig rten gyi khams yod de/</text></item>
<item><p>287a1</p><section>mdo sde</section><text>de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas ri'i rgyal po zhes bya bar shes so/ /'jam dpal shar gyi phyogs char sangs rgyas kyi zhing sum khri brgyad stong 'das pa na me long dkyil 'khor snang</text></item>
<item><p>287a2</p><section>mdo sde</section><text>zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas spos kyi rgyal po zhes bya bar shes so/ /'jam dpal shar gyi phyogs char sangs rgyas kyi zhing 'di nas sangs rgyas kyi zhing</text></item>
<item><p>287a3</p><section>mdo sde</section><text>bye ba phrag brgyad cu 'das pa na zla ba snang ba zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas rga shi 'joms pa zhes bya bar shes so/ /'jam dpal shar gyi phyogs char</text></item>
<item><p>287a4</p><section>mdo sde</section><text>sangs rgyas kyi zhing bye ba phrag dgu bcu 'das pa na dus las 'das zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dge sbyong rgyal po zhes bya bar shes so/ /'jam dpal</text></item>
<item><p>287a5</p><section>mdo sde</section><text>shar gyi phyogs char sangs rgyas kyi zhing gang gA'i klung gi bye ma snyed kyi sangs rgyas kyi zhing 'das pa na/ tshe mnyam zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas spos mchog</text></item>
<item><p>287a6</p><section>mdo sde</section><text>ces bya bar shes so/ /'jam dpal shar gyi phyogs char 'jig rten gyi khams gang gA'i klung gi bye ma dang mnyam pa phrag sum cu rtsa brgyad 'das pa na zhi ba'i cho ga zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom</text></item>
<item><p>287a7</p><section>mdo sde</section><text>pa yang dag par rdzogs pa'i sangs rgyas blo gros dag pa zhes bya bar shes so/ /'jam dpal shar gyi phyogs char sangs rgyas kyi zhing drug cu'i rdul phra rab kyi rdul snyed kyi 'jig rten gyi khams 'das pa na ma smad pa zhes bya ba'i 'jig rten gyi khams yod de/ de na nga la sems</text></item>
<item><p>287b1</p><section>mdo sde</section><text>can rnams kyis de bzhin gshegs pa dgra bcom pa yang dag par rdzogs pa'i sangs rgyas rin chen bkod pa zhes bya bar shes so/ /'jam dpal shar gyi phyogs char sangs rgyas kyi zhing brjod du med pa'i rdul phra rab kyi rdul snyed kyi 'jig rten gyi khams 'das pa na rin po che</text></item>
<item><p>287b2</p><section>mdo sde</section><text>kun du gnas pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas gzi brjid 'phags pa'i rgyal po zhes bya bar shes so/ /'jam dpal shar gyi phyogs char</text></item>
<item><p>287b3</p><section>mdo sde</section><text>sangs rgyas kyi zhing brjod du med pa bcu'i rdul phra rab kyi rdul snyed kyi 'jig rten gyi khams 'das pa na dkon mchog 'byung gnas zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs</text></item>
<item><p>287b4</p><section>mdo sde</section><text>rgyas brtul zhugs spyad ces bya bar shes so/ /'jam dpal shar gyi phyogs char sangs rgyas kyi zhing brjod du med pa brgyad kyi rdul phra rab kyi rdul snyed kyi 'jig rten gyi khams 'das pa na yid grub ces bya ba'i 'jig rten gyi khams yod de/ de na nga la sems can rnams</text></item>
<item><p>287b5</p><section>mdo sde</section><text>kyis de bzhin gshegs pa dgra bcom pa yang dag par rdzogs pa'i sangs rgyas gtsug phud rgyal po zhes bya bar shes so/ /'jam dpal shar gyi phyogs char sangs rgyas kyi zhing brjod du med pa nyi shu rtsa lnga'i rdul phra rab kyi rdul snyed kyi 'jig rten gyi khams 'das pa na nges par</text></item>
<item><p>287b6</p><section>mdo sde</section><text>song ba zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas gtsug phud 'byung zhes bya bar shes so/ /'jam dpal shar gyi phyogs char sangs rgyas kyi zhing brjod du med pa</text></item>
<item><p>287b7</p><section>mdo sde</section><text>nyi shu rtsa lnga'i rdul phra rab kyi rdul snyed kyi 'jig rten gyi khams 'das pa na grong rdal zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas thams cad zil gyis gnon pa zhes</text></item>
<item><p>288a1</p><section>mdo sde</section><text>bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu'i rdul phra rab kyi rdul snyed kyi 'jig rten gyi khams 'das pa na bde ba'i dri zhes bya ba'i 'jig rten gyi khams yod de/ de na nga la sems can</text></item>
<item><p>288a2</p><section>mdo sde</section><text>rnams kyis de bzhin gshegs pa dgra bcom pa yang dag par rdzogs pa'i sangs rgyas gnas med par spyod ces bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu rtsa gcig gi rdul phra rab kyi rdul snyed kyi 'jig rten gyi</text></item>
<item><p>288a3</p><section>mdo sde</section><text>khams 'das pa na me tog bkram pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dbang phyug ces bya bar shes so/ /'jam dpal shar</text></item>
<item><p>288a4</p><section>mdo sde</section><text>gyi phyogs char sangs rgyas kyi zhing brjod du med pa sum cu rtsa brgyad kyi rdul phra rab kyi rdul snyed kyi 'jig rten gyi khams 'das pa na tsam pa'i kha dog ces bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa</text></item>
<item><p>288a5</p><section>mdo sde</section><text>yang dag par rdzogs pa'i sangs rgyas grags pa'i lha zhes bya bar shes so/ /'jam dpal shar gyi phyogs char sangs rgyas kyi zhing brjod du med pa bzhi bcu'i rdul phra rab kyi rdul snyed kyi 'jig rten gyi khams 'das pa na lhas sprul pa zhes bya ba'i 'jig rten gyi khams yod</text></item>
<item><p>288a6</p><section>mdo sde</section><text>de/ de na nga la sems can rnams kyis de bzhin gshegs pa mi gnas pa zhes bya bar shes so/ /'jam dpal shar gyi phyogs char sangs rgyas kyi zhing 'di nas sangs rgyas kyi zhing brjod du med pa bzhi bcu rtsa gcig gi rdul phra rab kyi rdul snyed kyi 'jig rten gyi</text></item>
<item><p>288a7</p><section>mdo sde</section><text>khams 'das pa na rab tu grub pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dbyangs kyi rgyal po zhes bya bar shes so/ /'jam dpal shar gyi phyogs char</text></item>
<item><p>288b1</p><section>mdo sde</section><text>sangs rgyas kyi zhing brjod du med pa bdun cu rtsa gcig gi rdul phra rab kyi rdul snyed kyi 'jig rten gyi khams 'das pa na ma smad pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa sman gyi rgyal po zhes bya bar</text></item>
<item><p>288b2</p><section>mdo sde</section><text>shes so/ /'jam dpal shar gyi phyogs char sangs rgyas kyi zhing brjod du med pa bdun cu rtsa bzhi'i rdul phra rab kyi rdul snyed kyi 'jig rten gyi khams 'das pa na gser du snang ba zhes bya ba'i 'jig rten gyi khams yod de/ de na nga la sems can rnams kyis de</text></item>
<item><p>288b3</p><section>mdo sde</section><text>bzhin gshegs pa mi rtag gzi brjid rgyal po zhes bya bar shes so/ /'jam dpal shar gyi phyogs char gser gyis rab tu brgyan ces bya ba'i 'jig rten gyi khams yod de/ de na nga la sems can rnams kyis de bzhin gshegs pa gsol ba byed pa zhes</text></item>
<item><p>288b4</p><section>mdo sde</section><text>bya bar shes so/ /'jam dpal shar gyi phyogs char gser gyi gtsug ces bya ba'i 'jig rten gyi khams yod de/ de na nga la sems can rnams kyis de bzhin gshegs pa nyon mongs dri ma sbyangs zhes bya bar shes so/ /'jam dpal shar gyi phyogs char</text></item>
<item><p>288b5</p><section>mdo sde</section><text>sangs rgyas kyi zhing brjod du med pa bzhi bcu rtsa bzhi'i rdul phra rab kyi rdul snyed kyi 'jig rten gyi khams 'das pa na mngon par 'phags pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dpal gyi snying po zhes bya bar</text></item>
<item><p>288b6</p><section>mdo sde</section><text>shes so/ /'jam dpal shar gyi phyogs char snang ba can zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa dpal brtsegs zhes bya bar shes so/ /'jam dpal shar gyi phyogs char sangs rgyas kyi zhing</text></item>
<item><p>288b7</p><section>mdo sde</section><text>brjod du med pa sum cu rtsa gcig gi rdul phra rab kyi rdul snyed kyi sangs rgyas kyi zhing 'das pa na grags can zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa nyon mongs pa zhi bar byed pa zhes bya bar shes so/ /'jam</text></item>
<item><p>289a1</p><section>mdo sde</section><text>dpal shar gyi phyogs char sangs rgyas kyi zhing brjod du med pa sum cu rtsa lnga'i rdul phra rab kyi rdul snyed kyi sangs rgyas kyi zhing 'das pa na gzi brjid can zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa blo gros 'dzin</text></item>
<item><p>289a2</p><section>mdo sde</section><text>ces bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu rtsa drug gi rdul phra rab kyi rdul snyed kyi sangs rgyas kyi zhing 'das pa na tshangs pa 'byung ba zhes bya ba'i 'jig rten gyi khams yod de/ de na nga la sems can rnams kyis de bzhin</text></item>
<item><p>289a3</p><section>mdo sde</section><text>gshegs pa dpal gyi gzi brjid rgyal po zhes bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu rtsa bdun gyi rdul phra rab kyi rdul snyed kyi sangs rgyas kyi zhing 'das pa na sangs rgyas dgyes pa zhes bya ba'i 'jig rten gyi khams yod de/</text></item>
<item><p>289a4</p><section>mdo sde</section><text>de na nga la sems can rnams kyis de bzhin gshegs pa blo gros rgyal po zhes bya bar shes so/ /'jam dpal sangs rgyas kyi zhing 'di nas shar gyi phyogs char sangs rgyas kyi zhing brjod du med pa sum cu rtsa brgyad kyi rdul phra rab kyi rdul snyed kyi sangs rgyas kyi zhing 'das pa na rin chen</text></item>
<item><p>289a5</p><section>mdo sde</section><text>sgo zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa 'jig rten slob dpon zhes bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu rtsa bzhi'i rdul phra rab kyi rdul snyed kyi</text></item>
<item><p>289a6</p><section>mdo sde</section><text>sangs rgyas kyi zhing 'das pa na rin po che'i rtse mo zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa skar rgyal zhes bya bar shes so/ /'jam dpal shar gyi phyogs char sangs rgyas kyi zhing 'di nas sangs rgyas kyi zhing</text></item>
<item><p>289a7</p><section>mdo sde</section><text>brjod du med pa sum cu'i rdul phra rab kyi rdul snyed kyi sangs rgyas kyi zhing 'das pa na rin chen me tog shin tu rgyas pa zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa sa dang mnyam pa zhes bya bar shes so/ /'jam</text></item>
<item><p>289b1</p><section>mdo sde</section><text>dpal shar gyi phyogs char sangs rgyas kyi zhing brjod du med pa sum cu rtsa bzhi'i rdul phra rab kyi rdul snyed kyi sangs rgyas kyi zhing 'das pa na shin tu mdzes zhes bya ba'i 'jig rten gyi khams yod de/ de na nga la sems can rnams kyis de bzhin gshegs pa don thams cad gzigs</text></item>
<item><p>289b2</p><section>mdo sde</section><text>pa zhes bya bar shes so/ /'jam dpal shar gyi phyogs char sangs rgyas kyi zhing brjod du med pa sum cu rtsa lnga'i rdul phra rab kyi rdul snyed kyi sangs rgyas kyi zhing 'das pa na tsan dan gyi dri zhes bya ba'i 'jig rten gyi khams yod de/ de na nga la sems can rnams kyis de bzhin gshegs</text></item>
<item><p>289b3</p><section>mdo sde</section><text>pa mtha' yas snang ba zhes bya bar shes so/ /'jam dpal shar gyi phyogs char sangs rgyas kyi zhing 'di nas sangs rgyas kyi zhing brjod du med pa bzhi bcu'i rdul phra rab kyi rdul snyed kyi sangs rgyas kyi zhing 'das pa na zil gyis mi non pa zhes bya ba'i 'jig rten gyi khams yod de/ de na</text></item>
<item><p>289b4</p><section>mdo sde</section><text>nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas don thams cad grub pa zhes bya bar shes so/ /'jam dpal de lta bu'i rnam grangs su sangs rgyas kyi zhing tha dad pa rnams su sangs rgyas kyi bya ba byed pa'i tshe nga la sems can rnams kyis</text></item>
<item><p>289b5</p><section>mdo sde</section><text>ming tha dad par shes pa ni brjod du med pa'i bskal par smras kyang shar gyi phyogs cha'i sangs rgyas kyi zhing gi mtha' rtogs par mi nus so/ /de bzhin du phyogs cha thams cad kyi sangs rgyas kyi zhing du nga la sems can rnams kyis ming tha dad pa'i de bzhin gshegs par shes pa</text></item>
<item><p>289b6</p><section>mdo sde</section><text>yang brjod du med pa'i bskal par smras kyang sangs rgyas kyi zhing tha dad pa'i mtha' bde bar mi rig go/ /'jam dpal sems can dge ba'i rtsa ba chung ba rnams kyis nga'i sangs rgyas kyi zhing tshad med pa thos na mos par 'gyur ro/ /'jam dpal byang chub sems dpa' gang theg pa</text></item>
<item><p>289b7</p><section>mdo sde</section><text>'di la yang dag par zhugs pa dang / theg pa 'di la yang dag par zhugs pa'i dge ba'i bshes gnyen rab tu mgu bar byas pa de dag kyang 'jam dpal nga'i sangs rgyas kyi zhing tshad med pa thos na the tshom skye bar 'gyur na nyan thos kyi theg pa can dang / rang sangs rgyas kyi theg pa</text></item>
<item><p>290a1</p><section>mdo sde</section><text>can dang / de ma yin pa'i byis pa so so'i skye bo rnams lta ci smos/ 'jam dpal ngas mngon par shes pa 'das pa'i dus na bskal pa dpag tu med grangs med/ bsam gyis mi khyab pa de'i pha rol gyi yang ches pha rol na yon tan rab tu bskyed pa zhes bya</text></item>
<item><p>290a2</p><section>mdo sde</section><text>ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas brtson 'grus mtha' yas zhes bya ba 'jig rten du byung ste/ de'i tshe de'i dus na nga ni bram ze'i bu mo blo gros mtha' yas zhes bya bar gyur to/ /de bzhin gshegs pa brtson</text></item>
<item><p>290a3</p><section>mdo sde</section><text>'grus mtha' yas de yang byang chub sems dpa' khrag khrig brgyad cus yongs su bskor bar gyur te/ byang chub sems dpa' de dag thams cad kyang theg pa chen po la yang dag par zhugs pa theg pa dpag tu med pa la yang dag par zhugs pa nas theg pa brjod du med pa'i bar la</text></item>
<item><p>290a4</p><section>mdo sde</section><text>yang dag par zhugs pa sha stag ste/ de dag la bcom ldan 'das de bzhin gshegs pa brtson 'grus mtha' yas de'i rang gi sangs rgyas kyi zhing tshad med pa yongs su dag pa 'chad de/ nga yang bla na med pa yang dag par rdzogs pa'i byang chub 'dod pa'i phyir bcom ldan</text></item>
<item><p>290a5</p><section>mdo sde</section><text>'das de bzhin gshegs pa brtson 'grus mtha' yas de la rim gro dang bsnyen bkur byas so/ /de nas ngas de'i sangs rgyas kyi zhing tshad med pa yongs su dag pa thos nas bdag gi sangs rgyas kyi zhing yang de bas kyang shin tu rgya che ba de 'dra bar gyur cig ces de lta bu'i smon lam btab</text></item>
<item><p>290a6</p><section>mdo sde</section><text>nas bdag gis dge ba'i rtsa ba thams cad kyang sangs rgyas kyi zhing rgya cher yongs su dag par bya ba'i phyir bsngos te/ bcom ldan 'das de bzhin gshegs pa brtson 'grus mtha' yas des bla na med pa yang dag par rdzogs pa'i byang chub dang / sangs rgyas kyi zhing tshad</text></item>
<item><p>290a7</p><section>mdo sde</section><text>med pa yongs su dag par lung bstan mod kyi 'on kyang ngas bla na med pa yang dag par rdzogs pa'i byang chub kyi phyir sangs rgyas kyi zhing rgya cher yongs su dag par bya ba'i phyir brtson 'grus ma btang bar gyur nas de ltar ngas de'i 'og tu sangs rgyas bye ba khrag khrig tshad med pa rnams la</text></item>
<item><p>290b1</p><section>mdo sde</section><text>bsnyen bkur byas te/ de'i dge ba'i rtsa ba bsags pas nga sangs rgyas kyi zhing rgya cher yongs su dag par bla na med pa yang dag par rdzogs pa'i byang chub mngon par rdzogs par sangs rgyas so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /</text></item>
<item><p>290b2</p><section>mdo sde</section><text>brjod kyis mi lang 'khor ba na/ /bsam gyis mi khyab 'das pa'i dus/ /sangs rgyas zhing gi rgya bskyed phyir/ /de na nga yis brtson 'grus brtsams/ /brtson 'grus mtha' yas zhes bya ba/ /gang zag mtshungs pa med pa byung / /sems can bye ba rnam par 'dul/ /lhar</text></item>
<item><p>290b3</p><section>mdo sde</section><text>bcas 'jig rten rnams la ston/ /sangs rgyas chos la dbang byed cing / /stobs rnams kyi yang pha rol phyin/ /mi 'jigs pa la shin tu gnas/ /so so yang dag rig la mkhas/ /gnas dang gnas min dbang yang thob/ /las dang ye shes rtogs par rig /</text></item>
<item><p>290b4</p><section>mdo sde</section><text>las rnams yang dag 'dzin pa dang / /rnam par smin la the tshom med/ /khams rnams du mar shes pa dang / /rnam par 'dren pa shin tu ldan/ /sems can rnams kyi dad pa rnams/ /ma lus yang dag rab tu mkhyen/ /sems can rnams kyi dbang po</text></item>
<item><p>290b5</p><section>mdo sde</section><text>yi/ /rim pa bzhin du yang dag mkhyen/ /dbang po mchog dang tha ma rnams/ /ma lus par yang rab tu mkhyen/ /bsam gtan ye shes rnam thar dang / /ting nge 'dzin gyi pha rol phyin/ /snyoms par 'jug dang tshad med la/ /rkang gnyis dam pa shin</text></item>
<item><p>290b6</p><section>mdo sde</section><text>tu bslabs/ /sangs rgyas rnams kyi ting nge 'dzin/ /des ni mi mkhyen gang yang med/ /thams cad mkhyen cing thams cad gzigs/ /gzigs pa la yang sgrib pa med/ /de bzhin gshegs pa de la ngas/ /sangs rgyas zhing gi rgya dris te/ /sangs</text></item>
<item><p>290b7</p><section>mdo sde</section><text>rgyas zhing gi rgya che ba/ /bskal pa chen po bdag la gsungs/ /kun nas nyon mongs rnam par byang / /ma lus yang dag rab tu mkhyen/ /gang rnams khyod kyis mi mkhyen pa/ /de 'dra'i chos ni yong ma mchis/ /sangs rgyas zhing gi skyon rnams dang / /</text></item>
<item><p>291a1</p><section>mdo sde</section><text>yon tan thams cad rab tu mkhyen/ /sangs rgyas bstan pa rgya che ba/ /rkang gnyis gtso bos bshad du gsol/ /sems can rnams kyi smin pa dang / /ji ltar mi rnams 'tshang rgya ba/ /nyon mongs gang gis nyon mongs pas/ /mi mkhas</text></item>
<item><p>291a2</p><section>mdo sde</section><text>'khor bar rab tu 'khor/ /mi rnams gang gis nyon mongs pa/ /nyon mongs de dag khyod kyis mkhyen/ /de yi lam dang bsam pa rnams/ /'dren pa khyod kyis rnam par mkhyen/ /ji ltar ting 'dzin 'byung ba dang / /byung nas ji ltar gnas pa dang / /ji</text></item>
<item><p>291a3</p><section>mdo sde</section><text>ltar de las ldang ba rnams/ /ston pa khyod kyis rab tu mkhyen/ /bsam gtan rnams dang tshad med pa/ /ji snyed ting nge 'dzin rnams dang / /zhi gnas dang ni lhag mthong rnams/ /rnam pa thams cad shin tu mkhyen/ /ji ltar chos la 'dogs pa dang / gang</text></item>
<item><p>291a4</p><section>mdo sde</section><text>gi rkyen gyis bshad pa yang / /de yang ston pas rab mkhyen te/ /de la the tshom mi mnga' khyod/ /khyod kyis bskal pa byer spyad pas/ /ye shes 'di las nges par 'byung / /ston pas stobs kyi mthu yang brnyes/ /drang srong chen po stobs dang ldan/ /bskal pa stong</text></item>
<item><p>291a5</p><section>mdo sde</section><text>phrag bye ba yi/ /bdag dang pha rol rnams kyi yang / /spyod pa dpag tu ma mchis shing / /bsam gyis mi khyab thams cad mkhyen/ /gang du byang chub ci 'dra ba/ /skye ba thams cad du yang 'jug /de dag ma lus 'dren pa yis/ /ji lta bu yang rab tu mkhyen/ /gang du</text></item>
<item><p>291a6</p><section>mdo sde</section><text>ji 'dra skye ba dang / /gang du rigs kyang ci 'dra ba/ /ji ltar kun du spyad pa rnams/ /de dag 'dren pas rab tu mkhyen/ /tha ma'i chos rnams ci 'dra ba/ /'dren pas 'khor ba de rnams kyang / /'gro ba gang du skye ba ni/ /de bzhin gshegs pas rab tu mkhyen/ /ci 'dra ba yi</text></item>
<item><p>291a7</p><section>mdo sde</section><text>ye shes kyis/ /sngon chad rnam par lung bstan pa/ /mkhas pa khyod kyis de mkhyen pas/ /de la the tshom mi mnga' khyod/ /tshul khrims gang dang chos gang dang / /ci 'dra'i spyod pa spyad pa dang / /ye shes gang la zhugs pa yang / /de dag 'dren pas rab</text></item>
<item><p>291b1</p><section>mdo sde</section><text>tu mkhyen/ /gang dang gang gi las kyis su/ /skye ba rnams su 'gro bar 'gyur/ /rnam smin ci 'dra 'thob pa yang / /de dag mgon pos rab tu mkhyen/ /gang du gnas pa de dag gi/ /rgyun du mchi bar nges pa yang / /de yang khyod kyis ma lus mkhyen/ /de</text></item>
<item><p>291b2</p><section>mdo sde</section><text>slad yid gnyis mi mnga' khyod/ /gang gi lus kyis sems gang skyes/ /de yang khyod kyis rnam par mkhyen/ /sems de'i rgyu ni gang lags pa/ /de yang 'dren pas shin tu mkhyen/ /sngon chad gnas pa mkhyen pa ni/ /khyod dang 'dra ba yong ma mchis/ /sangs rgyas</text></item>
<item><p>291b3</p><section>mdo sde</section><text>bye ba stong rnams dang / /'dren pa khyod ni de dang 'dra/ /srog chags so so'i dge ba rnams/ /rjes su dran pas rab tu mkhyen/ /de slad sangs rgyas chos rnams la/ /'dren pa'i ye shes thogs mi mnga'/ /gang dang gang gis lus kyis su/ /ji lta bu yi rgyud du</text></item>
<item><p>291b4</p><section>mdo sde</section><text>mchi/ /de yang thams cad mkhyen pas mkhyen/ /de slad rgyal bas lhag ma mchis/ /'dren pa chos rnams thams cad la/ /khyod ni the tshom yong mi mnga'/ /sems can kun gyi spyod yul yang / /sangs rgyas spyan gyis rab tu gzigs/ /skye ba dang ni 'chi</text></item>
<item><p>291b5</p><section>mdo sde</section><text>'pho mkhyen/ /khyod 'dra ba ni yong mi gda'/ /lhar bcas 'jig rten thams cad na/ /thub pa khyod las lhag ma mchis/ /zag pa zad pa'ang rab tu mkhyen/ /ma lus pa yang rtogs par gyur/ /nyon mongs thams cad yongs su spangs/ /khyod kyis bag chags</text></item>
<item><p>291b6</p><section>mdo sde</section><text>kun kyang bcom/ /sems can kun gyi nyon mongs dang / /spyod pa rnams kyang 'dren pas mkhyen/ /gang la nyon mongs spyod yul dang / /nyon mongs 'di dag gar 'byung mkhyen/ /nyon mongs dag la spyad pas na/ /bag chags rjes su 'jug pa rnams/ /de</text></item>
<item><p>291b7</p><section>mdo sde</section><text>dag kun kyang khyed mkhyen te/ /de las khyod ni pha rol phyin/ /bdag dang pha rol rnams kyi yang / /nyon mongs gang gis spong ba yi/ /lam de rnams kyang rab tu mkhyen/ /de slad khyod ni lam la mkhas/ /'jig rten kun mgon rnam 'dren pa/ /mtha' yas</text></item>
<item><p>292a1</p><section>mdo sde</section><text>brtson 'grus de bstod nas/ /bskal bye khrag khrig mtha' yas par/ /'gro ba gnyis su de skyes so/ /'di nas lha ris nga skyes te/ /rtag par lha yi dbang por gyur/ /bye ba mtha' yas lha rnams la/ /rgyal ba'i ye shes 'thob par</text></item>
<item><p>292a2</p><section>mdo sde</section><text>bstan/ /lha yi gnas nas shi 'phos te/ /mi yi dbang po rgyal por gyur/ /sems can khrag khrig mtha' yas pa/ /rgyal ba'i ye shes thob par bstan/ /de dag nga yi chos thos nas/ /bsti stang mtshungs med bskyed nas su/ /sems ni thams cad</text></item>
<item><p>292a3</p><section>mdo sde</section><text>nyer gzhag ste/ /dri med sems kyis de dag nyan/ /sems can bye ba mtha' yas pa/ /byang chub mchog la nges par gyur/ /nga yi tshig thos rtogs pa ni/ /sangs rgyas byang chub nges par gyur/ /sangs rgyas bye ba mtha' yas pa/ /sangs rgyas zhing gi rgya</text></item>
<item><p>292a4</p><section>mdo sde</section><text>bshad kyang / /bskal pa khrag khrig mtha' yas su/ /rgya chen bshad pa mi zad do/ /sangs rgyas yon tan gang brjod dang / /drang srong chen pos zhing bsngags pa/ /thams cad rang bzhin stong par bshad/ /de dag ma skyes mi 'gag bstan/ /gang 'dir</text></item>
<item><p>292a5</p><section>mdo sde</section><text>sangs rgyas bsngags pa dang / /sangs rgyas yon tan gang bstan dang / /bde bar gshegs pas zhing brjod pa/ /gang gis bshad pa'ang de dang 'dra/ /chos rnams zhi bar bde gshegs bshad/ /zhi ba'i rang bzhin de mi rnyed/ /gang la bshad pa de</text></item>
<item><p>292a6</p><section>mdo sde</section><text>yang stong / /'di la mgon med 'gro ba myos/ /de nas bram ze'i rigs shing sA la chen po lta bu'i bu mo blo gros mtha' yas kyis bcom ldan 'das de bzhin gshegs pa brtson 'grus mtha' yas la tshigs su bcad pa de dag gis mngon par bstod nas bud med</text></item>
<item><p>292a7</p><section>mdo sde</section><text>kyi dbang po las gyur te/ de phyin chad bud med kyi lus su mi skye bar gyur to/ /'jam dpal de lta bas na byang chub sems dpa' sems dpa' chen po sangs rgyas kyi zhing tshad med pa yongs su sbyang bar 'dod cing bla na med pa yang dag par rdzogs pa'i byang chub mngon</text></item>
<item><p>292b1</p><section>mdo sde</section><text>par rdzogs par 'tshang rgya bar 'dod pas byang chub sems dpa'i rnam par thar pa sgrub pa'i stong pa nyid sgrib pa med pa la bslab par bya'o/ /chos kyi rnam grangs 'di bshad pa'i tshe/ sangs rgyas kyi zhing 'di thams cad rnam par 'gyur ba drug tu g.yos te/ 'gul rab tu</text></item>
<item><p>292b2</p><section>mdo sde</section><text>'gul/ kun du rab tu 'gul/ g.yos rab tu g.yos/ kun du rab tu g.yos/ ldeg rab tu ldeg /kun du rab tu ldeg /'khrugs rab tu 'khrugs/ kun du rab tu 'khrugs/ 'ur 'ur rab tu 'ur 'ur/ kun du rab tu 'ur 'ur/ chem chem rab tu chem chem/ kun</text></item>
<item><p>292b3</p><section>mdo sde</section><text>du rab tu chem chem/ shar phyogs dma' na nub phyogs mtho/ nub phyogs dma' na shar phyogs mtho/ lho phyogs dma' na byang phyogs mtho/ byang phyogs dma' na lho phyogs mtho/ dbus dma' na mtha' mtho/ mtha' dma' na dbus mtho bar gyur to/ /srog chags</text></item>
<item><p>292b4</p><section>mdo sde</section><text>bye ba khrag khrig phrag drug cu rtsa drug len pa med par zag pa rnams las sems rnam par grol lo/ /dge slong dang / dge slong ma dang / dge bsnyen dang / dge bsnyen ma tshad med pa phrag brgya ni chos rnams la chos kyi mig rdul med cing dri ma dang bral ba rnam par dag go/ /byang chub sems</text></item>
<item><p>292b5</p><section>mdo sde</section><text>dpa' bye ba khrag khrig dpag tu med pa ni mi skye ba'i chos la bzod pa thob par gyur to/ /srog chags stong phrag dpag tu med pa rnams dang / lha dang mir bcas pa'i skye dgu sngon sems ma bskyed pa rnams ni bla na med pa yang dag par rdzogs pa'i byang chub tu sems skyes so/ /bcom ldan</text></item>
<item><p>292b6</p><section>mdo sde</section><text>'das kyis de skad ces bka' stsal nas/ byang chub sems dpa' brgyad khri bzhi stong po de dag dang / dge slong de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do// //'phags pa dkon</text></item>
<item><p>292b7</p><section>mdo sde</section><text>mchog 'byung gnas zhes bya ba theg pa chen po'i mdo rdzogs // //rgya gar gyi mkhan po dzi na mi tra dang / su ren dra bo d+hi dang / zhu chen gyi lo tsA ba ban de ye shes sdes zhus te skad gsar chad kyis bcos nas slad kyis gtan la phab pa// //</text></item>
<item><p>293a1</p><section>mdo sde</section><text>@##/ /rgya gar skad du/ Ar+ya su bar+N+Na sU tra ma hA yA na nA ma sU tra/ bod skad du/ 'phags pa gser gyi mdo zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa</text></item>
<item><p>293a2</p><section>mdo sde</section><text>dus gcig na/ bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de'i tshe bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das byang chub kyi sems ci ltar blta bar bgyi/</text></item>
<item><p>293a3</p><section>mdo sde</section><text>bcom ldan 'das kyis bka' stsal pa/ tshe dang ldan pa kun dga' bo byang chub kyi sems ni gser dang rang bzhin 'dra bar gnas par blta bar bgyi'o/ /gser rang bzhin gyis rnam par dag pa ltar byang chub kyi sems rang bzhin gyis rnam par dag par gnas so/ /mgar</text></item>
<item><p>293a4</p><section>mdo sde</section><text>bas gser la bzo'i bye brag tha dad par byas kyang gser rang bzhin mi 'gyur ba ltar/ byang chub kyi sems la yon tan khyad par sna tshogs par snang yang don dam par byang chub kyi sems las ma g.yos pas rang bzhin mi 'gyur ba'i phyir ro/ /de nas bcom ldan</text></item>
<item><p>293a5</p><section>mdo sde</section><text>'das kyis tshigs su bcad de bka' stsal pa/ byang chub sems nyid rnam par dag /bdag dang gzhan gyi don la brtson/ /dngos med ngo bo nyid du sgom/ /shes rab skye ba'i rgyu la mos/ /bcom ldan 'das kyis de skad ces bka' stsal pa dang / tshe dang ldan</text></item>
<item><p>293a6</p><section>mdo sde</section><text>pa kun dga' bo dang / thams cad dang ldan pa'i 'khor de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do// //'phags pa gser gyi mdo</text></item>
<item><p>293a7</p><section>mdo sde</section><text>zhes bya ba theg pa chen po'i mdo rdzogs // @##/ /rgya gar skad du/ Ar+ya su bar+N+Na bA lu ko pa ma nA ma ma hA yA na sU tra/ bod skad du/ 'phags pa gser gyi bye ma lta bu zhes bya ba theg pa chen po'i mdo/ sangs rgyas dang /</text></item>
<item><p>293b1</p><section>mdo sde</section><text>byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge</text></item>
<item><p>293b2</p><section>mdo sde</section><text>'dun chen po dang / byang chub sems dpa' stong phrag mang po dag dang thabs cig tu bzhugs te/ de nas tshe dang ldan pa kun dga' bo stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das</text></item>
<item><p>293b3</p><section>mdo sde</section><text>ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ci de bzhin gshegs pa dgra bcom pa yang dag par rdzogs pa'i sangs rgyas rnams dpag tu ma mchis pa lags sam/ bcom ldan 'das ci de</text></item>
<item><p>293b4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rnams yon tan dpag tu ma mchis pa dang ldan lags sam/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun</text></item>
<item><p>293b5</p><section>mdo sde</section><text>dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni dpag tu med do/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni yon tan dpag tu med pa dang ldan no/ /tshe dang ldan pa kun</text></item>
<item><p>293b6</p><section>mdo sde</section><text>dga' bos lan gnyis su bcom ldan 'das la 'di skad ces gsol to/ /bcom ldan 'das ci de bzhin gshegs pa dgra bcom pa yang dag par rdzogs pa'i sangs rgyas rnams dpag tu ma mchis pa lags sam/ bcom ldan 'das ci de bzhin gshegs pa</text></item>
<item><p>293b7</p><section>mdo sde</section><text>dgra bcom pa yang dag par rdzogs pa'i sangs rgyas rnams yon tan dpag tu ma mchis pa dang ldan lags sam/ bcom ldan 'das kyis kyang lan gnyis lan gsum du tshe dang ldan pa kun dga' bo la 'di skad ces bka' stsal to/ /kun dga' bo de bzhin gshegs</text></item>
<item><p>294a1</p><section>mdo sde</section><text>pa dgra bcom pa yang dag par rdzogs pa'i sangs rgyas rnams ni dpag tu med do/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni yon tan dpag tu med pa dang yang ldan no/ /kun dga' bo khyod de bzhin</text></item>
<item><p>294a2</p><section>mdo sde</section><text>gshegs pa rnams kyi dpag tu med pa mnyan pa'am/ de bzhin gshegs pa rnams kyi yul shes pa 'am/ de bzhin gshegs pa rnams kyi yon tan shes par 'dod dam/ de skad ces bka' stsal pa dang / bcom ldan 'das la tshe dang ldan pa kun dga' bos</text></item>
<item><p>294a3</p><section>mdo sde</section><text>'di skad ces gsol to/ /dge slong rnams la bcom ldan 'das kyis bstan du gsol/ bde bar gshegs pas bstan du gsol/ dge slong rnams kyis mngon sum du thos na yang dag par 'dzin par 'gyur lags so/ /de skad ces gsol pa dang / bcom</text></item>
<item><p>294a4</p><section>mdo sde</section><text>ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis maud gal gyi bu chen po rdzu 'phrul ji lta bus phyogs dang phyogs mtshams dag tu 'gro ba shes sam/ kun dga' bos gsol pa/ maud gal gyi bu chen po rdzu 'phrul</text></item>
<item><p>294a5</p><section>mdo sde</section><text>ji lta bus phyogs dang phyogs mtshams dag tu mchi ba bcom ldan 'das kyis bstan du gsol/ bde bar gshegs pas bstan du gsol/ bcom ldan 'das kyis bka' stsal pa/ kun dga' bo khyod la don 'di dpes bstan par bya'o/ /de ci'i phyir</text></item>
<item><p>294a6</p><section>mdo sde</section><text>zhe na/ kun dga' bo skyes bu mkhas pa gang dag dpes don rtogs par 'gyur ba yod pa'i phyir ro/ /kun dga' bo dper na rdzing dpag tshad brgyad stong pa chus gang ba/ bya khwas btung du rung bar mu dang kha da chad du 'dug pa/ pad ma'i lo mas khebs pa zhig yod</text></item>
<item><p>294a7</p><section>mdo sde</section><text>la de nas mi la la zhig gis rlung gi shugs las 'das pa'i rta mchog dag dang ldan pa'i lcags kyi shing rta la zhon te/ de yang mu khyud kyi shing yang chu la mi reg /rta rnams kyi rmig pa yang chu la mi reg /pad ma'i lo ma rnams kyang rta'i rmig pa dag gis mi brtol ba</text></item>
<item><p>294b1</p><section>mdo sde</section><text>tsam gyi stobs dang shugs dang mgyogs pa de lta bus rgyug la/ kun dga' bo de nas rdzing de'i nang nas sbrul gdug pa zhig byung nas shing rta de mtsho'i nang nas phyir ma log pa de'i bar skabs su shing rta de lan brgyad bskor na/ kun dga' bo sbrul gdug pas shing rta lan cig</text></item>
<item><p>294b2</p><section>mdo sde</section><text>bskor ba'i yun ji tsam pa de'i bar skabs su kun dga' bo khyod chos bstan pa rnam pa brgyad ston cing don kyang go bar byed do/ /kun dga' bo khyod tshig gcig smra ba'i yun ji tsam pa de'i bar skabs su maud gal gyi bu chen po chos bstan pa rnam pa brgyad ston cing don kyang go bar</text></item>
<item><p>294b3</p><section>mdo sde</section><text>byed do/ /kun dga' bo maud gal gyi bu chen po tshig gcig smra ba'i yun ji tsam pa de'i bar skabs su gnas brtan sha ra dwa ti'i bu chos bstan pa rnam pa brgyad ston cing don kyang go bar byed do/ /gnas brtan sha ra dwa ti'i bu tshig gcig smra ba'i yun ji tsam pa de'i bar skabs</text></item>
<item><p>294b4</p><section>mdo sde</section><text>su rang sangs rgyas chos bstan pa rnam pa grangs med pa ston to/ /rang sangs rgyas tshig gcig smra ba'i yun ji tsam pa de'i bar skabs su byang chub sems dpa' chos bstan pa rnam pa grangs med bsam gyis mi khyab brjod du med pa ston cing don kyang go bar byed do/ /kun</text></item>
<item><p>294b5</p><section>mdo sde</section><text>dga' bo byang chub sems dpa' tshig gcig smra ba'i yun ji tsam pa de'i bar skabs su kun dga' bo gnas brtan maud gal gyi bu chen po 'jig rten gyi khams brgyad khri 'da'o/ /kun dga' bo rdzu 'phrul gyi stobs bskyed pa de lta bu'i 'gros kyis nyin mtshan bdun gyi bar</text></item>
<item><p>294b6</p><section>mdo sde</section><text>du ngal mi bso bar shar phyogs su 'jig rten gyi khams ji snyed du 'gro ba dang / de bzhin du lho phyogs dang / nub phyogs dang / byang phyogs dang / de bzhin du shar lho'i phyogs mtshams dang / lho nub kyi mtshams dang / nub byang gi mtshams dang / byang shar</text></item>
<item><p>294b7</p><section>mdo sde</section><text>gyi mtshams dang / de bzhin du steng dang 'og gi phyogs su nyin mtshan bdun gyi bar du ngal mi bso bar song la/ de nas mi la la zhig gis phyogs bcu'i 'jig rten gyi khams de dag thams cad ra bas bskor te ra bas bskor nas rdo dang / gseg ma dang / gyo mo dang / gyo</text></item>
<item><p>295a1</p><section>mdo sde</section><text>dum med par byas te mthon dman med par byas nas grong khyer gcig tu byas la grong khyer gcig tu byas nas kyang yungs 'brus bkang ste byur bur byas na/ kun dga' bo grong khyer de'i nang gi yungs 'bru ji snyed yod pa de dag bas kyang ches mang ba'i 'jig rten gyi khams</text></item>
<item><p>295a2</p><section>mdo sde</section><text>dag na sems can byang chub la zhugs pa dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams byang chub sems dpa'i spyad pa spyod pa dag ngas mthong ngo / /de bas kyang ches mang ba'i 'jig rten gyi khams dag na byang chub</text></item>
<item><p>295a3</p><section>mdo sde</section><text>sems dpa' rnams dga' ldan gyi lha'i ris dag tu skye ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams dga' ldan gyi lha'i ris dag na 'khod pa dag ngas mthong ngo / /de bas kyang ches mang ba'i 'jig rten gyi khams</text></item>
<item><p>295a4</p><section>mdo sde</section><text>dag na byang chub sems dpa' rnams dga' ldan gyi lha'i ris dag nas 'chi 'pho ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams ma'i mngal du 'jug pa dag ngas mthong ngo / /de bas kyang ches mang ba'i 'jig rten gyi</text></item>
<item><p>295a5</p><section>mdo sde</section><text>khams dag na byang chub sems dpa' rnams ma'i mngal nas 'byung ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams byis pa'i rtsed mo ston pa dag ngas mthong ngo / /de bas kyang ches mang ba'i 'jig rten gyi khams dag</text></item>
<item><p>295a6</p><section>mdo sde</section><text>na byang chub sems dpa' rnams rgyal srid spangs nas rab tu byung ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams dka' ba spyod pa'i sbyor ba ston pa dag ngas mthong ngo / /de bas kyang ches mang ba'i 'jig rten gyi khams dag na</text></item>
<item><p>295a7</p><section>mdo sde</section><text>byang chub sems dpa' rnams byang chub kyi snying por 'gro ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams byang chub kyi snying po la lta ba dag ngas mthong ngo / /de bas kyang ches mang ba'i 'jig rten gyi khams dag na byang</text></item>
<item><p>295b1</p><section>mdo sde</section><text>chub sems dpa' rnams byang chub kyi snying po la gces par byed pa'i mchog dang gus pa chen pos lan gsum bskor ba byed pa dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams byang chub kyi snying po la 'dug pa dag</text></item>
<item><p>295b2</p><section>mdo sde</section><text>ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams byang chub kyi shing drung na 'dug pa dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams bla na med pa yang</text></item>
<item><p>295b3</p><section>mdo sde</section><text>dag par rdzogs pa'i byang chub mngon par rdzogs par 'tshang rgya ba dag ngas mthong ngo / /de bas kyang ches mang ba'i 'jig rten gyi khams dag na byang chub sems dpa' rnams bla na med pa yang dag par rdzogs pa'i byang chub mngon par rdzogs par sangs rgyas pa dag ngas mthong ngo / /</text></item>
<item><p>295b4</p><section>mdo sde</section><text>de bas kyang ches mang ba'i 'jig rten gyi khams dag na sangs rgyas bcom ldan 'das rnams chos kyi 'khor lo bskor ba dag ngas mthong ngo / /de bas kyang ches mang ba'i 'jig rten gyi khams dag na sangs rgyas bcom ldan 'das rnams yongs su mya ngan las 'das pa</text></item>
<item><p>295b5</p><section>mdo sde</section><text>chen po ston pa dag ngas mthong ste/ de dag thams cad kyang mtshan 'thun pa dang gdung 'thun pa sha stag yin na 'jig rten gyi khams gang dag na byang chub sems dpa' chen po rnams mngon par 'byung ba dang / byang chub kyi snying por 'gro ba dang / byang chub kyi snying</text></item>
<item><p>295b6</p><section>mdo sde</section><text>po la lta ba dang / byang chub kyi snying po la bskor ba byed pa dang / byang chub kyi snying po la 'dug pa dang / byang chub kyi shing drung na 'dug pa dang / mngon par rdzogs par sangs rgyas nas chos kyi 'khor lo bskor ba dang / yongs su mya ngan las 'das pa chen po</text></item>
<item><p>295b7</p><section>mdo sde</section><text>ston pa mtshan tha dad pa dang gdung tha dad pa dag lta ci smos/ de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das 'jig rten gyi khams gang dag tu sangs rgyas bcom ldan 'das rnams mi 'byung ba dang / byang chub</text></item>
<item><p>296a1</p><section>mdo sde</section><text>sems dpa' rnams kyang byang chub sems dpa'i spyad pa mi spyod pa'i 'jig rten gyi khams ji snyed cig mchis lags/ bcom ldan 'das kyis bka' stsal pa/ kun dga' bo 'jig rten gyi khams ngas bstan pa gang dag tu sangs rgyas</text></item>
<item><p>296a2</p><section>mdo sde</section><text>bcom ldan 'das rnams 'byung ba dang / byang chub sems dpa' rnams kyang byang chub sems dpa'i spyad pa spyod pa gang yin pa de dag ni kun dga' bo dper na rgya mtsho chen po'i bye ma dang gang gA'i klung gi bye ma'i nang na gser gyi bye ma dkon pa dang 'dra ste/ kun dga'</text></item>
<item><p>296a3</p><section>mdo sde</section><text>bo de bzhin du 'jig rten gyi khams gang dag tu sangs rgyas bcom ldan 'das rnams 'byung ba dang / byang chub sems dpa' rnams kyang byang chub sems dpa'i spyad pa spyod pa'i 'jig rten gyi khams de dag ni dkon te/ kun dga' bo ji ltar rgya mtsho chen po'i</text></item>
<item><p>296a4</p><section>mdo sde</section><text>bye ma dang gang gA'i klung gi bye ma de dag las la la zhig gis bye ma 'bru gcig blangs pa de bzhin du gang du sangs rgyas bcom ldan 'das rnams 'byung ba dang / byang chub sems dpa' rnams kyang byang chub sems dpa'i spyad pa spyod pa'i 'jig rten gyi khams de dag ni</text></item>
<item><p>296a5</p><section>mdo sde</section><text>nyung ngo / /bcom ldan 'das kyis de skad ces bka' stsal nas/ tshe dang ldan pa kun dga' bo dang / dge slong de dag dang / byang chub sems dpa' de dag dang / lha dang / mi dang / lha ma yin dang / dri zar bcas pa'i 'jig</text></item>
<item><p>296a6</p><section>mdo sde</section><text>rten yi rangs te/ bcom ldan 'das kyis gsungs pa la mngon par bstod do// //'phags pa gser gyi bye ma lta bu zhes bya ba theg pa chen po'i mdo rdzogs // //rgya gar gyi mkhan po su ren+d+ra bo d+hi dang / pradz+nyA</text></item>
<item><p>296a7</p><section>mdo sde</section><text>barma dang / zhu chen gyi lo tsA ba ban de ye shes sde la sogs pas bsgyur cing zhus te gtan la phab pa// //</text></item>
</list>