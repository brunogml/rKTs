<list>
<item><p>1a1</p><section>mdo sde</section><text>@#/ /mdo sde cha bzhugs so/ /</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya g+ha na byU ha nA ma ma hA yA na sU tra/ bod skad du/ 'phags pa rgyan stug po bkod pa zhes bya ba theg pa chen po'i mdo/ bam po dang po/</text></item>
<item><p>1b2</p><section>mdo sde</section><text>sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das chos thams cad la mnga' sgyur ba 'dod pa nas/</text></item>
<item><p>1b3</p><section>mdo sde</section><text>gzugs dang / gzugs med pa dang / 'du shes med pa'i sems can rnams las 'das te/ sangs rgyas kyi zhing stug po na stobs mnga' ba rnams dang / rdzu 'phrul gyi rkang pa rnams kyis</text></item>
<item><p>1b4</p><section>mdo sde</section><text>rnam par 'phrul zhing rjes su spyod pa/ byang chub sems dpa' sems dpa' chen po rnal 'byor dam pa'i rnal 'byor can 'di lta ste/ byang chub sems dpa' sems dpa' chen po mur 'dug byed</text></item>
<item><p>1b5</p><section>mdo sde</section><text>pa thams cad kyi gzhung rnam par 'joms pa dang / byang chub sems dpa' sems dpa' chen po blo gros chen po dang / byang chub sems dpa' sems dpa' chen po sangs rgyas kyi chos</text></item>
<item><p>2a1</p><section>mdo sde</section><text>thams cad kyi rnam par dgod pa yang dag pa ji lta ba bzhin du ston pa dang / byang chub sems dpa' sems dpa' chen po spyan ras gzigs kyi dbang po dang / byang chub sems dpa' sems dpa' chen po mthu chen po brnyes pa dang /</text></item>
<item><p>2a2</p><section>mdo sde</section><text>byang chub sems dpa' sems dpa' chen po rnam par 'phrul pa'i rgyal po dang / byang chub sems dpa' sems dpa' chen po 'jam dpal gzhon nur gyur pa dang / byang chub sems dpa' sems dpa' chen po rdo rje'i snying po dang / byang chub sems dpa'</text></item>
<item><p>2a3</p><section>mdo sde</section><text>sems dpa' chen po rnam par grol ba'i zla ba dang / byang chub sems dpa' sems dpa' chen po shugs 'dzin dang / de dag la sogs pa sangs rgyas kyi zhing bcu'i rdul shin tu phra ba bye ba snyed kyi byang chub sems dpa' sems dpa' chen po khams gsum</text></item>
<item><p>2a4</p><section>mdo sde</section><text>pa'i yul las yongs su 'das pa/ sems dang / yid dang / rnam par shes pa dang / kun gzhi'i spyod yul las yongs su 'das pa/ ye shes dang yid kyi lus su gnas gyur pa/ sgyu ma lta bu dang / dpa' bar 'gro ba dang / chos kyi sprin gyis dang / ting nge 'dzin</text></item>
<item><p>2a5</p><section>mdo sde</section><text>dang ldan pa/ sangs rgyas du ma'i phyag gi dbang bskur bas dbang bskur ba/ khams gsum pa'i yul las shin tu 'das pa'i gzhal med khang gi pad mo chen po la 'khod pa rnams dang thabs cig tu bzhugs te/ de na mur 'dug dang / nyan thos dang / rang sangs</text></item>
<item><p>2a6</p><section>mdo sde</section><text>rgyas thams cad kyi rgyu ba med do/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mthong ba'i chos la bde bar spyad pa bdag gi so so rang gi 'phags pa'i ye shes kyis mkhyen pa'i spyod yul btsun par dbyangs</text></item>
<item><p>2b1</p><section>mdo sde</section><text>'byin pa sna tshogs kyi gzugs du ma ston pa'i ting nge 'dzin las bzhengs so/ /bzhengs nas kyang pho brang 'ja' dang glog gi 'od can rgyan dang / lhab lhub du mas brgyan pa nas mngon par byung ste/ zla ba dri ma med pa'i snying po zhes bya ba'i khang stengs su gshegs so/ /</text></item>
<item><p>2b2</p><section>mdo sde</section><text>gshegs nas kyang stug po'i ris kyi rgyan seng ge'i gdan dam pa la byang chub sems dpa' dang thabs cig tu bzhugs so/ /bzhugs nas kyang bcom ldan 'das kyis phyogs bzhir gzigs te gtsug gi rin chen 'od kyi rgyan ces bya ba'i 'od zer gyi tshogs chen po 'od zer</text></item>
<item><p>2b3</p><section>mdo sde</section><text>stong phrag brgya'i 'khor can smin mtshams nas phyung ste/ 'od zer gyi tshogs de byung bas sangs rgyas kyi zhing gi rgyan thams cad sangs rgyas kyi rgyan gcig dang 'dra bar yongs su snang bar gyur to/ /mchog tu phra ba'i rdul gyi phra ba nyid du sangs rgyas kyi zhing thams cad kyi rang</text></item>
<item><p>2b4</p><section>mdo sde</section><text>bzhin phra ba nyid kyang yongs su snang ngo / /sangs rgyas kyi zhing stug po yang sangs rgyas kyi zhing gzhan gyi rang bzhin rdul gyi phra ba nyid las 'das te gnas so/ /sangs rgyas kyi zhing stug po ni 'od dang / gza' dang / zla ba spangs pa ste/ 'dus ma byas kyi rang bzhin nyid kyis</text></item>
<item><p>2b5</p><section>mdo sde</section><text>shin tu phra ba'i rdul gyi phra ba nyid du mi snang gi /gzhan du mya ngan las 'das pa dang / nam mkha' dang ma brtags par 'gog pa lta bur byang chub sems dpa' sems dpa' chen po de dag dang / sangs rgyas bcom ldan 'das rnams dang / sangs rgyas kyi zhing gzhan</text></item>
<item><p>2b6</p><section>mdo sde</section><text>dag na spyod pa byang chub sems dpa' sems dpa' chen po rnams kyis gzigs so/ /de nas bcom ldan 'das kyis sangs rgyas kyi zhing gi rgyan dang / sangs rgyas dang byang chub sems dpa'i mthu phyung ba de dag gzigs nas sangs rgyas kyi spyan gyis phyogs bcur</text></item>
<item><p>2b7</p><section>mdo sde</section><text>byang chub sems dpa'i 'khor dang bcas pa la gzigs nas byang chub sems dpa' sangs rgyas kyi chos thams cad rnam par dgod pa yang dag pa ji lta ba bzhin du ston pa la bka' stsal pa/ rnam par dgod pa yang dag pa ji lta ba bzhin du ston pa stug po'i rgyan zhes bya</text></item>
<item><p>3a1</p><section>mdo sde</section><text>ba'i sangs rgyas kyi zhing 'di na 'dod pa dang / gzugs dang / gzugs med pa dang / 'du shes med pa'i sems can du gtogs pa'i gzugs sred pa dang / ma rig pa dang / ting nge 'dzin gyi 'bras bu ye shes kyi mes rnam par bsregs te gnas gyur pa'i</text></item>
<item><p>3a2</p><section>mdo sde</section><text>phyir ye shes kyi ting nge 'dzin dang / yid bzhin gyi lus stobs dang / mngon par shes pa dang / rdzu 'phrul gyi rkang pa dang / dbang gis brgyan pa/ gseng med pa/ ring du gnas pa/ zla ba dang / nyi ma dang / nor bu dang / glog dang / 'ja' dang / byi ru dang / ba bla dang /</text></item>
<item><p>3a3</p><section>mdo sde</section><text>ldong ros dang / mtshal dang / mgo nag gi 'bru dang / king shu ka dang / in dra go pa dang / gser dang / tsam pa ka dang / pad mo dang / dung dang / rma bya'i mgul dang / mdongs bu me long gi nang na 'dug pa'i gzugs brnyan lta bu thob nas sa dang sar zag pa med</text></item>
<item><p>3a4</p><section>mdo sde</section><text>pas sbyangs pa'i rgyu ting nge 'dzin la dbang sgyur ba'i phyir smon lam gyi mthar phyin pa bcu'i bsngo bas lus thob pa'i khyad par can dag sangs rgyas kyi zhing stug por 'ong ngo / /de nas byang chub sems dpa' sems dpa' chen po sangs rgyas kyi chos thams cad rnam par dgod</text></item>
<item><p>3a5</p><section>mdo sde</section><text>pa yang dag pa ji lta ba bzhin du ston pa stan las langs te/ bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das gang na ba de logs su thal mo sbyar bas phyag 'tshal te/ bcom ldan 'das la 'di skad ces gsol to/ /</text></item>
<item><p>3a6</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs gcig cig bcom ldan 'das kyis bdag la zhu ba zhus pa lung bstan pa'i slad du skabs dbye bar gnang na bdag gis zhu'o/ /bcom ldan 'das kyis bka' stsal pa/ rnam</text></item>
<item><p>3a7</p><section>mdo sde</section><text>par dgod pa yang dag pa ji lta ba bzhin du ston pa khyod kyis de bzhin gshegs pa dgra bcom pa yang dag par rdzogs pa'i sangs rgyas la dris shig dang / ngas ci dang ci 'dod pa de dang de'i dri ba dris pa lung bstan pas sems mgu bar byas/ khyod kyis ji ltar bzod pa de ltar</text></item>
<item><p>3b1</p><section>mdo sde</section><text>smros shig /de nas sangs rgyas kyi chos thams cad rnam par dgod pa ji lta ba bzhin du ston pa'i byang chub sems dpa' sems dpa' chen po/ bcom ldan 'das kyis skabs phye ba dang / bcom ldan 'das la 'di skad ces gsol to/ /bcom</text></item>
<item><p>3b2</p><section>mdo sde</section><text>ldan 'das sangs rgyas kyi zhing stug po 'ba' zhig 'dod pa dang / gzugs dang / gzugs med pa dang / 'du shes med pa'i sems can las 'das te/ gnas sam/ sangs rgyas kyi zhing gzhan dag kyang de bzhin nam ci lags/</text></item>
<item><p>3b3</p><section>mdo sde</section><text>rigs kyi bu sangs rgyas kyi zhing stug po 'ba' zhig 'dod pa dang / gzugs dang / gzugs med pa dang / 'du shes med pa'i sems can las 'das te gnas pa ma yin gyi sangs rgyas kyi zhing gzhan dag kyang yod do/ /rigs kyi bu 'di nas pha rol shin tu'ang pha rol</text></item>
<item><p>3b4</p><section>mdo sde</section><text>sangs rgyas kyi zhing bye ba stong phrag brgya 'das pa'i steng gi phyogs cha na tshangs pa'i dbyangs de bzhin gshegs pa dgra bcom pa yang dag par rdzogs pa'i sangs rgyas kyi zhing dang / de bzhin du sA la'i dbang po'i rgyal po de bzhin gshegs pa dang / skar ma'i rgyal po de bzhin</text></item>
<item><p>3b5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas kyi sangs rgyas kyi zhing dang / de bzhin du sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyi pha rol shin tu'ang pha rol tu 'das pa na/ sangs</text></item>
<item><p>3b6</p><section>mdo sde</section><text>rgyas kyi zhing bye ba stong phrag brgya mang po byang chub sems dpa'i 'khor gyi tshogs kyis brgyan pa shin tu yangs shing che ba dag yod de/ sangs rgyas bcom ldan 'das de dag kyang 'khor gyi tshogs de dang de dag tu byang chub sems dpa' sems dpa' chen po rnams la bdag</text></item>
<item><p>3b7</p><section>mdo sde</section><text>gi so so rang gi 'phags pa'i ye shes kyi rtogs pa'i spyod yul gyi gtam dang / mthong ba'i chos la bde bar gnas pa'i chos tshig dang rnam par rtog pa'i spyod yul dang / yi ge dang bral ba de bzhin nyid dang / yang dag pa'i mtha' dang / mya ngan las 'das pa thob par byed</text></item>
<item><p>4a1</p><section>mdo sde</section><text>pa phyi ma'i mtha'i mur gtugs par ston/ de ni rnam par bkod pa yang dag pa ji lta ba bzhin du ston te/ de ni gang rnam par dgod pa yang dag pa ji lta ba bzhin du ston pa khyod kyis 'di'i pha rol na 'jig rten gzhan dang sangs rgyas dag yod</text></item>
<item><p>4a2</p><section>mdo sde</section><text>dam zhes smras pa de'i lan du ngas 'di smras so/ /rnam par dgod pa yang dag pa ji lta ba bzhin du ston pa khyod 'ba' zhig sangs rgyas kyi zhing gi rgyan dang byang chub sems dpa' la ltad mo blta bar 'dod pa'i phyir de bzhin gshegs pa la dri bar sems par ma zad kyi/ byang</text></item>
<item><p>4a3</p><section>mdo sde</section><text>chub sems dpa' sems dpa' chen po shugs 'dzin 'di yang sangs rgyas bcom ldan 'das rnams kyi sangs rgyas kyi zhing gi rgyan dang / sangs rgyas kyi sgra'i dbyangs kyi dkyil 'khor dang spyi gtsug tshad med pa la ltad mo blta bar 'dod pa'i phyir sangs rgyas kyi zhing bye</text></item>
<item><p>4a4</p><section>mdo sde</section><text>ba stong phrag brgyar song nas sangs rgyas kyi zhing chu bo gang gA'i bye ma snyed du rdzu 'phrul gyi mchog gis gyen du song yang byang chub sems dpa' sems dpa' chen po shugs 'dzin 'dis de bzhin gshegs pa gcig tsam gyi sangs rgyas kyi zhing gi rgyan tam/ sangs rgyas</text></item>
<item><p>4a5</p><section>mdo sde</section><text>kyi gsung gi dbyangs kyi dkyil 'khor ram/ spyi gtsug tshad med pa yang ma mthong ste/ des ma mthong ba dang / ngo mtshar du gyur nas sangs rgyas kyi gsung gi dbyangs kyi dkyil 'khor dang / spyi gtsug bltar tshad med pa bsam gyis mi khyab pa/ yang dag par</text></item>
<item><p>4a6</p><section>mdo sde</section><text>rjes su dran zhing mi mjed kyi 'jig rten gyi khams 'di nyid du phyin nas mnyan du yod par sangs rgyas bcom ldan 'das kyi spyan sngar 'dug ste/ nyes pa la nyes par bshags nas sangs rgyas rnams nam mkha' dang mnyam par shes te mngon par bstod nas/</text></item>
<item><p>4a7</p><section>mdo sde</section><text>bdag gi so so rang gi 'phags pa'i ye shes kyis rtogs pa'i spyod yul la mngon par mos shing sangs rgyas kyi zhing stug po nyid du song ste gnas par gyur to/ /de nas byang chub sems dpa' sems dpa' chen po rdo rje'i snying po sa dang sa'i mtshan nyid la mkhas pa</text></item>
<item><p>4b1</p><section>mdo sde</section><text>phra ba dang dmigs su phebs pa dang / rnam par gdon mi za ba'i gtam zlos pa stan las langs te bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das gang na ba der thal mo sbyar bas phyag 'tshal te/ bcom ldan 'das</text></item>
<item><p>4b2</p><section>mdo sde</section><text>la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs gcig cig bcom ldan 'das kyis bdag la zhu ba zhus pa lung bstan pa'i slad du skabs dbye bar gnang na bdag gis zhu'o/ /bcom</text></item>
<item><p>4b3</p><section>mdo sde</section><text>ldan 'das kyis bka' stsal pa/ rdo rje'i snying po khyod kyis de bzhin gshegs pa dgra bcom pa yang dag par rdzogs pa'i sangs rgyas la dris shig dang / ngas ci dang ci 'dod pa de dang de'i dri ba dris pa lung bstan pas sems mgu bar byas khyod kyis ji ltar bzod pa de ltar smros</text></item>
<item><p>4b4</p><section>mdo sde</section><text>shig /de skad ces bka' stsal pa dang / byang chub sems dpa' sems dpa' chen po rdo rje'i snying po la bcom ldan 'das kyis skabs phye nas/ bcom ldan 'das la 'di skad ces gsol to/ /bcom ldan 'das sangs rgyas sangs rgyas zhes bgyi ba dang / 'tshang rgya</text></item>
<item><p>4b5</p><section>mdo sde</section><text>bar bgyi ba zhes bya ba'i don ci lags/ bcom ldan 'das don dam pa 'phags pa'i yul chos nyid kyi sangs rgyas kyi rigs ston pa 'das pa dang / ma 'ongs pa dang / da ltar byung ba'i spyod pa'i sa la spyod pa dang / gzugs dang / mtshan nyid dang / yang dag par bsdu ba'i</text></item>
<item><p>4b6</p><section>mdo sde</section><text>lta bar ltung ba rnams dang mur 'dug gzhan gyi smra ba la mngon par chags pa'i blo'i spyod yul la spyod pa rnams dang / rdul dang / gces pa dang / dbang po dang / phyogs dang / dus dang / nam mkha' dang / bdag dang / yid dang / dbang po dang / don nye bar 'du ba'i lta</text></item>
<item><p>4b7</p><section>mdo sde</section><text>bar ltung ba rnams kyi blo rnam par bzlog pa'i slad du bshad du gsol/ bde bar gshegs pa bstan du gsol/ ma rig pa dang / sred pa dang / las dang / mig dang / gzugs dang / snang ba dang / de las skye ba'i yid la byed pa dang / gsum 'du ba'i rnam par rtog pa'i</text></item>
<item><p>5a1</p><section>mdo sde</section><text>shes pa can dang / rgyu dang / de ma thag pa dang / dbang dang / dmigs pa'i rkyen las byung ba'i rnam par shes pa la chags par spyod pa dang / yod pa dang / med par smra ba'i rtogs pa can dang / chos 'di ba'i phung po dang / gang zag stong pa nyid</text></item>
<item><p>5a2</p><section>mdo sde</section><text>du lta bar ltung ba rnams kyi yang blo rnam par bzlog pa'i slad du bcom ldan 'das bstan du gsol/ /chos kyi dbang po thos par 'gyur gyis bde bar gshegs pa bstan du gsol/ /rnam shes lnga yi rgyu la sogs/ /mnga' bdag dam pa ma gtogs par/ /sangs</text></item>
<item><p>5a3</p><section>mdo sde</section><text>rgyas blo dang shes bya dang / /ji ltar gang gis 'tshang rgya zhing / /shes bya rnam pa lnga po rnams/ /thugs su chud pa sangs rgyas te/ /chos rnams thams cad mkhyen pas na/ /mya ngan 'da' dang mnyam gshegs pa/ /bcom ldan 'das kyis bka' stsal pa/ dge'o</text></item>
<item><p>5a4</p><section>mdo sde</section><text>dge'o rdo rje'i snying po sa bcu la dbang ba/ rnam par rtog pa'i spyod yul las 'das pa/ mkhas pa chos nyid kyi sangs rgyas kyi rigs grags par byed pa dge'o/ /rnal 'byor dam pa la dbang ba/ sangs rgyas dang 'tshang rgya bar yongs su dri ba 'di la ni khyod 'ba' zhig ltad mo</text></item>
<item><p>5a5</p><section>mdo sde</section><text>byung ba ma yin gyi/ sgyu ma byed pa bzang po dang / rgyal ba'i bu gzhan dag kyang don 'di la ltad mo byung zhing sangs rgyas kyi dngos po 'dri ste/ de bzhin gshegs pa zhes bya ba'i tshig gi don 'di ci zhig /ci gzugs de bzhin gshegs pa'am/ 'on te gzugs las gzhan</text></item>
<item><p>5a6</p><section>mdo sde</section><text>zhig de bzhin gshegs pa'am/ de bzhin du phung po dang / khams dang / skye mched kyi 'du byed las kyang ste/ nang dang phyi'i mnyam pa nyid kyang mi mthong zhing byas pa'i rgyu dang 'jig pa'i chos can gyi phyir phung po rnams la de bzhin gshegs pa med de/ rdul phra mo med pa</text></item>
<item><p>5a7</p><section>mdo sde</section><text>thugs su chud pa'i phyir shes rab dang / ye shes dang / ting nge 'dzin gyi spyod yul te/ mnyam par bzhag pa'i thugs kyis yang dag par rjes su ma gzigs shing phung po rnams skyes pa'i phyir de bzhin gshegs pa'i chos kyi sku yin pas na rtag pa nyid do snyam mo/ /kye</text></item>
<item><p>5b1</p><section>mdo sde</section><text>rgyal ba'i bu chos kyi dbyings kyi shin tu phye ba la mkhas pa de dge'o/ /kye rgyal ba'i bu de bas na dge bar shin tu nyon te yid la gyis shig dang ngas khyod la bshad do/ /bcom ldan 'das dge'o zhes nas byang chub sems dpa' sems dpa' chen po rdo rje'i snying po bcom ldan</text></item>
<item><p>5b2</p><section>mdo sde</section><text>'das las phyir nyan to/ /bcom ldan 'das kyis de la bka' stsal pa/ rigs kyi bu rdo rje lta bu'i snying po ting nge 'dzin la dbang ba rdo rje'i snying po phung po rnams ni de bzhin gshegs pa ma yin/ phung po las gzhan na yang med de/ phung po la gnas pa yang ma yin/ phung po</text></item>
<item><p>5b3</p><section>mdo sde</section><text>yang gnas ma yin/ skye ba dang 'jig pa yang gnas ma yin/ shes par bya ba yang ma yin/ shes pa yang ma yin/ don kyang ma yin/ dbang po rnams kyang ma yin no/ /de ci'i phyir zhe na/ phung po dang / khams dang / skye mched dang / yul rnams ni mno bsam med</text></item>
<item><p>5b4</p><section>mdo sde</section><text>pa'i phyir te/ de bzhin gshegs pa ni 'di rnams las nang ngam phyir yang mi blta'o/ /gzugs ni skyed pa med cing sems med pa ste/ 'byung ba med pa'i chos can/ mthar 'jig pa/ rtswa dang / shing dang / bong rdo dang 'dra ba/ shin tu phra ba'i rdul gyi tshogs dbu ba dang</text></item>
<item><p>5b5</p><section>mdo sde</section><text>'dra ba'o/ /tshor ba ni gnyis tshogs pa las chu'i chu bur dang 'dra bar skye'o/ /'du shes ni bum pa dang / snam bu dang / cod pan la sogs pa'i rgyu las byung ba ste/ de yang gnyis las skyes pa'i smig rgyu dang 'dra ba ste/ dper na dpyid kyis mngon par gdungs pa'i</text></item>
<item><p>5b6</p><section>mdo sde</section><text>sa la nyi ma'i 'od zer bab pa gyen du langs pa rnams chu'i rlabs lta bur rlab cing dang bya skom gyis nyen cing chu tshol ba rnams la chur rmongs par bya bas rmongs par byed do/ /de bzhin du 'du shes kyang de'i bdag nyid ma yin pa/ de'i bdag nyid ma yin pa'i gzugs</text></item>
<item><p>5b7</p><section>mdo sde</section><text>su 'jug pa/ yang dag pa ma yin par yongs su brtags pa las skyes pa/ dpyod pa rnams kyis brjod pa las logs shig tu mi dmigs pa/ bong bu'i rwa dang / mo gsham gyi bu brjod pa ltar ming tsam du zad pa ste/ rmi lam gyi gzugs brjod pa ltar blta'o/ /</text></item>
<item><p>6a1</p><section>mdo sde</section><text>dper na rmi lam na gzugs kyi 'du shes mthong bas sad pa'i tshe gzugs la sogs pa dang / bud med bzang mo yang dmigs su med do/ /de bzhin du mi shes pas log pa na bud med dang skyes pa la sogs pa mthong ba yang mngon par sangs rgyas na mi dmigs</text></item>
<item><p>6a2</p><section>mdo sde</section><text>so/ /'du byed rnams ni chu shing gi snying po lta bu ste btsal na/ lus dang ngag dang yid las byung ba gzugs med pa rnams rnal 'byor can gyi dpyod pa pa rnams kyis mi rnyed do/ /rnam par shes pa ni sgyu ma lta bu de'i bdag nyid med pa ste/ sgyu ma byed pa'am/ de'i slob mas nan</text></item>
<item><p>6a3</p><section>mdo sde</section><text>tan du rtswa dang shing dang bong rdo tsam la brten te gzugs kyi yan lag du ma las mngon par bsgrubs pa'i sgyu ma'i gzugs glang po dang / rta dang / shing rta dang / mi dang / rgyan ma btags pa'i gzugs kyi phyogs gcig ngo mtshar du bstan pa lta bu dang / gzhan yang mkhas pa rnams</text></item>
<item><p>6a4</p><section>mdo sde</section><text>la ma yin gyi bus pa'i 'gro ba rnams la 'drid pa de bzhin du rnam par shes pa yang rnam pa gzhan du 'dug la/ rnam pa gzhan du shin tu brtags shing shin tu rtog ste de yang bdag nyid kyis bdag la 'dzin pa gnyis su shes nas/ sgyu mas mngon par grub pa'i gzugs gcig</text></item>
<item><p>6a5</p><section>mdo sde</section><text>po'i ngo mtshar dang 'dra bar phyir ldog go/ /de bzhin gshegs pa ni rtag pa brtan pa ther zug mi 'jig pa ste/ sangs rgyas rjes su dran pa sgom pa'i rnal 'byor can rnams kyi yul yin te/ de bzhin gshegs pa'i snying po zhes bsgrags pa mya ngan las 'das pa'i dbyings</text></item>
<item><p>6a6</p><section>mdo sde</section><text>dang / nam mkha' lta bur mi 'jig pa ste/ mya ngan las 'das pa'i sgra chos kyi dbyings kyi tshig gis 'das pa dang / byung ba dang / 'byung ba'i sangs rgyas bcom ldan 'das rnams kyis bstan te/ 'di ltar de bzhin gshegs pa rnams byung yang rung / ma byung yang</text></item>
<item><p>6a7</p><section>mdo sde</section><text>rung / chos rnams kyi chos nyid chos kyi gnas nyid dang / chos kyi dbyings dang / chos skyon med pa gnyis po 'di ni de bzhin gnas pa'o/ /rdo rje'i snying po skyon med pa zhes bya ba ni yang 'byung ba'i nyes pa thams cad dang bral ba'o/ /rdo rje'i snying po skyon med pa ni nyes pa</text></item>
<item><p>6b1</p><section>mdo sde</section><text>thams cad dang bral bar ma zad kyi ting nge 'dzin la yang 'jug go/ /skyon med par 'da' ba ni byang chub sems dpas spang bar bya ste/ de ci'i phyir zhe na/ 'di ltar ting nge 'dzin gyi sgo de nyid du mos te/ sems can la lta ba med par gyur cing yang dag pa'i mtha' mngon du byas</text></item>
<item><p>6b2</p><section>mdo sde</section><text>nas lcags bsregs pa'i me dang 'dra bar mya ngan las 'da' bar gyur te/ de sems can gyi dgos pa la brtson 'grus btang zhing snying rje chen po dang / pha rol tu phyin pa rnams dang bral bas sangs rgyas kyi gdung rnam par chad par byed cing nyan thos dang rang sangs rgyas mur</text></item>
<item><p>6b3</p><section>mdo sde</section><text>'dug byed pa'i lam du 'gro ste/ ting nge 'dzin gyi 'dam du glang po che chen po 'dra bar rnam par thogs te/ rnam par shes pa'i yul rab tu zhum pas sangs rgyas kyi chos kyi skye mched thams cad kyis kun nas mi gnas shing rdzogs par mi byed par 'gyur ba'i phyir mngon</text></item>
<item><p>6b4</p><section>mdo sde</section><text>du mi bya zhing / ma reg pa dang / nye bar mi bsgrub par gnas par bya'o/ /de ltar sangs rgyas kyi chos kyi sku'i rjes su zhugs te sangs rgyas kyi che ba nyid shes pas chos kyi 'khor lo bskor ba'i sangs rgyas rnam pa sna tshogs kyi tshul gyi yul la nye bar spyod pa/ sprul</text></item>
<item><p>6b5</p><section>mdo sde</section><text>pa'i yul can/ de bzhin gshegs pa rnams kyis ting nge 'dzin las bslang ba'i sbyor ba/ sa brgyad pa las 'das pa/ chos kyi sprin gyi sa la shes par rab tu byas pa/ sangs rgyas kyi che ba nyid myong nas de bzhin gshegs pa bdag gi so so rang gis rig pa</text></item>
<item><p>6b6</p><section>mdo sde</section><text>'phags pa'i ye shes kyis rtogs pa'i spyod yul gyi sar zhugs te thams cad du 'gro ba ma g.yos pa'i ting nge 'dzin spyod pa/ lhun gyis grub pa/ rtag pa/ ther zug pa/ brtan pa sangs rgyas kyi zhing stug po na gnas par 'gyur te/ rdo rje'i dbang po sa la dbang</text></item>
<item><p>6b7</p><section>mdo sde</section><text>ba rnams la 'phrul pa'i 'jug pa ston par 'gyur te/ gnas gyur pa/ yid bzhin gyi ye shes dang ting nge 'dzin can/ stobs dang / mngon par shes pa dang / rdzu 'phrul gyi rkang pa dang / dbang la spyod pa/ ngang pa'i rgyal po dang 'dra bar ma zhugs pa'i chu'i zla ba lta</text></item>
<item><p>7a1</p><section>mdo sde</section><text>bur 'gro ste/ blta ba'i don yod pa/ mi'i bdag po thams cad kyi tshogs kyi 'khor du sems can rnams kyi bsam pa ji lta bur 'dod pa'i gzugs dag gis sangs rgyas kyi zhing stug po bstan pa'i phyir sems can gyi bsam pa bzhin du 'jug par</text></item>
<item><p>7a2</p><section>mdo sde</section><text>'gyur ro/ /'dod pa'i khams kyi dbang po thams cad dang / dbang sgyur ba'i byang chub sems dpa' sems dpa' chen po nor bu rin po che'i snying po la sogs pa'i gnas dag tu bde ba rnams myang bar byas te sa'i rim pa rnams bstan nas zhing nas zhing du phun sum bde ba</text></item>
<item><p>7a3</p><section>mdo sde</section><text>rnams rab tu ston cing phyi ma'i mthar thug par bsku ba grub pa'i sngags 'chang ltar mi snang zhing khang khyim gyi lha ltar de na gnas bzhin du mi snang ba'i gzugs su khyim na 'dug pa ltar de dag sprul pa'i 'od zer dang / 'phrul pas sprul pa la spyod cing 'gro'o/ /song nas</text></item>
<item><p>7a4</p><section>mdo sde</section><text>kyang de bzhin gshegs pa'i sprul pa'i sku nub ste/ de bzhin gshegs pa'i sku la zhen nas gnas par 'gyur ro/ /de nas bcom ldan 'das kyis tshigs su bcad pa 'di dag gsungs so/ /dbang po phung po sprul yin te/ /srid dang ma rig las kyang yin/ /bag</text></item>
<item><p>7a5</p><section>mdo sde</section><text>chags kyis bcings mi bzad pa/ /yul dang dbang po'i rgyu las byung / /rnam dpyod tshogs ni 'dod chags rnams/ /zhags pa sems spyod de yin no/ /khro ba me lce mnyam pa ste/ /zhe sdang dug gi dngos po yin/ /thub spyod rnal 'byor bzang can gyis/ /'di dag rtag</text></item>
<item><p>7a6</p><section>mdo sde</section><text>tu rnam gzhigs te/ /phung po rnams ni dor ba'i phyir/ /rnal 'byor can gyis rnal 'byor spyod/ /gzugs ni 'byung ba'i tshogs yin te/ /phung po lhag ma gzugs med pa/ /ji bzhin bar snang ri mo dang / /grib la sdong dum la sogs med/ /mkha' la rlung gzugs</text></item>
<item><p>7a7</p><section>mdo sde</section><text>mi snang dang / /bya yi rjes rnams ji bzhin ni/ /mkhas pas so so rang rig pa/ /yang dag nyid dang yang dag mtha'/ /tshig gi spyod yul 'das pa ni/ /sangs rgyas dngos po mi snang ste/ /sangs rgyas sgras ni mya ngan 'das/ /mya ngan 'das kyang sangs rgyas te/ /rnam</text></item>
<item><p>7b1</p><section>mdo sde</section><text>rtog rtog dang bral bas na/ /de ni bstan du mi nus pa'o/ /rgyu dang 'bras bu med pa ste/ /yod dang med kyis rnam par spangs/ /rdo ba phye mar btags pa la/ /gser ni yod par mi snang ste/ /sbyang ba'i las kyi khyad par gyis/ /gser ni snang bar 'gyur ba</text></item>
<item><p>7b2</p><section>mdo sde</section><text>yin/ /gzugs rnams rdul du rnam gzhigs te/ /mkhas pas phung po lhag ma dang / /khams dang skye mched tshogs rnams dang / /rnam par shes dang dbang po dag /gcig dang tha dad dngos po yang / /rdul phran rnam par rab sbyangs na/ /dngos por sangs rgyas yod</text></item>
<item><p>7b3</p><section>mdo sde</section><text>pa min/ /sangs rgyas med pa'ang ma yin te/ /rnal 'byor can rnams sangs rgyas mthong / /mtshan rab sum cu rtsa gnyis can/ /gang na sdug bsngal de na bde/ /de nyid la ni snang ba yin/ /sangs rgyas med ces mi bya ste/ /sangs rgyas mnyam par bzhag pa</text></item>
<item><p>7b4</p><section>mdo sde</section><text>yod/ /rgyu yi sangs rgyas dge ba can/ /rtsa ba mkhas pa nyid kyang ste/ /'jig rten kun gyi rgyal ba dang / /yang dag rdzogs pa'i sangs rgyas dang / /'di dag sangs rgyas lngar gsungs so/ /sprul pa'i rgyal ba lhag ma rnams/ /de bzhin gshegs pa'i snying</text></item>
<item><p>7b5</p><section>mdo sde</section><text>po yod/ /mtshan rab sum cu rtsa gnyis can/ /de bas sangs rgyas yod pa ste/ /rnal 'byor can gyi thub pas mthong / /khams rnams gsum po 'das pa dang / /rnam pa du mar sangs rgyas zhing / /de bzhin gshegs kyi lha rdzas zhing / /rgyal sras bzang pos</text></item>
<item><p>7b6</p><section>mdo sde</section><text>kun tu gang / /de na thub chen sangs rgyas bzhugs/ /mtshan gyis kun nas yongs su rgyas/ /rnal 'byor rnal la mnyam par bzhag /chos dang bcas su rnam par mdzes/ /de bzhin phan tshun bsam gtan mdzad/ /shes rab ma shes shes byed la/ /stug po de na</text></item>
<item><p>7b7</p><section>mdo sde</section><text>rnam par spyod/ /stug po de yi sems can su/ /sangs rgyas gzugs can de dag kun/ /skad cig 'jig par shin tu 'das/ /ting nge 'dzin la rtag tu mos/ /dga' ldan nas babs 'phrul pa gang / /rtog pa can rnams kun gyis mthong / /stug po nas gshegs</text></item>
<item><p>8a1</p><section>mdo sde</section><text>glang po ste/ /sangs rgyas gzugs ni stug na bzhugs/ /sna tshogs rnam mang gzugs tshul te/ /sems can bsam bzhin zhugs pa yis/ /de bzhin gshegs pa mnyam gzhag pa/ /chu yi zla ba bzhin du snang / /sna tshogs gzugs</text></item>
<item><p>8a2</p><section>mdo sde</section><text>kyi nor bu ni/ /tshon gyi 'byor las rnam par mdzes/ /de bzhin sangs rgyas stug zhing na/ /mnyam par bzhag pas rnam par mdzes/ /thams cad chos la gzugs brnyan ltar/ /gcig dang tha dad spangs par te/ /dgos pa kun la 'jug pa ni/ /skyes bu dam</text></item>
<item><p>8a3</p><section>mdo sde</section><text>pa thams cad mkhyen/ /rdul las ma yin dus las min/ /dbang po las min gces las min/ /rkyen gyis ma yin 'jig rten dang / /sangs rgyas ldan par rnam mdzes pa/ /rgyu yi tshul du sangs rgyas ni/ /'bras bu rnams la rnam par mdzes/ /'jig</text></item>
<item><p>8a4</p><section>mdo sde</section><text>rten sku la 'khod bya ste/ /rgya mtsho ri dang shing dag dang / /de la 'gro ba sna tshogs bcas/ /mnyam par bzhag pas shin tu dgyes/ /bya ba thams cad phyi nang du/ /gza' zla la sogs mdzes pa'i rnams/ /phyir yang phyag gi mthil bkod de/ /yungs 'brur</text></item>
<item><p>8a5</p><section>mdo sde</section><text>'gro ba kun 'dzud pa/ /sangs rgyas thub pa'i rnal 'byor mnga'/ /thub chen thub pa'i dam pa'o/ /'jig rten rnams la byed pa med/ /sangs rgyas 'phrul gyis sprul pa ste/ /'byung ba gsum po 'di dag kun/ /sangs rgyas 'od kyis rnam par sprul/ /rab</text></item>
<item><p>8a6</p><section>mdo sde</section><text>rib mi shes myos mdongs pa'i/ /rtog pa can rnams 'phyan pa yin/ /bdag dang bdag med lta ba'i rnams/ /yod dang med pa'i smra bas bcom/ /'on tam thams cad 'jig pa dang / /cung zad 'jig pas smra ba rnams/ /'di la med dam cung zad</text></item>
<item><p>8a7</p><section>mdo sde</section><text>dam/ /bdag dang bdag med ga la yod/ /sangs rgyas sna tshogs 'byung kun na/ /rnal 'byor mkhan po rnam par mdzes/ /dri za'i grong la bya ba rnams/ /ji ltar snang ba 'jig rten na/ /rmi lam rnam pa sna tshogs gzugs/ /rnams la smig rgyu</text></item>
<item><p>8b1</p><section>mdo sde</section><text>bzhin/ /de bzhin 'jig rten sna tshogs dag /gdeg la sogs pa'i las rnams kyang / /rlung ldan sogs pa'i thag pa bzhin/ /sangs rgyas rnal 'byor mkhyen pa'i mchog /mi la 'khrul 'khor skor ba ste/ /rgya mtsho'i skya ba 'dzin pa 'dra/ /stug</text></item>
<item><p>8b2</p><section>mdo sde</section><text>po'i ris kyi ye shes kyi rgyan las byung zhes bya ba'i le'u ste dang po'o// //de nas 'jam dpal gzhon nur gyur pa stan las langs te/ bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das</text></item>
<item><p>8b3</p><section>mdo sde</section><text>shAkya thub pa de bzhin gshegs pa dgra bcom pa yang dag par rdzogs pa'i sangs rgyas gang na ba de logs su thal mo sbyar te phyag 'tshal nas bcom ldan 'das la 'di skad ces gsol to/ /bcom ldan 'das mtshams med pa lnga bgyis pa rnams dang / dam pa'i</text></item>
<item><p>8b4</p><section>mdo sde</section><text>chos spong ba rnams dang / 'phags pa spong ba rnams dang / mnar med pa la gzhol ba rnams dang / ma dang pha la snying ring ba rnams dang / tshangs pa 'gums pa rnams dang / ba lang dang / dgum pa 'gums pa'i sems can rnams ji ltar yongs su 'grol bar</text></item>
<item><p>8b5</p><section>mdo sde</section><text>'gyur/ bcom ldan 'das sems can de dag 'khor ba'i sdug bsngal la ji ltar yongs su 'grol bar 'gyur/ bcom ldan 'das kyis bka' stsal pa/ 'jam dpal sbyin pa gnyis byin pa'i sems can rnams 'khor ba'i sdug bsngal las yongs su</text></item>
<item><p>8b6</p><section>mdo sde</section><text>'grol bar 'gyur te/ de 'di ltar chos kyi sbyin pa dang / zang zing gi sbyin pa'o/ /chos kyi sbyin pas ni skye ba dran par 'gyur ro/ /zang zing gi sbyin pas ni sems can thams cad la phan btags par 'gyur ro/ /zang zing gi sbyin pas ni bkres pa dang / skom pa'i</text></item>
<item><p>8b7</p><section>mdo sde</section><text>sdug bsngal yongs su sbyong ngo / /chos kyi sbyin pas ni sems can dmyal ba dang / byol song gi skye gnas dang / gshin rje'i 'jig rten gyi 'khor ba'i sdug bsngal las yongs su 'grol to/ /'jam dpal sbyin pa gnyis po 'di byin na sbyin pa thams cad</text></item>
<item><p>9a1</p><section>mdo sde</section><text>'dus par 'gyur ro/ /'jam dpal gzhan yang sbyin pa lngas sbyin pa dang nye ba'i sbyin pa thams cad 'dus par 'gyur te/ lnga gang zhe na 'di lta ste/ bzhon pa sbyin pa dang / gdugs sbyin pa dang / dar sbyin pa dang / gos sbyin pa dang / chos gos</text></item>
<item><p>9a2</p><section>mdo sde</section><text>dang / bsod snyoms dang / mal cha dang / stan dang / nad kyi rkyen sman dang / yo byad sbyin pa rnams kyis sdug bsngal thams cad yongs su sbyangs par 'gyur ro/ /'jam dpal yang sems can la la mtshams med pa lnga byed pa dag gam/ dam pa'i chos spong</text></item>
<item><p>9a3</p><section>mdo sde</section><text>ba dag gam/ 'phags pa spong ba dag gam/ mnar med pa la gzhol ba dag gam/ bskal par gnas pa dag gam/ sems can gang la la dkon mchog gsum la snying ring ba'am/ sangs rgyas dang chos dang dge 'dun la gnod pa byed pa'am/</text></item>
<item><p>9a4</p><section>mdo sde</section><text>tshogs kyi nor la 'phrog pa dag gam/ chung ngu na lug gsod pa dag kyang rung / phyag dar ba yang rung / sme sha can yang rung ste/ 'jam dpal sus shin tu rgyas pa chen po rmad du byung ba'i chos stug po'i rgyan rin po che 'di thos pa dang / 'dri ba dang /</text></item>
<item><p>9a5</p><section>mdo sde</section><text>'drir 'jug pa dang / 'dzin pa dang / klog pa dang / kun chub par byed pa dang / gzhan la'ang rgya cher yang dag par ston pa dang / chung ngu na yi ge gcig kyang rung ste rjod pa dang / su 'ang chos de smra ba la mchod cing rim gro byed pa dang / nang par langs nas</text></item>
<item><p>9a6</p><section>mdo sde</section><text>ngo phrad par byed cing lta ba dang sngar smra ba sbyin par byed pa dang / lag pas reg par byed pa'i sems can de dag thams cad 'jam dpal sems can dmyal ba dang / byol song gi skye gnas dang / gshin rje'i 'jig rten gyi sdug bsngal thams cad las yongs</text></item>
<item><p>9a7</p><section>mdo sde</section><text>su 'grol bar 'gyur ro/ /'jam dpal sa'i phyogs gang na chos smra ba 'dug gam/ de'i dur ram/ ro'am/ ro bam pa zhig yod la/ de'i ngo mthong na yang mtshams med pa'i las lnga rnams byang bar 'gyur ro/ /'jam dpal rgya mtsho chen po'i nang na yi</text></item>
<item><p>9b1</p><section>mdo sde</section><text>dgas lto dpag tshad brgya stong du mar skyes pa yod de/ de bdag gi las kyi sdug bsngal mi bzad pa'i tshor ba yod do/ /'jam dpal de bzhin du sems can su mdo sde chen po rin po che 'di spong ba de dag kyang sdug bsngal myong bar 'gyur ro/ /'jam</text></item>
<item><p>9b2</p><section>mdo sde</section><text>dpal sus mdo sde rin po che 'di rim gror byas te/ me tog dang / bdug spos dang / mar me dang / spos dang / phreng ba dang / byug pa dang / phye ma dang / chos gos dang / gdugs dang / rgyal mtshan dang / lha'i ba dan gyis mchod pa dang / chos smra</text></item>
<item><p>9b3</p><section>mdo sde</section><text>ba de yang mchod par bya ste/ ji ste chos smra ba de mtshams med pa lnga byed na yang 'on kyang de'i sems 'khrugs par mi bya'o/ /chung du na byol song gi skye gnas su gtogs pa'i dang / bya gang la las chos smra ba de shi ba'i ro bam pa dur khrod na 'dug</text></item>
<item><p>9b4</p><section>mdo sde</section><text>pa'i sha zos kyang de dag thams cad phyir mi ldog par 'gyur te bla na med pa yang dag par rdzogs pa'i byang chub kyang 'thob par 'gyur ro/ /dang bya gzhan po de dag thams cad sangs rgyas kyi zhing stug po 'di nyid du 'thob par 'gyur te/ de la nem nur dang /</text></item>
<item><p>9b5</p><section>mdo sde</section><text>the tsom dang yid gnyis mi bya'o/ /sems can gang la la sngon dge ba'i rtsa ba bskyed pa/ sngon byang chub sems dpas yongs su bzung ba/ sngon gyi byang chub sems dpa'i sa bon las yongs su mnyams pa de dag thams cad phyi ma'i tshe phyi ma'i dus na mdo sde</text></item>
<item><p>9b6</p><section>mdo sde</section><text>rin po che 'di thos par 'gyur ro/ /thos nas kyang mchod pa chen pos mchod par 'gyur ro/ /mdo sde thams cad 'dus pa'i rgyan stug po rin po che las sbyin pa'i le'u ste gnyis pa'o// //mtha' yas yul can shin tu phra/ /bsam</text></item>
<item><p>9b7</p><section>mdo sde</section><text>gtan mkhyen pa skyes bu'i mchog /dbang po 'das pa mngon sum pa/ /chags dang dbang po rnam par spangs/ /bsam gtan bsam pa bsam gtan pa'i/ /de ni dgos pa'i tshul yin te/ /thub pa rnal 'byor mkhas pa'i rnams/ /kun gyi snying la</text></item>
<item><p>10a1</p><section>mdo sde</section><text>gnas pa yin/ /yod dang med kyi phyogs dang bral/ /sangs rgyas phyogs ni dri ma med/ /blo dang shes bya bral ba ste/ /tshad dang dbang po spangs pa yin/ /sems shes rnams kyi yul ma yin/ /de ni grol ba rnams kyi yul/ /mtshan</text></item>
<item><p>10a2</p><section>mdo sde</section><text>rnams kun kyang snang ba ste/ /de bzhin gshegs ni mtshan med pa'ang / /dregs can rnams kyi dregs med mdzad/ /mnyam par bzhag cing gos pa med/ /g.yo ba ma yin g.yo med min/ /chags med lam la gnas pa ste/ /lha yul byung ba'i lha rnams</text></item>
<item><p>10a3</p><section>mdo sde</section><text>dang / /dri za lha min mi'am ci/ /thub pa rnams dang mur 'dug gis/ /bstod kyang rtag tu yong mi g.yo/ /de la ngo mtshar sred pa med/ /'gro ba gang na'ang g.yo ba med/ /sngon nas dag pa'i rnal 'byor gyi/ /de ni pha rol yin pa'i phyir/ /sangs rgyas 'phrul pa'i</text></item>
<item><p>10a4</p><section>mdo sde</section><text>spyod pa yis/ /bya ba tsam du lha rnams kyis/ /mthong yang de dang 'di na med/ /ji bzhin nyi zla de dang 'dra/ /rnal 'byor yul du gnas pa ni/ /dregs pa med mdzad 'gro bas mthong / /rnam par tha dad mur 'dug rnams/ /gang la gang gis dbang gyur pa/ /</text></item>
<item><p>10a5</p><section>mdo sde</section><text>de la de lta'i chos ston te/ /rnal 'byor bskyed pa'i 'od zer gyis/ /rnal 'byor chos can rnam phye zhing / /rgyal ba'i tshul dang gsum po dag /rgyal po'am rgyal po'i 'khor rnams dang / /rgyal po'i yul gyi bya ba dang / /dka' thub tshal dang zhing rnams kyi/ /phun</text></item>
<item><p>10a6</p><section>mdo sde</section><text>sum tshogs pa de las byung / /lha rdzas rnams dang nam mkha' dang / /rin chen 'byung khungs rnam dag pa/ /lha yi lha yi mthu yis na/ /phyogs dang yul na 'bar ba yin/ /'byung ba gsum gyi thabs rnams gang / /rnam pa sna tshogs mkhas rnams</text></item>
<item><p>10a7</p><section>mdo sde</section><text>kyis/ /gang rnams byed gzhug bya ba dag /sangs rgyas lhun gyis grub 'bras bu/ /de ni mdo 'dzin 'gro ba yi/ /dgos dang dka' thub can rig dang / /gad mo rtse ba'i sbyor ba dang / gar mkhan rnams la rtag tu'o/ /dga' ldan gnas babs 'jig</text></item>
<item><p>10b1</p><section>mdo sde</section><text>rten gyis/ /mthong ba bud med 'gro dang bcas/ /'phrog cing sbyin dang 'brel pa dang / /cod pan can dang lag na gzhur/ /dam pa rnams kyis kun du mthong / /stug po nas ni de ma bral/ /yul 'di thub pa de yis te/ /thams cad na yang shin tu</text></item>
<item><p>10b2</p><section>mdo sde</section><text>snang / /rab rib can gyi rab rib bzhin/ /rnams kyi smig rgyu 'dra/ /'jig rten rnams kyis sgyu ma la/ /ji ltar gzhan du mthong ba dang / /rmi lam na yang gzhan du ba'i/ /rmi lam bzhin du bus pas mthong / /khyad par rab tu mthong ba ni/ /</text></item>
<item><p>10b3</p><section>mdo sde</section><text>rnal 'byor can rnams log long bzhin/ /lha yi lha yi yul yin te/ /de yi sras kyi dus kun du/ /mi sbyin gu lang tshangs pa dang / /sa nan ta dang sa nan da/ /sa nan gzhon nu ser skya dang / /ne tso la sogs rnams bsams kyang / /de yi yul la</text></item>
<item><p>10b4</p><section>mdo sde</section><text>rnam par bslad/ /de dag rnal 'byor gyis mi mthong / /thub pa gang dag 'byung ba dang / /byung dang da ltar gang 'khod pa/ /de dag yul na gang yang min/ /lta ba'i bag chags g.yogs pa'i phyir/ /sa dang sar ni rnam spyod pa'i/ /rdo rje'i snying po de la</text></item>
<item><p>10b5</p><section>mdo sde</section><text>bstan/ /lha yi lhas ni byas pa yi/ /stug po'i zhing na yod pa yis/ /'di dag rdo rje'i snying po de/ /mnyam par bzhag la shin tu bstan/ /rnal 'byor can gyi rnal 'byor yul/ /ji ltar gang gis 'byor pa dag /dbyibs dang mdog dang khyad par dag /bzo</text></item>
<item><p>10b6</p><section>mdo sde</section><text>bor gyur pas byas pa ni/ /gces dang rdul phran dag gi ste/ /brtags pa'i dngos po yod pa min/ /skye ba dag ni chos tsam ste/ /ldog par 'gyur ba'ang chos tsam mo/ /kun tu phra ba'i bdag nyid kyi/ /yon tan dag tu dngos yod brtags/ /mar me bzhin</text></item>
<item><p>10b7</p><section>mdo sde</section><text>du gsal byed pa/ /rgyu rnams dgos pa sgrub pa dag /mtshan nyid snga nas mi rnyed de/ /'jig dang bral bas mi gnas pa'o/ /'das pa 'das pa'i dngos por yang / /yod pa ma yin 'byung ba med/ /rkyen du bya rnams med par yang / /brtags pa'i</text></item>
<item><p>11a1</p><section>mdo sde</section><text>dngos po gang yang med/ /rkyen rnams yin te 'dus pa la/ /dngos po yod pa ma yin te/ /rkyen rnams gang gi rkyen du 'gyur/ /yod dang med pa'i dngos mi snang / /med pa'ang snang ba yod ma yin/ /phra ba'i bdag gis rnam par</text></item>
<item><p>11a2</p><section>mdo sde</section><text>brtags/ /phung po rdza ma ras la sogs/ /skom gdungs smig rgyu bzhin/ /rmi lam dri za 'dra ba ste/ /gtsug lag nor pa dug dang bcas/ /rab tu smra ba sum brgya yis/ /'jug pa dag dang phyir ldog dang / /mya ngan 'da' ba gang yang med/ /de</text></item>
<item><p>11a3</p><section>mdo sde</section><text>nas sangs rgyas kyi chos thams cad rnam par bkod pa yang dag pa ji lta ba bzhin du ston pa sa'i dbang po/ /lag pa'i phreng ba tshad med pa/ lus dpe med pa/ dpung rgyan dang / cod pan dang / gtsug gi nor bu dang / se mo dos shin tu chas pa stan las langs</text></item>
<item><p>11a4</p><section>mdo sde</section><text>te/ bla gos phrag pa gcig tu gzar nas pus mo g.yas pa'i lha nga sa la btsugs te/ theg pa gsum dang 'jig rten dang mi 'gal ba/ lta ba'i chos la bdag gi so so rang gi 'phags pa'i ye shes kyis rig pa'i spyod yul bde ba la gnas pa rdo rje snying po'i</text></item>
<item><p>11a5</p><section>mdo sde</section><text>dbang po rnal 'byor chen po'i rnal 'byor can/ /rnal 'byor gyi mkhan po sa dang sa'i mtshams thams cad mi 'gal bar ston pa la 'di skad ces smras so/ /rdo rje'i dbang po khyod skye ba thams cad dang / rgyal po'i 'khor dag tu cod pan can dag la chos ston</text></item>
<item><p>11a6</p><section>mdo sde</section><text>pa yin te/ de'i phyir rgyal ba'i sras khyod la gsol ba gdab kyis bdag gi so so rang gi 'phags pa'i ye shes kyis rig pa'i spyod yul la bde bar gnas pa'i phyir 'phags pa lta ba'i chos la bde bar gnas pa gzhan gyi dring mi 'jog par spyod pa'i gnas</text></item>
<item><p>11a7</p><section>mdo sde</section><text>ston cig /des bdag dang cod pan can 'di dag gis bdag mngon sum du gyur pa'i spyod yul sangs rgyas kyi sa'i sgo'i bde ba nan tan gyis rab tu thob ste/ yid bzhin gyi lus rnam pa bcu la dbang sgyur zhing stobs dang / mngon par shes pa dang / rdzu 'phrul</text></item>
<item><p>11b1</p><section>mdo sde</section><text>gyi rkang pa dang / dbang gi gzhal med khang gi gnas gyur te/ yang dag pa'i mtha' la gnas pa spangs te/ sna tshogs kyi lus yid bzhin gyi nor bu dang 'dra ba'i rang bzhin du gyur te/ rgyal po'i tshogs kyi 'khor thams cad dang stug por stug po na spyod pa</text></item>
<item><p>11b2</p><section>mdo sde</section><text>rnams la chos sna tshogs ston par 'gyur ro/ /rdo rje snying pos smras pa/ rgyal po smros shig dge'o dge'o/ /cod pan can la khyad par du/ /chos la 'jug pa bdag med pa/ /stug po'i rgyan ni rab ston pa/ /sems kyi rang bzhin mtshan nyid dag /rnam</text></item>
<item><p>11b3</p><section>mdo sde</section><text>rtog spyod yul yin zhe na/ /rnam rtog don las phyir ldog pa/ /'gro ba rnam rtog mthong nas te/ /'gro ba'i rang bzhin mthong nas kyang / /ting nge 'dzin la gnas par 'gyur/ /chos kyi ngo bo nyid bstan gyis/ /rgyal po nga la de nyon cig /dpyid kyi smig</text></item>
<item><p>11b4</p><section>mdo sde</section><text>rgyu ji bzhin pa/ /de yi rnam pa 'gro ba 'di/ /mtshan gzhi mtshan ma rgyu rnams las/ /rnam par rtog pa rnam mi rtog /blo dang rtogs byas bskyed pas te/ /rtogs bya de'i khyad gyur pa/ /gnyen por gyur pa gcig med pa/ /nyi ma dang ni grib ltar</text></item>
<item><p>11b5</p><section>mdo sde</section><text>gnas/ /sems med tsam po'ang yod pa min/ /tshad dang gzhal dang gnyis ka med/ /rnam par rtog pa sems tsam ste/ /rnam par rtog pa rnam mi brtag /shes dang shes bya rnam rtog pa/ /sems tsam de ltar yin na ste/ /</text></item>
<item><p>11b6</p><section>mdo sde</section><text>shes bya sems tsam yin pa ni/ /rtag tu tsam la shes yod min/ /sems chos kyi ni ngo bo nyid/ /gang zag dag dang g.yo ba rnams/ /gang tshe sems la rnam brtags na/ /rtog dang brtags pas spangs pa yin/ /brgyad po rnyed nas dag par 'gyur/ /</text></item>
<item><p>11b7</p><section>mdo sde</section><text>dgu la bsam gtan spyod yul te/ /bcu la sangs rgyas sangs rgyas kyis/ /dbang bskur rgyal bar 'gyur ba yin/ /rgyal ba'i yul la chos rnams kyang / /mi zad chos kyi skur 'gyur ro/ /nam mkha'i zad dang 'dra ba ste/ /sems dang rnam shes de bzhin te/ /</text></item>
<item><p>12a1</p><section>mdo sde</section><text>mi 'jigs pa yang ma yin zhing / /rtag cing zhi ba bde la brtan/ /'dus ma byas pa'i ye shes te/ /stug po'i zhing na rnam par mdzes/ /rnam shes 'byung gsum 'das pa ste/ /sna tshogs gzugs kyi rin chen bzhin/ /de bzhin sangs</text></item>
<item><p>12a2</p><section>mdo sde</section><text>rgyas sa bsam med/ /stug bzhin rgyal ba'i gnas gyur pa/ /ji ltar gyo mo rnams kyi rgyu/ /rdza ma chag pas bstan pa bzhin/ /gyo mo rnams kyang rdul gyi ste/ /rdul yang mchog phra'i de bzhin du/ /dngos po rnams kyi rkyen rnams la/ /rgyu rnams ji ltar snang ba bzhin/ /</text></item>
<item><p>12a3</p><section>mdo sde</section><text>zag pa med pa'i chos rnams kyi/ /rgyu ni de bzhin zag bcas pa'o/ /ji ltar shing las me 'byung ba/ /phyis kyang gzhan du 'bar bar byed/ /de bzhin ye shes byung ba'i me/ /phyis kyang gzhan du 'bar bar bya/ /gnas kyi lus las 'phos gyur cing / /sems dang</text></item>
<item><p>12a4</p><section>mdo sde</section><text>rtog pas rnam spangs pa/ /chags pa med pa'i ye shes ro/ /stug po'i dbus na rnam par mdzes/ /bskyed med rnam pa sna tshogs gzugs/ /sa la gnas pa ma yin pa/ /lta ba thams cad zad byed pa'i/ /bdag med nyid la skyabs su song / /rgyud kyi rgyun</text></item>
<item><p>12a5</p><section>mdo sde</section><text>rnams chad pa'i phyir/ /'jig pa med cing 'byung med pas/ /lta ba thams cad zad byed pa/ /bdag med nyid la skyabs su song / /zhir gyur zhi ba zhir ma byas/ /zhi bas zhi ba bden nyid du/ /lta ba thams cad rnam dag phyir/ /bdag med nyid la skyabs su</text></item>
<item><p>12a6</p><section>mdo sde</section><text>song / /sa rnams sna tshogs byas pa ni/ /bdag med pa la bdag med pas/ /mi rtag tho bas bcom pa dang / /rnam par ston pa'i mdas kyang ste/ /bsreg pa tshig pa'i me bzhin du/ /bdag nyid zhir 'gyur de nyid du/ /de bzhin lta bas rnam brtags</text></item>
<item><p>12a7</p><section>mdo sde</section><text>te/ /bdag med bsam gtan rab gnas pa/ /lta ba'i chos la bder gnas kyi/ /so so rang rig spyod yul la/ /thog ma med nas nyes dri med/ /'phags pa rnams kyi sa la gnas/ /'phags gnas 'jig rten pas spangs te/ /'jig rten 'das pa'i</text></item>
<item><p>12b1</p><section>mdo sde</section><text>'phags la gnas/ /sems kyi sa las rab gyur te/ /stug po'i dkyil na rnam par mdzes/ /mi bdag mi bdag dbang po rnams/ /thams cad kyis kyang yang smras pa/ /rdo rje'i snying po skyabs dang mgon/ /gang la skyabs su mchi bar bgyi/ /sangs rgyas</text></item>
<item><p>12b2</p><section>mdo sde</section><text>yod min med pa min/ /phung po'i skye shing rnam bsregs te/ /dpung dang bcas pa'i bdud bcom nas/ /stug po sangs rgyas sa la gnas/ /shes bya dri med zhi ba la/ /skyabs su song shig grogs po dag /rtog dang tshad las bral ba ste/ /blo dang rtogs bya'i</text></item>
<item><p>12b3</p><section>mdo sde</section><text>gnas ma yin/ /stug po'i dkyil bzhugs rnal 'byor can/ /de yang grogs po mgon skyabs so/ /rnal 'byor can rnams kun gyi zhing / /zhing mchog bzang ba stug pa'o/ /rnal 'byor pa ni mang pos gang / /stug po de la skyabs su song / /spros pa kun dang</text></item>
<item><p>12b4</p><section>mdo sde</section><text>bral ba ste/ /lta ba'i nyes pa rnam par spangs/ /ri mo'i thag thug lta bu dang / /rmi lam mo gsham bu 'byung dang / /rmi lam bud med bzang mo ltar/ /thub pa rnams kyis 'gro ba mthong / /dri za'i grong khyer spyod pa bzhin/ /skra phung mgal ba bskor ba ltar/ /smig</text></item>
<item><p>12b5</p><section>mdo sde</section><text>rgyu sred mtshungs su/ /yod dang med pa rnam par spangs/ /sgyu ma'i lus gzugs sna tshogs dang / /'phrul pa'i sprul par de dag ni/ /'jig rten spyod tshe mthong ba ste/ /sa dang sa la thub pa rnams/ /bsdor med du ma'i gzugs gyur pa/ /sgyu ma'i shing gi</text></item>
<item><p>12b6</p><section>mdo sde</section><text>'bras bu ltar/ /sprin dang du ba glog ltar yang / /thub pas rnal 'byor rnam par mthong / /rdza la sogs pa'i bzo bzung ltar/ /'gro ba bdag gi rnam rtog byung / /yid dang yid kyi rnam shes dang / /chos lnga'i ngo bo nyid rnams dang / /'jug pa'i rnam shes spyod</text></item>
<item><p>12b7</p><section>mdo sde</section><text>pa ni/ /bdag med mi gnyis brgyan pa ste/ /bag chags thog ma med pa yi/ /sems kyi gnas ngan len byung yog /'od pa'i dba' rlabs 'dra bar ni/ /kun gzhi sa la gnas pa yin/ /rlung gis ji ltar 'od pa la/ /phan tshun dag tu bskyod byas na/ /</text></item>
<item><p>13a1</p><section>mdo sde</section><text>dba' rlabs rnams la 'jig pa med/ /'od pa'ang med par mi 'gyur te/ /snga med bag chags gnas can rnams/ /'jug pa'i yul la gzhol ba dag /sems brgyad rnams kyi 'jug pa ni/ /rnam par tha dad ma yin te/ /dus gcig</text></item>
<item><p>13a2</p><section>mdo sde</section><text>tu yang de dag 'byung / /bar bar du ni rim gyis so/ /thog ma med nas sems 'jug pa/ /skar ma gza' yi dkyil 'khor dang / /lo ma me tog 'bras bu dang / /ri dang sde dang tshal sogs la/ /rtag tu dus gcig 'jug pa ste/ /rim gyis kyang ni shes par</text></item>
<item><p>13a3</p><section>mdo sde</section><text>byos/ /yang dag ma yin snga ma'i yul/ /mal la gnas bzhin mthong ba yin/ /lus kyi 'jug pa rim gyis kyang / /srog la rten cing 'byung ba yin/ /rdzas dang grangs dang chos rnams la/ /tha dad rim gyis 'byung ba ste/ /mur zhing bca' dang bza' rnams la/ /</text></item>
<item><p>13a4</p><section>mdo sde</section><text>tha dad rim gyis 'da' ba min/ /ro dang dri yi rnam pa la/ /rim gyis tha dad 'byung ba yin/ /rim gyis kha dog khyad par gyi/ /sna tshogs la yang dus gcig tu/ /rgyal po sems ni bsam mi khyab/ /rtag tu rang bzhin 'od can no/ /de bzhin gshegs pa'i</text></item>
<item><p>13a5</p><section>mdo sde</section><text>snying po ste/ /rdo ba rnams kyi gser bzhin gnas/ /yid ni kun gyi gzhi las byung / /yid kyi rnam shes de bzhin te/ /rnam shes drug po rnam pa mang / /sa yi khyad par byed pa'o/ /bag chags sems dang lhan cig tu/ /sa bon kun pa'i kun gzhi ni/ /kun</text></item>
<item><p>13a6</p><section>mdo sde</section><text>nas nyon mongs rnam dag pa'i/ /rtag tu rang bzhin 'od can gyis/ /de ltar de bzhin gshegs kyi rigs/ /nges dang ma nges dge ba yin/ /rtag tu gnas ltar 'byung ba ni/ /rgya mtsho'i rlabs dag ji bzhin du/ /tha ma 'bring dang rab rnams su/ /de bzhin kun gzhis</text></item>
<item><p>13a7</p><section>mdo sde</section><text>khyab par byed/ /sa dang sa la rnam dag cing / /gzhan du gyur nas rnam par mdzes/ /yang dag ji bzhin don ston la/ /rdo rje snying pos yang smras pa/ /mthong zhing thos te shes pas na/ /sa chen bdag po khyod nyid kyis/ /spobs pa can la bstan par</text></item>
<item><p>13b1</p><section>mdo sde</section><text>gyis/ /khyad par du'o khyad par bdag /khams phran rnams kyi khams rnams dang / /sa la 'khor lo 'khor rnams dang / /kun gzhi rnam par dag gyur na/ /sa yi rgyal por 'gyur ba yin/ /'dzam bu'i gling la dbang ba yi/ /'khor lo 'khor bar yang 'gyur ro/ /</text></item>
<item><p>13b2</p><section>mdo sde</section><text>dga' ldan la sogs gzhal med du/ /mtshe ma rab kyi dbang por 'gyur/ /dbang po'i gnas su dbang por te/ /dbang sgyur gnas su de bzhin no/ /'dod pa'i khams kyi dbang po'i bdag /gzugs khams bdag po'ang de bzhin te/ /gzugs med 'du shes med</text></item>
<item><p>13b3</p><section>mdo sde</section><text>sems can/ /bsam gtan bde ba'i 'bras bur yang / /yang dag mngon bya ma chags pas/ /yang dag mtha' la ma reg par/ /'jigs med seng ge'i sgra sgrogs shing / /dga' dang ye shes yang dag ldan/ /bsam gtan dbang gi bde bas ngoms/ /de</text></item>
<item><p>13b4</p><section>mdo sde</section><text>ni stug por smon pa yin/ /khams gsum spyod pa'i nyes pa yis/ /chags med mnyam par bzhag pa ste/ /mthar gyis stug por zhugs nas su/ /rnam par sangs rgyas sangs rgyas par/ /chos kyi dbang por bdag gyur te/ /rten las gzhan du gyur cing</text></item>
<item><p>13b5</p><section>mdo sde</section><text>bde/ /rtag pa brtan pa zhi ba'i chos/ /stug po'i dkyil na sras dang bcas/ /chos kyi bdag po rnam par mdzes/ /'jig pa med pa mi yi mchog /mya ngan 'das pa 'jig pa min/ /mur 'dug rnams kyis jir rjod bzhin/ /mchog dang tha ma bar ma yi/ /</text></item>
<item><p>13b6</p><section>mdo sde</section><text>rgyal po bcu po'i las rnams kyis/ /theg pa gsum du gyur pa ste/ /stug po tshol ba'i khyad par yang / /rgyal po yang dag skye bar 'gyur/ /sa dang sa la gnas pas so/ /'jig na 'dus byas nyes par 'gyur/ /'chi ba rnams la'ang de bzhin te/ /rgyal po 'jig</text></item>
<item><p>13b7</p><section>mdo sde</section><text>pa mthar ma yin/ /de bzhin gshegs pa ye shes sku/ /sems can zad cing med 'gyur ba/ /de ste mya ngan 'das 'jig na/ /sngon gyi mtha' yang 'jig pa dang / /sems can 'byung ba med par 'gyur/ /sems can khams rnams zad gyur na/ /rgyal ba'i shes</text></item>
<item><p>14a1</p><section>mdo sde</section><text>bya dngos po med/ /mya ngan 'da' med shes bya med/ /sangs rgyas sangs rgyas nyid kyang med/ /me mar bsregs pa'i dpe rnams dang / /sa bon tshig pa'i dpe dag gis/ /rtog can thar la mkhas pa rnams/ /lus can rnams la thar pa ston/ /</text></item>
<item><p>14a2</p><section>mdo sde</section><text>yod dang med pa'i rnam thar gyis/ /thar pa'i bde las de dag ring / /bsam gtan gnas pa thams cad de/ /lugs su 'jug dang bzlog pa dag /gzugs med 'du shes med pa dang / /mngon shes dbang dang stobs rnams dang / /ma nyams nyams pa med pa</text></item>
<item><p>14a3</p><section>mdo sde</section><text>dang / /chos kyi mtshan la mkhas pa rnams/ /sa yi khams la mkhas pa dag /mi yi dbang po stug por 'gro/ /yod dang med pa 'jig pas ni/ /de dag 'khor las mi 'byung ste/ phrad pa gsum po 'jig med cing / /rgyu dang dmigs pa'i rkyen rnams dang / /</text></item>
<item><p>14a4</p><section>mdo sde</section><text>de ma thag dang dbang yang ste/ /sa rnams bdag med phyi rol dag /mig dang gzugs dag rgyur byas te/ /phrad pas gang rnams 'jug gyur pa/ /gzugs rnams mngon byed ye shes dang / /de dag thams cad zhig par 'gyur/ /phyi dang nang gi sa rnams ni/ /</text></item>
<item><p>14a5</p><section>mdo sde</section><text>phan tshun stobs kyis byung ba ste/ /yod dang med pa'i lta ba las/ /de ste grol nas 'jig na ni/ /sems dang dmigs las bral ba'i phyir/ /rnam par dmigs pas mi gnas te/ /mdun du rtog pa med gyur cing / /de yi rang bzhin mi gnas la/ /gang tshe dmigs</text></item>
<item><p>14a6</p><section>mdo sde</section><text>pa spang ba la/ /rnam par rtog pa mi gnas shing / /gang tshe gnyis las rnam grol te/ /rtog med rtog pa spangs pas na/ /de tshe sems ni mnyam par bzhag /'gro ba rnam rtog med par mthong / /gzung dang 'dzin pa med pa ste/ /bsam gyis mi khyab shes la</text></item>
<item><p>14a7</p><section>mdo sde</section><text>gnas/ /rten pa las ni gyur pa ste/ /ye shes gnas ngan len pa spangs/ /yid bzhin rnam pa bcu po ni/ /sna tshogs gzugs kyis brgyan pa ste/ /sa gsum rgyal po rab byed cing / /rgyal po stug por rab tu 'gro/ /gzugs dang sems dang sems</text></item>
<item><p>14b1</p><section>mdo sde</section><text>las byung / /mi ldan pa dang 'dus ma byas/ /nang dang phyi yi sa rnams dang / /tha dad rnam par rab mthong zhing / /so so rang gi ye shes mkhas/ /lta ba'i chos la rnam par gnas/ /rgyal po stug por 'dod pa ni/ /ye shes mkhas pa rnal 'byor can/ /mtshan</text></item>
<item><p>14b2</p><section>mdo sde</section><text>ma ming dang de bzhin nyid/ /rnam par rtog dang ye shes dang / /yang dag mtha' yi gnas pa yis/ /so so rang rig spyod yul du/ /rgyal po dag dang rgyal po'i bu/ /rnal 'byor sems pa'i rnal 'byor can/ /rgyal po stug por 'dong ba na/ /sangs rgyas bstod</text></item>
<item><p>14b3</p><section>mdo sde</section><text>pa'i zhing du'o/ /phrad pa gsum dang rkyen spangs te/ /bdag gi phyogs las 'phags gyur na/ /phyogs las nyams pas 'jig pa ni/ /rtog pa can dang mnyam par 'gro/ /ma grub pa dang yang dpe yi/ /rgyal po 'gal bar shin tu 'gyur/ /rnam par rtog</text></item>
<item><p>14b4</p><section>mdo sde</section><text>dang nyes pa'i mtshang / /de dag rnam pa lngar 'gyur ro/ /phrad pa gsum po sun 'byin pa/ /chud zos bung ba ji bzhin du/ /de bzhin 'jig rten sun 'byin pa/ /yang dag ma yin rtog pa smra/ /de la nyes pa rnam lnga ste/ /rtog pa bslad pa'i mig can la/ /'dra</text></item>
<item><p>14b5</p><section>mdo sde</section><text>chos mi 'dra'i chos skyon can/ /nor dang bzlog pa med pa dang / /bdag gi phyogs las nyams pa'i blo/ /pha rol phyogs la rten pa dang / /lta ba de dag 'byung ba ni/ /thog ma'i mtha' ni 'jig byed pa'o/ /sems can rnams kyi sngon gyi mtha'/ /rgyal po yod pa</text></item>
<item><p>14b6</p><section>mdo sde</section><text>ma yin te/ /kun tu rgyug cing 'khor ba dag /'byung ba dog par rgyug pa'o/ /de dang de yi lam rgyud du/ /thugs rje dbang gis rgyal ba gshegs/ /sprul pa'i 'od zer lha rdzas kyis/ /zla ba lta bur rgyu zhing 'khor/ /snga ma'i las dang tshul 'thun par/ /pha</text></item>
<item><p>14b7</p><section>mdo sde</section><text>skyabs chos rnams ston pa mdzad/ /rgyud dang rgyud du bying rnams la/ /chos kyang bstan par mi 'gyur te/ /de ste mya ngan 'da' 'jig na/ /rgyal bas yon tan ci zhig brnyes/ /dbang sgyur gsum po rnams dang yang / /rnam par thar dang bden pa mthong / /rdzu 'phrul</text></item>
<item><p>15a1</p><section>mdo sde</section><text>rkang pa bzhi po dang / /dran pa nyer gzhag stong pa nyid/ /tha dad yang dag shes bzhi dang / /'dri la lung bstan pa rnams dang / /dmigs pa dang ni de ma thag /rgyu dang dbang yang de bzhin te/ /gzugs med pa dang spyod pa dang / /dbang po</text></item>
<item><p>15a2</p><section>mdo sde</section><text>stobs rnams bcas pa dang / mngon par shes dang dad rnams dang / /rnam par shes dang de rgyu dang / /'dus byas ma byas chos rnams dang / /byang chub yan lag gang zag dang / /rnam par thar dang skyes bu brgyad/ /sa rnams dag dang shes pa dang / /</text></item>
<item><p>15a3</p><section>mdo sde</section><text>zil gyis gnon pa'i skye mched dang / /ye shes mngon du chud pa bcu/ /sdug bsngal chos nyid shes pa dang / /sdug bsngal gyis su so sor rtog /sdug bsngal nyid kyi rjes su shes/ /'dus pa rnams kyi chos shes dang / /'dus pa la ni kun rtog dang / /</text></item>
<item><p>15a4</p><section>mdo sde</section><text>'dus la rjes su 'gro shes dang / /'gog pa dag la chos shes dang / /'gog pa dag la rtog pa dang / /'gog la rjes su 'gro shes dang / /lam la chos kyi shes pa dang / /lam la so sor rtog pa dang / /lam la rjes su 'gro ba shes/ /shes pa rnams</text></item>
<item><p>15a5</p><section>mdo sde</section><text>dang slob pa bcu/ /brgyad pa mang na lan bdun dang / /rigs las rigs dang lan cig 'ong / /bar chad gcig po gang zag dang / /bar mar mya ngan 'da' ba dang / /gzhan skyes mya ngan 'da' ba dang / /mngon par 'du byed ma byas dang / /steng ma'i rgyud kyang</text></item>
<item><p>15a6</p><section>mdo sde</section><text>de bzhin te/ /rgyal po de dag thams cad kyang / /ye shes spyod yul yin par gsungs/ /rnal 'byor can yul sna tshogs te/ /tha ma mchog dang bar ma'o/ /byang chub sems dpa' khyad par du/ /mchog dang bcas par de la sgom/ /rang sangs rgyas</text></item>
<item><p>15a7</p><section>mdo sde</section><text>ni dbu mar te/ /nyan thos pa ni tha ma'o/ /bcu gcig pa dang bcu gnyis pa/ /lnga gsum lnga dag tu yang / /sems kyi tshogs kyi 'gog pa ni/ /rnal 'byor can rnams shin tu byed/ /gang 'das de ni 'gags pa yin/ /sems ni rang bzhin 'od snang</text></item>
<item><p>15b1</p><section>mdo sde</section><text>can/ /zag pa gang yin de sems min/ /sems dang lhan cig gnas pa'ang med/ /ma 'ongs pa ni ma phyin te/ /da ltar byung ba gnas pa med/ /sems ni rkyen dang mi ldan par/ /'di dang gzhan du'ang skye ba med/ /bsam gtan bzhi na sems med de/ /'byung</text></item>
<item><p>15b2</p><section>mdo sde</section><text>ba'i rgyu la gnod pa med/ /'byung ba'i rgyu ni rnam shes te/ /yid dang rnam shes lnga pa'o/ /rang gi rnam rtog mi shes pas/ /dba' rlabs bzhin du 'byung ba yin/ /brtag dang rtog las rnam grol ba/ /thub pa kun gyi kun gzhi'o/ /yod dang med las lha rdzas su/ /</text></item>
<item><p>15b3</p><section>mdo sde</section><text>gzhan 'gyur 'jig pa ma yin zhing / /stug po dang ni stug dkyil du/ /zla ba lta bur rab tu mdzes/ /de ni mi 'jig bde bar gnas/ /stug po'i dkyil na sras dang bcas/ /tha dad ma yin mtshan nyid mkhyen/ /ye shes ro gcig nyid du gyur/ /bsam yas rnal</text></item>
<item><p>15b4</p><section>mdo sde</section><text>'byor yul can te/ /rgyal po zla ba lta bur spyod/ /rgyal po phun sum tshogs pa 'di/ /rnal 'byor khyer ba thub rnams kyi/ /rtag par rgyal po de yi phyir/ /khyod kyi yid kyang rnal 'byor shog /'dod gnas rnam pa drug po dang / /tshangs pa dag gi bcu gnyis dang / /</text></item>
<item><p>15b5</p><section>mdo sde</section><text>gzugs med shes med sems can du/ /rgyal po khyod ni dbang por gyis/ /stug por 'dod pa'ang 'thob par te/ /bzang po'i stug por smon pa'i phyir/ /rgyal po'i ye shes bcu po rnams/ /bsgoms na stug por 'gro bar 'gyur/ /chos dang rjes su 'gro shes</text></item>
<item><p>15b6</p><section>mdo sde</section><text>dang / /pha rol sems dang kun rdzob dang / /sdug bsngal 'dus pa'i shes pa dang / /'gog dang lam las skyes pa dang / /byang ba'i shes dang mi skye dang / /khong bzo bsgom pa de bzhin te/ /sha kun ta la'i rgyal rigs dang / /ig shwa khu dang so ma'i rigs/ /</text></item>
<item><p>15b7</p><section>mdo sde</section><text>yang dag don ston rgyal po'i mchog /khyod kyi rigs ni khyad par 'phags/ de yi rigs su khyod skyes shing / /zhum pa med par stug por song / /lta ba'i chos la gnas pa yi/ /rnal 'byor can gnas dri med du/ /sbud pa bzhin du dbugs rgyu zhing / /'gro</text></item>
<item><p>16a1</p><section>mdo sde</section><text>rgyu lug dang 'dra ba ste/ /rnga phrug bzhin du lus phyed kyis/ /'gro zhing 'ong ba byed pa ni/ /thams cad lus la yid yin te/ /sgyu ma'i bzhin du gnas/ /sgyu ma'i shing ltar shin tu snang / /chu bo'i nang gi me bzhin du/ /smin ma mig dang</text></item>
<item><p>16a2</p><section>mdo sde</section><text>yan lag rnams/ /sgyur bas rgyal po bzhin du rtse/ /sems dang sems las byung dang yid/ /yid kyi rnam par shes pa dag /chos rnams 'di dag dngos po med/ /sprin gyi tshul du 'byung ba ste/ /kun gzhi thams cad sa bon 'di/ /bag chags rnams</text></item>
<item><p>16a3</p><section>mdo sde</section><text>kyis yongs su dkris/ /sna tshogs gzugs kyi nor bu dang / /'ja' dang glog rnams ji bzhin du/ /lus can rnams kyi lus kyi yul/ /de lta'i gzugs su snang ba yin/ /lu ma'i pad mo lta bur dag /dri med ngang pa'i rgyal po bzhin/ /gsal ba</text></item>
<item><p>16a4</p><section>mdo sde</section><text>gdon mi za ba'i rigs/ /sangs rgyas sprul pa bzhin du gnas/ /mtshan ma'i mthu las ming 'byung ste/ /mtshan ma rkyen las byung ba yin/ /mtshan ma ming dang 'brel pa ste/ /rkyen rnams kyis kyang rnam par brtags/ /mtshan ma'i tshul dang dbyibs dag</text></item>
<item><p>16a5</p><section>mdo sde</section><text>las/ /rnam par rtog pa shin tu 'byung / /rnam par rtog pa skyed pa yi/ /rgyu la rnam pa gnyis su gsungs/ /phyi rol mtshan ma sems rnams dang / /bag chags yid kyang de bzhin te/ /sems dang lhan cig ldan pa ni/ /khong pa la ni gnas pa yin/ /</text></item>
<item><p>16a6</p><section>mdo sde</section><text>yid dang dbang por ldan pa ni/ /rnam shes lnga yi rgyu yin te/ /rtag tu yang dag ye shes kyis/ /'jig rten rgyu la rnam par lta/ /de ltar byed dang bya ba med/ /de bzhin nyid 'di rnam gzhan min/ /thams cad chos kyi de bzhin nyid/ /phan tshun stobs kyis 'byung</text></item>
<item><p>16a7</p><section>mdo sde</section><text>ba ste/ /rnal 'byor can rnams de ltar lta/ /de bzhin nyid du gsal bar mthong / /rang bzhin yongs su grub pa ni/ /chos rnams chos nyid de yin te/ /brtags pa'i dngos po rang bzhin du/ /chos rnams thams cad ma skyes pa/ /stong pa ngo bo nyid med de/ /yod</text></item>
<item><p>16b1</p><section>mdo sde</section><text>dang med pa'i phyogs spangs pa/ /sgyu ma rmi lam rnams dang 'dra/ /dri za'i grong khyer lta bu ste/ /skra tshogs rnams dang smig rgyu bzhin/ /du ba sprin stug lta bu ni/ /mtshan ma tshul dang dbyibs rnams kyis/ /ji ltar ming du 'jug pa yi/ /tshig dang yi ge mang po dang / /</text></item>
<item><p>16b2</p><section>mdo sde</section><text>ming rnams mang po la yang ste/ /kun tu brtags pa'i rang bzhin yin/ /gzhan gyi dbang ni de las gzhan/ /yid don dbang po 'dus pa las/ /sa bon kun can bag chags dang / /tha dad ma yin sems dang bcas/ /rnam par shes pa kun tu 'byung / /gzhan gyi</text></item>
<item><p>16b3</p><section>mdo sde</section><text>dbang gi rang bzhin yang / /phan tshun stobs kyi rgyu las so/ /so so rang rig shin tu phra/ /mthong ba'i chos la gnas pa ste/ /rang bzhin yongs su rdzogs pa 'di/ /'phags pa rnams kyi spyod yul lo/ /'phags pa'i rang bzhin thugs chud pas/ /sangs rgyas</text></item>
<item><p>16b4</p><section>mdo sde</section><text>rnams dang sangs rgyas sras/ /rang bzhin yongs su rdzogs pa ni/ /yang dag mtha' ru gzigs pas na/ /skye ba zad ces rnam par gsungs/ /tshangs pa'i lam yang non ches so/ /byas kyis bzod yang bya ba med/ /phyin chad 'byung ba med do zhes/ /sdug bsngal</text></item>
<item><p>16b5</p><section>mdo sde</section><text>kun las rnam par grol/ /g.yo ba thams cad shin tu byung / /bag chags ma lus bsregs pas na/ /rnam par rtog pa mi 'byung zhing / /bdag med shin tu mthong ba ni/ /chos dang gang zag bsgrags pa ste/ /sa bon rnams dang bral bas na/ /sems kyi tshogs</text></item>
<item><p>16b6</p><section>mdo sde</section><text>rnams mi 'jug go/ /thog ma med pa'i dus bsags pa'i/ /yid kyi gnas ngan len rtog pa'i/ /spros pa thams cad mngon bsal bas/ /mya ngan 'das pa lcags bsregs bzhin/ /ji ltar rab tu bsregs pa'i lcags/ /bsil bar gyur kyang 'jig pa med/ /de bzhin</text></item>
<item><p>16b7</p><section>mdo sde</section><text>grol ba thams cad kyang / /me zad bzhin du bsil ba yin/ /zag pa med pa'i chos dbyings su/ /zhugs pa stug po'i dkyil 'khor na/ /rgyal ba rnams dang rgyal sras bcas/ /ting nge 'dzin kyi zas gnas pas/ /mnyam par bzhag la mnyam bzhag cing / /</text></item>
<item><p>17a1</p><section>mdo sde</section><text>mthong ba'i chos la bde bar gnas/ /rgyal po rnal 'byor can gyi yul/ /rnal 'byor 'di yin brtsam par gyis/ /de ste rgyal sras dge ba'i gnas/ /stug por 'gro bar 'dod na ste/ /sangs rgyas thams cad bzhugs pa'i gnas/ /zhing gi</text></item>
<item><p>17a2</p><section>mdo sde</section><text>mchog ni stug pa'o/ /de phyir rgyal po dge bar rtsoms/ /rgyal po rnams la'ang dge bar bgyis/ /ming ni mtshan ma'i mthu las byung / /mtshan ma rkyen las byung ba ste/ /mtshan ma las kyang rnam rtog 'byung / /grub pa rnams ni ma gtogs par/ /rdza las</text></item>
<item><p>17a3</p><section>mdo sde</section><text>sogs pa dbang po'i yul/ /phung po yon tan ldan pa'i rnams/ /rnam par rtog pa'i mtshan ma 'di/ /skye ba la ni rgyu yin no/ /khyad par byed pa rnam rtog ste/ /gnas kyang rnam par shes par byed/ /'gro dang mi 'gro 'gro ba yi/ /gti mug rnams kyang shin tu</text></item>
<item><p>17a4</p><section>mdo sde</section><text>skye/ /ring po thung ngu kha dog dang / /rtsub pa dag dang 'jam pa'i rnams/ /sgra dang dri la sogs pa'i yul/ /mngar dang kha dang tsha ba dang / /yid kyi rnam par shes pa'i yul/ /ji snyed dge dang mi dge dang / /'dus byas chos dang 'dus ma byas/ /mya ngan 'das</text></item>
<item><p>17a5</p><section>mdo sde</section><text>pa ye shes yul/ /skad cig skad cig rab tu 'byung / /byung zhing phyir yang ldog pa ste/ /de ni mgyogs par shin tu 'gro/ /rnam par shes pa rgyu las byung / /yid dang kun gzhi rab 'brel bas/ /khab long lta bur shin tu 'khor/ /kha gnyis sbrul ni ji</text></item>
<item><p>17a6</p><section>mdo sde</section><text>bzhin pa/ /yid kyi spyod pa de bzhin te/ /kun gzhi rnam shes yog par byed/ /gcig tu 'on kyang rab tu 'byung / /yid kyi rnam par shes dang bcas/ /rgyu yi dgos pa byas nas ldog /bdag tu dgos pa'ang shin tu byed/ /bdag gir bya ba'ang</text></item>
<item><p>17a7</p><section>mdo sde</section><text>'phel bar byed/ /lus la drod kyang skyes pa ste/ /sna tshogs rnam par rab tu spyod/ /zas dang skom dang longs spyod dang / /gos dang spos sogs rnam spyod dang / /mchod pa dag dang rgyug par yang / /mi yi lus ni 'dzin pa yin/ /gar dang gad mo rtsed mo dang / /</text></item>
<item><p>17b1</p><section>mdo sde</section><text>yid kyang rtag tu byed pa ste/ /skra tshogs mgal ba bskor ba dang / /dri za'i grong khyer rmi lam dang / /smig rgyu la yang de bzhin du/ /rnam par rtog pa kun tu 'jug /pra bab kun tu 'khor ba'i sems/ /bdag sems khong du mi chud pas/ /lus dang snod kyi</text></item>
<item><p>17b2</p><section>mdo sde</section><text>rnam par yang / /phyang mo nyug ltar gnas pa'o/ /nyam chung snying po med pa ste/ /rnam par rtog pa rgyu med pa/ /bdag gis brtags pa'i don la spyod/ /mthong nas gnas pa gzugs brnyan bzhin/ /rgyal po rnam shes sa bon ni/ /lta ba'i yul du g.yo ba ste/ /</text></item>
<item><p>17b3</p><section>mdo sde</section><text>bus pa'i tshogs rnams myos par byed/ /'phags pa ma yin sa yi bdag /rgyal po rnam shes gsum po yi/ /'jug pa rab tu bstan pa ste/ /'di rnams dang bral grub pa yi/ /rang bzhin yang dag nyid yin no/ /bye ba phrag zhing ji snyed rnams/ /shugs 'dzin</text></item>
<item><p>17b4</p><section>mdo sde</section><text>gyis ni mthong ba dang / /'phags pa maud gal bu yis kyang / /lus dang lus che mdzes pa rnams/ /de dag las ni 'di dag 'phags/ /stug po'i zhing na'o sa yi bdag /thams cad zhing na ci mdzes pa/ /de dag dpe'am char mi rung / /bde ba yod dang mngon</text></item>
<item><p>17b5</p><section>mdo sde</section><text>dga' dang / /'og gi zhing rnams bye ba dag /de dang de na gang bzhugs pa'i/ /sangs rgyas de dag stug la bstod/ /stug ces bya yod sngon mtha' med/ /rang byung 'phrul pa de yin te/ /zag pa med pa'i sangs rgyas sar/ /'byung ba gsum las 'das te gnas/ /</text></item>
<item><p>17b6</p><section>mdo sde</section><text>de ni bde ba nyer len med/ /khyod dang nga yir spyod dang bral/ /ther zug mchog tu rtag pa ste/ /brtan pa stug por 'dus ma byas/ /yang dag sangs rgyas byang chub tu/ /'tshang rgya 'og min gnas mchog tu/ /sangs rgyas ma gyur 'dod khams su/ /sangs</text></item>
<item><p>17b7</p><section>mdo sde</section><text>rgyas mdzad pa mi mdzad de/ /de dag stug po'i zhing gshegs nas/ /sangs rgyas sprul pa bye ba yis/ /rtag tu rnal 'byor mnyam par bzhag /sprul pa dag dang thabs cig rol/ /thams cad zhing du zla ba ltar/ /gang la gang gis dbang 'gyur ba/ /de la de</text></item>
<item><p>18a1</p><section>mdo sde</section><text>ltar 'byung ba ste/ /'phrul pa'i sprul pa dag gis kyang / /sa bcu pa yi mdo mchog dang / /sdong pos brgyan dang dru ma yi/ /gang yang rnam par sprul pa'i mdo/ /dpal gyi phreng ba la bshad dang / /rnam par snang ba'i mdo sde dang / /sgyu ma dpal</text></item>
<item><p>18a2</p><section>mdo sde</section><text>las 'gro ba sogs/ /mdo sde rnam pa sna tshogs dag /stug pa'i rgyan nas rnam par byung / /stug po'i rgyan gyi mdo sde 'di/ /mdo sde kun las 'phags pa yin/ /rgyal po 'di la rim gror yang / /rgyal po rnams dang bcas pas gyis/ /gzugs med</text></item>
<item><p>18a3</p><section>mdo sde</section><text>'dod dang gzugs rnams dang / /'du shes med pa de bzhin te/ /gnas las 'das te sangs rgyas dbang / /bzhugs so stug po'i dkyil 'khor na/ /pad mo 'dra ba'i gzhal med khang / /gzugs mang rnam pa sna tshogs na/ /lha rdzas rmad kyi ye shes te/ /</text></item>
<item><p>18a4</p><section>mdo sde</section><text>de bzhin gshegs pa'i rnam dag gis/ /rnam grol rnal 'byor can rnams dang / /de na bcom ldan thabs cig bzhugs/ /stug po'i dkyil bzhugs bsam gtan zhugs/ /sangs rgyas sa mchog rnam bzhi la/ /de na bzhugs shing gzugs 'dzin pa/ /</text></item>
<item><p>18a5</p><section>mdo sde</section><text>rnal 'byor mkhas pa nyid tshul gyis/ /de yi mtha' ma mi gzigs pa/ /gzugs rnams dang ni yul rnams kyi/ /thub pa rnal 'byor mkhas pa'i rnams/ /gzugs kyi rnam pa sna tshogs kyang / /stug po'i dkyil na rnam bzhugs shing / /thams cad</text></item>
<item><p>18a6</p><section>mdo sde</section><text>rnal 'byor can gyis bstan/ /ba bla gser dang zla 'od tsam pa ka dang rma bya'i mgrin pa pad mo 'dra/ /de yi sa la bzhugs pa'i lha yi yang lha gzugs ni rnam par mdzes pa ste/ /de gzugs lha rgyal go pa ka dag glog dang 'ol ma byi ru'i 'od bzhin du/ /la las</text></item>
<item><p>18a7</p><section>mdo sde</section><text>bal chung sku dang na bza' lo ma rtswa la sogs pa'i mal bzhugs par/ /mthong ngo nyi ma stong ltar shin tu rnam par 'bar ba'i sku gzugs mnga' ba la/ /thub can la las rnal 'byor dbang la stug dbus chu skyes re rer bzhugs par mthong / /thub pa'i thor tshugs</text></item>
<item><p>18b1</p><section>mdo sde</section><text>tshogs ni lag gis 'gro yi mgo bo glod pa bzhin du ste/ /la lar gzugs ni rdo rje an+da rnyil gyis spras pa'i cod pan brgyan par ro/ /la las la lar thub pa de la 'khor lo ri mo nya dung bcas par mthong / /la las ji ltar nam mkha'i rgyu ba'i lam la 'ja' zug bzhin</text></item>
<item><p>18b2</p><section>mdo sde</section><text>du thub pa mthong / /lha rdzas phyag sor can gyi sna tshogs yul can ri rab phyag tu rab gzhog cing / /khams gsum chu srin gnas dang chu gnas de bzhin ba lang rmig par shong bar mdzad/ /sbyin pa'i shugs kyis mi yi bdag po'i gtsug gi cod pan rnams kyis rab</text></item>
<item><p>18b3</p><section>mdo sde</section><text>mchod cing / /la la dag na rgyal dang rgyal po'i 'khor na dgos pa rnams na mkhas gyur cing / /chad pas gcod par snang ngo stug po'i dbus na gzhan du rnam par snang ba ni/ /thub pa rnal 'byor mkhas pa'i ye shes rnal 'byor shin tu byed pa rnams la ste/ /rang gi</text></item>
<item><p>18b4</p><section>mdo sde</section><text>yul rnams sngon gyi rgyal bas gsungs pa de dag rnal 'byor gyis ston cing / /la las gnas dang lta ba yid dang blo rnams shin tu gzhan du gyur pa dang / /dbang dang ye shes rnam pa sna tshogs ting nge 'dzin dang yid bzhin sku mnga' bar/ /la las yul la chags</text></item>
<item><p>18b5</p><section>mdo sde</section><text>med spyod yul rig pa'i blo yi bya ba gcod par te/ /'di dang gzhan med sreg med gyur pas tshig bya med phyir mya ngan 'das par ro/ /snum dang 'od 'phro med pas ji ltar 'jig rten 'di na me bzhin shin tu mya ngan 'das/ /la las pha rol phyin pa'i mchod sprin mchod</text></item>
<item><p>18b6</p><section>mdo sde</section><text>bcug mchod sbyin byed pa dag tu ste/ /sbyin dang mchod dang thub pa dag kyang rnam pa tshul bzhin mdzad pa shin tu mthong / /bde ba yod ces bya ba'i zhing mchog de na skyes bu yod pa de dag ni/ /mngal nas skyes pa ma yin bde bar 'bar ba'i 'od kyi dkyil 'khor can</text></item>
<item><p>18b7</p><section>mdo sde</section><text>dag ste/ /lha rdzas gser ltar 'bar ba zla ba lta bu'i lus 'chang rnal 'byor can gyi bdag /lha rdzas 'od bzang de dang gang yang mi nang rnal 'byor can gyi dbang po'i yul/ /de dag brgya char mi phod rnal 'byor can gyi dbang po dag gi bde de la/ /gzhan du bdag cag</text></item>
<item><p>19a1</p><section>mdo sde</section><text>nyid kyis bshams pa'i longs spyod pa yi zhing gi me de dag /mtha' yas 'od kyi bde ba can na rgyal ba'i sras rnams lha rdzas 'od 'khor can/ /rnal 'byor yang dag nyid mos thub dbang khyu mchog bsam gtan bdud rtsi myong byed dang / /rnam</text></item>
<item><p>19a2</p><section>mdo sde</section><text>pa tha dad sna tshogs rin po che dag yal ga sbyangs pa'i nags tshal shing / /lha rdzas gser phye'i khams las bsags pa'i zhing gi mchog de shin tu rnam par mdzes/ /gser dang rin chen sna tshogs me tog pad mo de ni mchog tu rab tu brgyan/ /'di ni sangs rgyas</text></item>
<item><p>19a3</p><section>mdo sde</section><text>zhing gi gter yin dpe med de kun mi yang pad mo skyes/ /thub pa de la dad cing bsam gtan mkhas la sangs rgyas la ni rab tu mos/ /bdag gi ston pa la ni bdag bstan yid can pad mo dag las skye ba ste/ /sangs rgyas zhing gi mchog na gnas pa'i mi ni</text></item>
<item><p>19a4</p><section>mdo sde</section><text>bzang po'i mtshan gyis kun nas brgyan/ /dpe byad bzang po bcas pas rmad du 'bar ba'i lus can dpal gyi be'u dang bcas/ /yod dang med pa'i rnam rtog rtog pa med pas dri med rdzub pa dag go/ /de ltar 'di dag rnam par bstan nas rdo rje khyu mchog mthe bo tsam du gyur/</text></item>
<item><p>19a5</p><section>mdo sde</section><text>sro ma rdul phran shin tu phra ba'i skra yi brgya cha'i gzugs su'ang de bzhin gyur/ /la lar bde gshegs rang rgyal nyan thos gzugs dang de bzhin sna tshogs gzhan dag kyang / /gang dang gang la sems kyi spyod pa ji bzhin de 'dra'i gzugs kyi khyad par dag /rnal 'byor</text></item>
<item><p>19a6</p><section>mdo sde</section><text>mkhas pa rdo rje zhes byas tshad med gzugs kyi yul dag rnam par spangs/ /de skad bshad nas yang smras pa/ /sna tshogs gzugs can rgyal ba'i sras/ /sa rnams de bzhin dbang rnams dang / /ma nyams mngon par shes pa dang / /sgyu ma lta bu'i ting 'dzin dang / /</text></item>
<item><p>19a7</p><section>mdo sde</section><text>de ltar yid bzhin lus kyang ste/ /gzungs dang rdzu 'phrul rkang pa dang / /rnam thar tha dad yang dag rig /stobs dang 'jigs pa med pa dang / /phung po khams rnams zag med pa/ /'di dag gzhan du gyur nas 'thob/ /rtag pa'i sangs rgyas sa yang ngo / /chos</text></item>
<item><p>19b1</p><section>mdo sde</section><text>rnams lnga yi rang bzhin dang / /rnam par shes pa brgyad rnams dang / /bdag med gnyis po rab rtogs nas/ /gzhan du 'gyur ba 'byung bar 'gyur/ /yid bzhin lus ni bcu po dag /sgyu ma dpa' bar 'gro bas bskon/ /mi zad smon lam bcu po dang / /</text></item>
<item><p>19b2</p><section>mdo sde</section><text>lam gyi rnams kyis shin tu sprul/ /rmi lam me long gzugs brnyan nam/ /chu yi zla ba bzhin du mthong / /rnal 'byor lam la thub pa'i rnams/ /sangs rgyas sa la zhugs pa dang / /rgyal ba pad mo'i gdan bzhugs pa/ /rgyal ba'i sras kyis mdun</text></item>
<item><p>19b3</p><section>mdo sde</section><text>du byas/ /yod dang med pa phyogs bral ba/ /rdul phran rnam par 'jig rnams kyis/ /dri za grub pa'i rgyal po dang / /lha yi gnas na 'khod pa'i tshogs/ /ri rab sa la 'dong rgyu zhing / /nam mkha'i dkyil nas 'dod spyod kyang / /ji ltar snang bar ma gyur</text></item>
<item><p>19b4</p><section>mdo sde</section><text>pa/ /de bzhin rgyal sras gces pa'i rnams/ /rnal 'byor med pas mi mthong ngo / /rnam pa sna tshogs gzugs dang ldan/ /sa dang zhing rnams bye ba na/ /rgyal ba mchod la mngon par mos/ /smon lam dbang la gnas pa'i rnams/ /pad mo'i khang par rab tu skye/ /</text></item>
<item><p>19b5</p><section>mdo sde</section><text>dbang dang bsam gtan sems pa dag /zhing dang zhing du mya ngan 'da'/ /ting nge 'dzin las skyes pa ston/ /lhun gyis grub par thams cad du/ /chur byung zla ba 'dra bar te/ /nyi ma lta bur khyad med pa/ /snang ba sems can spyod yul du/ /yang dag mtha' la mi reg</text></item>
<item><p>19b6</p><section>mdo sde</section><text>par/ /ting nge 'dzin la rab tu ldog /gru la gnas pa'i bung ba dag /gang chen mtsho la 'gro ba bzhin/ /gang du gru 'gro der rgyug ste/ /dpag tshad shin tu mang bar yang / /thugs rjes nyon mongs dma' ba'i lus/ /sdug bsngal can gzigs de bzhin du/ /de</text></item>
<item><p>19b7</p><section>mdo sde</section><text>dag 'byung ba rab tu ston/ /phyir ldog bdag med pa yang ste/ /'jig pa dag kyang rnam mkhyen nas/ /zad pa'i dus su mi gnas pa/ /gzung dang 'dzin gyis 'phangs pa'i rnams/ /gzung dang 'dzin la spyod pa'i rnams/ /gzung dang 'dzin gyis bskyed pas na/ /mtshan</text></item>
<item><p>20a1</p><section>mdo sde</section><text>ma'i gzhi med mtshan nyid med/ /'khor ba'i rgyun gyis khyer ba'i rnams/ /yang dang yang zhing skye ba yin/ /bcags med mtsho yi gter gyur la/ /gcig la gcig 'ju'i spre'u ltar yang / /byed pa gru la gnas kyis mthong / /'ju ba'i gnas dang rten</text></item>
<item><p>20a2</p><section>mdo sde</section><text>med par/ /de bzhin rgyal ba rgyal sras rnams/ /sred pas rnam par dkrugs pa yi/ /rnam rtog sdug bsngal gnas pa'i rnams/ /sa yi gnas nas nyon mongs phyir/ /rab tu 'byung dang phyir ldog dang / /sbyin dang mchod pa dag kyang 'byung / /'di 'dra rnal 'byor can gyi</text></item>
<item><p>20a3</p><section>mdo sde</section><text>chos/ /rnam pa sna tshogs bsgom par gyis// //'phags pa rgyan stug po/ bam po gnyis pa/ kun tu bzang po mi yi bdag /gzi brjid chen po sna tshogs gzugs/ /byang chub sems dpa' sems dpa' ches/ /rdo rje'i snying po la smras</text></item>
<item><p>20a4</p><section>mdo sde</section><text>pa/ /'thun pa dag la dbang byed dang / /lha gnas 'khod pa gzhan dag dang / /rin chen khang pa sna tshogs na/ /gang yang stug po'i dkyil 'khor ba'i/ /rgyal sras rnal 'byor ldan pa dag /gang gis stug ces bya thos te/ /thos nas nan tan byed pa'i rnams/ /</text></item>
<item><p>20a5</p><section>mdo sde</section><text>gzhan du 'gyur la gzhol ba dag /gzhan du 'gyur ba'i tshul thos shing / /ting 'dzin de yi tshul song ba/ /stug por ring por mi thogs 'gro/ /sangs rgyas yang dag 'gro la mos/ /'gro ba 'dzin dang shugs 'dzin dang / /'jam dpal rnam par 'phrul pa dang /</text></item>
<item><p>20a6</p><section>mdo sde</section><text>mthu chen 'phags pa 'jig rten dbang / /zla ba la sogs gzungs dbang rgyal/ /blo gros shin tu zhi ba dang / /lte ba rdo rje rnal 'byor rig /dru ma nam mkha'i bdag po dang / /phyag na rdo rje blo chen dang / /rnal 'byor can dang rgyal sras rnams/ /gang yang bye ba'i zhing dag</text></item>
<item><p>20a7</p><section>mdo sde</section><text>nas/ /chos mnyan phyir ni 'ongs pa'i rnams/ /stug po'i rgyan la gzhol ba dag /rgyal ba ma 'ongs mthong nas kyang / /khong nas snying rje snying brtse ste/ /rnal 'byor ldan can dbang po'i gtso/ /sna tshogs gzugs la rab tu smras/ /rnal 'byor can gyi gtso la dris/ /</text></item>
<item><p>20b1</p><section>mdo sde</section><text>'jigs med rdo rje snying po la/ /rin chen khang pa sna tshogs dang / /dbang sgyur khang pa bzang por yang / /ji ltar gang gis sna tshogs byas/ /sna tshogs gzugs can khyod kyis smros/ /dngos po kun gyi sna tshogs nyid/ /'gro ba dag gi yang rab 'byung / /rdza la</text></item>
<item><p>20b2</p><section>mdo sde</section><text>sogs pa'i dngos po dag /ji ltar chu 'jim thal sbyar las/ /las su bya ba thams cad bskyed/ /'gro ba 'di dag de bzhin byas/ /rnga dang pi bang sgra la sogs/ /las su bskyod las dbyangs 'byin te/ /de bzhin 'jig rten 'di yang ci/ /bskyod pa'i las las</text></item>
<item><p>20b3</p><section>mdo sde</section><text>kun 'byung ngam/ /rang bzhin gsum po ji bzhin du/ /dngos po gcig la kun tu gnas/ /sa rnams 'di ltar thams cad du/ /dngos dang dngos la rab tu gnas/ /de bzhin 'di dag kun kyang ci/ /dngos po gcig la rab gnas sam/ /gang phyir 'di ltar rgyan dag</text></item>
<item><p>20b4</p><section>mdo sde</section><text>snang / /khams gsum g.yo dang mi g.yor bcas/ /dga' ldan mtshe ma rab rnams dang / /dbang sgyur rnams kyis byas sam ci/ /mi'am ci dag du ma dang / /gya nom snang bas byas sam ci/ /'og min thor tshugs can gyis sam/ /'on tam gzugs med rnams</text></item>
<item><p>20b5</p><section>mdo sde</section><text>kyis byas/ /lha rnams bdag po thams cad kyis/ /gcig tu 'dus te 'di byas sam/ /'phrul pa'i sprul pa dag gis sam/ /rgyal ba khyu mchog gis mdzad dam/ /'on tam rgyal ba rgyal sras rnams/ /zhing gzhan rnam par bzhugs pas sam/ /rnal 'byor la</text></item>
<item><p>20b6</p><section>mdo sde</section><text>mkhas rnal 'byor can/ /sangs rgyas zhing du bzhugs rnams kyis/ /sa rnams thams cad byas sam ci/ /gang la nor pa rab tu gnas/ /gang 'di nor pa snang ba dag /smig rgyu rnams la chu bzhin te/ /rdza ma'i phyogs la yon tan bzhin/ /'gro ba gang gi phyogs la</text></item>
<item><p>20b7</p><section>mdo sde</section><text>gnas/ /yon tan mi 'bral yon tan can/ /yon tan med dang yon tan gnas/ /ma yin phan tshun 'brel pas na/ /yon tan tshogs su rnam par gnas/ /nor pa sna tshogs de bzhin du/ /ga la'ang de bzhin gnas yin nam/ /'gro ba rnam pa sna tshogs rnams/ /</text></item>
<item><p>21a1</p><section>mdo sde</section><text>sa rnams la ni gang snang ba/ /'on tam tshangs pas phyung ba'am/ /'gro ba mthu bo che yis sam/ /khyu mchog gis sam spun zas sam/ /ser skya yis sam rang gis sam/ /gces pa'i rkyen gyis byas sam pa/ /rang bzhin gyis sam dbang</text></item>
<item><p>21a2</p><section>mdo sde</section><text>pos sam/ /dus dang phyogs kyis bskyed pa'am/ /'on tam ma rig sred pas sam/ /lha yi drang srong the tsom za/ /lha yi tshogs kyang de bzhin te/ /grub dang dri za'i rgyal po rnams/ /sa la gnas pa'i rnal 'byor can/ /'on tam 'di dag mig 'phrul lam/ /</text></item>
<item><p>21a3</p><section>mdo sde</section><text>'gro ba dri za 'dra zhig gam/ /rmi lam yin nam smig rgyu 'am/ /sngon med rnam par rtog yin nam/ /gzung dang 'dzin pa'i dngos por yang / /kha gnyis sbrul bzhin gnas pa'am/ /'on tam rang bzhin 'di med dam/ /'khrul 'khor ro langs bzhin gnas sam/ /</text></item>
<item><p>21a4</p><section>mdo sde</section><text>mgal pa bskor ba 'dra ba'am/ /'on tam skra yi tshogs lta bu'am/ /byed dang las kyis ma byas shing / /dbang po ku be ras ma byas/ /mchod sbyin sbyin bsreg mchod 'bras sam/ /smrang gi gzhung gi lam gyis sam/ /rgyu rnams shin tu phal che bas/ /nan</text></item>
<item><p>21a5</p><section>mdo sde</section><text>tan rtag pa ma yin te/ /'gro ba 'dzin pa med pa'ang min/ /rgyu rnams kyi yang rgyu dag ste/ /'gro ba ngo bo nyid kyis grub/ /las kyi bag chags rnams las byung / /rnam shes brgyad po'i skyes bu ni/ /kun gzhi zhes kyang bya ba ste/ /des ni sna tshogs 'di dag kun/ /</text></item>
<item><p>21a6</p><section>mdo sde</section><text>rdza ma'i 'khrul 'khor bzhin du bskor/ /til bkrum til mar ji bzhin du/ /lan tshwa'i tsha bro ji lta bur/ /gzugs la mi rtag nyid ji bzhin/ /skyes bu 'di yang de bzhin gnas/ /ji ltar bsung la sogs las dri/ /yon tan rnams la yon tan mtshan/ /nyi zla gnyis</text></item>
<item><p>21a7</p><section>mdo sde</section><text>kyi 'od zer bzhin/ /de ltar skyes bu gnas pa yin/ /dgos dang byed pa med pa ste/ /yod dang med kyi phyogs kyis spangs/ /gcig dang tha dad med pa ste/ /mur 'dug phyogs kyis rnam par spangs/ /rjes su 'gro ba'i shes pa med/ /nam yang rnam par mi brtag ste/ /</text></item>
<item><p>21b1</p><section>mdo sde</section><text>grol ba'i so so rang rig pa/ /sangs rgyas sar skyes thub can gyi/ /gzung dang 'dzin pa med pa ste/ /snga med sems dang sems byung gis/ /rnam shes brgyad dang bral ba ste/ /nam yang rnam par mi brtag pa'o/ /de la gnas pa chu rlabs bzhin/ /phan tshun mtshan</text></item>
<item><p>21b2</p><section>mdo sde</section><text>nyid tha mi dad/ /'byung zhing phyir yang ldog pa ste/ /de yi ldan pa rig pa min/ /ji ltar thub pa'i rnal 'byor dang / /rdzu 'phrul can gyi rdzu 'phrul bzhin/ /mnyam par bzhag pas rab tu mthong / /rnal 'byor 'gro ba gzhan gyis min/ /de bzhin 'jug pa'i rnam shes</text></item>
<item><p>21b3</p><section>mdo sde</section><text>rnams/ /de dag kun gzhi lhan cig gnas/ /rnal 'byor can gyis rtag tu mthong / /sangs rgyas sangs rgyas sras de bzhin/ /des ni 'di dag thams cad kyang / /ji ltar nor bu phug pa rnams/ /skud la brgyus dang 'khor lo bzhin/ /las kyi rlung gis skor byed pa/ /</text></item>
<item><p>21b4</p><section>mdo sde</section><text>ji ltar rdza mkhan 'khor lo dang / /lag dang thal sbyor bskor ba yis/ /kun tu bskor cing snod byed pa/ /yon tan sna tshogs rnam par ldan/ /de bzhin rnam shes brgyad kyi mi/ /khams kyi gzugs brnyan lhan cig tu/ /sa ni rnam par byed pa ste/ /phyi nang rgyu ba'i 'gro ba</text></item>
<item><p>21b5</p><section>mdo sde</section><text>rnams/ /gang la 'jig rten 'di dag kun/ /nam mkha'i skar tshogs ji bzhin du/ /gnas shing rnam pa sna tshogs gnas/ /rlung gi rta yis shin tu bskor/ /ji ltar mkha' la bya rnams kyi/ /rjes ni snang ba ma yin te/ /bar snang yod pa ma yin na'ang / /bya rnams rgyu ba'i byed</text></item>
<item><p>21b6</p><section>mdo sde</section><text>pa med/ /de bzhin rnam par shes pa'i mi/ /bdag yod ma yin gzhan yod min/ /rnam dag bar snang 'dra ba dag /dba' rlabs bzhin du rab tu 'byung / /bag chags rnam pa'i nyes pa yis/ /mi chags pad mo'i zla ba bzhin/ /pad mo la ni chu med min/ /chu la zla gzugs</text></item>
<item><p>21b7</p><section>mdo sde</section><text>med pa yang / /chu song zla ba yod pa ste/ /pad mo'i 'dab la de bzhin chu/ /mig la bud med gzhon nu dag /mig gis mthong ba jir mi 'gyur/ /de bzhin kun gzhi rnam par shes/ /las rnams cig car byed pa ste/ /'gro ba dag gi lus la ni/ /khyab gnas sa bon kun</text></item>
<item><p>22a1</p><section>mdo sde</section><text>can no/ /stug po'i sprin dang 'dra bar yang / /sa rnams yog par shin tu gnas/ /tshe dang rnam shes kun nas yog /drod kyang de bzhin stobs chen gyis/ /sna tshogs gzugs kyi lus can gyi/ /rnam pa sna tshogs gzugs kyang ston/ /</text></item>
<item><p>22a2</p><section>mdo sde</section><text>rdza mkhan ji ltar sa snod la/ /spyod pa ji bzhin de lta'o/ /ba lang sogs pa'i ru mthong zhing / /bong bu rwa ni med pa ste/ /ma mthong bar ni med pa med/ /ba lang rwa yi med pa yang / /phyin ci log tu dmigs pas med/ /phyin ci log tu mnar sems la/ /shin tu phra ba'i</text></item>
<item><p>22a3</p><section>mdo sde</section><text>rdul gshig na/ /yod pa de dag med par 'gro/ /med pa yod pa'i rgyu las te/ /med pa yod ces rtog pa ni/ /yod pa med las bltos pa ste/ /phan tshun ltos pa'i rgyu las so/ /blo dang rtogs bya med pa ste/ /khong du chud pa skye ba med/ /mgal ba'i 'khor lo</text></item>
<item><p>22a4</p><section>mdo sde</section><text>'khor lo min/ /ji ltar skra tshogs mthong ba bzhin/ /dri za'i grong khyer sgyu ma dag /ci zhig mthong nas 'byung ba bzhin/ /blo yi 'byung ba rgyu med par/ /yod pa ma yin rnam rtog pa/ /rtogs bya rnam par rtog pas bskyed/ /lus can rnams kyi yid skyes te/ /ming dang</text></item>
<item><p>22a5</p><section>mdo sde</section><text>'du shes 'brel ba dang / /rang bzhin gnyis kyi bag chags kyis/ /mi yi sems ni rab tu 'byung / /grub pa'i don ni mi skye'o/ /thog ma med pa'i dus na bsags/ /gnas ngan len gyi yul las byung / /rab tu spros pas bsgos yid las/ /sems kyi tshogs ni 'byung</text></item>
<item><p>22a6</p><section>mdo sde</section><text>bar 'gyur/ /gzung dang 'dzin pa'i dngos por yang / /kun tu skye ba mi yi sems/ /rdza la sogs pa'i gzugs kyi dbyibs/ /snang ba gzhan yod ma yin te/ /'di dag thams cad blo tsam pas/ /rtogs bya'i dngos po yod pa min/ /blo dang rtogs bya'i dngos por ni/ /</text></item>
<item><p>22a7</p><section>mdo sde</section><text>bdag nyid rab tu 'jug pa ste/ /byis pa rnams kyis mi rigs pa/ /bag chags rnams kyis sems myos rnams/ /rnam pa brgyad dang rnam bdun dang / /dus gcig tu yang 'byung bar 'gyur/ /sngon med bag chags ldan pas na/ /kun gzhi sa bon thams cad can/ /</text></item>
<item><p>22b1</p><section>mdo sde</section><text>rgya mtsho'i dba' rlabs ji bzhin du/ /rlung gi rkyen gyis bskyod pa ltar/ /gar byed cing ni rab tu 'byung / /rnam par rgyun kyang mi 'chad do/ /blo yi 'od pa de bzhin rtag /yul dang reg pas bskul ba'i phyir/ /sna tshogs bdag rtog rnam shes kyis/ /bdag la</text></item>
<item><p>22b2</p><section>mdo sde</section><text>bdag gir 'dzin par byed/ /ji ltar sa la rnam rtog med/ /'gyur med rnam pa sna tshogs gzugs/ /dgos pa'i rnam par gyur pa ni/ /de 'dra kun gzhi rnam shes la'o/ /ji ltar mi zhig lag pa yis/ /rang gi lus la mnyed pa dang / /phyogs kyi glang po bdag lus</text></item>
<item><p>22b3</p><section>mdo sde</section><text>la/ /bdag gis sna yis chu 'thor dang / /ji ltar shed can la la dag /bdag gi lus la sos 'debs pa/ /de bzhin blo ni brtags don la/ /don gnyis tshul du 'jug pa'o/ /blo yi yul du bya ba 'di/ /khams gsum rnam par khyab par gnas/ /phyi dang nang gi bya</text></item>
<item><p>22b4</p><section>mdo sde</section><text>bar yang / /rnal 'byor mkhas pas mthong ba yin/ /sangs rgyas rnams kyis 'di kun gzigs/ /sa la ji snyed snang ba dag /rnam pa sna tshogs dbyibs kyi gzugs/ /sa la rnam pa sna tshogs so/ /chos 'di yang dag bshad pa dang / /rdo rje snying po 'jigs med pa/ /</text></item>
<item><p>22b5</p><section>mdo sde</section><text>mi smra'i dngos la dgar gyur te/ /bsam gyis mi khyab chos dbyings kyi/ /lha yi bsam gtan mi g.yo ba/ /sangs rgyas spyod yul zhugs pa dang / /stug po nas ni 'ongs pa'i gzugs/ /mthong nas rnal 'byor lam gnas pa/ /thub pa de yi lha rdzas lus/ /rnal</text></item>
<item><p>22b6</p><section>mdo sde</section><text>'byor btang ste yang gnas so/ /'dod dang gzugs dang gzugs med dang / /'du shes med pa'i gnas rnams kyi/ /mun pa'i tshogs nas phyir byung ste/ /stug po de nas 'dir 'ongs so/ /sangs rgyas rnams kyi bzhugs pa'i gnas/ /sangs rgyas zhing ni mchog rab</text></item>
<item><p>22b7</p><section>mdo sde</section><text>nas/ /gzugs kyi rnam pa du ma yi/ /sangs rgyas sku yang rnam byung nas/ mi yi khams na rnam par 'phrul/ /su blo ci 'dod phan par ro/ /stug po yi ni ming phyung nas/ /rgyal ba'i sras po thams cad kyang / /phan tshun gcig la gcig bltas te/ /gcig la</text></item>
<item><p>23a1</p><section>mdo sde</section><text>gcig ni rab smras pa/ /stug po dri med bsod nams te/ /sdig pa thams cad 'jig par byed/ /rnal 'byor can gyi gnas kyi mchog /sangs rgyas zhing gi dam pa phul/ /yu bus de yi sgra thos te/ /thos nas bdag cag dga' ba'i yid/ /stug po rnal</text></item>
<item><p>23a2</p><section>mdo sde</section><text>'byor can gnas kyi/ /brtan lam bdag cag thob par bya/ /'og min tshangs pa thor tshugs can/ /gtsang ma'i gnas kyis rnam spangs pa/ /zhing gi ngo mtshar ltad mo dang / /sangs rgyas rgyal ba'i sras kyi yab/ /tshangs pas de tshe gsol nas su/ /gtsang ma'i gnas</text></item>
<item><p>23a3</p><section>mdo sde</section><text>kyi 'jigs med rnams/ /de dag thams cad sems pa ni/ /tshangs pa stug por 'gro mi 'gro/ /tshangs pa rnal 'byor chen po can/ /mun pas de dag bslad par gyur/ /thub pa mi shes thub rig gi/ /ji ltar gnas ni thob par 'gyur/ /tshangs pa de na kun tu</text></item>
<item><p>23a4</p><section>mdo sde</section><text>sems/ /blo yis tshangs pa rig pa'i mchog /'dod dang gzugs kyi bdag po dag /rgyu ba de na med pa ste/ /nam mkha'i khang pa gnas rnams dang / /'du shes med pa de bzhin te/ /mur 'dug gzhan la grags pa yi/ /rnal 'byor can rnams der mi 'gro/ /bdag</text></item>
<item><p>23a5</p><section>mdo sde</section><text>gis bya ba byas sam ci/ /bsams te 'dir yang 'ongs par gyur/ /bdag 'gro'am brtan zhing rtag pa yi/ /ther zug 'dus ma byas stug tu/ /gal te yang na thub pa ste/ /rnal 'byor mnga' ba lha'i yang lha'i/ /mthu yis rnal 'byor mkhyen rnams kyi/ /pho brang</text></item>
<item><p>23a6</p><section>mdo sde</section><text>stug po der 'gro 'am/ /thub pa de la phyag 'tshal lo/ /de skad smras nas thor tshugs can/ /mthong ba shin tu 'bar ba yi/ /sangs rgyas lam na bzhugs pa rnams/ /gsungs shig gsungs shig thub pa'i rnams/ /khyed la ci 'tshal ci gyis shig /sangs</text></item>
<item><p>23a7</p><section>mdo sde</section><text>rgyas dbang po bka' stsal gsol/ /stug po ji ltar 'thob par 'gyur/ /gzugs yul 'di las phyir log shig /der 'gro med pa gzugs can rnams/ /stug po de ni thub chen yul/ /bla na med pa'i sangs rgyas zhing / /'du shes med pas mi 'thob ste/ /</text></item>
<item><p>23b1</p><section>mdo sde</section><text>de bzhin 'dod pa'i khams dbang gi/ /mur 'dug gzhan na grags pas kyang / /rnal 'byor rig lam stug mi 'thob/ /tshangs pa nyid kyis de gsung thos/ /mchod sbyin gsol ba'i zhal na ste/ /de ni de nas phyir log ste/ /tshangs pa'i gnas su yang song</text></item>
<item><p>23b2</p><section>mdo sde</section><text>ngo / /de yi phyir na der 'gro ba/ /tshangs pa yis kyang mi thob pas/ /gzugs med 'dod dang gzugs can rnams/ /der 'gro yod pa yong ma yin/ /ci phyir dad pa 'di 'dra rnyed/ /stug po'i dkyil 'khor mthong ba yang / /rnal 'byor can gyi gnas kyi mchog /</text></item>
<item><p>23b3</p><section>mdo sde</section><text>de phyir ngo mtshar thob par gyur/ /sgyu ma'i ting nge 'dzin gyi yul/ /rnal 'byor can gnas stug po de/ /'di ni gcig nas gcig tu thos/ /de nas byung bas rnam par bsnyad/ /sna tshogs tshig 'di thos pa ni/ /thub can rdo rje snying po yi/ /rgyal sras khyod kyis smra</text></item>
<item><p>23b4</p><section>mdo sde</section><text>bar gyis/ /rgyal ba'i sras rnams nyan par 'dod/ /dbang sgyur rgyal po de bzhin gyis/ /gzi brjid chen po ma thogs shig /mtshe ma rab dang dga' ldan dang / /gtsang gnas 'jigs pa med pa'i rnams/ /thub pa'i bka' ni ma lus par/ /smra bar su</text></item>
<item><p>23b5</p><section>mdo sde</section><text>zhig nus pa yod/ /gzhan du khyod dang sangs rgyas rnams/ /thub chen thub pa bsnams pa dag /sangs rgyas yul ni bsam mi khyab/ /mchog gi gtso bo sangs rgyas kyi/ /rnal 'byor rnal 'byor med pa la/ /su yis ji ltar bstan par nus/ /mtshe ma rab</text></item>
<item><p>23b6</p><section>mdo sde</section><text>dang shugs 'dzin dang / /dbang sgyur rgyal ba'i sras po dag /gcig pa'i dbyangs su yang smras te/ /gsungs shig gsungs shig rgyal ba'i sras/ /rnam par 'phrul dang 'jam dpal dang / /byams pa mi'am ci yi bdag /rnal 'byor can gzhan gang de ni/ /</text></item>
<item><p>23b7</p><section>mdo sde</section><text>de dag smra ba smros shig sgrogs/ /nam mkha' las kyang sgra byung ste/ /lha dang sngags 'chang rnams kyis kyang / /de nas shin tu rnga brdungs pa/ /gsungs shig gsungs shig rgyal ba'i sras/ /de dag de skad smra ba na/ /thor tshugs can gyi tshangs pa 'ongs/ /sa</text></item>
<item><p>24a1</p><section>mdo sde</section><text>'khod kun las smras pa ni/ /stan gyi mchog la 'dug nas de/ /ngo mtshar lha rdzas 'di ci zhig /thub pa rnams kyi tshogs 'khor na/ /rnal 'byor dbang po thams cad dang / /slob ma mkhas pa de dag kyang / /khyu mchog thub la 'dri bar 'dod/ /rgyal</text></item>
<item><p>24a2</p><section>mdo sde</section><text>sras rdo rje dbang po la/ /skabs 'di ji zhig su zhig la/ /rgyal ba'i sras kyis gsungs pa yin/ /ku ru'i bu dang di li pa/ /'khor lo 'khor ba man mtha' ste/ /yang na yo ba na shwa la/ /lha rdzas mi yi gtam brjod dam/ /gnyi bu ig shwa ku la 'am/ /de bzhin</text></item>
<item><p>24a3</p><section>mdo sde</section><text>gzhu stong bdog pa la'am/ /'on tam gnas srung po la'am/ /'khor lo 'khor ba gzhan dag la'am/ /'dod dang gzugs dang gzugs med la'am/ /'du shes med gnas gnas pa la'am/ /nam mkha' mtha' yas rnam shes sam/ /'on te cung zad med</text></item>
<item><p>24a4</p><section>mdo sde</section><text>pa dag /thub chen rang sangs rgyas dag la'am/ /nyan thos rgyal ba'i sras la'am/ /sangs rgyas sa la zhugs pa yi/ /rgyal dbang rnams la gtam 'di'am/ /'di ci lha min lha sras sam/ /'on te skar ma'i de bzhin nam/ /ji ltar gyur pa khyod kyis gsungs/ /</text></item>
<item><p>24a5</p><section>mdo sde</section><text>bdag cag slob ma phyogs su nyan/ /bla ma'i tshig ni thos nas kyang / /rgyal ba'i sras po thams cad dag /phan tshun shin tu dpyod par byed/ /de yi ting 'dzin 'gro song rnams/ /rgyal ba'i sras rnams tshig thos pa/ /thor tshugs can las mngon du ste/ /slob mar</text></item>
<item><p>24a6</p><section>mdo sde</section><text>bcas par nyan 'dod pa/ /gtsang gnas bdag po nyid kyang yin/ /thar zla blo gros mi zad dang / /nam mkha'i dbang po 'gro ba 'dzin/ /mthu chen spyan ras gzigs dbang dang / /rnal 'byor shes pa gzungs kyi dbang / /lha yi cod pan rnal 'byor dbang / /gtsug na</text></item>
<item><p>24a7</p><section>mdo sde</section><text>rin chen blo gros shing / /lag na rdo rje zhi ba'i blo/ /lag na rin chen blo chen dang / /'di dag rgyal sras gzhan dag kyang / /bye ba'i zhing rnams kun nas 'ongs/ /rdo rje'i snying po blo can la/ /de dag kun gyis rnam bltas nas/ /pad mo'i stan la 'khod pa'i rnams/ /rgyal</text></item>
<item><p>24b1</p><section>mdo sde</section><text>ba'i sras la gsol ba 'debs/ /blo chen rab tu bshad par gyis/ /rgyal ba'i sras rnams nyan par 'dod/ /'das pa dag dang ma 'ongs tshul/ /da ltar byung ba'i gang tshig kyang / /rgyu dang dpe yis rab gsal bar/ /khyod kyi zhal nas byung ba rnams/ /</text></item>
<item><p>24b2</p><section>mdo sde</section><text>gdon mi za ba'i tshig 'di yang / /khyod kyis rgyal ba de zhal nas/ /thams cad ma lus thos pa ste/ /skyon med de bzhin gshegs pa'i mkhyen/ /ting 'dzin dbang sgyur rgyal po yis/ /thams cad blo gros rnam bltas nas/ /rdo rje snying po 'jigs med kyis/ /rnal</text></item>
<item><p>24b3</p><section>mdo sde</section><text>'byor can la tshig smras pa/ /rgyal ba'i gsung rab ma lus par/ /smra bar sus kyang nus pa med/ /de yi byin rlabs ma gtogs par/ /sangs rgyas rnams dang rgyal sras kyi/ /sangs rgyas kun la phyag 'tshal te/ /sangs rgyas byin gyis brlabs pa dag /nor</text></item>
<item><p>24b4</p><section>mdo sde</section><text>bu rin chen sna tshogs khang / /dbang sgyur gnas bzang 'khod rnams la'ang / /ye shes dad pas smra bar bya/ /sangs rgyas rigs byed tshul yin te/ /nga las 'di dag thams cad nyon/ /de bzhin gshegs kyi ye shes dge/ /rgyal po rnams la gtam 'di min/ /</text></item>
<item><p>24b5</p><section>mdo sde</section><text>mi bdag mchog rnams 'das pa la'ang / /'di ni sangs rgyas rigs kyi gtam/ /stug dkyil phun sum tshogs rnams kyi/ /rnal 'byor can gyi rnal 'byor yul/ /sangs rgyas kun gyi phun sum tshogs/ /de bzhin gshegs kyi ye shes phra/ /rtog med rtog pa</text></item>
<item><p>24b6</p><section>mdo sde</section><text>spangs pa ste/ /so so rang rig mkhas pa'i yul/ /brjod pa dang ni rnam par bral/ /de ni smra bar dad pa med/ /bdag gis de yi mthu thos pa/ /lha rdzas kyi ni ye shes dang / /ting nge 'dzin gyi me tog gis/ /rdzogs pa'i sangs rgyas gsungs pa ni/ /stug po'i dkyil</text></item>
<item><p>24b7</p><section>mdo sde</section><text>du mnyam bzhag pas/ /thams cad phyogs las rnam grol zhing / /yod dang med pa'i phyogs spangs pa/ /yod dang med pa'i phyogs dang bral/ /dbu ma'i lam ni dge ba ste/ /gzhan du 'gyur ba'i lha rdzas tshul/ /sangs rgyas sa la 'jug par byed/ /dbu ma'i</text></item>
<item><p>25a1</p><section>mdo sde</section><text>lam po de nyid kyang / /mtha' bzhi rnam par spangs pa ste/ /rnam par rtog med dmigs med pa/ /stug na gnas pas shin tu mthong / /thub chen de nyid lam shes pa/ /bdag med ye shes mkhas rnams kyis/ /bla ma'i tshig 'di thos pa dang / /</text></item>
<item><p>25a2</p><section>mdo sde</section><text>rnal 'byor can rnams thams cad kyang / /rkang pa gnyis la mnyam btud nas/ /rdo rje zhes la smras pa ni/ /rnal 'byor can rnams nyan par brtson/ /skom pa rnams ni chu tshol bzhin/ /khyod kyi zhal nas btung 'dod pa/ /tshig gi sbrang rtsi bung ba bzhin/ /rnal 'byor</text></item>
<item><p>25a3</p><section>mdo sde</section><text>dbang po yang dag gsungs/ /rgyal ba'i sras rnams shin tu nyan/ /rnal 'byor can rnams rnal 'byor blo/ /ye shes dbang po 'phrul chen rnams/ /zhing gi bdag po rgyal chen rnams/ /rnal 'byor lam la rtog byed pa/ /bde gshegs bka' ni nyan par ro/ /khyod</text></item>
<item><p>25a4</p><section>mdo sde</section><text>kyi zhal nas rnam byung ba/ /rnam pa sna tshogs dka' ba'i sgra/ /khong du chud byed mtshan bzang dang / /tshangs pa'i yang dag gshegs pa dang / /dbang po'i don grags khyad par du'o/ /sna tshogs thub pa de yi gsung / /sgra yi don la mkhas pa yi/ /de phyir bdag ni smrar</text></item>
<item><p>25a5</p><section>mdo sde</section><text>ma mos/ /brtag bya rtog pa rnam par spangs/ /bar snang ri mo ji bzhin dang / /grib ma stong la sogs pas spangs/ /de ste snang na rmad du rung / /de bzhin gshegs pa thub pa'i bka'/ /mkha' la bya rjes ji bzhin du/ /blta bar shin tu dkon pa bzhin/ /de bzhin gshegs</text></item>
<item><p>25a6</p><section>mdo sde</section><text>pa thub pa'i bka'/ /de ni bstan par mi nus so/ /sa rnams gsum du mkhas pa yis/ /dpe yis kun tu rab bstan gyis/ /dpe dang bral ba'i de bzhin nyid/ /thub pa'i zhal nas rnam par 'byung / /de yi tshig la dpe med de/ /rmi lam lta bur bdag la snang / /</text></item>
<item><p>25a7</p><section>mdo sde</section><text>rab rib mgal ba bskor ba dang / /skra yi tshogs dang de bzhin 'dra/ /ji ltar sgyu ma'i grong khyer dang / /rlung ni shin tu blta dka' dang / /sgyu ma smig rgyu 'dra ba ste/ /rnam rtog gnyis po rab tu spangs/ /'on tam rnal 'byor sna tshogs pa/ /thub pa'i gsung ni de bzhin te/ /</text></item>
<item><p>25b1</p><section>mdo sde</section><text>bdag gis rnal 'byor can dbus su/ /bshad par de phyir dad pa med/ /'di dag thams cad mkhas pa ste/ /de bzhin nyid blo shes pa'i rnams/ /sangs rgyas spyod yul bsam yas pa/ /de phyir smra bar dad pa med/ /'on kyang brjod do thub pa'i rnal 'byor gyis/ /</text></item>
<item><p>25b2</p><section>mdo sde</section><text>de ring bdag las nyon cig rgyal sras rnams/ /sna tshogs tshig gi don ldan thub pa'i bka'/ /dpe med sems dang yid las rnam par 'das/ /ji ltar bung bas me tog ro 'thungs shing / /lhag ma gzhan dag 'thung bar byed bzhin/ /snying khu thub pa'i mchog</text></item>
<item><p>25b3</p><section>mdo sde</section><text>rnams kyis 'thungs te/ /de yi 'thungs lhag bdag gis de ring bshad/ /de ni yid dang tshig gis kyang / /bstan par nus pa ma yin la/ /lha yi lha yi yul yin te/ /mkhas rnams dge ba 'phel bar byed/ /mi yi gzugs su byas nas su/ /sangs</text></item>
<item><p>25b4</p><section>mdo sde</section><text>rgyas zhes ni mtshan ldan pa/ /cod pan can dang gzhan la snang / /gzhal med khang gnas gzhan la yang / /'od kyi dkyil 'khor 'khor lo dang / /mtshan bzang rnam pa sna tshogs su/ /sa la sna tshogs snang ba ni/ /mur 'dug 'dus pa'i dregs pa sel/ /</text></item>
<item><p>25b5</p><section>mdo sde</section><text>dus rnams bzhi po thams cad du/ /sangs rgyas rnams kyi dus dus la/ /stug na bzhugs pas dus sprul te/ /rnam par phye ba rab tu mdzad/ /bzang dus de bzhin gsum pa dang / /gnyis kyi pha rol dus ngan dang / /de dag du yang ci dgos pa/ /sa la lus can</text></item>
<item><p>25b6</p><section>mdo sde</section><text>rnams kyis te/ /ldan pa de dag thams cad mdzad/ /stug po'i dkyil na bzhugs shing ste/ /stug po de ni dri med gnas/ /sbyor chen rnams kyi bde ba'i gzhi/ /ngan dang gnyis kyi pha rol mtshams/ /thub pa gzugs ni rnam bzung nas/ /dri med stug na rnal 'byor</text></item>
<item><p>25b7</p><section>mdo sde</section><text>ldan/ /zla ba bzhin du 'gro la snang / /sna tshogs 'gro ba gang shes kyis/ /sna tshogs gzugs su mdzes pa ni/ /gang la gang snang gang gis kyang / /ji ltar gang la de bde ba/ /de dag de la thams cad du/ /de phyir cha yis mig la gnas/ /shes can yul can</text></item>
<item><p>26a1</p><section>mdo sde</section><text>thub pa ni/ /rnal 'byor mkhyen pa shes pas snang / /dbang po che gzugs gzhan dag dang / /'jug 'dod kyi dang de bzhin gzhan/ /ser skya yi yang gzugs su ste/ /thub pa la lar mkha' bzhugs pa/ /shes byed shes la yang dag snang / /sa</text></item>
<item><p>26a2</p><section>mdo sde</section><text>nad sa nan da na la/ /sa nad gzhon nu me dag dang / /sgra gcan mi ci ma bu ru/ /ig shwa ku dang zla ba'i rigs/ /thams cad sa yi rgyal po la/ /thams cad sa yang mchod pa ste/ /sku ni su su ci 'dod bzhin/ /la lar mur 'dug spyod sprul te/ /ston pa 'gro ba rnams</text></item>
<item><p>26a3</p><section>mdo sde</section><text>kyis mthong / /tshul gyi gtsug lag ston par yang / /ci bzhin rigs par rab ston cing / /rdo rje dngul dang gser dag dang / /zangs dang lcags kyi 'byung khungs dang / /ro nye zha nye mu tig dang / /pad ma rA ga an da rnyil/ /bai dUr+ya dang shel dag dang / /a sma</text></item>
<item><p>26a4</p><section>mdo sde</section><text>gar b+ha mu sa ra/ /tshul dang brtags pa thams cad ldan/ /mkhan po bla ma kun 'gro dang / /gang gis lus can su su cir/ /sa la bde ba skye ba bzhin/ /de la de bde thams cad du/ /thub pa'i rnal 'byor rab las byung / /lha yi bu mos mi spyod do/ /de bzhin dri za'i bud</text></item>
<item><p>26a5</p><section>mdo sde</section><text>med kyis/ /'dod khams dbang po'i bud med dang / /de bzhin klu yi bud med kyis/ /mi ci lha min bu mo dang / /gnod sbyin bu mos de bzhin no/ /de ni 'dod pa'i yul las rgyal/ /gzugs can rnams kyi yul de bzhin/ /nam mkha' rnam shes mtha' yas dang / /</text></item>
<item><p>26a6</p><section>mdo sde</section><text>cung zad med pa'ang de bzhin te/ /'du shes yod min ma yin gyi/ /gnas na rnam par rmongs pa med/ /kun tu la sogs 'di dag lam/ /rnal 'byor can gyi 'ching ba'i dngos/ /ma zhi mi dge gzhan dag kyang / /srog chags rnams kyi sa yod pa/ /lus can</text></item>
<item><p>26a7</p><section>mdo sde</section><text>rnams kyi lus kyi yul/ /stug na gnas la stug na med/ /zhing de dri med bsod nams te/ /stug po snying po shin tu mdzes/ /de bzhin thar pa thar shes la/ /zhing gi nang na zhing gi mchog /sangs rgyas rnams kyi zhing rab ste/ /stug po de ni yun du brtag /mnga'</text></item>
<item><p>26b1</p><section>mdo sde</section><text>rnams bcu po de dag dang / /stobs dang mngon mkhyen ting nge 'dzin/ /yid kyi rgyu las byung ba'i skus/ /sangs rgyas de na rnam par mdzes/ /sa rnams bcu po kun bsgoms te/ /rnam thar bden pa stong pa nyid/ /mtshan med smon pa med pa dang / /pha rol phyin drug de</text></item>
<item><p>26b2</p><section>mdo sde</section><text>bzhin te/ /bsgom dang sbyin dang tshul khrims dang / /shes rab rnams kyis de sku 'thob/ /yan lag gzugs kun me tog gi/ /'dus ma byas pa sangs rgyas sku'o/ /rtog med rtog dang bral ba ste/ /bdag med yid dang dbang po rnams/ /shes rab dbang po'i sgor ldan</text></item>
<item><p>26b3</p><section>mdo sde</section><text>zhing / /mtshan gyis kun nas shin tu bsags/ /sbyin dang tshul khrims la sogs kyis/ /dkar po'i las rnams byas pas na/ /sangs rgyas sku yi gnas kyi mchog /stug po'i ris su 'thob par 'gyur/ /de bzhin gshegs pa'i lha rdzas gnas/ /nyi zla rnam</text></item>
<item><p>26b4</p><section>mdo sde</section><text>par spangs pa ste/ /rgyu skar skar phran snang ba dang / /zla ba dus dang ltad mo med/ /rnal 'byor can gyi 'od 'char dang / /sangs rgyas rnams kyi 'od kyis kyang / /kun nas bzang po'i stug po de/ /nyi ma bzhin du kun nas snang / /dus kyi 'bri ba de na med/ /nad rnams gang</text></item>
<item><p>26b5</p><section>mdo sde</section><text>yang yod pa min/ /'chi rga med pa'i gnas yin te/ /stug po de ni zhing gi mchog /thams cad gzugs ldan zhi ba'i gnas/ /dri med mthong ba'i tshogs can gyi/ /sangs rgyas zhing stug bsod nams te/ /lha rnams kun gyis smon par bya/ /rnal 'byor can rnams khyad par du/ /</text></item>
<item><p>26b6</p><section>mdo sde</section><text>sa dang sa la gnas pa dag /sems tsam rang bzhin dngos po rnams/ /gang phyir rab tu bstan pas na/ /yid dang sems dang kun gzhi'i tshul/ /rang bzhin gsum po de bzhin te/ /chos la bdag med rang bzhin can/ /gnas ni gzhan du 'gyur ba ste/ /lus ni shin tu</text></item>
<item><p>26b7</p><section>mdo sde</section><text>gnas gyur pas/ /thub pa rnams ni der 'dong ste/ /rnal 'byor can gyi gnas kyi mchog /stug po zhing rab dam par ro/ /stug por 'jug pa zhes bya ba ste le'u gsum mo// //lus ni rdzas dgu'i rang bzhin can/ /'dus byas rdul phran</text></item>
<item><p>27a1</p><section>mdo sde</section><text>tshogs yin te/ /yon tan tshogs kyis rnam sna tshogs/ /'byung dang 'byung gnas tshogs yin te/ /khu chu khrag las kun 'byung ba/ /sngon med rnam par 'phel ba ste/ /steng gzugs 'og tu 'gro ba yin/ /sdug bsngal 'khrul 'khor thog ma med/ /</text></item>
<item><p>27a2</p><section>mdo sde</section><text>las kyi rnam pa brgyas kyang g.yogs/ /dug gi shing gi sa bzhin du/ /dpa' dang rdul gyis de bzhin du/ /mun pas kyang ni gsos pa ste/ /lam rgyud dog par shin tu 'phyan/ /dus kyis bskul cing rab tu skye/ /yon tan las kyis 'da' ba ni/ /phyugs dang mi yi mngal</text></item>
<item><p>27a3</p><section>mdo sde</section><text>skyes pas/ /klu dang sha za dang / /'bar ba lha yi nang du yang / /skye 'am lha min 'jig rten nam/ /sngags 'chang rigs su de bzhin te/ /'on tam rnal 'byor can dbus su/ /bsam gtan zhig cing mngon skye ba/ /'khor lo 'khor rigs dam par yang / /bar bar du ni skye</text></item>
<item><p>27a4</p><section>mdo sde</section><text>bar 'gyur/ /skyes nas rig pa 'dzin pa ni/ /gang tshe dbang po 'phel ba na/ /su yi gang gi gang tshe las/ /lhan cig skyes pa rab byung zhing / /lhan cig skyes pa'i las tshul gyis/ /lam dang lam du rab tu 'jug /brtag med rtog dang bral ba yi/ /gang tshe chos ni mngon rtogs</text></item>
<item><p>27a5</p><section>mdo sde</section><text>na/ /thar pa rnams kyi thar gsum ste/ /yi ge yi ge med byas pa'o/ /'byung ba thams cad rgyu yi tshogs/ /de ni 'od snang mchog yin te/ /yang dag bla nas blar sbyangs pa/ /stug po'i dkyil na rnam par gnas/ /bye ba'i zhing dang mnyam lus kyis/ /sprul pas khyab par</text></item>
<item><p>27a6</p><section>mdo sde</section><text>byas shing gnas/ /de ste de shes yod na ni/ /dog pa'i lam nas 'grol bar 'gyur/ /de lta'i skyes bu skyes pa ni/ /khyad par shes zhes rnam par brjod/ /lha yi lha yis yang dag gsungs/ /rgyal ba'i sras kyis mdun byas shing / /mngal gyi skye ba 'byung ba ni/ /byas pa</text></item>
<item><p>27a7</p><section>mdo sde</section><text>yin no mi rnams kyi/ /ma rig sred dang las skyes min/ /nyon mongs las las shin tu byung / /mtshan ma med pa mngon gyur cing / /mtshan ma med las rab 'das te/ /yi ge med pa de byung nas/ /spros pa thams cad rab bral zhing / /stug po'i dkyil du rab tu 'gro/ /</text></item>
<item><p>27b1</p><section>mdo sde</section><text>dmigs las sems zhig 'gyur ba ni/ /rnal 'byor can gyi sgra rmongs pas/ /rtsed mo la sogs lha rdzas dang / /mtho ris bud med bsten rmongs kyis/ /gang tshe thub chen ma 'dug pa/ /de tshe sems ni 'byung ba ste/ /lam las bskyod ces bya ba yi/ /ting 'dzin 'dod</text></item>
<item><p>27b2</p><section>mdo sde</section><text>pa'i khams skyes pa/ /gzugs dang gzugs med 'gro ba na/ /ting nge 'dzin ni rab tu skye/ /sems can 'du shes med song na/ /ting nge 'dzin las bral bar 'gyur/ /nam mkha' rnam shes mtha' yas kyi/ /ting nge 'dzin la dbang med 'gyur/ /rgyal ba gang tshe thub</text></item>
<item><p>27b3</p><section>mdo sde</section><text>dbang gyur/ /gnyis dang bral bas byang ba yi/ /sems ni mngon par mi 'byung ngo / /de bden de ni rnal 'byor te/ /bsam gtan pa yi bsam gtan yin/ /bsam gtan rtag tu bsam gtan bya/ /de ste stug dkyil 'dod na'o/ /mngal gyi skye ba 'byung ba zhes bya ba</text></item>
<item><p>27b4</p><section>mdo sde</section><text>ste le'u bzhi'o// //rnam brgyad rnam pa dgu yi sems/ /ma rig 'jig rten rgyu yin te/ /'di ni sems dang sems 'byung mthu/ /gang gnas rnam pa sna tshogs pa'o/ /de yi mthus kyang 'jug pa ni/ /rnam shes rnams dang dbang po rnams/ /</text></item>
<item><p>27b5</p><section>mdo sde</section><text>ma rig la sogs rnam pa 'di/ /rtsa ba'i sems ni brtan gnas pa/ /yan lag bcu gnyis thams cad dang / /'byung ba rnams dang 'byung gnas dang / /yul dang dbang po 'jig rten dang / /skad cig 'jig pa'i rgyu yin no/ /thub pa lha yi lhas gsungs pa/ /rgyu dang</text></item>
<item><p>27b6</p><section>mdo sde</section><text>'bras bu spangs pa ste/ /tshangs pa'i 'jig rten mthar thug gi/ /'gro ba dbang por bcas pa 'di/ /'jig rten btsal bas ma bskyed de/ /bdag nyid rdza ma bzhin 'jig pa/ /nang dang phyi dag rtag par te/ /'gro ba gnas dang g.yo ba dag /lha yi lha yi yul yin te/ /</text></item>
<item><p>27b7</p><section>mdo sde</section><text>sa la sus kyang mi mthong ba/ /mur 'dug grags pa gzhan dag ste/ /thub grags mtshan ma can gyis so/ /phan tshun bcings pas bcings pa ni/ /sred pa sna tshogs rnam pas te/ /rnam shes myur du 'gro bas na/ /sems kyi rnam par mi rtogs so/ /lo stong mtha'</text></item>
<item><p>28a1</p><section>mdo sde</section><text>ru thug pa yi/ /mchod sbyin rnams kyis tshangs pa'i thabs/ /thob nas slar du ldog pa ni/ /sa ma ya ru rigs sems pa/ /'dod sbyor bkag srog 'bras bu dang / /gang yang zla ba'i 'bras bu dang / /mer gzhug pa yi 'bras bu dang / /gang gzhan mchod</text></item>
<item><p>28a2</p><section>mdo sde</section><text>sbyin 'bras bu dang / /phyugs bcing ba yi 'bras bu yang / /tshangs pa'i 'jig rten nas ldog go/ /chos gsum can gyi 'gro ba dag /ci nyes mi rig thor tshugs can/ /yon tan gsum gyi 'bru 'brel ba/ /chu skyes bzhin du snying po med/ /'di yis thar pa mi rnyed pa/ /</text></item>
<item><p>28a3</p><section>mdo sde</section><text>stug po de bzhin gshegs pa'i gnas/ /de ni rnal 'byor gyis 'thob ste/ /stug po rnal 'byor rig pa'i gnas/ /de bas tshul gcig tshangs pa'i bdag /rnal 'byor can rnams 'jug brtson par/ /'di la bdag gnyen gang dag kyang / /skye zhing 'chi ba yod med</text></item>
<item><p>28a4</p><section>mdo sde</section><text>de/ /mi chod gzhig tu med pa ni/ /lus can kun gyi rnam par shes/ /bag chags kyis ni mi gos pa/ /sngon med dus nas byung bas so/ /yid kyi gnas ngan len bsags pa'i/ /spros pas kyang ngo cir mi 'jug /ji ltar lha rdzas chu skyes dang / /nam mkha' la yang</text></item>
<item><p>28a5</p><section>mdo sde</section><text>phyag dar dang / /sprin gyi dri mas nyi zla la/ /de bzhin mi gos rnal 'byor can/ /ma bshol rab tu brtson par gyis/ /thams cad sangs rgyas byin gyis brlabs/ /rnal 'byor bde gshegs lha yi rdzas/ /rnal 'byor can gyi tshul skyed pa/ /tshul khrims can gyi</text></item>
<item><p>28a6</p><section>mdo sde</section><text>tshul 'thungs te/ /ye shes can gyis shes 'thungs shing / /mchog gi ye shes 'thungs nas kyang / /'khor ba las ni 'da' bar gyis/ /'di la khams rnams gang yang med/ /phung po lnga dang rnam shes kyang / /ming dang gzugs dag rgyur byas shing / /lus can</text></item>
<item><p>28a7</p><section>mdo sde</section><text>rnams kyi yid kyang skye/ /ji ltar me ni shing dbang gis/ /'bar te 'bar bar rtog pa med/ /de bzhin phung po shing rta stong / /ci phyir rnal 'byor 'jug mi bya/ /sred dang dri za yi/ /gnas dang sgra tshogs snang ba ru/ /bus pa la sogs mthong / /yang</text></item>
<item><p>28b1</p><section>mdo sde</section><text>dag ma yin ltas bslad pas/ /de bzhin yul las byung ba'i sems/ /khab long lta bur 'khor ba ste/ /gang yang 'di la dngos med pa/ /'byung ba rnams dang 'byung ba yi/ /g.yo ba dro ba gsher sra bar/ /bus pa rnams ni rtag tu rtog /'byung ba sems kyi tshogs</text></item>
<item><p>28b2</p><section>mdo sde</section><text>las na/ /ci phyir rnal 'byor 'jug mi bya/ /ji tsam ma zhig lus yod dang / /ji tsam du ni blo 'byung ba/ /de bar rnal 'byor ye shes la/ /ma gshol bsam gtan rab tu gyis/ /thams cad sgyu ma rmi lam ltar/ /'byung ba gsum kun rab tu ltos/ /smig rgyu</text></item>
<item><p>28b3</p><section>mdo sde</section><text>chu zla lta bu na/ /ci phyir rnal 'byor 'jug mi bya/ /ji bzhin dri za'i grong khyer na/ /'gro ba'i spyod pa rnam par snang / /de bzhin lus la phung po'i spyod/ /ci phyir rnal 'byor 'jug mi bya/ /rmi lam dag na 'gro ba'i tshogs/ /ji ltar rmi lam rmi bas mthong / /de bzhin phung</text></item>
<item><p>28b4</p><section>mdo sde</section><text>po'i gnas yin na/ /ci phyir rnal 'byor 'jug mi bya/ /sa 'di sa la sogs pa'i tshogs/ /'dus pa rdul gyi phung po yin/ /'di sems sems byung tshogs yin par/ /rgyal ba'i sras rnams kun ltos shig /'byung ba chen po bzhi po rnams/ /phan tshun kun nas</text></item>
<item><p>28b5</p><section>mdo sde</section><text>'dus pa ste/ /gdeg pa la sogs ldan pa yin/ /ci phyir rnal 'byor 'jug mi bya/ /'di ni rlung dang mkhris pas myos/ /ro bslab lta bur gnas pa ste/ /byed pa gang yang yod pa min/ /ci phyir rnal 'byor 'jug mi bya/ /dbu ba'i gong bu lta bu kun/ /'gro ba gnas</text></item>
<item><p>28b6</p><section>mdo sde</section><text>shing g.yo ba'i rnams/ /smig rgyu 'dra ba'i 'du shes su/ /rdza la sogs pa shin tu rtogs/ /tshor ba chu bur lta bu ste/ /bde dang mi bder rtog pa yin/ /chu shing 'dra ba'i 'du byed rnams/ /zhig pa grugs pa snying po med/ /rnam par shes pa sgyu ma 'dra/ /de yi dngos</text></item>
<item><p>28b7</p><section>mdo sde</section><text>la gnas pa med/ /rtswa shing gnas pa ji bzhin te/ /ci phyir rnal 'byor 'jug mi bya/ /'di ni rmi lam rnam myos 'di/ /'di ni sgyu ma bus pa 'drid/ /'di dag thams cad smig rgyu ste/ /de bzhin dri za'i grong khyer ro/ /gang rgyan 'di dag snang ba yi/ /khams gsum 'gro dang</text></item>
<item><p>29a1</p><section>mdo sde</section><text>mi 'gro ba/ /de kun blo yis rtogs bya ba/ /'jigs med rgyal ba'i sras rnams kyis/ /nyes pa'i rgyu ni rtswa dang bcas/ /ye shes me yis rab bsregs na/ /lha rdzas bde ba yod par 'gro/ /rnal 'byor can gnas stug por yang / /'jigs med 'di ni mtshan</text></item>
<item><p>29a2</p><section>mdo sde</section><text>ma med/ /mtshan ma bcings pa'i ngo bo can/ /mtshan ma med pa rtag tu bde/ /mtshan ma sems kyi spyod yul lo/ /sems kyi spyod yul bden pa min/ /bden pa blo gros spyod yul te/ /sems ni shes rab spyod yul te/ /mtshan mar gnas pa med pa'o/ /kye ma</text></item>
<item><p>29a3</p><section>mdo sde</section><text>mtshan ma 'di kun yin/ /gnas gsum tshangs par bsgrags pa ste/ /mtshan ma ming dang yul rnams dang / /sgra la sogs pa kun brjod pa'o/ /dbang po kun gyi yul rnams ni/ /lus can rnams kyi 'ching ba'i rgyu/ /'ching bar bya dang 'ching dang rgyu/ /gang 'grol gang</text></item>
<item><p>29a4</p><section>mdo sde</section><text>gis 'grol ba dang / /thar dang thar pa'i bde ba dang / /mthong ba'i chos la gnas pa dang / /bdag med pa ru shes nyid kyang / /'dod chags bcom par gyur pa na'o/ /de nas mi bdag rin chen gtsug /blo chen byang chub sems dpa' yis/ /rnal 'byor can kun dbang la</text></item>
<item><p>29a5</p><section>mdo sde</section><text>smras/ /rdo rje'i snying po 'jigs med la/ /bye ba'i zhing rnams thams cad la/ /rgyal sras khyod ni brtson pa ste/ /rgyal ba rnams la khyod tshad de/ /rnal 'byor can la nye bar gnas/ /rnal 'byor the tshom bcad pa ste/ /dpe rnams grub par bya ba'i phyir/ /brtag bya yan lag</text></item>
<item><p>29a6</p><section>mdo sde</section><text>thams cad dag /lus can rnams kyi lus skyes pa/ /tshul ni sgra yis brjod par mdzad/ /tshig tu brjod par cir mi bgyi/ /gnad dang zung gis rnam par mdzod/ /mi zin pa yi rgyu rnams dang / /bgab zungs nor gyis gzhom par gyis/ /</text></item>
<item><p>29a7</p><section>mdo sde</section><text>phung po'i rgyu rnams bsal bar mdzod/ /yang dag 'gyur ba med pa dang / /dge ba yis kyang mkhas pas so/ /ring po mi thogs thar pa 'thob/ /phung po'i rgyu rnams bsregs nas su/ /chos min chos kyi tshe 'byung ste/ /'di dang gzhan du'ang 'thob par 'gyur/ /shes pas sdug</text></item>
<item><p>29b1</p><section>mdo sde</section><text>bsngal rnams las 'grol/ /sred pa yis ni rtag tu bcings/ /mi shes las dang sred pa yis/ /lus can rgya cher shin tu byas/ /gzugs dang snang ba yid byed dang / /rnam shes yul la mngon gyur pas/ /myur phyir khong du mi chud pa/ /spyod yul du ni sems rgyu ba'o/ /</text></item>
<item><p>29b2</p><section>mdo sde</section><text>yid sngon 'gro ba chos rnams te/ /lus can kun gyi de bzhin no/ /yid 'gro yid ni gces pa dag /yid du 'ong bas cir mi bshad/ /gang dang gang gi rdzas kyis su/ /mi rnams stug por 'grub pa yi/ /des ni de yi dngos 'gyur ba/ /sna tshogs gzugs kyi nor bu bzhin/ /</text></item>
<item><p>29b3</p><section>mdo sde</section><text>ji ltar nor bu sna tshogs gzugs/ /tshon dang 'byor na rnam par mdzes/ /rnal 'byor can dbus khyod de bzhin/ /de bzhin gshegs gzugs sna tshogs kyis/ /dbang sgyur pho brang dge ba na/ /thams cad dag na snang ba ni/ /rgyal ba'i sras kyi mdun du byas/ /mya ngan 'da' dang</text></item>
<item><p>29b4</p><section>mdo sde</section><text>mya ngan 'das/ /stug po mthar mchog ye shes te/ /chos kyi dbyings dang rdzu 'phrul yang / /stug de rnal 'byor can gyi gnas/ /de ni mtshon gyis mi chod de/ /de ni mes kyang mi tshig pa/ /mi chod pa dang mi phyed pa/ /de ni yul gnas rtag pa'o/ /de ni chus kyang mi gsher te/ /</text></item>
<item><p>29b5</p><section>mdo sde</section><text>rlung gis kyang ni mi skam mo/ /de ni rdza ltar 'jig pa dang / /nan tan bya rjes byung ba min/ /rtag pa brtan pa mi 'jig pa/ /skye can kun gyi rnam par shes/ /rgyu yis sun dbyung ma yin pa/ /'dra dang mi 'dra rnams kyis te/ /dam bcas yan lag rnams kyi yang / /mtha' ma</text></item>
<item><p>29b6</p><section>mdo sde</section><text>thug pa med par 'gyur/ /dam bcas pa yi dam bca' dang / /rgyu yi khyad par rgyu dag ste/ /de bas de la rgal du med/ /rtog pa can gyi spyod yul min/ /rnam par shes pa gzhan gyur na/ /de ni stug po sems spangs pa'o/ /rtog can rnams kyi yul ma yin/ /de</text></item>
<item><p>29b7</p><section>mdo sde</section><text>bzhin gshegs pa'i pho brang stug /ma skyes sngon dang tha ma med/ /lhun gyis grub pa'i stobs las byung / /rgyu med pa dang las skyes min/ /dbang po chen pos byas pa'ang min/ /gzugs med gzugs dang 'dod pa las/ /yang dag 'das te gnas pa yin/ /</text></item>
<item><p>30a1</p><section>mdo sde</section><text>'dod pa'i khams las 'das nas su/ /gzugs dang gzugs med 'du shes med/ /mun pa'i rgyu las rab 'das nas/ /stug po'i zhing ni rnam par mdzes/ /phyogs 'di mkha' las grub pa ste/ /rgyu can rnams kyi spyod yul min/ /yod dang</text></item>
<item><p>30a2</p><section>mdo sde</section><text>med pa'i phyogs dang bral/ /gcig dang gzhan pa spangs pa'o/ /gces pa dang ni rang bzhin min/ /'dod rgyal dang yang dbang po min/ /khyu mchog gi yang phyogs ma yin/ /de bzhin rig can gsum gyi yang / /rdul gyi rkyen las byung ma yin/ /sgra rnams kyis kyang</text></item>
<item><p>30a3</p><section>mdo sde</section><text>brjod du med/ /ngo bo nyid kyis bskyed pa min/ /'dod rgyal gyis kyang mi rnyed do/ /ma rig las dang sred pas min/ /mi shes las kyang smos pa min/ /khur khyer khur gyi yul yin te/ /'di ni sangs rgyas rnams kyi yul/ /lha rdzas de bzhin gshegs kyis mkhyen/ /</text></item>
<item><p>30a4</p><section>mdo sde</section><text>sa bcu dag tu rnam par sbyangs/ /rnal 'byor can gyi sna tshogs yul/ /don gyi dam pa ston pa'o/ /las ci las min gang zhes te/ /byis pa rnams ni myos par gyur/ /las dang las min bshad pa na/ /rnal 'byor can rnams bder gyur pa/ /sna tshogs snang ba rang</text></item>
<item><p>30a5</p><section>mdo sde</section><text>sems te/ /lus can rnams kyi bdag nyid gnyis/ /phyi dang nang dang thams cad du/ /gzung dang 'dzin pa lta bur gnas/ /sems kyis sems ni mthong yin yang / /khong du mi chud bus pa rnams/ /kha gnyis sems de lus can gyi/ /yin kyang shes par ma</text></item>
<item><p>30a6</p><section>mdo sde</section><text>gyur pa/ /bdag gi byed pa'ang de bzhin byed/ /yul lta bur yang rab tu snang / /rdza ma la sogs gzugs su gnas/ /rdza la sogs pa'ang yod pa min/ /'di yi don la thub pa dag /rnal 'byor nyam chung rnam par myos/ /rnal 'byor de yang mi rtogs pa/ /bdag</text></item>
<item><p>30a7</p><section>mdo sde</section><text>gi rnam rtog lam gnas pas/ /sems 'di gnyis ka'i bdag nyid de/ /me long zla ba bzhin du gnas/ /ji ltar rab rib rab rib can/ /skra tshogs ltos shig ltos shig kye/ /phan tshun dag tu ston mod kyi/ /bdag nyes dbang po zhan byung gi/ /'di na gang yang skra tshogs</text></item>
<item><p>30b1</p><section>mdo sde</section><text>med/ /rgyan dang nor bu dag kyang ngo / /yod dang med pa'i dngos po ltar/ /dbang po'i nyes pas mthong ba yin/ /de bzhin rtog can dbang gis 'di/ /bdag gi blo ni ji ltar gnas/ /tshangs la sogs pa'i gnas thug par/ /rtog pa med pas rab tu 'dzin/ /gang 'di</text></item>
<item><p>30b2</p><section>mdo sde</section><text>mang po snang ba dag /sna tshogs tshangs la sogs pa'i mtshan/ /sna tshogs thams cad bdag gi sems/ /rdza la sogs pa'i yon tan mtshan/ /nang du gyur pa'i gzugs rnams dang / /mtho ris gnas pa'i gnas rnams dang / /gang 'di phyi nang bya ba rnams/ /</text></item>
<item><p>30b3</p><section>mdo sde</section><text>thams cad sems las byung ba'o/ /rgyan stug rnal 'byor gang yin pa/ /de ni gud na yod pa min/ /rnal 'byor can gyi bsod nams kyis/ /zhugs pa 'di la bslab par gyis/ /dbang sgyur lha rdzas gnas dag dang / /yang na gzugs can rnams gnas dang / /'du</text></item>
<item><p>30b4</p><section>mdo sde</section><text>shes med pa'i gnas su 'am/ /'og ma yin pa'i gnas su yang / /cung zad med dang rnam shes dang / /'du shes yod pa ma yin dang / /sna tshogs kyi ni gnas dag tu/ /'dod chags kyi ni phyogs bshig na/ /khyod ni myur du der gnas pa/ /stug po rnal 'byor</text></item>
<item><p>30b5</p><section>mdo sde</section><text>can gnas su/ /rgyal ba'i sras kyis mdun byas te/ /stug po der ni 'gro bar gyis/ /rnal 'byor de la spyad par gyis/ /bdag gi gnyen gyis ci zhig bya/ /bdag gi gnyen ni rtag tu 'ching / /'khor ba'i lam rgyud rgyu yang yin/ /dbang po rnams ni g.yo ba ste/ /</text></item>
<item><p>30b6</p><section>mdo sde</section><text>bud med rnams la'ang blo 'khrul pas/ /khu chu khrag mnam mi zhim pa'i/ /'ji bar srin bu skyes gyur pa/ /dgu 'am bcu zhig pa dang yang / /khu chu smin nas mngon par skye/ /dbang po rnams kyis kun yog pa/ /srin bu g.yo ba ji bzhin te/ /rim pa de yi tshul gyis na/ /</text></item>
<item><p>30b7</p><section>mdo sde</section><text>ji srid sems can gnas bar du'o/ /lus can rnams kyi skye la ltos/ /tshe tsher de dag byung ba ste/ /pha dang ma ni stong dag dang / /bu dang chung ma brgya dag kyang / /thams cad gnas su rnyed pa ni/ /lus can skye la gnas pa'o/ /rmi lam dag na bu med pa'i/ /mo gsham bu</text></item>
<item><p>31a1</p><section>mdo sde</section><text>'byung ji bzhin du/ /bu rnyed pa yi dga' ba dang / /rmi lam rmi tshe de nyid ldan/ /de ni shir gyur de nas de/ /rmi lam shes nas sad pa dang / /rmi lam gyi ni bu shi med/ /gang yang skye ba yod pa min/ /chu bo rab tshal bu dang ni/ /grong khyer dag dang ri rnams</text></item>
<item><p>31a2</p><section>mdo sde</section><text>dang / /grong dang tshong 'dus phyugs slas dang / /dka' thub tshal bu'i gnas rnams dang / /'gro ba dag gis rgyas pa'i yul/ /zhing dang ba lang lug gis gang / /'jig rten gyi ni longs spyod kyang / /de dang 'di dang gzhan du'ang snang / /ji ltar 'jig rten 'dir rgyug pa/ /</text></item>
<item><p>31a3</p><section>mdo sde</section><text>rmi lam rgyug pa de bzhin te/ /gdeg dang bskum la sogs pa yang / /de dang 'dir yang snang ba yin/ /mkhas pas rmi lam gang mthong ba/ /skye ba med cing 'chi med par/ /slar sad nas su sems pa ni/ /bu mo mkhas pa dag yin no/ /ji ltar ri dang de'u rnams kyi/ /</text></item>
<item><p>31a4</p><section>mdo sde</section><text>grib ma kun du snang ba bzhin/ /de ltar 'jig rten rmi lam yang / /mkhas pa rnams ni de bzhin bsam/ /ji ltar skyes bu nyal ba zhig /bud med lhan cig rtse dga' rmi/ /sna tshogs yid du 'ong ba dang / /lha rab btsun mo mnyam pa dang / /gzhan yang sna tshogs dngos</text></item>
<item><p>31a5</p><section>mdo sde</section><text>pos te/ /sad nas rnam par sems pa ni/ /ci zhig bden nam rmi lam yin/ /rmi lam bud med lhan cig tu/ /rtses nas phyir ni bdag sad de/ /'di bus pa slu ba yin/ /de bzhin bdag gi gnyen pa kun/ /rgyal srid stobs kyang de bzhin no/ /dmag pa gyos</text></item>
<item><p>31a6</p><section>mdo sde</section><text>po bu dag dang / /ma dang phu nu pha dag kyang / /rmi lam lta bur rig bya ste/ /rnal 'byor sbyar bar jir mi bya/ /dka' thub tshal dang zhing rnams dang / /ri dang ri yi sman gshong dang / /'o ma 'byung dang mA la ya/ /lhun po byin dang dbang chen dang / /gangs kyi ri dang kai lA sa/ /</text></item>
<item><p>31a7</p><section>mdo sde</section><text>char 'bab la yang gang gnas dang / /'dzam bu 'bras bu'i khu ba dang / /gang dag bdud rtsi za ba dang / /phan du kam bal par ya tra/ /ko bi dar na gang 'khod dang / /ri rab nang na gang gnas dang / /dpag bsam shing la gang gnas dang / /rang rgyal rgyal ba'i sras rnams dang / /</text></item>
<item><p>31b1</p><section>mdo sde</section><text>nyan thos rdzu 'phrul chen po dang / /thams cad kyi ni rnal 'byor 'di/ /gang 'byung 'byung ba rnams kyi ste/ /pad mo'i gnas su brten bcas te/ /skyil mo krung du mnyam bzhag cing / /rtag tu rnal 'byor sbyang bar gyis/ /'dod dang bde las rnam par dben/ /dbang po dbang</text></item>
<item><p>31b2</p><section>mdo sde</section><text>po'i don gyi rnams/ /thams cad las kyang phyir bzlog cing / /lcags kyus glang po ji bzhin du/ /sems ni mnyam par bzhag par gyis/ /'jig rten 'jig rten 'das bsam gtan/ /gang yang de bzhin gshegs pa'i dge/ /'dod dang dga' ba dben la sogs/ /</text></item>
<item><p>31b3</p><section>mdo sde</section><text>yang na thams cad bsgrags pa dang / /khyad par du yang gzugs med dang / /'du shes med pa'i bsam gtan rnams/ /nam mkha' rnam shes mtha' yas dang / /'du shes yod min med min rnams/ /nyi ma dang ni zla ba'i dbyibs/ /pad mo dang ni 'od 'dra zhing / /nam</text></item>
<item><p>31b4</p><section>mdo sde</section><text>mkha' ri mo me 'dra bar/ /rnal 'byor zhugs pas rab tu mthong / /'di dag thams cad spangs nas su/ /snang ba med par rab tu gnas/ /gang tshe mtshan med rnal 'byor can/ /rnam par mi rtog chags med na/ /sangs rgyas bye ba rnams kyang mthong / /zhing dang zhing na</text></item>
<item><p>31b5</p><section>mdo sde</section><text>mnyam bzhag pa/ /de dag phyag gis dbang bskur bar/ /de yi spyi bor dbang bskur te/ /sangs rgyas sa la zhugs pa dang / /sna tshogs gzugs ni rab tu 'byung / /sna tshogs tshul gyi dngos thob nas/ /kun mkhyen thams cad rig par 'gyur/ /stobs dang mngon shes dbang yang</text></item>
<item><p>31b6</p><section>mdo sde</section><text>'thob/ /gzungs dang thams cad ting nge 'dzin/ /thams cad kyi ni 'byung gnas 'gyur/ /thub pa rnal 'byor skyed pa'i yang / /gzugs ni rdul du rnam gzhigs shing / /mchog rdul yan chad nyin dben phyir/ /yod las med par 'gyur ba ste/ /bong bus ba lang rwa mthong bzhin/ /</text></item>
<item><p>31b7</p><section>mdo sde</section><text>cha shas med phyir cha shas can/ /phung po las ni phung can med/ /de bas las kyi 'bras gyur pa/ /'di ni sgyu ma'i bus byas bzhin/ /'di na las med 'bras bu med/ /las kyi sgrub pa'ang yod pa min/ /'jig rten byed pas ma byas te/ /byed pa byed pa ma yin no/ /byed la</text></item>
<item><p>32a1</p><section>mdo sde</section><text>byed pa yod na ni/ /'di rnams thug pa med par 'gyur/ /thug med byas pa'i nyes pa yis/ /thub pa dri ma can du gyur/ /de ste lam rgyud sna tshogs rnams/ /chu dang nam mkha' sa gnas pa'i/ /lus can lus la kun gnas te/ /skye ba bzang po gnas</text></item>
<item><p>32a2</p><section>mdo sde</section><text>su ste/ /ris su 'gro ba yod pas na/ /ji ltar 'dod par lus can 'gro/ /dbang po so so bya ba yang / /ji ltar 'dod par yul 'dzin te/ /'di ni rnam rtog rnam 'gyur ba/ /zho mar ji ltar 'o ma las/ /de bzhin skye dang gnas dang 'jig /las kyis byas par 'gyur sems</text></item>
<item><p>32a3</p><section>mdo sde</section><text>na/ /rmi lam dri za sgyu ma sprin/ /brag ca dang ni glog 'dra ba/ /smig rgyu sred pa ltar/ /dngos po rnam bsgoms rnal 'byor can/ /thog ma med nas bsags pa yi/ /mi yi rnam spros bag chags kyis/ /sna tshogs gnas ngan len pa dang / /</text></item>
<item><p>32a4</p><section>mdo sde</section><text>sna tshogs rtog pas las su brtags/ /dbang po sgyu ma lta bu yin/ /yul rnams rmi lam 'dra ba ste/ /byed dang las dang bya ba yang / /rnal 'byor sgrub pas mi brtag go/ /rtog pa nyams pa'i rtog pa can/ /rnam myos shes pa nyam chung bas/ /byed par rab</text></item>
<item><p>32a5</p><section>mdo sde</section><text>tu rtog pa ni/ /bya bas 'gro bar byas par te/ /'jig rten gces pas byas ma yin/ /rdul gyi rkyen las byung ba'ang min/ /rgyu med pas kyang byas ma yin/ /ngo bo nyid kyis byung ba'ang min/ /rdo rje lcags dang khab long dang / /rin chen phreng ba rgyan rnams kyis/ /ji lta bu yi</text></item>
<item><p>32a6</p><section>mdo sde</section><text>las shig byas/ /nor bu gser du ming btags pas/ /bya dang khra bo dang / /tsher ma rnams kyi rno dngos dang / /'gro ba sna tshogs ngo mtshar ba/ /rnam rtog las las ma skyes so/ /las kyi gang las ma yin zhes/ /rtog can bden la myos pa ni/ /bden pa'i dngos</text></item>
<item><p>32a7</p><section>mdo sde</section><text>por mi shes pa/ /'di ni rnam rtog las min du/ /'o ma'i nang na yod pa'i dug /rjes su mi bde rnam par 'gyur/ /rnam par rtog pa'ang thams cad du/ /de bzhin dngos po rnams la 'jug /dngos po skye ba ma yin te/ /dngos po rnam par 'jig pa'ang med/ /rnam rtog</text></item>
<item><p>32b1</p><section>mdo sde</section><text>sna tshogs de dag ni/ /rtog pa can gyis mi rig go/ /'gro ba'i ris kyi dngos po dag /rnal 'byor spyod pas rnam par gzhig /sbyar zhing rnal 'byor de la zhugs/ /las dang las min ma sems par/ /ris su 'gro ba'i dngos po yis/ /zla ba nyi ma rnam mdzes pa/ /</text></item>
<item><p>32b2</p><section>mdo sde</section><text>rlung gis shin tu bskyod nas kyang / /mkha' la rten pa med par 'gro/ /shin tu phra zhing shes dka'i las/ /stug por gnas par rab tu mthong / /las de ci zhig yod par 'gyur/ /zhugs brtson rnal 'byor can dag la/ /ji ltar me ni shing gi ri/ /thal bar byed pa skad</text></item>
<item><p>32b3</p><section>mdo sde</section><text>cig tu/ /rnal 'byor can gyi thams cad las/ /ye shes mes tshig skad cig tu/ /las dang bag chags lhan cig tu/ /mang po'i dus nas bsags pa dag /rnal 'byor ye shes bag chags kyis/ /thams cad zhig byed skad cig tu/ /ji ltar sgron mas mun pa'i</text></item>
<item><p>32b4</p><section>mdo sde</section><text>tshogs/ /skad cig tu ni bsal byed pa/ /ye shes sgron mas thub pa de/ /mi shes rnam par sel bar bya/ /rgyan stug po theg pa chen po'i mdo las bdag gi las kyi bya ba spyad pa zhes bya ba ste/ le'u lnga pa'o// //bam po gsum pa/ 'jim pa</text></item>
<item><p>32b5</p><section>mdo sde</section><text>rtswa smig thag pa las/ /ji ltar gnas pa'i khyim gyi rnams/ /phan tshun kun nas 'dus 'byor cing / /sa yi dbus na snang ba ni/ /re re la yang khyim med de/ /rdzas dang dngos la rnam brtags na/ /rdzas kyi rnam pa 'dus pa la/ /khyim zhes gdags shing brjod pa ste/ /</text></item>
<item><p>32b6</p><section>mdo sde</section><text>sor mo phan tshun kun 'dus na/ /ji ltar lag pa'i phug ron du/ /lag pa gnyis ni bsdus las 'gyur/ /tha dad pa las mi 'byung ngo / /g.yul dang shing rta bsnyems bral khang / /grong khyer nags tshal de bzhin te/ /ri dang sprin dang dba' rlabs kyang / /brag ca</text></item>
<item><p>32b7</p><section>mdo sde</section><text>glog dang 'dra ba'o/ /smig sgyu chu zla sgyu 'dra ba/ /snam bu rdza sogs grags pa ste/ /mkhas la dngos po thams cad kyang / /rmi lam 'dra bar kun tu snang / /de bzhin lus khyim sna tshogs pa/ /bus pa'i lam rgyud dog pa na/ /khams kyis ri bzhin gyur pa ste/ /khyim</text></item>
<item><p>33a1</p><section>mdo sde</section><text>ltar rtag tu mi brtan la/ /'byung ba med cing 'jig pa med/ /bdag las ma yin gzhan las min/ /rtag dang chad las rnam par grol/ /gzung dang 'dzin pa yongs su spangs/ /ji ltar dri za'i grong khyer ni/ /mdog tu zad kyang grong ltar snang / /de bzhin</text></item>
<item><p>33a2</p><section>mdo sde</section><text>rang rtog rnam brtags pa'i/ /dngos po rnams kyang rab tu 'byung / /chos rnams smig rgyu lta bu ste/ /yod med rnam bral dge ba yin/ /rmi lam sprin ltar snang ba ste/ /rtsig ngos ri mo'i phug lta bu'o/ /zha bo long ba 'dra ba ni/ /dngos kun gcig gis gcig rgyu ba/ /</text></item>
<item><p>33a3</p><section>mdo sde</section><text>rang bzhin rtogs par mi rung ste/ /rnal 'byor can gyis yang dag mthong / /rdul phran rnam par gzhigs pa dang / /rdul gyi dngos po mi gnas te/ /rang bzhin kun gyi mchog yin pas/ /rdul phran mchog ces de phyir brjod/ /de phyir blo ni phyir ldog ste/ /sgra la</text></item>
<item><p>33a4</p><section>mdo sde</section><text>sogs pa'i yon tan spangs/ /rnal 'byor mkhas pa'i rnal 'byor can/ /de tshe ngal bso'i yid du 'gyur/ /ngal bso'i yid ldan rnal 'byor can/ /bcings pa kun las grol bas na/ /'di dang pha bir mi skye ste/ /bsam gtan tshul la mos pa rnams/ /sna</text></item>
<item><p>33a5</p><section>mdo sde</section><text>tshogs rin chen snying po yi/ /gnas na dbang can de dag rtse/ /yon tan dbang phyug nyes pa med/ /rig 'dzin bud med mang po dang / /thub pa rnams kyis rab mchod cing / /rmi lam bzhin du gnas pa yin/ /'di na gnas kyang tshangs pa dang / /thub dang thub pa'i bu rnams</text></item>
<item><p>33a6</p><section>mdo sde</section><text>dang / /rig 'dzin tshogs kyis de bzhin te/ /spyi gtsug blta bar mi nus so/ /'di ni thub pa'i rnal 'byor yul/ /de bas bsam gtan brtson par gyis/ /'di ni kun gyi yul ma yin/ /de phyir grogs po bstan par gyis/ /brtan pa sa rnams sna tshogs dang / /'od can</text></item>
<item><p>33a7</p><section>mdo sde</section><text>rnams kyi gnas su yang / /'dod chags phyogs dang bcas pa dang / /gti mug zhe sdang de bzhin du/ /bcom ste stug po rab yangs pa/ /yid bzhin zhi ba'i gnas su 'gro/ /de ni 'chi bdag yul ma yin/ /rnam shes spyod yul de bzhin min/ /mtshan ma med pa'i gnas</text></item>
<item><p>33b1</p><section>mdo sde</section><text>yin te/ /rtog pas de bsgrub ma yin no/ /'di ni lha rdzas gnas yin te/ /thub pa rnal 'byor ldan pa yi/ /de bas zhing mchog de 'dod na/ /thub pas bsam gtan de la gyis/ /'dod chags zhe sdang rnam bcom ste/ /nga med nga yi 'gro med du/ /'dod chags zhe sdang</text></item>
<item><p>33b2</p><section>mdo sde</section><text>mi bsam par/ /bsam gtan mchog la bsgom par gyis/ /phan tshun yul la 'dzin pa'i phyir/ /gnyis kyi blo ni rab tu 'byung / /yod med rtog pas de bzhin du/ /rnam shes rnams la kun gzhi'o/ /bud med ro smad shas rgyas shing / /skra bzang mig kyang mdzes pa</text></item>
<item><p>33b3</p><section>mdo sde</section><text>dang / /sna legs 'phral ba'i dbyibs sdug la/ /smin ma stug cing blta mdzes pa/ /ji ltar la la der chags pa'i/ /yid kyis rnam par myos pa'i sems/ /lta zhing rnam par rtog pa'i tshe/ /mkhas min de la shin tu myos/ /'gro 'dug 'greng yang de bzhin te/ /snom</text></item>
<item><p>33b4</p><section>mdo sde</section><text>za gnyid kyis log pa na'ang / /'dod can gzhan du mi sems te/ /'dod pa can mo yid la byed/ /de bzhin khyod blo rnyog pa can/ /rnam pa kun tu yid la gnas/ /rdzab yul rnyog dang ldan pa yi/ /bcings pa'i dbang du ma 'gro shig /ji ltar la la rtog pa can/ /blo yi</text></item>
<item><p>33b5</p><section>mdo sde</section><text>spyod yul rnam 'khrul ba/ /ma he dag dang ba glang dang / /glang po dag dang bse rnams dang / /rang ga kr-i Sh+Na sa ra dang / /sha ra ba dang su ra dang / /smyan dang g.yag kyang de bzhin te/ /mgo dkar rna dang khyu mchog gi/ /ru chen rnam par mthong ba dang / /'di bden gzhan du mi 'gyur</text></item>
<item><p>33b6</p><section>mdo sde</section><text>zhes/ /seng stag bong bu sogs pa yi/ /rwa rnams la ni med ces te/ /yod dang med pa'i lta ba yang / /mi mkhas rnams la rab tu 'byung / /de ltar gzhan gyi rwa mthong zhing / /bong bu'i med ces rnam rtog 'byung / /ji ste gzhan gyis ma mthong na/ /bong ru med snyam de</text></item>
<item><p>33b7</p><section>mdo sde</section><text>mi 'byung / /log par dmigs pa'i rgyu yi phyir/ /'di na med ces rtog pa 'byung / /de la dmigs pa med pas kyang / /gdon mi za bar med la rten/ /rnyog can nga rgyal rtog yul la/ /blo gros spyod yul ma rtog cig /ba lang ba man ma he rnams/ /rtog pas brtags pa</text></item>
<item><p>34a1</p><section>mdo sde</section><text>ji bzhin te/ /de ltar khyod kyis sems spyod dang / /phung po skye mched spyod yul dag /mngon sum tshad ma dag gis sam/ /shes rab kyis kyang rnam par ltos/ /rnam grol mtho ris 'gro ba'am/ /ji ltar 'dod pa bzhin du'ang 'gyur/ /tshangs pa'i gnas su</text></item>
<item><p>34a2</p><section>mdo sde</section><text>tshangs par ram/ /mtshe ma rab dang gnas dben dang / /rin chen sna tshogs gnas su yang / /dbang sgyur rnam par mdzes par 'gyur/ /'od chung rgyas pa dag tu 'am/ /'dod khams bdag po dbang can nam/ /nyi zla bdag bdag gnas su 'am/ /gzhan yang</text></item>
<item><p>34a3</p><section>mdo sde</section><text>'od 'bar gzar yang rung / /sum cu rtsa gsum rgyal chen dang / /'phrul la dga' ba'i gnas su yang / /tshangs gnas bcu dang ldan pa yi/ /rnal 'byor can ni rnam par mdzes/ /gya nom snang dang shin tu mthong / /'dod med mi dros de bzhin te/ /'og min gnas</text></item>
<item><p>34a4</p><section>mdo sde</section><text>kyi lha rdzas na/ /'og min shin tu rnam par mdzes/ /cung zad med mkha' rnam shes dang / /'du shes yod med ma yin dang / /de bzhin 'phrul gyi bde can dang / /zhing bzang gzhan du de bzhin te/ /mkha' la 'gro dang spobs pa bzhin/ /'khor lo 'khor ba'i rigs su</text></item>
<item><p>34a5</p><section>mdo sde</section><text>gnas/ /grol ba rnams kyi grol yul la/ /su gnas de dag rnal 'byor can/ /'dod chags stobs las sngon rgyal ba/ /de dag bzang po'i sa la gnas/ /'di lta'i rnal 'byor ldan pas na/ /rnal 'byor la ni thub par rtse/ /rdza ma 'jig pa'i gyo mo yi/ /ji ltar</text></item>
<item><p>34a6</p><section>mdo sde</section><text>rgyur yang 'gyur ba dang / /skad cig 'jig la skad cig ste/ /mi rtag nyid kyang rtag pa yi/ /sa bon ji bzhin myu gu la/ /rgyu rnams de dag 'dra ba yin/ /myu gu gzhan min sa bon las/ /sa bon nyid kyang myu gu min/ /sa snar rnams las rdza snar 'byung / /tshos nas</text></item>
<item><p>34a7</p><section>mdo sde</section><text>dmar rur mngon par 'byung / /gnag dang snar dang 'dres pa dang / /gro bo dmar po dag kyang skye/ /'dam bu las ni sgog par 'gyur/ /rwa las lan tshwar de bzhin te/ /mi gtsang sbrang bu dag las kyang / /srin bur 'gyur gzhan mi 'dra mang / /rgyu dang 'dra ba'i 'bras bu ni/ /sa rnams</text></item>
<item><p>34b1</p><section>mdo sde</section><text>gang na'ang yod pa min/ /gyur pa'i rgyu las 'bras bu 'byung / /rdul phran gang dag rgyur 'gyur ni/ /dngos po 'jig pa med par te/ /rnam par rtog la mi rtog cing / /rgyu yi bdag dang nang gi bdag /bdag gi mchog kyang med pa ste/ /bdag dang dbang po yid dang don/ /</text></item>
<item><p>34b2</p><section>mdo sde</section><text>'dus pa'i rgyu ni ma yin te/ /phrad las 'byung dang rnam shes dang / /rkyen rnams yod pa ma yin no/ /shes can shes pas yul rnams la/ /mkhas pa'i stobs dang ldan pas ni/ /sde dpung stobs dang bzhon bcas pa'i/ /nyon mongs bdud rnams gdul bar bya/ /sred</text></item>
<item><p>34b3</p><section>mdo sde</section><text>pa 'jig rten dma' bar byed/ /sbrang rtsis bad kan mang po bzhin/ /sred pa bcom zhing thub pa'i rnams/ /rnam pa mang las rnam par grol/ /sred pas rnam par dkrugs pa na/ /'khor las rnam par mi 'grol te/ /sred dang rnam bral 'thar bar 'gyur/ /de bas rnal 'byor</text></item>
<item><p>34b4</p><section>mdo sde</section><text>sbyar bar gyis/ /yun ring yod pa'i bag chags ni/ /sbrul gdug khros pa ji bzhin yang / /'di dang pha bir 'drid pa ni/ /'khor ba'i lam rgyud dog par ro/ /'phags pa rgyan stug po las rnal 'byor rnam par phye ba'i spyod pa zhes bya ba'i le'u ste drug go/ //</text></item>
<item><p>34b5</p><section>mdo sde</section><text>sangs rgyas rnal 'byor rnam phye dang / /bdag ldan de yi byin gyis brlabs/ /rgyal ba dag dang rgyal ba'i sras/ /bye ba'i zhing na bzhugs pa dang / /khams gsum gnas pa thams cad dang / /sa gnas rnal 'byor ldan pa dang / /bde yod zhing dang stug po ste/ /rnal</text></item>
<item><p>34b6</p><section>mdo sde</section><text>'byor can gyi zhing mchog dang / /sangs rgyas pad mo'i dbus bzhugs pa/ /rdul phran bzhin bzhugs bdag gis mthong / /rnal 'byor de las bdag langs nas/ /sa la rgyal ba de dag ni/ /stug po'i zhing na bdag bzhugs shing / /rgyal sras thabs cig bzhugs pa</text></item>
<item><p>34b7</p><section>mdo sde</section><text>dag /me tog a ta si 'dra ba'i/ /mkha' la zla 'dra bzhin bzhugs mthong / /mthe bo'i tshigs dang rab 'dra ba/ /sa rnams dge la rab sbyor ba'i/ /rnam grol snying po bdag gis mthong / /'di na bu khyod su zhig ces/ /snying po de ltar sems gyur te/ /thub pa 'di ni</text></item>
<item><p>35a1</p><section>mdo sde</section><text>gcig cig snyam/ /de tshe sku ru zhugs par gyur/ /'gro ba rnams kyang skur zhugs nas/ /thub pa'i pad mo'i snying po yis/ /sangs rgyas rnams kyi longs spyod dang / /khams gsum kun na gnas par yang / /gang tshe mthong ba de dus na/ /kye ma</text></item>
<item><p>35a2</p><section>mdo sde</section><text>mtshar ches bsam pa dang / /de tshe thub pa lha yi lhas/ /rnal 'byor yul ni rab bsdus te/ /thub pas sngon bzhin bzhag par gyur/ /kye ma bsam yas lha rdzas 'di/ /rnal 'byor can gyi sna tshogs gzugs/ /sangs rgyas lha yi yul yin te/ /bsam gyis mi</text></item>
<item><p>35a3</p><section>mdo sde</section><text>khyab bdag gis mthong / /chos kyi sprin gyi ting 'dzin dang / /dga' dang mi g.yo de bzhin te/ /ring song mngon du gyur pa dang / /'od byed pa yi ma lus par/ /sgyu ma dpa' bar 'gro la sogs/ /gzi brjid can yang ma lus par/ /gzugs rnams kyi yang yul yin te/ /</text></item>
<item><p>35a4</p><section>mdo sde</section><text>'og min thabs las byung ba'o/ /de ni yid bzhin 'gyur sku yis/ /dbang gi yon tan brgyad po rnams/ /phra tshogs che ba'i yon tan dang / /'thob dang 'dod 'byor bsgrags pa dang / /bdag po dbang dang ldan pa dang / /ji ltar 'dod par rung ba'i rnams/ /thob nas stug po'i</text></item>
<item><p>35a5</p><section>mdo sde</section><text>dbus yul na/ /rnam par gnas shing rab tu rtse/ /sprul pa'i lha rdzas stug po nas/ /phyin pa dge ba de dag kyang / /lhun gyis grub pa sangs rgyas kyi/ /'phrul pa rnams ni rab tu 'byed/ /rgyal ba rnams dang rgyal sras su/ /thabs cig bzhugs par kun na snang / /de</text></item>
<item><p>35a6</p><section>mdo sde</section><text>ltar sa 'di sna tshogs te/ /rang gi gzugs ldan rnams kyang 'dres/ /cha las phyir ldog de yi tshe/ /bya ba byas pas stug po'i gzhi/ /shes pas bcad cing mkhas pa'i rnams/ /thub pa dag gis stug po mthong / /gzhal med pad mo 'dra ba na/ /me ltar rab tu 'bar ba</text></item>
<item><p>35a7</p><section>mdo sde</section><text>yin/ /thub pa rnal 'byor bde mos pa/ /rnal 'byor can dang lhan cig gnas/ /dpal be'u mtshan dang thams cad ldan/ /phra ba'i lus can rang gi 'od/ /de dag dbus su thub pa'i dbang / /khyod ni gnas par rab tu 'gyur/ /ltos shig lha yi cod pan dang / /dru ma</text></item>
<item><p>35b1</p><section>mdo sde</section><text>mi'am ci yi bdag /gzhal med bye ba mang po yis/ /zla ba bzhin du rab tu 'bar/ /thub pa rnams dang rgyal ba'i sras/ /dga' ldan la sogs lha yi mchog /a ta sa yi me tog 'dra/ /shes rab bzang zhing mtshan mang ba/ /phreng ba cod pan thogs pa'i rnams/ /</text></item>
<item><p>35b2</p><section>mdo sde</section><text>gzhal med mang pos gnas pa ste/ /lus ni rab tu 'bar ba dang / /kun mkhyen thams cad mngon gyur pa/ /thogs pa med pa'i spobs pa dang / /kun tu bzang po stobs chen te/ /zla ba 'dra ba'i gzhal med kyis/ /stug po'i gang chen mtsho la gnas/ /rnam pa du mar</text></item>
<item><p>35b3</p><section>mdo sde</section><text>thams cad nas/ /thub pa rnams kyis bstod pa ste/ /chags med tshangs pa'i khyu mchog dang / /grub dang dri za tshogs rnams dang / /mkhas dang nges par ldan pa yi/ /skyes bu'i tshogs kyi bdag po dang / /rgyal ba'i sras kyis mdun du byas/ /rnal 'byor spyod</text></item>
<item><p>35b4</p><section>mdo sde</section><text>pas khyad par du/ /gzims pa lta bur mthong ba ni/ /de dag le lo bral bas te/ /gnyid dang snyom sogs bsrabs pa yis/ /sangs rgyas lha yi rjes su 'brang / /mur 'dug kun gyis mthong gyur cing / /de bzhin lha dang tshangs la sogs/ /'dzam gling pa dang 'og min</text></item>
<item><p>35b5</p><section>mdo sde</section><text>dang / /'phrul gyis sprul pas thub mthong ba/ /'gro bas sna tshogs kun gzugs su/ /sa la kun nas zhugs par te/ /cho 'phrul rnam pa mang po yis/ /mgon po shin tu rnam par mdzes/ /la la nyal zhing rab tu 'bar/ /de bzhin gzhan dag phan tshun 'chag /</text></item>
<item><p>35b6</p><section>mdo sde</section><text>la la g.yen spyo brel cing sgom/ /de bzhin gzhan yang mya ngan 'da'/ /la la mngal du 'jug pa dang / /skye dang 'byung dang dka' spyod dang / /byang chub rnam par 'tshang rgya zhing / /chos kyi 'khor lo bskor bar ro/ /sangs rgyas nyid dang sangs rgyas yul/ /sangs rgyas ye shes bla na</text></item>
<item><p>35b7</p><section>mdo sde</section><text>med/ /rgyal ba'i sras po 'jigs med pa/ /de dag kun gyis 'thob 'gyur te/ /thub pa shAkya'i seng ge yis/ /ji ltar brnyes bzhin grogs po rnams/ /rgyal sras 'jigs pa med pa yis/ /'di dag kun la yid ches kyis/ /yid ches gyur na sangs rgyas sam/ /</text></item>
<item><p>36a1</p><section>mdo sde</section><text>thar bar 'gyur ba the tsom med/ /'khor lo 'khor ba'i rgyal por 'gyur/ /spobs can khams kyi bdag po dang / /tshangs la sogs pa'i gnas su yang / /gnas 'gyur 'khor gyi bdag por 'gyur/ /dri med zhing gi pad mo la/ /thub pa'i dbus su</text></item>
<item><p>36a2</p><section>mdo sde</section><text>skye bar 'gyur/ /pad mo'i dbus su skye ba yang / /brtson 'grus ldan pa'i sras kyis 'thob/ /brtson pas bdud las rgyal bar 'gyur/ /bag chags 'dod pa'i rgyu las kyang / /'dod bdag bdag po pham byas shing / /theg pa gcig la rab tu 'jug /brtson</text></item>
<item><p>36a3</p><section>mdo sde</section><text>'grus ldan zhing zhi med pa'i/ /rigs kyang thub pa rab tu ston/ /sras po yangs pa'i rigs gyur cing / /zhing dang zhing du bdag por 'gyur/ /sangs rgyas nyid du smon sems na/ /sangs rgyas rigs ni rnam par dag /rnam dag rigs can sras de ni/ /sangs rgyas</text></item>
<item><p>36a4</p><section>mdo sde</section><text>rnams kyis lung bstan te/ /myur du sangs rgyas ci 'dra ba/ /de bzhin thub pa 'tshang rgya'o/ /rnam sangs rgyas nas nyer 'tsho ba/ /tshangs la sogs dang rnal 'byor can/ /sa ltar rtag pa'i dus su yang / /lus can rnams la nye bar gnas/ /thams cad sman gyi</text></item>
<item><p>36a5</p><section>mdo sde</section><text>rnal 'byor can/ /ji ltar grong dang grong gnas pa/ /nad rnams rab tu sel ba ltar/ /rab tu mkhas pa de byed pa/ /rnam rtog med pa'i yid kyis te/ /bcad kyang g.yo zhing 'gul ba med/ /'di ni rnam par rig pa tsam/ /yid ni nang dang phyir yang spyod/ /bdag dang bdag</text></item>
<item><p>36a6</p><section>mdo sde</section><text>gi med pa ste/ /nor bar mthong zhing mi g.yo'o/ /yid kyi rnam shes yul can gyi/ /kun gzhi kun nas gnas pa ste/ /gcad dang gcod par byed pa dang / /de nyid gcad bya gcod pa'ang yin/ /lus can kun gyi kun gzhi ni/ /las kyi bag chags rnams kyis yog /</text></item>
<item><p>36a7</p><section>mdo sde</section><text>khar ba nor bu nyi ma dag /ldan las me 'byung ji bzhin te/ /gtsub ma gtsub stan 'dus las min/ /mis kyang byas pa ma yin no/ /de bzhin sems yid rnam shes dang / /dbang po don dang yid dang las/ /sems rnams rab tu skyer gyur pa/ /rgya mtsho'i dba' rlabs</text></item>
<item><p>36b1</p><section>mdo sde</section><text>ci bzhin no/ /smig rgyu nam mkha' sgyu ma dang / /rmi lam ma yin nor ba'ang min/ /sbal pa rus sbal spu dag dang / /ri bong rwa dang mnyam pa'ang min/ /me ni shing las skye bar 'gyur/ /glog ni de bzhin sprin las so/ /med la skyed pa su yang med/ /rdza sogs rdza mkhan</text></item>
<item><p>36b2</p><section>mdo sde</section><text>lta bu'o/ /ji ltar rtswa dang shing dag la/ /brten cing lhan cig sgyu 'byung ba/ /de bzhin mos la sogs pa kun/ /sems dang sems byung lhan cig gnas/ /sems kyi yul ni bsam du med/ /stug na gnas pas legs par mthong / /lha rdzas sngon med lhan cig skyes/ /</text></item>
<item><p>36b3</p><section>mdo sde</section><text>mya ngan 'das dang nam mkha' bzhin/ /so sor ma brtags 'gog pa ltar/ /dus gsum rnam par spangs pa ste/ /'od can rtag tu dag pa ni/ /lus can kun gyi kun gzhi'o/ /dang po tshes pa'i zla mdog ltar/ /bye ba'i zhing du snang ba ste/ /ri rab gnas shing 'khor ba yang / /</text></item>
<item><p>36b4</p><section>mdo sde</section><text>dngos po 'jig pa ma yin no/ /de bzhin yid sems rnam par shes/ /sems can khams na 'khor mod kyi/ /de la 'phel zhing 'bri med de/ /rtag tu rang bzhin 'od snang ba'o/ /ji ltar zla ba skye 'bri bar/ /mi shes 'gro ba rnam rtog kyang / /skye 'bri zla la yod pa min/ /</text></item>
<item><p>36b5</p><section>mdo sde</section><text>gling dang gling du'ang rab tu snang / /de bzhin kun gzhi rnam shes la/ /byis pa mi shes 'gro rnams kyang / /rtag tu skye brir rnam rtog ste/ /de ni zag med sangs rgyas so/ /kun gzhi 'di la ji ltar yang / /'byung bas tha dad mi 'gyur te/ /'jug pa'i rnam shes song gnas</text></item>
<item><p>36b6</p><section>mdo sde</section><text>pa/ /bag chags kyis ni zla ba bzhin/ /chu klung dbus kyi shing lta bur/ /chu bo'i klung dang 'grogs mod kyi/ /tha dad mtshan du'ang rab tu grub/ /rgya mtsho chen por de bzhin 'gro/ /de ltar kun gzhi rnam shes kyang / /rtag tu bag chags ldan 'gyur ba/ /rnam par shes pa bdun</text></item>
<item><p>36b7</p><section>mdo sde</section><text>po dang / /'grogs kyang 'dre ba med pa ste/ /kun nas nyon mongs rnam byang dang / /rnam par dag pa'i rgyu yang de/ /chos mthong 'phags pa rnams kyi yang / /de ni rnal 'byor mnyam bzhag pa/ /byol song mi dang lhar skyes dang / /sha za lto 'phye yi dwags dang / /lha min dri</text></item>
<item><p>37a1</p><section>mdo sde</section><text>za 'bar ba yi/ /lam rgyud kun kyang de yi dbang / /sangs rgyas kun gyi gzhi mdzes la'ang / /de nyid rgyur ni gyur pa ste/ /de rtogs nas ni sangs rgyas dang / /rigs dang theg pa gzhan min 'gyur/ /thams cad lus la rtag tu gnas/ /spyod long yod la</text></item>
<item><p>37a2</p><section>mdo sde</section><text>rnam par 'dug /dpal dang ldan la khyad par du/ /thams cad kun kyang rab tu gnas/ /rab dang 'bring dang tha ma la'ang / /'gro ba dog pa thams cad na/ /de ni kun tu gnas pa ste/ /lus can rnams kyi lus la rten/ /'bras bu'i bdag dang rgyu yi bdag /nang gi bdag kyang</text></item>
<item><p>37a3</p><section>mdo sde</section><text>de nyid la/ /byis pa rnams kyis khor zug brtag /de yi dbyings la thog ma med/ /gnas ngan len dang las kyis bskyed/ /bag chags thog ma med pas bsags/ /'tsho zhing gso bar byed pa ni/ /rnam par shes pa bdun po ste/ /yid ni rtag tu rlung dang mnyam/ /g.yo</text></item>
<item><p>37a4</p><section>mdo sde</section><text>zhing myur bar rab tu 'jug /lus can rnams kyi lus gnas shing / /khams kyi gong la gnas pa'o/ /las kyi rlung gis bskyod pa ni/ /dbang po rnams la khyab par gnas/ /rnam shes bdun dang lhan cig tu/ /dba' rlabs bzhin du rgyu ba ste/ /rdul phran dus dang gtso bo</text></item>
<item><p>37a5</p><section>mdo sde</section><text>dang / /de bzhin skyes bu dbang bcas su/ /kun gzhi gcig pu dge ba de/ /rtog pa can gyis ther zug brtag /rtag tu sna tshogs rnam pa'i gzugs/ /g.yo zhing myur 'byung byed pa ste/ /kun gzhi sa rnams thams cad du/ /phyi nang bcas par gnas pa yin/ /de ni sa yi</text></item>
<item><p>37a6</p><section>mdo sde</section><text>rgyu yin par/ /rgyu can rnams kyis brtag pa ste/ /de yi 'gro ba shin tu phra/ /rtog pa can rnams myos par byed/ /bdag don dbang po yid myos pa'i/ /yang dag ma mthong myos par 'gyur/ /sngon gyi las kyis bskyod pa yi/ /rnam par shes pa sred pa'i rgyu/ /sna tshogs</text></item>
<item><p>37a7</p><section>mdo sde</section><text>gzugs can 'gro ba dang / /mi rnams kyi yang rgyu yin no/ /'jigs med rgyal ba'i sras rnams la/ /rdo rje'i snying pos yang smras pa/ /kun gzhi dang lugs dge ba ni/ /rgyal sras rnams kyis mthong thos te/ /kun gzhi'i mchog tu dge ba ni/ /thams cad lus la zhen pa ste/ /</text></item>
<item><p>37b1</p><section>mdo sde</section><text>sum cu rtsa gnyis mtshan ldan zhing / /rnam pa sna tshogs gzugs mnga' ba'i/ /rgyal ba 'khor lo 'khor bar yang / /sa rnams la lar 'gro bas mthong / /ji ltar zla ba skar tshogs dang / /lhan cig mkha' la gnas pa ltar/ /rnam shes rnams dang kun gzhi yang / /</text></item>
<item><p>37b2</p><section>mdo sde</section><text>de bzhin lhan cig lus la gnas/ /ji ltar dbang gis sgyur ba'i lha/ /lha yi bu mos mdun bdar cing / /rin chen dbus na rnam mdzes pa/ /de bzhin kun gzhi sa rnams la/ /ji ltar chu dbang chu yi lha/ /chu klung rgya mtsho mching rnams la/ /ji bzhin skye ldan sa yang ste/ /de bzhin</text></item>
<item><p>37b3</p><section>mdo sde</section><text>sems ni rnam par mdzes/ /ji ltar gzhal med gnas pa'i nyi/ /ri rab logs na rnam par mdzes/ /lha rnams kyis ni phyag kyang bya/ /de bzhin kun gzhi sangs rgyas sar/ /sa bcu dag la lhan cig tu/ /spyad pa spyod pa rgyal ba'i sras/ /theg pa chen pos phyung ba ste/ /</text></item>
<item><p>37b4</p><section>mdo sde</section><text>lus la gnas pa rnam par mdzes/ /rjod pa'i zhal gyis rtag par yang / /rgyal ba rnams ni kun nas bstod/ /nyan thos rnams dang rang rgyal dang / /rgyal ba'i sras rnams khyad par du/ /sa dang sa la rnam dag pa/ /rgyal ba'i sras zhes mngon bsgrags dang / /</text></item>
<item><p>37b5</p><section>mdo sde</section><text>rgyal ba dag dang rgyal ba'i sras/ /de dag kun gzhi 'di la brjod/ /lung ston lung bstan 'gyur ba yi/ /rgyal sras rgyal ba de bzhin te/ /kun gzhi dri med bsod nams kyis/ /de bzhin gshegs par 'gyur ba yin/ /'di lta bu yi kun gzhi'i yul/ /stug na gnas</text></item>
<item><p>37b6</p><section>mdo sde</section><text>pa'i rnal 'byor can/ /thub brtson rnal 'byor spyod pa yis/ /rab tu mthong zhing rnal 'byor gyis/ /sangs rgyas dag dang rang sangs rgyas/ /nyan thos rnams dang mur 'dug gzhan/ /de nyid rtogs nas mthong ba ni/ /rnal 'byor 'jigs med rnal 'byor ro/ /rnam par</text></item>
<item><p>37b7</p><section>mdo sde</section><text>shes pa'i spyod yul gang / /'di ltar snang ba ci yang rung / /rnam par shes par gyur pa ste/ /rdza la sogs pa sa ma yin/ /'di ltar nor pa gang snang ba/ /sna tshogs rdza grags ci yang rung / /de ni kun gzhi gyur pa ste/ /snang ba nor pa'i mtshan nyid do/ /kun gzhi chu klung de</text></item>
<item><p>38a1</p><section>mdo sde</section><text>bzhin du/ /sna tshogs snang mngon 'gro bas mthong / /bag chags rnams kyis bsgos pa'i sems/ /gzung dang 'dzin pa rab tu 'khor/ /dngos po sgyu 'dra ma yin te/ /skra yi tshogs dang smig rgyu min/ /skyes dang ma skyes ma yin te/ /stong dang mi stong</text></item>
<item><p>38a2</p><section>mdo sde</section><text>rnam par spangs/ /dngos su gcig med mi 'gyur te/ /ring dang thung la sogs pa bzhin/ /sgyu ma'i rang bzhin skyes pa ni/ /gang na ci yang yod pa min/ /de ni rig sngags sgyu ma ste/ /skyes bu rnams la rab tu snang / /smig rgyu skra la sogs pa'i tshogs/ /gnyis las nye</text></item>
<item><p>38a3</p><section>mdo sde</section><text>bar mngon pa ste/ /gcig med par ni gnyis po yang / /ma byung 'byung bar mi 'gyur te/ /sgyu la sogs pa rnam brtags pa/ /'di ni rnam shes gyur pa'o/ /sgyu med sgyu zhes bya ba yi/ /dngos po gang dang gang yang med/ /ci'ang rung ste gang yod pa/ /sgyu mas byas pa'ang</text></item>
<item><p>38a4</p><section>mdo sde</section><text>yod pa yin/ /myos par byed pa 'jig rten na/ /sems la dbang med rnams la yod/ /sgyu ma dag gam gyo mo dag /sna tshogs sgyu mas ma byas te/ /g.yo ba gang dag ci yang rung / /de ni snang min sus mi mthong / /'di la rnam rtog g.yo ba ni/ /khab long dag la lcags</text></item>
<item><p>38a5</p><section>mdo sde</section><text>bzhin te/ /sems can med la mi rtag pa'i/ /shel sgong nor bu ji bzhin no/ /kun gzhi kun nas sna tshogs pa/ /byed pa bzhin du snang ba ste/ /skye zhing 'chi bar 'gyur mod kyi/ /'khor ba po ni gang yang med/ /rmi lam 'dra bar skye shi dag /rab tu mthong na rnam par</text></item>
<item><p>38a6</p><section>mdo sde</section><text>'grol/ /thub pa gang tshe gyur pa na/ /grol ba zhes ni brjod pa ste/ /rigs dang gzhung gis bstan pa ni/ /sangs rgyas khyu mchog de yin no/ /thams cad chos la me long bzhin/ /srang yin de bzhin tshad ma ste/ /dngos po kun la sgron ma bzhin/ /khab long ba yi rdo ltar</text></item>
<item><p>38a7</p><section>mdo sde</section><text>gnas/ /rnal 'byor lam gyi mtshan nyid de/ /'jig pa rnams kyang rnam par bzlog /bsam gtan pa yi bsam gtan mchog /rnam par byang ba'i rgyu yin no/ /kun nas nyon mongs zad par byed/ /lam yang rnam par sbyong ba'o/ /dam pa'i don gyi spyod yul te/ /'gyur</text></item>
<item><p>38b1</p><section>mdo sde</section><text>ba rab tu ston pa'o/ /'phags pa rgyan stug po las le'u bdun no// //de nas byang chub sems dpa' sems dpa' chen po rdo rje'i snying pos phyogs bcur bltas te/ gtsug gi rin po che'i 'od zer gyis 'jig rten gyi khams thams cad dang / dbang byed kyi gnas</text></item>
<item><p>38b2</p><section>mdo sde</section><text>dang / nor bu rin po che'i snying po'i pho brang na gnas pa'i rgyal ba'i sras rnams la'ang snang bar byas te/ byang chub sems dpa' sems dpa' chen po yang dag pa ji lta ba bzhin du 'god pa ston pa la smras pa/ yang dag pa ji lta ba bzhin du 'god pa ston pa kha ba yod pa'i ngos la</text></item>
<item><p>38b3</p><section>mdo sde</section><text>thams cad gsod pa zhes bya ba'i kyi rigs shig yod de/ de ni gcom sgyu brgya stong gis mang po nye bar brid cing thabs la bab pa'i rnams bsad cing za'o/ /drus ma phru gu dang bcas pa mthong na'ang phru gu'i skad du 'bod do/ /rwa can mthong</text></item>
<item><p>38b4</p><section>mdo sde</section><text>na'ang rwa de dang 'dra bar bsgyur te gan du 'gro'o/ /de nas de dag de la bag rton pa dang / des de dag bag rton par rig nas bsad cing bsad cing za'o/ /rwa mthong na'ang rwa'i gzugs su bstan te/ de dag bag phab nas ji ltar 'dod par bsad cing bsad cing za ste/ ji ltar ri</text></item>
<item><p>38b5</p><section>mdo sde</section><text>dgas zhe gtum pa'i ngang tshul can de rnam pa sna tshogs kyis gsod pa de bzhin du kun gzhi rnam par shes pa'ang phas kyi rgol ba mur 'dug bdag tu smra ba la mngon par zhen pa/ bdag gi chos nyid kyi rnam par gnas pa/ 'dzin pa de dang de dag gis bcings pa de dang de</text></item>
<item><p>38b6</p><section>mdo sde</section><text>dag la de lta de lta bu'i rang bzhin gyi bdag nyid kyis bdag tu smra ba yongs su rtog cing rdul phra mo yan chad du rab tu shes par byed pa de dag la de'i bdag tu 'dzin pa nyid du gnas pa ni gzhan du rnam par shes pa tsam du mi gnas pa'i bar du ste/ bdag yongs su rtogs par byed pa rnams</text></item>
<item><p>38b7</p><section>mdo sde</section><text>kyis ni yid dang dbang po dang don du ldan pa las shes pa skye ba mthong gi/ bdag dang yid dang dbang po dang / don 'dus pa'i rgyu las ni ma yin no/ /dper na me tog dang gos su phrad na bsung gi khyad par du 'gyur gyi/ ma phrad par ni bsung dmigs par mi 'gyur ro/ /de bzhin du</text></item>
<item><p>39a1</p><section>mdo sde</section><text>sems dang / sems las byung ba dang / yid dang rnam par shes pa rnams ma gtogs par don de ma yin par gyur pa snod dang bdar lta bu'am/ me mar dang rdza lta bu'am/ smig long dang i sha ka lta bu gzhan ni gang yang med de/ rgyu dang rkyen las sems</text></item>
<item><p>39a2</p><section>mdo sde</section><text>dang sems las byung ba'i tshogs rab tu 'byung zhing bdag med la phra ba dang / bskyed du mi rung ba dang / cha med pa dang / dag cing thog ma nas 'od snang ba dang / yul rnam par rig pa'i rnal 'byor can rnams kyi 'phags pa so so rang gis rig pa'i spyod yul ma gtogs par rtogs par</text></item>
<item><p>39a3</p><section>mdo sde</section><text>byed pa rnams kyis mi dmigs so/ /'di nyid ni kyi gcam zhe gtum po lta bur 'jig rten rnams la yod pa dang / med pa dang / gcig pa dang / mang po dang / thams cad dang / thams cad ma yin pa'i lta bskyed par byed pa ste/ lus can rnam par rig pa tsam du khong</text></item>
<item><p>39a4</p><section>mdo sde</section><text>du ma chud pa'i rnams bdag dang bdag gir smra ba la mngon par zhen par yang ltung bar byed do/ /mi shes pa'i phyir chos khong du chud par 'dod pa'i blos 'khor ba'i rgyud kyi 'khor lo la zhon zhing 'di dang pha bi nas rab tu rgyug ste/ dge ba'i bshes gnyen sangs rgyas dang byang chub sems</text></item>
<item><p>39a5</p><section>mdo sde</section><text>dpa' dang bral ba/ rang gi phyogs las ring ba bas kyang ches ring bar nyams pa'i blo can/ 'phags pa'i lam gyi yan lag brgyad thob par mi nus pa/ theg pa gsum las 'ga' tsam la'ang mi 'jug pa'i rnam pa 'dzin pa las rnam par phyir ldog pa ma skyes kyi bar du</text></item>
<item><p>39a6</p><section>mdo sde</section><text>'phags pa'i bden pa mi mthong bas/ stug po'i dkyil 'khor gyi skal ba can rnams kyang stug po'am stug po'i sgra yang mi thos so/ /yang dag pa ji lta ba bzhin du 'god pa ston pa 'di ni rnal 'byor can rnams kyi lta ba yongs su sbyang ba ste/ 'di la khyod dang byang chub sems dpa'</text></item>
<item><p>39a7</p><section>mdo sde</section><text>gzhan gyis kyang brtson par gyis shig /sangs rgyas kyi zhing stug por 'jug pa'i gtam gyi tshul yang rnal 'byor can rnams la ston cig /rang gi rnam par rig pa'i yul zhes bya ba ste le'u brgyad do// //khab long rdo la ji ltar lcags/ /yongs kyis</text></item>
<item><p>39b1</p><section>mdo sde</section><text>kun tu rab 'khor ba/ /de bzhin phung po'i shing rta ste/ /stong zhing bag chags byung ba 'khor/ /rtswa dang 'jim pa shing smig dang / /thag pa rnams su 'dus tshogs las/ /khyim du ji ltar snang gyur pa/ /de bzhin phung po'i gzugs 'di'o/ /lcags dang khab long</text></item>
<item><p>39b2</p><section>mdo sde</section><text>ro langs la/ /sems can nye bar dmigs med kyang / /thams cad sems can lta bur g.yo/ /de bzhin phung po bdag med pa'o/ /rgyal sras phyag na rin chen gyis/ /gzugs mang rgyal mchog la smras pa/ /mnyam bzhag rdo rje'i snying po la/ /rgyal po khyod kyis dri</text></item>
<item><p>39b3</p><section>mdo sde</section><text>bar byos/ /rgyal sras 'jigs med mkhas pa'i rnams/ /kun gyis thos par 'gyur ba ni/ /brtag bral brtag par mi nus pa/ /brjod pas rnam par spangs pa ste/ /ming dang ming can rnam bral ba/ /'on kyang 'du ba de bzhin te/ /sna tshogs gyur pa'i sa 'di</text></item>
<item><p>39b4</p><section>mdo sde</section><text>yi/ /rang bzhin ci dang cir gnas pa/ /de nas gzugs mang rgyal po yis/ /rdo rje snying po 'jigs med la/ /rjes su 'brel ba'i skabs dris pa/ /dngos po don gzhan brtag pa ste/ /rdo rje'i dbang po'i dngos po gang / /la la rab tu brtag bya ba/ /ming dang 'du</text></item>
<item><p>39b5</p><section>mdo sde</section><text>shes sogs pa'i yul/ /yod dam rdo rje snying pos smros/ /ming rnams sus byas ji lta bu/ /ming ni ci la rab tu gnas/ /mi mgon tshig ni thos pa dang / /rdo rje'i snying pos de la smras/ /'di dag thams cad ming tsam ste/ /'du shes tsam la rab tu gnas/ /</text></item>
<item><p>39b6</p><section>mdo sde</section><text>brjod las tha dad gyur pa yi/ /brjod par bya ba yod pa min/ /phung po bzhi po ming yin te/ /gzugs kyang tsam zhes rnam par brtag /tsam la ming du btags pa ni/ /skyes bu 'di zhes bya ba ste/ /tsam la mtshan ma zhes bya bar/ /rgyal ba rgyal sras dag gis</text></item>
<item><p>39b7</p><section>mdo sde</section><text>gsungs/ /mtshan ma med par ming du ni/ /de dag rnam par rtog mi nus/ /de bas mtshan ma rten byas shing / /ming du kun nas brtag pa yin/ /ji ltar lding dang lnga byid dang / /bar pa nga yang yod pa min/ /mtshan ma med par ci yang rung / /byis pas de la</text></item>
<item><p>40a1</p><section>mdo sde</section><text>rnam mi brtag /de bzhin sa 'di thams cad kyang / /mtshan ma med par yod pa min/ /ci yang mtshan mar mi rtog pa/ /mtshan ma yod na rnam par brtag /rdza dang snam bu shing rta dag /gzugs yod pa la rnam par brjod/ /'jig rten 'di ni</text></item>
<item><p>40a2</p><section>mdo sde</section><text>'di tsam ste/ /gzugs tsam rnam pa gzhan mi 'gyur/ /tsam la ming du brtags pa ste/ /'di la yang dag ming yod min/ /ming med rnam par bral bar yang / /sa rnams thub pas mthong ba na/ /rnam par rtog pa rab tu 'jug /rnam rtog med pa mi skye'o/ /</text></item>
<item><p>40a3</p><section>mdo sde</section><text>tsher skye med pa gzhan gyur pa/ /mi zad de la skye bar 'gyur/ /rgyu med phyir na ming med de/ /'du shes tsam la rnam par rtog /de bas rgyal pos rtag par yang / /'du shes ma yin 'du shes sgoms/ /'di dag thams cad 'di tsam ste/ /thams cad las ni</text></item>
<item><p>40a4</p><section>mdo sde</section><text>gzhan med do/ /tsam ni gzugs su shes par bya/ /de bzhin lus dang gzugs dang dbyibs/ /cha lugs ring dang sku yangs te/ /mtshan ma dang ni rnam grangs gcig /'du shes ming dang rnam rtog dang / /brjod dang khyad par lhan cig ste/ /tsam dang mtshan ma 'du</text></item>
<item><p>40a5</p><section>mdo sde</section><text>shes su/ /spyod par rab tu gdags pa ste/ /tsam la gnas de ming rnams kyang / /kun rdzob don du rnam par brtags/ /brjod pa med par dngos po ni/ /ma byung 'byung bar mi 'gyur te/ /rnam shes rnams kyi 'byung ba yang / /rtog bya med par yod pa min/ /rtog</text></item>
<item><p>40a6</p><section>mdo sde</section><text>bya ming dang tsam po ni/ /sa rnams thams cad de nyid de/ /dngos po gang la gang ming gis/ /brtag par bya ba de bzhin med/ /'di ni chos rnams chos nyid de/ /brtags na gnas pa med pa'o/ /'di dag thams cad ming tsam ste/ /'du shes can gyi dngos po med/ /</text></item>
<item><p>40a7</p><section>mdo sde</section><text>de med pas na ming med de/ /ming med pas na rnam mi brtag /rnam par mi rtog zhir 'gyur ba/ /bsreg pa tshig pa'i me bzhin te/ /khur tsas ji ltar khur bskur ba/ /de dang tha dad mtshan can te/ /de bzhin tsam ni ming gi khur/ /de dang tha dad mtshan nyid khyer/ /</text></item>
<item><p>40b1</p><section>mdo sde</section><text>sems la tsam zhes rnam par brtags/ /ming gis tsam du sems tsam gyis/ /'di ni skyes bu sdong po zhes/ /ci yang rung ste ming tsam brtag /'byung ba rnams dang 'dus pa dang / /tsam yang gzugs la rnam par brtag /tsam po med par 'byung ba yi/ /tsam</text></item>
<item><p>40b2</p><section>mdo sde</section><text>zhes bya ba mi dmigs te/ /bum pa'i ngos la yon tan ltar/ /tsam la ming ni rnam par gnas/ /bum pa bum pa'i dngos po yis/ /rnam par dben zhing ming dang bral/ /bum pa bum pa'i dngos por ram/ /ming yang ming du gnas pa med/ /rnal 'byor can gyis</text></item>
<item><p>40b3</p><section>mdo sde</section><text>gang gi tshe/ /ming tsam g.yo ba med pa dang / /rnam rtog gnyis dang 'brel ba yi/ /ming tsam yod med mthong ba na/ /ji ltar me ldan lcags rnams dang / /spra tshil dag kyang rgya skyegs kyang / /chu dang mnyam par khu bar 'gyur/ /'on kyang chu yi yon tan med/ /de</text></item>
<item><p>40b4</p><section>mdo sde</section><text>bzhin kun gzhi rnam shes pa/ /rnam shes bdun dang lhan cig tu/ /rtag tu lus su 'jug par byed/ /rnam par shes pas yun du spangs/ /khab long rdo las rten byas shing / /lcags ni sems can bzhin 'khor yang / /de dag gnyis ka byed pa med/ /sems</text></item>
<item><p>40b5</p><section>mdo sde</section><text>can gson po bzhin du g.yo/ /sems ni bdun zhes bgrang ba yin/ /kun gzhi brgyad pa de bzhin no/ /bag chags srad bus brgyus pas na/ /sems can bzhin g.yo sems can med/ /lus na kun tu rgyas par 'dug /'gro ba dog par 'khor ba ste/ /gcig</text></item>
<item><p>40b6</p><section>mdo sde</section><text>las gcig gis mi shes pa/ /byed med lcags dang khab long bzhin/ /mgo bo du ma lce mang po/ /kha mang lag pa du ma dang / /lus kyang du mar rab bsgyur cing / /de bzhin gshegs la mchod byed pa/ /shin tu mang ba'i zhing gi rnams/ /tshad med stong du 'gro byas</text></item>
<item><p>40b7</p><section>mdo sde</section><text>shing / /de dang der yang mgon po'i rnams/ /de dag kun la rtag mchod byed/ /ri rab ri dang mnyam pa yi/ /me tog na bza' char mang po/ /sna tshogs rnam pa tha dad pas/ /de dag mchod pa rab tu byed/ /phreng ba phreng phyed cod pan dang / /rin chen brgyan pa sna tshogs</text></item>
<item><p>41a1</p><section>mdo sde</section><text>kyis/ /thams cad mkhyen dang rgyal sras la/ /rtag par mchod pa rab tu byed/ /sprin lta bu yi gzhal med khang / /sna tshogs mang po'i gzugs 'gyur ba/ /mtha' ma nam mkha'i mu dang mnyam/ /gzhan yang rdul phran rdul snyed kyi/ /sprul</text></item>
<item><p>41a2</p><section>mdo sde</section><text>mang lha yi bu mo yis/ /rol mo sil snyan rab bsgrags te/ /gzhal med dag la mngon gnas nas/ /de bzhin gshegs la mchod pa byed/ /stobs dang mngon shes dbang thob cing / /dog pa'i sa nas ma nyams pa/ /chos kyi sprin las 'thon gyur nas/ /</text></item>
<item><p>41a3</p><section>mdo sde</section><text>sangs rgyas sa la zhugs pa'i rnams/ /sgyu ma dpa' bar 'gro la sogs/ /ting nge 'dzin la mnyam bzhag ste/ /gzungs la mkhas par gyur pa'i rnams/ /de bzhin gshegs la mchod pa byed/ /sangs rgyas yang dag brjod mos rnams/ /mtha' yas zhing</text></item>
<item><p>41a4</p><section>mdo sde</section><text>du 'gro byas shing / /yang dag yon tan ldan pa dag /sangs rgyas yon tan rab tu brjod/ /dpung dang bcas pa'i bdud bcom ste/ /rgyal ba dag dang thabs cig tu/ /rgyal sras so so rang rig pa'i/ /rtogs par bya ba'i ting 'dzin sgom/ /gnas gzhan gyur</text></item>
<item><p>41a5</p><section>mdo sde</section><text>pa'i yon tan can/ /chos la bdag med ston pa'i rnams/ /spros pa thams cad rgyun bcad cing / /dam pa'i don la rnam sgom pa/ /chos lnga rnams kyi rang bzhin dang / /rnam shes brgyad la'ang de bzhin te/ /mkhas pa byas par rtag gyur cing / /mnyam par</text></item>
<item><p>41a6</p><section>mdo sde</section><text>bzhag rnams mchod par byed/ /shin tu phra ba'i rdul 'dra dang / /de bzhin chen po'i lus kyis kyang / /sna tshogs pa yi gzugs gyur nas/ /de bzhin gshegs la mchod pa byed/ /sa rnams kun ka bdag lus dang / /yungs kar 'brur yang rab 'dzud byed/ /rgya</text></item>
<item><p>41a7</p><section>mdo sde</section><text>mtsho ba lang rjes su byed/ /ba lang rjes kyang gang chen mtshor/ /spu gcig rtse mor brtan g.yo ba'i/ /'gro ba rab tu 'dzud byed kyang / /gnod par byed pa ma yin te/ /'gro ba dag na rnam par spyod/ /longs spyod can gyi skyid longs yul/ /nyi zla sa dang mnyam pa ste/ /</text></item>
<item><p>41b1</p><section>mdo sde</section><text>'tshig med sa dang 'dra bar yang / /rnam pa kun gyis phan 'dogs shing / /me dang rlung dag 'dra ba ste/ /rtag tu chu dang sman 'dra ba/ /rin chen khams kyi 'byung khungs ltar/ /sems can kun kyang nye bar 'tsho/ /skyes pa med cing 'gags pa med/ /ma chad rtag pa</text></item>
<item><p>41b2</p><section>mdo sde</section><text>'ang med pa ste/ /tha dad don min don gcig min/ /'gro med 'ong ba med pa'i rnams/ /rnam par brtags pa'i ming dag dang / /kun du brtags pa'i rang bzhin gyis/ /sems can rnams kyi don byed pa/ /ming dang ming med rnam spangs dag /sgyu ma lta bu rmi lam 'dra/ /</text></item>
<item><p>41b3</p><section>mdo sde</section><text>dri za'i grong khyer dpe bzhin te/ /smig rgyu chu yi zla ba 'dra/ /rang bzhin kun du brtags pa dag /glog dang sprin dang du ba dang / /mgal ba'i 'khor lo smig rgyu 'dra/ /'di tshul brtags pa'i chos rnams ni/ /rang bzhin kun du brtags pa ste/ /gang dang gang gi ming rnams</text></item>
<item><p>41b4</p><section>mdo sde</section><text>kyis/ /chos rnams gang dang gang brjod pa/ /de ni de na yod pa min/ /kun tu brtags pa'i rang bzhin no/ /'di dag thams cad ming tsam ste/ /'gro ba 'di ni ming tsam mo/ /brjod pa dang ni tha dad pa/ /brjod par bya ba gang yang med/ /'di ni sa yi rang bzhin te/ /</text></item>
<item><p>41b5</p><section>mdo sde</section><text>kun tu brtags pa rab tu bstan/ /mig dang gzugs las brten byas shing / /gsum las yid de 'byung ba yin/ /rnga sgra me ni 'du 'phrod las/ /myu gu sa bon sa las rim/ /khang pa la sogs sna tshogs dang / /snam bu rdza la sogs pa dang / /lus can rnams</text></item>
<item><p>41b6</p><section>mdo sde</section><text>dang chos rnams kyi/ /'di ni rang bzhin gzhan dbang ngo / /don rnams dor ba med pa dang / /gang yang zag pa med pa'i chos/ /so so rang rig rgyud rnams dang / /chos la bdag med nyid dag ni/ /thams cad chos kyi grub pa ste/ /rang bzhin du ni de brtags so/ /</text></item>
<item><p>41b7</p><section>mdo sde</section><text>rang bzhin gyis ni chos kyi rnams/ /tha dad mtshan du bsgrags pa ste/ /chos rnams thams cad 'dres par ni/ /rang bzhin med na rab tu 'gyur/ /gcig min rdzas rnams 'dus pa las/ /sgyu ma'i mkhan pos gcig min gzugs/ /rtogs par sla ba</text></item>
<item><p>42a1</p><section>mdo sde</section><text>ma yin pa'i/ /sgyu ma'i byas pa bzhin/ /de ltar dngos po thams cad kyang / /rnam par rtog pas rnam par brtags/ /rtog par mi rung mi gcig gzugs/ /kun tu brtags pa'i rang bzhin no/ /sna tshogs nor bu 'dra ba yi/ /</text></item>
<item><p>42a2</p><section>mdo sde</section><text>rdzas kyi rgyu tshogs nas/ /sgyu ma'i mkhan pos rnam byas dang / /sems can kun gyi gzugs bzhin te/ /de ltar dngos po 'di dag kun/ /rnam par rtogs pas rnam par brtags/ /rang bzhin rtogs par dka' ba ste/ /kun tu brtags pa'i rang bzhin no/ /ji</text></item>
<item><p>42a3</p><section>mdo sde</section><text>ltar nor bu sna tshogs gzugs/ /tshon dang phrad na rnam par mdzes/ /de bzhin sa rnams kun ka ste/ /rtog pas rnam par brtags byas na/ /yon tan dngos su mi gnas te/ /sgyu ma rmi lam sprin dang 'dra/ /smig rgyu chu zla lta bu ste/ /kun tu brtags pa'i rang bzhin</text></item>
<item><p>42a4</p><section>mdo sde</section><text>no/ /ji ltar dri za'i khang pa dag /khang pa ma yin khang par snang / /rgyu med par yang mi snang ste/ /de bzhin sa rnams sna tshogs nyid/ /nyi zla gzhal yas khang rnams dang / /tha mal ri dang rin chen ri/ /du ba sprin gyi gnod pas ni/ /nams kyang nyes par mi</text></item>
<item><p>42a5</p><section>mdo sde</section><text>'gyur te/ /bdag dang gzhan dang gnyis ka las/ /rtog pas rnam par brtag byas na/ /dngos nyid mi 'grub dngos rnams kyi/ /rang bzhin kun tu brtag pa'o/ /rgyu las dngos po mi 'byung ste/ /rgyu med las kyang ma yin no/ /rang bzhin zhes bya rnam rtog</text></item>
<item><p>42a6</p><section>mdo sde</section><text>ste/ /dngos dang dngos med rnam par brtags/ /mtshan ma la ni ming rten te/ /gnyis la rnam par rtog pa gnas/ /yang dag shes dang de bzhin nyid/ /rnam par rtog pa zlog pa'o/ /sems ni mtshan ma 'dra ba ste/ /mtshan ma yid la gnas pa yin/ /yid la</text></item>
<item><p>42a7</p><section>mdo sde</section><text>sems rnams lnga po ni/ /dba' rlabs bzhin du rab tu 'byung / /sems ni bag chags rgyu ba ste/ /bag chags rnams la thog ma med/ /thog ma med pa'i blo yi yul/ /yul ni sems kyi nor ba'o/ /sems ni yul dang 'dra ba ste/ /sa rnams yul zhes bya ba yin/ /thams</text></item>
<item><p>42b1</p><section>mdo sde</section><text>cad sa bon kun gzhi la/ /rnam par shes pa kun kyang gnas/ /rnam shes bdun po kun gzhi las/ /rab tu 'byung ngo phan tshun dang / /sems kyi rnams dang kun gzhi la/ /rtag med chad pa'ang med pa ste/ /sa rnams thams cad kun gzhi yin/ /bar snang rnam par gnas</text></item>
<item><p>42b2</p><section>mdo sde</section><text>pa ste/ /gsum po 'dus pa'i rkyen byung ba/ /bdag dang dbang po dag las byung / /lus can rnams kyi rnam shes ni/ /yul rnams rnyed nas 'byung ba ste/ /'di ni rtog pa can gyi tshul/ /rgyu dang las kyi rgyus byung ba/ /dbang po sa rnams thams cad dang / /tshangs la sogs</text></item>
<item><p>42b3</p><section>mdo sde</section><text>pa phyi rol dang / /de dag lha min las kyang min/ /rdul phran gyis kyang sa ma byas/ /sa rnams lta bur kun gzhi nyid/ /lta ba'i yul du g.yo ba yin/ /rkyen rnams kun gzhi ma byas te/ /rkyen gyis kun gzhi byas pa min/ /'di dag la ni gsum 'dus med/ /</text></item>
<item><p>42b4</p><section>mdo sde</section><text>rnam shes 'on kyang 'khor ba ste/ /shel 'dra zla ba bzhin du yang / /rnam shes rnams dang lhan cig rgyu/ /bag chags byung ba'i rnam shes dang / /kun gzhi rtag tu 'grogs pa ni/ /zla ba spyang kis zin pa bzhin/ /rnam shes rnams dang lhan cig rgyu/ /bag chags de</text></item>
<item><p>42b5</p><section>mdo sde</section><text>las langs pa yis/ /rgyas par byed do yang dang yang / /rgyas pa gzhan yang rgyas byed de/ /de la'ang gzhan gyis yang dang yang / /de ltar rab tu 'jug pa'i sems/ /mthong nas sems de rnam par ldog /mi brtan yul la kun nas 'brel/ /khab long rdo la</text></item>
<item><p>42b6</p><section>mdo sde</section><text>lcags bzhin te/ /kun gyi gzhi la sems yod pa/ /zag bcas zag pa med pa dag /bag chags dag gis bsgos pa'i rnams/ /'jug dang phyir ldog byed pa yin/ /ji ltar bsreg las me bus shing / /gzhan du me yang rab tu bud/ /de dang gzhan du de</text></item>
<item><p>42b7</p><section>mdo sde</section><text>bzhin bud/ /de dag nas kyang spo bzhin dang / /de ltar kun gzhi rnam shes dang / /gzhan yang de las byung ba rnams/ /chos la rab tu rgyu ba ni/ /gtogs dang zag pa med pa dag /mthong ba'i chos la gnas pa yi/ /yul dang yul can de yin te/ /'phags</text></item>
<item><p>43a1</p><section>mdo sde</section><text>pa mthong ba'i chos can gyi/ /ting nge 'dzin kyang 'di dag yin/ /'phags pa de dag de ldan zhing / /sgom dang mthong dang ldan pas na/ /chos kun de bzhin nyid shes pa/ /zhing nas zhing du rab tu 'dong / /ji ltar shin tu bzang ba'i gser/ /gser gyi</text></item>
<item><p>43a2</p><section>mdo sde</section><text>dbyings na mi snang ste/ /brtsal bas shin tu zhib btags nas/ /yongs su sbyangs na snang bar 'gyur/ /de bzhin kun gzhi rnam shes pa/ /rnam par shes pa bdun dang bcas/ /ting nge 'dzin gyis yongs sbyangs pa'i/ /rnal 'byor can gyis rtag tu mthong / /ji ltar ma</text></item>
<item><p>43a3</p><section>mdo sde</section><text>bsrubs zho la yang / /de na mar yod mi snang ste/ /bsrub pa'i tshul gyis mthong bas na/ /mkhas pa rnams kyis de phyir bsrub/ /de bzhin kun gzhi rnam par shes/ /rnam shes bdun dang ldan pa yang / /rnam par bsrubs shing stug spyod pa'i/ /thub pa rnams kyis</text></item>
<item><p>43a4</p><section>mdo sde</section><text>mthong ba yin/ /ma rig pa ni sdug ces bya/ /dkyil 'khor ye shes rnam grangs te/ /dkyil 'khor 'di la bslabs pa yi/ /rnal 'byor can rnams stug por 'dong / /gzugs med gzugs yod nam mkha' dang / /rnam shes 'du shes ma yod dag /rnal</text></item>
<item><p>43a5</p><section>mdo sde</section><text>'byor can gyis yul bsgoms sam/ /de dag stug po'i zhing du 'dong / /nyi ma zla ba'i 'od bzhin du/ /'jigs pa med pa'i rgyal ba'i sras/ /rnal 'byor can gyi thub ston cing / /rnal 'byor spyod pa'i lam gnas pa/ /sangs rgyas kun gyis dbang bskur bas/ /de ni</text></item>
<item><p>43a6</p><section>mdo sde</section><text>dbang bskur stug por song / /sangs rgyas rnal 'byor rjes su mthong / /gzhan du gyur nas stug por song / /stug na gnas shing sprul pa dang / /sprul pa'i sprul pa de dag gis/ /gang na gang chos su 'dod pa/ /de ni mkha' la 'dug cing ston/ /sngon med dus kyi gnas</text></item>
<item><p>43a7</p><section>mdo sde</section><text>ngan len/ /bag chags rgyu yis bsags pa yi/ /kun gzhi rnam rtog byas pa yis/ /bcings pa kun tu rab tu 'byung / /ji ltar rgya mtsho'i dba' rlabs rnams/ /rlung gis rab tu bskyod pa dag /rgyun mi 'chad par rab tu 'byung / /rnam shes de bzhin kun gzhi la/ /</text></item>
<item><p>43b1</p><section>mdo sde</section><text>rnam shes de ni des byas pa'i/ /bag chags rnams kyis rgyas par 'gyur/ /'byung zhing la la phyir ldog ste/ /chad med rtag pa med pa'o/ /rang sems khong du ma chud pas/ /yul la gzhol ba'i rnam shes rnams/ /rab tu zhugs kyang phyir ldog pa/ /'gro ba</text></item>
<item><p>43b2</p><section>mdo sde</section><text>rang sems mthong ba'i tshe/ /de bzhin gzhan du gyur pa'i sems/ /me dang bsreg pa ji bzhin te/ /kun gzhi yul ltar snang ba yang / /gzhan du gyur nas zag pa med/ /zag med 'gros su song ba dang / /'phags pa'i rigs su skye bar 'gyur/ /kun gzhi yul</text></item>
<item><p>43b3</p><section>mdo sde</section><text>ltar snang ba ni/ /sa rnams khyab par byas shing gnas/ /yid ni bdag la bdag ces te/ /ngar sems rab tu 'jug pa yin/ /rnam shes kha dog khyad par dang / /kun du gcod pa rab tu byed/ /sems ni las rnams sogs pa ste/ /yid ni khong du chud par</text></item>
<item><p>43b4</p><section>mdo sde</section><text>byed/ /rnam par shes pas rnam par rig /lnga pos snang ba mthong bar 'gyur/ /rab rib ldan pa myos pa yis/ /ji ltar skra tshogs mthong ba bzhin/ /gzugs la sogs la gzugs med de/ /sems ni gzugs ltar gnas pa yin/ /nyi ma zla ba'i nor bu dag /</text></item>
<item><p>43b5</p><section>mdo sde</section><text>yongs su dag pa'i mtshan nyid can/ /nyi zla'i zer gyis phog pa dang / /de dag rang gi yon tan 'byin/ /de bzhin kun gzhi rnam shes pa/ /de bzhin gshegs pa'i dge snying po/ /zag med legs dang ldan gyur te/ /gzhan du 'gyur na rab tu 'byin/ /'di ltar snang ba</text></item>
<item><p>43b6</p><section>mdo sde</section><text>gang yang rung / /mtshan ma gzugs su snang ba'i rnams/ /bag chags yog pa'i kun gzhi ste/ /sa rnams kun na gzugs ltar gnas/ ji ltar 'o ma gyur pa dang / /yon tan zho dang dar bar snang / /de bzhin kun gzhi rnam shes kyang / /rnam par gyur nas gzugs</text></item>
<item><p>43b7</p><section>mdo sde</section><text>ltar gnas/ /ji ltar rab rib ldan pas skra/ /mig gi nyes pas rnam mthong ba/ /de bzhin bag chags nyes ldan pa'i/ /kun gzhi lus can rnams kyi ste/ /rtag tu mig gi nang song ba'i/ /gzugs kyi snang ba rab tu 'jug /'di dag snang ba ci yang rung / /smig</text></item>
<item><p>44a1</p><section>mdo sde</section><text>rgyu chu yi dpe bzhin te/ /gzugs ni yod dang med kyis spangs/ /kun gzhi rjes su mthong ba'o/ /mig dang gzugs las rten byas shing / /de ni sgyu ma bzhin du 'byung / /rtag tu mig gi nang song ba/ /smig rgyu bzhin du rab tu</text></item>
<item><p>44a2</p><section>mdo sde</section><text>g.yo/ /gzugs kyi yon tan ldan pa'i gzugs/ /kun gzhi gzugs ltar gnas pa ste/ /byis pa ji ltar brtags pa bzhin/ /gzugs ni gud na yod pa min/ /byed med sems pa'ang med pa ste/ /dbu ba'i phung po bzhin du gnas/ /gnyid log ra ro</text></item>
<item><p>44a3</p><section>mdo sde</section><text>dregs pa dang / /'gro 'dug rnam par rgyug pa yi/ /bya ba cig car byed pa ni/ /lus can rnams kyi kun gzhi'o/ /ji ltar gdung bas bsar sa las/ /gyen du ldang ba'i smig rgyu rnams/ /dpyid ka'i chu ltar rab tu g.yo/ /rnams la slu bar byed/ /de bzhin kun</text></item>
<item><p>44a4</p><section>mdo sde</section><text>gzhi rnam shes kyang / /gzugs min lta ba'i spyod yul du/ /gzugs snang ji ltar rtog can gyis/ /brtags bzhin gzugs 'dra ma yin no/ /ji ltar khab long mthong ba dang / /lcags ni myur bar kun tu 'khor/ /'on kyang de la sems pa med/ /sems ldan bzhin du</text></item>
<item><p>44a5</p><section>mdo sde</section><text>'ang rab tu snang / /de bzhin kun gzhi rnam shes kyang / /sems med sems can ji bzhin du/ /'gro dang 'ong bar g.yo ba ste/ /sa rnams 'bri bar rab tu byed/ /ji ltar rgya mtsho'i dza ru ni/ /srog med par yang g.yo 'gul te/ /de bzhin kun gzhi rnam shes pa/ /lus</text></item>
<item><p>44a6</p><section>mdo sde</section><text>la gnas shing g.yo bar gyur/ /glang po glang po'i gzugs brnyan dang / /ji ltar 'thab cing choms nas min/ /de bzhin kun gzhi rnam shes pa/ /'jug pa choms nas mi rgyu'o/ /ji ltar pad mo dri med pa/ /'dam gyi nang nas byung ba ni/ /mi dang lha dang btsun la 'os/ /</text></item>
<item><p>44a7</p><section>mdo sde</section><text>lha yul gnas pa kun kyang 'dod/ /de bzhin kun gzhi rnam par shes/ /bag chags 'dam nas byung ba ni/ /rnam dag gzhan du gnas gyur pa/ /bdag nyid che rnams 'dod pa yin/ /ji ltar rin chen rnam par dag /ri brags mi yis bcags brdungs kyang / /rgyal po'i</text></item>
<item><p>44b1</p><section>mdo sde</section><text>cod pan du yang 'os/ /cod pan la yang gdags pa yin/ /de bzhin kun gzhi rnam par shes/ /bag chags rnams kyis bcags brdungs pa/ /rnam dag sangs rgyas rigs yin te/ /sangs rgyas nyid du de gzung ngo / /ji ltar chu gting rdo ba dag /nya lcibs dag</text></item>
<item><p>44b2</p><section>mdo sde</section><text>gis yongs dkris pa/ /de bzhin kun gzhi rnam shes kyang / /bag chags dri ma can du byas/ /gzung dang 'dzin pa'i gzungs su yang / /dngos po gnyis kyis rab tu 'jug /ji ltar kha gnyis yod pa'i sbrul/ /gang du 'dod pa der 'gro ste/ /de bzhin kun gzhi</text></item>
<item><p>44b3</p><section>mdo sde</section><text>rnam par shes/ /rim dang cig car rgyu ba yin/ /rtag tu sna tshogs gzugs lta bu/ /de la rtog pas rnam par brtag /rtog can rnam par myos 'gyur ba/ /bdag dang bdag gir rnam rtog cing / /yod dang med kyi rgyu sdod pa'i/ /sa rnams la yang rnam rtog ste/ /'gyur</text></item>
<item><p>44b4</p><section>mdo sde</section><text>ba'i yongs su gyur pa dang / /kun gzhi zab pa nyid dag kyang / /blo chung rnams kyis mi rigs pas/ /sgyu ma'i bzhin du 'khor/ /rang bzhin gcig min shes par dka'/ /lus can kun la 'dra ba ste/ /de bzhin kun gzhi rnam shes kyang / /rtag tu sgyu</text></item>
<item><p>44b5</p><section>mdo sde</section><text>ma'i 'dra/ /sems can gcig min shes par dka'/ /yod dang med par rnam par brtags/ /rdul dang gtso bo skyes bu dang / /mi gsal tshangs pa'ang de yin te/ /rtog pas 'khrul pa'i rtog can rnams/ /kun gzhi la ni rtag tu rtog /sa rnams lta bur</text></item>
<item><p>44b6</p><section>mdo sde</section><text>gnas pa la/ /sna tshogs sar yang de bzhin rtog /sa la gang gis rtog gyur pa'i/ /yid ni kun nas rtog ces bya/ /ji ltar ri mo mtho dman dang / /rnam pa sna tshogs sprin gyi gzugs/ /'ja' dang sred byed dang / /sprin sgra 'brug kyang ji bzhin te/ /rab rib</text></item>
<item><p>44b7</p><section>mdo sde</section><text>can gyi phreng ba dang / /bzang mo'i gdong yang de bzhin du/ /rmi lam dag na rnam sna tshogs/ /dri za'i khang pa gnas rten dang / /ro langs chu yi shing rnams dang / /brag ca sprin dang du ba dang / /me long mig la gzugs brnyan dang / /chu la chu yi zla ba dang / /rnam rtog</text></item>
<item><p>45a1</p><section>mdo sde</section><text>'di dang mang por yang / /'gro ba rnams ni kun gzhi rtog /gang tshe kun gzhi 'di 'dra bar/ /rnam pa sna tshogs kun mthong ste/ /'gro ba rang sems mthong ba dang / /de'i tshe sems ni phyir ldog go/ /chos rnams thams cad kun gyi gzhi/ /bag chags snyems</text></item>
<item><p>45a2</p><section>mdo sde</section><text>la sogs pa dang / /rtog pas rnyog pa can du byas/ /gzhan du gyur nas zag pa med/ /zag med ngang lugs rab thob nas/ /de dag rtag cing brtan par 'gyur/ /nam mkha' mya ngan 'das dang mnyam/ /'gog dang 'dra ba de bzhin te/ /mnyam gzhag sems dang ldan pa la/ /</text></item>
<item><p>45a3</p><section>mdo sde</section><text>mi zag chos rnams skye bar 'gyur/ /rdzu 'phrul bsam gtan rnam thar dang / /ting nge 'dzin dang stobs rnams dang / /thabs dang stobs dang mngon shes dag /'bri med mi zad de bzhin te/ /nam mkha' zad kyi mthar snyegs shing / /dbyings blo rnam shes rtag pa dang / /</text></item>
<item><p>45a4</p><section>mdo sde</section><text>mthar phyin bcu yi gnas ldan zhing / /yid bzhin shin tu brtan pa'i lus/ /rnal 'byor mkhas pa'i rnal 'byor can/ /gzhan du gyur nas rab tu 'thob/ /'jig pa mya ngan 'da' ma yin/ /sems can yod min skye ba med/ /'bri med gang ba med par yang / /rgyal ba</text></item>
<item><p>45a5</p><section>mdo sde</section><text>rnams kyis 'gro ba bshad/ /zhing gzhan rnams dang zhing 'di yi/ /chos nyid gcig tu zad pa ste/ /skyes par gyur tam ma skyes kyang / /chos rnams chos nyid de bzhin gnas/ /rnal 'byor ldan pa grol ba la/ /rtag med chad pa med pa ste/ /sems can khams rnams</text></item>
<item><p>45a6</p><section>mdo sde</section><text>zhig gyur na/ /thams cad mkhyen pa mi snang ngo / /ma byon pa yi rgyal ba dang / /'das dang da ltar byung ba dag /mnyam pa ma yin 'thun pa min/ /shes bya zad nas de dag 'byung / /bdud rnams tshar bcad log pa ste/ /brjod dang bcas dang brjod med kyang / /de ste sems</text></item>
<item><p>45a7</p><section>mdo sde</section><text>can 'jig na ni/ /sdug bsngal sbubs las mi 'grol lo/ /lcags kyi gar bu bsregs pa las/ /me las byung ste bsil gyur cing / /lcags ni rtag par 'dug pa bzhin/ /de ltar rnal 'byor can dag 'khod/ /phung po'i khyim dang nges byung ba'i/ /bag chags rnams</text></item>
<item><p>45b1</p><section>mdo sde</section><text>kyang gyur pa dang / /thub pa rnal 'byor brtson pa'i rnams/ /de dag rtag cing grol ba yin/ /rnam shes rnams ni dba' rlabs bzhin/ /kun gzhi mtsho las 'byung ba ste/ /chos lnga'i rang bzhin rnam shes kyis/ /rab tu bskyod cing shin tu rgyu/ /gnas ngan len gyi</text></item>
<item><p>45b2</p><section>mdo sde</section><text>spros pa yis/ /bcom pa gnas med don gyi gzugs/ /lta ba'i yul du rnam par g.yo/ /de ltar shes nas phyir log ste/ /gzhan gyur mi bzad rtag pa'i rnams/ /mgon po dag ni stug por 'dong / /stug na gnas pa zla ba bzhin/ /rtag tu gzugs brnyan</text></item>
<item><p>45b3</p><section>mdo sde</section><text>rnam par mdzes/ /phung po stug pa kun gzhi ste/ /yid ni de la nye phan no/ /rnam par shes pa rtogs par byed/ /gzugs dang las la sogs pa'i rgyu/ /rnam shes lnga yi tshogs rnams ni/ /dbang por bcas shing yul gzhol bas/ /sna tshogs yid la 'dzin</text></item>
<item><p>45b4</p><section>mdo sde</section><text>par byed/ /kun gzhi yul can ma yin no/ /tshe ni kun gzhi rnam shes te/ /yid ni drod du rab tu gnas/ /yid kyi rnam shes de na ste/ /lhag ma dbang po lngar yang gnas/ /sems dang yid dang rnam par shes/ /phung po'i dbus na rnam par gnas/ /bag chags</text></item>
<item><p>45b5</p><section>mdo sde</section><text>las dang 'brel ba'i rnams/ /sngon cad byas pa rnams kyis 'byung / /'dod chags sred las byung ba yi/ /las kyis bya ba byed pa ste/ /sngon chad de dag las byas pas/ /rgyun du las rnams 'byung ba yin/ /lus las lus ni gzhan la 'gro/ /'pho ba srin bu pad pa</text></item>
<item><p>45b6</p><section>mdo sde</section><text>bzhin/ /sems dang sems byung bcas pa'i rnams/ /rgyun chags par ni shin tu 'dong / /yang zhing phung po'i tshogs rnams dang / /rnam shes srid pa dog par yang / /tshogs shing rab tu 'byung ba ni/ /las rnams shin tu 'byung ba'i phyir/ /tshe dang drod dang</text></item>
<item><p>45b7</p><section>mdo sde</section><text>rnam shes 'dis/ /gang tshe lus ni bor gyur pa/ /de tshe lus ni dor ba ste/ /shing bzhin tshor ba med pa'o/ /sems ni kun gzhi rnam par shes/ /ngar sems bdag nyid yid yin no/ /gang zhig yul la 'dzin byed pa/ /de ni rnam par shes zhes bya/ /sems ni las rnams</text></item>
<item><p>46a1</p><section>mdo sde</section><text>sogs pa ste/ /yid ni khong du chud par byed/ /rnam par shes pas rnam par rig /lnga pos snang ba rtogs par byed// //'phags pa rgyan stug po/ /bam po bzhi pa ste tha ma/ lus ni sems kyis bzung ba yin/ /yid ni lam rgyud</text></item>
<item><p>46a2</p><section>mdo sde</section><text>'dod pa ste/ /rnam par shes pas rnam par rig /snang ba gcod pa lnga po'o/ /rgyu la dmigs shing rnam shes rnams/ /skye ste gzhan ni de rjes 'brang / /yid la dmigs shing gzhan dag kyang / /mthar chags su ni rab tu 'byung / /yid rnyed nas kyang gzhan dag ni/ /</text></item>
<item><p>46a3</p><section>mdo sde</section><text>dbang gi yon tan rnams kyis byas/ /dbang ni lnga dang lhan cig tu/ /rnam par shes pa rab tu byed/ /'du byed rgyu dang lhan cig tu/ /ro langs 'gro dang 'dra ba ste/ /smig rgyu dag ni gzugs dang mnyam/ /log pa ma yin bden pa min/ /'di ni bdag med stong pa ste/ /</text></item>
<item><p>46a4</p><section>mdo sde</section><text>srid pas kun du drangs pa yin/ /'byung rnams lhan cig 'byung ba dag /thams cad dus yid lhan cig ste/ /sems byung yid ces bya ba dang / /lhan cig rnam par shes pa 'byung / /rnam shes lnga po de dag dang / /yid kyi rnam shes ldan pa ni/ /gnas ngan len</text></item>
<item><p>46a5</p><section>mdo sde</section><text>dang sred bsgos pa/ /rgyun mi 'chad par rab tu 'byung / /lus can kun gyi kun gzhi yang / /sems dang sems byung ldan pa 'byung / /kun gzhi rnyed nas de dag rgyu/ /rgyu nas rgyas par byed pa ste/ /sems rnams lam rgyud thams cad du/ /rtag par gcig las gcig</text></item>
<item><p>46a6</p><section>mdo sde</section><text>rgyas 'gyur/ /sa 'di rnam pa sna tshogs pa/ /rnam par shes pa rnams las 'byung / /kun gzhi sna tshogs gzugs can ni/ /rnam shes rnams kyi gnas yin no/ /phan tshun rgyu yi stobs ldan pa/ /rnam shes 'khor lo 'khor ba ste/ /kun gzhi mtsho las dba'</text></item>
<item><p>46a7</p><section>mdo sde</section><text>rlabs bzhin/ /sa bon dag dang myu gu'i rgyud/ /chu bo'i rgyun kyang mtshams med cing / /rgyun mi 'chad par 'byung mod kyi/ /tha dad bye brag dag kyang snang / /de bzhin rnam shes spyod pa ste/ /mtshams med pa yi rgyun du yang / /rgyun mi 'chad par rab tu 'byung / /gsum dang</text></item>
<item><p>46b1</p><section>mdo sde</section><text>ldan zhing gsum las yang / /sems dang yid dang rnam shes rnams/ /bag chags sred pas bskyed pa dang / /rang sems rnam par 'khrul pa yis/ /dba' rlabs bzhin du rtag tu 'byung / /chos rnams kun gyi 'byung ba dag /phyi dang nang yang rnam bsgoms te/ /</text></item>
<item><p>46b2</p><section>mdo sde</section><text>thub pa'i gnas kyang rnam bsgoms nas/ /mnyam par gzhag pa stug por 'gro/ /rdo rje'i snying po khyod dang yang / /rgyal sras 'jigs med gzhan dag kyang / /stug por 'jug par byed pa'i chos/ /thams cad chos kyang rab ston pa/ /rgyal ba rnams dang rgyal</text></item>
<item><p>46b3</p><section>mdo sde</section><text>sras rnams/ /thabs cig rab tu rnam dgongs te/ /chos kyi mtshan nyid dpe med pa/ /rmad du byung ba 'di bstan to/ /rdo rje snying po 'jigs med pa/ /rin chen sna tshogs zla snying gi/ /seng ge'i khri la rab 'dug ste/ /shes rab chen pos rnam bsgoms kyis/ /rgyal</text></item>
<item><p>46b4</p><section>mdo sde</section><text>ba'i sras kyis mdun bdar ba/ /stug po'i rgyan la rnam par bsgoms/ /rnam par bsgoms nas rtag par 'di/ /rnal 'byor can gyi rnal 'byor ston/ /zla dbang rgyal ba des bstan la/ /bag med par ni ma byed cig /zla ba'i dpal gyi bcom ldan 'das/ /sprul par bya ba mang</text></item>
<item><p>46b5</p><section>mdo sde</section><text>sprul cing / /'dod pa'i khams kyi bsnyems bral dang / /gzugs can rnams kyi gnas su yang / /rgyal sras rnams kyis kun nas bskor/ /lha rnams kyis kyang mdun bdar cing / /tshul gyis dam pa ston pa ni/ /'jigs med stug po'i rgyan yin no/ /rnal 'byor</text></item>
<item><p>46b6</p><section>mdo sde</section><text>can gyis spyod pa'i mchog /tshul bzang rnal 'byor spyod pa ste/ /so so rang rig shes pa yi/ /ting nge 'dzin dang bde ba'i rnams/ /yang dag mtha' la mi rig par/ /rjes su myong bar byas nas kyang / /rnal 'byor bde las mngon langs shing / /gcig la gcig</text></item>
<item><p>46b7</p><section>mdo sde</section><text>ni phan tshun lta/ /rnal 'byor spyod pa'i tshul dge 'di/ /gang gis shin tu mthong bar gyur/ /rnam pa sna tshogs 'os pa yi/ /stan gyi mchog la 'khod pa'i rnams/ /kun kyang ngo mtshar rab tu rnyed/ /bsam byed bsam gtan bsam pa dang / /bsam gtan</text></item>
<item><p>47a1</p><section>mdo sde</section><text>rnams kyi dgos pa dag /rgyal sras 'jigs pa med pa'i rnams/ /kun kyang sems shing rab tu gnas/ /stug po'i rgyan dang rgyal po la/ /lta ba mnyam par bzhag pa'i rnams/ /mgo la cod pan thogs pa dag /mtshan rab sum cu rtsa gnyis</text></item>
<item><p>47a2</p><section>mdo sde</section><text>kyis/ /yan lag bris pa de dag kun/ /bye ba'i zhing nas 'ongs pa ste/ /g.yo ba rnams dang shin tu bral/ /thams cad gos bzang cha lugs mdzes/ /rnal 'byor spyod pa stobs chen te/ /blta'o rdo rje snying po la/ /rnam par rtog dang rnam dpyod la/ /chos la</text></item>
<item><p>47a3</p><section>mdo sde</section><text>mos pa yang dag tu/ /mthong ste de nas de kun dang / /phyogs rnams bzhi por blta byas te/ /'dzum pa sngon du rab btang nas/ /'jam zhing snyan pa'i dbyangs su smras/ /rgyal sras mnyam par bzhag pa'i rnams/ /rnal 'byor can gyi rnal 'byor yul/ /gang la rtog</text></item>
<item><p>47a4</p><section>mdo sde</section><text>can myos 'gyur ba/ /de dag bdag las mnyan par gyis/ /gang bsam gang gis ji lta bur/ /bsam gtan bsam byed dgos pa dag /'dod dang sdig pa rnams kyis dben/ /rnam par rtog bcas rnam dpyod bcas/ /dga' bde dben las skyes par yang / /bsam</text></item>
<item><p>47a5</p><section>mdo sde</section><text>gtan dang po skye ba yin/ /de lta bu yi rim tshul du/ /bzhi dang brgyad dang de bzhin bcu/ /mur 'dug bdag tu smra ba dang / /bsam gtan can rnams bsam gtan byed/ /nyan thos theg pa can rnams dang / /rang rgyal theg ldan de bzhin te/ /kun kyang rtag tu bsam gtan</text></item>
<item><p>47a6</p><section>mdo sde</section><text>byed/ /chos rnams dang ni sa dag gi/ /rang gi mtshan nyid rtogs pa dang / /phung po'i skye mched tshogs kyi rnams/ /'di dag thams cad bdag med de/ /byed pa med cing g.yo ba med/ /gsum po 'dus las rab tu byung / /'khrul 'khor ro langs 'dra ba ste/ /byed pa rnams</text></item>
<item><p>47a7</p><section>mdo sde</section><text>kyis rnam par spangs/ /thub pa phyi rol bsam gtan byed/ /stong par lta ba'i lta ba can/ /chos kyi mtshan la mos pa rnams/ /chud gson mtshan nyid ma yin no/ /phung po bdag med mkhas pa'i rnams/ /bsam gtan 'di 'drar bsam gtan byed/ /de bzhin gshegs</text></item>
<item><p>47b1</p><section>mdo sde</section><text>kyi bsam gtan dag /lha rdzas bsod nams lta sbyong ba/ /rnal 'byor can dang rgyal ba'i sras/ /mnyam bzhag rtag par bsam gtan byed/ /'di dag thams cad sems tsam ste/ /mtshan can mtshan nyid yod pa min/ /phung po rnams med khams yod min/ /</text></item>
<item><p>47b2</p><section>mdo sde</section><text>thams cad chos la mtshan nyid med/ /rdul phran rnam par gzhigs pa dang / /de dag de ltar mi gnas so/ /rtog pa bskyed pas brtags pa ni/ /dngos po sa dang chu la sogs/ /dngos po'i rang bzhin mi shes pa/ /mtshan nyid du yang rnam par rtog /kha dog sdug</text></item>
<item><p>47b3</p><section>mdo sde</section><text>dang mi sdug dang / /kha dog snang gzhan de bzhin te/ /'ja' dang in dra go ba ltar/ /kha dog sna mang sprin lta bu'i/ /sangs rgyas sku dang 'dra ba yis/ /thams cad 'gro ba kun bkang ste/ /rgyas pa'i skye mched ces bya bas/ /'byung ba rnams kyang rnam gzhigs te/ /</text></item>
<item><p>47b4</p><section>mdo sde</section><text>rnal 'byor shes pa gzugs can gyis/ /lus la rtag tu gzugs kyang mthong / /gang la dmigs te mnyam bzhag pa/ /de la dmigs shing rnam par ldang / /gang dang gang la rnam rtog pa/ /de dang de ni dmigs pa yin/ /rnal 'byor can med rnal 'byor med/ /</text></item>
<item><p>47b5</p><section>mdo sde</section><text>de ltar rnam par rtog pa ni/ /rnal 'byor can gyi rnal 'byor nyid/ /kun gzhi sa rnams thams cad dang / /thub pa'i rnal 'byor bde la gnas/ /chos dang chos kyi mtshan nyid kyang / /rtag tu rab tu rtogs byas shing / /mnyam par bzhag pa'i khyad par dag /</text></item>
<item><p>47b6</p><section>mdo sde</section><text>mnyam bzhag ldan pa rab tu ston/ /chos kyi rang bzhin rnam phye bas/ /rnal 'byor can gyi blo 'khrug pa/ /blo gros zhan pas rab tu skye/ /chos dang bdag la 'dzin par 'gyur/ /yid ches lung dang mi ldan par/ /chos rnams ston par byed pa ni/ /mtshan nyid rnam</text></item>
<item><p>47b7</p><section>mdo sde</section><text>par rtog pa yis/ /bdag kyang chud zos gzhan chud gson/ /mtshan nyid can med mtshan nyid med/ /'dres pa'i phyir na rnam par snang / /mngar ba'i rnams ni mkhris pa sel/ /bad kan tsha skyur lan tshwa ste/ /ma zhu tsha ba'i rnam pa dang / /lan tshwa la sogs</text></item>
<item><p>48a1</p><section>mdo sde</section><text>rnam pas sel/ /mkhris pa bad kan 'khrugs pa las/ /rims rnams skye bar 'gyur ba dang / /lus can rnams kyi lus yul du/ /'dus pa rlung las byung ba dang / /rims dag rnam par gzhig pa'i phyir/ /thub pas bsdu ba byas pa ni/ /khar</text></item>
<item><p>48a2</p><section>mdo sde</section><text>la sogs yan lag drug /sha dang skol ma khu ba dag /tha dad mtshan gyis 'jig 'gyur ba/ /lus can rnams kyi rims kun to/ /rnam shes rnams ni kun gzhi la/ /phan tshun tha dad mi gnas te/ /gal te chos kyi rang bzhin nam/ /mtshan nyid gcig ni yod</text></item>
<item><p>48a3</p><section>mdo sde</section><text>gyur na/ /de tshe chos dang mtshan nyid la/ /mtshan nyid mi 'dra med par 'gyur/ /rdzas rnams bsdus pas sel mi nus/ /mi yang sos par mi 'gyur ro/ /sos dang rnam par bsal ba 'di/ /mkhas pa rnams kyis mthong ba ste/ /gzhan du kun gzhi rnam</text></item>
<item><p>48a4</p><section>mdo sde</section><text>shes pa/ /rnam pa mang por gnas pa ste/ /sgyu ma'i bzhin 'khor ba/ /rnal 'byor brtson pas brtags pa yin/ /mtshan med mtshan can med pa ste/ /phung po rnams las phung po can/ /gzhan med yan lag nying lag las/ /yan lag can med</text></item>
<item><p>48a5</p><section>mdo sde</section><text>yan lag la/ /'jig rten rgyu yis ma byas te/ /'bras bu rnams la rgyu yang med/ /'jig rten rdul phran bsags pa min/ /phyogs dang gnas su mi 'gro'o/ /de dag sor gnyis sor gsum du/ /ci yang rtsom par mi byed de/ /dngos po yod pa phrad pa'i</text></item>
<item><p>48a6</p><section>mdo sde</section><text>phyir/ /rdul phran thams cad 'du bar 'dong / /de tshe yon tan khyad yod pa/ /yon tan rnams kyis yon tan du/ /'jig rten ma byas rang bzhin gyis/ /'jig rten rkyen las ma byung ste/ /'dod rgyal dngos kyis de bzhin min/ /chos gsum pas kyang ma byas te/ /bag</text></item>
<item><p>48a7</p><section>mdo sde</section><text>chags rnams kyis dkrugs pa'i sems/ /rnam par rtog pa mang po'i gnas/ /snying gi phyogs na gnas pa yi/ /lus can kun gyi kun gzhi dang / /sems dang yid dang rnam shes rnams/ /'gro ba dag gis sna tshogs brtags/ /'gro ba ma lus rab mnan te/ /</text></item>
<item><p>48b1</p><section>mdo sde</section><text>sgyu ma'i bzhin du gnas/ /sems tsam du ni 'jug pa las/ /gzhan du yongs su gnas 'pho ste/ /sa la stong zhes brjod par bya/ /sems ni dngos po'i tshul du gnas/ /rdza la sogs pa'i yul med de/ /sems ni rdza ma lta bu'o/ /sa la gzugs</text></item>
<item><p>48b2</p><section>mdo sde</section><text>rnams yod pa dang / /lha yul gnas pa'i khyim rnams dang / /rnam pa sna tshogs gang snang ba/ /de dag kun gzhi snang ba yin/ /kun gzhi kun tu lag pa ste/ /kun tu kha mig mgo bo yang / /cig car ba dang rim gyis kyang / /sa rnams yog par rab tu gnas/ /</text></item>
<item><p>48b3</p><section>mdo sde</section><text>bus pa rnam par myos byed de/ /gang gi snying la gang gnas pa/ /de ni de la gnyis tshul du/ /lus kun bkang ste rab tu gnas/ /stong min dngos po gang yang med/ /tho bas ji ltar rdza bzhin du/ /dngos po gang la gzhom bya ba'i/ /dngos po dngos su yod pa min/ /</text></item>
<item><p>48b4</p><section>mdo sde</section><text>de ste stong pa'i dngos yod na/ /'jig med ma yin gzhig par 'gyur/ /gzhig bya gzhig par byed pa gang / /de ni rnam par rtog pas brtags/ /ri rab ri bo tsam 'gyur ba'i/ /bdag tu lta ba mi gnod kyi/ /stong nyid lta ba gnod pa ni/ /nga rgyal mi bden brtags</text></item>
<item><p>48b5</p><section>mdo sde</section><text>pa'o/ /rnal 'byor spyod pas stong pa nyid/ /gnas ma yin par sbyar mi bya/ /gnas min gal te sbyar gyur na/ /bdud rtsi dug tu 'gyur ba yin/ /lta ba ji snyed gang yang rung / /lus can rnams la yod pa yi/ /lta ba rnam par spang ba'i phyir/ /stong pa nyid kyi</text></item>
<item><p>48b6</p><section>mdo sde</section><text>tshul bstan to/ /stong pa nyid kyi lta thos kyang / /la la'i lta ba ma zhig na/ /gsor mi rung ba'i lta can te/ /sman pas btang ba'i nad pa bzhin/ /ji ltar bsreg pa tshig pa'i me/ /bsreg pa med pas mi gnas so/ /de bzhin bsreg bya lta tshig na/ /stong nyid me yang</text></item>
<item><p>48b7</p><section>mdo sde</section><text>'gag par 'gyur/ /lta bas 'gog pa'i dus su yang / /ye shes yang dag me 'byung ste/ /nyon mongs thams cad sreg par byed/ /nyon mongs bsregs nas rnam par mdzes/ /thub pa rnal 'byor ldan pa'i rnams/ /ye shes 'di ldan thub spyod dag /de bzhin</text></item>
<item><p>49a1</p><section>mdo sde</section><text>gshegs pa'i gnas kyi mchog /stug po der ni rab tu 'dong / /ri bong rwa yis ri bo rnams/ /mngon par gzhig bya ma mthong ste/ /'di la mo gsham bu yis kyang / /srog chags gang yang bsad pa med/ /ri bong rwa yi gzhu yis kyang / /su yang thab mo mi</text></item>
<item><p>49a2</p><section>mdo sde</section><text>byed de/ /mo gsham bu la su yang rung / /khyim gyi las su mi sko'o/ /stong pa nyid dang mi rtag nyid/ /rtag tu dngos dang gcig gyur te/ /yod dang med pa'i rang bzhin yang / /de bzhin gcig pa nyid du gyur/ /mngal na gnas dus tshun chad kyang / /gzugs rnams gzhig</text></item>
<item><p>49a3</p><section>mdo sde</section><text>par brtson pa ste/ /gang na'ang de med gzugs yod min/ /gzugs med par yang de med de/ /khyad par med par 'byung ba ni/ /ma bsgribs zla dang 'od zer bzhin/ /de bzhin dngos rnams stong nyid dang / /lhan cig gcig tu 'byung ba ste/ /phan tshun rnam pa tha dad du/ /</text></item>
<item><p>49a4</p><section>mdo sde</section><text>de dag dgos pa mi sgrub bo/ /rgyu dang rkyen rnams tshogs pa las/ /rnal 'byor can gyi las sgrub bo/ /lus 'di bdag yod ma yin te/ /ro langs 'khrul 'khor rab tu 'dra/ /sred pa'i srad bus bcings byas shing / /yul gyi rnams kyis drang ba yin/ /lha rdzas stong pa</text></item>
<item><p>49a5</p><section>mdo sde</section><text>nyid bshad pa/ /lta ba thams cad sbyong ba ste/ /mtha' rgal stong pa nyid lta ba/ /rgyal ba rnams kyis lta med bshad/ /stong nyid lta ba sbyong ba ni/ /yod dang med pa gzhig pa'i phyir/ /blo ldan mnyam par bzhag pa yi/ /rnal 'byor can gyis rtag tu bsgom/ /rtswa dang shing</text></item>
<item><p>49a6</p><section>mdo sde</section><text>dang gyo mo dag /sgyu ma'i mkhan pos rgyur byas te/ /sngags kyis ci dang cir 'dod par/ /gzugs kyi dngos su rab tu byed/ /gzugs dang snang ba yid byed dang / /sred dang mig rnams rgyur byas shing / /mig gi rnam shes sgyu ma bzhin/ /smig rgyu bzhin du de g.yo'o/ /</text></item>
<item><p>49a7</p><section>mdo sde</section><text>gang gi yul du'ang 'ong ba med/ /yul gzhan dag tu'ang 'gro ba min/ /'di lta'i rnam shes 'byung ba la/ /yod dang med par brtag mi bya/ /skra yi tshogs dang bong bu'i rwa/ /mo gsham bu dang smig rgyu dang / /dri za'i grong khyer rmi lam dag /ming du grag gi yod pa min/ /</text></item>
<item><p>49b1</p><section>mdo sde</section><text>stag dang gzig dang dom dag dang / /rnga rta bong bu khyi rnams dang / /g.yi dang mtsha' dang rus sbal la/ /rwa ni yod pa ma yin na/ /thub pa rtsod par brtson pa yis/ /de dag ci phyir mi brtag cing / /bong bu'i rwa la brtag par bya/ /ci go de dag bsgrub nus sam/ /shes rab can</text></item>
<item><p>49b2</p><section>mdo sde</section><text>gyis sar bstan pa/ /de dag nyi tshe brtag par bya/ /rtog pa can rnams 'khor ba ni/ /blun po long ba 'on pa 'dra/ /sgrol ba'i ye shes de la med/ /so so rang rig yul yang med/ /gzhan gyis byas pa'i tshul dag la/ /rnam par rtog pas ci zhig nus/ /stug por</text></item>
<item><p>49b3</p><section>mdo sde</section><text>gnas par rnam par rtogs/ /de la brtags shing dge ba 'thob/ /rnal 'byor mnyam bzhag rnal 'byor can/ /de na gnas pa bzhin du snang / /lha yul gnas pa'i bsnyems bral dang / /zla ba gza' la sogs pa yang / /rlung gis rab tu bskyod pa'i rnams/ /</text></item>
<item><p>49b4</p><section>mdo sde</section><text>ri rab rten cing rgyu ba yin/ /de bzhin rnam par shes pa bdun/ /bag chags rnams dang ldan pa yi/ /kun gzhi kun gyi sa bon can/ /de la brten cing rab tu rgyu/ /ji ltar sa la kun brten cing / /sa skye kun kyang 'byung ba bzhin/ /sems can kun gyi gnas yin te/ /</text></item>
<item><p>49b5</p><section>mdo sde</section><text>'byung khungs kun gyi khyad par du/ /de bzhin kun gzhi rnam shes kyang / /rnam shes rnams kyi gnas yin te/ /sems dang sems las byung bar ldan/ /dba' rlabs bzhin du rab tu 'byung / /ji ltar rma bya'i 'dab sgro rnams/ /'od dang kha dog rnam mang ste/ /gtsug</text></item>
<item><p>49b6</p><section>mdo sde</section><text>phud can rnams 'dab sgro yis/ /rma bya mo dang longs rtse ba/ /de bzhin kun gzhi rnam shes kyang / /sa bon mang can mtsho ltar gnas/ /thams cad chos kyi gzhi yin te/ /rnal 'byor can gyis rtag tu mthong / /ji ltar rgya mtsho chu bo yis/ /nyin gcig bzhin du dgang bya</text></item>
<item><p>49b7</p><section>mdo sde</section><text>yang / /chu bo rnams ni rgyun mi 'chad/ /rgya mtsho rtog par yong mi byed/ /de bzhin kun gzhi rnam shes kyang / /zab cing mtsho ltar gnas pa ste/ /rnam shes rnams kyis nyin gcig bzhin/ /bag chags chu bos rab tu dgang / /ji ltar rin chen ldan pa'i sa/ /sna</text></item>
<item><p>50a1</p><section>mdo sde</section><text>tshogs kun du phan 'dogs te/ /sems can rnams kyang nye bar 'tsho/ /yon tan dngos su rton pa yin/ /de bzhin kun gzhi rnam shes kyang / /rnam rtog rnams dang lhan cig 'byung / /de ni 'khor ba 'phel byed de/ /gyur na de bzhin gshegs pa</text></item>
<item><p>50a2</p><section>mdo sde</section><text>yin/ /de bzhin gshegs pa stobs bcu can/ /spyod pa legs spyad gtsang ba ste/ /sa bcu pa las mngon byung ste/ /bde bar gshegs pa'i sar zhugs nas/ /yang dag mtha' la rab gnas pa/ /sna tshogs sems can rnam sprul par/ /'jig pa med</text></item>
<item><p>50a3</p><section>mdo sde</section><text>par 'byung ba ni/ /rnam par rtog med sa bzhin no/ /sos ka me tog mang po'i gzugs/ /mi dang bya yi yid du 'ong / /de bzhin sna tshogs len pa'i sems/ /thub shes yid 'ong myos par byed/ /ji ltar don mkhas rgyal ba'i sras/ /'byung las byung ba</text></item>
<item><p>50a4</p><section>mdo sde</section><text>ma yin pa/ /med pa'i blo can de bzhin te/ /log par smra la brtson pa dag /chos dang mi 'thun phra ma can/ /lce gnyis log par lta ba dag /rnam pa gzhan du gnas pa'i dngos/ /rnam pa gzhan du ston par byed/ /ji ltar sgyu ma'i skyes bu zhig /'bras bu</text></item>
<item><p>50a5</p><section>mdo sde</section><text>sna tshogs ston byed pa/ /'bras bu me tog de na med/ /sngags dang khong bzos zo mdog bde/ /'jig rten rnam pa gzhan gnas pa/ /rnam pa gzhan du ston par byed/ /rgyal ba rnams dang rgyal ba'i sras/ /kun kyang thabs kyi dmigs la mkhas/ /bstan</text></item>
<item><p>50a6</p><section>mdo sde</section><text>pa gzhan la ji snyed du/ /bstan pa byas pa de dag kun/ /bde gshegs rnal 'byor mkhas pa yis/ /bstan pa stug po'i rgyan la bstan/ /khams rnams drug dang brgyad bstan/ /skye mched bcu dang gnyis kyi mi/ /yid kyi srad bus btags pa dag /</text></item>
<item><p>50a7</p><section>mdo sde</section><text>sems can kun du rab tu 'khor/ /rnam par shes pa brgyad kyi tshogs/ /khams dang skye mched phung po ste/ /yid kyi srad bus bcing byas shing / /lus dang lus la rab tu rgyu/ /'di ni 'gro ba'i skyes bu ste/ /'gro ba rnams kyi don du bstan/ /lus can kun gyi skyes</text></item>
<item><p>50b1</p><section>mdo sde</section><text>bu ni/ /'gro yang byung ba ma yin te/ /khams rnams drug po skyes bu yin/ /skye mched bcu gnyis de bzhin te/ /brgyad rnams la yid rgyu ba/ /dbang sgyur zhes ni bya ba ste/ /dbang sgyur pho brang sna tshogs pa/ /nor bu rin chen grong rdal dang / /dga' ldan</text></item>
<item><p>50b2</p><section>mdo sde</section><text>la sogs bsnyems bral dang / /mtshe ma'i gnas su'ang de bzhin bshad/ /rdo rje snying po dbang can la/ /rgyal sras 'jigs pa med pa'i rnams/ /dge'o dge zhes dga' 'bod cing / /thams cad mgo bos phyag 'tshal lo/ /thub ldan rnal 'byor spyod pa dang / /rgyal</text></item>
<item><p>50b3</p><section>mdo sde</section><text>ba dag dang rgyal ba'i sras/ /zhing dang zhing na bzhugs pa dang / /lha yul gnas pa'i rgyal sras dang / /rnal 'byor bdag po rnal 'byor can/ /ye shes dbang po 'phrul chen dang / /dbang sgyur lha mo'i tshogs rnams kyang / /thal mo sbyar te gnas par gyur/ /phan tshun</text></item>
<item><p>50b4</p><section>mdo sde</section><text>gcig la gcig lta zhing / /rgyal ba'i sras la smra ba ni/ /'gro ba'i lha rdzas skyes bu yang / /mur 'dug bdag smra spangs pa ste/ /thub can kun gyi skyes bu ni/ /thub pa'i khyu mchog khyod kyis bstan/ /'das dang da ltar byung ba yis/ /sngon byas ma byas thob pa ni/ /</text></item>
<item><p>50b5</p><section>mdo sde</section><text>sngon gyi rgyal ba'i sras rnams kyis/ /khams drug skyes bu dge ba'o/ /ji ltar mkha' la bya rjes rnams/ /rnam par bzhag pa de bzhin du/ /sems tshogs ldan pa'i khams kyi rnams/ /gtan tshigs bcas pa rab tu bstan/ /ji ltar shing las me dag gi/ /me</text></item>
<item><p>50b6</p><section>mdo sde</section><text>lce gnam du gnas par 'gyur/ /bsreg pa gzhan ni ma rnyed cing / /rlung gis bab na gtan mi 'bar/ /bya rjes rnam par bzhag pa ni/ /mkha' la gnas pa mi snang ste/ /'khor ba'i 'khor lor 'khor ba yi/ /'gro ba'i skyes bu snang ba yin/ /bya rnams rkang</text></item>
<item><p>50b7</p><section>mdo sde</section><text>pas mi 'dong ste/ /de dag sgro yi shugs kyis 'dong / /bya yi rjes dang 'dra ba ni/ /skyes bu'i sgo nas rab tu bstan/ /las kyi skyes bu bstan pa ni/ /'khor rnams rtag tu 'khor ba ste/ /bde dang sdug bsngal myong byed pa/ /byas pa'i las ni chud mi za/ /ji ltar</text></item>
<item><p>51a1</p><section>mdo sde</section><text>zhing pa rnams kyi las/ /'bras bu med par mi 'gyur te/ /don dang ldan pa de dag ni/ /gzhan yang 'ong zhes rmo ba med/ /lha rdzas 'gro ba'i skyes bu ni/ /rnal 'byor can la rnal 'byor ston/ /lus can lus kyi nang nas zhing / /de ni dge ba'i las</text></item>
<item><p>51a2</p><section>mdo sde</section><text>byed do/ /'di dang phyi ma'i bde ba dang / /lha yul gnas pa'i gnas mthong zhing / /'khor las sangs rgyas rgyur 'gyur ba'i/ /bsod nams rnams ni rtag tu byed/ /thar dang pha rol phyin rnams dang / /sangs rgyas bsam gtan spyod yul kun/ /'gro ba'i skyes bu</text></item>
<item><p>51a3</p><section>mdo sde</section><text>med na ni/ /kun kyang 'bras bu med par 'gyur/ /lha yi bde ba thams cad dang / /dbang sgyur rnams kyi 'bras bu dang / /de bzhin nyid mthong thub pa yi/ /rnal 'byor rnams kyang med par 'gyur/ /las dang las kyi 'bras bu mthong / /las rnams don med ma yin te/ /</text></item>
<item><p>51a4</p><section>mdo sde</section><text>'o dod 'bod la sogs pa dang / /mnar med mtha' dang lha rnams kyi/ /lam gyi rgyud kyang yod pa yin/ /'gro ba'i skyes bu de yod na/ /sred pa'i 'khor los 'khor bar 'gyur/ /'khor dang bral na thar pa ste/ /blo zhan rnams kyis mi shes so/ /'jug pa'i skyes bu</text></item>
<item><p>51a5</p><section>mdo sde</section><text>med na ni/ /mo gsham bu yang 'gro bar 'gyur/ /bong bu'i rwa yang rno 'gyur te/ /bye ma las kyang til mar 'byung / /phyi dang nang gi sa rnams ni/ /phan tshun stobs kyis byung ba ste/ /gang dang gang du 'gro ba dag /de dang de dag 'grogs pa yin/ /lha dang lha yi bu mo'i</text></item>
<item><p>51a6</p><section>mdo sde</section><text>tshogs/ /dbang sgyur rgyal ba'i sras rnams dang / /dri za grub pa'i rgyal po dang / /sngags 'chang chung ma'i tshogs rnams kyang / /thub la mchod par 'os pa yi/ /rdo rje'i snying po sras bcas la/ /mchod de gsol ba 'debs par byed/ /thams cad dge'o dge zhes smra/ /</text></item>
<item><p>51a7</p><section>mdo sde</section><text>nyams pa med pa'i chos kyi tshul/ /rgyu dang dpe yis brgyan pa ni/ /gzhan gyi rgol ba 'joms pa ste/ /dpa' bo chen po khyod kyis bstan/ /bgab zungs ltag chod tshar gcod pa/ /bdag gi phyogs kyi yon tan ston/ /shes rab can gyis bstan du gsol/ /'gro ba 'di</text></item>
<item><p>51b1</p><section>mdo sde</section><text>dag nyan par 'gyur/ /ji snyed rgyal ba'i sras rnams dang / /lha yi rgyal po kun kyang nyon/ /shin tu dka' ba'i bsam yas rgyu/ /brtags 'das rtogs dang bral ba yi/ /rgyu dang dpe yi me tog ste/ /rnal 'byor rnams kyi thub dge ba/ /stug po'i rgyan ni bshad par bya/ /</text></item>
<item><p>51b2</p><section>mdo sde</section><text>de ni thub la rnal 'byor ston/ /stug po'i rgyan de sna tshogs te/ /stug na spyod pa'i thub pa yi/ /sangs rgyas rnams kyi gnas kyi mchog /thub pa kun gyi dam pa'o/ /sa stengs thub pa'i dru ma la/ /rdo rje snying pos yang smras pa/ /rtag par dru ma khyod kyis kyang / /chos kyi dngos nyid</text></item>
<item><p>51b3</p><section>mdo sde</section><text>shes par gyis/ /dngos po rnams kyi rang bzhin ni/ /dngos su stong ngam rtag pa zhes/ /'di 'dra'i lta dang ldan pa yi/ /thub pa'i rnal 'byor mi 'khrul lo/ /chos pa gcig pu rtogs pa yis/ /chos par mngon du shes pa ste/ /dngos po kun gyi rang bzhin yang / /dngos po gcig gis</text></item>
<item><p>51b4</p><section>mdo sde</section><text>shes par 'gyur/ /ji ltar ji bzhin bsrubs pa'i zho/ /sor mo'i rtse mos mngon shes pa/ /de bzhin dngos po thams cad kyi/ /rang bzhin dngos pos shes par 'gyur/ /dngos po ji med stong pa nyid/ /dngos po dngos por yod pa'ang med/ /'di dag kun gzhi rnam pa ste/ /stong</text></item>
<item><p>51b5</p><section>mdo sde</section><text>nyid kun gzhi rnam pa'o/ /rgyal sras dru ma 'jigs med pas/ /rdo rje'i snying po de la smras/ /lus can rnams kyi khams kyi mi/ /ji lta bur na sems tsam 'gyur/ /'byung ba chen po rgyur byas shing / /'byung las 'byung ba'i ji lta bu/ /g.yo gsher tsha dang sra ba yi/ /khams rnams</text></item>
<item><p>51b6</p><section>mdo sde</section><text>ji ltar 'byung bar 'gyur/ /rgyal sras rdo rje snying po yis/ /dru ma'i bdag po'i tshig thos nas/ /mi'am ci bdag khyod dge ste/ /khyod ni dge 'o yang dge 'o/ /rnal 'byor can gyi snying po'i mchog /yid 'ong byed pa gang dris pa/ /sems kyi skyes bu'i lus can la/ /khams rnams skye</text></item>
<item><p>51b7</p><section>mdo sde</section><text>'gyur ji lta zhes/ /de phyir dbang sgyur rgyal sras la/ /de ni dge bar bshad par bya/ /de bas mi'am ci yi bdag /pi bang slob dpon bdag las nyon/ /ji ltar mi'am ci yi bdag /khyod dang mi ci mang bcas pa/ /bsnyems bral mang po sna tshogs kyis/ /nam mkha' las ni rab</text></item>
<item><p>52a1</p><section>mdo sde</section><text>'dong zhing / /rgyal ba nyan thos tshogs 'khor du/ /pi bang sgra dbyangs snyan blangs pas/ /thub pa dru ma ltos shig ces/ /phan tshun gcig la gcig kyang gsung / /bsnyems bral mang po sna tshogs na/ /mi'am ci dang 'grogs rtse zhing / /pi bang bai dUr+yas spras pa/ /</text></item>
<item><p>52a2</p><section>mdo sde</section><text>len cing mkha' la 'gro ba'i tshe/ /pi bang yid 'ong shin tu snyan/ /dbyangs kyis yongs su sbyang ba ste/ /mi'am ci yi bdag po yis/ /rab tu blangs par byas pa'i tshe/ /nyan thos rnams kyang gar byed de/ /nyan thos de dag gyur pa de/ /rgyal sras rnams kyis mthong ba dang / /'od srung</text></item>
<item><p>52a3</p><section>mdo sde</section><text>rnal 'byor bzang can dang / /lha yi cod pan la smras pa/ /rnam rtog med pa'i sgra dbyangs kyi/ /pi bang sgra ni bsgrags pa yis/ /'dod chags bral ba ci phyir gyur/ /'od srung khyod kyis nged la ston/ /rgyal sras stobs chen dmu rlung bzhin/ /rnams dang 'dra ba ni/ /nyan</text></item>
<item><p>52a4</p><section>mdo sde</section><text>thos g.yo ba'i blo can rnams/ /bag chags 'dam gyi dri ma can/ /nyon mongs rnam rtog byung bas mnar/ /yang dag sangs rgyas sku rnyed nas/ /bag chags dri ma yongs bsal te/ /bdag med gnyis kyis yongs dag cing / /shes bya sgrib pa'i dri med na/ /sems kyi khams las gzhan</text></item>
<item><p>52a5</p><section>mdo sde</section><text>gyur pa/ /de bzhin gshegs par rab tu 'gyur/ /khyod ni dbang chen phra yul ldan/ /shes rgya che zhing gtsug lag mkhas/ /dbang po 'jig rten phyol ba yi/ /gtsug lag mtshan la khyod gnas te/ /mi'am ci yi gtsug lag kyang / /de bzhin gshegs pa'i rnal 'byor dge/ /</text></item>
<item><p>52a6</p><section>mdo sde</section><text>sa yi mtshan nyid mkhas bya la/ /bslab ste zla ba bzhin gnas pa/ /mi'am ci yi dbang po khyod/ /sa dang zhing rnams bye bar mdzes/ /khyod ni de ltar rnam mdzes zhing / /thub can dbang sgyur tshogs dbus su/ /khams kyi sems las skyes pa'i mi/ /kho bo la ni sras kyis</text></item>
<item><p>52a7</p><section>mdo sde</section><text>dris/ /mnyam sems mnyam par gzhag pa yis/ /thams cad lhan cig mnyan par gyis/ /khams rnams gang du ci tshul gang / /sems su grags pa'i skyes bu la/ /rgyu rnams gang gis 'byung ba yi/ /de tshul bdag gis bstan par bya/ /chu ni rlan rnams skyed par</text></item>
<item><p>52b1</p><section>mdo sde</section><text>byed/ /drod ni me'o sra ba sa/ /gdeg la sogs pa'i bya ba rnams/ /rlung gi khams kyis kun nas rtsom/ /gzugs la sogs pa'i sa mtshams ni/ /nam mkha' kun nas rtsom par byed/ /rnam shes sna tshogs yul can ni/ /bag chags rnams kyis rab tu bskyed/ /srid</text></item>
<item><p>52b2</p><section>mdo sde</section><text>kyi mtshams dang mig dag gis/ /skye ba'i sgo rnams byed pa ni/ /gzugs la sogs pa'i tshogs kun te/ /rgyal po mtshan ni rnam pa mang / /nor bu rin chen sna tshogs gnas/ /dbang sgyur pho brang bzang po na/ /rnal 'byor ldan chen shugs 'dzin pa/ /rgyal sras rnams</text></item>
<item><p>52b3</p><section>mdo sde</section><text>kyis mdun bdar cing / /so so'i stan las kun langs te/ /yang dang yang zhing phyag 'tshal nas/ /rim gror rdo rje'i snying po la/ /mchod pa'i dam pas mchod pa byed/ /rin chen dra bas steng bkab cing / /yang dang yang du gsol ba byed/ /dge'o dge'o yang dag ste/ /dge</text></item>
<item><p>52b4</p><section>mdo sde</section><text>ba ldan la rab gnas zhing / /chos kyi sprin gyi tshul rnyed nas/ /sangs rgyas sa la rab bzhugs te/ /dbang sgyur rgyal ba'i sras rnams la/ /sangs rgyas yul rnams rab tu bstan/ /rgyal po lha mo bcas pa yis/ /de nas yang du mchod byas te/ /rnal 'byor che can</text></item>
<item><p>52b5</p><section>mdo sde</section><text>dge'o dge/ /rdo rje'i snying po 'jigs med pa/ /lha rdzas de bzhin gshegs pa yi/ /chos de bdag la bstan pas na/ /nor bu rin chen sna tshogs nas/ /bkra shis gtsang bar rab tu byas/ /thub ldan 'phags pa spyan ras gzigs/ /blo gros chen po byams pa dang / /</text></item>
<item><p>52b6</p><section>mdo sde</section><text>blo gros mi zad mthu chen dang / /'jam dpal rnam par 'phrul pa dang / /lha yi cod pan rnal 'byor bdag /shugs 'dzin dru ma blo gros dang / /gzungs kyi dbang po'i rgyal po dang / /rin chen gtsug phud 'phrul chen dang / /yang dag ji bzhin mthong ba dang / /mtshe ma'i rab</text></item>
<item><p>52b7</p><section>mdo sde</section><text>dang 'gro 'dzin dang / /rnal 'byor slob dpon rnal 'byor che/ /rnal 'byor can la sems ston pa/ /thub pa thams cad don grub pa/ /thub sras 'jigs pa med pa'i rnams/ /'di dag gzhan yang mang po ste/ /rgyal ba'i sras po 'phrul chen rnams/ /so so'i stan</text></item>
<item><p>53a1</p><section>mdo sde</section><text>las kun langs nas/ /de dag gcig la gcig bltas te/ /rdo rje'i snying po de la smras/ /chos kyi tshul ni brtan par gyis/ /khyod ni rgyal dbang byin gyis brlabs/ /rgyal sras rnams kyis rab tu mchod/ /sa yi mtshan la mkhas pa yang / /</text></item>
<item><p>53a2</p><section>mdo sde</section><text>khyod la thams cad shin tu gnas/ /khyod la gsol ba 'debs pa ni/ /rgyal sras stobs chen thams cad dang / /rnal 'byor can dang rnal 'byor bdag /sngags 'chang bud med thams cad do/ /rgyal ba rnams dang rgyal sras dang / /'jig rten rnams</text></item>
<item><p>53a3</p><section>mdo sde</section><text>kyi ngo mtshar gzhi/ /mdo sde kun gyis dri med cing / /bstan dang bklag pa rnams spangs pa/ /stug po'i rgyan 'di bstan pa'i phyir/ /rnal 'byor bdag khyod spobs par gyis/ /sprul pas bshad pa spangs pa ste/ /de bzhin gtam dang sprul pas kyang / /zag pa</text></item>
<item><p>53a4</p><section>mdo sde</section><text>med pa'i chos kyi dbyings/ /so so rang rig spyod pa'i yul/ /lha rdzas mthong ba'i chos la bde/ /'phags pa rnams la de ston cig /phung po lhag ma ma lus par/ /gtugs pa'i chos kyi dbyings ston cig /ting nge 'dzin dang gzungs kyi rnams/ /rnam par</text></item>
<item><p>53a5</p><section>mdo sde</section><text>thar dang dbang rnams dang / /yid bzhin rnam pa bcu po yi/ /lus kyi tshogs kyang bstan par gyis/ /sangs rgyas rnams kyi bsam yas dang / /mgon po rnams kyi zhing gi rgyan/ /rgyal ba rnams dang rgyal sras kyi/ /rdul phran bzhin gyi sku phra dang / /skra rtse</text></item>
<item><p>53a6</p><section>mdo sde</section><text>brgya char phra ba dag /rgyal sras khyod kyis bshad par gyis/ /bstan dang bklag dang rnam bral zhing / /brjod pas rnam par spangs pa yi/ /stug po zhing gi dam pa der/ /ci nas thub pa 'dong ba'i phyir/ /rnal 'byor mkhas pas seng ge ltar/ /thub pas de</text></item>
<item><p>53a7</p><section>mdo sde</section><text>dag kun bltas te/ /'gro ba'i tshogs rnams thams cad la/ /brtag par mi nus brtag bral ba'i/ /chos tshul rab tu bstan par bya/ /blo yi mthu yang kun brtags na/ /rnal 'byor can dag chos kyi tshul/ /sngon gyi gzhung lugs nyan nus pas/ /tshangs pa'i sgra dang dbyangs su</text></item>
<item><p>53b1</p><section>mdo sde</section><text>ste/ /ka la ping ka'i sgra skad du/ /rgya chen lce yis rab snyan par/ /rdo rje'i snying pos shin tu bshad/ /seng ge ro stod lus 'chang ba/ /mtshan rab sum cu rtsa gnyis dang / /dpe byad bzang pos brgyan pa'i lus/ /rdo rje'i snying pos shin tu bstan/ /kim ka'i sgra la mkhas pas na/ /sgra yi mtshan</text></item>
<item><p>53b2</p><section>mdo sde</section><text>nyid grags pa yis/ /mdor na de yi nyis gyur tu/ /rgyal sras de ni shin tu ston/ /sang sang dag pa dbyangs la sogs/ /mthong zhing ring ba'i sgra skad dang / /gan da ra dang ran ldan par/ /rgyal ba'i sras pos rab tu bstan/ /rI Sha b+ha dang d+hai ba ta/ /ShaD+dza ke shi lnga po yi/ /sgra skad mtshan nyid ldan pa</text></item>
<item><p>53b3</p><section>mdo sde</section><text>yi/ /dbyangs kyis thub pa rnam par gsung / /dang dal ba med pa'i tshig /zab cing snyan pa'i sgra dbyangs te/ /mtshan nyid mkhas dang dri za la/ /de bzhin sim par byed pa yi/ /tshig gi yon tan ldan pa'i tshig /rdo rje snying pos brjod pa ni/ /lhun gyis grub par byas pa ste/ /sprul</text></item>
<item><p>53b4</p><section>mdo sde</section><text>pa'i bzhin du 'byung ba yin/ /thub sras rdo rje'i snying po ni/ /ci yang brjod par mi byed par/ /thams cad yan lag mtshan gyi sgra/ /yan lag rnams la mngon par 'byung / /smin ma dpral ba spyi bo dang / /phrag pa sna rtse byin pa las/ /chos kyi tshul rnams rab ston cing / /</text></item>
<item><p>53b5</p><section>mdo sde</section><text>dge ba'i sgra rnams byung bar gyur/ /rdo rje snying po thub pa yi/ /smon lam legs las byung ba ste/ /bre mo'i ngang pa'i rgyal po bzhin/ /rgyal ba'i sras rnams kun nas 'dus/ /dbang sgyur pho brang bzang po na/ /thams cad gzugs kyi rin chen bzhin/ /dpa' chen</text></item>
<item><p>53b6</p><section>mdo sde</section><text>rdo rje'i snying po de/ /rnam par mdzes la kun lta'o/ /skar ma'i dbang po skar ma de/ /gza' yi dbus na mdzes pa bzhin/ /rdo rje'i snying po rnal 'byor can/ /dam pa'i stan la rnam par mdzes/ /ji ltar skar ma'i dbang po dang / /zla ba'i 'od du bye brag med/ /de bzhin</text></item>
<item><p>53b7</p><section>mdo sde</section><text>rdo rje'i snying po dang / /rgyal ba rnams su khyad par med/ /yang dag ji bzhin don mthong ba'i/ /rgyal ba'i sras po stobs po che/ /rnal 'byor can dang thub pa'i mchog /rnal 'byor spyod pa'i lam gnas pa/ /stan las legs par ldang byas shing / /rgyal sras rnams la</text></item>
<item><p>54a1</p><section>mdo sde</section><text>mngon bltas nas/ /tshig dge rnam par smras pa ni/ /kye ma theg chen theg pa ni/ /sangs rgyas spyod yul bsam mi khyab/ /de la gnas shing rgyal sras dang / /rgyal ba bsam gyis mi khyab ston/ /bye ba'i zhing bzhugs rgyal ba dang / /rgyal sras de dag thams cad kyang / /dri med</text></item>
<item><p>54a2</p><section>mdo sde</section><text>bsam gyis mi khyab chos/ /dgongs pas phyag bya 'os pa yin/ /theg pa chen po'i tshul dge ni/ /mchog tu phra zhing dkon pa ste/ /gzhan du gyur pa'i tshul gyi mchog /rtog pa can gyi yul ma yin/ /rnam par shes pa brgyad kyi yul/ /rang bzhin rnams la khyad par byed/ /bdag med nyid ni lnga po yi/ /</text></item>
<item><p>54a3</p><section>mdo sde</section><text>de bzhin khyad par byed pas na/ /bag chags spros pas 'phangs pa de/ /yun ring gnas ngan len pa dang / /sems dang sems las byung ldan zhing / /rnam shes rnams las rab tu byung / /lha rdzas tshul 'di mthong ba dang / /gser bzhin rnam par byang bar 'gyur/ /rnam dag rigs la</text></item>
<item><p>54a4</p><section>mdo sde</section><text>gnas pa dag /sangs rgyas rigs su de dag 'gyur/ /de bzhin gshegs pa'i lha rdzas rigs/ /mur 'dug nyan thos rnams spangs pa/ /thob nas sangs rgyas zhing gi mchog /stug por de bzhin 'dong bar 'gyur/ /ting 'dzin 'di yi yul ni gang / /ting 'dzin 'di yi ming yang ci/ /rdo rje'i</text></item>
<item><p>54a5</p><section>mdo sde</section><text>snying pos gang thob phyir/ /tshul dge 'di ni ston par 'gyur/ /rdo rje'i snying po'i rkang gnyis la/ /thub pa rnams kyis phyag byas nas/ /rdo rje'i snying po 'jigs med kyi/ /rdo rje'i blo la bshad par mdzod/ /ting 'dzin yul ni gang zhig yin/ /ting 'dzin 'di yi ming yang ci/ /gang</text></item>
<item><p>54a6</p><section>mdo sde</section><text>la gnas shing tshul 'di yang / /rgyal sras khyod ni bshad pa mdzad/ /rgyal ba'i sras rnams nyan par 'dod/ /dbang sgyur bdag kyang de bzhin no/ /rdo rje'i snying po 'jigs med kyis/ /'khor du 'dus pa thams cad dang / /tshul 'di bsam gyis mi khyab dang / /rgyal ba'i sras kyi mthu</text></item>
<item><p>54a7</p><section>mdo sde</section><text>stobs dang / /blo la 'dzin pa'i mthu kun dang / /nus sam mi nus zhes bltas nas/ /blo 'dzin mthu ldan mthong ba dang / /rgyal sras thams cad mthu ldan gyis/ /thams cad ma 'gyur mnyan par byos/ /gzhan du gyur pa'i tshul dge ba/ /dbang sgyur lha yul gnas pa dang / /thub</text></item>
<item><p>54b1</p><section>mdo sde</section><text>pa rnams la bshad par bya/ /theg pa chen po 'od can gyi/ /ting 'dzin yul ni 'di yin te/ /de la gnas shing rgyal sras rnams/ /tshul dge rab tu ston par byed/ /bye ba'i zhing rnams rab tu mthong / /de dag mgon po de bzhin no/ /rdul gyi mtha' mar thug pa rnams/ /de dag rang</text></item>
<item><p>54b2</p><section>mdo sde</section><text>gi zhal ston to/ /dge'o dge zhes rab tu gsung / /'di ni rnal 'byor bzang ldan lam/ /lam 'dis nged rnams thams cad kyang / /ting nge 'dzin la dbang sgyur ba/ /thob nas sangs rgyas dri med gyur/ /gang yang sangs rgyas ting 'dzin skyes/ /theg pa chen po snang ba yi/ /ting nge</text></item>
<item><p>54b3</p><section>mdo sde</section><text>'dzin gyi phra sems pa/ /de la gnas shing rgyal sras dang / /rgyal ba bsam yas spyod yul can/ /sprul pa bye ba mang po yis/ /so so rang rig spyod yul gyi/ /ting 'dzin sangs rgyas mthong ba ni/ /shin tu phra ba'i rdul snyed do/ /so so rang gis rig tshul ni/ /gang la sangs</text></item>
<item><p>54b4</p><section>mdo sde</section><text>rgyas gnas pa yin/ /chos 'di mtshan ma med pa ste/ /sgra dang gzugs kyis rnam par spangs/ /ming ni mtshan mas bskyed pa yin/ /mtshan ma rkyen las byung ba ste/ /rnam par rtog pa gnyis las skyes/ /chos rnams kyi ni de bzhin nyid/ /de ni yang dag sus mthong ba/ /</text></item>
<item><p>54b5</p><section>mdo sde</section><text>de yi ye shes yang dag mtshon/ /rang bzhin brtags pa ming yin te/ /mtshan ma gzhan gyi dbang las byung / /ming dang mtshan ma med pa na/ /rang bzhin don gyi dam pa ni/ /thams cad lus la kun nas gnas/ /kun gzhi de phyir 'byung ba ste/ /bag chags rnams kyi ri khrod</text></item>
<item><p>54b6</p><section>mdo sde</section><text>gnas/ /yid kyi gnas ngan len gyis g.yogs/ /yid kyi rnam shes spyod pa yis/ /yid ni phyin phyogs rgyas par byas/ /rnam shes lnga po yul can dag /'byung zhing phyir yang ldog pa yin/ /rnam shes lnga yi yul rnams ni/ /sems can bzhin gnas lus can la/ /kun</text></item>
<item><p>54b7</p><section>mdo sde</section><text>gzhir grags pa'i chu klung las/ /dba' rlabs bzhin du rab tu 'byung / /rnam shes kun gzhi mtshor gnas pa/ /bag chags rnams kyis brnyogs pa'i rnams/ /yul gyi rlung gis bskyod pa dag /rnam par rgyun chad med par rgyu/ /chos la bdag med mkhas pa yi/ /</text></item>
<item><p>55a1</p><section>mdo sde</section><text>sangs rgyas rnams dang sangs rgyas sras/ /bde bar gshegs pa'i gnas 'thob ste/ /mngon sangs rgyas shing chos ston to/ /phung po gang zag bdag med par/ /rab tu rnam phye mthong gyur cing / /chos kyi dngos yod ma bshig par/ /nyan thos de dag mngon rtogs 'gyur/ /bdag</text></item>
<item><p>55a2</p><section>mdo sde</section><text>med gnyis la mkhas pa nyid/ /rgyal ba'i sras rnams sgom par byed/ /rnam par bsgoms shing spong ba ni/ /tshul bshad bzhin du yang dag mtha'/ /yang dag mtha' yi bde myong zhing / /snying rje med pa'i sras rnams ni/ /sems can dgos pa'i rgyun bcad pas/ /de dag sangs rgyas mi 'thob bo/ /</text></item>
<item><p>55a3</p><section>mdo sde</section><text>bsam yas kye ma ye shes 'di/ /sems can rnams kyi bde ba skyed/ /mkhyen cing rgyal ba rgyal sras rnams/ /blo chung rnams la tshul ston to/ /ji ltar 'dam las byung ba yi/ /dge ba'i mtshan ldan pad mo dag /thub pa rnams dang lha dag gi/ /nye ba'i longs spyod rgyu yin no/ /de bzhin 'khor ba'i 'dam mtsho las/ /rgyal ba'i sras</text></item>
<item><p>55a4</p><section>mdo sde</section><text>rnams 'byung ba ni/ /sangs rgyas dri med rab rnyed cing / /lha la yid du 'ong ba yin/ /byang chub sems dpa' mi rnams dang / /lha yi khrod du khyad par du/ /rgyal po'i khyu mchog 'gyur ba ste/ /'khor lo can du khyad par du'o/ /lha yul gnas pa'i bdag po dang / /dri za rnams kyi de bzhin te/ /theg chen yon tan ldan pa yi/ /lus can</text></item>
<item><p>55a5</p><section>mdo sde</section><text>rnams kyis rtag tu 'thob/ /de phyir rgyal ba'i sras rnams kyis/ /theg pa che la brtson par gyis/ /mthar gyis bde gshegs gnas rab dang / /rgyal po dag tu'ang 'gyur bar 'ong / /kun nas nyon mongs chos rnams dang / /rnam par byung ba'i yod pa kun/ /rtag tu lus can thams cad kyi/ /sa la kun gzhi 'byung ba yin/ /</text></item>
<item><p>55a6</p><section>mdo sde</section><text>spyi dang rgyu rnams lhan cig gam/ /'on tam spyi dang dbang pos kyang / /gtso bo rkyen dang rgyu rnams kyis/ /'jig rten rab tu bsgrub pa byas/ /khyad par can gyi rgyu brjod pa/ /ci nas 'byung bar 'gyur ba ste/ /rgyu med rang yang med par 'gyur/ /bya med byed pa'ang med par 'gyur/ /rnam par byang dang tha mi dad/ /kun</text></item>
<item><p>55a7</p><section>mdo sde</section><text>gzhi tha dad 'gyur ba min/ /de ste rnam byang tha dad na/ /kun gzhi rtag pa ma yin 'gyur/ /sngon med 'jig med rtag pa ste/ /mtha' bzhi rnam par spangs pa yin/ /de bzhin gshegs pa'i snying po dag /sprul pa ye shes sgrar yang grag /phan tshun snying po tha mi dad/ /de ni</text></item>
<item><p>55b1</p><section>mdo sde</section><text>sor gdub bzhin du gnas/ /sa rnams sna tshogs kun gzhi ste/ /bde gshegs snying po dge ba'ang de/ /snying po de la kun gzhi sgras/ /de bzhin gshegs pa ston pa mdzad/ /snying po kun gzhir bsgrags par yang / /blo zhan rnams kyis mi shes</text></item>
<item><p>55b2</p><section>mdo sde</section><text>so/ /gser mgar mkhas pas rnam dag gi/ /gser las sor gdub byas pa ni/ /sor mo rnams la rnam par mdzes/ /phan tshun tha dad mtshan yin te/ /sor gdub ces kyang brjod mod kyi/ /las kyi mkhan pos yongs bsgyur bas/ /gser</text></item>
<item><p>55b3</p><section>mdo sde</section><text>ni gzugs bzhin rab tu gnas/ /chos mthong rnal 'byor ldan pa yi/ /sems dang rnam par shes pa'i yul/ /bdun pa'i sa ni rnyed pa dang / /'byung ba las kyang rnam par ldog /'phags pa mthong ba'i chos ldan gyi/ /so so rang gis mthong ba dang / /</text></item>
<item><p>55b4</p><section>mdo sde</section><text>spyi dang bdag gi legs 'phags pa/ /thams cad brjod par mi nus so/ /ji snyed yul yod ci yang rung / /sems dang rnam shes spyod yul du/ /sna tshogs snang ba de dag kyang / /rnam shes yin te yul med do/ /sems ni rnam pa gnyis dngos su/ /</text></item>
<item><p>55b5</p><section>mdo sde</section><text>gzung dang 'dzin par snang ba ste/ /rdza phru snam bu sogs pa yi/ /yul ni gang yang yod pa min/ /ji ltar ri rab rten byas shing / /nyi zla gza' yi tshogs kyi rnams/ /bral ba med par rtag tu 'khor/ /de bzhin rnam shes kun gzhi la/ /rnam</text></item>
<item><p>55b6</p><section>mdo sde</section><text>dag 'phags pa'i spyod yul ni/ /rtag par gser bzhin rab tu 'bar/ /kun gzhi snying por bsgrags pa ni/ /rtog pa'i sems kyi yul ma yin/ /rang bzhin rnam par brtags pa dag /rtog par nus pa ma yin dang / /yongs su grub pa'i rang bzhin</text></item>
<item><p>55b7</p><section>mdo sde</section><text>yang / /rnal 'byor thub can rtag tu mthong / /yid kyi rnam shes yul can ni/ /bus pa rnams la 'ching ba'i dngos/ /smig rgyu sgra tshogs byung ba ste/ /'phags pa rnams kyis dri med gzigs/ /stong phrag bcu gnyis pa'i rgyan stug po las ji snyed pa'i mdo rdzogs // //</text></item>
<item><p>56a1</p><section>mdo sde</section><text>@##/ /rgya gar skad du/ Ar+ya ma hA ka ru NA puN Da rI ka nA ma ma hA yA na sU tra/ bod skad du/ 'phags pa snying rje chen po'i pad ma dkar po zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /</text></item>
<item><p>56a2</p><section>mdo sde</section><text>'di skad bdag gis thos pa dus gcig na/ bcom ldan 'das ku sha'i grong khyer na gyad rnams nye bar gnas pa shing sA la'i tshal na bzhugs so/ /de nas bcom ldan 'das yongs su mya ngan las 'da' ba'i dus kyi tshe tshe dang ldan pa kun dga' bo la bka' stsal pa/ kun</text></item>
<item><p>56a3</p><section>mdo sde</section><text>dga' bo de bzhin gshegs pa do mod kyi nam gyi thun tha ma la yongs su mya ngan las 'da' bas/ khyod kyis shing sA la zung gi bar du de bzhin gshegs pa seng ge ltar glo g.yas pas mnal ba'i gzims mal chos shig /kun dga' bo 'dus byas su brtags pa thams cad</text></item>
<item><p>56a4</p><section>mdo sde</section><text>legs par bcom pa'i shin tu yongs su mya ngan las 'da' bas nga yongs su mya ngan las 'da'o/ /kun dga' bo ngas sangs rgyas kyi bya ba ni byas/ ngas gnas med pa'i chos zhi ba rab tu zhi ba mchog gya nom pa zab pa/ mthong bar dka' ba/ khong du chud par dka' ba/ brtag</text></item>
<item><p>56a5</p><section>mdo sde</section><text>mi nus pa ma brtags pa/ rtog ge'i spyod yul ma yin pa/ mkhas pa dang mdzangs pas rig pa/ phul du phyin par 'phags pa'i bdud rtsi ni bstan/ kun dga' bo ngas chos kyi 'khor lo bla na med pa dge sbyong ngam bram ze'am/ bdud dam/ lha'am/ tshangs pa</text></item>
<item><p>56a6</p><section>mdo sde</section><text>'am/ gzhan gang gis kyang chos dang 'thun par 'jig rten du ma bskor ba lan gsum du bzlas te rnam pa bcu gnyis su bskor ba ni bskor/ ngas chos kyi rnga bo che ni brdungs/ ngas chos kyi dung chen po ni bus/ ngas chos kyi rgyal mtshan chen po ni bsgrengs/ ngas</text></item>
<item><p>56a7</p><section>mdo sde</section><text>chos kyi mar me chen po ni bus/ ngas mun pa chen po ni bsal/ ngas stong gsum ni snang bar byas/ ngas gru chen po ni bcas/ ngas stegs chen po ni btsugs/ ngas zam pa chen po ni btags/ ngas pha rol tu 'dong ba mang po ni bton/ ngas thar pa'i lam ni yang</text></item>
<item><p>56b1</p><section>mdo sde</section><text>dag par bstan/ ngas chos kyi char chen po ni phab/ ngas lha dang mi rnams ni tshim par byas/ ngas gdul ba rnams ni btul/ ngas phas kyi rgol ba thams cad ni skrag par byas/ ngas mu stegs kyi gnas thams cad ni tshar bcad/ ngas bdud kyi stobs ni bcom/ ngas</text></item>
<item><p>56b2</p><section>mdo sde</section><text>bdud kyi gnas ni g.yo bar byas/ ngas seng ge'i sgra ni bsgrags/ ngas sangs rgyas kyi bya ba ni byas/ ngas skyes bu dam pa'i las ni mthar phyung / ngas sngon gyi yi dam ni yongs su rdzogs par byas/ ngas chos kyi tshul ni byin gyis brlabs/ ngas nyan thos chen po</text></item>
<item><p>56b3</p><section>mdo sde</section><text>rnams las byed du ni btsud/ ma 'ongs pa'i sangs rgyas kyi tshul rgyun mi 'chad par bya ba'i phyir ngas byang chub sems dpa' sems dpa' chen po rnams lung ni bstan zin te/ kun dga' bo mya ngan las 'da' ba ma gtogs par phyis bya ba nga la med do/ /de nas tshe dang ldan pa</text></item>
<item><p>56b4</p><section>mdo sde</section><text>kun dga' bo bcom ldan 'das kyi gsung rnam pa de lta bu de thos nas sdug bsngal zhing yid mi bde ste mi dga' zhing mya ngan chen po'i zug rngus zug par gyur nas rab tu ngus te mchi ma zag bzhin du bcom ldan 'das la 'di skad ces gsol to/ /bcom ldan 'das rab tu myur</text></item>
<item><p>56b5</p><section>mdo sde</section><text>bar mya ngan las 'da' zhing bde bar gshegs pa rab tu myur bar mya ngan las 'da' ste/ 'jig rten gyi mig rab tu myur bar mi snang bar 'gyur/ rab tu myur bar 'jig rten mgon ma mchis pa dang skyabs ma mchis pa dang / yongs su 'dren pa ma mchis par 'gyur ro/ /</text></item>
<item><p>56b6</p><section>mdo sde</section><text>de nas yang bcom ldan 'das kyis tshe dang ldan pa kun dga' bo la bka' stsal pa/ kun dga' bo chog gis mya ngan ma byed cig /smre sngags ma 'don cig /gang gnas pa dang byung ba dang 'dus byas pa dang bsags pa ni rab tu 'jig pa'i chos can yin pas mi 'jig par</text></item>
<item><p>56b7</p><section>mdo sde</section><text>ga la 'gyur te de ni gnas med do/ /kun dga' bo ngas thog ma nyid du khyed la dga' ba dang sdug pa dang yid du 'ong ba rnams dang tha dad du 'gyur zhing 'gyes par 'gyur bral bar 'gyur bye bar 'gyur ro zhes ma bstan tam/ kun dga' bo khyod kyis nga la byams pa'i lus kyi las</text></item>
<item><p>57a1</p><section>mdo sde</section><text>phan pa dang bde ba dang gnyis su med pa dang tshad med pa dang / mi 'thun pa med pas bsnyen bkur byas so/ /kun dga' bo gang lha dang mi dang lha ma yin gyi 'khor du bcas pa dang / nyan thos dang rang sangs rgyas su bcas pa la bskal pa'am bskal pa las</text></item>
<item><p>57a2</p><section>mdo sde</section><text>lhag par bsnyen bkur byas bas gang de bzhin gshegs pa la yud tsam zhig bsnyen bkur byas pa de de bas 'bras bu shin tu ches kun dga' bo khyod mya ngan ma byed cig /smre sngags ma 'don cig /kun dga' bo khyod kyis de bzhin gshegs pa la bsnyen bkur byas pa ni</text></item>
<item><p>57a3</p><section>mdo sde</section><text>don che ba dang 'bras bu che ba dang phan yon che ba dang rgya che ba dang bdud rtsi dang 'dra ba dang / bdud rtsi la 'bab pa dang / bdud rtsi'i mthar 'gyur ba nas mya ngan las 'da' ba'i bar du 'gyur ro/ /de nas tshe dang ldan pa kun dga' bos mchi ma phyis nas smre sngags 'don cing shing sA la</text></item>
<item><p>57a4</p><section>mdo sde</section><text>zung gi bar du de bzhin gshegs pa seng ge ltar glo g.yas pas mnal ba'i gzims mal bcas so/ /de nas bcom ldan 'das shing sA la zung ga la ba der gshegs nas shing sA la zung gi bar du seng ge ltar glo g.yas pas mnal lo/ /gang gi tshe de bzhin gshegs pa shing</text></item>
<item><p>57a5</p><section>mdo sde</section><text>sA la zung gi bar du seng ge ltar glo g.yas pas mnal bar gyur pa de'i tshe stong gsum gyi stong chen po'i 'jig rten gyi khams na shing dang rtswa dang shing gel pa dang sman dang nags tshal tha na sor bzhi tsam po yan cad ji snyed yod pa de dag thams cad gang du de bzhin gshegs pa mya ngan</text></item>
<item><p>57a6</p><section>mdo sde</section><text>las 'da' ba de logs su gzhol 'dud/ rab tu 'dud cing mngon par 'dud par gyur to/ /stong gsum gyi stong chen po'i 'jig rten gyi khams na klung ngam 'bab chu'am chu mig gam mtsho'am lteng ka'am khron pa'am rdzing ngam/ pad ma dkar po 'bab pa ji snyed yod pa</text></item>
<item><p>57a7</p><section>mdo sde</section><text>de dag thams cad sangs rgyas kyi mthus byin gyis brlabs pas mi 'bab par gyur to/ /stong gsum gyi stong chen po'i 'jig rten gyi khams na bya mang po dang / mang po sna tshogs ji snyed yod pa de dag thams cad kyang sangs rgyas kyi mthus sgra mi 'byin par 'khod</text></item>
<item><p>57b1</p><section>mdo sde</section><text>cing mi za mi rgyu bar gyur to/ /stong gsum gyi stong chen po'i 'jig rten gyi khams na nyi ma dang zla ba'i 'od dam/ skar ma'i gzugs sam/ nor bu'am me 'am srin bu me khyer gyi 'od ji snyed yod pa de dag thams cad kyang sangs rgyas kyi mthus mi mngon mi snang ste/ lham mer ma</text></item>
<item><p>57b2</p><section>mdo sde</section><text>yin/ lhan ner ma yin/ lhang nger ma yin par gyur to/ /stong gsum gyi stong chen po'i 'jig rten gyi khams na sems can dmyal ba chen po'i me ji snyed yod pa de dag thams cad kyang sangs rgyas kyi mthus zhi bar gyur/ mi 'bar bar gyur/ mi tsha bar gyur/ mi tshig par</text></item>
<item><p>57b3</p><section>mdo sde</section><text>gyur/ yongs su mi gdung bar gyur to/ /stong gsum gyi stong chen po'i 'jig rten gyi khams na gang sems can dmyal ba chen po'i me de dag thams cad kyang nye bar zhi zhing bsil bar gyur to/ /de nas sems can dmyal ba'i sems can de dag thams cad skad cig de dang</text></item>
<item><p>57b4</p><section>mdo sde</section><text>yud tsam de'i tshe sangs rgyas kyi mthus bde ba thob par gyur to/ /dud 'gro'i skye gnas pa'i sems can thams cad kyang byams pa'i sems dang phan pa'i sems dang ldan par gyur te/ gcig la gcig gnod sems med/ rnam par 'tshe ba med/ rnam par tho btsam</text></item>
<item><p>57b5</p><section>mdo sde</section><text>pa med cing gnod pa byed pa med par gyur to/ /gshin rje'i 'jig rten pa'i sems can thams cad kyang bkres pa dang / skom pa med par gyur to/ /sems can thams cad kyang skad cig de dang yud tsam de'i tshe sangs rgyas kyi mthus bde ba dang lus dang sems tshim pa dang /</text></item>
<item><p>57b6</p><section>mdo sde</section><text>sdug bsngal rgyun chad pa dang / bde ba dang yid bde ba mchog dang ldan par gyur to/ /de bzhin gshegs pa seng ge ltar glo g.yas pas mnal ma thag tu stong gsum gyi stong chen po'i 'jig rten gyi khams na ri'i rgyal po ri rab dang / 'khor yug dang 'khor yug chen po</text></item>
<item><p>57b7</p><section>mdo sde</section><text>dang / btang bzung dang btang bzung chen po dang / spos kyi ngad ldang dang / gangs ri ji snyed yod pa dang / gzhan yang ri nag po rnams dang / thams cad dang ldan pa'i sa chen po dang / rgya mtsho chen po khor yug gi 'obs kyi mthas gtugs pa rnam pa drug tu g.yos te/</text></item>
<item><p>58a1</p><section>mdo sde</section><text>'gul rab tu 'gul/ 'khrugs rab tu 'khrugs/ ldeg rab tu ldeg par gyur to/ /thams cad dang ldan pa'i rlung gi dkyil 'khor yang de'i tshe mi ldang bar gyur to/ /de'i tshe skad cig de dang yud tsam de na sems can thams cad kyang las byed pa rnams btang</text></item>
<item><p>58a2</p><section>mdo sde</section><text>bar gyur te gnyid med/ chod pa med sgrib pa med rtsom pa med cing mi 'dzer bar gyur te sgra chung ca co chung zhing yid mi g.yeng bar gyur to/ /bcom ldan 'das seng ge ltar glo g.yas pas mnal ma thag tu stong gsum gyi stong chen po'i 'jig rten gyi khams 'di na lha dang / klu dang /</text></item>
<item><p>58a3</p><section>mdo sde</section><text>gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong ba ji snyed 'khod pa de dag thams cad kyis rang rang gi gnas rnams mog mog por gyur te 'od med gzi brjid</text></item>
<item><p>58a4</p><section>mdo sde</section><text>med par gyur par shes so/ /de bzhin gshegs pa seng ge ltar glo g.yas pas mnal ma thag tu stong gsum gyi stong chen po'i 'jig rten gyi khams 'di na lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye</text></item>
<item><p>58a5</p><section>mdo sde</section><text>chen po dang / brgya byin dang / tshangs pa dang / 'jig rten skyong ba ji snyed 'khod pa de dag thams cad rang rang gi stan dang skyed mos tshal dang gzhal med khang rnams la mi dga' bar gyur to/ /sangs rgyas kyi mthus de dag thams cad 'khor dang bcas par skyo zhing yid byung bar gyur to/ /stong gsum</text></item>
<item><p>58a6</p><section>mdo sde</section><text>gyi stong chen po'i 'jig rten gyi khams 'di na tshangs pa dang tshangs pa chen po gang dag zil gyis gnon cing zil gyis mi non pa brgya phrag bcu la dbang sgyur ba 'di snyam du sems shing bdag cag gis sems can 'di dag byas/ bdag cag gis sems can 'di dag sprul/ bdag</text></item>
<item><p>58a7</p><section>mdo sde</section><text>cag gis 'jig rten byas/ bdag cag gis 'jig rten sprul to snyam du de ltar shes pa'i tshangs pa dang tshangs pa chen po stong gsum gyi stong chen po'i 'jig rten gyi khams na 'khod pa de dag kyang rang rang gi stan la mngon par mi dga' bar gyur to/ /rang rang gi gnas thams</text></item>
<item><p>58b1</p><section>mdo sde</section><text>cad dang ldan pa yang sangs rgyas kyi mthus mog mog por gyur par shes so/ /de bzhin du tshangs pa gzhan thams cad kyang sangs rgyas kyi mthus rang rang gi gnas rnams mog mog por gyur par shes te rang rang gi gnas rnams la mi dga' bar gyur to/ /'jig rten skyong ba dang</text></item>
<item><p>58b2</p><section>mdo sde</section><text>dbang phyug chen po dang gnas gtsang ma pa rnams kyang rang rang gi gnas rnams la mi dga' bar gyur to/ /de nas stong gsum gyi stong chen po'i tshangs pa chen po de 'di snyam du gang gis bdag rang gi gnas la mi dga' bar gyur pa de su'i snga ltas yin snyam du sems so/ /de nas stong</text></item>
<item><p>58b3</p><section>mdo sde</section><text>gsum gyi stong chen po'i tshangs pa des stong gsum gyi stong chen po'i 'jig rten gyi khams thams cad dang ldan pa la bltas so/ /des stong gsum gyi stong chen po'i 'jig rten gyi khams de la bltas nas 'di snyam du gang stong gsum gyi stong chen po'i 'jig rten gyi khams 'di'i byed pa</text></item>
<item><p>58b4</p><section>mdo sde</section><text>po dbang phyug bdag po dbang sgyur ba/ de bzhin gshegs pa dgra bcom pa yang dag par rdzogs pa'i sangs rgyas de do mod mya ngan las 'da' bar 'gyur te/ gang gis bdag rang gi stan la 'dug par mi dga' ba dang / gang gis cho 'phrul bsam gyis mi khyab pa rmad du byung ba</text></item>
<item><p>58b5</p><section>mdo sde</section><text>'di lta bu dag snang bar gyur pa 'di ni de yongs su mya ngan las 'da' ba'i snga ltas yin 'di ni de'i mthu yin no snyam du sems te/ de mi dga' zhing yid dung zhes byed de spu zing zhes byed par gyur nas tshangs pa'i 'khor mang pos yongs su bskor cing mdun du bdar te myur ba myur bar</text></item>
<item><p>58b6</p><section>mdo sde</section><text>par bcom ldan 'das ga la ba der song ngo / /de'i tshe stong gsum gyi stong chen po na tshangs pa lhag ma lus par gyur pa dang / ma 'dus pa dang / tshangs pa de las gzhan pa ji snyed yod pa de dag 'phags pa'i chos la mngon par dul bar gyur/ 'phags pa'i chos la gnas</text></item>
<item><p>58b7</p><section>mdo sde</section><text>par gyur to/ /de nas stong gsum gyi stong chen po'i tshangs pa de bcom ldan 'das ga la ba der song ste/ bcom ldan 'das kyi zhabs la mgo bos phyag 'tshal nas bcom ldan 'das la 'di skad ces gsol to/ /bcom ldan 'das ji ltar gnas par bgyi ba dang ji ltar</text></item>
<item><p>59a1</p><section>mdo sde</section><text>bsgrub par bgyi ba bdag la bka' stsal du gsol/ de skad ces gsol pa dang / bcom ldan 'das kyis tshangs pa chen po la 'di skad ces bka' stsal to/ /tshangs pa khyod nga ni tshangs pa/ tshangs pa chen po zil gyis gnon cing zil gyis mi non pa kun</text></item>
<item><p>59a2</p><section>mdo sde</section><text>shes pa dang ldan pa brgya phrag bcu la dbang bsgyur ba yin te/ bdag gis sems can rnams byas/ bdag gis sems can rnams sprul/ bdag gis 'jig rten byas/ bdag gis 'jig rten sprul to zhes de snyam du sems shing de skad zer zhe na bden nam/ gsol</text></item>
<item><p>59a3</p><section>mdo sde</section><text>pa bcom ldan 'das mad do/ /bde bar gshegs pa mad do/ /bka' stsal pa/ tshangs pa khyod sus byas/ sus sprul/ de nas tshangs pa chen po cang mi smra bar gyur to/ /tshangs pa chen po de cang mi smra bar gyur pa dang / bcom ldan 'das kyis 'di skad ces</text></item>
<item><p>59a4</p><section>mdo sde</section><text>bka' stsal to/ /tshangs pa gang gi tshe bskal pas bsregs pa de'i tshe stong gsum gyi stong chen po'i 'jig rten gyi khams 'di 'bar rab tu 'bar/ kun tu 'bar/ kun tu rab tu mched cing 'bar te me lce gcig tu gyur par 'gyur ba'i dus de dang tshe de 'byung ba de tshangs pa</text></item>
<item><p>59a5</p><section>mdo sde</section><text>khyod nyid kyis byas sam/ khyod kyis sprul tam/ gsol pa/ bcom ldan 'das ma lags so/ /bka' stsal pa/ tshangs pa gang sa chen po 'di ni chu'i phung po la brten/ chu yang rlung la brten/ rlung yang nam mkha' la brten te 'phang du dpag tshad drug khri brgyad</text></item>
<item><p>59a6</p><section>mdo sde</section><text>stong yod cing mi 'jig pa de la ji snyam du sems/ 'di khyod kyis byas shing khyod kyis sprul tam/ gsol pa/ bcom ldan 'das ma lags so/ /bde bar gshegs pa ma lags so/ /bka' stsal pa/ tshangs pa gang nyi ma dang zla ba'i gzhal med khang na lha'i</text></item>
<item><p>59a7</p><section>mdo sde</section><text>bu dag lam me ma yin/ lhan ne ma yin zhing gzhal med khang rnams stong par 'khod pa'i dus de dang tshe de 'byung ba de la ji snyam du sems/ tshangs pa de dag khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa bcom ldan 'das</text></item>
<item><p>59b1</p><section>mdo sde</section><text>ma lags so/ /bka' stsal pa/ gang sos ka dang / dbyar dang / ston dang / dgun dang / dgun smad dang / dpyid kyi dus tshigs de dag la khyod ji snyam du sems/ de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin</text></item>
<item><p>59b2</p><section>mdo sde</section><text>nam/ gsol pa bcom ldan 'das ma lags so/ /bka' stsal pa/ tshangs pa gang chu'am/ me long gi dkyil 'khor ram/ 'bru mar dang mar gyi snod dam/ nor bu dang shel rnams kyi nang ngam/ de las gzhan pa'i snod dag pa rnams la gzugs brnyan rnam pa sna</text></item>
<item><p>59b3</p><section>mdo sde</section><text>tshogs snang ba 'di lta ste shing ljon pa dang nags tshal dang kun dga' ra ba dang skyed mos tshal dang gzhal med khang snang ba'am/ grong dang grong khyer dang grong rdal snang ba'am/ glang po che dang / rta dang / rnga mo dang / ba lang dang / bong bu dang / lug dang / dang /</text></item>
<item><p>59b4</p><section>mdo sde</section><text>bya rnams snang ba'am/ zla ba dang nyi ma dang skar ma'i tshogs rnams snang ba'am/ nyan thos dang rang sangs rgyas dang byang chub sems dpa' dang de bzhin gshegs pa'i sku snang ba'am/ sa dang ri dang klung snang ba'am/ brgya byin dang tshangs pa dang 'jig rten skyong ba dang de</text></item>
<item><p>59b5</p><section>mdo sde</section><text>las gzhan pa'i sems can mi dang mi ma yin pa snang ba de dag tshangs pa khyod kyis byas shing khyod kyis sprul pa dang / khyod kyis byin gyis brlabs pa yin nam gsol pa bcom ldan 'das ma lags so/ /bka' stsal pa/ tshangs pa g.yang sa dang ri dang ri'i 'bab chu dang</text></item>
<item><p>59b6</p><section>mdo sde</section><text>rdzing rnams na dung dang rnga bo che dang rdza rnga dang glu gar dang dang bya dang mi dang / mi ma yin pa rnams kyi sgra'i brag ca dang / gang de dang 'thun pa'i sgra brnyan 'byung ba de dag kyang tshangs pa khyod kyis byas shing khyod kyis sprul pa dang / khyod kyis byin gyis brlabs pa yin nam/</text></item>
<item><p>59b7</p><section>mdo sde</section><text>gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyi rmi lam na gzugs sna tshogs mthong ba dang / sgra sna tshogs thos pa dang / dri sna tshogs snom pa dang / ro sna tshogs myong ba dang / reg bya sna tshogs reg pa dang /</text></item>
<item><p>60a1</p><section>mdo sde</section><text>chos sna tshogs shes pa dang / dga' ba dang rtse ba sna tshogs myong ba dang / mchi ma byung ba dang ngu ba dang 'jigs pa dang skrag pa dang / sdug bsngal ba mthong ba'am/ myong ba'am shes pa de dag tshangs pa khyod kyis byas shing khyod kyis sprul pa dang khyod kyis byin</text></item>
<item><p>60a2</p><section>mdo sde</section><text>gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyi 'jigs pa dang / mi dga' ba dang mya ngan dang / smre sngags 'don pa dang / grang ba dang / tsha ba dang / bkres pa dang / skom pa de dag</text></item>
<item><p>60a3</p><section>mdo sde</section><text>tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang rigs bzhi'i 'jig rten gyi mdzes pa'am mi sdug pa'am/ longs spyod che ba'am longs spyod chung ba</text></item>
<item><p>60a4</p><section>mdo sde</section><text>'am/ dbul ba'am/ bsod nams che ba'am/ tshul khrims bzang ba'am/ tshul khrims 'chal pa'am/ shes rab bzang ba'am/ shes rab 'chal pa de dag kyang tshangs pa khyod kyis byas shing khyod kyis sprul pa dang / khyod kyis byin gyis brlabs pa yin nam/</text></item>
<item><p>60a5</p><section>mdo sde</section><text>gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyis 'jigs pa'am/ skrag pa'am/ gnod pa'am/ rnam par 'tshe ba'am/ rnam par tho 'tshams pa 'di lta ste/ mtshon cha dang me dang chu dang rlung dmar dang dug dang</text></item>
<item><p>60a6</p><section>mdo sde</section><text>gcan gzan khro bo dang dgra dang mi dang / mi ma yin pa'i 'jigs pa'am/ gzhan gnod pa byed pa'i 'jigs pa sna tshogs de dag kyang tshangs pa khyod kyis byas shing khyod kyis sprul pa dang / khyod kyis byin gyis brlabs pa yin nam/ gsol pa/ bcom ldan 'das</text></item>
<item><p>60a7</p><section>mdo sde</section><text>ma lags so/ /bka' stsal pa/ tshangs pa sems can rnams kyi nad rnam pa sna tshogs dang / rlung dang / mkhris pa dang / bad kan dang / 'dus pa dang / dus dang / khams mi 'thun pa las gyur pa'am/ gzhan gyis gnod par byas pa dang / sngon gyi las</text></item>
<item><p>60b1</p><section>mdo sde</section><text>kyi sgrib pa las gyur pa 'di lta ste/ mig dang / rna ba dang / sna dang / lce dang / lus na ba dang / sems can rnams kyi yid la gdung ba'i sdug bsngal sna tshogs de dag khyod kyis byas shing khyod kyis sprul pa dang / khyod kyis byin gyis brlabs pa yin nam/ gsol pa/</text></item>
<item><p>60b2</p><section>mdo sde</section><text>bcom ldan 'das ma lags so/ /bka' stsal pa/ tshangs pa gang mu ge dang / chu dang / 'brog dang / sbrul dang / chom rkun dang / dgon pa dang / mtshon cha dang / nad dang / bar gyi bskal pa de dag tshangs pa khyod kyis byas shing khyod kyis sprul pa dang / khyod kyis byin</text></item>
<item><p>60b3</p><section>mdo sde</section><text>gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyi 'bral ba'i sdug bsngal rnam pa sna tshogs pha ma dang / spun dang / sring mo dang / grogs dang / nye du dang / snag gi gnyen mtshams dang /</text></item>
<item><p>60b4</p><section>mdo sde</section><text>bu pho dang / chung ma dang / bu mo dag dang bral ba'i sdug bsngal de dag khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ gang sems can rnams kyi sdug bsngal sna tshogs</text></item>
<item><p>60b5</p><section>mdo sde</section><text>yang ba'i las la sbyor ba/ skra dang phabs dang rgya skyegs dang 'khor lo 'tshong pa'am/ rgya mtsho chen por 'gro ba dang / 'brog dgon par 'jug pa'am/ phyogs sna tshogs su skyas 'degs pa'am/ zhing gi las rgya cher byed pa'am/ de las gzhan pa'i bya ba sna tshogs</text></item>
<item><p>60b6</p><section>mdo sde</section><text>de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyi dge ba dang mi dge ba'i las rnam pa sna tshogs yang dag par</text></item>
<item><p>60b7</p><section>mdo sde</section><text>len pa/ sems can dmyal ba dang dud 'gro'i skye gnas dang gshin rje'i 'jig rten dang / lha dang mi'i rgyu las byung ba rnams dang / gang sems can rnams kyi lus dang ngag dang yid kyis nyes par spyad pa dang / legs par spyad pa rnams sam/ gang 'jig rten na mi</text></item>
<item><p>61a1</p><section>mdo sde</section><text>dge ba bcu'i las kyi lam sems can rnams la mi phan pa dang / sdug bsngal ba dang gnod pa dang / ngan song ngan 'gro log par ltung bar 'gyur ba 'di lta ste/ srog gcod pa dang / ma byin par len pa dang / 'dod pa la log par g.yem pa dang /</text></item>
<item><p>61a2</p><section>mdo sde</section><text>du smra ba dang phra ma dang ngag rtsub po dang tshig kyal pa dang brnab sems dang gnod sems dang / log par lta ba de rnams kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags</text></item>
<item><p>61a3</p><section>mdo sde</section><text>so/ /bka' stsal pa/ tshangs pa gang sems can rnams kyi gnod byed kyi sdug bsngal 'di lta ste/ mgo gcad pa dang lag pa dang rkang pa dang rna ba dang sna gcad pa'am/ yan lag dang nying lag thams cad gcad pa'am/ mer bsregs pa dang / 'bru mar</text></item>
<item><p>61a4</p><section>mdo sde</section><text>gyis gtor ba dang / srog dang dbral ba dang ral gri dang mdung thung dang / mtshon rtse gnyis pas gdab pa dang / gsad pa dang bcing ba dang go rar gzhug pa dang 'thab pa dang rtsod pa dang 'gyed pa de dag kyang tshangs pa khyod kyis byas shing khyod kyis sprul pa dang khyod kyis</text></item>
<item><p>61a5</p><section>mdo sde</section><text>byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams 'dod pa'i rgyu dang 'dod pa'i gzhis ma la log par spyod pa dang / sring mo la log par spyod pa dang / tshul khrims dang ldan pa la log</text></item>
<item><p>61a6</p><section>mdo sde</section><text>par spyod pa dang / sdig pa'i las thams cad la lhag par spyod pa de dag kyang tshangs pa khyod kyis byas shing khyod kyis sprul pa dang / khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams</text></item>
<item><p>61a7</p><section>mdo sde</section><text>kyi gnod par byed pa sna tshogs byad dang ro langs dang rig sngags dang sngags dang sman dang 'byung po dang gdon 'bebs pa dang / gang de las gzhan pa dug sbyor ba dang / gang sems can rnams la gnod par 'gyur ba dang / srog dang bral bar 'gyur ba dang / srog 'chad par</text></item>
<item><p>61b1</p><section>mdo sde</section><text>'gyur ba de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ gang rigs bzhi'i 'jig rten thams cad du spang du mi rung ba'i 'jig rten gyi chos 'di lta</text></item>
<item><p>61b2</p><section>mdo sde</section><text>ste/ skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal ba dang / yid mi bde ba dang 'khrug pa dang / mi rtag pa'i chos nyid dang / zad pa'i chos nyid dang / 'gyur ba'i chos nyid dang / mdza' ba dang dga' ba thams cad dang tha dad du 'gyur ba dang / med par 'gyur ba dang bral</text></item>
<item><p>61b3</p><section>mdo sde</section><text>bar 'gyur ba dang bye bar 'gyur ba de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang sems can rnams kyi 'dod chags dang zhe sdang</text></item>
<item><p>61b4</p><section>mdo sde</section><text>dang gti mug dang sgrib pa dang chod pa dang bag la nyal dang kun nas dkris pa dang kun tu sbyor ba rnams dang de las gzhan pa nye ba'i nyon mongs pa rnam pa sna tshogs 'jug pa gang gis sems can rnams chags par 'gyur ba dang / sdang bar 'gyur ba dang rmongs par 'gyur ba dang /</text></item>
<item><p>61b5</p><section>mdo sde</section><text>las mngon par 'du bya ba rnam pa sna tshogs mngon par 'du byed pa de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang 'di sems can</text></item>
<item><p>61b6</p><section>mdo sde</section><text>dmyal ba dang dud 'gro'i skye gnas dang gshin rje'i 'jig rten ngan 'gro rnam pa gsum po gang na sems can rnams gnod byed rnam pa sna tshogs kyis sdug bsngal sna tshogs myong bar 'gyur ba de dag kyang tshangs pa khyod kyis byas shing khyod kyis sprul pa dang khyod kyis byin gyis brlabs</text></item>
<item><p>61b7</p><section>mdo sde</section><text>pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang 'di 'byung po'i tshogs dang / sa bon gyi tshogs dang / rtswa dang / shing gel pa dang / sman dang / nags tshal chu na gnas pa dang / thang la gnas pa'am me tog</text></item>
<item><p>62a1</p><section>mdo sde</section><text>gi shing dang 'bras bu'i shing dang spos shing rnam pa sna tshogs sam/ mngar ba dang / kha ba dang / lan tshwa dang / skyur ba dang / tsha ba dang / bska ba'i ro'i khyad par rnam pa sna tshogs yid du 'ong ba dang yid du mi 'ong ba'i mngon par grub pa gang sems can</text></item>
<item><p>62a2</p><section>mdo sde</section><text>rnams la phan pa dang gnod par 'gyur ba de la ji snyam du sems/ tshangs pa de dag khyod kyis byas shing khyod kyis sprul pa dang khyod kyis byin gyis brlabs pa yin nam/ gsol pa/ bcom ldan 'das ma lags so/ /bka' stsal pa/ tshangs pa gang 'gro ba lnga po</text></item>
<item><p>62a3</p><section>mdo sde</section><text>dag na yongs su 'khor bar skye ba dang 'chi 'pho ba dang 'thon pa dang 'byung ba dang 'jig pa 'di dag dang / tshangs pa gang sems can ma rig pa'i sgrib pa dang / sred pa'i kun tu sbyor ba dang ldan pa kun tu rgyug cing 'khor ba de dag gi sngon gyi mtha' mi mngon pa dang / tshangs pa</text></item>
<item><p>62a4</p><section>mdo sde</section><text>ma 'ongs pa'i 'khor ba'i lam rgyud ma chad pa gang na lha dang bcas pa dang / tshangs pa dang bcas pa'i 'jig rten 'di dang / dge sbyong dang bram ze dang bcas pa'i skye dgu thags 'khrugs pa lta bu/ dru gu 'dzings pa lta bu 'ong ba dang / 'gro bar gyur pa 'jig rten 'di</text></item>
<item><p>62a5</p><section>mdo sde</section><text>nas 'jig rten pha rol dang / 'jig rten pha rol nas 'jig rten 'dir kun tu rgyug cing 'khor ba/ 'khor ba las 'byung ba mi shes pa de dag la ji snyam du sems/ tshangs pa de dag khyod kyis byas shing khyod kyis sprul pa dang khyod kyis byin gyis brlabs pa yin nam/</text></item>
<item><p>62a6</p><section>mdo sde</section><text>gsol pa/ bcom ldan 'das ma lags so/ /bde bar gshegs pa ma lags so/ /bka' stsal pa/ 'o na tshangs pa khyod ci'i phyir 'di ltar ngas sems can 'di dag byas/ ngas sprul/ ngas byin gyis brlabs/ ngas 'jig rten byas/ ngas sprul/ ngas</text></item>
<item><p>62a7</p><section>mdo sde</section><text>byin gyis brlabs snyam du sems/ gsol pa/ bcom ldan 'das bdag ni ma 'tshal ba/ rtag tu lta bar gyur pa ma spangs pas phyin ci log tu gyur pa lags te/ bcom ldan 'das bdag ni de bzhin gshegs pas gsungs pa'i chos 'dul ba la rtag tu ma thos pas</text></item>
<item><p>62b1</p><section>mdo sde</section><text>sems can rnams bdag gis bgyis/ bdag gis sprul/ 'jig rten bdag gis bgyis/ 'jig rten bdag gis sprul zhes bgyi ba sdig pa can gyi lta bar gyur pa 'di lta bur gyur to/ /bcom ldan 'das de bzhin gshegs pa la don 'di nyid bdag zhu'o/ /bcom ldan</text></item>
<item><p>62b2</p><section>mdo sde</section><text>'das 'jig rten 'di sus bgyis/ 'jig rten 'di sus sprul/ sems can rnams sus bgyis/ sus sprul/ bcom ldan 'das 'di su'i mthu lags/ sus byin gyis brlabs/ de skad ces gsol pa dang / bcom ldan 'das kyis tshangs pa de la 'di skad ces</text></item>
<item><p>62b3</p><section>mdo sde</section><text>bka' stsal to/ /tshangs pa 'jig rten ni las kyis byas las kyis sprul to/ /sems can rnams ni las kyis byas/ las kyi rgyu las byung / las kyis rab tu phye ba'o/ /de ci'i phyir zhe na/ tshangs pa ma rig pa'i rkyen gyis 'du byed rnams/ 'du byed kyi rkyen</text></item>
<item><p>62b4</p><section>mdo sde</section><text>gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i</text></item>
<item><p>62b5</p><section>mdo sde</section><text>rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang mya ngan dang smre sngags 'don pa dang / sdug bsngal ba dang / yid mi bde ba dang 'khrugs pa rnams 'byung ste/ de ltar sdug bsngal gyi phung po chen po 'di 'ba' zhig 'byung bar 'gyur zhing tshangs pa ma</text></item>
<item><p>62b6</p><section>mdo sde</section><text>rig pa 'gags pas 'du byed 'gag pa nas sdug bsngal gyi phung po chen po 'ba' zhig 'gag pa'i bar du 'gyur te/ tshangs pa las dang chos kyi kun tu sbyor ba rnams yod na sems can rnams 'byung bar snang ba dang / las dang chos kyi kun tu sbyor ba dang bral bas 'byung ba med par snang ba ma</text></item>
<item><p>62b7</p><section>mdo sde</section><text>gtogs par 'di la byed pa po'am/ byed du 'jug pa'am/ nye bar 'jog pa po gang yang med do/ /tshangs pa de ltar 'jig rten 'di las zad pa dang / nyon mongs pa zad pa dang / sdug bsngal zad pa dang / sdug bsngal nye bar zhi bas zhi ba dang / nges par byung ba dang rnam par</text></item>
<item><p>63a1</p><section>mdo sde</section><text>zhi ba dang / yongs su mya ngan las 'das pa zhes bya'o/ /tshangs pa de la las gang yin pa de zad pa dang / nyon mongs pa gang yin pa de dang bral ba dang / sdug bsngal gang yin pa de rnam par zhi ba dang / nub pa ma gtogs par yongs su mya ngan las</text></item>
<item><p>63a2</p><section>mdo sde</section><text>'das pa zhes bya ba ci zhig yod de sangs rgyas rnams kyi mthu dang / sangs rgyas rnams kyi byin gyis brlabs kyis chos nyid de lta bu dag 'byung ngo / /de ci'i phyir zhe na/ tshangs pa sangs rgyas bcom ldan 'das rnams 'byung ba med na chos de lta bu rab tu ston pa mi 'byung gi /</text></item>
<item><p>63a3</p><section>mdo sde</section><text>tshangs pa gang gi tshe sangs rgyas bcom ldan 'das rnams 'jig rten du byung ba de'i tshe zhi bar bya ba'i phyir khong du chud par dka' ba zab pa zab par snang ba chos rnam pa de lta bu dag yang dag par ston par 'gyur te/ de thos pas sems can skye ba'i chos can rnams ni skye ba las</text></item>
<item><p>63a4</p><section>mdo sde</section><text>yongs su grol bar 'gyur/ sems can rga shi dang mya ngan dang smre sngags 'don pa dang sdug bsngal ba dang yid mi bde ba dang / 'khrug pa'i chos can rnams ni 'khrug pa'i bar dag las yongs su grol bar 'gyur ro/ /tshangs pa de lta bas na 'di lta ste/ 'du byed thams</text></item>
<item><p>63a5</p><section>mdo sde</section><text>cad ni mig yor lta bu mi rtag pa g.yo ba mi brtan pa/ ther zug ma yin pa zad pa dang 'gyur ba'i chos can no zhes tshangs pa sangs rgyas rnams kyis de bstan cing yang dag par bshad de rnam par phye zhing gsal bar mdzad de 'di ni sangs rgyas rnams kyis byin gyis brlabs</text></item>
<item><p>63a6</p><section>mdo sde</section><text>so/ /sangs rgyas bcom ldan 'das yongs su mya ngan las 'das pa rnams kyi dam pa'i chos nub pa na yang 'di lta ste/ 'du byed thams cad mig yor lta bu'o zhes bya ba de nyid byin gyis brlabs yin no/ /gal te de bzhin gshegs pa rnams kyis 'du byed thams cad mig</text></item>
<item><p>63a7</p><section>mdo sde</section><text>yor lta bur ma gzigs su zin na de bzhin gshegs pa rnams skad cig thang cig yud tsam yang 'du byed thams cad rmi lam dang mig yor dang brag ca lta bur mi ston pa zhig na tshangs pa gang gi phyir de bzhin gshegs pa rnams 'du byed thams cad rmi lam dang / mig yor dang brag ca lta</text></item>
<item><p>63b1</p><section>mdo sde</section><text>bu dang mi rtag pa dang g.yo ba dang 'gyur ba'i chos can du mkhyen pa de'i phyir/ de bzhin gshegs pa rnams 'du byed thams cad rmi lam dang mig yor dang brag ca lta bur ston no/ /de la mkhas pa de'i mtshan ma mthong ba dag yod de de'i mtshan ma mthong nas rgyu de dang rkyen de dang dmigs</text></item>
<item><p>63b2</p><section>mdo sde</section><text>pa'i mtshan ma des 'du byed thams cad mi rtag par khong du chud cing g.yo ba dang 'gyur ba'i chos can no zhes rnam par 'byed do/ /'du byed thams cad ni 'jig cing 'gyur ro/ /dus dang tshigs dang dus tshigs kyis kyang 'jig go/ /skad cig dang thang cig dang phyogs tsam dang yud</text></item>
<item><p>63b3</p><section>mdo sde</section><text>tsam dang zhag dang nyi ma dang zla ba dang zla ba phyed dang lo dang lo brgya dang bskal pa dang bskal pa brgya dag kyang 'jig par 'gyur ro/ /me'i phung po chen po yang 'bar nas shi bar 'gyur ro/ /chu'i phung po chen po yang bab nas mi 'bab bo/ /rlung gi phung po chen po yang langs nas mi</text></item>
<item><p>63b4</p><section>mdo sde</section><text>ldang ngo / /sa'i phung po chen po yang byung nas med par 'gyur ro/ /ri'i phung po chen po khor yug dang / khor yug chen po dang / lhun po dang / lhun po chen po dang / de las gzhan pa ri nag po dag kyang byung nas ye med par 'gyur ro/ /nyi ma dang zla ba dang skar ma'i</text></item>
<item><p>63b5</p><section>mdo sde</section><text>tshogs kyi 'khor dang bcas pa 'di dag kyang byung nas lham mer ma yin lhan ner ma yin lhang nger ma yin zhing slar ltung ngo / /lha yul ba'i lha'i gzhal med khang bzang po dag kyang 'jig par 'gyur ro/ /grong dang grong khyer dang grong rdal 'di dag dang / shing ljon pa dang nags</text></item>
<item><p>63b6</p><section>mdo sde</section><text>tshal dang / skyed mos tshal dang / kun dga' ra ba nyams dga' ba 'di dag kyang byung nas 'gag par 'gyur ro/ /lha dang mi 'di rnams kyang skye ba dang rga ba dang 'pho ba dang 'byung bar 'gyur ro/ /skyes bu mdzangs shing mkhas pa 'di dag kyang mtshan ma de mthong nas kye ma'o 'du byed</text></item>
<item><p>63b7</p><section>mdo sde</section><text>'di thams cad mi rtag pa'o 'jig go/ /'du byed 'di thams cad med par 'gro'o/ /'gyur ro/ /'du byed 'di thams cad zad par 'gyur ro/ /snyam nas skyo bar 'gyur ro/ /skyes bu mdzangs shing mkhas pa 'di dag rgyu de dang rkyen des khyim nas khyim med par rab tu 'byung</text></item>
<item><p>64a1</p><section>mdo sde</section><text>ngo / /de dag dad pas khyim nas khyim med par yang dag par rab tu byung nas kyang 'du byed thams cad mig yor lta bu dang rmi lam lta bu dang brag ca lta bur rig ste/ mtshan ma de dang dmigs pa de dang rkyen des byang chub thob par 'gyur ro/ /chu'i nang du zla ba'i dkyil</text></item>
<item><p>64a2</p><section>mdo sde</section><text>'khor dang / nyi ma'i dkyil 'khor snang ba dang / skar ma'i gzugs snang ba de dag mthong nas/ de bzhin gshegs pas gdams pa'am/ de las gzhan pa'i dge ba'i bshes gnyen gyis gdams pa'am/ bdag gi blos brtags pas 'du byed thams cad rmi lam</text></item>
<item><p>64a3</p><section>mdo sde</section><text>dang mig yor dang brag ca lta bur rtogs nas dad pas khyim nas khyim med par rab tu byung ste/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu 'thob pa dang / dgra bcom pa nyid mngon sum du byed pa dang / gang zag</text></item>
<item><p>64a4</p><section>mdo sde</section><text>byang chub sems dpa'i theg pa bzod pa dang po thob pa dang / bzod pa gnyis pa dang gsum pa thob pa dang / bla na med pa yang dag par rdzogs pa'i byang chub 'thob par 'gyur ba'i skyes bu mkhas pa dag yod do/ /sangs rgyas bcom ldan 'das mya ngan las 'das pa</text></item>
<item><p>64a5</p><section>mdo sde</section><text>rnams kyi chos bstan pa 'di nyid 'jig rten du 'byung ste/ de thos pas sems can rnams nyan thos kyi theg pa dang / rang sangs rgyas kyi theg pa dang / theg pa chen po bla na med pa rnam pa thams cad mchog dang ldan pa dang / theg pa gsum po dag gis nges par 'byung</text></item>
<item><p>64a6</p><section>mdo sde</section><text>bar 'gyur ro/ /tshangs pa 'di ltar 'di yang sangs rgyas rnams kyi byin gyi brlabs su rig par bya ste/ tshangs pa gang gis skyes bu mkhas pa dag gis 'du byed 'di dag ni sdug bsngal ba/ g.yo ba mi brtan pa/ zad pa dang 'gyur ba'i chos can te/ rmi lam dang</text></item>
<item><p>64a7</p><section>mdo sde</section><text>mig yor dang brag ca lta bu'o/ /zhes bya ba'i mtshan ma de mthong nas yang dag par skyo bar 'gyur ba 'di ni sangs rgyas rnams kyi yul dang sangs rgyas kyi byin gyi brlabs so/ /sngon spyad cing sngon gyi rgyu las byung ba'i sems can sngon yongs su smin par bya ba dag gis/ chos</text></item>
<item><p>64b1</p><section>mdo sde</section><text>kyi sgra 'di lta bu 'di thos nas 'du byed 'di dag thams cad ni mi rtag pa/ 'du byed rnams ni 'jig pa ste/ 'du byed thams cad ni rmi lam dang brag ca lta bu'o zhes de bzhin gshegs pa la mos par 'gyur/ mngon par dad par 'gyur ro/ /sems can gang dag gis</text></item>
<item><p>64b2</p><section>mdo sde</section><text>sangs rgyas bcom ldan 'das rnams kyi drung du tshangs par spyod pa spyad par gyur pa'am/ khyim par gyur pas bslab pa'i gzhi rnams yongs su bzung bar gyur pa de dag kyang rgyu de dang rkyen des 'di ltar 'du byed rnams mi rtag pa dang / 'du byed rnams sdug bsngal ba dang / 'du</text></item>
<item><p>64b3</p><section>mdo sde</section><text>byed rnams 'jig pa dang / 'du byed rnams rmi lam dang / mig yor dang brag ca lta bu'o zhes 'du byed rnams de lta bu'i tshul du rtogs par 'gyur te/ rgyu de dang rkyen des dad pas khyim nas khyim med par rab tu byung nas sangs rgyas bcom ldan 'das rnams 'jig rten du ma byung</text></item>
<item><p>64b4</p><section>mdo sde</section><text>yang sangs rgyas kyi byin gyi rlabs nyid dang sangs rgyas la dge ba'i rtsa ba bskyed pa'i rkyen gyis byang chub thob par 'gyur ro/ /tshangs pa rnam grangs des kyang 'di ltar 'di ni sangs rgyas kyi byin gyi rlabs dang / 'di ni sangs rgyas kyi yul yin par rig par bya'o/ /tshangs pa stong</text></item>
<item><p>64b5</p><section>mdo sde</section><text>gsum gyi stong chen po'i 'jig rten gyi khams 'di'ang sangs rgyas kyi sangs rgyas kyi zhing yin te tshangs pa 'di ni nga sngon byang chub sems dpa'i spyad pa spyod pa na bskal pa bye ba khrag khrig brgya stong grangs med par sangs rgyas bcom ldan 'das tshad med grangs med pa rnams kyi drung du dge ba'i rtsa ba tshad</text></item>
<item><p>64b6</p><section>mdo sde</section><text>med grangs med bskyed de/ tshul khrims dang dka' thub dang tshangs par spyod pa dang de las gzhan pa'i dka' ba spyad pa bye ba khrag khrig brgya stong dag gis ji ltar dge ba'i rtsa ba thams cad 'phel bar 'gyur ba dang / ji ltar yongs su dag par 'gyur ba dang / dus dang tshod</text></item>
<item><p>64b7</p><section>mdo sde</section><text>dang snod ji lta ba bzhin du 'dul ba nye bar bzung ste sangs rgyas kyi zhing yongs su bzung ngo / /yongs su sbyangs so/ /ngas sbyin pa dang snyan par smra ba dang don spyad pa dang don 'thun pa bsdu ba'i dngos po bzhi po dag gis sems can rnams yang dag par bsdus te/ de dag</text></item>
<item><p>65a1</p><section>mdo sde</section><text>nga'i smon lam nyid kyis sangs rgyas kyi zhing 'dir skyes nas ngas chos bstan pa'ang shes so/ /nga'i chos bstan pas 'dul bar yang 'gyur te/ brgya byin rnams kyi ma yin/ tshangs pa rnams kyi ma yin/ 'jig rten skyong ba rnams kyi ma yin no/ /tshangs</text></item>
<item><p>65a2</p><section>mdo sde</section><text>pa rnam grangs 'dis kyang de 'di ltar sangs rgyas kyi zhing 'di sangs rgyas bcom ldan 'das rnams kyi yin gyi/ brgya byin rnams kyi ma yin/ tshangs pa rnams kyi ma yin/ 'jig rten skyong ba rnams kyi ma yin/ gzhan mu stegs can dang / spyod pa can dang / kun tu rgyu rnams</text></item>
<item><p>65a3</p><section>mdo sde</section><text>kyi ma yin par rig par bya'o/ /de nas mi mjed kyi bdag po tshangs pa 'bum phrag bcu'i bdag po tshangs pa de dang / de las gzhan pa'i tshangs pa rnams skyo zhing yid byung bar gyur te/ tshig 'di skad ces ji tsam du sangs rgyas bcom ldan 'das rnams chos rgya chen po dang ldan pa ngo</text></item>
<item><p>65a4</p><section>mdo sde</section><text>mtshar to/ /ji tsam du sangs rgyas bcom ldan 'das rnams rmad du byung ba'i chos dang ldan pa ngo mtshar to zhes smras so/ /de nas stong gsum gyi stong chen po'i tshangs pa de de bzhin gshegs pa dgra bcom pa yang dag par rdzogs pa'i sangs rgyas la rmad du 'dzin par gyur te/</text></item>
<item><p>65a5</p><section>mdo sde</section><text>ji tsam du sangs rgyas bcom ldan 'das rnams kyi yul bsam gyis mi khyab cing mtha' yas pa ngo mtshar to snyam mo/ /de nas stong gsum gyi stong chen po'i tshangs pa chen po de/ bcom ldan 'das kyi slob mar khas blangs nas/ bcom ldan 'das la skyabs su song ste/</text></item>
<item><p>65a6</p><section>mdo sde</section><text>bcom ldan 'das ni bdag gi ston pa/ bde bar gshegs pa ni bdag gi ston pa lags na/ bcom ldan 'das ji ltar gnas par bgyi ba dang / ji ltar bsgrub par bgyi ba bdag la bka' stsal du gsol zhes bcom ldan 'das la bka' lung yang nod par gyur to/ /</text></item>
<item><p>65a7</p><section>mdo sde</section><text>de skad ces gsol pa dang / bcom ldan 'das kyis tshangs pa chen po la 'di skad ces bka' stsal to/ /tshangs pa stong gsum gyi stong chen po'i 'jig rten gyi khams 'di ni nga'i sangs rgyas kyi zhing yin/ 'di ni nga'i sangs rgyas kyi zhing yin te/ tshangs pa stong gsum</text></item>
<item><p>65b1</p><section>mdo sde</section><text>gyi stong chen po'i 'jig rten gyi khams 'di khyod la gtad kyis/ khyod ci nas kyang nga'i rjes su 'jug par gyis la dge ba'i lam 'di dang / dge ba'i tshul 'di dang / bla na med pa'i sangs rgyas kyi tshul dang / chos kyi tshul dang / dge 'dun gyi tshul 'di rgyun mi 'chad par</text></item>
<item><p>65b2</p><section>mdo sde</section><text>gyis shig /nga ni 'di'i skyes bu tha ma'o/ /tshangs pa nga'i bu'i thu bo gzhon nu thugs las skyes pa/ zhal nas skyes pa/ chos las byung ba/ chos kyis sprul pa/ byang chub sems dpa' sems dpa' chen po byams pa snying rje chen po dang ldan pa/ skye bo mang po'i don 'dod</text></item>
<item><p>65b3</p><section>mdo sde</section><text>pa/ phan pa 'dod pa/ bde ba 'dod pa/ grub pa dang bde ba 'dod pa 'ong bar 'gyur te/ de'ang stong gsum gyi stong chen po'i 'jig rten gyi khams 'di ji ltar ngas gnas pa bzhin du chos kyis gnas par 'gyur gyis ji ltar nga la rjes su 'thun par byed pa de bzhin du de la rjes</text></item>
<item><p>65b4</p><section>mdo sde</section><text>su 'thun par gyis shig /ci nas kyang khyod kyis dge ba'i lam 'di dang / dge ba'i tshul 'di dang sangs rgyas kyi tshul dang chos kyi tshul dang dge 'dun gyi tshul 'di rgyun mi 'chad par gyis shig /de ci'i phyir zhe na/ tshangs pa ji tsam du dge ba'i tshul 'di lta bu'i rgyun mi 'chad</text></item>
<item><p>65b5</p><section>mdo sde</section><text>pa de tsam du sangs rgyas kyi tshul dang chos kyi tshul dang dge 'dun gyi tshul rgyun chad par mi 'gyur/ brgya byin dang / tshangs pa dang / 'jig rten skyong dang / lha dang mi'i tshul dang thar ba'i tshul nas mya ngan las 'da' ba'i tshul gyi bar du rgyun chad par mi 'gyur ro/ /tshangs</text></item>
<item><p>65b6</p><section>mdo sde</section><text>pa de lta bas na stong gsum gyi stong chen po'i 'jig rten gyi khams sangs rgyas kyi sangs rgyas kyi zhing 'di khyod la gtad do/ /tshangs pa khyod la bka' stsal pa ni 'di yin/ rjes su bstan pa ni 'di yin gyis khyod kyis 'di bzhin du gyis shig /nga ni 'di'i skyes bu tha ma'o/ /</text></item>
<item><p>65b7</p><section>mdo sde</section><text>de'i tshe stong gsum gyi stong chen po'i 'jig rten gyi khams na tshangs pa dang tshangs pa chen po ji snyed 'khod pa de dag thams cad 'phags pa'i chos la mngon par dul bar gyur te/ tshangs pa chen po de gcig pu ni ma gtogs so/ /tshangs pa chen po stong gi tshangs pa de yang</text></item>
<item><p>66a1</p><section>mdo sde</section><text>bcom ldan 'das kyis 'phags pa'i chos la rab tu btul zhing bzhag par gyur to/ /tshangs pa'i le'u ste dang po rdzogs so// //bam po gnyis pa/ de'i tshe bdud kyi bu ded dpon zhes bya ba/ bcom ldan 'das la dad cing dang ba chen po</text></item>
<item><p>66a2</p><section>mdo sde</section><text>thob par gyur pa des bcom ldan 'das yongs su mya ngan las 'da' ba'i sgra thos nas sdug bsngal zhing yid mi bde ste mi dga' zhing sdug bsngal ba dang yid mi bde ba chen po dang ldan par gyur/ skyo zhing yid byung la spu zing zhes byed par gyur nas myur ba myur bar rings pa'i tshul du</text></item>
<item><p>66a3</p><section>mdo sde</section><text>bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas bdud kyi bu ded dpon gyis bcom ldan 'das la 'di skad ces gsol to/ /bcom ldan 'das bdag gsol pa</text></item>
<item><p>66a4</p><section>mdo sde</section><text>'tshal na sman par bgyi ba'i slad du yongs su mya ngan las mi 'da' bar gsol/ bcom ldan 'das lha dang bcas pa'i 'jig rten la thugs brtse ba nye bar bzung ste/ skye bo mang po la sman pa dang / skye bo mang po la bde ba dang / 'jig rten la thugs brtse ba dang lha dang mi rnams</text></item>
<item><p>66a5</p><section>mdo sde</section><text>kyi don dang sman pa dang bde ba'i slad du bzhugs su gsol/ bcom ldan 'das 'jig rten ha cang myur du long ba dang / mig ma mchis pa dang / ston pa ma mchis pa dang / 'dren pa ma mchis pa dang / dpung gnyen ma mchis pa dang / skyabs ma mchis pa dang /</text></item>
<item><p>66a6</p><section>mdo sde</section><text>rten ma mchis par mi 'gyur bar mdzad du gsol/ de skad ces gsol pa dang / bcom ldan 'das kyis bdud kyi bu ded dpon la 'di skad ces bka' stsal to/ /ded dpon khyod kyi pha bdud sdig can gyis nga la bcom ldan 'das yongs su mya ngan las 'dar gsol/</text></item>
<item><p>66a7</p><section>mdo sde</section><text>bde bar gshegs pa yongs su mya ngan las 'dar gsol/ bcom ldan 'das khyod deng yongs su mya ngan las 'da' ba'i dus la bab bo zhes gsol ba btab nas khyod kyi pha bdud sdig can la ngas mya ngan las 'da'o zhes smras te/ ded dpon bdud sdig can la ngas yongs</text></item>
<item><p>66b1</p><section>mdo sde</section><text>su mya ngan 'da' bar bya ba'i skabs phye'o/ /ded dpon sdig can de la ngas khas blangs pa de bya ba'i dus la yang bab bo/ /de skad ces bka' stsal pa dang / bdud kyi bu ded dpon gyis bcom ldan 'das la 'di skad ces gsol to/ /bcom ldan 'das bdud sdig can de ni bdag</text></item>
<item><p>66b2</p><section>mdo sde</section><text>gi pha ma lags kyi/ bcom ldan 'das de ni bdag gi dgra lags/ gshed po slar rgol ba lags shing / bcom ldan 'das bdag dang mi mdza' ba lags te/ gnod par 'tshal ba mi sman par 'tshal ba lags so/ /bcom ldan 'das sdig can de ni bdag la grub</text></item>
<item><p>66b3</p><section>mdo sde</section><text>pa dang bde ba ma lags par 'tshal ba lags so/ /bcom ldan 'das gang shes rab kyi sgron ma 'di lta bu dang / shes rab kyi snang ba chen po dang / ye shes snang ba'i sgron ma chen po 'di lta bu yongs su mya ngan las 'da' bar 'tshal ba'i sdig can de ni/ sdig pa'i bsam</text></item>
<item><p>66b4</p><section>mdo sde</section><text>pa can/ sdig pa'i sbyor ba can te/ lha dang mi dang lha ma yin du bcas pa'i 'jig rten sun 'byin pa'i dgra lags so/ /bcom ldan 'das lha dang bcas pa'i 'jig rten na sems can sdig pa chen po 'jig rten du byung ngo zhes gang yang dag par smra bas smra ba de ni/ bcom ldan</text></item>
<item><p>66b5</p><section>mdo sde</section><text>'das bdud lags so zhes yang dag par smra bas smra bar bgyi'o/ /bcom ldan 'das gang bdag la mi phan par zhugs pa dang / gzhan la mi phan par zhugs pa dang / skye bo mang po la mi phan par zhugs pa zhes gang yang dag par smra bas smra ba de ni/ bcom ldan 'das</text></item>
<item><p>66b6</p><section>mdo sde</section><text>bdud lags so zhes yang dag par smra bas smra bar bgyi'o/ /lha dang bcas bdud dang bcas tshangs pa dang bcas pa'i 'jig rten dge sbyong dang bram zer bcas pa'i skye dgu la gnod pa dang mi phan pa dang sdug bsngal ba dang / grub pa dang bde ba ma lags pa dang / log par</text></item>
<item><p>66b7</p><section>mdo sde</section><text>ltung ba'i phyir zhugs pa zhes bgyi ba ni bcom ldan 'das bdud lags so zhes yang dag par smra bas smra bar bgyi'o/ /chos dang ldan pa'i dam bcas pa dang / chos dang mi ldan pa'i dam bcas pa bcom ldan 'das las bdag gis mngon sum du thos shing mngon sum du</text></item>
<item><p>67a1</p><section>mdo sde</section><text>bzung ste/ bcom ldan 'das gang bdud sdig can gyis dam bcas pa de ni chos dang mi ldan pa'i dam bcas pa lags so/ /bcom ldan 'das khyod ni dam bcas pa 'di la brten zhing snying por 'du shes pa lags na/ bcom ldan 'das skye bo mang po</text></item>
<item><p>67a2</p><section>mdo sde</section><text>la sman pa dang / skye bo mang po la bde ba dang / 'jig rten la thugs brtse ba dang / lha dang mi rnams la phan pa dang bde ba'i slad du bskal par bzhugs su gsol/ bcom ldan 'das yun ring du bzhugs na de ni skye bo mang po la sman pa dang / skye bo mang po la bde ba</text></item>
<item><p>67a3</p><section>mdo sde</section><text>dang / lha dang mi rnams la bde bar 'gyur te/ de'i slad du bcom ldan 'das lha dang bcas pa'i 'jig rten la thugs brtse ba nye bar bzung ste myur du yongs su mya ngan las mi 'dar gsol/ de skad ces gsol pa dang / bcom ldan 'das kyis bdud kyi bu ded dpon la 'di</text></item>
<item><p>67a4</p><section>mdo sde</section><text>skad ces bka' stsal to/ /ded dpon legs so legs so/ /ded dpon khyod skye bo mang po'i don 'dod pa dang / skye bo mang po la phan pa dang / bde ba dang grub pa dang bde bar 'dod pas de ltar bya'o/ /ded dpon gang dag rgyal po rgyal rigs spyi bo nas dbang bskur ba la</text></item>
<item><p>67a5</p><section>mdo sde</section><text>bsnyen bkur byed cing phan pa dang bde bas khyab par byed pa dang / rgyal rigs spyi bo nas dbang bskur ba'i yul 'khor dang grong rdal dang ljongs rnams dang / gzhon nu rnams dang / blon po rnams la rtag tu rgyun mi 'chad par bsnyen bkur dang rim gro byed pa la zhugs par</text></item>
<item><p>67a6</p><section>mdo sde</section><text>gyur pa de dag ni ded dpon rgyal rigs spyi bo nas dbang bskur ba las nor mang po dang longs spyod chen po 'thob cing rgyal po rgyal rigs de lan du phan chen po 'dogs te/ bu dang chung mar bcas/ grogs po dang nye du dang snag gi gnyen mtshams su bcas pa la phan pas khyab par</text></item>
<item><p>67a7</p><section>mdo sde</section><text>byed do/ /ded dpon de bzhin du gang khyod de bzhin gshegs pa dgra bcom pa yang dag par rdzogs pa'i sangs rgyas chos kyi rgyal po bla na med pa la sems dang ba'i dge ba'i rtsa ba 'di lta bu 'di 'bul na/ ded dpon de bzhin gshegs pa la sems dang bas bsnyen bkur dang rim gro</text></item>
<item><p>67b1</p><section>mdo sde</section><text>bya ba'i phyir khyod la dbugs dbyung ba sbyin no/ /khyod la dge ba'i rtsa ba rgya chen po'i longs spyod chen po sbyin no/ /ded dpon khyod de bzhin gshegs pa la sems dad pa'i dge ba'i rtsa ba skyed na dbugs dbyung ngo / /ded dpon khyod dge ba'i rtsa ba 'di dang dad pa dang / dang ba</text></item>
<item><p>67b2</p><section>mdo sde</section><text>'dis nga mya ngan las 'das nas ma 'ongs pa'i dus na rang sangs rgyas snying rje can zhes bya bar 'gyur ba'i dus de lta bu dang / tshe de lta bu yod kyis shes par gyis shig /ded dpon nga 'das nas dam pa'i chos thams cad kyi thams cad du nub pa na bdud sdig can rab tu mgu bar</text></item>
<item><p>67b3</p><section>mdo sde</section><text>'gyur ba dang dga' ba dang rangs par 'gyur ba'i dus de lta bu dang tshe de lta bu yod par 'gyur ro/ /de shin tu dga' zhing mgu ba las bdud kyi gnas nas 'chi 'pho bar 'gyur ro/ /de bdud kyi gnas nas shi 'phos ma thag tu mnar med pa'i sems can dmyal ba chen por lus</text></item>
<item><p>67b4</p><section>mdo sde</section><text>'thob par 'gyur te/ der yang de mnar med pa'i sdug bsngal rnam pa sna tshogs myong bar 'gyur ro/ /de ci'i phyir zhe na/ ded dpon 'di ltar de ni shes rab kyi sgron ma chen po shes rab kyi snang ba chen po 'di lta bu med par 'gyur ba la dga' ba'i phyir ro/ /ded dpon gang</text></item>
<item><p>67b5</p><section>mdo sde</section><text>bdag gsod pa dang / bdag la gnod pa dang / bdag mi sgrub par zhugs pa zhes yang dag par smra bas smra ba de ni bdud yin no zhes yang dag par smra bas smra bar bya'o/ /ded dpon de ci'i phyir zhe na/ 'di ltar nga yongs su mya ngan las 'das pa'i dam pa'i chos ji srid du gnas</text></item>
<item><p>67b6</p><section>mdo sde</section><text>pa de srid du bdud sdig can bdud kyi gnas na 'dug go/ /ded dpon nga'i dam pa'i chos nub ma thag tu de nas bdud sdig can rangs pa chen po skye bar 'gyur zhing / tshim pa chen po dang dga' ba chen po dang / mchog tu dga' ba chen po dang / mgu ba chen po dang / yid bde ba chen</text></item>
<item><p>67b7</p><section>mdo sde</section><text>po skye bar 'gyur te/ de skad cig de nyid dang / thang cig de nyid dang / yud tsam de nyid la bdud kyi gnas nas shi 'phos te/ sems can dmyal ba chen po mtshams med par ltung bar 'gyur ro/ /ded dpon 'di lta ste dper na/ mi la la zhig shing sA la ljon pa me tog</text></item>
<item><p>68a1</p><section>mdo sde</section><text>dang 'bras bu mang po dang ldan pa chen po la 'dzegs nas/ des shing sA la ljon pa de las me tog dang 'bras bu yid du 'ong ba yid du 'ong ba dag spyad de/ yal ga gang la gnas pa'i yal ga de nyid bcag na/ ded dpon de ji snyam du sems/ mi de yal ga</text></item>
<item><p>68a2</p><section>mdo sde</section><text>chag pa de la gnas su rung ngam/ gang yal ga gang la 'dzegs te bde bar 'dug pa'i yal ga de nyid gcog pa'i mi de yang ci mkhas pa'i rang bzhin can yin nam/ gsol pa bcom ldan 'das ma lags so/ /bde bar gshegs pa ma lags so/ /bka'</text></item>
<item><p>68a3</p><section>mdo sde</section><text>stsal pa/ ded dpon bdud sdig can gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' bar 'dod cing de bzhin gshegs pas gsungs pa'i chos 'dul ba nub par dga' ba yang de ltar snang bar ngas bsams so/ /</text></item>
<item><p>68a4</p><section>mdo sde</section><text>de ci'i phyir zhe na/ 'di ltar nga'i dam pa'i chos ji srid du gnas pa de srid du de bdud kyi gnas na 'dug go/ /nga'i chos nub par gyur na/ bdud sdig can de dga' ba skyed de mgu rangs shing yid bde ba skyed de/ de de ma thag tu bdud kyi gnas nas shi 'phos nas sems can</text></item>
<item><p>68a5</p><section>mdo sde</section><text>dmyal ba chen po mnar med par rab tu ltung bar 'gyur te/ ded dpon 'di lta ste dper na/ mi de shing sA la ljon pa de la bdag la gnod pa dang gzhan la gnod par byed pa ltar bdud sdig can yang de lta bu yin par mthong ngo / /ded dpon bdud sdig can ni bdag la gnod pa'i</text></item>
<item><p>68a6</p><section>mdo sde</section><text>phyir zhugs pa yin no/ /ded dpon bdud sdig can ni gzhan la gnod pa'i phyir zhugs pa ste/ ded dpon bdud sdig can de de'i tshe de'i dus na sems can dmyal ba chen po mnar med par lhung nas/ sdug bsngal gyi tshor ba mi bzad pa tsha ba srog 'phrog pa myong nas</text></item>
<item><p>68a7</p><section>mdo sde</section><text>'chi ste 'chi kar tshor ba myong nas nga rjes su dran par 'gyur te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bden pa gsung ba/ gzhan du mi gsung ba/ log par mi gsung ba des lus bsdams pa legs/</text></item>
<item><p>68b1</p><section>mdo sde</section><text>ngag bsdams pa legs/ yid bsdams pa legs te/ lus kyis legs par spyad pa dang / ngag gis legs par spyad pa dang / yid kyis legs par spyad pa'i rnam par smin pa ni sdug pa dang 'dod pa dang dga' ba dang yid du 'ong ba mngon par 'grub bo/ /lus</text></item>
<item><p>68b2</p><section>mdo sde</section><text>kyis nyes par spyad pa dang / ngag gis nyes par spyad pa dang / yid kyis nyes par spyad pa'i rnam par smin pa ni mi sdug pa dang mi 'dod pa dang mi dga' ba dang yid du mi 'ong ba mngon par 'grub bo zhes gsungs pa de legs par gsungs pa'o/ /bdag ni sngon lus kyis</text></item>
<item><p>68b3</p><section>mdo sde</section><text>nyes par spyad pa dang ldan par gyur/ ngag gis nyes par spyad pa dang / yid kyis nyes par spyad pa dang ldan par gyur te/ bdag las de'i rnam par smin pas da ltar sems can dmyal ba chen po 'dir skyes nas 'di lta bu'i sdug bsngal mi bzad pa drag pa tsha ba yid tu mi 'ong</text></item>
<item><p>68b4</p><section>mdo sde</section><text>ba 'chi ba'i mthar 'gyur ba srog 'phrog pa'i tshor ba myong bar gyur to snyam mo/ /de de'i tshe ngas legs par smras pa thos nas sems dang bar 'gyur te/ de sems dang bar gyur nas sems can dmyal ba chen po nas shi 'phos te sum cu rtsa gsum gyi lha rnams dang skal ba</text></item>
<item><p>68b5</p><section>mdo sde</section><text>mnyam par skye bar 'gyur ro/ /de ci'i phyir zhe na/ ded dpon de ni 'di lta bu yin te/ gang dag de bzhin gshegs pa la nyes pa'i bar du gcod pas kun tu spyod pa de dag ni de bzhin gshegs pa la nyes pa'i bar du gcod pas kun tu spyad pas lus zhig nas sems can</text></item>
<item><p>68b6</p><section>mdo sde</section><text>dmyal ba chen por skye bar 'gyur ro/ /ded dpon gang dag de bzhin gshegs pa la byams pas kun tu spyod kyi nyes par ma yin pa de dag ni lus zhig nas/ bde 'gro mtho ris kyi 'jig rten lha'i nang du skye bar 'gyur te/ de dag dge ba'i rtsa ba des sangs rgyas bcom ldan</text></item>
<item><p>68b7</p><section>mdo sde</section><text>'das rnams kyi chos nyams su blangs nas de nyid du dge ba'i rtsa ba bskyed de rim gyis nye bar len pa med par yongs su mya ngan las 'da'o/ /de bas na ded dpon khyod kyis de bzhin gshegs pa dgra bcom pa yang dag par rdzogs pa'i sangs rgyas la sems dang bar byas pas</text></item>
<item><p>69a1</p><section>mdo sde</section><text>ded dpon khyod dge ba'i rtsa ba de dang rgyu de dang rkyen des gang gi tshe byams pa 'jig rten du 'byung ba de'i tshe ded dpon khyod de'i tshe de'i dus na de bzhin gshegs pa byams pa'i gsung rab de la rab tu 'byung ngo / /rab tu byung nas kyang sems can gnyid kyis log pa</text></item>
<item><p>69a2</p><section>mdo sde</section><text>dang / myos pa dang rab tu myos pa rnams la kye sems can khyed longs la sbyor bar gyis/ 'bad par gyis/ rtsol bar gyis shig /de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ba rnyed par dka' ste/ 'di lta ste</text></item>
<item><p>69a3</p><section>mdo sde</section><text>dper na/ shing u dum bA ra'i me tog brgya la brgya lam na 'byung bar 'gyur ba de bzhin du de bzhin gshegs pa rnams kyang brgya la brgya lam na 'jig rten du 'byung bar 'gyur ro/ /gnas med pa zhi bar 'gyur ba/ yongs su mya ngan las 'da' bar 'gyur ba/ yang</text></item>
<item><p>69a4</p><section>mdo sde</section><text>dag par rdzogs pa'i sangs rgyas kyis bstan pa'i chos ston pa yang brgya la brgya lam na'o/ /mi'i lus 'thob cing 'phags pa'i gnas na tshul bzhin du gnas pa yang brgya la brgya lam na snang ngo / /mi khom pa brgyad spangs nas de lta bu'i dal ba phun sum tshogs pa</text></item>
<item><p>69a5</p><section>mdo sde</section><text>rnyed pa yang brgya la brgya lam na ste/ bag yod pas legs par brtson par gyis shig /phyis 'gyod par ma gyur cig ces skul bar 'gyur ro/ /ded dpon khyod de ltar de bzhin gshegs pa byams pa'i gsung rab dang / de bzhin gshegs pa byams pa chos kyi rgyal po'i sangs</text></item>
<item><p>69a6</p><section>mdo sde</section><text>rgyas kyi zhing du de'i gsung gi tshig rjes su 'dzin cing rjes su skyong bar 'gyur ro/ /byams pa'i sems kho na med pa dang 'gran zla med pa dang / kha na ma tho ba med pa dang phan pa dang bde bas khyab par byed par 'gyur ro/ /ded dpon khyod dge ba'i rtsa ba des bdud sdig can 'das pa'i</text></item>
<item><p>69a7</p><section>mdo sde</section><text>'og tu bdud kyi gnas na dbang phyug chen po'i bdag po bdud byed par 'gyur ro/ /ded dpon sems can gang dag de bzhin gshegs pa la tha na sems bskyed pa gcig tsam gyi dge ba'i rtsa ba skyed par 'gyur ba de dag thams cad ni ded dpon dge ba'i rtsa ba des mi 'chi bar nye bar 'gro mi</text></item>
<item><p>69b1</p><section>mdo sde</section><text>'chi ba la gzhol mi 'chi ba'i mthar 'gyur ro/ /ded dpon khyod ni dge ba'i rtsa ba des lha dang mi'i phun sum tshogs pa rgya chen po myong nas/ bskal pa brgyad cu'i srid pa tha ma la lus tha ma 'thob pa na/ rang sangs rgyas snying rje can zhes bya bar 'gyur ro/ /de ci'i</text></item>
<item><p>69b2</p><section>mdo sde</section><text>phyir zhe na/ 'di ltar ded dpon khyod kyis nga yongs su mya ngan las 'das pa'i sgra thos nas nga la sems dang ba chen po bskyed de/ sems can rnams la yang snying rje'i sems bskyed nas sems can thams cad la phan pa dang bde ba'i phyir nga la bcom ldan 'das yongs su mya ngan</text></item>
<item><p>69b3</p><section>mdo sde</section><text>las mi 'da' bar bzhugs su gsol zhes gsol ba 'debs pa dang / de bzhin gshegs pa byams pa'i bstan pa la yang sems can de dag la snying rje bskyed nas gnyid kyis log pa dang myos pa dang rab tu myos pa'i skye bo rnams la sgo zhing skul ma 'debs/ dge ba'i</text></item>
<item><p>69b4</p><section>mdo sde</section><text>chos tshad med pa la yang skul bar 'gyur te/ ded dpon khyod rang sangs rgyas su 'gyur ba'i rgyu 'di yin rkyen 'di yin no/ /ded dpon dge ba'i rtsa ba'i longs spyod chen po 'di lta bu sbyin gyis ded dpon dga' zhing mgu ba dang rangs shing yid dga' bar gyis shig /ded dpon khyod</text></item>
<item><p>69b5</p><section>mdo sde</section><text>de bzhin gshegs pa la gsol ba 'debs pa dang / de bzhin gshegs pa la sems dang ba'i phyir de bzhin gshegs pas chos kyi dga' ba dang chos kyi longs spyod 'di byin pa yin no/ /de skad ces bka' stsal pa dang / bcom ldan 'das la bdud kyi bu ded dpon gyis 'di skad</text></item>
<item><p>69b6</p><section>mdo sde</section><text>ces gsol to/ /bcom ldan 'das bdag gis de skad du gsol kyang de ste bzhugs su mi gnang na/ bcom ldan 'das bdag deng slan cad 'di ltar yi dam 'cha' zhing smon lam 'debs te bcom ldan 'das yongs su mya ngan las 'das nas dam pa'i chos ji srid du gnas pa de srid du</text></item>
<item><p>69b7</p><section>mdo sde</section><text>bcom ldan 'das bdag gzugs dang sgra dang dri dang ro dang reg pa rnams la snyen par mi bgyid do/ /'dod pa'i yon tan lnga la yang chags pa dang rtse ba dang yongs su spyod par mi bgyid do/ /gos gzhan yang mi 'tshal/ me tog dang spos dang phreng ba dang byug pa yang mi snyen no/ /</text></item>
<item><p>70a1</p><section>mdo sde</section><text>bcom ldan 'das kyi dam pa'i chos ji srid du nub par ma gyur gyi bar du de las gzhan pa'i lha'i longs spyod dang yongs su spyad pa dag kyang mi spyod do/ /de ci'i slad du zhe na/ bcom ldan 'das 'di ltar bdag sang nang par 'di lta bu'i skyes bu rin po che dang 'bral bar 'gyur</text></item>
<item><p>70a2</p><section>mdo sde</section><text>zhing lhan cig mi gnas pa dang / dbye ba dang 'gyes pa dang shin tu mi snang bar 'gyur na/ bcom ldan 'das bdag dga' ba dang rtse bas ci zhig bgyi/ bde bas ci zhig bgyi/ yid bde bas ci zhig bgyi/ shes rab kyi sgron ma chen po 'di lta bu dang shes rab kyi mar me</text></item>
<item><p>70a3</p><section>mdo sde</section><text>chen po 'di lta bu dang / ye shes kyi snang ba chen po yongs su mya ngan las 'das nas bcom ldan 'das bdag mgu ba'am/ yid bde ba'am dga' ba'am rangs pa'am rab tu dga' ba myong bar ga la 'gyur/ ye shes chen po'i nyi ma 'od zer brgya stong du mas bskor ba/</text></item>
<item><p>70a4</p><section>mdo sde</section><text>ma rig pa'i mun pa sel ba 'di lta bu dang / 'od snang bar mdzad pa 'di lta bu nub par gyur na/ bcom ldan 'das bdag dga' ba'am bde ba ga las mchi/ bdag sems can rin po che 'di lta bu dang bral na dga' ba dang rtse ba ga las mchi/ sems can snang ba/ sems</text></item>
<item><p>70a5</p><section>mdo sde</section><text>can rtogs pa/ sems can ma smad pa/ sems can kha na ma tho ba med pa/ sems can ma rmongs pa/ sems can mchog /sems can bla na med pa/ sems can gong na med pa/ sems can mtshungs pa med pa/ sems can mnyam pa med pa/ sems</text></item>
<item><p>70a6</p><section>mdo sde</section><text>can mi mnyam pa dang mnyam pa/ sems can thams cad thar bar mdzad pa'i sems can/ sems can rab/ sems can mchod pa/ sems can kha lo sgyur ba/ sems can 'dul ba/ sems can phan par dgyes pa/ yang dag par gsung ba/ dus su gsung ba/</text></item>
<item><p>70a7</p><section>mdo sde</section><text>tshigs su gsung ba/ phyin ci ma log pa gsung ba/ ji skad gsung ba de bzhin mdzad pa/ thugs rje chen po dang ldan pa/ byams pa chen po la gnas pa/ sems can thams cad la khong khro ba mi mnga' ba/ sems can thams cad la sems mnyam pa rab tu ma spros</text></item>
<item><p>70b1</p><section>mdo sde</section><text>pa/ nga rgyal mi mnga' ba/ len pa mi mnga' ba/ gzhi mi mnga' ba/ gnas mi mnga' ba/ mi skyo ba dri ma mi mnga' ba/ skyob pa 'dren pa rnam par 'dren pa/ yongs su 'dren pa/ yongs su thar bar mdzad pa/ yongs su skyong ba/ dran par mdzad pa/ rtogs par mdzad pa/ skul</text></item>
<item><p>70b2</p><section>mdo sde</section><text>ma 'debs pa/ mya ngan spang ba/ zug rngu 'byin pa/ sman pa'i rgyal po sems kyi gso ba mdzad pa/ sman chen po sbyin pa/ shin tu sdug bsngal ba las yongs su thar bar mdzad pa/ ston pa po/ ded dpon khrid pa/ 'bab stegs mdzad pa/ gdos pa 'dzin pa/</text></item>
<item><p>70b3</p><section>mdo sde</section><text>sgron ma 'dzin pa/ snang ba mdzad pa/ 'od mdzad pa/ gsal bar mdzad pa/ mig sbyin pa/ lam ston pa/ yul bde bar phyin par mdzad pa/ dri ma dang tha ba dang mdud pa thams cad spangs pa/ sred pa mi mnga' ba/ bag la nyal mi mnga' ba/ mdud pa dang kun du sbyor ba/</text></item>
<item><p>70b4</p><section>mdo sde</section><text>thams cad rab tu bshig pa/ 'dod chags dang bral ba/ zhe sdang dang bral ba/ gti mug dang bral ba/ nyon mongs pa dang bral ba/ kun tu sbyor ba dang bral ba/ nga rgyal dang dregs pa dang rtsod pa dang bral ba/ de lta bu'i skyes bu chen po/ skyes bu dam pa/ skyes bu mchog /</text></item>
<item><p>70b5</p><section>mdo sde</section><text>skyes bu dpa' bo/ /skyes bu rtul phod pa/ skyes bu pad ma/ skyes bu pad ma dkar po/ skyes bu glang po/ skyes bu seng ge /skyes bu gtso bo/ /skyes bu brtan pa/ skyes bu mchog /skyes bu cang shes pa/ bla na med pa/ yid yongs su mi skyo ba/ bsam gtan chen po</text></item>
<item><p>70b6</p><section>mdo sde</section><text>la bsam gtan pa/ bsam gtan thams cad la bsam gtan pa/ bsam gtan dang snyoms par 'jug pa thams cad spyod yul ba/ shes rab chags pa med pa/ shes rab sgrib pa med pa/ shes rab kyi spyod yul mnyam pa med pa/ rgyal mtshan bsnyal ba/</text></item>
<item><p>70b7</p><section>mdo sde</section><text>'dam las rgal ba/ thang la gnas pa/ pha rol tu phyin pa/ mi 'jigs pa'i gnas su phyin pa/ sems can thams cad la mi 'jigs pa sbyin pa/ 'jig rten thams cad dbugs 'byin pa 'dir do mod kyi thun tha ma la 'bral zhing 'bye bar 'gyur te/ bdag gis</text></item>
<item><p>71a1</p><section>mdo sde</section><text>bcom ldan 'das seng ge'i sgra sgrogs pa phyin cad mi mthong zhing de bzhin gshegs pa'i seng ge'i sgra thos par mi 'gyur na/ bcom ldan 'das bdag dga' ba'am yid bde ba ga las mchi/ de bzhin gshegs pa yongs su mya ngan las 'das pa</text></item>
<item><p>71a2</p><section>mdo sde</section><text>ni bcom ldan 'das 'di lta ste dper na/ rgyal po rgyal rigs spyi bo nas dbang bskur ba 'chi ba'i dus bgyis pa na sems can byas pa gzo zhing byas pa rig pa/ byas pa rjes su skyong ba/ sdug bsngal gyis gdungs pa kha cig mchis pa de dag de na dgung gcig gam/</text></item>
<item><p>71a3</p><section>mdo sde</section><text>gnyis sam/ gsum mam/ bzhi'am/ lnga'am/ drug gam/ bdun nam/ zla ba phyed dam zla ba gcig tu mya ngan bgyid de mchi ma 'byung zhing gnas pa de bzhin du/ bdag kyang bcom ldan 'das yongs su mya ngan las 'das pa na dam pa'i chos 'di ji srid du gnas pa</text></item>
<item><p>71a4</p><section>mdo sde</section><text>de srid du bdag gzugs dang sgra dang dri dang ro dang reg bya mi snyen to/ /'dod pa'i yon tan lnga la yang chags par mi bgyid mi rtse yongs su mi spyod do/ /gos gzhan yang mi 'tshal zhing me tog dang phreng ba dang spos dang byug pa yang mi snyen yongs su mi spyod do/ /bcom</text></item>
<item><p>71a5</p><section>mdo sde</section><text>ldan 'das dam pa'i chos nub par ma gyur gyi bar du de las gzhan pa'i longs spyod rnams kyang mi snyen to/ /ded dpon gyi le'u ste gnyis pa rdzogs so// //de nas lha'i dbang po brgya byin bcom ldan 'das ga la ba der song ste phyin pa dang /</text></item>
<item><p>71a6</p><section>mdo sde</section><text>bcom ldan 'das kyi zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas lha'i dbang po brgya byin gyis bcom ldan 'das la 'di skad ces gsol to/ /bcom ldan 'das bdag gis ji ltar bsgrub par bgyi ba bka' stsal du</text></item>
<item><p>71a7</p><section>mdo sde</section><text>gsol/ bcom ldan 'das gang lha ma yin gyi dbang po bzhi go cha bgos nas sum cu rtsa gsum gyi lha rnams la g.yul bshams te rgol ba'i dus de lta bu dang tshe de lta bu mchis so/ /gang gi tshe lha dang lha ma yin g.yul shom zhing lha ma yin gyi dbang po bzhi tshogs par</text></item>
<item><p>71b1</p><section>mdo sde</section><text>gyur pa de'i tshe 'phags pa maud gal gyi bu yang mchis te/ 'phags pa maud gal gyi bu mchis nas lha ma yin gyi dbang po de bzhi chos dang 'thun pas tshar gcod do/ /de ltar bgyis pas lha dang lha ma yin rnams 'thab pa ma ma mchis/ 'gyed pa ma ma mchis/ mtshang</text></item>
<item><p>71b2</p><section>mdo sde</section><text>'dru ba ma mchis/ rtsod pa ma mchis shing bde bar 'gyur na/ bcom ldan 'das maud gal gyi bu yang yongs su mya ngan las 'das/ bcom ldan 'das kyang da yongs su mya ngan las 'da' bar 'gyur te/ de lta bas na bdag cag 'thab pa dang 'gyod pa chen por</text></item>
<item><p>71b3</p><section>mdo sde</section><text>'gyur na/ bcom ldan 'das lha dang / lha ma yin dang / lha ma yin gyi dbang po bzhi g.yul shom pa de'i tshe ji ltar bsgrub par bgyi ba bdag la bka' stsal du gsol/ de skad ces gsol pa dang bcom ldan 'das kyis lha'i dbang po brgya byin la 'di skad ces bka'</text></item>
<item><p>71b4</p><section>mdo sde</section><text>stsal to/ /kau shi ka 'di lta ste/ tshul khrims rnam par dag pa'i phyir tshul khrims dang ldan pa tshangs par spyod pa'i sems la smon pa 'grub ste tshangs par mi spyod pa'i ma yin no/ /'dod chags dang bral ba'i 'grub kyi 'dod chags dang ma bral ba'i ma yin no/ /zhe sdang dang</text></item>
<item><p>71b5</p><section>mdo sde</section><text>bral ba'i 'grub kyi zhe sdang dang ma bral ba'i ma yin no/ /gti mug dang bral ba'i 'grub kyi gti mug dang ma bral ba'i ma yin no/ /shes rab dang ldan pa'i 'grub kyi shes rab 'chal ba'i mi 'grub bo/ /kau shi ka ji srid du dam pa'i chos 'di nub par ma gyur pa de srid du/ kau shi</text></item>
<item><p>71b6</p><section>mdo sde</section><text>ka lha dang lha ma yin g.yul shom par 'gyur ba na nga'i ming smos pa tsam gyis lha rnams rgyal bar 'gyur zhing lha ma yin pham par 'gyur bar ngas deng nas byin gyis brlabs kyis kau shi ka mi dgar ma byed/ mya ngan ma byed/ smre sngags ma 'don</text></item>
<item><p>71b7</p><section>mdo sde</section><text>cig /de nas lha ma yin gyi dbang po bzhi bcom ldan 'das kyi byin gyis brlabs pa'i sgra 'di lta bu thos nas skyo zhing mi dga' ste/ spu zing zhes byed par gyur nas bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/</text></item>
<item><p>72a1</p><section>mdo sde</section><text>phyogs gcig tu 'khod do/ /phyogs gcig tu 'khod nas lha ma yin gyi dbang po rnams kyis bcom ldan 'das la 'di skad ces gsol to/ /bcom ldan 'das ci'i slad du 'di lta bur byin gyis rlob pa mdzad/ de skad ces gsol pa dang / bcom</text></item>
<item><p>72a2</p><section>mdo sde</section><text>ldan 'das kyis lha ma yin gyi dbang po bzhi po de dag la 'di skad ces bka' stsal to/ /lha ma yin gyi dbang po khyed cag mya ngan ma byed/ smre sngags ma 'don/ yongs su yi 'chad pa ma skyed cig /de ci'i phyir zhe na/ khyed rnams kyang lha rnams kyi dbang por 'gyur</text></item>
<item><p>72a3</p><section>mdo sde</section><text>ba'i dus de lta bu dang / tshe de lta bu yod de/ sum cu rtsa gsum gyi ris kyi lha rnams pas ches phyug pa dang / 'thab pa med pa dang rtsod pa med pa dang 'gyed pa med pa dang / 'gal ba med cing rgyal ba thob par 'gyur ro/ /de'i phyir/ khyed 'thab pa med pa dang / mtshang</text></item>
<item><p>72a4</p><section>mdo sde</section><text>'dru ba med pa dang / 'gyed pa med pa dang / rtsod pa med pa dang / 'gal ba med par lhur long la/ byams pa'i sems dang / phan pa'i sems kyi dngos po phun sum tshogs par gnas par gyis shig /grogs po dag srog ni rgyun mi ring / dbang phyug la dbang byed pa</text></item>
<item><p>72a5</p><section>mdo sde</section><text>ni mi rtag go/ /grogs po dag phun sum tshogs pa thams cad ni mthar 'jig go/ /grogs po dag de bzhin gshegs pa yang mi rtag pa nyid kyis mthar thug pa dang / yongs su zad pa dang / yongs su dengs par byed pa la ltos/ nga ni sems can thams cad la khon med</text></item>
<item><p>72a6</p><section>mdo sde</section><text>pa dang / 'thab pa med pa dang / rtsod pa med pa dang / 'gal ba med par byed pa la gnas pa dang / sems can thams cad 'dum zhing 'thun par byed pa la zhugs pa yin yang de lta na khyod dge ba'i rtsa ba chung ngu dang ldan pa phan tshun 'thab pa dang rtsod pa la mngon par dga' ba</text></item>
<item><p>72a7</p><section>mdo sde</section><text>rnams la lta smos kyang ci dgos/ grogs po dag gang gzhan la rnam par tho 'tshams pa dang rnam par 'tshe ba la zhugs par gyur pa de ni yun ring du rnam par tho 'tshams pa dang rnam par 'tshe ba thob par 'gyur ro/ /grogs po dag srog gcod pa'i skyes bu gang zag ni tshe thung</text></item>
<item><p>72b1</p><section>mdo sde</section><text>bar 'gyur ro/ /grogs po dag 'thab pa dang rtsod pa la dga' ba'i skyes bu gang zag ni rtag tu skrag pas 'tsho bar 'gyur zhing dbang che bar grags pa dang g.yog 'khor mang por mi 'gyur ro/ /grogs po dag dge ba dang sdig pa'i las rnams chud za ba med do/ /de bas na grogs</text></item>
<item><p>72b2</p><section>mdo sde</section><text>po dag khyed phan tshun byams pa'i sems dang / byams pa'i lus kyi las dang / byams pa'i ngag gi las dang / byams pa'i yid kyi las kun tu spyod cig /'thab pa med pa dang / mtshang 'dru ba med pa dang / rtsod pa med pa lhur long la gnas par gyis shig dang / de</text></item>
<item><p>72b3</p><section>mdo sde</section><text>yun ring por don du 'gyur ba dang / phan pa dang bde ba dang 'gyod pa med par 'gyur ro/ /de skad ces bka' stsal pa dang / bcom ldan 'das la lha ma yin gyi dbang po de dag gis 'di skad ces gsol to/ /bcom ldan 'das de de lta lags so/ /bde bar gshegs pa</text></item>
<item><p>72b4</p><section>mdo sde</section><text>de de lta lags te/ bcom ldan 'das kyis ji skad du bka' stsal pa de bzhin du bgyi'o/ /de bzhin du bsgrub par bgyi'o/ /de bzhin du gnas par bgyi'o/ /bcom ldan 'das bdag cag kyang deng slan cad g.yul shom pa mi bgyid do/ /phan tshun byams pas kun tu</text></item>
<item><p>72b5</p><section>mdo sde</section><text>spyad par bgyi'o/ /de nas lha'i dbang po brgya byin bcom ldan 'das yongs su mya ngan las 'da' ba la mya ngan byed de/ gdong la mchi ma zag par ngu zhing sdug bsngal yid mi bde zhing mya ngan gyi zug rngu chen po dang ldan par gyur nas bcom ldan 'das la 'di skad ces gsol to/ /</text></item>
<item><p>72b6</p><section>mdo sde</section><text>bcom ldan 'das bdag deng slan cad bcom ldan 'das yongs su mya ngan las 'das pa'i dam pa'i chos ji srid du gnas pa de srid du gzugs la mi snyen pa nas/ reg bya la mi reg pa dang / slas kyi nang du mi 'jug pa dang / gos gzhan mi 'tshal bar bgyis te/ bcom</text></item>
<item><p>72b7</p><section>mdo sde</section><text>ldan 'das 'di lta ste dper na/ sems can gang dag byas pa gzo zhing byas pa rig pa byas pa rjes su skyong ba de dag rje bo gum par gyur na/ de de'i slad du sdug bsngal zhing mchi ma 'byung ba de bzhin du bdag kyang bcom ldan 'das yongs su mya ngan las 'das na bcom ldan</text></item>
<item><p>73a1</p><section>mdo sde</section><text>'das kyi dam pa'i chos ji srid du gnas pa de srid du mchi ma dbyung bar bgyi/ 'dod pa'i yon tan lnga la mi snyen/ slas kyi nang du mi 'jug /de las gzhan pa'i gos 'tshal bar mi bgyid do/ /bcom ldan 'das 'di ltar bdag 'jig rten thams cad</text></item>
<item><p>73a2</p><section>mdo sde</section><text>las 'das pa'i ston pa 'di lta bu dang sang nang par 'bral zhing mi mthong ba dang mi 'grogs par 'gyur ba lags pa lta/ lha'i dbang po brgya byin gyis de skad ces gsol nas mchi ma zag bzhin du mgo smad de 'dug go/ /brgya byin gyi le'u ste gsum pa rdzogs</text></item>
<item><p>73a3</p><section>mdo sde</section><text>so// //de nas gnas brtan sgra gcan zin 'di snyam du bcom ldan 'das yongs su mya ngan las 'da' ba la bdag mngon sum du lta bar mi spro'o/ /bcom ldan 'das yongs su mya ngan las 'da' ba mngon sum du mthong na bdag rangs par ga la 'gyur</text></item>
<item><p>73a4</p><section>mdo sde</section><text>te/ mgu ba ga la yod/ yid bde ba ga la yod/ dga' ba ga la yod/ yi rangs pa ga la yod kyis/ bdag nges par 'di nas 'jig rten gyi khams bcu 'das pa na/ 'jig rten gyi khams 'od zer can na/ bcom ldan 'das de bzhin gshegs pa dgra bcom pa yang</text></item>
<item><p>73a5</p><section>mdo sde</section><text>dag par rdzogs pa'i sangs rgyas bsnyen par dka' ba zhes bya ba'i drung du 'gro'o snyam du sems so/ /de nas tshe dang ldan pa sgra gcan zin ku sha'i grong khyer gyad rnams nye bar gnas pa shing sA la'i tshal nas mi snang bar gyur te/ byang shar gyi phyogs ga la ba dang / de bzhin</text></item>
<item><p>73a6</p><section>mdo sde</section><text>gshegs pa bsnyen par dka' ba ga la ba der song nas phyin pa dang / de bzhin gshegs pa dgra bcom pa yang dag par rdzogs pa'i sangs rgyas bsnyen par dka' ba'i zhabs la mgo bos phyag 'tshal nas phyogs gcig tu 'khod do/ /phyogs gcig tu 'dug nas sdug</text></item>
<item><p>73a7</p><section>mdo sde</section><text>bsngal zhing yid mi bde ba tshe dang ldan pa sgra gcan zin la de bzhin gshegs pa dgra bcom pa yang dag par rdzogs pa'i sangs rgyas bsnyen par dka' bas 'di skad ces bka' stsal to/ /sgra gcan zin khyod mya ngan ma byed smre sngags ma 'don cig /de ci'i phyir zhe na/ sgra gcan</text></item>
<item><p>73b1</p><section>mdo sde</section><text>zin sdug pa dang yid du 'ong ba thams cad dang tha dad du 'gyur zhing 'gyes pa dang 'bye ba dang 'bral bar 'gyur ro/ /sgra gcan zin sangs rgyas bcom ldan 'das rnams sangs rgyas kyi mdzad pa mdzad nas yongs su mya ngan las 'da' ba 'di ni chos nyid yin no/ /sgra gcan zin</text></item>
<item><p>73b2</p><section>mdo sde</section><text>bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas gyad rnams nye bar gnas pa'i sA la'i tshal na shing sA la zung gi bar du seng ge ltar glo g.yas pas mnal te do mod kyi thun tha ma la phung po'i lhag ma med pa'i mya ngan las 'das</text></item>
<item><p>73b3</p><section>mdo sde</section><text>pa'i dbyings su mya ngan las 'da' bar 'gyur gyis sgra gcan zin khyod der song ste/ khyod nges par der 'dug dgos kyis sgra gcan zin khyod song shig /bcom ldan 'das yongs su mya ngan las 'das pa'i 'og tu 'gyod par gyur ta re/ de skad ces bka' stsal pa dang /</text></item>
<item><p>73b4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas bsnyen par dka' ba la tshe dang ldan pa sgra gcan zin gyis 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de do mod kyi thun tha ma</text></item>
<item><p>73b5</p><section>mdo sde</section><text>la yongs su mya ngan las 'da'o zhes bgyi ba'i sgra de yang thos par mi bzod na/ bcom ldan 'das de yongs su mya ngan las 'da' ba mngon sum du mthong ba lta smos kyang ci 'tshal/ bcom ldan 'das de bas na bdag der mchi bar mi spro'o/ /de nas tshe dang ldan pa sgra gcan</text></item>
<item><p>73b6</p><section>mdo sde</section><text>zin bcom ldan 'das de bzhin gshegs pa bsnyen par dka' ba de'i bka' ma mnyan par sangs rgyas kyi zhing de nas mi snang bar gyur to/ /steng gi phyogs kyi 'jig rten gyi khams rim gyis bcu pa de na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>73b7</p><section>mdo sde</section><text>ded dpon zhes bya ba bzhugs te 'tsho zhing gzhes so/ /de nas tshe dang ldan pa sgra gcan zin de bzhin gshegs pa ded dpon ga la ba der song ste phyin pa dang de bzhin gshegs pa ded dpon gyi zhabs la phyag 'tshal nas gdong mchi ma can du ngus te/ smre sngags 'don cing phyogs</text></item>
<item><p>74a1</p><section>mdo sde</section><text>gcig tu 'dug go /phyogs gcig tu 'dug pa dang / tshe dang ldan pa sgra gcan zin la/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ded dpon gyis 'di skad ces bka' stsal to/ /sgra gcan zin thong / mi</text></item>
<item><p>74a2</p><section>mdo sde</section><text>dgar ma byed/ mya ngan ma byed/ smre sngags ma 'don cig /sgra gcan zin skye ba'i chos can mi skye ba dang / rga ba'i chos can mi rga ba dang / na ba'i chos can min pa dang / 'chi ba'i chos can mi 'chi ba dang / zad pa'i chos can mi zad par 'gyur ba de lta bu ga la yod/ sgra gcan</text></item>
<item><p>74a3</p><section>mdo sde</section><text>zin de lta bu'i gnas dkon no/ /sgra gcan zin sngon gyi sangs rgyas dang sangs rgyas kyi nyan thos thams cad kyang zhi zhing bral te yongs su mya ngan las 'das so/ /ma 'ongs pa'i sangs rgyas bcom ldan 'das dang nyan thos dang rang sangs rgyas thams cad kyang yongs su mya ngan las</text></item>
<item><p>74a4</p><section>mdo sde</section><text>'da' bar 'gyur ro/ /gang dag da ltar bzhugs pa'i de bzhin gshegs pa dang nyan thos dang rang sangs rgyas de dag thams cad kyang yongs su mya ngan las 'da'o/ /sgra gcan zin bskal pa'am bskal pa brgyar gnas pa yang nges par yongs su mya ngan las 'da' dgos so/ /</text></item>
<item><p>74a5</p><section>mdo sde</section><text>sgra gcan zin sangs rgyas bcom ldan 'das rnams la shin tu rnam par zhi ba ma gtogs par chos nyid gzhan med gnas gzhan med do/ /sgra gcan zin shin tu rnam par zhi ba zhes bya ba ni shin tu zhi ba/ shin tu bsil bar gyur pa/ shin tu mthar thug pa/ shin tu bde</text></item>
<item><p>74a6</p><section>mdo sde</section><text>ba/ shin tu grub pa dang bde ba ste/ 'di lta ste gzhi med pa mya ngan las 'das pa'i dbyings so/ /sgra gcan zin skye ba sdug bsngal/ rga ba sdug bsngal/ na ba sdug bsngal/ 'chi ba sdug bsngal/ yang dang yang mdza' ba dang bral ba sdug bsngal/ mi mdza' ba dang 'grogs</text></item>
<item><p>74a7</p><section>mdo sde</section><text>pa sdug bsngal/ phung po'i khur thogs pa sdug bsngal lo/ /sgra gcan zin gang dag yongs su mya ngan las 'das pa de dag ni bde ba yin gyis sgra gcan zin khyod kyang yongs su mya ngan las 'da' bar gyis shig /bcom ldan 'das de bzhin gshegs pa shAkya thub pa de yang</text></item>
<item><p>74b1</p><section>mdo sde</section><text>yongs su mya ngan las 'da' bar 'gyur te/ gang na skye ba med/ rga ba med/ na ba med/ 'chi ba med/ mdza' ba dang bral ba med/ mi mdza' ba dang phrad pa med/ sdug bsngal ba dang yid mi bde ba med pa der khyod gnyi ga 'dod par gyur gyis sgra gcan zin khyod mi dgar ma byed/</text></item>
<item><p>74b2</p><section>mdo sde</section><text>mya ngan ma byed/ smre sngags ma 'don cig /sgra gcan zin chos nyid rjes su dran par gyis shig /yang dag pa ma yin pa phyin ci log tu 'dzin pa ma gtogs par 'di la skye ba gang yin/ 'di la rga ba gang yin/ 'di la 'chi ba gang yin/ 'pho ba gang yin/ 'byung ba gang</text></item>
<item><p>74b3</p><section>mdo sde</section><text>yin/ sgra gcan zin byis pa so so'i skye bo thos pa dang mi ldan pa/ 'phags pa'i chos rnams ma mthong ba/ 'phags pa'i chos rnams ma bslabs pa/ 'phags pa'i chos rnams la mi mkhas pa/ 'phags pa'i chos rnams la mi gnas pa/ 'phags pa'i chos</text></item>
<item><p>74b4</p><section>mdo sde</section><text>rnams kyis ma dul ba/ 'phags pa'i chos rnams ma shes pa'i phyir 'du shes phyin ci log dang / lta ba phyin ci log tu phyin ci log pas skye ba dang rga ba dang na ba dang 'chi ba dang 'pho ba dang 'byung ba dang / kun tu rgyug pa dang 'khor ba pa dang rnam par brkam pa dang rgud pa dang mi</text></item>
<item><p>74b5</p><section>mdo sde</section><text>dga' ba dang mya ngan dang smre sngags 'don pa dang brang rdung bar 'gyur ro/ /sgra gcan zin 'phags pa'i chos 'dul ba 'di la ni 'du byed thams cad rnam par zhi bas phyis gong du bya ba ci yang med do/ /sgra gcan zin ston pa'i nyan thos bcom ldan 'das kyi sras kyis gang bya ba</text></item>
<item><p>74b6</p><section>mdo sde</section><text>de khyod kyis byas zin to/ /sgra gcan zin ston pa bcom ldan 'das kyis kyang nyan thos rnams kyi bya ba gang yin pa de mdzad zin te/ da gong du mdzad pa med kyis sgra gcan zin khyod da mya ngan ma byed mi dgar ma byed smre sngags ma 'don par sgra gcan zin khyod bcom ldan 'das shAkya</text></item>
<item><p>74b7</p><section>mdo sde</section><text>thub pa/ shAkya'i rgyal po chen po de la tha mar blta ba dang phyag bya ba dang bsnyen bkur bya ba'i phyir song shig /phyis 'gyod par gyur ta re/ sgra gcan zin de bzhin gshegs pa shAkya thub pa de da ltar gyad rnams nye bar gnas pa shing sA la'i tshal na seng ge ltar glo g.yas pas mnal</text></item>
<item><p>75a1</p><section>mdo sde</section><text>ba mdzad de khyod kyang gzigs par bzhed kyis sgra gcan zin khyod nges par de na 'dug dgos so/ /de skad ces bka' stsal pa dang / bcom ldan 'das de bzhin gshegs pa ded dpon la tshe dang ldan pa sgra gcan zin gyis 'di skad ces gsol to/ /gang bcom</text></item>
<item><p>75a2</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa yongs su mya ngan las 'da'o zhes bgyi ba'i sgra de lta bu yang bdag thos par mi spro na/ bcom ldan 'das de yongs su mya ngan las 'da' ba mthong ba lta smos kyang ci 'tshal/ bcom</text></item>
<item><p>75a3</p><section>mdo sde</section><text>ldan 'das gang bcom ldan 'das shAkya thub pa shAkya'i rgyal po de yongs su mya ngan las 'da'o zhes bgyi ba'i sgra de lta bu de thos pas bdag lus dub par gyur to/ /bcom ldan 'das sems can rin po che 'jig rten thams cad la phan par bzhed pa/ 'jig rten thams cad la phan</text></item>
<item><p>75a4</p><section>mdo sde</section><text>pa dang thugs brtse ba/ 'jig rten thams cad kyi sgron ma/ 'jig rten thams cad dang mi mtshungs pa/ 'jig rten thams cad kyi 'od mdzad pa/ 'jig rten thams cad kyi mig /shes rab kyi sgron ma chen pos snang bar mdzad pa/ de lta bu dang bdag sang nang par 'bral</text></item>
<item><p>75a5</p><section>mdo sde</section><text>zhing 'bye ba dang mi 'grogs par gyur pa ji ltar bgyi/ de skad ces gsol pa dang / bcom ldan 'das de bzhin gshegs pa ded dpon gyis tshe dang ldan pa sgra gcan zin la 'di skad ces bka' stsal to/ /sgra gcan zin thong smre sngags ma 'don/ sgra gcan zin bcom ldan 'das</text></item>
<item><p>75a6</p><section>mdo sde</section><text>des 'du byed thams cad mi rtag pa/ 'du byed thams cad sdug bsngal ba/ chos thams cad bdag med pa/ mya ngan las 'das pa zhi ba'o zhes thog ma nyid du chos ma bstan tam/ sgra gcan zin bcom ldan 'das des/ 'du byed thams cad mi rtag ste/ skye zhing 'jig pa'i</text></item>
<item><p>75a7</p><section>mdo sde</section><text>chos can yin/ skyes nas 'gag par 'gyur ba ste/ de dag rnam par zhi ba bde zhes bya ba de skad kyang gsungs so/ /gsol pa/ bcom ldan 'das de lta lags so/ /bde bar gshegs pa de lta lags so/ /bcom ldan 'das kyis bka' stsal pa/ bcom ldan 'das</text></item>
<item><p>75b1</p><section>mdo sde</section><text>des sdug pa dang yid du 'ong ba thams cad dang tha dad du 'gyur zhing 'gyes pa dang 'bral ba dang 'bye bar 'gyur ba dang / ji srid yun ring du gnas kyang nges par nyams par 'gyur ro zhes thog ma nyid du ma bstan tam/ gsol pa/ bcom ldan 'das de lta lags so/ /bde bar</text></item>
<item><p>75b2</p><section>mdo sde</section><text>gshegs pa de lta lags so/ /bka' stsal pa/ sgra gcan zin gang skyes shing byung ba/ 'dus byas pa/ bsams pa/ kun du rtog pa las byung ba/ rten cing 'brel bar byung ba de dag 'jig par mi 'gyur ba de ga la yod de/ de'i gnas med do/ /de nas tshe dang ldan pa sgra</text></item>
<item><p>75b3</p><section>mdo sde</section><text>gcan zin de bzhin gshegs pa dgra bcom pa yang dag par rdzogs pa'i sangs rgyas yab shAkya thub pa de rjes su dran nas chos kyi shugs kyis mchi ma byung bar gyur to/ /bdag sang nang par bcom ldan 'das dge slong gi dge 'dun gyis mdun du bdar cing chos ston pa mi mthong ngo / /</text></item>
<item><p>75b4</p><section>mdo sde</section><text>ri'i rgyal po ri rab rgya mtsho'i nang nas mngon par byung zhing lhag ger snang ba lta bu/ zla ba nya ba skar mas yongs su bskor ba ltar mtshan brgyas brgyan pa/ nyi ma 'od stong dang ldan pa nam mkha' la thal ler snang ba lta bu/ rgya mtsho ltar zab cing tshad med la rin po che du ma'i tshogs</text></item>
<item><p>75b5</p><section>mdo sde</section><text>yod pa/ 'khor los sgyur ba'i rgyal po ltar 'khor du mas yongs su bskor ba/ gangs ri'i rgyal po ltar dbang po dang / stobs dang / byang chub kyi yan lag gi me tog kun du rgyas pa/ ri khor yug chen po ltar phas kyi rgol ba thams cad kyis rab tu mi g.yos pa/ pad ma</text></item>
<item><p>75b6</p><section>mdo sde</section><text>ltar mtsho'i nang na 'dug kyang 'jig rten gyi chos thams cad kyis ma gos pa/ tshangs pa'i 'khor gyi nang na tshangs pa lta bu/ brgya byin mig stong dang ldan pa ltar seng ge'i gdan la bzhugs pa/ seng ge ltar 'jigs shing skrag pa med par seng ge'i sgra yang dag par sgrogs</text></item>
<item><p>75b7</p><section>mdo sde</section><text>pa/ phyin cad bdag gis mi mthong ngo zhes tshe dang ldan pa sgra gcan zin gyis de skad smras nas ngu zhing sems khong du chud de cang mi smra bar 'dug go/ /de nas de bzhin gshegs pa ded dpon gyis tshe dang ldan pa sgra gcan zin la 'di skad ces bka' stsal to/ /sgra gcan zin khyod</text></item>
<item><p>76a1</p><section>mdo sde</section><text>bcom ldan 'das de'i drung du song zhig /bcom ldan 'das de khyod gzigs par bzhed kyis sgra gcan zin khyod nga'i ngag ma gcog par song zhig /bcom ldan 'das de'i sku 'o brgyal bar ma byed/ sgra gcan zin khyod nges par de na 'dug dgos so/ /</text></item>
<item><p>76a2</p><section>mdo sde</section><text>de ci'i phyir zhe na/ sgra gcan zin sangs rgyas bcom ldan 'das rnams chos nyid kyis de bzhin gshegs pa byams pas khyab par mdzad pa dang / gang dgongs par mdzad pa dang / gang zhig bzhed na de dag nges par yongs su mya ngan las mi 'da' ste/ de'i tshe de dag nges par bzhugs</text></item>
<item><p>76a3</p><section>mdo sde</section><text>par 'gyur ro/ /sgra gcan zin de bzhin gshegs pa de khyod gzigs par bzhed kyis song la khyod nges par de na gnas par gyis shig /de nas tshe dang ldan pa sgra gcan zin gyis bcom ldan 'das de bzhin gshegs pa ded dpon gyi zhabs la mgo bos phyag 'tshal nas/ 'di lta ste</text></item>
<item><p>76a4</p><section>mdo sde</section><text>dper na/ skyes bu stobs dang ldan pa'i lag pa bskum pa las rkyong ba'am/ brkyang ba las skum pa de bzhin du tshe dang ldan pa sgra gcan zin/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ded dpon gyi sangs rgyas kyi zhing nas mi snang</text></item>
<item><p>76a5</p><section>mdo sde</section><text>bar gyur te/ ku sha'i grong khyer gyad rnams nye bar gnas pa'i shing sA la'i tshal shing sA la zung gi bar bcom ldan 'das gang na ba der song ste phyin pa dang / bcom ldan 'das kyi zhabs la mgo bos phyag 'tshal nas lan gsum bskor ba byas te ngu zhing smre sngags 'don/ mchi ma byung bzhin</text></item>
<item><p>76a6</p><section>mdo sde</section><text>du thal mo sbyar te phyogs gcig tu 'dug go/ /de nas bcom ldan 'das kyis tshe dang ldan pa sgra gcan zin la 'di skad ces bka' stsal to/ /sgra gcan zin tshur shog /sgra gcan zin khyod mi dgar ma byed ma ngu smre sngags ma 'don yi ma 'chad cig /sgra gcan zin khyod</text></item>
<item><p>76a7</p><section>mdo sde</section><text>kyis nga la pha'i bya ba byas/ ngas kyang bu khyod la bu'i bya ba byas so/ /sgra gcan zin de ltar ngas pha'i bya ba byas/ khyod kyis kyang bu'i bya ba byas te/ bdag cag gnyi gas kyang bya ba byas shing byed pa byas zin gyis sgra gcan zin khyod mya ngan ma byed/ smre sngags ma 'don/ yi</text></item>
<item><p>76b1</p><section>mdo sde</section><text>ma 'chad cig /sgra gcan zin bdag cag gnyis sems can thams cad 'jigs pa med par bya ba'i phyir zhugs pa dang khon med pa dang 'gran zla med pa dang rnam par tho 'tshams pa med pa dang rnam par 'tshe ba med par zhugs pa la ltos/ da yang nga ni yongs su mya ngan las 'da' bar bya ba'i</text></item>
<item><p>76b2</p><section>mdo sde</section><text>phyir gnas te phyin cad su'i phar yang mi 'gyur ro/ /sgra gcan zin khyod kyang yongs su mya ngan las 'das na phyin cad su'i bur yang mi 'gyur ro/ /sgra gcan zin bdag cag gnyis sems can thams cad la rnam par 'tshe ba med pa dang mi 'thun pa med par gnas pa la ltos/ de</text></item>
<item><p>76b3</p><section>mdo sde</section><text>nas tshe dang ldan pa sgra gcan zin gyis bcom ldan 'das la 'di skad ces gsol to/ /bcom ldan 'das yongs su mya ngan las mi 'dar gsol/ bde bar gshegs pa yongs su mya ngan las mi 'dar gsol/ bcom ldan 'das skye bo mang po la sman pa dang / bde ba dang 'jig</text></item>
<item><p>76b4</p><section>mdo sde</section><text>rten la thugs brtse ba dang / lha dang mi rnams kyi don dang phan pa dang bde ba'i slad du bskal par bzhugs su gsol/ de skad ces gsol pa dang / bcom ldan 'das kyis tshe dang ldan pa sgra gcan zin la 'di skad ces bka' stsal to/ /sgra gcan zin chos gang dag dang ldan na 'jig rten na de bzhin</text></item>
<item><p>76b5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas kyi grangs su 'gro ba'i chos de dag sgra gcan zin zad pa'am rnyings pa'am skye ba'am 'gro ba'am 'ong ba'am 'byung ba'am 'gag pa'am srid pa'am 'jig pa'am gnas pa'am 'dug pa'am nyal ba'am ldan pa'am/</text></item>
<item><p>76b6</p><section>mdo sde</section><text>mi ldan par mi 'gyur ro/ /de ci'i phyir zhe na/ sgra gcan zin chos de ni gnas pa ste/ shin tu mi 'byung ba/ shin tu mi skye ba/ shin tu mi 'gag pa/ shin tu stong pa/ shin tu skye ba med pa/ shin tu ngo bo nyid med pa/ nye bar zhi ba/ grangs med pa/ gzhi med pa/ brjod du</text></item>
<item><p>76b7</p><section>mdo sde</section><text>med pa/ ngag gi lam ma yin pa'o/ /sgra gcan zin 'di ni sangs rgyas bcom ldan 'das rnams kyi chos nyid de/ 'di lta ste/ shin tu gnas pa nyid dang / nye bar zhi ba nyid dang / shin tu dben pa nyid dang / shin tu 'dod chags dang bral ba nyid dang / shin tu 'gags pa nyid dang /</text></item>
<item><p>77a1</p><section>mdo sde</section><text>shin tu ma 'dres pa nyid dang / shin tu ma byas pa nyid dang / shin tu ma zad pa nyid de/ sgra gcan zin ngas 'di la dgongs nas 'di skad du de bzhin gshegs pa rnams byung yang rung / de bzhin gshegs pa rnams ma byung yang rung ste/ chos rnams kyi chos gnas pa nyid</text></item>
<item><p>77a2</p><section>mdo sde</section><text>dang / chos nyid dang / chos nges pa nyid dang / chos 'dod chags dang bral ba nyid dang / chos kyi ngo bo nyid ni gnas pa nyid do zhes bshad do/ /sgra gcan zin de bzhin gshegs pa ni tshul khrims kyi phung po bsnams te yongs su mya ngan las mi 'da'/ ting nge 'dzin gyi phung po ma yin/ shes</text></item>
<item><p>77a3</p><section>mdo sde</section><text>rab kyi phung po ma yin/ rnam par grol ba'i phung po ma yin/ rnam par grol ba'i ye shes mthong ba'i phung po bsnams te yongs su mya ngan las mi 'das/ sgra gcan zin khyod mi dgar ma byed cig /smre sngags ma 'don/ yi 'chad pa ma skyed cig /sgra gcan zin 'du byed thams cad ni</text></item>
<item><p>77a4</p><section>mdo sde</section><text>mi rtag pa/ mi brtan pa/ dbugs 'byin pa med pa/ ther zug ma yin pa/ zad cing 'gyur ba'i chos can yin te/ sgra gcan zin de bas na 'du byed thams cad la yid byung bar bya ba'i rigs/ ma chags par bya ba'i rigs/ rnam par grol bar bya ba'i rigs te/ sgra gcan zin 'di</text></item>
<item><p>77a5</p><section>mdo sde</section><text>ni khyod la rjes su bstan pa'o/ /sgra gcan zin la bden pa mthong ba'i le'u 'di bcom ldan 'das kyis bka' stsal pa kun tu shes nas dge slong gnas brtan drug cu tsam len pa med par zag pa rnams las sems rnam par grol lo/ /lha dang mi tshad med pa dag chos la chos kyi mig</text></item>
<item><p>77a6</p><section>mdo sde</section><text>rdul med cing dri ma dang bral ba rnam par dag go/ /byang chub sems dpa' drug khri brgyad stong gis ni mi skye ba'i chos la bzod pa thob ste/ thams cad kyang kye ma'o sangs rgyas kye ma'o sangs rgyas/ kye ma'o sangs rgyas kyi chos bsam gyis mi khyab bo zhes ched du brjod pa ched du rjod cing / de</text></item>
<item><p>77a7</p><section>mdo sde</section><text>dag gis bcom ldan 'das la me tog ud pa la dang / pad ma dang / ku mu da dang / pad ma dkar po rnams kyis gtor/ mngon par gtor nas tshig 'di skad ces bdag cag kyang ma 'ongs pa'i dus na ston pa 'di lta bu 'jig rten du 'byung bar gyur cig /'di ltar chos ston par gyur</text></item>
<item><p>77b1</p><section>mdo sde</section><text>cig /bla na med pa 'jig rten thams cad dang mi 'dra ba'i yongs su mya ngan las 'da' ba sangs rgyas kyi yongs su mya ngan las 'da' ba chen po 'di lta bus yongs su mya ngan las 'da' bar gyur cig ces smras so/ /de skad ces smras nas byang chub sems dpa' de dag cang mi smra bar gyur to/ /</text></item>
<item><p>77b2</p><section>mdo sde</section><text>sgra gcan zin gyi le'u ste bzhi pa rdzogs so// //bam po gsum pa/ de'i tshe tshe dang ldan pa kun dga' bo bcom ldan 'das kyi phangs na gzims khri la bsnyes nas ngus te mchi ma byung smre sngags 'don cing 'dug go/ /de nas tshe dang ldan pa kun dga' bo mchi ma zag par</text></item>
<item><p>77b3</p><section>mdo sde</section><text>ngu zhing shing ljon pa chen po bcad de bsgyel ba bzhin du sa la 'gyel te bcom ldan 'das yongs su mya ngan las 'da' ba ha cang myur ches so/ /bde bar gshegs pa yongs su mya ngan las 'da' ba ha cang myur ches so/ /thugs rje can mi bzhugs par 'gyur ba ha cang myur ches so/ /</text></item>
<item><p>77b4</p><section>mdo sde</section><text>sems can rin po che mi bzhugs par 'gyur ba ha cang myur ches so/ /mar me chen po 'jig rten na mi snang bar 'gyur ba ha cang myur ches so/ /sgron ma chen po 'jig rten na mi snang bar 'gyur ba ha cang myur ches so/ /'jig rten gyi mchog 'jig rten na 'gag par 'gyur ba ha cang myur</text></item>
<item><p>77b5</p><section>mdo sde</section><text>ches so/ /sems can rin po che sems can pad ma dkar po 'jig rten na mi snang bar 'gyur ba ha cang myur ches so/ /sems can cang shes pa sems can dul ba sems can ma dul ba 'dul ba 'jig rten na med par 'gyur ba ha cang myur ches so/ /ded dpon ston pa po bde ba'i lam</text></item>
<item><p>77b6</p><section>mdo sde</section><text>ston pa 'jig rten na mi snang bar 'gyur ba ha cang myur ches so/ /mig chen po shes rab kyi snang ba ston pa 'jig rten na mi snang bar 'gyur ba ha cang myur ches so/ /sems can rnams kyi pha ma 'jig rten na mi snang bar 'gyur ba ha cang myur ches so/ /'jig rten na long bar 'gyur ba ha cang myur</text></item>
<item><p>77b7</p><section>mdo sde</section><text>ches so/ /bcom ldan 'das 'jig rten mgon ma mchis pa dang / yongs su 'dren pa ma 'chis par 'gyur ba ha cang myur ches so/ /sang nang par nas ming mtshan tsam zhig lus te sems can rin po che mi mthong bar 'gyur ba lta/ de nas bcom ldan 'das kyis tshe dang ldan pa kun dga' bo</text></item>
<item><p>78a1</p><section>mdo sde</section><text>la bka' stsal pa/ kun dga' bo thong mya ngan ma byed smre sngags ma 'don cig /kun dga' bo sdug pa dang yid du 'ong ba thams cad dang tha dad par 'gyur zhing 'gyes par 'gyur ba dang / 'bye bar 'gyur ba dang 'brel bar 'gyur bar ngas thog ma nas ma bshad dam/ kun dga'</text></item>
<item><p>78a2</p><section>mdo sde</section><text>bo gang skyes pa byung ba/ 'dus byas pa/ bsams pa/ rten cing 'brel bar 'byung ba/ 'jig pa'i chos can de mi 'jig par ga la 'gyur te de ni gnas med do/ /de lta bur gyur pa dag gnas shing mi snang bar mi 'gyur ba de'i gnas med do/ /kun dga' bo ji ltar ring du gnas kyang nges</text></item>
<item><p>78a3</p><section>mdo sde</section><text>par yongs su mya ngan las 'da' ba'i chos can du 'gyur ro/ /de bas na kun dga' bo khyod mya ngan ma byed smre sngags ma 'don cig /de nas tshe dang ldan pa kun dga' bo mig mi 'dzums par bcom ldan 'das kyi zhal du bltas nas shing ljon pa bcad de bsgyel ba bzhin du yangs la 'gyel</text></item>
<item><p>78a4</p><section>mdo sde</section><text>to/ /bcom ldan 'das kyis tshe dang ldan pa kun dga' bo la lan gnyis su bka' stsal pa/ kun dga' bo thong mya ngan ma byed smre sngags ma 'don cig /kun dga' bo don 'di mya ngan byas pa dang smre sngags 'don pas rnyed par sla ba ma yin no/ /sdug pa dang yid du 'ong ba thams cad dang tha dad du</text></item>
<item><p>78a5</p><section>mdo sde</section><text>'gyur zhing 'gyes par 'gyur bar ngas thog ma nas bshad do/ 'du byed rnams ji srid ring du gnas kyang nges par rnam par 'gyur ba'i chos can yin no/ /kun dga' bo khyod kyis de bzhin gshegs pa la byams pa'i lus kyi las phan pa dang / bde ba dang / gnyis su med pa dang / tshad med pa dang /</text></item>
<item><p>78a6</p><section>mdo sde</section><text>kho na med pa dang / 'gran zla med pa dang / byams pa'i ngag gi las dang / byams pa'i yid kyi las bde ba nas 'gran zla med pa'i bar gyis bsnyen bkur byas so/ /de nas tshe dang ldan pa kun dga' bos las langs nas mchi ma phyis te/ bcom ldan 'das la 'di skad ces gsol to/ /bcom</text></item>
<item><p>78a7</p><section>mdo sde</section><text>ldan 'das bdag sems can rin po che de lta bu dang tha dad du 'gyur/ bdag thugs rje chen po 'jig rten thams cad las 'phags pa/ 'jig rten thams cad la phan par bzhed pa/ 'jig rten thams cad la thugs brtse ba can/ 'jig rten thams cad la gces pa/ 'jig rten thams cad</text></item>
<item><p>78b1</p><section>mdo sde</section><text>kyi ston pa/ 'jig rten thams cad kyi yongs su 'dren pa/ 'jig rten thams cad la phan pa dang bde ba sbyin pa/ sems can chen po de lta bu dang sang nang par 'bral zhing tha dad du 'gyur na ci'i slad du bdag mya ngan mi bgyid smre sngags mi 'don/ de nas tshe dang ldan pa kun dga' bo mchi ma</text></item>
<item><p>78b2</p><section>mdo sde</section><text>mang du phyung nas mchi ma phyis te yang tshig 'di skad smras so/ /kye ma'o gang du mar me chen po/ sgron ma chen po/ snang ba chen po 'di lta bu 'jig rten na mi snang bar 'gyur/ ye shes kyi nyi ma chen po 'od zer bye ba khrag khrig brgya stong du mas bskor ba/ kun tu 'od kun tu snang ba kun tu lam</text></item>
<item><p>78b3</p><section>mdo sde</section><text>me ba/ kun tu 'od zer kun tu rtog /kun tu gzigs pa kun tu mkhyen pa/ kun tu shes rab kun tu dran pa/ kun tu spyod yul kun tu 'od kyi sems can shes rab kyi snang ba chen po 'di lta bu 'jig rten du nub par 'gyur ba'i 'du byed rnams ni g.yon can no/ /brnyas thabs can no/ /</text></item>
<item><p>78b4</p><section>mdo sde</section><text>kye ma'o 'jig rten na 'od byed pa mi snang bar 'gyur ba ha cang myur ches so/ /lha dang bcas pa'i 'jig rten gyi mgon po mi snang bar 'gyur ba ha cang myur ches so/ /kye ma'o bcom ldan 'das cho 'phrul dang bcas pa 'jig rten na mi snang bar 'gyur ba ha cang yang myur ches na/ bcom ldan 'das</text></item>
<item><p>78b5</p><section>mdo sde</section><text>ci'i slad du bdag mya ngan mi bgyid/ bcom ldan 'das ci'i slad du bdag smre sngags mi 'don/ bcom ldan 'das bdag snying rnam pa brgyar ma gas pa ngo mtshar che'o/ /bcom ldan 'das kyi spyan sngar ma gum pa ngo mtshar che'o/ /bcom ldan 'das bdag de la 'di snyam du bcom ldan 'das</text></item>
<item><p>78b6</p><section>mdo sde</section><text>kyi byin gyi rlabs kyis bdag ma gum mo snyam bgyid do/ /de ci'i slad du/ bcom ldan 'das las bdag gis gang chos kyi phung po brgyad khri bzhi stong mngon du mnos/ mngon du kun tu chub par bgyis mngon du kun bzung ba de dag da dung skye bo mang po la phan par ma gyur/ phyogs mang por rgyas par</text></item>
<item><p>78b7</p><section>mdo sde</section><text>ma gyur pas bcom ldan 'das bdag 'di snyam du bdag ma gum pa de ni bcom ldan 'das kyi mthu lags pa snyam bgyid de/ bcom ldan 'das bdag ci'i slad du mya ngan mi bgyid/ bcom ldan 'das bdag ci'i slad du smre sngags mi 'don/ bcom ldan 'das bdag grong khyer ser skya'i gnas su</text></item>
<item><p>79a1</p><section>mdo sde</section><text>bcom ldan 'das bltams pa'i sar mchis nas shAkya rnams tshogs pa la shAkya thub pa shAkya'i rgyal po shin tu mi 'byung bar bzhugs so zhes bgyi'am ji skad bgyi/ rgyal po'i khab kyi grong khyer du mchis nas lus 'phags mo'i bu rgyal po ma skyes dgra la yang dag</text></item>
<item><p>79a2</p><section>mdo sde</section><text>par rdzogs pa'i sangs rgyas nyi ma'i nyi ma chen po nub ste mtshams med pa'i las kyi zug rngu 'byin pa sman pa'i rgyal po chen po de gshegs lags so zhes bgyi'am ji skad bgyi/ grong khyer chen po mnyan yod du mchis nas thugs rje chen po brnyes pa/ phan pa bzhed pa/ 'jig</text></item>
<item><p>79a3</p><section>mdo sde</section><text>rten la thugs brtse ba can de mi snang bar gyur to zhes bgyi'am ji skad bgyi/ mgon med zas sbyin la de bzhin gshegs pa rgyal byed kyi tshal mgon med zas sbyin gyi kun dga' ra bar ji ga bzhugs par 'gyur ram zhes bgyi'am ji skad bgyi/ yangs pa'i grong khyer chen por mchis nas lid</text></item>
<item><p>79a4</p><section>mdo sde</section><text>tsa bI'i tshogs rnams kyi mdun du ded dpon phan par bzhed pa de nub par gyur to zhes bgyi'am ji skad bgyi/ phyogs dang phyogs mtshams rnams nas rigs kyi bu dang rigs kyi bu mo gang dag zhu ba yongs su zhu ba'i slad du mchi ba de rnams la mkhyen pa chen po dang ldan pa 'jig rten thams cad kyi</text></item>
<item><p>79a5</p><section>mdo sde</section><text>khams mkhyen pa mkhas pa the tshom zhus pa thams cad sel ba de nub par gyur to zhes bgyi'am ji skad bgyi/ phyogs dang phyogs mtshams rnams nas dbyar gyi gnas su gnas gnas pa'i dge slong bcom ldan 'das la blta ba dang / phyag 'tshal ba dang / bsnyen bkur bgyi ba dang /</text></item>
<item><p>79a6</p><section>mdo sde</section><text>zhu ba dang brtag pa'i slad du mchi ba de rnams la chos dang ldan pa'i gtam gsung zhing mi'i chos bla ma rtogs pa bcom ldan 'das mi bzhugs na bdag gis mi mthong ngo mi thos so/ /cho 'phrul dang bcas pa'i tshangs par spyod pa de lta bu 'jig rten na mi snang bar 'gyur na/ bcom ldan</text></item>
<item><p>79a7</p><section>mdo sde</section><text>'das bdag ci'i slad du mya ngan mi bgyid/ ci'i slad du bdag smre sngags mi 'don/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo thong mya ngan ma byed smre sngags ma 'don cig kun dga' bo nga'i tshangs par</text></item>
<item><p>79b1</p><section>mdo sde</section><text>spyod pa skye bo mang po la phan par gyur pa lha dang mi rnams la rgya che zhing yangs pa dang lha dang bcas pa'i 'jig rten gyis mnos pa yun ring du gnas par 'gyur ro/ /kun dga' bo nga yongs su mya ngan las 'das nas dge slong 'od srung dang kun dga' bo khyed gnyis lo bzhi bcu lhag tsam du cho 'phrul dang</text></item>
<item><p>79b2</p><section>mdo sde</section><text>bcas pa'i tshangs par spyod pa lha dang mis so sor mnos pa de spyod par 'gyur gyis kun dga' bo khyod mya ngan ma byed smre sngags ma 'don cig /nga'i dam pa'i chos skye bo mang po la phan par gyur pa lha dang mi rnams la rgya che zhing yangs par gyur pa yun ring du gnas par 'gyur ro/ /kun</text></item>
<item><p>79b3</p><section>mdo sde</section><text>dga' bo nga 'das nas dge slong 'od srung dang khyed gnyis bskal pa grangs med pa bye ba khrag khrig brgya stong du yang dag par bsgrubs pa'i bla na med pa yang dag par rdzogs pa'i byang chub 'di dang / nga'i dge ba'i chos dkon mchog 'di rnam par 'phel zhing yongs su mi nyams par bya ba'i phyir zhugs</text></item>
<item><p>79b4</p><section>mdo sde</section><text>par 'gyur ro/ /de ci'i phyir zhe na/ kun dga' bo dge slong 'od srung ni 'dod pa chung ba/ chog shes pa/ rab tu dben pa/ brtson 'grus brtsams pa/ dran pa nye bar bzhag pa/ spros pa med pa la dga' ba/ mnyam par bzhag pa/ shes rab rno ba'o/ /kun dga' bo dge slong</text></item>
<item><p>79b5</p><section>mdo sde</section><text>'od srung ni skye bo mang po la yang dag par ston pa/ yang dag par 'dzin du 'jug pa/ yang dag par gzengs stod pa/ yang dag par rab tu dga' bar byed pa/ tshangs pa mtshungs par spyod pa thams cad la chos 'chad pas ngal ba med pa'o/ /kun dga' bo dge slong 'od srung ni 'khor</text></item>
<item><p>79b6</p><section>mdo sde</section><text>bzhi po dag gi pha ma lta bu'o/ /kun dga' bo dge slong 'od srung ni 'jig rten la yun ring du lta zhing snying brtse ba can no/ /kun dga' bo dge slong 'od srung ni skye bo mang po la phan pa dang / skye bo mang po la bde ba dang / 'jig rten la snying brtse ba dang lha dang mi rnams kyi don dang phan pa dang bde ba'i</text></item>
<item><p>79b7</p><section>mdo sde</section><text>phyir zhugs pa yin no/ /gsol pa bcom ldan 'das dge slong 'od srung skye bo mang po ji snyed cig gi don la dga' ba dang / lha dang mi rnams la phan pa dang bde bar dga' ba la zhugs pa lags/ bka' stsal pa/ kun dga' bo dge slong 'od srung gang gi tshe yongs su mya ngan las</text></item>
<item><p>80a1</p><section>mdo sde</section><text>'da' ba de'i tshe 'di ltar byin gyis rlobs par 'gyur te/ bdag yongs su mya ngan las 'das nas de bzhin gshegs pa dgra bcom pa yang dag par rdzogs pa'i sangs rgyas byams pa 'jig rten du ma byung gi bar du bdag gi lus gzhan du ma gyur cig /gos dang spu dang skra dang</text></item>
<item><p>80a2</p><section>mdo sde</section><text>pags pa dang mdog dang dbang po rnams gzhan du ma gyur cig /bdag gi lus sam yan lag thams cad kyang gzhan du ma gyur cig /gang gi tshe de bzhin gshegs pa byams pa 'jig rten du byung bar gyur pa de'i tshe de bzhin gshegs pa de 'dus pa dang po dang / de bzhin du 'dus pa gnyis pa</text></item>
<item><p>80a3</p><section>mdo sde</section><text>dang / de bzhin du 'dus pa chen po gsum pa dang bcas pas bdag gi lus ma zhig par gzigs par gyur cig /bdag gis chos bshad pa la nye bar brten pa dang bdag gi byin gyis brlabs dang / bdag la dmigs pas srog chags brgya phrag mang po dang / srog chags stong phrag</text></item>
<item><p>80a4</p><section>mdo sde</section><text>mang po dang / srog chags bye ba khrag khrig brgya stong mang po rnams dul bar gyur cig /gang gi tshe de bzhin gshegs pa byams pa dang nyan thos 'dus pa gsum po dbang po ma yengs pa gos ji lta ba bzhin du bgos pa de rnams kyis bdag gi lus ma zhig par gzigs par gyur pa de'i tshe bdag gi</text></item>
<item><p>80a5</p><section>mdo sde</section><text>lus nam mkha' la mngon par 'phags nas lus kyi me'i khams kyis lus tshig par gyur cig /tshig pa de'i sol ba yang mi snang bar gyur cig snyam mo/ /kun dga' bo gang de ltar byin gyis rlob par 'gyur ba'i dge slong 'od srung de sems can yongs su smin par bya ba'i phyir de ltar skye</text></item>
<item><p>80a6</p><section>mdo sde</section><text>bo mang po la phan pa dang / de ltar skye bo mang po la bde ba'i phyir zhugs pa yin no/ /kun dga' bo dge slong 'od srung yongs su mya ngan las 'das nas kyang brag gi ri bzhi lhan cig tu tshogs nas 'od srung gi lus bskor te gcig tu 'byor par gnas par 'gyur ro/ /kun dga' bo brag gi ri de bzhi'i</text></item>
<item><p>80a7</p><section>mdo sde</section><text>nang na dge slong 'od srung gi lus gcig tu mkhregs shing ma zhig par gnas par 'gyur ro/ /de bzhin gshegs pa byams pa ji srid du 'jig rten du ma byung ba de srid du dge slong 'od srung gi lus gos dang bcas par ma zhig par gnas par 'gyur ro/ /de ci'i phyir zhe na/ kun dga' bo 'di lta ste/</text></item>
<item><p>80b1</p><section>mdo sde</section><text>tshul khrims dag pa'i phyir tshul khrims dang ldan pa tshangs par spyod pa'i sems la smon pa 'grub ste tshangs par mi spyod pa'i ma yin no/ /shes rab dang ldan pa'i 'grub kyi shes rab 'chal pa'i ma yin no/ /'dod chags dang bral ba'i 'grub kyi 'dod chags dang ma bral ba'i ma yin no/ /kun dga'</text></item>
<item><p>80b2</p><section>mdo sde</section><text>bo de bas na dge slong 'od srung sngon gyi byin gyi rlabs kyis yongs su mya ngan las 'das nas de bzhin gshegs pa byams pa 'jig rten du ma byung gi bar du lus gzhan du mi 'gyur/ skra dang spu dang sha dang khrag dang pags pa dang de las gzhan pa'i yan lag dang nying lag rnams dang dbang po rnams dang /</text></item>
<item><p>80b3</p><section>mdo sde</section><text>gos rnams gzhan du mi 'gyur zhing lus kyi dri nga ba med par 'gyur ro/ /kun dga' bo de nas de bzhin gshegs pa byams pa 'jig rten du byung nas 'dus pa dang po'i dge slong bye ba phrag dgu bcu rtsa drug dang thabs cig tu 'od srung gi lus ga la 'dug pa der gshegs par 'gyur ro/ /kun dga' bo</text></item>
<item><p>80b4</p><section>mdo sde</section><text>de nas de bzhin gshegs pa byams pas dge slong 'od srung gi lus dge slong bye ba phrag dgu bcu rtsa drug po de dag la bstan nas 'di skad kyang bka' stsal to/ /dge slong dag 'di ni bcom ldan 'das shAkya thub pa'i nyan thos chen po dge slong 'od srung zhes bya ba yin te/ 'di ni sbyangs pa'i yon tan la</text></item>
<item><p>80b5</p><section>mdo sde</section><text>gnas pa rnams dang / 'dod pa chung ba rnams dang chog shes pa rnams dang / rab tu dben pa rnams dang / brtson 'grus brtsams pa rnams dang / dran pa nye bar gzhag pa rnams dang / mnyam par gzhag pa rnams dang / shes rab dang ldan pa rnams kyi mchog yin te/ spros pa med</text></item>
<item><p>80b6</p><section>mdo sde</section><text>pa la mos shing spros pa med pa la dga' ba/ skye bo mang po la yang dag par ston pa/ yang dag par 'dzin du 'jug pa/ yang dag par gzengs stod pa/ yang dag par rab tu dga' bar byed pa/ tshangs pa mtshungs par spyod pa la chos 'chad pas ngal ba med pa'o/ /dge slong dag</text></item>
<item><p>80b7</p><section>mdo sde</section><text>dge slong 'od srung ni 'khor bzhi'i pha ma lta bur gyur pa'o/ /ring du rjes su lta ba/ shin du rjes su lta ba/ skye bo mang po la rjes su lta ba'o/ /dge slong dag dge slong 'od srung 'di skye bo mang po la phan pa dang / skye bo mang po la bde ba dang / 'jig rten la snying brtse ba'i phyir zhugs pa dang / lha</text></item>
<item><p>81a1</p><section>mdo sde</section><text>dang mi rnams kyi don dang / phan pa dang bde ba'i phyir zhugs pa la ltos/ lan gnyis su yang de bzhin gshegs pa byams pa nyan thos bye ba dgu bcu rtsa bzhi dang thabs cig sa phyogs der gshegs par 'gyur ro/ /kun dga' bo lan gsum du yang de bzhin gshegs pa</text></item>
<item><p>81a2</p><section>mdo sde</section><text>dgra bcom pa yang dag par rdzogs pa'i sangs rgyas byams pa nyan thos bye ba dgu bcu rtsa gnyis dang thabs cig tu dge slong 'od srung gi lus ga la 'dug pa'i sa phyogs der gshegs shing / kun dga' bo de bzhin gshegs pa byams pa de yang dge slong bye ba dgu bcu rtsa gnyis po rnams la</text></item>
<item><p>81a3</p><section>mdo sde</section><text>dge slong 'od srung gi lus ston par 'gyur te/ dge slong dag dge slong 'od srung zhes bya ba 'di ni bcom ldan 'das de bzhin gshegs pa shAkya thub pa'i nyan thos chen po sbyangs pa'i yon tan 'dzin pa rnams kyi mchog /'dod pa chung ba dang chog shes pa nas skye bo mang po dang lha dang mi rnams la phan pa</text></item>
<item><p>81a4</p><section>mdo sde</section><text>dang bde ba'i phyir zhugs pa'i bar la ltos/ kun dga' bo de nas de bzhin gshegs pa dgra bcom pa yang dag par rdzogs pa'i sangs rgyas byams pas de'i tshe phyag g.yas pa gser gyi kha dog can brkyang nas dge slong 'od srung chen po'i mgo la nyug par 'gyur ro/ /byugs nas kyang dge</text></item>
<item><p>81a5</p><section>mdo sde</section><text>slong gi dge 'dun la gzigs par 'gyur ro/ /gzigs nas 'di skad bka' stsal to/ /dge slong dag dge slong 'od srung des bcom ldan 'das de bzhin gshegs pa shAkya thub pa yongs su mya ngan las 'das pa de'i dam pa'i chos ji ltar yongs su bzung ba de lta bu da lta nga'i dge slong gi dge</text></item>
<item><p>81a6</p><section>mdo sde</section><text>'dun mang po 'di'i nang na nga yongs su mya ngan las 'das na gang dam pa'i chos 'chad pa'i dge slong gcig kyang med do zhes bka' stsol bar 'gyur ro/ /kun dga' bo de nas dge slong 'od srung 'dus pa chen po gsum pa de nyid du sngon gyi byin gyi rlabs kyis steng gi nam mkha'i bar snang la mngon</text></item>
<item><p>81a7</p><section>mdo sde</section><text>par 'phags nas cho 'phrul rnam pa sna tshogs bstan te/ rang gi me'i khams kyis rang gi lus sreg par 'gyur te/ bsregs pa de'i sol ba yang mi snang / thal ba yang mi snang bar 'gyur ro/ /kun dga' bo de nas de bzhin gshegs pa byams pa de'i tshe dge slong 'od srung las</text></item>
<item><p>81b1</p><section>mdo sde</section><text>brtsams nas ci nas kyang srog chags brgya phrag mang po dang srog chags stong phrag mang po dang / srog chags bye ba khrag khrig brgya stong mang po dang / lha dang mir bcas pa'i skye dgu dul bar 'gyur ba de lta de ltar dge slong bye ba dgu bcu rtsa drug po de dag la chos ston par 'gyur ro/ /kun</text></item>
<item><p>81b2</p><section>mdo sde</section><text>dga' bo dge slong 'od srung ji ltar skye bo mang po la phan pa'i phyir zhugs pa la ltos/ kun dga' bo khyod kyang skye bo mang po la phan pa dang bde ba'i phyir zhugs so/ /'jug par yang 'gyur ro/ /kun dga' bo de ltar na dge slong 'od srung dang khyod gnyis lo bzhi bcu lhag tsam du nga'i dam pa'i chos</text></item>
<item><p>81b3</p><section>mdo sde</section><text>'di 'dzin par 'gyur/ cho 'phrul dang bcas pa'i tshangs par spyod pa lha dang mi rnams la rgya che zhing yangs par gyur pa spyod par 'gyur ro/ /'od srung gi le'u ste lnga pa rdzogs so// //de nas yang bcom ldan 'das kyis kun dga' bo la bka' stsal pa/ kun dga' bo khyod</text></item>
<item><p>81b4</p><section>mdo sde</section><text>mya ngan ma byed cig ces bya ba nas rgyas par kun dga' bo khyod tshangs par spyod pa skye bo mang po la phan par gyur pa/ lha dang mi rnams la rgya che zhing yangs pa dang / yang dag par mnos pa spyod par 'gyur ro zhes bya ba'i bar du'o/ /kun dga' bo nga 'das shing nga yongs su mya ngan las 'das nas</text></item>
<item><p>81b5</p><section>mdo sde</section><text>grong khyer bcom brlag na ri spo dang ngos che ba zhes bya ba yod par 'gyur ro/ /de na dge 'dun gyi kun dga' ra ba 'dam bu can zhes bya ba zhig yod par 'gyur te/ de na yul slan pa zhes bya ba'i dge slong rdzu 'phrul che ba/ mthu che ba/ gsal ba/ dul ba/ 'jigs pa med pa/ mang du thos pa/</text></item>
<item><p>81b6</p><section>mdo sde</section><text>mdo 'dzin pa/ 'dul ba 'dzin pa/ ma mo 'dzin pa/ yang dag par ston pa/ yang dag par 'dzin du 'jug pa/ yang dag par gzengs stod pa/ yang dag par rab tu dga' bar byed pa/ tshangs pa mtshungs par spyod pa rnams la chos 'chad pas ngal ba med pa zhig 'byung bar 'gyur te/</text></item>
<item><p>81b7</p><section>mdo sde</section><text>de yang tshangs par spyod pa 'di cho 'phrul dang bcas pa dang lha dang mi rnams la rgya che zhing yangs par byed par 'gyur gyis/ kun dga' bo khyod mya ngan ma byed smre sngags ma 'don cig /kun dga' bo nga 'das nas ri spo dang ngos che ba de nyid na dge 'dun gyi kun dga' ra ba 'dam bu can zhes bya ba de nyid</text></item>
<item><p>82a1</p><section>mdo sde</section><text>na dge slong dga' ba can zhes bya ba rdzu 'phrul che ba/ mthu che ba nas tshangs pa mtshungs par spyod pa rnams la chos 'chad pas ngal ba med ces bya ba'i bar dang ldan pa zhig 'byung bar 'gyur te/ de yang nga'i bstan pa 'di yangs shing rgyas pa dang lha dang mis yang dag par</text></item>
<item><p>82a2</p><section>mdo sde</section><text>mnos par byed par 'gyur gyis/ kun dga' bo khyod mya ngan ma byed smre sngags ma 'don cig /kun dga' bo nga 'das nas ri spo dang ngos che ba de nyid na ri u shi ra zhes bya ba yod par 'gyur ro/ /der dge slong bzhi khri bzhi stong 'dus par 'gyur te thams cad kyang rdzu 'phrul che ba/ mthu che ba</text></item>
<item><p>82a3</p><section>mdo sde</section><text>dbang che bar grags pa/ gsal ba dul ba 'jigs pa med pa/ mang du thos pa mdo 'dzin pa/ 'dul ba 'dzin pa/ ma mo 'dzin pa/ skye bo mang po la yang dag par ston pa/ yang dag par 'dzin du 'jug pa/ yang dag par gzengs stod pa/ yang dag par rab tu dga' bar byed pa sha</text></item>
<item><p>82a4</p><section>mdo sde</section><text>stag ste/ de dag kyang tshangs par spyod pa cho 'phrul dang bcas pa 'di rgyas par byed de lha dang mi rnams la rgya che zhing yangs par byed par 'gyur ro/ /kun dga' bo nga'i tshangs par spyod pa rgyas par 'gyur gyis kun dga' bo khyod mya ngan ma byed/ smre sngags ma 'don cig /kun dga' bo nga</text></item>
<item><p>82a5</p><section>mdo sde</section><text>'das nas ri spo dang ngos che ba de nyid na dge slong nye sbas zhes bya ba 'byung bar 'gyur te rdzu 'phrul che ba/ mthu che ba nas de yang tshangs par spyod pa cho 'phrul dang bcas pa 'di yangs shing rgyas pa dang / lha dang mi rnams kyis yang dag par mnos par byed par 'gyur ba'i bar du'o/ /der yang</text></item>
<item><p>82a6</p><section>mdo sde</section><text>nga'i dgra bcom pa mang po 'dus par 'gyur te/ dge slong gso sbyong gi las gcig pa/ nga rgyal med pa/ kun shes pa/ brda sprod pa/ brgyad khri brgyad stong 'byung bar 'gyur ro/ /de dag kyang nga'i tshangs par spyod pa rdzu 'phrul dang bcas pa'i spyod par 'gyur te/ lha dang mi rnams la yangs</text></item>
<item><p>82a7</p><section>mdo sde</section><text>shing rgya che bar byed par 'gyur gyis kun dga' bo khyod mya ngan ma byed smre sngags ma 'don cig /kun dga' bo dge slong nye sbas nga'i tshangs par spyod pa yang yangs shing rgya che bar spyod cing lha dang mi rnams la yang dag par ston par 'gyur ro/ /kun dga' bo nga 'das nas grong khyer skya snar gyi bu zhes bya ba</text></item>
<item><p>82b1</p><section>mdo sde</section><text>na dge 'dun gyi kun dga' ra ba lam zhes bya ba yod par 'gyur te/ der dge slong rta sbas zhes bya ba 'byung ste/ rig pa gsum dang ldan pa/ mngon par shes pa drug dang ldan pa/ rnam par thar pa brgyad la bsam gtan pa/ gnyis ka'i cha las rnam par grol ba/ rdzu 'phrul che ba/ mthu che ba nas de</text></item>
<item><p>82b2</p><section>mdo sde</section><text>yang tshangs par spyod pa 'di yangs shing rgyas par byed par 'gyur zhes bya ba'i bar du rgya cher thams cad du sbyar ro/ /kun dga' bo khyod mya ngan ma byed smre sngags ma 'don cig /kun dga' bo nga 'das nas de nyid du bya gag gi kun dga' ra bar dge slong bla ma zhes bya ba 'byung ste/ rdzu 'phrul che ba/ mthu</text></item>
<item><p>82b3</p><section>mdo sde</section><text>che ba zhes bya ba nas/ de yang bstan pa 'di cho 'phrul dang bcas par byed cing lha dang mi rnams la so sor yangs shing rgyas par byed par 'gyur gyis kun dga' bo khyod mya ngan ma byed smre sngags ma 'don cig /de ci'i phyir zhe na/ kun dga' bo nga'i tshangs par spyod pa rgyas pa dang / lha dang mi rnams la yangs</text></item>
<item><p>82b4</p><section>mdo sde</section><text>shing rgya che bar 'gyur ba'i phyir ro/ /kun dga' bo nga yongs su mya ngan las 'das shing 'das pa'i 'og tu yul yan lag ces bya ba de na nyan thos rnams la lo lnga'i dus ston byed par 'gyur ro/ /der dgra bcom pa khri sum stong 'dus par 'gyur te/ thams cad kyang rdzu 'phrul che ba/ mthu che ba</text></item>
<item><p>82b5</p><section>mdo sde</section><text>dbang che bar grags pa nas rgya cher tshangs pa mtshungs par spyod pa rnams la chos 'chad pas ngal ba med pa sha stag gi bar du'o/ /de na dge 'dun gyi gnas brtan dad ldan drug pa zhes bya ba zhig yod par 'gyur te/ rdzu 'phrul che ba mthu che ba/ dbang che bar grags pa nas rgya cher tshangs pa</text></item>
<item><p>82b6</p><section>mdo sde</section><text>mtshungs par spyod pa rnams la chos 'chad pas ngal ba med pa'i bar du ste/ de yang nga'i tshangs par spyod pa cho 'phrul dang bcas pa lha dang mi rnams la rgyas par byed par 'gyur gyis kun dga' bo khyod mya ngan ma byed smre sngags ma 'don cig /kun dga' bo nga 'das nas grong khyer gser gyi</text></item>
<item><p>82b7</p><section>mdo sde</section><text>bre zhes bya ba na bram ze'i rigs las rab tu byung ba dge slong mkhas pa zhes bya ba dang / yang dag par rgyal ba can zhes bya ba gnyis 'byung ste/ rdzu 'phrul che ba mthu che ba/ dbang che bar grags pa nas de gnyis kyang tshangs par spyod pa cho 'phrul dang bcas pa 'di rgyas pa'i bar du byed par 'gyur</text></item>
<item><p>83a1</p><section>mdo sde</section><text>gyis kun dga' bo khyod mya ngan ma byed/ smre sngags ma 'don cig /kun dga' bo nga 'das nas grong khyer gnas bcas zhes bya ba na dge slong brtson 'grus che zhes bya ba 'byung ste/ rdzu 'phrul che ba mthu che ba de yang tshangs par spyod pa 'di lha dang mi rnams la cho 'phrul dang bcas</text></item>
<item><p>83a2</p><section>mdo sde</section><text>par byed par 'gyur gyis kun dga' bo khyod mya ngan ma byed smre sngags ma 'don cig /kun dga' bo nga 'das nas ma 'ongs pa'i dus na dge slong nyi ma'i gung zhes bya ba 'byung ste/ kun dga' bo dge slong nyi ma'i gung de yang nga'i chos 'dul ba 'di rgyas par byed cing lha dang mi rnams la cho 'phrul</text></item>
<item><p>83a3</p><section>mdo sde</section><text>dang bcas pa dang yangs shing rgya che bar byed par 'gyur gyis kun dga' bo khyod mya ngan ma byed/ smre sngags ma 'don cig /kun dga' bo nga 'das nas byang phyogs kyi rgyud na yul spos 'dzin zhes bya ba na dge slong 'od srung zhes bya ba 'byung ste/ rdzu 'phrul che ba mthu che ba/ dbang che bar grags pa</text></item>
<item><p>83a4</p><section>mdo sde</section><text>gsal ba 'jigs pa med pa/ mang du thos pa/ 'dul ba 'dzin pa/ mdo 'dzin pa/ ma mo 'dzin pa/ yang dag par ston pa/ yang dag par 'dzin du 'jug pa/ yang dag par gzengs stod pa/ yang dag par rab tu dga' bar byed pa nas de yang nga'i bstan pa rgyas par byed pa'i bar</text></item>
<item><p>83a5</p><section>mdo sde</section><text>du 'gyur gyis kun dga' bo khyod mya ngan ma byed/ smre sngags ma 'don cig /kun dga' bo nga 'das nas byang phyogs kyi rgyud na grong khyer rdo 'jog ces bya ba phyogs dang phyogs mtshams su sgra grag pa yod par 'gyur te de na khyim bdag ral pa can zhes bya ba phyug pa nor che ba/ longs spyod che ba/ bsod</text></item>
<item><p>83a6</p><section>mdo sde</section><text>nams dang ldan pa/ shes rab dang ldan pa/ gzugs bzang ba mdzes pa/ blta na sdug pa/ kha dog bzang po rgyas pa mchog dang ldan pa/ dad pa can dang ba can zhig 'byung ste/ de nga'i lus dang nyan thos rnams la bsti stang du byed pa dang / bla mar byed pa dang / rim gror byed pa dang / mchod</text></item>
<item><p>83a7</p><section>mdo sde</section><text>pa dang rjed pa la spro bar 'gyur te/ rim gyis byang chub kyi tshogs yongs su rdzogs par bya ba nas ma 'ongs pa'i dus na bskal pa stong rdzogs pa dang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ bskal pa bzang byed ces bya ba la bkod pa chen pos</text></item>
<item><p>83b1</p><section>mdo sde</section><text>legs par brgyan pa'i 'jig rten gyi khams su kun tu snang ba zhes bya ba'i de bzhin gshegs par 'gyur ro/ /kun dga' bo khyim bdag ral pa can de yang nga yi bstan pa 'di lha dang mi rnams la rgyas par byed par 'gyur gyis kun dga' bo khyod mya ngan ma byed/ smre sngags ma 'don cig /kun</text></item>
<item><p>83b2</p><section>mdo sde</section><text>dga' bo nga 'das nas byang phyogs kyi rgyud na rgyal po'i pho brang 'byor ba rgyas pa bde ba lo legs pa skye bo mang po dang mis gang ba rgyas ldan zhes bya ba yod par 'gyur te/ de na bram ze dang khyim bdag rnams nga'i bstan pa 'di la dad cing sems dang bar 'gyur ro/ /kun dga' bo de dag kyang nga mya</text></item>
<item><p>83b3</p><section>mdo sde</section><text>ngan las 'das pa'i lus dang nyan thos rnams la bsti stang du bya ba dang / bla mar bya ba dang / rim gror bya ba dang / mchod pa dang rjed pa dang / ri mor bya ba la spro bar 'gyur ro/ /der yang nga'i nyan thos rdzu 'phrul che ba mthu che ba dbang che bar grags pa brgya phrag mang po 'dus par 'gyur te rgya cher sbyar</text></item>
<item><p>83b4</p><section>mdo sde</section><text>ro/ /kun dga' bo de na 'khod pa'i khyim pa rnams kyang phal cher gsal ba/ dul ba 'jigs pa med pa/ mang du thos pa/ thos pa sogs pa/ mkhas pa shes rab che ba sha stag go/ /kun dga' bo rgyal po'i pho brang rgyas ldan de na khyim pa gang dag 'chi ba'i dus byed pa de dag 'chi ba'i dus</text></item>
<item><p>83b5</p><section>mdo sde</section><text>byas ma thag tu phal cher dga' ldan gyi lha'i ris su skye bar 'gyur ro/ /rab tu byung ba gang dag 'chi ba'i dus byed pa de dag ni phal cher log par ltung bar 'gyur ro/ /de ci'i phyir zhe na/ 'di ltar de dag yo byad bsnyungs pa la mi gnas shing sdom pa la mi gnas pa'i phyir ro/ /kun dga' bo</text></item>
<item><p>83b6</p><section>mdo sde</section><text>rgyal po'i pho brang rgyas ldan na dam pa'i chos gnas bzhin du bram ze dang khyim bdag gang dag 'di ltar bcom ldan 'das shAkya thub pa'i dam pa'i chos nub bo snyam du sems so/ /de ci'i phyir zhe na/ kun dga' bo 'di ltar de'i tshe na dge slong phal cher lhod pa dang / yo byad mang ba dang spong ba</text></item>
<item><p>83b7</p><section>mdo sde</section><text>las nyams pa dang / ldog pa la thog mar 'gro ba dang / rab tu dben pa la brtson pa bor ba dang / 'khor bzhi po dag dang 'dre ba dang / tshul nyams pa dang / tshul khrims 'chal bar 'gyur te/ de dag bram ze dang khyim pa rnams dang lhan cig tu tshul nyams shing tshigs las 'das</text></item>
<item><p>84a1</p><section>mdo sde</section><text>pa dang / gcig la gcig mi gus par me tog dang 'bras bu dang bza' ba dang bca' ba dag sbyin pa dang rab tu sbyin par byed pa la mngon par dga' zhing ma bsdams par 'gyur ro/ /de dag kyang bu dang chung ma spyod par byed de/ de dag gis de mthong zhing thos nas bcom ldan 'das kyi</text></item>
<item><p>84a2</p><section>mdo sde</section><text>dam pa'i chos nub par mi 'gyur grang snyam nas rab tu 'jigs pa dang skrag pa dang mi dga' bar 'gyur ro/ /de'i tshe yang rgyal po'i pho brang rgyas ldan de na dge bsnyen chos 'phel zhes bya ba rdzu 'phrul che ba mthu che ba/ dbang che bar grags pa/ gsal ba dul ba 'jigs pa med pa mang du thos pa thos pa</text></item>
<item><p>84a3</p><section>mdo sde</section><text>nges par byed pa la mkhas pa zhig 'byung ste/ der bram ze dang khyim bdag de rnams dga' bar bya ba'i phyir rdzu 'phrul gyis nam mkha' la mngon par 'phags nas bram ze dang khyim bdag rnams la yang dag par ston/ yang dag par 'dzin du 'jug /yang dag par gzengs stod/ yang</text></item>
<item><p>84a4</p><section>mdo sde</section><text>dag par rab tu dga' bar byed cing tshig 'di skad kyang smra bar 'gyur te/ bram ze dang khyim bdag rnams ma 'jigs shig /dogs pa ma skyed cig /the tshom ma skyed cig /yid gnyis ma za shig /bcom ldan 'das shAkya thub pa de'i dam pa'i chos da dung gnas shing ma nub kyis khyed</text></item>
<item><p>84a5</p><section>mdo sde</section><text>ma thob pa thob par bya ba dang / ma rtogs pa rtogs par bya ba dang / mngon sum du ma byas pa mngon sum du bya ba'i phyir sbyor ba gyis shig /brtsal ba gyis shig /'bad pa gyis shig /da dung 'phags pa'i chos thos par bya sla'o/ /de nas bram ze dang khyim bdag de rnams tshim zhing</text></item>
<item><p>84a6</p><section>mdo sde</section><text>mgu ste yi rangs shing rab tu dga' la dga' ba dang yid bde ba skyes nas sbyin pa dag sbyin/ bsod nams dag byed cing nga'i ring bsrel la rim gror bya ba nas rjed pa dang mngon par mchod par bya ba'i phyir spro ba skye bar 'gyur zhing thos pa dang tshul khrims dang spong ba la yang brtson par 'gyur ro/ /</text></item>
<item><p>84a7</p><section>mdo sde</section><text>de ltar khyim bdag chos 'phel gyis bram ze dang khyim bdag rnams dga' bar byas pas phal cher mtho ris dang thar par 'gro bar 'gyur ro/ /kun dga' bo khyim bdag chos 'phel de yang nga'i bstan pa 'di rgya cher rgyas par byed par 'gyur ro/ /kun dga' bo de ltar nga 'das nas nga'i</text></item>
<item><p>84b1</p><section>mdo sde</section><text>bstan pa 'di la sems dang zhing mngon par dga' ba/ sngon gyi rgyal ba la lhag par bya ba byas pa/ dge ba'i rtsa ba bskyed pa/ lhag pa'i bsam pa phun sum tshogs pa/ sangs rgyas mang po la bsnyen bkur byas pa'i khyim bdag kyang mang du 'byung bar 'gyur ro/ /de dag kyang nga'i lus dang nyan thos</text></item>
<item><p>84b2</p><section>mdo sde</section><text>rnams la rim gror bya ba dang / bla mar bya ba dang / bsti stang du bya ba dang / mchod par bya ba dang / rjed par bya ba dang / mngon par mchod par bya ba'i phyir spro bar 'gyur te/ kun dga' bo de dag kyang nga'i bstan pa 'di rgyas par byed cing lha dang mi rnams kyis mnos par byed par 'gyur ro/ /kun</text></item>
<item><p>84b3</p><section>mdo sde</section><text>dga' bo nga 'das nas ma 'ongs pa'i dus na byang phyogs kyi rgyud du dge slong 'tsho byed ces bya ba sngon gyi rgyal ba la lhag par bya ba byas pa/ sangs rgyas brgya stong mang po la bsnyen bkur byas pa/ dge ba'i rtsa ba bskyed pa/ lhag pa'i bsam pa bskyed pa/ theg pa chen po la yang dag par zhugs pa/</text></item>
<item><p>84b4</p><section>mdo sde</section><text>skye bo mang po la phan pa dang bde ba'i phyir zhugs pa/ mang du thos pa/ byang chub sems dpa'i sde snod 'dzin pa/ theg pa chen po'i bsngags pa brjod pa/ theg pa chen po yang dag par rab tu ston pa zhig 'byung bar 'gyur te/ de nga'i sku gdung gi mchod rten zhig cing ral ba mthong nas</text></item>
<item><p>84b5</p><section>mdo sde</section><text>gser gyis brgyan par byed cing gdugs dang rgyal mtshan dang ba dan dang / dar dang / dril bu g.yer kha'i dra ba g.yogs pa dang / de bzhin gshegs pa'i sku gzugs dang mchod rten gyi khang pa dang mchod rten rnams seng ge'i rgyal mtshan gyis brgyan te/ lha dang mi rnams dga' ba skye zhing de</text></item>
<item><p>84b6</p><section>mdo sde</section><text>yongs su bskyang ba dang / nga'i bstan pa yongs su bskyang ba dang / sems ma dang ba rnams dang bar bya ba dang / dang ba rnams phyir zhing 'phel ba dang / skye bo mang po'i dge ba'i rtsa ba'i tshogs bsags pa'i phyir lo lnga pa byed du 'jug par 'gyur ro/ /kun dga' bo de'i tshe na dge slong mi brtson pa/</text></item>
<item><p>84b7</p><section>mdo sde</section><text>lhod pa yo byad mang ba spong ba las nyams pa/ tshul nyams pa tshul khrims 'chal pa/ sdig pa'i chos kun tu spyod pa/ 'du 'dzi la dga' ba/ rab tu dben pa la mi lta ba/ brtson pa bor ba/ gnas gcig na 'khod pa/ yongs su 'dzin pa la brtson pa/ khyim pa dang rab tu byung ba rnams</text></item>
<item><p>85a1</p><section>mdo sde</section><text>dang 'dres pa/ dkon mchog gsum dang ma 'dres pa/ ma gus pa dge sbyong ltar bcos pa dag ni mang du 'byung bar 'gyur ro/ /de na dge slong brtson 'grus brtsams pa/ rab tu dben pa dran pa nye bar gzhag pa/ mnyam par bzhag pa/ shes rab dang ldan pa/ sems</text></item>
<item><p>85a2</p><section>mdo sde</section><text>rtse gcig pa dge ba'i chos can/ 'dod pa chung ba/ chog shes pa/ bsod snyoms la rgyu ba/ 'phags pa'i rigs la gnas pa/ mang du thos pa thos pa bsags pa dag ni nyung ngu 'byung bar 'gyur te/ de la dge slong 'tsho byed khong khro ba'i sems med pa dang / dbang po ma nyams pa dang /</text></item>
<item><p>85a3</p><section>mdo sde</section><text>dad pa dang dang ba mchog dang ldan pas/ gos ngur smrig bgos shing tshul khrims dang ldan pa'i 'du shes can thams cad la sbyin gnas su 'du shes bskyed nas sbyin pa sbyin/ dge ba'i rtsa ba skyed par byed de/ de byang chub sems dpa' byed pa'i dge ba'i rtsa ba rgya chen po rnam pa sna tshogs bsags nas</text></item>
<item><p>85a4</p><section>mdo sde</section><text>'chi ba'i dus byas ma thag tu nub phyogs su sangs rgyas kyi zhing bye ba brgya stong 'das pa na de bzhin gshegs pa 'od dpag med kyi sangs rgyas kyi zhing 'jig rten gyi khams bde ba can du skye bar 'gyur te 'jig rten gyi khams yon tan thams cad kyis brgyan pa zhes bya bar de bzhin gshegs pa 'od dri ma</text></item>
<item><p>85a5</p><section>mdo sde</section><text>med pa zhes bya bar 'gyur ro/ /kun dga' bo dge slong 'tsho byed de yang nga'i bstan pa 'di yangs shing rgyas par byed par 'gyur gyis kun dga' bo khyod mya ngan ma byed/ smre sngags ma 'don cig /kun dga' bo nga'i tshangs par spyod pa rgyas pa dang lha dang mi rnams kyis mnos par 'gyur ro/ /kun</text></item>
<item><p>85a6</p><section>mdo sde</section><text>dga' bo nga 'das nas ma 'ongs pa'i dus na mtha' 'khob kyi yul nags kyi sa na rgyal po'i pho brang zhi ba zhes bya ba zhig yod par 'gyur te/ de na rgyal po mes sbyin zhes bya ba dad pa dang ldan pa dang ba zhig 'byung ste/ de nga'i sku gdung dang nyan thos rnams la bsti stang du bya ba dang / bla mar bya ba nas rjed par bya</text></item>
<item><p>85a7</p><section>mdo sde</section><text>ba'i bar la spro bar 'gyur ro/ /kun dga' bo rgyal po mes sbyin de yang rgyal po'i pho brang zhi ba der nga'i nyan thos rnams bsdus nas dang bar byed par 'gyur ro/ /der dgra bcom pa sum stong lhag tsam 'dus par 'gyur te/ thams cad kyang rdzu 'phrul che ba mthu che ba dbang che bar grags pa nas tshangs pa</text></item>
<item><p>85b1</p><section>mdo sde</section><text>mtshungs par spyod pa rnams la chos 'chad pas ngal ba med pa sha stag go/ /kun dga' bo de dag kyang nga'i bstan pa rgyas par byed de lha dang mi rnams la yangs shing rgya che bar byed par 'gyur gyis kun dga' bo khyod mya ngan ma byed/ smre sngags ma 'don cig /kun dga' bo nga 'das nas byang</text></item>
<item><p>85b2</p><section>mdo sde</section><text>phyogs kyi rgyud na grong khyer shing kun skye ba zhes bya ba zhig yod par 'gyur te/ der nga'i mche ba la me tog dang / phreng ba dang / spos dang / byug pa dang / sil snyan dang / gdugs dang / rgyal mtshan dang / ba dan dang / rnam par rgyal ba'i ba dan la sogs pa dang / gos dang dngul dang gser</text></item>
<item><p>85b3</p><section>mdo sde</section><text>dang rin po che rnams kyis bsti stang byed bla mar byed rim gror byed mchod par byed par 'gyur ro/ /kun dga' bo nga'i mchod rten yang gser gyis brgyan par 'gyur ro/ /kun dga' bo sa phyogs der rab tu byung ba'i skye bo mang po 'byung bar 'gyur ro/ /skye bo mang po tshul khrims dang ldan pa dang / dge</text></item>
<item><p>85b4</p><section>mdo sde</section><text>ba'i chos dang ldan pa rnams dang / dge slong gi tshogs brgya stong du ma 'byung bar 'gyur ro/ /kun dga' bo de na khyim pa tshul khrims dang ldan pa/ mang du thos pa mkhas pa yid gzhungs pa/ nga'i bstan pa 'di la dad pa dang dang ba dag kyang mang du 'byung ste/ de dag nga'i sku gdung dang nyan thos</text></item>
<item><p>85b5</p><section>mdo sde</section><text>rnams la bsti stang du bya ba dang / bla mar bya ba dang / rim gror bya ba dang / mchod par bya ba dang / rjed par bya ba dang / mngon par mchod par bya ba'i phyir spro bar 'gyur ro/ /de dag nga'i dkon mchog gsum yongs su bzung ste/ dge ba'i rtsa ba des lha dang mi'i phun sum tshogs pa myong nas</text></item>
<item><p>85b6</p><section>mdo sde</section><text>kha cig ni bla na med pa yang dag par rdzogs pa'i byang chub mngon par rdzogs par 'tshang rgya/ kha cig ni rang sangs rgyas kyi theg pas yongs su mya ngan las 'da'/ kha cig ni nyan thos kyi theg pas yongs su mya ngan las 'da' bar 'gyur te/ kun dga' bo de ltar na de dag gi bsti stang mthu che</text></item>
<item><p>85b7</p><section>mdo sde</section><text>bar 'gyur ro/ /kun dga' bo de dag kyang nga'i bstan pa 'di rgya che zhing rgyas par byed par 'gyur ba dang / lha dang mi rnams la yangs shing shin tu rgyas par 'gyur ba dang / bkrol zhing yang dag par bstan par byed par 'gyur gyis kun dga' bo khyod mya ngan ma byed/ smre sngags ma 'don cig /kun</text></item>
<item><p>86a1</p><section>mdo sde</section><text>dga' bo nga'i tshangs par spyod pa rgyas pa dang lha dang mi rnams kyis yang dag par mnos par 'gyur ro/ /kun dga' bo 'dzam bu'i gling thams cad sku gdung gi mchod rten dang / de bzhin gshegs pa'i sku gzugs rnams kyis kyang kun du rgyas par 'gyur na/ kun dga' bo lha</text></item>
<item><p>86a2</p><section>mdo sde</section><text>dang / klu dang / gnod sbyin dang / dri za dang / lha ma yin dang / nam mkha' lding gi gnas rnams na mi snang bar gyur pa rnams kyis gang bar 'gyur ba lta smos kyang ci dgos kyis kun dga' bo khyod mya ngan ma byed/ smre sngags ma 'don cig /kun dga' bo de ltar na nga'i chos 'dul ba rgyas par</text></item>
<item><p>86a3</p><section>mdo sde</section><text>'gyur zhing lha dang mi rnams la yangs shing rgya che bar 'gyur ro/ /dam pa'i chos 'dzin pa'i le'u ste drug pa rdzogs so// //yang de'i tshe bcom ldan 'das kyis tshe dang ldan pa kun dga' bo la bka' stsal pa/ kun dga' bo nga yongs su mya ngan las 'das nas rigs kyi bu'am rigs kyi bu</text></item>
<item><p>86a4</p><section>mdo sde</section><text>mo rab tu byung ba'am/ khyim na gnas pa gang dag kha cig tha na ring bsrel yungs 'bru tsam la bsti stang byed/ bla mar byed/ rim gror byed/ mchod par byed na/ kun dga' bo dge ba'i rtsa ba de dag thams cad kyi 'bras bu yongs su mya ngan las 'das pa yin te/ tha ma yongs su</text></item>
<item><p>86a5</p><section>mdo sde</section><text>mya ngan las 'da' bar nga smra'o/ /kun dga' bo nga yongs su mya ngan las 'das nas rigs kyi bu'am rigs kyi bu mo gang dag kha cig tha na nga'i phyir byas pa'i mchod rten mthong nas sems dang ba skyed na/ kun dga' bo 'di la sems dang ba'i dge ba'i rtsa ba de dag thams cad kyi 'bras bu yang mya ngan</text></item>
<item><p>86a6</p><section>mdo sde</section><text>las 'das pa yin te/ tha ma yongs su mya ngan las 'da' bar 'gyur bar nges par shes par gyis shig /kun dga' bo gang nga 'dug pa la mngon sum du bsti stang byed pa dang / bla mar byed pa nas mchod par byed pa'i bar lta zhog /gang nga yongs su mya ngan las 'das nas ring bsrel</text></item>
<item><p>86a7</p><section>mdo sde</section><text>yungs 'bru tsam la bsti stang byed pa lta yang zhog /nga'i phyir mchod rten byas pa la gang bsti stang byed pa lta'ang zhog ste/ kun dga' bo gang dag kha cig sangs rgyas la dmigs nas tha na me tog gcig nam mkha' la 'thor na/ kun dga' bo dge ba'i rtsa ba de dag thams cad kyi 'bras bu mya</text></item>
<item><p>86b1</p><section>mdo sde</section><text>ngan las 'das pa yin te/ tha ma mya ngan las 'da' bar nga smra'o/ /kun dga' bo sangs rgyas bcom ldan 'das rnams la mchod pa byas pa rdzu 'phrul ji tsam du che ba la ltos/ gang na sangs rgyas la dmigs pa'i sems kyis me tog gcig nam mkha' la bor bas kyang mya ngan las 'das par phyin</text></item>
<item><p>86b2</p><section>mdo sde</section><text>par byed na/ kun dga' bo gang dag de bzhin gshegs pa la mngon sum du bsti stang byed pa'am/ yongs su mya ngan las 'das nas sku gdung la sku gdung gi mchod pa byed pa lta ci smos kun dga' bo de bzhin gshegs pa rnams kyi de bzhin gshegs pa'i yul bsam gyis mi khyab bo/ /kun</text></item>
<item><p>86b3</p><section>mdo sde</section><text>dga' bo de bzhin gshegs pa bsam gyis mi khyab pa la bsti stang byas na rnam par smin pa yang bsam gyis mi khyab par shes par bya'o/ /kun dga' bo sangs rgyas la dmigs pa'i sems kyis nam mkha' la me tog gcig bor ba'i rnam par smin pa gal te ngas sangs rgyas kyi ye shes kyis bstan</text></item>
<item><p>86b4</p><section>mdo sde</section><text>na kun dga' bo khyod nyid kyang ngo mtshar dang rmad du byung bar 'dzin pa dang / dga' ba dang mgu ba dang / rab tu dga' bar gyur na ma 'ongs pa'i dus na nga'i bu gang dag rab tu dad pa rab tu gus pa rab tu dang ba rnams dang / gang dag sangs rgyas kyi yon tan la rtog cing sangs rgyas kyi ye shes don du gnyer bar</text></item>
<item><p>86b5</p><section>mdo sde</section><text>'gyur ba de dag lta ci smos/ de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das kyis sangs rgyas la dmigs nas nam mkha' la me tog gcig bor ba'i rnam par smin pa bshad pa'i dus la bab ste/ bcom</text></item>
<item><p>86b6</p><section>mdo sde</section><text>ldan 'das dus 'di lags so/ /bde bar gshegs pa skabs 'di lags so/ /gang bcom ldan 'das las thos nas dge slong rnams yang dag pa nyid du 'dzin par 'gyur ba de ni skye bo mang po la sman pa dang / skye bo mang po la bde ba dang / 'jig rten la snying brtse ba dang / lha dang mi rnams</text></item>
<item><p>86b7</p><section>mdo sde</section><text>la don dang phan pa dang bde bar 'gyur ro/ /da ltar dang ma 'ongs pa'i dus kyi sems can rnams de bzhin gshegs pa las thos nas yang dang yang du dge ba'i rtsa ba skyed par 'gyur/ sems dang bar 'gyur/ yid bde ba yang thob par 'gyur te/ de bzhin gshegs pa dgra bcom pa yang dag par</text></item>
<item><p>87a1</p><section>mdo sde</section><text>rdzogs pa'i sangs rgyas shAkya thub pa shAkya'i rgyal po thugs rje chen po dang ldan pa/ 'jig rten thams cad la phan zhing thugs brtse ba can gyis bdag cag dbugs phyung ngo zhes de dag rgya cher spro bar 'gyur te sangs rgyas yid la bgyid cing sangs rgyas la dmigs pa'i dran pa skyed</text></item>
<item><p>87a2</p><section>mdo sde</section><text>par 'gyur ro/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo de'i phyir shin tu legs par nyon la yid la zung shig dang bshad do/ /btsun pa de bzhin no zhes gsol nas tshe dang ldan pa kun dga' bo</text></item>
<item><p>87a3</p><section>mdo sde</section><text>bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /kun dga' bo gang dag kha cig sangs rgyas la dmigs nas tha na sangs rgyas la dmigs pa'i sems kyis me tog gcig nam mkha' la 'dor na/ de'i rnam par smin pa gang yin pa</text></item>
<item><p>87a4</p><section>mdo sde</section><text>de ni kun dga' bo gal te sems can 'ga' zhig bskal pa gcig tu 'khor ba 'di ji srid par kun du rgyug cing 'khor yang 'khor ba'i sngon gyi mtha' mi shes pa bzhin du bsod nams mngon par 'du bya ba'i dge ba'i rtsa ba mngon par 'du byas pa de'i mtha' de ni brgya byin nyid rnams kyis rnyed par sla</text></item>
<item><p>87a5</p><section>mdo sde</section><text>ba ma yin no/ /de ci'i phyir zhe na/ kun dga' bo 'di ltar sangs rgyas la phul ba'i yon ni 'khor ba na spyod pa'i bde ba thams cad kyis mthar gtugs par sla ba ma yin te/ gzhan du na dge ba'i rtsa ba de'i 'bras bu mya ngan las 'das pa nyid 'bras bu yin pas tha ma mya ngan las 'da'</text></item>
<item><p>87a6</p><section>mdo sde</section><text>bar nga smra'o/ /kun dga' bo gang dag kha cig mngon du bsti stang byed pa lta yang zhog /gang nga'i sku gdung dang ring bsrel yungs 'bru tsam la sku gdung gi mchod pa byed pa lta yang zhog /gang nga'i phyir mchod rten byas pa rnams la bsti stang byed pa lta yang zhog /gang sangs rgyas la dmigs</text></item>
<item><p>87a7</p><section>mdo sde</section><text>nas tha na me tog gcig nam mkha' la 'dor ba lta yang zhog ste/ kun dga' bo gal te sems can mya ngan las 'da' ba'i skal ba med pa zhig gis sangs rgyas la dmigs nas/ tha na me tog gcig nam mkha' la 'dor na yang kun dga' bo dge ba'i rtsa ba de'i 'bras bu de yang mya ngan</text></item>
<item><p>87b1</p><section>mdo sde</section><text>las 'das pa 'bras bu yin te/ mya ngan las 'das pas klas pa dang / mya ngan las 'das pa'i mthas gtugs par nga smra'o/ /dge ba'i rtsa ba de dag gi mtha' ni mya ngan las 'das pa yin te mya ngan las 'das pa ni gtso bo yin/ mya ngan las 'das pa ni khyad par can yin/ mya ngan las</text></item>
<item><p>87b2</p><section>mdo sde</section><text>'das pa ni mchog yin/ mya ngan las 'das pa ni gya nom pa yin no/ /sbyin pa de mthar phyin pa la phul ba ni mya ngan las 'das pa rnam par dag par nga smra'o/ /kun dga' bo rgyu des de bzhin gshegs pa sbyin gnas rnams kyi mchog dang / sbyin gnas rnams kyi rgyal po yin no/ /</text></item>
<item><p>87b3</p><section>mdo sde</section><text>de ci'i phyir zhe na/ sbyin pa gang de bzhin gshegs pa la phul ba de'i 'bras bu mya ngan las 'das par 'thob par 'gyur te/ de'i phyir de bzhin gshegs pa sbyin gnas rnams kyi mchog ces bya'o/ /kun dga' bo lam de ni 'thun pa'o/ /kun dga' bo 'di ltar rnam grangs 'dis</text></item>
<item><p>87b4</p><section>mdo sde</section><text>na de bzhin gshegs pa ni ma nges par len pa rnams kyi mchog yin par bstan to/ /de bzhin gshegs pa la yon phul ba thams cad kyi mtha' ni 'bras bu mya ngan las 'das pa yin te/ mya ngan las 'das pas klas pa dang / mya ngan las 'das pa'i mthas gtugs par 'gyur ro/ /kun dga'</text></item>
<item><p>87b5</p><section>mdo sde</section><text>bo sbyin pa de lta bu'ang lta zhog /de ci'i phyir zhe na/ kun dga' bo gang sangs rgyas la dmigs nas tha na sems gcig bskyed de dang ba skyed na/ kun dga' bo de thams cad kyi 'bras bu yang mya ngan las 'das pa yin te/ tha ma mya ngan las 'da' bar nga smra'o/ /kun dga' bo mir gyur pa'i sbyin pa</text></item>
<item><p>87b6</p><section>mdo sde</section><text>byas pa de lta bu yang lta zhog la/ kun dga' bo gang tha na dud 'gro'i skye gnas su song ba'i sems can rnams kyang sangs rgyas la dmigs pa'i dran pa rnyed pa de dag thams cad kyi 'bras bu yang mya ngan las 'das pa yin te/ tha ma mya ngan las 'da' bar nga smra'o/ /kun dga' bo 'di ltar dud</text></item>
<item><p>87b7</p><section>mdo sde</section><text>'gro'i skye gnas su song ba'i sems can rnams kyang tha ma mya ngan las 'da' ba'i bar du 'gyur te/ 'di ltar rdzu 'phrul che bas sangs rgyas bcom ldan 'das rnams la yon phul ba ji tsam du rdzu 'phrul che ba dang / sangs rgyas rnams la sems dang ba ji tsam du rdzu 'phrul che ba la ltos/ kun dga'</text></item>
<item><p>88a1</p><section>mdo sde</section><text>bo khyod mya ngan ma byed/ smre sngags ma 'don cig dang / kun dga' bo khyod rdzu 'phrul che ba dang / 'bras bu che ba dang / phan yon che ba dang / rab tu rgya che ba dang / 'od che ba dang / bdud rtsi lta bu dang / mi 'chi bas klas pa dang / mi 'chi ba'i mthas gtugs par 'gyur</text></item>
<item><p>88a2</p><section>mdo sde</section><text>ro/ /kun dga' bo khyod kyis de bzhin gshegs pa la byams pa'i lus kyi las dang / byams pa'i ngag gi las dang byams pa'i yid kyi las phan pa dang / bde ba dang gnyis su med pa dang / tshad med pa dang / kho na med pa dang / gnod sems med pas bsnyen bkur byas te/</text></item>
<item><p>88a3</p><section>mdo sde</section><text>kun dga' bo gang stong gsum gyi stong chen po'i 'jig rten gyi khams thams cad rgyun du zhugs pas yongs su gang bar gyur cing / lan cig phyir 'ong ba dang / phyir mi 'ong ba dang / dgra bcom pa rnams kyis yongs su gang bar gyur pa 'di lta ste dper na/ bu ram shing stug po'am/ 'bras</text></item>
<item><p>88a4</p><section>mdo sde</section><text>zhing stug po'am/ 'dam bu mda' rgyu stug po'am/ 'od ma stug po'am/ 'dam bu stug po'am/ til zhing stug po'am/ rtswa ku sha stug po lta bur gyur pa de dag thams cad la rigs kyi bu'am/ rigs kyi bu mo la la zhig bskal pa'am bskal pa las lhag par bsti stang byed/ bla mar</text></item>
<item><p>88a5</p><section>mdo sde</section><text>byed/ rim gror byed/ mchod par byed cing bde ba'i yo byad yid du 'ong ba thams cad dang / bde bar sbyar ba'i spyad pa thams cad kyis bsnyen bkur byed na kun dga' bo de ji snyam du sems/ rigs kyi bu'am rigs kyi bu mo de gzhi de las bsod nams mang du skyed dam/ gsol pa/ bcom</text></item>
<item><p>88a6</p><section>mdo sde</section><text>ldan 'das mang lags so/ /bde bar gshegs pa mang lags so/ /bka' stsal pa/ kun dga' bo bsod nams kyi phung po gang yin pa de ni gang de bzhin gshegs pa la tha na thal mo sbyar ba lan cig byas te de bzhin gshegs pa la phyag 'tshal lo zhes tshig lan cig smras na/ kun dga'</text></item>
<item><p>88a7</p><section>mdo sde</section><text>bo thal mo sbyar ba gcig gis bsti stang byas pa de la dge ba'i rtsa ba snga ma des brgya'i char yang mi chog /stong gi cha dang / brgya stong gi cha dang grangs dang cha bgrang ba dang char yang mi chog go/ /kun dga' bo de ci'i phyir zhe na/ de ltar de bzhin gshegs pa ni sbyin gnas rnams kyi bla na med pa ste/</text></item>
<item><p>88b1</p><section>mdo sde</section><text>de bzhin gshegs pa la yon phul ba de ltar rdzu 'phrul che'o/ /kun dga' bo stong gsum gyi stong chen po'i 'jig rten gyi khams dgra bcom pas yongs su gang ba la bsnyen bkur byed pa lta'ang zhog la/ kun dga' bo gal te stong gsum gyi stong chen po'i 'jig rten gyi khams 'di rang</text></item>
<item><p>88b2</p><section>mdo sde</section><text>sangs rgyas kyis yongs su gang bar gyur pa 'di lta ste/ bu ram shing stug po'am/ 'dam bu stug po nas rtswa ku sha stug po'i bar lta bur gyur pa de dag la 'ga' zhig ji srid 'tsho'i bar du bde ba'i yo byad thams cad dang / bde ba la reg par gnas par 'gyur ba thams cad kyis bsti</text></item>
<item><p>88b3</p><section>mdo sde</section><text>stang byed/ bla mar byed/ ri mor byed/ mchod par byed cing rang sangs rgyas de dag yongs su mya ngan las 'das pa rnams kyi mchod rten rin po che sna bdun las byas te/ de dag la yang ji srid 'tsho'i bar du me tog dang / bdug pa dang / spos dang / phreng ba dang / byug pa dang / phye ma dang / gos</text></item>
<item><p>88b4</p><section>mdo sde</section><text>dang / gdugs dang / rgyal mtshan dang / ba dan thams cad kyis bsti stang byed/ bla mar byed pa nas mchod par byed pa'i bar du byed na/ kun dga' bo de ji snyam du sems/ de gzhi de las bsod nams mang du skyed dam/ gsol pa bcom ldan 'das mang lags so/ /bde bar gshegs</text></item>
<item><p>88b5</p><section>mdo sde</section><text>pa mang lags so/ /bka' stsal pa/ kun dga' bo gang bsod nams kyi phung po 'di ni gang de bzhin gshegs pa la tha na sems bskyed pa gcig gis sems rab tu dang bas rjes su dran pa dang / sangs rgyas kyi yon tan rnams la dad pa dang rtog pa dang mos pa dang / de bzhin gshegs pa</text></item>
<item><p>88b6</p><section>mdo sde</section><text>rnams kyi ye shes ni bsam gyis mi khyab bo zhes tshig tu smra ba ni kun dga' bo sems dang ba'i dge ba'i rtsa ba 'di la rang sangs rgyas la bskyed pa'i bsod nams kyi phung po snga mas tha na cha nas rgyu'i bar du yang nye bar mi 'gro'o/ /de ci'i phyir zhe na/ kun dga' bo sangs rgyas bcom ldan 'das rnams</text></item>
<item><p>88b7</p><section>mdo sde</section><text>kyi byams pa dpag tu med/ snying rje chen po dpag tu med/ tshul khrims dpag tu med/ ting nge 'dzin dpag tu med/ shes rab dpag tu med/ rnam par grol ba dpag tu med/ rnam par grol ba'i ye shes mthong ba dpag tu med/ yang dag par 'grub pa dpag tu med/ rtogs pa dpag tu</text></item>
<item><p>89a1</p><section>mdo sde</section><text>med de/ kun dga' bo sangs rgyas bcom ldan 'das rnams kyi ye shes bsam gyis mi khyab/ sangs rgyas kyi yul bsam gyis mi khyab pa de la rnam par smin pa yang bsam gyis mi khyab par shes par byos la kun dga' bo khyod mya ngan ma byed smre sngags ma 'don cig /</text></item>
<item><p>89a2</p><section>mdo sde</section><text>kun dga' bo khyod rdzu 'phrul chen po dang rgya chen por 'gyur ro/ /de ci'i phyir zhe na/ kun dga' bo khyod kyis lo nyi shu lhag gi bar du de bzhin gshegs pa la byams pa'i lus kyi las dang / byams pa'i ngag gi las dang / byams pa'i yid kyi las kyis bsnyen bkur byas shing chos kyi</text></item>
<item><p>89a3</p><section>mdo sde</section><text>phung po brgyad khri bzhi stong bzung ste/ mang du thos pa rnams kyi mchog /sna tshogs smra ba rnams kyi mchog /gsal ba dul ba 'jigs pa med pa/ mang du thos pa/ mdo 'dzin pa/ 'dul ba 'dzin pa/ ma mo 'dzin pa/ 'khor bzhi rnams la chos 'chad pas ngal ba med pa</text></item>
<item><p>89a4</p><section>mdo sde</section><text>yin no/ /kun dga' bo nga 'das nas khyod dang gnas brtan 'od srung chen po gnyis ston pa'i mdzad pa byed par 'gyur gyis/ kun dga' bo khyod mya ngan ma byed/ smre sngags ma 'don cig /kun dga' bo khyod rdzu 'phrul che bar 'gyur/ phan yon che ba dang / gzi che ba dang / kun</text></item>
<item><p>89a5</p><section>mdo sde</section><text>dga' bo khyod rgya che bar 'gyur ro/ /sku gdung med par mi 'gyur ba'i le'u ste bdun pa rdzogs so// //bam po bzhi pa/ de nas yang bcom ldan 'das kyis kun dga' bo la bka' stsal pa/ kun dga' bo sems can gang dag kha cig sangs rgyas bcom</text></item>
<item><p>89a6</p><section>mdo sde</section><text>ldan 'das rnams kyi gsung thos sam/ mtshan gyi sgra thos na/ kun dga' bo de yang de dag la yongs su mya ngan las 'das kyi bar du don med par mi 'gyur bar nga smra'o/ /kun dga' bo gang sangs rgyas rnams la phyag 'tshal lo zhes bya ba'i tshig de'i don kyang gang yin/ de skad</text></item>
<item><p>89a7</p><section>mdo sde</section><text>ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das bcom ldan 'das ni chos thams cad kyi rtsa ba lags/ bcom ldan 'das ni 'dren pa lags/ bcom ldan 'das ni ston pa lags na/ bcom ldan 'das</text></item>
<item><p>89b1</p><section>mdo sde</section><text>dge slong rnams la don de legs par bshad du gsol/ bcom ldan 'das las mngon sum du thos nas don de bzhin du 'dzin par 'gyur ro/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo de'i phyir</text></item>
<item><p>89b2</p><section>mdo sde</section><text>shin tu legs par nyon la yid la zung shig dang ngas bshad do/ /bcom ldan 'das de bzhin no zhes gsol nas tshe dang ldan pa kun dga' bo bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /kun dga' bo 'di la sangs rgyas la phyag 'tshal</text></item>
<item><p>89b3</p><section>mdo sde</section><text>lo zhes bya ba tshig de'i don ni 'di yin te/ 'di lta ste/ sangs rgyas bcom ldan 'das rnams kyi mtshan gyi sgra don med par mi 'gyur ba yin no/ /kun dga' bo de ltar na sangs rgyas la phyag 'tshal lo zhes bya ba 'di ni don med par mi 'gyur bar bshad do/ /kun dga' bo de bas na don 'di</text></item>
<item><p>89b4</p><section>mdo sde</section><text>rgya cher shes par bya ba dang / yongs su rdzogs par bya ba dang / sangs rgyas bcom ldan 'das rnams kyi mtshan thos na dad pa'i rigs kyi bu dang rigs kyi bu mo dag bstan pa 'di la rgya cher sems dang bar 'gyur bar bya ba'i phyir khyod la dpe bstan to/ /kun dga' bo sngon byung ba 'das</text></item>
<item><p>89b5</p><section>mdo sde</section><text>pa'i dus na tshong pa'i tshogs mang po rgya mtsho chen por zhugs par gyur te/ de dag rgya mtsho'i dbus su phyin pa dang gru bo che chu srin gyis zin par gyur to/ /kun dga' bo de nas tshong pa'i tshogs chen po 'jigs shing sngangs skrag ste/ spu zing zhes byed par gyur cing 'chi ba'i 'jigs pas skrag</text></item>
<item><p>89b6</p><section>mdo sde</section><text>ste/ mgon med/ skyabs med/ dpung gnyen med par gyur nas de dag so so na ngu zhing cho nge 'don smre sngags 'don te rnam par smre ba sna tshogs kyis rnam par smre ste/ kye ma'o 'dzam bu gling de nyams re dga'/ kye ma'o 'tsho ba'i 'jig rten de re bzang / kye ma'o mir 'gyur ba 'di rnyed par</text></item>
<item><p>89b7</p><section>mdo sde</section><text>re dka'o/ /kye ma'o pha ma dag dang 'bral bar 'gyur ro/ /kye ma'o bu dang chung ma dang / kye ma'o mdza' bshes dang chung ma'i tshogs rnams phyin cad mi mthong ngo / /zhes ngu zhing smre sngags 'don/ sdug bsngal dang yid mi bde ba myong ste 'tsho bar 'dod pas lha sna tshogs rnams</text></item>
<item><p>90a1</p><section>mdo sde</section><text>la phyag 'tshal lo/ /kun dga' bo de nas tshong pa'i tshogs de na ded dpon mkhas pa gsal ba yid gzhungs pa sangs rgyas dang chos dang dge 'dun la mngon par dang ba/ lhar gzhan mi 'dzin cing sangs rgyas bcom ldan 'das la dad pa zhig yod par gyur te/ des</text></item>
<item><p>90a2</p><section>mdo sde</section><text>tshong pa de dag thams cad la 'di skad ces smras so/ /kye tshong pa dag 'jigs shing skrag pa chen po 'di las phyin cing thar bar 'dod dam/ mthar na yang bde 'gro mtho ris su skye bar 'dod na tshur sheg /thams cad tshogs shing 'thun pas nga ji skad du smra ba de bzhin du khyed kyang so sor</text></item>
<item><p>90a3</p><section>mdo sde</section><text>smros shig dang / de dag gis smras pa/ ded dpon khyod smros shig bdag cag kyang khyod smra ba bzhin du zlos so/ /kun dga' bo de nas ded dpon de gos phrag pa gcig tu gzar nas pus mo g.yas pa'i lha nga gru bo che la btsugs te sangs rgyas la dmigs pa'i sems kyis sgra chen po phyung</text></item>
<item><p>90a4</p><section>mdo sde</section><text>ste/ sangs rgyas rnams la phyag 'tshal lo/ /mi 'jigs pa sbyin pa/ thugs rje chen po dang ldan pa/ sems can thams cad la thugs brtse ba can sangs rgyas rnams la phyag 'tshal lo zhes sangs rgyas la phyag 'tshal to/ /tshong pa'i tshogs de dag kyang de nyid du thal mo sbyar nas mgrin gcig</text></item>
<item><p>90a5</p><section>mdo sde</section><text>tu tshig smras pa/ sangs rgyas rnams la phyag 'tshal lo/ /sangs rgyas bcom ldan 'das thugs rje chen po dang ldan pa/ sems can thams cad la thugs brtse ba can la phyag 'tshal lo zhes byas so/ /kun dga' bo de nas chu srin des sangs rgyas kyi sgra de thos so/ /des sangs rgyas la phyag</text></item>
<item><p>90a6</p><section>mdo sde</section><text>'tshal lo zhes bya ba de thos nas dga' ba chen po dang rnam par 'tshe ba med pa'i sems thob par gyur te des kha slar btsums so/ /kun dga' bo de nas ded dpon de gru de dang bcas par bde bar thar te/ gru bo che de dag bde zhing don grub nas slar 'dzam bu'i gling du 'khor to/ /chu srin de yang sangs</text></item>
<item><p>90a7</p><section>mdo sde</section><text>rgyas kyi sgra de thos pas bde ba myong zhing phyin cad srog chags gzhan mi za ste de ltogs nas de nyid du 'chi ba'i dus byas so/ /de 'chi ba'i dus byas ma thag tu dud 'gro'i skye gnas las shi 'phos nas mi dang skal ba mnyam par skyes par gyur to/ /de de bzhin gshegs pas gsungs pa'i chos</text></item>
<item><p>90b1</p><section>mdo sde</section><text>'dul ba la dad par gyur nas khyim nas khyim med par rab tu byung ngo / /rab tu byung nas kyang dge ba'i bshes gnyen la bsnyen cing bsten la bsnyen bkur byas pas dgra bcom pa thob ste/ mngon par shes pa drug mngon sum du byas nas phung po'i lhag ma med pa'i mya ngan las 'das pa'i dbyings su</text></item>
<item><p>90b2</p><section>mdo sde</section><text>mya ngan las 'das so/ /kun dga' bo chu srin dud 'gro'i skye gnas su gyur pa des sangs rgyas kyi sgra thos pa de mir 'gyur ba'i rgyur gyur pa dang / rab tu byung ba'i rgyur gyur pa dang / dgra bcom pa thob pa'i rgyur gyur pa dang / yongs su mya ngan las 'das pa'i rgyur gyur pa la ltos/ kun</text></item>
<item><p>90b3</p><section>mdo sde</section><text>dga' bo sangs rgyas bcom ldan 'das rnams kyi sgra thos pa de ji tsam du rdzu 'phrul che ba dang / mtshan brjod pa ji tsam du rdzu 'phrul che ba dang / sems dang ba ji tsam du rdzu 'phrul che ba la ltos/ gang na mi dge bar gtogs pa dud 'gro'i skye gnas su gyur pa'i chu srin gyis sangs rgyas kyi sgra thos pa</text></item>
<item><p>90b4</p><section>mdo sde</section><text>de yang don med par ma gyur na mir gyur pa lta ci smos/ kun dga' bo khyod kyis rnam grangs 'dis kyang 'di ltar rig par bya ste/ 'di ltar sangs rgyas bcom ldan 'das rnams kyi sangs rgyas kyi sgra thos pa yang don med par mi 'gyur na/ sangs rgyas la bskyed pa'i dge ba'i rtsa ba de las</text></item>
<item><p>90b5</p><section>mdo sde</section><text>gzhan lta ci smos/ kun dga' bo nyi tshe ba byed pa ni nyi tshe ba 'grub/ yongs su rdzogs pa byed pa ni yongs su rdzogs pa 'grub bo/ /ngas de skad smras pa de yang ngas ci la brten te smras she na/ nyi tshe ba byed pa zhes bya ba ni gang dad pa las byung ba dge ba'i rtsa ba tshu rol pa'i dus can nyan thos kyi</text></item>
<item><p>90b6</p><section>mdo sde</section><text>sa bon skyed pa ste nyan thos su 'gyur ro/ /de dge ba'i rtsa ba des nyan thos kyi sa yongs su rdzogs par byed do/ /rang gi phyir byed pa ni rang gi dge ba'i rtsa ba bskyed nas rang sangs rgyas kyi sa yongs su rdzogs par byed de/ kun dga' bo ngas 'di la brten nas 'di nyi tshe ba byed pa'o zhes smras so/ /</text></item>
<item><p>90b7</p><section>mdo sde</section><text>kun dga' bo yongs su rdzogs par byed pa ni kun dga' bo gang thog ma dang tha ma med pa'i dus can dge ba'i rtsa ba sangs rgyas la bskyed pa/ sangs rgyas kyi sa bon bskyed pa ste/ de dus ring mo zhig 'das nas brgya la brgya lam na rgyu de dang / rkyen de dang / dge ba'i rtsa ba des sangs rgyas bcom</text></item>
<item><p>91a1</p><section>mdo sde</section><text>ldan 'das rnams mnyes par byed do/ /mnyes par byas nas kyang yongs su rdzogs par bya ba'i phyir de la dge ba'i rtsa ba skyed do/ /bskyed nas kyang byang chub kyi tshogs rnams mngon par 'dus byas nas yan lag rnams yongs su rdzogs pas de bzhin gshegs pa dgra</text></item>
<item><p>91a2</p><section>mdo sde</section><text>bcom pa yang dag par rdzogs pa'i sangs rgyas zhes 'jig rten na sgra rnam par grags pa'i sangs rgyas su 'gyur te/ kun dga' bo 'di ni yongs su rdzogs par byed pa zhes bya'o/ /de ltar ngas/ gang smras pa de ni 'di la brten te smras so/ /kun dga' bo rnam grangs 'dis kyang khyod kyis</text></item>
<item><p>91a3</p><section>mdo sde</section><text>'di ltar gang nyi tshe ba byed pas ni nyi tshe ba/ yongs su rdzogs par byed pas ni yongs su rdzogs pa 'grub par rig par bya'o/ /kun dga' bo ngas spyod pa gzhan yang tha na rtsa ba bzhi pa tsam yang bshad do/ /de ltar ngas gang smras pa de ngas ci la brten te smras she na/ kun dga' bo ngas sems</text></item>
<item><p>91a4</p><section>mdo sde</section><text>can rid cing nyam chung ba rnams la brten nas bshad de/ kun dga' bo nga ni sems can chud zos pa rnams kyi skyabs so/ /nga ni rab tu chud zos pa rnams kyi mgon no/ /nga ni dpung gnyen no/ /nga ni rten med pa dang mgon med pa rnams kyi rten dang mgon yin no/ /kun dga' bo nga ni sems</text></item>
<item><p>91a5</p><section>mdo sde</section><text>can sgron ma med pa dang / long ba dang / mig med pa rnams kyi sgron ma dang mig dang / snang ba dang 'od byed pa'o/ /kun dga' bo phas kyi rgol ba thams cad ni skyabs med pa/ long ba/ mig med pa/ yongs su 'dren pa med pa'o/ /kun dga' bo nga ni lha dang bcas pa'i 'jig rten</text></item>
<item><p>91a6</p><section>mdo sde</section><text>gyi ston pa'o/ /'chos pa'o/ /sems can thams cad la snying brtse ba can no/ /de ci'i phyir zhe na/ kun dga' bo phyi ma'i dus zad pa'i dus/ dam pa'i chos 'jig par 'gyur ba'i dus na gang dag nga'i bstan pa 'di la rab tu 'byung bar 'gyur ba dag rab tu byung nas bu'i lag nas bzung ste/ bu</text></item>
<item><p>91a7</p><section>mdo sde</section><text>dang lhan cig tu chang skyogs gang gi phyir chang pa'i khyim nas chang pa'i khyim du 'khyam pa/ nga'i dam pa'i chos 'di'i rjes su slob pa de dag thams cad kyang kun dga' bo bskal pa bzang po 'di la yongs su mya ngan las 'da' bar 'gyur ro/ /kun dga' bo ci'i phyir bskal pa 'di bskal pa bzang po</text></item>
<item><p>91b1</p><section>mdo sde</section><text>zhes bya zhe na/ kun dga' bo stong gsum gyi stong chen po'i 'jig rten gyi khams 'di 'jig par gyur pa'i tshe sa chen po rgya mtsho gcig tu gyur pa na gnas gtsang ma'i ris kyi lha'i bu rnams lha'i mig gis chus 'jig pa thams cad la rnam par blta'o/ /de dag gis bltas na 'dzam bu'i gling du</text></item>
<item><p>91b2</p><section>mdo sde</section><text>pad ma chen po gser gyi kha dog lta bu gser gyi 'od byung ba 'dab ma stong yod pa bsung zhim pa yid du 'ong ba stong tham pa mthong ngo / /de dag gis de mthong nas 'di snyam du sems te/ pad ma 'di dag ji snyed byung ba de snyed kyi sangs rgyas bcom ldan 'das rnams bskal pa 'di la 'byung bar 'gyur ro</text></item>
<item><p>91b3</p><section>mdo sde</section><text>snyam nas de dag tshim zhing mgu la yi rangs shing rab tu dga' ste/ dga' ba dang yid bde ba skyes nas gang du sangs rgyas stong 'byung ba/ kye ma'o bskal pa 'di bzang por 'gyur ro/ /kye ma'o bskal pa 'di rab tu bzang por 'gyur ro zhes ched du brjod pa ched du brjod de/ kun dga' bo de'i phyir</text></item>
<item><p>91b4</p><section>mdo sde</section><text>bskal pa 'di bzang po zhes bya'o/ /kun dga' bo 'di ltar bskal pa bzang po 'di la bskal pa bzang po zhes ming btags pa'i bskal pa bzang po'i rgyu 'di yin rkyen 'di yin no/ /kun dga' bo bskal pa bzang po 'di la nga 'das nas sangs rgyas dgu brgya dgu bcu rtsa drug 'byung ste/ bskal pa 'di la</text></item>
<item><p>91b5</p><section>mdo sde</section><text>'khor ba 'jig tshun chad da lta'i nga dang bzhi'o/ /kun dga' bo nga'i 'og tu byams pa 'byung ste/ de bzhin gshegs pa mos pa zhes bya ba stong gi tha mar 'byung ngo / /kun dga' bo rnam grangs 'dis kyang khyod kyis 'di ltar rig par bya ste/ 'di ltar bskal pa bzang po 'di la nga 'das nas</text></item>
<item><p>91b6</p><section>mdo sde</section><text>sangs rgyas dgu brgya dgu bcu rtsa drug 'byung ba'i tshe/ kun dga' bo nga'i bstan pa 'di la gang dag dge sbyong gi rigs can dge sbyong shin te ma/ dge sbyong du khas 'che ba/ dge sbyong ltar bcos pa/ ngur smrig gyon pa 'byung ba de dag thams cad kyang bskal pa bzang po 'di la gang byams pa nas</text></item>
<item><p>91b7</p><section>mdo sde</section><text>mos pa la thug gi bar du phyis 'byung ba'i sangs rgyas bcom ldan 'das de dag gi 'og tu mthar gyis mya ngan las 'da' bar 'gyur ro/ /de dag thams cad phung po'i lhag ma med pa'i mya ngan las 'das pa'i dbyings su yongs su mya ngan las 'da' ste/ dge slong gcig kyang lhag ma mi lus par</text></item>
<item><p>92a1</p><section>mdo sde</section><text>'gyur ro/ /de ci'i phyir zhe na/ kun dga' bo 'di ltar de bzhin gshegs pa chos kyi dbyings rtogs shing rjes su rtogs pa la 'di lta bu dag tha na sems dang ba gcig bskyed pa dang / dkar po dang nag po'i chos rnams chud za bar mi 'gyur ba'i phyir ro/ /kun dga' bo gang dag</text></item>
<item><p>92a2</p><section>mdo sde</section><text>kha cig sems dang bas sangs rgyas rnams la phyag 'tshal lo zhes bya ba'i tshig brjod na kun dga' bo dge ba'i rtsa ba de yang mya ngan las 'da' ba la gzhol bar nga smra ste/ mya ngan las 'da' ba'i mthar 'gyur ba dang / mya ngan las 'da' ba'i mur thug par 'gyur bar nga smra na/ gang de bzhin</text></item>
<item><p>92a3</p><section>mdo sde</section><text>gshegs pa bzhugs pa la bsti stang byed pa dang / bla mar byed pa dang / rim gror byed pa dang / mchod par byed pa dang / yongs su mya ngan las 'das pa'i sku gdung la sku gdung gi mchod pa byed pa lta ci smos/ kun dga' bo dge slong gi rigs ngur smrig bgos pa de dag ni tha na lan</text></item>
<item><p>92a4</p><section>mdo sde</section><text>'ga' zhig sangs rgyas rnams la phyag 'tshal lo zhes nges par tshig tu rjod par yang 'gyur na sems dang ba skyed par 'gyur ba dang / dge ba'i rtsa ba gzhan dag skyed par 'gyur ba lta ci smos/ kun dga' bo ngas 'di la dgongs nas kyang ngas de skad bshad do/ /de nas bcom ldan 'das</text></item>
<item><p>92a5</p><section>mdo sde</section><text>kyis tshig de dag tshigs su bcad de bka' stsal pa/ de ltar sangs rgyas bsam mi khyab/ /sangs rgyas chos kyang bsam mi khyab/ /bsam mi khyab la dad byas na/ /de yi rnam smin bsam mi khyab/ /mthu chen ldan pa snang ba mdzad pa po/ /'das pa'i sangs rgyas rnams la mchod</text></item>
<item><p>92a6</p><section>mdo sde</section><text>byas nas/ /snying rjes 'jig rten kun tu mtshungs med cing / /grangs med byang chub 'di 'tshang rgya bya zhes/ /de tshe sbyin la mngon par brtson par gyur/ /dad pa'i dbang po sgom dang brtson 'grus ldan/ /brtson 'grus stobs ldan 'thun pa rab bskyed nas/ /sbyin pa byin nas skye dgu snying</text></item>
<item><p>92a7</p><section>mdo sde</section><text>brtse byas/ /ji ltar pha dang ma dang sring mo dang / /spun dang grogs la byams par 'gyur ba bzhin/ /mdza' dang mi mdza' dag la khong khro spangs/ /byang chub mtshungs med grangs med ngas thob bo/ /byang chub zhi ba mya ngan med tshol phyir/ /bskal pa bye bar nga yis sbyin pa byin/ /phan</text></item>
<item><p>92b1</p><section>mdo sde</section><text>par 'dod pas snying rje rab bskyed nas/ /mgo dang mig dang sha dang khrag rnams dang / /rgyal srid stong phrag rnam pa mang po btang / /sdug pa'i bu dang chung ma bu mo dang / /de bzhin rta dang bzhon pa du ma dag /byang chub 'di yi ched du ngas sngon btang / /bskal pa stong dang bye ba mang por yang / /</text></item>
<item><p>92b2</p><section>mdo sde</section><text>byang chub dam pa 'di ni 'dod pa'i phyir/ /kun tu rgyug pa'i tshe ni yang dang yang / /dad pa mang pos ngas ni sbyin pa byin/ /byang chub mchog 'di yongs su tshol ba'i tshe/ /tsha dang grang dang bkres dang skom pa yi/ /sdug bsngal mi bzad mang po bzod byas nas/ /brtson 'grus brtsams te bdag</text></item>
<item><p>92b3</p><section>mdo sde</section><text>ni 'chi dus byas/ /byang chub zhi ba mya ngan med tshol tshe/ /'jig rten 'di dag kun la phan pa'i phyir/ /gang dag ngas spyad pa yi mtshan nyid rnams/ /lo brgya'am yang na bskal par brjod par bya/ /da ni 'khor tshe sangs rgyas brgya dag dang / /sangs rgyas stong dang bye mang mnyes par</text></item>
<item><p>92b4</p><section>mdo sde</section><text>byas/ /sangs rgyas mthu chen de dag thams cad la/ /gser gyi me tog rnams kyis rtag tu bkur/ /zas dang skom dang de bzhin gos rnams dang / /spos dang phreng ba dag dang byug pa dang / /ba dan rgyal mtshan gdugs rnams bye ba yis/ /sangs rgyas bye ba mang po ngas mchod do/ /srog</text></item>
<item><p>92b5</p><section>mdo sde</section><text>chags mang po srog chags bye ba mang / /pha mtha' med pa'i 'khor ba 'dir 'khor rnams/ /ngas ni rtag tu dbugs phyung byas shing song / /sbyin pa rgya chen bzang po dag kyang byin/ /tshul khrims bzod pa de bzhin brtson 'grus dang / /ting nge 'dzin dang shes rab de bzhin thabs/ /yang</text></item>
<item><p>92b6</p><section>mdo sde</section><text>dag spong dang dran pa nyer gzhag dang / /de bzhin rdzu 'phrul rkang bzhi rab tu bsgoms/ /byang chub dam pa 'di ni 'dod pa'i phyir/ /dbang po lnga dang stobs lnga legs par bsgoms/ /byang chub yan lag bdun dang 'phags pa'i lam/ /byang chub phyogs rnams thams cad ngas bsgoms so/ /</text></item>
<item><p>92b7</p><section>mdo sde</section><text>gang byas na ni 'jig par mi 'gyur ba/ /'phags pa'i ye shes kyis ni dgongs par gyis/ /rtag tu dang bas rab tu spyad byas na/ /skra rtse tsam dang 'bral bar mi 'gyur ro/ /phyag 'tshal ba'i le'u ste brgyad pa rdzogs so// //de nas yang bcom ldan 'das kyis</text></item>
<item><p>93a1</p><section>mdo sde</section><text>tshe dang ldan pa kun dga' bo la bka' stsal pa/ kun dga' bo sangs rgyas bcom ldan 'das rnams la dge ba'i sems gcig bskyed pa yang chud mi za na/ dge ba'i rtsa ba de las gzhan rnams lta ci smos/ kun dga' bo de'i phyir don 'di rgya cher shes par bya ba'i</text></item>
<item><p>93a2</p><section>mdo sde</section><text>phyir khyod la dpe bstan par bya ste/ 'di la skyes bu mkhas pa kha cig ni 'di ltar de bzhin gshegs pa la dang ba'i sems gcig bskyed pa yang chud mi za ba dpes shes par 'gyur ro/ /kun dga' bo 'di lta ste/ dper na mi la la zhig gis skra'i rtse mo brgyar gshegs pas chu'i thigs</text></item>
<item><p>93a3</p><section>mdo sde</section><text>pa gcig blangs te nga'i thad du 'ongs nas 'di skad ces kye go'u ta ma chu'i thigs pa 'di khyod kyi lag tu bzhag gis bskal pa 'das na khyod kyis 'di mnyam zhing lhag chad med par slar bdag la byin cig /chu'i thigs pa 'di khyod kyis rlung dang nyi mas ma skams par gyis shig /dang bya'i tshogs</text></item>
<item><p>93a4</p><section>mdo sde</section><text>rnams la ma blud cig /chu gzhan dang 'dres par yang ma bya shig /chu 'di khyod kyis snod du blugs te bcang bar bya'i sa la mi bzhag go zhes zer la de de bzhin gshegs pas blangs nas gang gA'i klung chen por gang na klong gis dkrugs par mi 'gyur ba'i sa phyogs de lta bur bzhag nas chu'i thigs pa de gang</text></item>
<item><p>93a5</p><section>mdo sde</section><text>gA'i klung chen po'i nang na klong gis ma dkrugs shing dang bya'i tshogs kyis ma 'thungs par chu'i thigs pa de chu'i klung chen po dang lhan cig tu 'bab cing rim gyis rgya mtsho chen por song la/ de nas chu'i thigs pa de rnam par 'thor rlung gi phung pos kyang bskal pa'i mtha'i bar du zad par ma gyur la yongs</text></item>
<item><p>93a6</p><section>mdo sde</section><text>su brtag pa bzung ste/ mi de yang bskal par gnas shing yongs su brtag pa bzung ste/ nga yang bskal par gnas la/ de ni mi de bskal pa 'das pa dang / slar nga'i gan du 'ongs nas 'di skad ces kye go'u ta ma chu'i thigs pa de bdag la dgos pa zhig yod kyis chu'i thigs pa de slar byin cig ces</text></item>
<item><p>93a7</p><section>mdo sde</section><text>zer na/ kun dga' bo bskal par lon yang chu'i thigs pa de rgya mtsho chen po'i phyogs 'di lta bu zhig na yod do zhes de bzhin gshegs pas mkhyen pa'i ye shes de de bzhin gshegs pa la mnga'o/ /kun dga' bo de bzhin gshegs pa la ni ye shes gang dang ldan na de bzhin gshegs pas rgya mtsho</text></item>
<item><p>93b1</p><section>mdo sde</section><text>chen po nas chu'i thigs pa de skra'i rtse mo tshal ba brgyar gshegs pa de nyid kyis blangs nas chu gzhan dang ma 'dres rlan pa gzhan gyi rjes su ma song ma 'bags ma 'dres la mnyam zhing lhag chad med par slar mi de la sbyin pa'i ye shes mnga'o/ /kun dga' bo de bzhin gshegs pa'i ye shes ni de ltar</text></item>
<item><p>93b2</p><section>mdo sde</section><text>yongs su dag go/ /de bzhin gshegs pa dgra bcom pa yang dag par rdzogs pa'i sangs rgyas ni de ltar rdzu 'phrul che zhing de ltar mthu che la de ltar dbang che bar grags pa ste/ de ltar ye shes dpag tu med pa dang ldan zhing de ltar sgrib pa med pa'i ye shes gzigs pa dang ldan no/ /kun dga' bo gang dag</text></item>
<item><p>93b3</p><section>mdo sde</section><text>la chu'i thigs pa de ltar chung ngu bzhag kyang yun ring po ji srid du yang chud za bar mi 'gyur ba de bzhin gshegs pa de lta bu dag ni dam pa dag go/ /mchog dag go/ /bzhag pa 'dzin pa dag go/ /kun dga' bo don shes par bya ba'i phyir dpe 'di bstan pa 'di la don brjod par bya ba gang zhe na/ kun dga'</text></item>
<item><p>93b4</p><section>mdo sde</section><text>bo skra'i rtse mo phra ba zhes bya ba de ni sems kyi tshig so/ /kun dga' bo gang gA'i klung chen po zhes bya ba de ni 'khor ba'i rgyun gyi tshig so/ /kun dga' bo thigs pa gcig ces bya ba de ni sems gcig bskyed pa'i dge ba'i rtsa ba'i tshig so/ /kun dga' bo rgya mtsho chen po</text></item>
<item><p>93b5</p><section>mdo sde</section><text>zhes bya ba de ni de bzhin gshegs pa dgra bcom pa yang dag par rdzogs pa'i sangs rgyas kyi tshig so/ /kun dga' bo mi zhes bya ba de ni bram ze dang khyim bdag dad pa rnams kyi tshig so/ /bskal par gnas zhes bya ba de ni de bzhin gshegs pa la dge ba'i rtsa ba bskyed pa chud mi</text></item>
<item><p>93b6</p><section>mdo sde</section><text>za ba'i tshig so/ /kun dga' bo ji ltar mi che ge mo zhig gi chu'i thigs pa gcig yun ring po ji srid du yang chud mi za ba ltar/ kun dga' bo de bzhin du de bzhin gshegs pa la sems gcig bskyed pa yang chud mi za na dge ba'i rtsa ba de las gzhan pa shin tu khyad par can rnams lta</text></item>
<item><p>93b7</p><section>mdo sde</section><text>ci smos te/ kun dga' bo de dag thams cad kyi 'bras bu ni mya ngan las 'das pa yin te/ tha ma mya ngan las 'da' ba'i bar du 'gyur bar nga smra'o/ /kun dga' bo gzhan yang de bzhin gshegs pa la sems can gang dag sems dang ba gcig bskyed nas de las gzhan pa'i nyes par byas pa</text></item>
<item><p>94a1</p><section>mdo sde</section><text>'am/ nyes par spyad pa'am/ mi dge ba'i sgrib par 'gyur ba'i sems bskyed pa/ sngon nyes par byas pa bdag gis bsags shing bdag gis byas pa gzhan gyis sems can dmyal ba'am/ dud 'gro'i skye gnas sam/ gshin rje'i 'jig rten du song yang gang gi tshe</text></item>
<item><p>94a2</p><section>mdo sde</section><text>sangs rgyas bcom ldan 'das thugs rje chen po dang ldan pa dag 'jig rten du byung ba na/ de dag gi sangs rgyas kyi ye shes thogs pa med cing sgrib pa med pas sems can 'di dag sngon dge ba'i rtsa ba byas pa las nyes par spyad pa'i las 'ga' zhig gis log par lhung bar gyur par mkhyen te/</text></item>
<item><p>94a3</p><section>mdo sde</section><text>sangs rgyas bcom ldan 'das rnams kyis de dag sngon byas pa'i dge ba'i rtsa ba dang ldan par mkhyen nas dge ba'i sems de dang / dge ba'i rtsa ba'i byin gyi rlabs de dang / sngon gyi rgyu des log par lhung ba de las 'don no/ /bton nas mya ngan las zlo'o/ /zhi ba bde ba'i thang bsil ba 'jigs</text></item>
<item><p>94a4</p><section>mdo sde</section><text>pa med pa pha rol gyi 'gram du 'god do/ /bkod nas kyang sangs rgyas bcom ldan 'das de dag rigs kyi bu dag khyod sngon dge ba'i rtsa ba 'di lta bu zhig dus de lta bu zhig tu tshe rabs de lta bu zhig gi tshe sangs rgyas bcom ldan 'das de dag la bskyed cing bzhag pa dran par gyis shig ces dran par mdzad</text></item>
<item><p>94a5</p><section>mdo sde</section><text>cing bskul ba dang de dag gis sangs rgyas kyi mthus dran nas 'di skad ces bcom ldan 'das de lta lags so/ /bde bar gshegs pa de lta lags so zhes zer ro/ /de dag la sangs rgyas bcom ldan 'das de dag gis bka' stsal pa/ rigs kyi bu dag dge ba'i rtsa ba 'di dag ni sngon gyi sangs</text></item>
<item><p>94a6</p><section>mdo sde</section><text>rgyas la bskyed pa de dag yin te/ ma zad cing chud ma zos so/ /'di lta ste sdug bsngal thams cad zhi ba mya ngan las 'das pa 'di yang de'i gzhis rnyed do/ /rigs kyi bu dag khyed pha mes kyi spyod yul dang / 'phags pa'i spyod yul du phyin no/ /khyod ni yun ring por spyod yul ma yin pa la</text></item>
<item><p>94a7</p><section>mdo sde</section><text>spyod spyod do/ /thog ma dang tha ma med pa'i 'khor bar 'khor bar gyur to/ /rigs kyi bu dag nga lta bu dag la dge ba'i rtsa ba bzhag pa ni bzhag pa chud mi za'o/ /kun dga' bo 'di lta ste dper na rgyal po'i bu'am tshong dpon gyi bu zhig nyes pa 'ga' zhig gis btson rar bcug la de sngon gyi nyes</text></item>
<item><p>94b1</p><section>mdo sde</section><text>pa glengs shing spyos nas de slar myur du phyung ba de bzhin du kun dga' bo gang dag sngon gyi sangs rgyas rnams la dge ba'i rtsa ba bskyed pa de dag nyes par byas pa 'ga' 'am/ de las gzhan pa'i nyes pas sems can dmyal ba'am/ dud 'gro'i skye gnas sam/ gshin rje'i 'jig rten du song yang /</text></item>
<item><p>94b2</p><section>mdo sde</section><text>gang gi tshe sangs rgyas bcom ldan 'das thugs rje chen po dang ldan pa dag 'jig rten du byung ba na sems can gang dag kha cig gis dge ba'i sems gcig bskyed par gyur pa de dag dge ba'i rtsa ba de dang / sems de dang / dge ba'i rtsa ba'i byin gyi rlabs de dang / rgyu des sangs rgyas bcom ldan 'das</text></item>
<item><p>94b3</p><section>mdo sde</section><text>de dag gis sems can de dag sngon gyi dge ba'i rtsa ba dang ldan par mkhyen nas log par lhung ba de las bton te mya ngan las 'das pa'i thang bsil ba 'jigs pa med pa la 'god do/ /bkod nas kyang rigs kyi bu dag khyed dge ba'i rtsa ba de lta bu de dran par gyis shig ces bskul ba dang / de dag gis</text></item>
<item><p>94b4</p><section>mdo sde</section><text>gsol pa/ bcom ldan 'das de lta lags so/ /bde bar gshegs pa de lta lags te sangs rgyas kyi mthu dang / sangs rgyas kyi byin gyi rlabs kyis dran lags so zhes 'dzer to/ /dge ba'i rtsa ba'i le'u ste dgu pa rdzogs so// //de nas yang bcom ldan 'das kyis tshe</text></item>
<item><p>94b5</p><section>mdo sde</section><text>dang ldan pa kun dga' bo la bka' stsal pa/ kun dga' bo rnam grangs 'dis kyang khyod kyis 'di ltar rig par bya ste/ nga lta bu dag la dge ba'i rtsa ba ji tsam du chung ba byas pa yang chud mi za zhing sems gcig bskyed pa'i dge ba'i rtsa ba de dag thams cad kyi 'bras bu mya ngan las 'das pa yin te/</text></item>
<item><p>94b6</p><section>mdo sde</section><text>tha ma mya ngan las 'da' bar nga smra'o/ /kun dga' bo de bas na don de nyid rgya cher rab tu brjod pa dang ci nas kyang 'di la rigs kyi bu'am rigs kyi bu mo dad pa mkhas pa kha cig rgya cher mngon par dad pa dang / kun du rtog pa dang / nan tan skyed pa dang / mngon par dad nas rgya cher dga' ba dang /</text></item>
<item><p>94b7</p><section>mdo sde</section><text>mchog tu dga' ba chen po skyed par 'gyur bar bya ba'i phyir khyod la dpe bstan no/ /kun dga' bo 'di lta ste dper na nya ba mchil pa thogs pas nya bshor ba'i phyir mchil pa gzan ma dang bcas pa mtsho chu chen por bcug la der bcug pa de nyas mid par gyur na mchil pa mid pa'i nya de mtsho chu'i nang</text></item>
<item><p>95a1</p><section>mdo sde</section><text>na 'phyo yang skam la 'dug pa nyid du shes par bya'o/ /de ci'i phyir zhe na/ 'di ltar nya de nya pas mchil pa'i srad bu sra bas zin pa'i phyir ro/ /ci ste nya de mchil pa dang bcas par chu'i nang du song bar gyur la/ srad bu yang mchil pa dang 'brel bar gyur na chu'i nang na 'dug pa</text></item>
<item><p>95a2</p><section>mdo sde</section><text>yang yin la/ skam la 'dug pa yang yin te/ yu ba skam la 'dug cing legs par zin na nya pa de 'ongs nas srad bu des nya zin par shes te des srad bu des drangs nas ji ltar 'dod par skam la phyung ste dga' mgur bya ba byed pa'i dus de yod do/ /kun dga' bo de bzhin du sems can gang dag</text></item>
<item><p>95a3</p><section>mdo sde</section><text>sangs rgyas bcom ldan 'das la sems dang bar byed/ dge ba'i rtsa ba skyed par byed/ yon 'bul zhing tha na sems dang ba gcig tsam yang skyed na/ nyes par byas pa'i las sgrib par 'gyur ba gzhan gyis bsgribs pas sems can dmyal ba'am/ dud 'gro'i skye gnas sam/ gshin rje'i</text></item>
<item><p>95a4</p><section>mdo sde</section><text>'jig rten nam/ de las gzhan pa'i mi khom pa log par ltung bar song yang / gang gi tshe sangs rgyas bcom ldan 'das 'jig rten du byung ba na de dag sangs rgyas kyi ye shes kyis sems can 'di dag ni byang chub sems dpa'i theg pa pa'o/ /sems can 'di dag ni rang sangs rgyas kyi theg pa</text></item>
<item><p>95a5</p><section>mdo sde</section><text>pa'o/ sems can 'di dag ni nyan thos kyi theg pa pa'o/ /sems can 'di dag ni dge ba'i rtsa ba byas pa'o/ /sems can 'di dag ni dge ba'i rtsa ba chad pa'o/ /sems can 'di dag ni nyams pa'i cha dang 'thun pa'o/ /sems can 'di dag ni khyad par du 'gyur ba'i cha dang 'thun pa'o/ /</text></item>
<item><p>95a6</p><section>mdo sde</section><text>'di dag ni dag pa'i chos rtogs pas sa bon btab pa dag go/ /'di lta ste 'di ni sangs rgyas la yon 'bul ba tha na dad pa dang ldan pa'i sems gcig bskyed pa'i dge ba'i chos rnam par dag pas sa bon btab pa'o zhes mkhyen to/ /yon gang gi rnam par smin pas gang dag gis sangs rgyas</text></item>
<item><p>95a7</p><section>mdo sde</section><text>bcom ldan 'das rnams la dad pa'i sems bskyed pa gcig tsam yang skyed par 'gyur ba de dag sangs rgyas bcom ldan 'das rnams kyi sangs rgyas kyi ye shes kyis sems bskyed pa'i khyad par de dag gis log par ltung ba de las 'don no/ /bton nas kyang mya ngan las 'das pa'i thang bde ba</text></item>
<item><p>95b1</p><section>mdo sde</section><text>la 'god do/ /bkod nas kyang rigs kyi bu khyed dge ba'i rtsa ba 'di dag de bzhin gshegs pa 'di zhes bya ba la bskyed pa dran par gyis shig ces skul to/ /gsol pa/ bcom ldan 'das de lta lags so/ /bde bar gshegs pa de lta lags so/ /bka' stsal pa/ de bas na rigs</text></item>
<item><p>95b2</p><section>mdo sde</section><text>kyi bu dag de bzhin gshegs pa la yon phul ba'i dge ba'i rtsa ba 'di dag ni 'bras bu chen po dang rnyed pa chen po dang ldan pa dag ste/ rigs kyi bu dag nga lta bu dag la bzhag pa bsod nams kyi zhing chen po la btab pa de dag ni tha na yun ring po ji srid bskal pa bye ba khrag khrig brgya stong du yang chud</text></item>
<item><p>95b3</p><section>mdo sde</section><text>za bar mi 'gyur ro/ /dge ba'i rtsa ba de dag thams cad kyi 'bras bu ni mya ngan las 'das pa yin te/ tha ma mya ngan las 'da' bar 'gyur ro/ /kun dga' bo don shes par bya ba'i phyir ngas dpe 'di byas pa 'di la don du blta ba gang zhe na/ kun dga' bo nya zhes bya ba de ni so so'i skye bo'i tshig so/ /</text></item>
<item><p>95b4</p><section>mdo sde</section><text>kun dga' bo mtsho chu zhes bya ba de ni 'khor ba'i rgya mtsho'i tshig so/ /kun dga' bo mchil pa zhes bya ba de ni de bzhin gshegs pa la dge ba'i rtsa ba bskyed pa'i tshig so/ /kun dga' bo srad bu zhes bya ba de ni bsdu ba'i dngos po bzhi'i tshig so/ /kun dga' bo nya ba</text></item>
<item><p>95b5</p><section>mdo sde</section><text>zhes bya ba de ni de bzhin gshegs pa'i tshig so/ /kun dga' bo nya gson po zhes bya ba de ni sems can rnams mya ngan las 'da' ba'i 'bras bu la 'god pa'i tshig so/ /kun dga' bo rnam grangs 'dis kyang khyod kyis 'di ltar rig par bya ste/ gang sangs rgyas la</text></item>
<item><p>95b6</p><section>mdo sde</section><text>yon phul ba ni ji srid mya ngan las 'da' bar 'gyur ba ma gtogs par ji srid yun ring bar yang 'jig pa med yongs su zad pa med mthar thug pa med do/ /kun dga' bo de'i phyir sangs rgyas la phul ba'i yon ji ltar mya ngan las 'da' bas klas shing mya ngan las 'das pa'i mthas gtugs</text></item>
<item><p>95b7</p><section>mdo sde</section><text>par 'gyur ba'i dpe gzhan dag kyang khyod la bstan par bya'o/ /kun dga' bo sems can sred pa la spyod pa/ tshor ba la chags pa myong ba 'dod pas 'khor ba la mngon par stod pa/ 'khor ba la dga' ba/ 'khor ba 'dod pas sangs rgyas bcom ldan 'das la yon 'bul zhing mtho</text></item>
<item><p>96a1</p><section>mdo sde</section><text>ris 'dod pa dang / mir 'gyur ba 'dod pa'i phyir dge ba'i rtsa ba yongs su bsngo ba dag kyang yod/ sangs rgyas bcom ldan 'das la yon phul nas dge ba'i rtsa ba 'dis bdag cag nam yang yongs su mya ngan las 'da' bar ma gyur cig ces yongs su sngo ba'i sems</text></item>
<item><p>96a2</p><section>mdo sde</section><text>can dag kyang yod mod kyi/ kun dga' bo dge ba'i rtsa ba des sems can de dag yongs su mya ngan las 'da' bar mi 'gyur ba'i gnas med skabs med do/ /de ci'i phyir zhe na/ kun dga' bo 'di ltar sangs rgyas bcom ldan 'das rnams ni bla na med pa'i bsod nams kyi zhing tha ba dang</text></item>
<item><p>96a3</p><section>mdo sde</section><text>tsher ma med pa/ 'dod chags dang zhe sdang gi dri ma med pa yongs su dag pa ste/ de la dge ba'i rtsa ba'i sa bon ji tsam du chung ba dang / dge ba'i rtsa ba'i sa bon ji tsam du rgyas pa dang / ji tsam du phra ba yang rung ji tsam du byang chub kyi sa bon du 'gyur ba'am/ nyan thos kyi sa bon du 'gyur ba'am/</text></item>
<item><p>96a4</p><section>mdo sde</section><text>rang sangs rgyas kyi sa bon du 'gyur ba'i dge ba'i rtsa ba de dag thams cad slu bar mi byed de/ de yongs su ma btang na longs spyod 'phel ba phun sum tshogs par 'gyur zhing sems dang bas mtho ris su 'gyur ba'i lam yongs su dag pa dang / mya ngan las 'da' ba'i mthar thug par 'gyur ro/ /</text></item>
<item><p>96a5</p><section>mdo sde</section><text>kun dga' bo 'di lta ste dper na/ khyim bdag zhing pa'i zhing ngo med pa/ sdong dum dang tsher ma med pa/ gyo mo dang gseg ma med pa/ sa snag che ba zhig yod par gyur te/ legs par rmos shing lag byad kyis phyin par byas la/ de'i sa bon yang sar pa grung bo ches legs par</text></item>
<item><p>96a6</p><section>mdo sde</section><text>byas pa/ rlung dang nyi mas ma snad pa/ ma chag ma grugs shing ma rul te chud ma zos par gyur la/ sa bon de dag dus dang tshigs su zhing la btab ste dus dus su chus bcus/ dus su skams/ thams cad las legs par bsrungs nas/ kun dga' bo de nas khyim pa zhing pa de dus</text></item>
<item><p>96a7</p><section>mdo sde</section><text>gzhan zhig na zhing gi drung du song ste zhing gi mur 'dug nas/ kye sa bon khyed sa bon du ma gyur cig /kye sa bon khyed ma skye shig /ma 'phel cig /nga la 'bras bu mi dgos/ rnyed pa mi dgos so zhes de skad zer na/ kun dga' bo de ji snyam du sems/ khyim bdag zhing pa de'i tshig</text></item>
<item><p>96b1</p><section>mdo sde</section><text>gis sa bon de dag sa bon ma yin par 'gyur ram/ gsol pa/ bcom ldan 'das ma lags so/ /bde bar gshegs pa ma lags so/ /bka' stsal pa/ 'bras bu de 'bras bu ma yin par 'gyur ram/ rnyed pa mngon par mi 'grub bam/ gsol pa/ bcom ldan</text></item>
<item><p>96b2</p><section>mdo sde</section><text>'das ma lags so/ /bde bar gshegs pa ma lags so/ /bka' stsal pa/ kun dga' bo de bzhin du srid pa la stod cing srid pa la dga' bas sangs rgyas la yon phul nas dge ba'i rtsa ba 'dis bdag cag nam yang yongs su mya ngan las 'da' bar ma gyur cig ces de skad zer yang</text></item>
<item><p>96b3</p><section>mdo sde</section><text>des yongs su mya ngan las 'da' bar mi 'gyur ba'i gnas med go skabs med kyi/ kun dga' bo sangs rgyas la bskyed pa'i dge ba'i rtsa ba de dag mi 'dod kyang 'bras bu mya ngan las 'das pa yin te/ tha ma mya ngan las 'das pa'i bar du 'gyur bar nga smra'o/ /de ltar ji tsam du sangs</text></item>
<item><p>96b4</p><section>mdo sde</section><text>rgyas bcom ldan 'das la sems gcig bskyed pa'i dge ba'i rtsa ba bskyed pa de dag thams cad kyi 'bras bu yang mya ngan las 'das pa yin te/ tha ma mya ngan las 'da' ba'i bar du 'gyur bar nga smra'o/ /kun dga' bo ma 'ongs pa'i dus na rgyal po rku 'phrog byed pa dang kla klo dag 'byung bar</text></item>
<item><p>96b5</p><section>mdo sde</section><text>'gyur te/ kun dga' bo der rgyal po rku 'phrog byed pa dang / kla klo gang dag gis de bzhin gshegs pa'i mchod rten dang / de bzhin gshegs pa'i sku gzugs mthong nas sems dang bar gyur pa de dag kun dga' bo sangs rgyas kyi chos thams cad kyang mi shes shing sangs rgyas kyi yon</text></item>
<item><p>96b6</p><section>mdo sde</section><text>tan thams cad kyang mi shes su zin kyang / kun dga' bo ngas byang chub sems dpa'i spyad pa spyod pa'i tshe 'gro ba de dang de dag dang / skye ba de dang de dag tu bsdu ba'i dngos po bzhis bsdu ba byas so/ /bzhi gang zhe na/ sbyin pa dang / snyan par smra ba dang / don spyad pa dang / don 'thun</text></item>
<item><p>96b7</p><section>mdo sde</section><text>pa'o/ /kun dga' bo de dag nga'i mchod rten mthong nas nges par sems dang bar 'gyur ro/ /kun dga' bo de dag gi dge ba'i rtsa ba'i 'bras bu de yang mya ngan las 'das pa yin te/ tha ma mya ngan las 'da' ba'i bar du 'gyur bar nga smra'o/ /gang mtha' 'khob kyi rgyal po rku gsod byed</text></item>
<item><p>97a1</p><section>mdo sde</section><text>pa dang / kla klo de dag gi rkun lag dang / blon po dang / gzhon nu dang / rtsis mkhan dang / sna chen po la gtogs pa dang / 'khor dang / mdza' bshes dang / nye du dang / grogs dang / snag gi gnyen mtshams su gyur pa gang yin pa de dag gis nga mya ngan las 'das pa'i</text></item>
<item><p>97a2</p><section>mdo sde</section><text>mchod rten mthong nas tshegs chung ngus sems dang bar gyur na/ kun dga' bo de dag thams cad kyang sangs rgyas kyi chos rnams sam/ sangs rgyas kyi yon tan rnams kyis dge ba'i rtsa ba skyed par 'gyur te/ kun dga' bo de dag kyang ngas sngon byang chub sems dpa'i spyad pa spyod pa na bsdu ba'i</text></item>
<item><p>97a3</p><section>mdo sde</section><text>dngos po bzhis yang dag par bsdus so/ /kun dga' bo de dag gi dge ba'i rtsa ba de dag thams cad kyi 'bras bu yang mya ngan las 'das pa yin te/ tha ma mya ngan las 'da' bar nga smra'o/ /kun dga' bo ngas yun ring po nas skye dgu 'di dag bsdu ba'i dngos po bzhis bsdus pa dang / yun</text></item>
<item><p>97a4</p><section>mdo sde</section><text>ring po nas sangs rgyas bcom ldan 'das rnams kyi bstan pa dang ldan par byas pa la ltos/ kun dga' bo de bzhin gshegs pa lam du zhugs te bzhud pa nas dma' ba ni mthon por 'gyur/ sa mthon po ni dma' bar 'gyur/ sa phyogs mi mnyam pa ni mnyam par 'gyur/ rab</text></item>
<item><p>97a5</p><section>mdo sde</section><text>tu dma' ba ni rab tu mthon por 'gyur ba dang / de bzhin gshegs pa bzhud pa'i 'og tu snga mkho bzhin du gnas par 'gyur ba dang / shing thams cad 'dud pa dang / shing gi lha thams cad kyang phyag 'tshal ba dang / de bzhin gshegs pa bzhud pa'i 'og tu slar snga mkho bzhin du gnas</text></item>
<item><p>97a6</p><section>mdo sde</section><text>par 'gyur ba dang / ngam grog dang / g.yang sa dang shod khung dang rtswa dang sdong dum dang tsher ma dang gyo mo dang gseg ma dang thibs po dang g.yang sa mi bde ba de dag thams cad kyang 'dud pa dang / mnyam pa dang / gtsang ba dang / shin tu sbyangs pa dang / mi gtsang ba med pa dang / me tog</text></item>
<item><p>97a7</p><section>mdo sde</section><text>bsung zhim zhing yid du 'ong ba bkram par 'gyur ro/ /kun dga' bo de bzhin gshegs pas 'di ltar sngon dge ba rnams legs par byas pa'i phyir lam du bzhud pa na gtsang mar bzhud do/ /kun dga' bo de bzhin gshegs pa lam du zhugs pa na sems can gang mi 'dud pa de lta bu</text></item>
<item><p>97b1</p><section>mdo sde</section><text>de mod pa ma yin pa dang / gang sems med pa'i dngos po ri dang / ngam grog dang / g.yang sa dang / shing dang rtswa dang shing gel pa dang / sman dang nags tshal sa'i steng na yod pa dag de bzhin gshegs pa lam du bzhud pa ga la ba logs su mi 'dud pa de dag mod pa ma yin pa</text></item>
<item><p>97b2</p><section>mdo sde</section><text>la ltos/ de ci'i phyir zhe na/ kun dga' bo 'di ltar nga sngon byang chub sems dpa'i spyad pa spyod pa nyid na bla ma la btud/ rab tu btud/ phyag 'tshal cing gnas/ pha ma la rab tu gus par btud cing gnas/ rgan pa dang bar ma dang gzhon pa dang / mdza' bshes dang nye du dang / snag</text></item>
<item><p>97b3</p><section>mdo sde</section><text>gi gnyen mtshams dang / sangs rgyas dang byang chub sems dpa' dang / dge ba'i bshes gnyen dang / nyan thos dang / rang sangs rgyas dang / mngon par shes pa lnga dang ldan pa dang / de bzhin du de las gzhan pa dge sbyong dang / bram ze rnams la btud/ ngas sangs rgyas dang byang chub</text></item>
<item><p>97b4</p><section>mdo sde</section><text>sems dpa' dang / dge ba'i bshes gnyen dang / nyan thos dang rang sangs rgyas dang / phyi rol pa'i drang srong dang / dge sbyong dang / bram ze dang / pha ma dang / mdza' bshes dang / nye du dang / snag gi gnyen mtshams de dag thams cad dang / de las gzhan pa rgan pa dang / bar ma dang /</text></item>
<item><p>97b5</p><section>mdo sde</section><text>gzhon pa dang / grogs po rnams la yid rab tu dga' bar byas te lus kyis phyag byas shing ngag gis de dag la bla mar bya ba'i sgo de nas mngon par btud do/ /kun dga' bo nga'i las dge ba'i rnam par smin pa des de bzhin gshegs pa byang chub brnyes nas de bzhin gshegs pa lam</text></item>
<item><p>97b6</p><section>mdo sde</section><text>du bzhud pa'i tshe dngos po gang sems yod pa'am sems med pa yang rung ma gus pa dang / mi 'dud pa dang / rab tu mi 'dud pa de dag mod pa ma yin no/ /kun dga' bo ngas bla ma lta bu dang / de bzhin gshegs pa dang / sems can rnams la sbyin pa gtsang ba dang / bzang ba dang /</text></item>
<item><p>97b7</p><section>mdo sde</section><text>yid du 'ong ba mang po rang gis lag dar nas sbyin pa byin te/ kun dga' bo las de'i rnam par smin pa des de bzhin gshegs pa lam du bzhud pa na bzang zhing gtsang la shin tu sbyangs te/ shing dang bong ba dang / 'dam rdzab rnams bsal bar gyur to/ /kun dga' bo nga bla na med pa</text></item>
<item><p>98a1</p><section>mdo sde</section><text>yang dag par rdzogs pa'i byang chub don du gnyer ba na sems can thams cad la phan pa dang / sems can thams cad la bde ba dang / 'jig rten la snying brtse ba dang / lha dang mi rnams kyi don dang phan pa dang bde ba'i phyir ngas rtag tu sangs rgyas dang byang chub sems dpa'</text></item>
<item><p>98a2</p><section>mdo sde</section><text>dang / dge ba'i bshes gnyen dang / nyan thos dang / rang sangs rgyas dang / phyi rol pa'i drang srong mang po rnams lam du zhugs pa na lam phyag dar byas so/ /gnas dang 'chag sa dang / 'dug gnas rnams phyag dar byas so/ /ngas de bzhin gshegs pa'i mchod rten dag</text></item>
<item><p>98a3</p><section>mdo sde</section><text>byams pa'i sems dang / snyoms pa'i sems dang / mi mnyam pa med pa'i sems dang / gya gyu med pa'i sems dang / phan pa'i sems kyis phyag dar byas so/ /gtsang mar byas so/ /kun dga' bo dge ba'i rtsa ba des de bzhin gshegs pas phyogs gang dang gang na bzhengs sam/</text></item>
<item><p>98a4</p><section>mdo sde</section><text>bzhugs sam/ 'chag gam/ mnal ba mdzad dam/ lam du zhugs kyang rung / tshegs chung ngus sa phyogs de dag gtsang zhing dag la mnyam ste lag mthil lta bur gyur to/ /kun dga' bo gang de bzhin gshegs pa'i sku'i phrin las kyi khyad par gang yin pa de dag gi mtha' ni rtogs</text></item>
<item><p>98a5</p><section>mdo sde</section><text>par sla ba ma yin no/ /kun dga' bo de bas na don de rgya cher yongs su rdzogs par bya ba dang / 'di la rigs kyi bu'am rigs kyi bu mo dad pa can kha cig ci nas kyang de bzhin gshegs pa la dga' ba dang / sems dang ba dang gus pa dang / ri mor byed pa chen po rgyas par bskyed</text></item>
<item><p>98a6</p><section>mdo sde</section><text>pa'i phyir khyod la dpe bstan par bya'o/ /kun dga' bo ri'i rgyal po ri rab dpag tshad brgyad khri bzhi stong ni rgya mtsho chen po'i nang nas byung / dpag tshad brgyad khri bzhi stong ni chu'i nang du nub pa'i ri'i rgyal po chen po de sra ba rdo rje ltar gyur du zin kyang kun dga' bo de bzhin gshegs pa yongs</text></item>
<item><p>98a7</p><section>mdo sde</section><text>su mya ngan las 'das pa'i dbu skra snad par bya bar yang sla ba ma yin na/ gcig tsam bsgyur zhing 'gyur bar dbyung ba lta ci smos te de ni gnas med do/ /kun dga' bo ri'i rgyal po ri rab lta zhog la/ kun dga' bo ri'i rgyal po khor yug dang khor yug chen po 'phang du dpag tshad drug khri</text></item>
<item><p>98b1</p><section>mdo sde</section><text>brgyad stong yod pa ri'i rgyal po khor yug dang khor yug chen po rdo rje lta bu gang yin pa de dag gis kyang kun dga' bo de bzhin gshegs pa yongs su mya ngan las 'das pa'i dbu skra 'dud pa'am yongs su 'dud pa'am dbyung bar yang sla ba ma yin na med par bya ba lta ci smos te/ de ni gnas</text></item>
<item><p>98b2</p><section>mdo sde</section><text>med do/ /de ci'i phyir zhe na/ kun dga' bo 'di ltar nga sngon byang chub sems dpa'i spyad pa spyod pa na/ gang ngas sngon phye ba'i sems can gang yang rnyed par sla ba ma yin te/ kun dga' bo ngas ni sems can 'thabs shing bye ba rnams 'dum zhing 'thun pa la bkod nas brtan pa dang mi</text></item>
<item><p>98b3</p><section>mdo sde</section><text>phyed pa dang / gcig la gcig byams pa'i sems dang phan pa'i sems dang ldan par byas so/ /kun dga' bo rnam grangs de dang / dge ba'i rtsa ba des de bzhin gshegs pa'i sku mi phyed pa dang / kun dga' bo de bzhin gshegs pa'i zhabs 'bring 'khor mi phyed par gyur to/ /kun</text></item>
<item><p>98b4</p><section>mdo sde</section><text>dga' bo de bzhin gshegs pa'i zhabs 'bring 'khor kyang gang zhe na/ kun dga' bo de bzhin gshegs pa'i zhabs 'bring 'khor ni chos yin te/ 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs</text></item>
<item><p>98b5</p><section>mdo sde</section><text>lnga dang / byang chub kyi yan lag bdun dang / 'phags pa'i lam yan lag brgyad pa ste/ kun dga' bo byang chub kyi phyogs kyi chos sum cu rtsa bdun po 'di dag ni de bzhin gshegs pa'i zhabs 'bring 'khor chen po yin no/ /gang de bzhin gshegs pas nyan thos gang dag de la bkod</text></item>
<item><p>98b6</p><section>mdo sde</section><text>pa de dag kyang lha dang bcas pa'i 'jig rten gyis dbye mi nus so/ /de ci'i phyir zhe na/ kun dga' bo 'di ltar chos 'di lta bu 'di'i chos nyid 'di yin te/ gang lha dang bcas tshangs pa dang bcas pa'i 'jig rten dang / dge sbyong dang bram zer bcas pa'i skye dgu 'khor dang bcas pa lha dang</text></item>
<item><p>98b7</p><section>mdo sde</section><text>mi dang lha ma yin du bcas pa dang / ri rab dang khor yug dang khor yug chen po dang bcas pa'i sa chen po de dag gis tha na de bzhin gshegs pa yongs su mya ngan las 'das pa'i dbu 'dud par yang sla ba ma yin na dbye ba lta ci smos te/ de ni gnas med do/ /de ci'i phyir zhe na/ kun dga'</text></item>
<item><p>99a1</p><section>mdo sde</section><text>bo 'di ltar de bzhin gshegs pa'i sku mi phyed pa dang / sku gdung rnams mi phyed pa yin pa'i phyir ro/ /kun dga' bo sems can rnams la snying brtse ba dang bstan pa rgyas par bya ba'i phyir sngon gyi smon lam gyis de bzhin gshegs pas sku gdung rnams yungs</text></item>
<item><p>99a2</p><section>mdo sde</section><text>'bru tsam du byin gyis brlabs so/ /kun dga' bo de bzhin gshegs pa sngon byang chub sems dpa'i spyad pa spyod pa na nga bla na med pa yang dag par rdzogs pa'i byang chub mngon par rdzogs par sangs rgyas nas yongs su mya ngan las 'das pa'i sku gdung rnams rgyas par gyur cig ces</text></item>
<item><p>99a3</p><section>mdo sde</section><text>nges par de ltar sems bskyed de kun dga' bo sangs rgyas bcom ldan 'das yongs su mya ngan las 'das pa'i sku gdung rnams rgyas par 'gyur ba 'di yang sngon gyi smon lam gyi dbang gis gyur to/ /yongs su mya ngan las 'da' ba'i dus kyi tshe yang gdul ba'i sems can de dag gis bcom</text></item>
<item><p>99a4</p><section>mdo sde</section><text>ldan 'das mthong bar 'gyur te/ de dag gi don dang sems can la snying brtse ba'i phyir sku gdung phye ba dang / sku gdung yungs 'bru tsam dag tu byin gyis brlabs so/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las</text></item>
<item><p>99a5</p><section>mdo sde</section><text>'da' ba'i dus kyi tshe/ 'jig rten la snying brtse ba'i phyir ji ltar sku gdung yungs 'bru tsam dag tu byin gyis rlob pa de lta bu'i ting nge 'dzin la snyoms par 'jug go/ /kun dga' bo nga'i sku'i tshigs thams cad phye zhing sku gdung yungs 'bru tsam dag tu byin gyis rlob pa na sdug bsngal du tshor ba</text></item>
<item><p>99a6</p><section>mdo sde</section><text>'byung mod kyi/ kun dga' bo 'on kyang sems can de dag rjes su gzung ba dang / snying brtse ba'i phyir de bzhin gshegs pa sdug bsngal du tshor ba bzod par nus te/ yul gyi mi phyi ma rnams bde ba dang dge ba'i lam gyis rjes su gzung bar 'gyur ro/ /kun dga' bo gang</text></item>
<item><p>99a7</p><section>mdo sde</section><text>ring bsrel yungs 'bru tsam dag la me tog dang / bdug pa dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / ba dan dang / gar dang / sil snyan len pa dang / pheg rdob pa dang / bstod pa rnams kyis bsti stang byed/ bla mar</text></item>
<item><p>99b1</p><section>mdo sde</section><text>byed/ rim gror byed/ mchod par byed/ rjed par byed/ gsol bar byed na/ kun dga' bo dge ba'i rtsa ba de thams cad kyi 'bras bu mya ngan las 'das pa yin te/ tha ma mya ngan las 'da' ba'i bar du 'gyur bar nga smra'o/ /kun dga' bo nga yongs su mya ngan las 'das nas lo brgya</text></item>
<item><p>99b2</p><section>mdo sde</section><text>lon pa na grong khyer skya snar gyi bu zhes bya bar rgyal po mya ngan med pa zhes bya ba mo'u r+ya'i rigs su skyes pa chos can chos kyi rgyal po zhig 'byung bar 'gyur te/ de yang nga'i bstan pa la dad par 'gyur ro/ /dad par gyur nas kyang nga'i sku gdung rgyas par byed do/ /de dus gcig tu nyin</text></item>
<item><p>99b3</p><section>mdo sde</section><text>gcig la nga'i sku gdung gi mchod rten brgyad khri bzhi stong byed par 'gyur gyis/ kun dga' bo khyod mya ngan ma byed/ smre sngags ma 'don cig /kun dga' bo nga'i sku gdung rgyas pa dang / lha dang mi rnams la yangs shing rgya che bar 'gyur ro/ /kun dga' bo de bzhin gshegs pa</text></item>
<item><p>99b4</p><section>mdo sde</section><text>dgra bcom pa yang dag par rdzogs pa'i sangs rgyas da ltar bzhugs pa la gang bsti stang byed pa lta zhog /yongs su mya ngan las 'das pa'i sku gdung la gang sku gdung gi mchod pa byed pa lta yang zhog la/ kun dga' bo gang dag kha cig tha na rmi lam na de bzhin gshegs pa'i mchod rten</text></item>
<item><p>99b5</p><section>mdo sde</section><text>mthong nas sems dang bar byed na/ kun dga' bo dge ba'i rtsa ba de'i 'bras bu yang mya ngan las 'das pa yin te/ mya ngan las 'das pas klas shing mya ngan las 'das pa'i mthas gtugs par 'gyur bar nga smra'o/ /kun dga' bo ma 'ongs pa'i dus na sangs rgyas bcom ldan 'das gang dag</text></item>
<item><p>99b6</p><section>mdo sde</section><text>'byung ba de dag las gang nga'i yon tan mi sgrogs pa'i de bzhin gshegs pa 'jig rten du 'byung ba de gang yang med do/ /'di lta ste dper na nga da ltar 'das pa'i sangs rgyas bcom ldan 'das rnams kyi yon tan sgrogs pa de bzhin du ma byon pa'i sangs rgyas bcom ldan 'das de dag kyang nga'i</text></item>
<item><p>99b7</p><section>mdo sde</section><text>yon tan yongs su sgrogs par 'gyur ro/ /kun dga' bo gang la la nga'i chos bstan pa las brtsams te/ chos rnams la chos kyi mig rdul dang bral zhing dri ma med pa rnam par dag pa'i sems can de dag thams cad ni kun dga' bo nga sngon byang chub sems dpar gyur pa na byang chub sems</text></item>
<item><p>100a1</p><section>mdo sde</section><text>dpa'i spyad pa spyod pa'i tshe yongs su smin par byas pa dag go/ /kun dga' bo dge 'dun la phul ba'i yon ni bar du yongs su zad pa dang mthar 'gyur ba yod/ yon gang dag phyogs bzhi'i dge 'dun la phul ba'i yon de dag kyang bar du yongs su zad pa dang mthar 'gyur</text></item>
<item><p>100a2</p><section>mdo sde</section><text>ba yod/ kun dga' bo yon gang dag rang sangs rgyas la phul ba'i yon de dag kyang bar du yongs su zad pa dang mthar 'gyur ba yod kyi/ kun dga' bo de bzhin gshegs pa la yon gang dag phul ba de dag ni bar du yongs su zad pa dang mthar 'gyur ba med do/ /kun dga' bo yon de dag</text></item>
<item><p>100a3</p><section>mdo sde</section><text>thams cad kyi 'bras bu ni mya ngan las 'das pa yin te/ tha ma mya ngan las 'da' bar nga smra'o/ /kun dga' bo de bzhin gshegs pa bzhugs pa de la mngon sum du bsti stang byed pa lta yang zhog /yongs su mya ngan las 'das pa'i sku gdung la sku gdung gi mchod pa byed pa lta yang zhog ste/ kun</text></item>
<item><p>100a4</p><section>mdo sde</section><text>dga' bo sangs rgyas la dmigs pa'i sems kyis me tog gcig nam mkha' la 'dor na de'i dge ba'i rtsa ba ni ngas de bzhin gshegs pa'i sangs rgyas kyi ye shes kyis kyang tshad gzung ba'am bstan par sla ba ma yin no/ /kun dga' bo gal te des sangs rgyas la dmigs pa'i sems kyis</text></item>
<item><p>100a5</p><section>mdo sde</section><text>nam mkha' la me tog gcig bor ba'i dge ba'i rtsa ba byas pa de yongs su brtag pa bzung ste/ gal te 'khor ba na ji srid du sngon gyi mtha' mi mngon pa'i bskal pa de srid du kun tu rgyug cing 'khor yang de bzhin gshegs pa la me tog gcig phul ba de'i rnam par smin pa ni tshangs pa nyid dam brgya byin</text></item>
<item><p>100a6</p><section>mdo sde</section><text>nyid dam 'khor los sgyur ba'i rgyal srid kyis mthar phyin par sla ba ma yin gyi/ kun dga' bo gzhan du na dge ba'i rtsa ba de'i 'bras bu ni mya ngan las 'das pa yin te/ mya ngan las 'da' ba la gzhol zhing tha ma mya ngan las 'da' bar nga smra'o/ /de ci'i phyir zhe na/ kun dga' bo sangs rgyas</text></item>
<item><p>100a7</p><section>mdo sde</section><text>bcom ldan 'das la me tog gcig phul ba'i rnam par smin pa gang mya ngan las 'da' ba'i mthar thug par 'gyur ba ma gtogs par mtha' rtogs par sla ba ma yin te/ de ltar rdzu 'phrul che/ de ltar phan yon che/ de ltar gzi brjid che/ de ltar rgya che'o/ /kun dga' bo gang de lta bu'i rnam par smin</text></item>
<item><p>100b1</p><section>mdo sde</section><text>par 'gyur ba de bzhin gshegs pa la yon phul ba de ltar dpag tu med do/ /de bzhin gshegs pa la tha na sems dang ba gcig bskyed pa yang shin tu mthar thug pa dang / shin tu grub pa dang / bde ba dang / shin tu mur thug pa dang / shin tu tshangs par spyod par nga smra'o/ /kun</text></item>
<item><p>100b2</p><section>mdo sde</section><text>dga' bo de bas na rigs kyi bu'am rigs kyi bu mo 'khor los sgyur ba'i rgyal srid 'dod pas de ltar sangs rgyas bcom ldan 'das la bsti stang bya/ bla mar bya/ rim gror bya/ mchod par bya'o/ /rigs kyi bu'am rigs kyi bu mo brgya byin thob par 'dod pa dang / tshangs pa dang / rgyal chen</text></item>
<item><p>100b3</p><section>mdo sde</section><text>bzhi'i ris kyi lha rnams kyi bdag po byed par 'dod pa dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci</text></item>
<item><p>100b4</p><section>mdo sde</section><text>dang / lto 'phye chen po dang / mi'am mi ma yin pa'am/ 'jig rten thams cad kyi 'jig rten gyi bdag po thob par 'dod pas sangs rgyas bcom ldan 'das la bsti stang bya/ bla mar bya/ rim gror bya/ mchod par bya'o/ /rigs kyi bu'am rigs kyi bu mo nyan thos kyi sa thob par 'dod</text></item>
<item><p>100b5</p><section>mdo sde</section><text>pa'am/ rang sangs rgyas kyi sa thob par 'dod pa'am/ bla na med pa yang dag par rdzogs pa'i byang chub thob par 'dod pas sangs rgyas bcom ldan 'das la bsti stang bya/ bla mar bya/ rim gror bya/ mchod par bya'o/ /kun dga' bo ngas bla na med pa yang dag par rdzogs pa'i byang</text></item>
<item><p>100b6</p><section>mdo sde</section><text>chub gnyer ba na/ sangs rgyas mang po/ sangs rgyas brgya phrag mang po/ sangs rgyas stong phrag mang po/ sangs rgyas bye ba khrag khrig brgya stong mang po rnams la 'di lta ste/ na bza' dang / bshos dang / gzims cha dang / snyun gsos kyi sman dang / yo byad rnams dang / gdan dang /</text></item>
<item><p>100b7</p><section>mdo sde</section><text>'chag sa dang / gtsug lag khang dang / me tog dang / spos dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / ba dan rnams kyis bsti stang byas/ bla mar byas/ rim gror byas/ mchod par byas so/ /sangs rgyas bcom ldan</text></item>
<item><p>101a1</p><section>mdo sde</section><text>'das de dag yongs su mya ngan las 'das nas kyang mchod rten byas nas me tog dang / bdug pa dang / spos dang / phreng ba dang / byug pa brgya stong dang / glu dang / gar dang / sil snyan dang / pheg rdob pa brgya stong rnams kyis bsti stang byas/ bla mar byas/ rim</text></item>
<item><p>101a2</p><section>mdo sde</section><text>gror byas te mchod cing rjed pa de dag thams cad kyang bla na med pa yang dag par rdzogs pa'i byang chub 'di nyid la brten nas sems can thams cad la snying brtse ba dang / lha dang mi rnams kyi don dang phan pa dang bde ba dang / ma rgal ba rnams bsgral ba dang / ma grol ba rnams dgrol ba dang /</text></item>
<item><p>101a3</p><section>mdo sde</section><text>dbugs ma phyin pa rnams dbugs dbyung ba dang / yongs su mya ngan las ma 'das pa rnams yongs su mya ngan las bzla ba'i phyir byas so/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas mar me mdzad la ngas me tog ud pa la lnga gtor</text></item>
<item><p>101a4</p><section>mdo sde</section><text>te/ de na ngas mi skye ba'i chos la bzod pa thob bo/ /kun dga' bo ngas dge ba'i rtsa ba thob pa de las dge ba'i rnam par smin pa'i phyogs tsam zhig myong ngo / /gang de bzhin gshegs pa dgra bcom pa yang dag par rdzogs pa'i sangs rgyas mar me mdzad la me tog ud pa la de lnga gtor ba'i</text></item>
<item><p>101a5</p><section>mdo sde</section><text>dge ba'i rtsa ba'i rnam par smin pa de las phyogs tsam zhig nyan par 'dod dam/ gsol pa/ bcom ldan 'das 'tshal lo/ /bde bar gshegs pa 'tshal lo/ /bcom ldan 'das kyis gang mar me mdzad la dge ba'i rtsa ba bskrun pa'i phyogs tsam zhig bshad cing bstan pa'i dus</text></item>
<item><p>101a6</p><section>mdo sde</section><text>lags te/ bcom ldan 'das dus la bab bo/ /bde bar gshegs pa dus la bab bo/ /de nas bcom ldan 'das kyis de'i tshe phyag g.yas pa gser gyi kha dog can brkyang ba dang phyag gi mthe'u chung las lha'i me tog ud pa la'i bsung byung bar gyur to/ /de nas stong gsum gyi</text></item>
<item><p>101a7</p><section>mdo sde</section><text>stong chen po'i 'jig rten gyi khams gang na zla ba dang nyi ma bye ba phrag brgya rgyu ba'i sangs rgyas kyi zhing de dag thams cad lha'i me tog ud pa la'i bsung gis khyab par gyur to/ /de nas bcom ldan 'das kyis 'di lta bu ngo mtshar rmad du byung ba'i chos lha dang mi dang lha ma yin du bcas pa'i</text></item>
<item><p>101b1</p><section>mdo sde</section><text>'jig rten la bstan cing sbyin pa las byung ba'i bsod nams bya ba'i dngos po'i rnam par smin pa phyogs tsam zhig bstan te/ sangs rgyas la dge ba'i rtsa ba bskyed pa chud mi za ba yang bstan nas/ de'i tshe tshigs su bcad pa 'di dag gsungs so/ /de ltar sangs rgyas bsam mi khyab/ /</text></item>
<item><p>101b2</p><section>mdo sde</section><text>sangs rgyas chos kyang bsam mi khyab/ /bsam mi khyab la dad byas na/ /de yi rnam smin bsam mi khyab/ /'du shes yod dang med pa yi/ /sems can thams cad ji snyed pa/ /bskal pa bye ba brgya mang du/ /kun gyis mchod pa byas pa dang / /rang sangs rgyas pa gang dag dang / /</text></item>
<item><p>101b3</p><section>mdo sde</section><text>zag pa med pa'i dgra bcom pa/ /bskal pa bye ba bsam yas par/ /de dag thams cad mchod pa bas/ /rdzogs pa'i sangs rgyas bzhugs pa'am/ /yongs su mya ngan 'das pa la/ /gang gis thal sbyar gcig byas pa/ /bsod nams 'di ni khyad par 'phags/ /sangs rgyas tshul</text></item>
<item><p>101b4</p><section>mdo sde</section><text>khrims ma zhig cing / /ting nge 'dzin la dbang du gyur/ /chos rnams kun la the tshom med/ /sangs rgyas spyan gyis mkhyen pa yin/ /gang zhig bde gshegs de la yud tsam mam/ /nyin dang mtshan mo byams pa sgom byed na/ /gang zhig bsod nams de dang mnyam 'gyur ba/ /</text></item>
<item><p>101b5</p><section>mdo sde</section><text>khams gsum dag na de 'dra'i mchod pa med/ /bskal pa grangs med 'das pa'i dus dag na/ /lha bas lhag pa'i lhar gyur 'od mdzad pa/ /'jig rten slob dpon gyur pa'i sangs rgyas la/ /las dge mi nyung ba dag ngas byas pa/ /bskal pa grangs med kun tu rgyug pa na/ /bsod nams</text></item>
<item><p>101b6</p><section>mdo sde</section><text>de ni zad par ma gyur gyi/ /de nyid nga yi rgyur ni gyur pa ste/ /de yis byang chub dam pa ngas thob bo/ /'jig rten kun la snying ni brtse ba'i phyir/ /sangs rgyas brgya dang sangs rgyas bye ba stong / /gang la tshe rabs snga mar mchod byas pa/ /mi mchog de dag nga ni mkhyen gyur pas/ /sangs rgyas</text></item>
<item><p>101b7</p><section>mdo sde</section><text>de dag smod par yong mi mdzad/ /'di ltar nga yis bzod pa ma thob pas/ /dge ba spyod kyang ma 'ongs dus dag na/ /'di ltar 'gyur zhes lung bstan ma mdzad do/ /gang tshe mar me mdzad 'dren ngas mthong ba/ /de na nga yis ud pal lnga gtor cing / /rnam par 'dren la ral pa bting ba dang / /</text></item>
<item><p>102a1</p><section>mdo sde</section><text>mi skye'i bzod pa thob par gyur pa na/ /mar me mdzad pa bar snang gnas pa yis/ /bskal pa grangs med 'das na shAkya'i rje/ /shAka rigs rang byung rgyal bar 'gyur ro zhes/ /de nas 'dren pas nga ni lung bstan to/ /nga ni byang chub dam pa 'dod pa na/ /de nas</text></item>
<item><p>102a2</p><section>mdo sde</section><text>dus ring kun du rgyug pa'i tshe/ /ngas ni dge ba du ma byas pa dang / /sems can don phyir sdug bsngal myong gyur pa/ /bsod nams de yi tshad ni kyang / /'jig rten rnam 'dren rnams kyis ma bstan to/ /skye dgu mgon med sdug bsngal gyur mthong nas/ /sngan chad ngas ni byin pa</text></item>
<item><p>102a3</p><section>mdo sde</section><text>gang yin pa/ /spyad pa spyod tshe bde gshegs 'od mdzad pa/ /sangs rgyas dpa' bo gang dag ngas mchod cing / /nga yi sngon mtha'i spyod pa gzigs gyur pa/ /nyin dang mtshan du de dag mtshan brjod do/ /gnyis gsum lnga'am bcu'am nyi shu 'am/ /sum cu'am de las btus nas</text></item>
<item><p>102a4</p><section>mdo sde</section><text>mtshan brjod do/ /'jig rten don phyir spyad pa spyod pa na/ /sangs rgyas gtso bo ngas sngon gang mchod pa/ /ji ltar nga yis sdug bsngal chen po mang / /du ma 'khor bar blangs nas ma btang ltar/ /sangs rgyas gang dag dka' ba 'di 'dra spyad/ /de 'dra'i sangs rgyas gzhan ni</text></item>
<item><p>102a5</p><section>mdo sde</section><text>byung ma gyur/ /legs par gsungs pa mang po tshol ba'i tshe/ /mgo bo brgya dang mgo bo bye ba stong / /'khor ba'i tshe ni sngon chad ngas btang zhing / /yul 'khor rgyal srid spangs nas rab tu byung / /chos mchog 'di ni yongs su tshol ba'i tshe/ /sbyin dang tshul khrims dang ni dul bas</text></item>
<item><p>102a6</p><section>mdo sde</section><text>'phags/ /brtson 'grus kyis ni byang chub dam pa rtogs/ /bskal pa dpag med nga ni de ltar gyur/ /sangs rgyas mthu chen bsam gyis mi khyab pa/ /yon tan kun dang ldan zhing mngon par 'phags/ /chos mchog bsam gyis mi khyab legs par bshad/ /bsam gyis mi</text></item>
<item><p>102a7</p><section>mdo sde</section><text>khyab lam yang brjod pa mdzad/ /yon gyi bsod nams kyi le'u ste bcu pa rdzogs so// //bam po lnga pa/ de nas yang bcom ldan 'das kyis tshe dang ldan pa kun dga' bo la bka' stsal pa/ kun dga' bo de bzhin gshegs pa dgra bcom pa yang dag par</text></item>
<item><p>102b1</p><section>mdo sde</section><text>rdzogs pa'i sangs rgyas mar me mdzad kyi tshu rol na de bzhin gshegs pa pad ma'i bla ma zhes bya ba ngas mnyes par byas te/ bla na med pa yang dag par rdzogs pa'i byang chub 'di nyid 'dod pa'i phyir/ bcom ldan 'das de la ngas gser gyi me tog gtor to/ /de'i tshu rol na de bzhin</text></item>
<item><p>102b2</p><section>mdo sde</section><text>gshegs pa thams cad zil gyis gnon pa zhes bya ba mnyes par byas te/ rnam pa thams cad mkhyen pa 'di nyid 'dod pa'i phyir bcom ldan 'das de la yang ngas dngul gyi me tog gtor to/ /de'i tshu rol na de bzhin gshegs pa shin tu mthor bzhud ces bya ba mnyes par byas te/</text></item>
<item><p>102b3</p><section>mdo sde</section><text>grangs med pa 'di nyid kyi don du bcom ldan 'das de la yang ngas gser snyim pa gang gtor to/ /shin tu mthor bzhud de'i tshu rol na de bzhin gshegs pa grags pa bla ma zhes bya ba mnyes par byas te/ nges par rtogs pa'i ye shes 'di nyid kyi don du de bzhin gshegs pa de la ngas</text></item>
<item><p>102b4</p><section>mdo sde</section><text>rin po che snyim pa gang gtor to/ /de bzhin gshegs pa grags pa bla ma'i tshu rol na nga dang ming 'thun pa de bzhin gshegs pa shAkya thub pa zhes bya ba byung ste/ 'phags pa'i lam 'di nyid kyi phyir de la yang ngas me tog sil mas gtor to/ /de bzhin gshegs pa shAkya thub pa'i</text></item>
<item><p>102b5</p><section>mdo sde</section><text>tshu rol na de bzhin gshegs pa skar rgyal zhes bya ba mnyes par byas te/ nges par rtogs pa'i ye shes 'di nyid kyi don du bcom ldan 'das de la yang ngas tsan dan dmar po'i phye mas gtor to/ /de bzhin gshegs pa skar rgyal gyi tshu rol na de bzhin gshegs pa rgyas pa zhes</text></item>
<item><p>102b6</p><section>mdo sde</section><text>bya ba mnyes par byas te/ bcom ldan 'das de la yang ngas mig mi 'dzums shing sems mngon par dang bas nyin zhag bdun du tshigs su bcad pa gcig gis mngon par bstod do/ /de bzhin gshegs pa rgyas pa'i tshu rol na de bzhin gshegs pa rnam par gzigs zhes</text></item>
<item><p>102b7</p><section>mdo sde</section><text>bya ba mnyes par byas te/ bcom ldan 'das de la yang ngas mon sran sde'u snyim pa gang gtor to/ /rnam par gzigs kyi tshu rol na de bzhin gshegs pa gtsug tor can zhes bya ba mnyes par byas te/ bcom ldan 'das de la yang ngas na bza' rin po che gsol to/ /gtsug</text></item>
<item><p>103a1</p><section>mdo sde</section><text>tor can gyi 'og tu de bzhin gshegs pa thams cad skyob ces bya ba mnyes par byas te/ bcom ldan 'das de la yang ngas bshos bzang po gsol to/ /kun dga' bo bskal pa bzang po 'di la de bzhin gshegs pa 'khor ba 'jig byung ste/ ye shes rang</text></item>
<item><p>103a2</p><section>mdo sde</section><text>byung 'di nyid kyi don du de'i zhabs 'bring na ngas tshangs par spyod pa spyad do/ /'khor ba 'jig gi 'og tu de bzhin gshegs pa gser thub ces bya ba byung ste/ de'i zhabs 'bring na yang ngas tshangs par spyod pa spyad do/ /gser thub kyi tshu rol na de bzhin gshegs pa 'od srung zhes</text></item>
<item><p>103a3</p><section>mdo sde</section><text>bya ba byung ste/ 'od srung gi zhabs 'bring na yang ngas tshangs par spyod pa spyad de thams cad la yang bla na med pa yang dag par rdzogs pa'i byang chub 'di nyid 'dod pa'i phyir byas so/ /de ltar nga rgal nas ma rgal ba rnams sgrol zhing grol nas ma grol ba rnams 'grol ba nas yongs su mya ngan</text></item>
<item><p>103a4</p><section>mdo sde</section><text>las 'das nas yongs su mya ngan las ma 'das pa rnams yongs su mya ngan las 'da' bar byed do/ /kun dga' bo 'di lta ste/ bla na med pa yang dag par rdzogs pa'i byang chub 'di nyid 'dod pa'i phyir 'di ltar sangs rgyas bcom ldan 'das 'di dag dang / dpag tu med grangs med pa</text></item>
<item><p>103a5</p><section>mdo sde</section><text>gzhan rnams la yang bsti stang byas/ bla mar byas/ rim gror byas/ mchod par byas te/ sangs rgyas mang po ji snyed la bsnyen bkur byas pa dang / de bzhin gshegs pa yon tan mang po ji snyed dang ldan pa la ltos/ kun dga' bo rnam grangs 'dis kyang khyod kyis 'di ltar rig</text></item>
<item><p>103a6</p><section>mdo sde</section><text>par bya ste/ de bzhin gshegs pa la dge ba'i rtsa ba gang ji tsam du chung ba bskyed pa yang de ltar rdzu 'phrul che ba dang / de ltar phan yon che ba dang / de ltar gzi che ba dang / de ltar rgya che bar 'gyur ro/ /kun dga' bo de bzhin gshegs pa bsam gyis mi khyab pa rnams la ngas dge ba'i rtsa</text></item>
<item><p>103a7</p><section>mdo sde</section><text>ba bskyed de/ de'i rnam par smin pa yang bsam gyis mi khyab par shes par bya'o/ /kun dga' bo de ltar de bzhin gshegs pa rnams la mnyam pa med pa dang mi 'thun pa med pa dang / mtha' yas pa'i yon phul bas rnam par smin pa yang mtha' yas par shes par bya'o/ /</text></item>
<item><p>103b1</p><section>mdo sde</section><text>de nas bcom ldan 'das kyis de'i tshe tshigs su bcad pa 'di dag gsungs so/ /nga sngon byang chub spyad pa spyod pa na/ /mar me mdzad pa rkang gnyis mchog mnyes byas/ /de la nga yis ud pal lnga gtor te/ /de nas 'dren pas nga la lung bstan to/ /de yi 'og tu rgyal ba pad ma'i</text></item>
<item><p>103b2</p><section>mdo sde</section><text>bla/ /byung ste de yang nga yis mnyes par byas/ /byang chub dam pa 'di ni 'dod pas na/ /gser gyi me tog rnams kyis rgyal de mchod/ /de yi 'og tu 'dren pa byung ba ni/ /thams cad zil gnon yon tan kun dang ldan/ /shin tu mthor bzhud grags pa'i bla ma dang / /shAkya</text></item>
<item><p>103b3</p><section>mdo sde</section><text>khyu mchog skar rgyal de bzhin rgyas/ /sangs rgyas rnam gzigs gtsug tor thams cad skyob/ /'khor ba 'jig dang 'dren pa gser thub dang / /byang chub dam pa yongs su tshol ba na/ /sangs rgyas 'od srung de bzhin ngas mchod do/ /byang chub mchog 'di yongs su tshol ba</text></item>
<item><p>103b4</p><section>mdo sde</section><text>na/ /sems can don phyir snying rje bskyed nas su/ /spyod mchog spyad tshe gang dag ngas mchod pa/ /'das pa'i 'dren pa gzhan dang de dag go/ /sangs rgyas bye ba phrag stong de dag mchod/ /tshogs rnams thams cad yongs su rdzogs byas nas/ /mya ngan med zhi byang chub ngas thob ste/</text></item>
<item><p>103b5</p><section>mdo sde</section><text>dpung bcas bzhon par bcas pa'i bdud btul nas/ /chos kyi 'khor lo nga yis rab tu bskor/ /srog chags phan phyir chos rnams rab tu bshad/ /lha dang klu dang mi dang mi'am ci/ /sangs rgyas byang chub mchog la ngas bkod de/ /bde zhing zhi ba'i lam dag ngas bstan no/ /ma byon</text></item>
<item><p>103b6</p><section>mdo sde</section><text>sangs rgyas de bzhin nyan thos gang / /sdug bsngal kun las gang zhig thar 'dod pa/ /mkhas pa de dag nga yi yon tan slobs/ /dge ba'i rtsa ba skyed pa'i le'u ste bcu gcig pa rdzogs so// //de nas yang bcom ldan 'das kyis tshe dang ldan pa kun dga' bo la</text></item>
<item><p>103b7</p><section>mdo sde</section><text>bka' stsal pa/ kun dga' bo nga byang chub thob pa'i yon tan gyi phan yon lta zhog la/ kun dga' bo nga byang chub sems dpa'i spyad pa spyod pa na gang yon tan gyi chos rnams byung ba de dag kyang rang sangs rgyas rnams la yang med na nyan thos rnams sam/ de las gzhan pa'i sems can rnams la</text></item>
<item><p>104a1</p><section>mdo sde</section><text>lta ci smos/ kun dga' bo nga byang chub sems dpa'i spyad pa spyod pa na ji tsam du dka' ba spyad pa de dag thams cad khyed kyi don du spyad do/ /ngas rgyal srid dang sdug pa dag kyang yongs su btang zhing bu pho dang / bu mo dang / chung ma dang / slas dang / bdag gi srog dang / sha</text></item>
<item><p>104a2</p><section>mdo sde</section><text>dang / khrag dang / rus pa dang / rkang dang / rna ba dang / sna dang / lag pa dang / rkang pa dang / mgo dag kyang ngas yongs su btang ba dang / sdug bsngal mi bzad pa rtsub cing drag pa'i tshor ba rnam pa du ma myong ba de dag thams cad kyang khyed kyi phyir ro/ /kun dga' bo nga bla na med pa yang dag</text></item>
<item><p>104a3</p><section>mdo sde</section><text>par rdzogs pa'i byang chub don du gnyer ba na gang bya dka' ba dang yongs su btang ba byas pa dang / sems can rnams kyi don du ngas sdug bsngal gang dag myong ba de dag thams cad kun dga' bo gal te brjod na bden par yid ches par mi 'gyur na tshig tu smra ba lta ci smos/ kun dga' bo bcom ldan 'das</text></item>
<item><p>104a4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas shAkya thub pa des sngon byang chub sems dpa'i spyad pa spyod pa na khyed kyi don du sdug bsngal mi bzad pa rtsub cing drag pa'i tshor ba 'di lta bu dag myong ngo zhes de skad bshad na de bzhin gshegs pa des bdag cag gi phyir</text></item>
<item><p>104a5</p><section>mdo sde</section><text>rab tu dka' ba spyad do zhes gal te byis pa so so'i skye bo dag tshig bzhi pa gcig gi snying rje skyed na/ kun dga' bo sems bskyed pa de'i 'bras bu yang mya ngan las 'das pa yin te/ tha ma mya ngan las 'da' ba'i bar du 'gyur bar nga smra na/ kun dga' bo nga la dge ba'i rtsa ba skyed pa lta ci smos</text></item>
<item><p>104a6</p><section>mdo sde</section><text>kun dga' bo 'di la skyes bu blun po ma dad pa rgyud nyams pa/ mun pa mtha' yas pas khebs pa kha cig ni nga'i byang chub sems dpa'i spyod pa bshad na tshig bzhi pa gcig gi snying rje'am/ phan pa'i dngos po'am/ sems dang ba yang mi skyed do/ /gang dag bla na med pa'i mya ngan las</text></item>
<item><p>104a7</p><section>mdo sde</section><text>'da' ba bsgrub pa'i phyir khyad par du 'phags par 'gyur ba dang / byang chub sems dpa'i spyad pa spyod pa na snying rje chen po rnyed pas gang dag thob par gyur pa yon tan gyi chos de dag rang sangs rgyas rnams la yang med na nyan thos rnams la lta ga la yod/ so so'i skye bo rnams la lta ga la</text></item>
<item><p>104b1</p><section>mdo sde</section><text>yod/ kun dga' bo nga byang chub sems dpa'i spyad pa spyod pa na snying rje chen po rnyed pas gang dag thob pa'i chos de dag kun dga' bo gal te rang sangs rgyas rnams la yod par gyur na de dag thams cad kyang bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>104b2</p><section>mdo sde</section><text>'gyur ba zhig na/ gang gi phyir chos de dag byams pa chen po dang / snying rje chen pos zin pas de'i phyir rang sangs rgyas rnams la med do/ /de'i phyir de dag de bzhin gshegs pa dgra bcom pa yang dag par rdzogs pa'i sangs rgyas stobs bcu dang ldan pa/ mi 'jigs pa bzhi thob</text></item>
<item><p>104b3</p><section>mdo sde</section><text>pa/ byams pa chen po dang snying rje chen po dang ldan par mi 'gyur ro/ /kun dga' bo ngas mngon par dran pa sngon byang chub sems dpa'i spyad pa spyod pa na dge ba ci bya ba tshol zhing 'khor bas yid rtag tu skrag la sems can rnams la snying rje chen pos yongs su bsgos pa'i yid du gyur pa na rmi lam</text></item>
<item><p>104b4</p><section>mdo sde</section><text>'di lta bu rmis pa dran te/ ri'i rgyal po ri rab kyi sdeng che zhing yangs pa zhig na bdag 'dug ste/ de na sems can gang dag 'jig rten gyi bar na bkod pa/ sems can dmyal ba chen por skyes pa de dag sems can dmyal ba'i srungs ma rnams kyis tshar chod cing lus 'bar ba dang / kun tu</text></item>
<item><p>104b5</p><section>mdo sde</section><text>'bar ba dang / mer gyur pa dang / shin tu sdug bsngal mi bzad pa rtsub cing drag pa srog 'phrog pa'i tshor ba myong bar gyur nas nga ga la ba der lhags so/ /lhags nas nga la thal mo sbyar te phyag 'tshal nas 'di skad ces grogs po khyed ni bde ba'i tshor ba myong / bdag cag ni sdug bsngal</text></item>
<item><p>104b6</p><section>mdo sde</section><text>zhing sems can dmyal ba'i tshor ba mi bzad pa'i nang na mchis te/ shin tu sdug bsngal mi bzad pa rtsub cing drag pa srog 'phrog pa'i tshor ba myong zhing / mgon ma mchis/ skyabs ma mchis/ dpung gnyen ma mchis so/ /skyes bu dam pa khyod bzhed na ni bdag cag sdug bsngal 'di</text></item>
<item><p>104b7</p><section>mdo sde</section><text>lta bu 'di las khyod kyis yongs su thar bar mdzad spyod do zhes zer ro/ /kun dga' bo nga rmi lam de nyid na ngu zhing mig gnyis nas 'di lta ste dper na/ gang gA'i klung chen po lta bu'i mchi ma byung ste/ ngas sems can dmyal ba'i sems can de dag la de lta bu'i snying rje chen po skyes nas</text></item>
<item><p>105a1</p><section>mdo sde</section><text>sems can dmyal ba'i sems can de dag la grogs po dag de ltar ma 'jigs shig /ngas khyed sdug bsngal chen po 'di lta bu 'di las yongs su thar bar bya'o zhes dbugs phyung ngo / /kun dga' bo ngas rmi lam nyid na sems can dmyal ba pa'i sems can de dag gcig tu</text></item>
<item><p>105a2</p><section>mdo sde</section><text>bsogs nas lag pa g.yas pas mgo la byugs so/ /kun dga' bo sems can dmyal ba pa'i sems can de dag gi spyi bor lag pa g.yas pa bzhag ma thag pa dang / sems can khyed ngas thar bar byas ma 'jigs shig ces ngas de skad smras ma thag tu sems can dmyal ba pa'i</text></item>
<item><p>105a3</p><section>mdo sde</section><text>me de zhi bar gyur to/ /sems can dmyal ba pa'i sems can de dag kyang skad cig de nyid dang / yud tsam de nyid la bde ba'i tshor ba myong bar gyur to/ /kun dga' bo nga gnyid kyis log pa de nyid las sad ma thag tu mchi ma de gos las btsir nas bsags so/ /kun dga' bo</text></item>
<item><p>105a4</p><section>mdo sde</section><text>nga byang chub sems dpa'i spyad pa spyod pa na yang snying rje chen po'i chos de lta bu dang ldan na/ da lta bla na med pa yang dag par rdzogs pa'i byang chub mngon par rdzogs par sangs rgyas pa na lta ci smos/ kun dga' bo rnam grangs 'dis khyod kyis 'di ltar rig par bya ste/ nga byang chub sems</text></item>
<item><p>105a5</p><section>mdo sde</section><text>dpa'i spyad pa spyod pa na chos gang dag byung ba de dag rang sangs rgyas rnams la yang med na nyan thos rnams dang byis pa so so'i skye bo rnams la lta ga la yod/ kun dga' bo de bzhin gshegs pa sngon byang chub sems dpa'i spyad pa spyod pa na sems can rnams la snying rje chen po ji tsam zhig</text></item>
<item><p>105a6</p><section>mdo sde</section><text>dang ldan pa tshig tu brjod pas kyang mthar phyin par sla ba ma yin pa de lta bu'i sems can rnams la phan pa'i dngos po'i sems dang ldan par gyur pa la ltos/ kun dga' bo sngon byung ba 'das pa'i dus na tshong pa mang po rin po che'i phyir rgya mtsho chen por zhugs pa dang / de dag gi gru</text></item>
<item><p>105a7</p><section>mdo sde</section><text>chen po nor gyis gang ba rgya mtsho chen po de nyid du zhig par gyur to/ /de nas tshong pa de dag gru zhig pas 'jigs skrag mi dga' bar gyur nas srog gi phyir kha cig ni spang leb la rten te rgal/ kha cig ni lag pas rkyal/ kha cig ni 'chi ba'i dus byas so/ /de'i tshe yang tshong pa</text></item>
<item><p>105b1</p><section>mdo sde</section><text>mang po de'i nang na gang ded dpon du gyur pa de rgya mtsho chen po la rkyal pas rkyal lo/ /de'i tshe yang tshong pa lnga zhig rgya mtsho chen pos khyer ba de dag ded dpon de la kye ded dpon mi 'jigs pa stsol cig ces 'bod do/ /kun dga' bo de skad ces smras pa dang / ded dpon des tshong pa de</text></item>
<item><p>105b2</p><section>mdo sde</section><text>dag la 'di skad ces smras so/ /kye skyes bu khyed ma 'jigs shig /ngas khyed rgya mtsho chen po 'di las bde bar gdon no/ /kun dga' bo de'i tshe ded dpon de'i lus la mtshon rnon po zhig kyang 'chang ste/ de 'di snyam du rgya mtsho chen po 'di mi ro dang lhan cig mi gnas pas nges</text></item>
<item><p>105b3</p><section>mdo sde</section><text>par bdag gis bdag gi lus srog dang phral te tshong pa 'di dag rgya mtsho chen po 'di las gdon no snyam du bsams nas/ des tshong pa de dag bdag gi lus la shin tu legs par kha cig ni rgyab tu zhon/ kha cig ni phrag pa la zhon/ kha cig ni brla la bcar te/ rtsol ba chen</text></item>
<item><p>105b4</p><section>mdo sde</section><text>po bskyed nas lus dang sems la so sor brtag pa'i mthu bskyed de tshong pa de dag la mi 'jigs pa byin nas snying rje chen pos yongs su bsgos pa'i sems kyis mtshon rnon pos bdag gi srog bcad pa dang / de myur ba nyid du 'chi ba'i dus byas so/ /de nas de ma thag tu ro de</text></item>
<item><p>105b5</p><section>mdo sde</section><text>rgya mtsho chen po'i nang nas skam la byung ngo / /de nas tshong pa lnga po de dag bde zhing don grub nas rgya mtsho chen po las rgal te slar 'dzam bu gling du bde bar lhags par gyur to/ /kun dga' bo de'i tshe de'i dus na ded dpon de gzhan zhig yin pa snyam du khyod the tshom 'am yid gnyis za na kun dga'</text></item>
<item><p>105b6</p><section>mdo sde</section><text>bo khyed kyis de ltar mi blta'o/ /de ci'i phyir zhe na/ kun dga' bo nga nyid de'i tshe de'i dus na ded dpon du gyur to/ /kun dga' bo dge slong lnga sde ni de'i tshe de'i dus na tshong pa lnga por gyur te/ kun dga' bo de'i tshe yang dge slong lnga po rgya mtsho chen po las bsgral to/ /da yang ngas</text></item>
<item><p>105b7</p><section>mdo sde</section><text>'khor ba'i rgya mtsho chen po las bsgral te mya ngan las 'das pa 'jigs pa med cing zhi ba la bkod do/ /kun dga' bo byang chub sems dpa' sems dpa' chen po rnams dka' ba ji snyed byed pa dang / yon tan tshad med pa ji snyed dang ldan pa la ltos/ kun dga' bo rnam grangs</text></item>
<item><p>106a1</p><section>mdo sde</section><text>'dis kyang khyod kyis 'di ltar rig par bya ste/ byang chub sems dpa' rnams ci 'dra ba'i yon tan 'di lta bu dag rang sangs rgyas rnams la med do/ /kun dga' bo gal te rang sangs rgyas rnams la nga'i chos rnams yod du zin na de dag kyang de bzhin gshegs</text></item>
<item><p>106a2</p><section>mdo sde</section><text>pa dgra bcom pa yang dag par rdzogs pa'i sangs rgyas su 'gyur ba zhig na gang gi phyir de dag la chos 'di dag med pa de'i phyir de dag bla na med pa yang dag par rdzogs pa'i byang chub mngon par rdzogs par 'tshang mi rgya'o/ /kun dga' bo de ltar byang chub sems dpa' sems dpa'</text></item>
<item><p>106a3</p><section>mdo sde</section><text>chen po rnams ni dka' ba byed cing / snying rje che la sems can thams cad la snying brtse ba'o/ /de la mi blun po kha cig bla na med pa yang dag par rdzogs pa'i byang chub dang bla na med pa'i yongs su mya ngan las 'da' ba'i sa bon mngon sum du bya ba'i phyir sems dang ba 'ga' yang nga la mi</text></item>
<item><p>106a4</p><section>mdo sde</section><text>skyed do/ /kun dga' bo nyi tshe ba byed pa ni nyi tshe ba sgrub la/ yongs su rdzogs pa byed pa ni yongs su rdzogs pa sgrub bo/ /kun dga' bo nga'i spyod pa gzhan dag kyang bstan te/ kun dga' bo tha na sems dang ba gcig bskyed pa'i dge ba'i rtsa ba dang ldan pa bskyed pa yang don med par</text></item>
<item><p>106a5</p><section>mdo sde</section><text>mi 'gyur na gong ma dag lta ci smos/ kun dga' bo gang de bzhin gshegs pa la bzhag pa'i dge ba'i rtsa ba gang yin pa tha na sangs rgyas la dmigs pa'i sems gcig bskyed na kun dga' bo de dag thams cad kyang bdud rtsi dang mtshungs shing tha ma bdud rtsir 'gyur bar nga smra'o/ /kun</text></item>
<item><p>106a6</p><section>mdo sde</section><text>dga' bo de bzhin gshegs pa ni rnam pa thams cad kyis rjes su dran par bya ste/ kun dga' bo dran pa las kyang de bzhin gshegs pa dran par bya'o/ /kun dga' bo dge ba'i rtsa ba las kyang de bzhin gshegs pa dran par bya'o/ /kun dga' bo rigs las kyang de bzhin gshegs</text></item>
<item><p>106a7</p><section>mdo sde</section><text>pa dran par bya'o/ /nga ni 'dra ba'i phyir nyi ma'i rigs te gang bu ram shing pa'i rigs su skyes pa nor mang po phun sum tshogs pa'o/ /nyi ma'i rigs kyis mun pa mun nag dang bral ba snang ba byed pa 'od byed pa'o/ /kun dga' bo nga ni shAkya yin te/ de ni rigs che ba'i tshig so/ /kun</text></item>
<item><p>106b1</p><section>mdo sde</section><text>dga' bo de bzhin gshegs pa ni rus dang / cho rigs dang / rigs dang / nor dang / gzugs dang / yul dang / mtshan dang dpe byad bzang po dang / stobs dang / mi 'jigs pa dang / sangs rgyas kyi chos ma 'dres pas mngon par 'phags so/ /kun dga' bo de bzhin</text></item>
<item><p>106b2</p><section>mdo sde</section><text>gshegs pa yon tan thams cad kyis mngon par 'phags shing rigs phun sum tshogs so/ /kun dga' bo ro myong ba las kyang de bzhin gshegs pa rjes su dran par bya'o/ /kun dga' bo don yod pa dang / sngon gyi sbyor ba phun sum tshogs pa dang / smon lam phun sum</text></item>
<item><p>106b3</p><section>mdo sde</section><text>tshogs pa dang / tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dang / byams pa dang / snying rje dang / dga' ba dang / btang snyoms dang / spyod lam dang / spyod pa dang / sgrub pa las kyang de bzhin</text></item>
<item><p>106b4</p><section>mdo sde</section><text>gshegs pa rjes su dran par bya na sangs rgyas kyi yon tan thams cad kyis lta ci smos/ kun dga' bo rnam pa gang dang gang dag gis de bzhin gshegs pa rjes su dran par 'gyur ba'i rnam pa de dang de dag gis rdzu 'phrul che phan yon che gzi che rgya che/ bdud rtsi dang mtshungs</text></item>
<item><p>106b5</p><section>mdo sde</section><text>te/ bdud rtsis klas shing bdud rtsis mthas gtugs par 'gyur ro/ /kun dga' bo nga sngon byang chub sems dpar gyur pa'i rgyud la yod pa'i sbyin pa'i pha rol tu phyin pa'i sa gang yin pa de'i yon tan rnams ngas sangs rgyas kyi ye shes kyis kyang mtha' rtogs par mi nus na gang</text></item>
<item><p>106b6</p><section>mdo sde</section><text>nga'i tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin par gyur pa lta ci smos/ byang chub sems dpa'i yon tan de las gzhan pa dag</text></item>
<item><p>106b7</p><section>mdo sde</section><text>yod pa lta ci smos/ nga bla na med pa yang dag par rdzogs pa'i byang chub tu lung ma bstan pa na/ byang chub sems dpa'i yon tan yod pa de dag gi mtha' yang ngas sangs rgyas kyi ye shes kyis rtogs par sla ba ma yin na lung bstan pa lta ci smos/ sangs rgyas kyi yon tan thams cad</text></item>
<item><p>107a1</p><section>mdo sde</section><text>lta ci smos te/ de dag gi mtha' bskal pa bye ba khrag khrig brgya stong du yang rtogs par sla ba ma yin no/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas kyi yon tan dpag tu med pa'i phyir ro/ /kun dga' bo ngas don</text></item>
<item><p>107a2</p><section>mdo sde</section><text>gyi dbang 'di mthong nas gang dag kha cig nga'i byang chub sems dpa'i spyod pa'i yon tan rnams rjes su dran zhing sems dang ba yang skyed na/ kun dga' bo dge ba'i rtsa ba de dag thams cad kyi 'bras bu mya ngan las 'das pa yin te/ tha ma mya ngan las 'das par nga de skad smra'o/ /kun dga' bo</text></item>
<item><p>107a3</p><section>mdo sde</section><text>de bas na mya ngan ma byed/ smre sngags ma 'don cig /kun dga' bo khyod dang lha dang bcas pa'i 'jig rten gyi don chen po ngas byas zin te phan chen po ni btags/ bla na med pa'i grub pa dang bde ba 'di lta ste/ mya ngan las 'da' ba thob par bya ba'i lam ni bstan/ bsgrub pa ni bshad zin gyis</text></item>
<item><p>107a4</p><section>mdo sde</section><text>da khyed bag yod pa la brtson par gyis shig /de nas bcom ldan 'das kyis thams cad dang ldan pa'i dge slong gi dge 'dun la bka' stsal pa/ dge slong dag do mod kyi nam gyi gung thun la de bzhin gshegs pa yongs su mya ngan las 'das dge slong dag tshur shog /deng du ngas khyed mthong ba'i</text></item>
<item><p>107a5</p><section>mdo sde</section><text>tha ma dang rjes su bstan pa'i tha mar 'gyur/ deng du nga dang khyed mthong ba tha ma dang phrad pa tha mar 'gyur te/ dge slong khyed kyis phyis nga mi mthong ngas kyang khyed mi mthong ngo / /de bas na dge slong dag mya ngan ma byed/ smre sngags ma 'don cig /dge slong dag sdug pa dang yid du 'ong ba thams cad dang</text></item>
<item><p>107a6</p><section>mdo sde</section><text>tha dad du 'gyur zhing 'gyes te 'bye bar 'gyur 'bral bar 'gyur ro/ /dge slong dag gang skyes pa/ byung ba brtags pa/ 'dus byas pa/ mngon par bsams pa/ rten cing 'brel bar byung ba/ rab tu 'jig pa'i chos can 'di dag 'jig par mi 'gyur ba'i gnas ga la yod de de ni</text></item>
<item><p>107a7</p><section>mdo sde</section><text>gnas med do/ /dge slong dag ji ltar ring du gnas kyang tshe phyi mar nges par 'gro dgos so/ /dge slong dag skyes pa ni mi 'chi ba med do/ /'du byed du gyur pa rnams la ni rtag pa'am/ brtan pa'am/ ther zug gam/ mi 'gyur ba'i chos can ma yin no/ /dge slong dag skyes pa</text></item>
<item><p>107b1</p><section>mdo sde</section><text>dang 'chi ba ni sdug bsngal lo/ /dge slong dag gang dag yongs su mya ngan las 'das pa de dag ni bde ba'o/ /ma thob pa thob par bya ba dang / ma rtogs pa rtogs par bya ba dang / mngon sum du ma byas pa mngon sum du bya ba'i phyir brtson pa gyis shig /'bad pa gyis shig /brtsal</text></item>
<item><p>107b2</p><section>mdo sde</section><text>bgyis shig /dge slong dag sangs rgyas bcom ldan 'das kyi bla na med pa yang dag par rdzogs pa'i byang chub dang / gang de las gzhan pa'i dge ba'i byang chub kyi phyogs kyi chos rnams ni bag yod pas thob kyis/ bag yod pa la brtson par gyis shig /dge slong dag 'di ni khyed la rjes</text></item>
<item><p>107b3</p><section>mdo sde</section><text>su bstan pa'o/ /de'i tshe 'khor de na dge slong dang / dge slong ma dang / dge bsnyen dang / dge bsnyen ma dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong</text></item>
<item><p>107b4</p><section>mdo sde</section><text>ba ji snyed 'dus par gyur pa de dag thams cad kyis bcom ldan 'das la gdams pa dang rjes su bstan pa 'di lta bu 'di thos nas sdug bsngal zhing yid mi bde ste/ sdug bsngal dang yid mi bde ba mchog dang ldan par gyur/ mya ngan gyi zug rngu chen pos zug par gyur nas ngu zhing mchi ma byung bar</text></item>
<item><p>107b5</p><section>mdo sde</section><text>gyur te/ bcom ldan 'das yongs su mya ngan las 'da' ba ha cang myur ches so/ /bde bar gshegs pa yongs su mya ngan las 'da' ba ha cang myur ches so/ /'jig rten gyi mig mi snang bar 'gyur ba ha cang myur ches so/ /'jig rten gyi mig med cing long bar 'gyur ba ha cang myur</text></item>
<item><p>107b6</p><section>mdo sde</section><text>ches so/ /sems can rin po che 'di lta bu dang 'bral ba dang / 'bye ba dang / tha dad du 'gyur ba ha cang myur ches so zhes cho nge chen po bton no/ /de nas tshe dang ldan pa kun dga' bo bcom ldan 'das la mig mi 'dzums par lta ste bltas shing brtags nas bcom ldan 'das las</text></item>
<item><p>107b7</p><section>mdo sde</section><text>tshig de skad thos pa dang ngu zhing smre sngags 'don te/ ji ltar langs pa nyid las shing bcad pa bsgyel ba bzhin du sa la 'gyel to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo thong mya ngan ma byed/ smre sngags ma 'don cig /kun</text></item>
<item><p>108a1</p><section>mdo sde</section><text>dga' bo sdug pa dang yid du 'ong ba thams cad dang tha dad du 'gyur zhing 'gyes te 'bye ba dang 'bral bar 'gyur ro/ /gang byung ba/ 'dus byas pa/ mngon par bsams pa/ rten cing 'brel bar 'byung ba de dag mi 'jig pa de ga la yod de de ni gnas med do zhes ngas</text></item>
<item><p>108a2</p><section>mdo sde</section><text>thog ma nas ma bstan tam/ de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /gang sems can rin po che sems can kha lo sgyur ba/ sems can yongs su 'dren pa/ sems can thams cad la gces pa/</text></item>
<item><p>108a3</p><section>mdo sde</section><text>sems can thams cad rton pa/ ston pa de lta bu dang bdag 'gyes shing 'bye 'bral na/ bcom ldan 'das ci'i slad du mya ngan mi bgyid/ bde bar gshegs pa bdag ci'i slad du smre sngags mi 'don/ bcom ldan 'das 'di ltar 'jig rten gyi mgon po thugs rje chen po 'jig rten</text></item>
<item><p>108a4</p><section>mdo sde</section><text>thams cad la phan zhing thugs brtse ba mig rin po che snang ba mdzad pa dang bdag 'bral bar 'gyur na ci'i slad du bdag mya ngan mi bgyid/ smre sngags mi 'don/ bcom ldan 'das bdag gi snying tshal ba brgyar ma gas pa ngo mtshar to/ /bcom ldan 'das bdag mchis pa 'di nyid</text></item>
<item><p>108a5</p><section>mdo sde</section><text>du 'gum pa'i dus ma bgyis pa ngo mtshar to/ /bcom ldan 'das gang bdag mchis pa 'di nyid du 'di lta ste dper na/ phub ma spar gang bzhin du rnam pa du mar ma zhigs pa ngo mtshar to/ /bcom ldan 'das bdag ni bcom ldan 'das kyi byin gyi rlabs kyis 'gum pa'i dus ma bgyis</text></item>
<item><p>108a6</p><section>mdo sde</section><text>so snyam bgyid do/ /bcom ldan 'das 'di ltar sems can rin po che 'jig rten yongs su 'dren pa/ 'jig rten la phan zhing thugs brtse ba de lta bu sang slan chad bzhugs pa mi mthong na ci'i slad du mya ngan mi bgyid/ smre sngags mi 'don/ de nas sangs rgyas bcom ldan</text></item>
<item><p>108a7</p><section>mdo sde</section><text>'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod la nga sdug gam/ gsol pa/ bcom ldan 'das bdag la sdug go/ /bde bar gshegs pa bdag la sdug go/ /bka' stsal pa/ kun dga' bo khyod la nga ji tsam du sdug /gsol</text></item>
<item><p>108b1</p><section>mdo sde</section><text>pa/ bcom ldan 'das dag gi las kyis bstan par sla ba ma lags pa dang / bcom ldan 'das dpes bstan par yang sla ba ma lags pa de tsam du bcom ldan 'das bdag la sdug go/ /bde bar gshegs pa bdag la sdug go/ /bcom ldan 'das bdag gi lus dang srog bcom ldan</text></item>
<item><p>108b2</p><section>mdo sde</section><text>'das kyi don du yongs su btang yang bdag mi dga' bar mi 'gyur ba de lta bur bcom ldan 'das bdag la sdug go/ /bde bar gshegs pa bdag la sdug go/ /bcom ldan 'das bdag la de ltar sdug pa dang bde bar gshegs pa bdag la de ltar sdug par bcom ldan 'das de bzhin gshegs</text></item>
<item><p>108b3</p><section>mdo sde</section><text>pa nyid kyis mkhyen no/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo gal te khyod la nga sdug na lag pa g.yas pa nga la byin de nas tshe dang ldan pa kun dga' bos lag pa g.yas pa phul lo/ /</text></item>
<item><p>108b4</p><section>mdo sde</section><text>de nas bcom ldan 'das kyis tshe dang ldan pa kun dga' bo'i lag pa nyid kyi phyag g.yas pa gser gyi kha dog can rgya skyegs kyi khu ba rab tu bzang pos kha bsgyur ba lta bur 'jam zhing rab tu gzhon pas bzung nas tshe dang ldan pa kun dga' bo la 'di skad ces bka' stsal to/ /kun dga'</text></item>
<item><p>108b5</p><section>mdo sde</section><text>bo gal te khyod la nga sdug na sdug pa'i bya ba byos/ de la nga la sdug par 'dzin pa'i bya ba gang zhe na/ kun dga' bo bskal pa grangs med pa bye bar bsgrubs pa'i bla na med pa yang dag par rdzogs pa'i byang chub dang / bla na med pa'i chos dkon mchog gi mdzod 'di khyod la bcol cing</text></item>
<item><p>108b6</p><section>mdo sde</section><text>gtad kyis ci nas kyang nga dang 'thun par gyis shig /'thun par byas nas kyang yangs shing rgyas par gyis shig /rgyun ma chad par gyis shig /skyes bu tha ma par ma gyur cig /kun dga' bo de bzhin gshegs pas gsungs pa'i chos 'dul ba 'di rnam par 'phel ba dang /</text></item>
<item><p>108b7</p><section>mdo sde</section><text>yongs su mi nyams pa dang / kun tu srung zhing sba ba dang / chud mi zos par bya ba'i phyir khyod la dpe bstan par bya ste 'di la skyes bu mkhas pa kha cig dpes smras pa'i don shes par 'gyur ro/ /kun dga' bo 'di lta ste dper na/ tshong dpon nam khyim bdag phyug po nor che ba/ longs</text></item>
<item><p>109a1</p><section>mdo sde</section><text>spyod che ba/ bang mdzod mang ba/ bdag dbang ba mang ba/ rdzas dang yo byad mang ba/ rigs phun sum tshogs pa/ rus phun sum tshogs pa/ rigs btsun pa'i rigs las bu gcig pa zhig skyes te/ de skyes ma thag tu dbang po rnams rgyas par bya ba'i phyir yi ge dang /</text></item>
<item><p>109a2</p><section>mdo sde</section><text>grangs dang rtsis dang / lag rtsis dang / de las gzhan pa'i bzo dka' ba dang / sgyu rtsal dka' ba dag slob bo/ /de la bslabs nas tha mar tshong dpon nam khyim bdag de 'di skad du bu khyod la ngas ji tsam du bya ba de dag ngas byas zin/ yi ge dang grangs dang rtsis dang lag rtsis dang bzo dka'</text></item>
<item><p>109a3</p><section>mdo sde</section><text>ba dang / sgyu rtsal dka' ba dag kyang lobs zin te 'di ni nga'i dus tha ma yin pas bdag dbang ba thams cad ngas khyod la gtad kyis gnas gsum la slob cing tshong dpon gyi khyim 'di na gnas par byos shig /gsum gang zhe na/ 'dun pa dang / brtson 'grus dang / bag yod</text></item>
<item><p>109a4</p><section>mdo sde</section><text>pa'o zhes smras te/ de ltar tshong dpon nam khyim bdag des bu gcig pa de la shin tu legs par gtams nas 'chi ba'i dus byas la de'i bu gcig pa de bag med par spyod pas longs spyod ma rnyed pa ni mi rnyed/ pha mes kyi longs spyod rnyed pa dag ni yongs su zad cing med par gyur na/</text></item>
<item><p>109a5</p><section>mdo sde</section><text>kun dga' bo de ji snyam du sems/ tshong dpon gyi bu'am/ khyim bdag gi bu des pha'i lung bzhin du byas pa yin nam/ gsol pa/ bcom ldan 'das ma lags so/ /bde bar gshegs pa ma lags so/ /bka' stsal pa/ kun dga' bo pha des bu de la bu'i bya ba cung zad byas</text></item>
<item><p>109a6</p><section>mdo sde</section><text>sam/ gsol pa/ bcom ldan 'das bgyis so/ /bde bar gshegs pa bgyis so/ /bka' stsal pa/ kun dga' bo de bzhin du de bzhin gshegs pa yang 'jig rten thams cad kyi yab ste khyed la bu gcig bzhin du dbugs 'byin to/ /kun dga' bo 'di ni nga'i dus tha</text></item>
<item><p>109a7</p><section>mdo sde</section><text>ma ste/ 'di ni nga'i rjes su bstan pa tha ma yin gyis ci nas kyang bskal pa grangs med pa bye ba khrag khrig brgya stong du bsgrubs pa nga'i chos dkon mchog gi mdzod dang / chos dkon mchog gi snod dang / chos kyi nor bla na med pa 'di gnas gsum gyis bzhag nas gnas par gyis</text></item>
<item><p>109b1</p><section>mdo sde</section><text>shig /gsum gang zhe na/ 'dun pa dang / brtson 'grus dang / bag yod pa'o/ /khyed gnas 'di gsum gyis bskal pa grangs med pa bye ba khrag khrig brgya stong du bsgrubs pa bla na med pa'i chos dkon mchog gi mdzod 'di la gnas na dge ba'i rtsa ba ma thob pa rnams thob par 'gyur ro/ /</text></item>
<item><p>109b2</p><section>mdo sde</section><text>dge ba'i chos thob pa rnams yongs su mi nyams par 'gyur ro/ /gal te khyed bskal pa grangs med pa bye ba khrag khrig brgya stong du bsgrubs pa bla na med pa yang dag par rdzogs pa'i byang chub 'di la gnas gsum gyis mi gnas na dge ba'i chos ma thob pa rnams khyed kyis thob par mi 'gyur la</text></item>
<item><p>109b3</p><section>mdo sde</section><text>dge ba'i chos thob pa rnams kyang yongs su nyams par 'gyur ro/ /de ci'i phyir zhe na/ kun dga' bo 'di ltar nga 'jig rten gyi yab/ 'jig rten gyi mgon po/ don bzhed pa/ phan par bzhed pa/ bde bar bzhed pa/ grub pa dang bde ba bzhed pa/ phan bzhed pa/ thugs brtse ba</text></item>
<item><p>109b4</p><section>mdo sde</section><text>can/ thugs rje dang ldan pas gang bya ba de ni ngas byas zin gyis da khyod kyis byos shig /kun dga' bo bskal pa grangs med pa bye ba khrag khrig brgya stong du bsgrubs pa bla na med pa yang dag par rdzogs pa'i byang chub 'di ni gnas gsum gyis med par 'gyur ro/ /gsum gang zhe na/</text></item>
<item><p>109b5</p><section>mdo sde</section><text>ma dad pa dang / mi sgrub pa dang / mi ston pa'o/ /kun dga' bo de bas na dam pa'i chos dkon mchog gi mdzod 'di bsrung ba'i phyir mngon par dad pa dang / bsgrub pa dang / bstan pa la 'dun pa dang / brtson 'grus dang / bag yod pa la brtson par gyis shig /de ltar byas na</text></item>
<item><p>109b6</p><section>mdo sde</section><text>chos kyi rje 'jig rten gyi yab nga'i bya ba khyed bu rnams kyis byas par 'gyur ro/ /kun dga' bo de bas na bla na med pa'i chos dkon mchog gi mdzod 'di rgya cher yongs su gtad pa'i phyir khyod la dpe bstan par bya ste/ 'di la skyes bu mkhas pa kha cig dpes smras pa'i don shes par 'gyur</text></item>
<item><p>109b7</p><section>mdo sde</section><text>te/ bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas kyis bdag cag gi don du yongs su mya ngan las 'da' ba'i tshe phyag g.yas pas tshe dang ldan pa kun dga' bo'i lag pa nas bzung ste bskal pa grangs med pa bye ba khrag</text></item>
<item><p>110a1</p><section>mdo sde</section><text>khrig brgya stong du bsgrubs pa bla na med pa yang dag par rdzogs pa'i byang chub 'di yongs su gtad do snyam nas de dag rgya cher yongs su dga' ba dang mgu bar 'gyur ro/ /kun dga' bo 'di lta ste dper na/ ded dpon byes su song bas gang bdag gi bya ba cung zad ci</text></item>
<item><p>110a2</p><section>mdo sde</section><text>yod pa dang / 'dron pa thams cad kyi gang bya ba cung zad ci yod pa de dag byas zin par gyur na kun dga' bo de ji snyam du sems/ ded dpon de bdag gi khyim du 'ong ngam/ 'on te byes de nyid na 'dug gam/ gsol pa/ bcom ldan 'das slar khyim du mchi'i mi mchi ba ma mchis so/ /kun</text></item>
<item><p>110a3</p><section>mdo sde</section><text>dga' bo de bzhin du de bzhin gshegs pa 'jig rten gyi yab/ 'jig rten gyi mgon po/ 'jig rten gyi yongs su 'dren pa/ ded dpon chen pos kyang bla na med pa yang dag par rdzogs pa'i byang chub mngon par rdzogs par sangs rgyas nas sangs rgyas kyi ye shes kyis gang bya ba de dag</text></item>
<item><p>110a4</p><section>mdo sde</section><text>thams cad byas zin te de la sangs rgyas kyi bya ba gang phyis bya dgos pa cung zad kyang med do/ /da lta sangs rgyas kyis gdul ba'i sems can gang ma dul ba'am ma zhi ba 'ga' yang med do/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams</text></item>
<item><p>110a5</p><section>mdo sde</section><text>ni gnas gsum yongs su ma rdzogs yongs su ma brnyes par yongs su mya ngan las mi 'da'i/ gang gi tshe gnas de gsum mdzad cing yongs su rdzogs la yongs su brnyes par gyur pa de'i tshe na gdod de bzhin gshegs pa yongs su mya ngan las 'da'o/ /gsum gang zhe na/ byang chub</text></item>
<item><p>110a6</p><section>mdo sde</section><text>sems dpa' gang de bzhin gshegs pa'i bstan pa nub pa'i 'og tu bskal pa'am/ bskal pa brgya'am/ bskal pa stong ngam/ bskal brgya stong ngam/ bskal pa bye ba khrag khrig brgya stong na yang dag par rdzogs pa'i byang chub mngon par rdzogs par 'tshang rgya bar phyir mi ldog pa'i</text></item>
<item><p>110a7</p><section>mdo sde</section><text>chos la gnas par ma gyur la/ gal te sangs rgyas bcom ldan 'das kyis byang chub sems dpa' phyir mi ldog pa nyid du dbang po yongs su ma smin pa gzigs nas de'i tshe gang zag de yongs su smin par bya ba'i phyir byang chub sems dpa' phyir mi ldog pa'i chos nyid ma thob kyi bar du rdzu 'phrul</text></item>
<item><p>110b1</p><section>mdo sde</section><text>gyi sku byin gyis rlob ste/ de'i tshe phyis bla na med pa yang dag par rdzogs pa'i byang chub tu lung bstan nas gdod de bzhin gshegs pa rnams phung po'i lhag ma med pa'i mya ngan las 'das pa'i dbyings su yongs su mya ngan las 'da'o/ /de bas na ngas da ni byang chub sems dpa' byams pa</text></item>
<item><p>110b2</p><section>mdo sde</section><text>la sogs pa bye ba khrag khrig brgya stong mang po dag phyir mi ldog pa'i chos nyid la lung bstan cing bkod de nga'i bya ba 'di dag sems can rnams la thugs brtse ba'i phyir byas zin no/ /kun dga' bo gzhan yang sangs rgyas kyis mngon du 'dul ba thams cad dul bar ma gyur gyi bar du de</text></item>
<item><p>110b3</p><section>mdo sde</section><text>bzhin gshegs pa yongs su mya ngan las mi 'da'o/ /gang gi tshe sangs rgyas bcom ldan 'das bskal pa stong phrag mang po zhig na sangs rgyas bcom ldan 'das gzhan rnams 'byung ba dang / 'jig rten gyi khams de'am/ gzhan dag tu 'gro ba lnga'i nang na gang yang rung ba'i</text></item>
<item><p>110b4</p><section>mdo sde</section><text>'gro bar skyes pa'i gang zag kyang sangs rgyas kyis 'dul bar mkhyen la/ gang zag de lo gcig gam lo brgya'am lo stong ngam lo bye ba khrag khrig brgya stong ngam bskal pa las lhag pa na gang zag de ngas 'dul bar 'gyur gyi nyan thos kyis ma yin/ rang sangs rgyas kyis ma yin par</text></item>
<item><p>110b5</p><section>mdo sde</section><text>mkhyen par 'gyur ba de'i tshe sangs rgyas kyi ye shes kyis mkhyen nas gang zag de la thugs brtse ba'i phyir/ gang zag de yongs su smin par gyur gyi bar du rdzu 'phrul gyi sku byin gyis brlabs nas de'i 'og tu gdod 'dul te/ kun dga' bo 'di ni gang byas nas phyis sangs rgyas bcom</text></item>
<item><p>110b6</p><section>mdo sde</section><text>ldan 'das rnams yongs su mya ngan las 'da' bar 'gyur ba de bzhin gshegs pa rnams kyi mdzad pa gnyis pa'o/ /kun dga' bo gzhan yang de bzhin gshegs pa'i mdo sde'am/ 'dul ba'am/ ma mo sangs rgyas kyi bstan pa'i gsung rab las dgos pa 'ga' zhig</text></item>
<item><p>110b7</p><section>mdo sde</section><text>mngon sum du zhu ba'am bya ba yod la/ de yang nyan thos slob pa'am mi slob pa dag gis kyang shes pa'am/ yang dag par bsdu ba'am/ bstan par mi nus la/ gal te sangs rgyas rnams kyi dge slong gi dge 'dun de las dge slong gcig tsam yang de bzhin gshegs pa la</text></item>
<item><p>111a1</p><section>mdo sde</section><text>gnod par 'gyur du 'ong ngo zhes de bzhin gshegs pa la gus par zhu nus pa med par gyur pa de na bcom ldan 'das yang dag par rdzogs pa'i sangs rgyas sangs rgyas kyi ye shes kyis dge slong sprul pa sprul par mdzad de/ sprul pa de de bzhin gshegs pa la</text></item>
<item><p>111a2</p><section>mdo sde</section><text>bcom ldan 'das bgyi ba 'di lta bu zhig 'di ltar byung na 'di ji ltar bgyi zhes yongs su zhu'o/ /de bzhin gshegs pas sprul pa de la/ dge slong bya ba de 'di ltar byos shig /'di byas nas 'di ltar byos shig ces de skad ces bka' stsal to/ /gang yongs su ma rdzogs par</text></item>
<item><p>111a3</p><section>mdo sde</section><text>de bzhin gshegs pa yongs su mya ngan las mi 'da' ba'i gnas gsum po de dag de bzhin gshegs pas nges par mdzad dgos pa de dag thams cad ngas byas shing yongs su rdzogs te/ 'di la ngas nyan thos rnams la bslab pa'i 'dul ba dang so sor thar pa ni bcas/</text></item>
<item><p>111a4</p><section>mdo sde</section><text>ngas lam ni bstan/ de byed pa yang dag par sdug bsngal zad par 'gyur ba nges par 'byin pa'i lam ni bsnyad zin te phyis bya dgos pa'i lhag ma ci yang med do/ /kun dga' bo de lta bas na khyed kyis ma bcas pa ni mi bca'/ bcas pa ni mi gzhig ste/ kun dga' bo</text></item>
<item><p>111a5</p><section>mdo sde</section><text>bslab pa ji ltar bcas pa bzhin du slobs shig /kun dga' bo 'di ni khyed kyis bya ba yin gyis bag yod pa dang / bag yod pa la dga' bar gyis shig /'di ni nga'i rjes su bstan pa yin gyis mya ngan ma byed/ smre sngags ma 'don cig /kun dga' bo do mod</text></item>
<item><p>111a6</p><section>mdo sde</section><text>kyi thun tha ma la nga yongs su mya ngan las 'da' ste/ kun dga' bo rang gi yul dang / rang gi spyod yul du 'gro'o/ /slar 'jig rten 'dir mi 'ong ngo 'jig rten pha rol tu yang mi 'gro'o/ /phyin cad khyed kyis nga mi mthong ngas kyang khyed mi mthong ngo / /kun dga' bo phung po'i</text></item>
<item><p>111a7</p><section>mdo sde</section><text>lhag ma med par mya ngan las 'da' ba'i dbyings zhi ba/ bsil ba rdul med pa/ rdul dang bral ba/ sdug bsngal thams cad rnam par zhi ba/ yid du 'ong ba'i mya ngan las 'das pa/ gang na skye ba yang med/ rga ba yang med/ 'chi ba yang med/ mya ngan yang med/ smre sngags</text></item>
<item><p>111b1</p><section>mdo sde</section><text>'don pa yang med/ sdug bsngal ba dang / yid mi bde ba dang 'khrug pa yang med/ gnod pa yang med/ mi mdza' ba dang phrad pa yang med/ mdza' ba dang 'bral ba yang med cing gang du sangs rgyas dang sangs rgyas kyi nyan thos kyi tshogs gang gA'i klung gi bye ma snyed bzhud zin pa dang</text></item>
<item><p>111b2</p><section>mdo sde</section><text>bzhud pa dang bzhud par 'gyur ba de la nga dga'o/ /kun dga' bo sems can rnams phung po'i lhag ma med pa'i mya ngan las 'das pa'i dbyings la mi dga' ba dang / de dag mya ngan las 'das pa thob pa'i sa bon du 'gyur ba thar pa'i rjes su 'thun pa dang ldan pa'i sems bskyed pa</text></item>
<item><p>111b3</p><section>mdo sde</section><text>gcig kyang mi skyed pa la ltos/ kun dga' bo byis pa so so'i skye bo la stobs ga la yod/ kun dga' bo byis pa so so'i skye bo thams cad ni stobs med cing stobs chung ba ste/ kun dga' bo byis pa so so'i skye bo 'di dag thams cad ni rtswa dang phub ma dang sog ma dang mtshungs</text></item>
<item><p>111b4</p><section>mdo sde</section><text>par snang ngo / /kun dga' bo byis pa so so'i skye bo dag ni mya ngan las 'das pa'i sa bon du 'gyur ba thar pa'i rjes su 'thun pa dang ldan pa'i sems bskyed pa gcig kyang mi bskyed pa dag ste de dag la stobs ga la yod/ dbugs dbyung ba lta ga la yod/ kun dga' bo byis pa</text></item>
<item><p>111b5</p><section>mdo sde</section><text>so so'i skye bo rnams la tshul khrims kyi stobs med/ ting nge 'dzin gyi stobs med/ shes rab kyi stobs med do/ /kun dga' bo nga ni sangs rgyas kyi stobs dpag tu med pa dang / grangs med pa dang / bsam gyis mi khyab pa dang / gzhal du med pa dang / tshad med pa dang</text></item>
<item><p>111b6</p><section>mdo sde</section><text>ldan zhing tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i stobs rnams dang ldan la/ ngo tsha shes pa'i stobs dang / khrel yod pa'i stobs dang / yang dag par 'grub pa'i stobs dang / ye shes kyi stobs dang /</text></item>
<item><p>111b7</p><section>mdo sde</section><text>spong ba'i stobs dang / bsod nams kyi stobs dang / shes rab kyi stobs dang / dbang po'i stobs dang / byin gyi rlabs kyi stobs dang / stobs bcu dang ldan pa ste/ kun dga' bo 'on kyang nga mya ngan las 'das pa'i dbyings de la dga'o/ /de la byis pa mun nag gi sgor gyur</text></item>
<item><p>112a1</p><section>mdo sde</section><text>pa/ mi shes pa'i chos dang ldan pa/ 'khor ba na rgyu ba/ bcing bas bcings pa la dga' ba de dag ni mya ngan las 'das pa'i sa bon du 'gyur ba rjes su 'thun pa'i sems gcig kyang mi skyed do/ /kun dga' bo phyi ma'i dus phyi ma'i tshe de bzhin gshegs pa yongs</text></item>
<item><p>112a2</p><section>mdo sde</section><text>su mya ngan las 'das pa'i mdo sde 'di lta bu bstod cing bzhag ste bshad pa de dag de bzhin gshegs pa 'das pa'i 'og tu de dag de bzhin gshegs pas gsungs pa'i mdo sde 'di lta bu nyan no/ /thos nas gal te phung po'i lhag ma med pa'i mya ngan las 'das pa'i dbyings</text></item>
<item><p>112a3</p><section>mdo sde</section><text>'di ma thob kyang nga'i chos rin po che'i snod 'di la 'jug par 'gyur ba dag yod de/ kun dga' bo don 'di nyid rgya cher shes par bya ba'i phyir khyod la dpe bstan par bya'o/ /kun dga' bo 'di lta ste dper na 'dron pa mang po dag 'brog dgon pa chen po las 'das te/ chom</text></item>
<item><p>112a4</p><section>mdo sde</section><text>rkun gyi lam 'jigs pa dang bcas pa las 'das nas 'jigs pa med pa'i grong khyer du phyin pa de'i nang nas mi gcig cig 'dron pa mang po de dang bral zhing 'khyams par gyur la de 'dron pa mang po de'i rjes bzhin du 'gro zhing 'dron pa mang po lam gang nas dong ba'i rjes bzhin du sdug bsngal</text></item>
<item><p>112a5</p><section>mdo sde</section><text>ba dang / nyon mongs pa dang / tshegs chen pos song nas 'dron pa mang po dang phrad par gyur pa de bzhin du kun dga' bo gang de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas nas da ltar mdo sde 'di lta bu dag bshad pa de la ma 'ongs</text></item>
<item><p>112a6</p><section>mdo sde</section><text>pa'i dus na rigs kyi bu'am rigs kyi bu mo dag mdo sde 'di lta bu dag thos nas phung po'i lhag ma med pa'i mya ngan las 'das pa'i dbyings 'di sgras go bar 'gyur ba dag yod pas ngas dam pa'i chos kyi grong khyer 'di bzhag go/ /de dag lhags nas nga'i dam pa'i chos kyi grong khyer 'dir</text></item>
<item><p>112a7</p><section>mdo sde</section><text>gnas par byed cing nga'i dam pa'i chos kyi mdzod 'di srung bar byed yang dag par ston par yang byed do/ /kun dga' bo gang zag gcig gi phyir bla na med pa yang dag par rdzogs pa'i byang chub 'di gtad na yang khyod kyis legs par gzung dgos na sems can brgya stong dpag tu med pa</text></item>
<item><p>112b1</p><section>mdo sde</section><text>rnams kyi phyir gtad pa lta ci smos/ kun dga' bo de bas na bskal pa grangs med pa bye bar bsgrubs pa bla na med pa yang dag par rdzogs pa'i byang chub 'di dang / dam pa'i chos dkon mchog gi mdzod 'di khyod la gtad kyis ci nas kyang 'khor bzhi po dad pa rnams la rjes su 'thun</text></item>
<item><p>112b2</p><section>mdo sde</section><text>par bya ba dang / 'jug pa dang / bshad pa dang / gdags pa dang / dgrol ba dang / rnam par dbye ba dang / gsal bar byos shig /skyes bu tha ma par ma gyur cig /kun dga' bo gang mdo sde 'di lta bu dag ma thos pas yongs su nyams par 'gyur ba'i sems can dag yod</text></item>
<item><p>112b3</p><section>mdo sde</section><text>do/ /kun dga' bo de la skyes bu mkhas pa kha cig dpes smras pa'i don shes par 'gyur te de'i phyir khyod la dpe bstan par bya'o/ /kun dga' bo 'di lta ste dper na tshong dpon nam khyim bdag phyug pa/ nor che ba/ longs spyod che ba/ bdag dbang ba mang ba/ rdzas dang yo byad mang</text></item>
<item><p>112b4</p><section>mdo sde</section><text>ba/ nor dang 'bru mang ba/ bdag dbang ba'i skye bo mang ba/ mdzod dang bang ba mang ba zhig yod pa de'i bu gcig pa zhig byes su song bar gyur la tshong dpon nam khyim bdag de yang na zhing mi bde la shin tu sdug bsngal bar gyur te de 'chi ba'i dus la bab pa'i tshe/ khyim bdag gzhan zhig la nor</text></item>
<item><p>112b5</p><section>mdo sde</section><text>bu dang / mu tig dang / bai dUr+ya dang / dung dang / man shel dang / byi ru dang / gser dang / dngul mang po dang / rin po che mang po rnams bzhag ste/ des rin po che de dag bzhag nas tshong dpon nam khyim bdag de la 'di skad ces khyed shes par gyis shig /kho bo'i bu gcig pa</text></item>
<item><p>112b6</p><section>mdo sde</section><text>de ni byes su song / kho bo ni da lta na zhing mi bde ste/ ring por mi thogs par kho bo 'chi ba'i dus byed par 'gyur gyis/ rin po che dang bang mdzod mang po 'di dag bu gcig pa de'i phyir khyod kyi lag tu gzhag go/ /nam bdag gi bu gcig pa de byes de nas 'ongs te/ de bag</text></item>
<item><p>112b7</p><section>mdo sde</section><text>yod la bag yod pa'i chos la gnas par gyur pa de na rin po che 'di rnams byin cig /byin nas kyang 'di skad du gzhon nu khyod kyi pha 'chi kar rin po che mang po 'di dag khyod kyi phyir nga la bzhag ste khyod kyi pha'i nor gyi tshogs 'di bdag gi longs spyod yin gyis khyer la bag yod par</text></item>
<item><p>113a1</p><section>mdo sde</section><text>bsrungs te ci nas kyang chud ma zos par gyis zhes bsgo shig ces smras la/ de nas tshong dpon nam khyim bdag des tshong dpon cig shos las rin po che'i mdzod mang po bzhag pa blangs nas tshong dpon gyi bu byes nas 'ongs pa la rin po che'i mdzod bzhag pa de ma byin na kun dga'</text></item>
<item><p>113a2</p><section>mdo sde</section><text>bo de ji snyam du sems/ de la sus nyes par 'gyur/ de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das gang tshong dpon de'i rin po che mang po bzhag pa blangs nas tshong dpon gyi bu de la ma stsal bas</text></item>
<item><p>113a3</p><section>mdo sde</section><text>bzhag pa 'chang ba'i khyim bdag des nongs par 'gyur ro/ /bka' stsal pa/ kun dga' bo don de shes par bya ba'i phyir ngas dpe bstan pa de la don du lta ba gang zhe na/ kun dga' bo khyim bdag ces bya ba de ni de bzhin gshegs pa'i tshig so/ /kun dga' bo 'chi</text></item>
<item><p>113a4</p><section>mdo sde</section><text>ba'i dus kyi tshe zhes bya ba de ni de bzhin gshegs pa'i yongs su mya ngan las 'das pa'i dbyings kyi tshig so/ /kun dga' bo bu gcig pa zhes bya ba de ni ma 'ongs pa'i rigs kyi bu'am rigs kyi bu mo dad pa dang ldan pa rnams kyi tshig so/ /kun dga' bo byes su song</text></item>
<item><p>113a5</p><section>mdo sde</section><text>ba zhes bya ba de ni 'gro ba lnga'i 'khor bar skye ba'i tshig so/ /kun dga' bo rin po che'i mdzod chen po zhes bya ba de ni bskal pa grangs med pa bye bar bsgrubs pa chos dkon mchog 'di'i tshig so/ /kun dga' bo bzhag pa 'chang ba zhes bya ba de ni khyed lta bu dam pa'i</text></item>
<item><p>113a6</p><section>mdo sde</section><text>chos kyi grong khyer 'di skyong ba nyan thos chen po dang / byang chub sems dpa' sems dpa' chen po rnams kyi tshig so/ /kun dga' bo de ltar bskal pa grangs med pa bye bar bsgrubs pa'i chos dkon mchog gi mdzod chen po 'di ma 'ongs pa'i rigs kyi bu'am rigs kyi bu</text></item>
<item><p>113a7</p><section>mdo sde</section><text>mo rnams kyi don du khyod dang / 'od srung chen po dang / byang chub sems dpa' byams pa la sogs pa la gtad kyis ma 'ongs pa na nga'i bu dad pa dang ldan zhing mngon par dang ba rnams la ci nas kyang rjes su 'thun pa dang rjes su bstan pas dam pa'i chos dkon mchog gi mdzod 'di</text></item>
<item><p>113b1</p><section>mdo sde</section><text>byin cig /de ci'i phyir zhe na/ kun dga' bo nga sngon byang chub sems dpar gyur pa na yongs su smin par byas pa'i sems can dag yod de de dag da lta nyes par byas shing nyes par spyad pas sems can dmyal ba'am/ dud 'gro'i skye gnas sam/ gshin rje'i 'jig rten du dong ngo / /</text></item>
<item><p>113b2</p><section>mdo sde</section><text>de dag de bzhin gshegs pa 'das pa'i 'og tu de nas shi 'phos nas mir skye bar 'gyur ro/ /de dag dbang po rgyas shing yongs su smin pa'i rgyus nga'i bstan pa 'di la tshegs chung ngus dad par 'gyur te/ de la kha cig ni khyim nas khyim med par rab tu 'byung bar 'gyur ro/ /kha cig ni</text></item>
<item><p>113b3</p><section>mdo sde</section><text>khyim na gnas par 'gyur ro/ /de dag nga'i mdo sde 'di lta bu thos nas khyad par du 'gro bar 'gyur te/ de dag nyan thos kyi theg pa'am/ rang sangs rgyas kyi theg pa'am/ theg pa chen pos yongs su mya ngan las 'da' bar 'gyur ro/ /kun dga' bo bskal pa grangs med pa bye ba</text></item>
<item><p>113b4</p><section>mdo sde</section><text>khrag khrig brgya stong du bsgrubs pa dam pa'i chos dkon mchog gi mdzod 'di 'di ltar rigs kyi bu rnams kyis mnyan par bya ba'i phyir de dag gi don du khyod kyi lag tu gtad pas gtad do/ /de ci'i phyir zhe na/ kun dga' bo 'di ltar sems can de dag ni dge ba'i lam 'di lta bu dag ma</text></item>
<item><p>113b5</p><section>mdo sde</section><text>thos pa las yongs su nyams par 'gyur ro/ /kun dga' bo de bas na ci nas kyang de dag 'di lta bu thos pa las nyams par mi 'gyur bar bya ba'i phyir ma 'ongs pa de dag khyod la gtad do/ /kun dga' bo 'di la skyes bu mkhas pa kha cig ni dpes smras pa'i don shes par 'gyur te/ de'i</text></item>
<item><p>113b6</p><section>mdo sde</section><text>phyir don 'di rgya cher shes par bya ba'i phyir khyod la dpe bstan par bya'o/ /kun dga' bo 'di lta ste dper na/ 'khor los sgyur ba'i rgyal pos dkor pa dang mngan rnams la mdzod dang bang ba thams cad gtad de/ kye mi khyed dge sbyong dang / bram ze dang / bkren pa dang / 'dron pa dang /</text></item>
<item><p>113b7</p><section>mdo sde</section><text>sdug phongs pa slong ba zas 'dod pa rnams la zas dang / skom 'dod pa rnams la skom dang / bzhon pa dang gos dang me tog dang spos dang phreng ba dang byug pa dang mal cha dang / gnas dang rgyab rten dang / 'tsho ba'i yo byad gang yang rung ba rnams sbyin pa byin cig ces des de skad du bsgo</text></item>
<item><p>114a1</p><section>mdo sde</section><text>zhing gtams pa las/ de la dkor pa dang mngan rnams la mdzod dang bang ba de phye yang sbyin pa de sbyin par mi byed na/ kun dga' bo de ji snyam du sems de la sus nyes par 'gyur/ gsol pa/ btsun pa bcom ldan 'das dkor pa dang mngan de dag gis nongs par 'gyur</text></item>
<item><p>114a2</p><section>mdo sde</section><text>gyi/ 'khor los sgyur ba'i rgyal pos ni ma nongs so/ /bka' stsal pa/ kun dga' bo de bzhin du chos kyi rgyal po ngas chos kyi bang mdzod chen po 'di rab tu bsags nas bskal pa grangs med pa bye bar bsgrubs pa'i chos dkon mchog gi mdzod 'di mngon par rdzogs par sangs</text></item>
<item><p>114a3</p><section>mdo sde</section><text>rgyas nas yangs shing rgya che bar byas te lha dang mi rnams la rnam par phye zhing rab tu bstan no/ /gang ngas bstan pa'i chos de khyod la yang rnam par phye ste sbyin gyis byis pa so so'i skye bo dang / dge sbyong dang bram ze dang / khyim bdag dad pa don yod pa/ chos 'dod pa rnams nyan du chug shig /</text></item>
<item><p>114a4</p><section>mdo sde</section><text>kun dga' bo gal te nga'i chos dkon mchog gi mdzod 'di rnam par phye zhing yang dag par rab tu bstan te khyod kyi lag tu gtad pa de bram ze dang khyim bdag dad pa rnams la ma bstan/ byis pa so so'i skye bo thos pa dang mi ldan pa don du gnyer cing 'dun pa dang dad pa dang ldan zhing dang ba rnams</text></item>
<item><p>114a5</p><section>mdo sde</section><text>la mi ston na/ de lta na ni kun dga' bo khyod kyis de bzhin gshegs pa la nyes pa byas par 'gyur ro/ /de ci'i phyir zhe na/ kun dga' bo nga ni rgyal po ste bla na med pa'i chos kyi rgyal po/ chos kyi 'khor los sgyur ba/ chos dkon mchog gi mdzod rgya chen po mang po dang ldan pa/ yon</text></item>
<item><p>114a6</p><section>mdo sde</section><text>tan gyi bang mdzod mang po dang ldan pa/ byang chub kyi phyogs mang po'i bdag po/ byang chub kyi yan lag rin po che sna bdun dang ldan pa/ stobs bcu dang mi 'jigs pa bzhi'i dbang thob pa chos thams cad la dbang sgyur ba'o/ /'di lta ste/ chos kyi phung po brgyad khri bzhi stong gi chos</text></item>
<item><p>114a7</p><section>mdo sde</section><text>kyi bang mdzod ji srid 'dzin gyi bar du bram ze dang khyim bdag dad pa rnams dang / byis pa so so'i skye bo dad pas don du gnyer ba dang / 'dun pa dang / chos 'dod pa dang / chos kyi snod du gyur pa rnams la ma rtog par byin cig /skyes bu tha ma par ma gyur cig /kun dga'</text></item>
<item><p>114b1</p><section>mdo sde</section><text>bo khyod gal te bskal pa grangs med pa bye bar bsgrubs pa bla na med pa yang dag par rdzogs pa'i byang chub 'di dang / bla na med pa'i chos dkon mchog gi mdzod 'di 'khor bzhi rnams la yang dag par rab tu ston na/ de lta na ni kun dga' bo khyod de bzhin gshegs pa la nyes pa</text></item>
<item><p>114b2</p><section>mdo sde</section><text>byed par mi 'gyur ro/ /ci ste yang dag par rab tu mi ston na nyes pa byed par 'gyur ro/ /kun dga' bo dge slong dgra bcom pa zag pa zad pa gang 'dus ma byas kyi chos rjes su thob nas gzhan la mi 'chad/ yang dag par rab tu mi ston pa des ston pa la bsnyen bkur byas</text></item>
<item><p>114b3</p><section>mdo sde</section><text>par mi 'gyur/ des nga'i dam pa'i chos yongs su gzung bar mi 'gyur ro/ /de ci'i phyir zhe na/ kun dga' bo 'di la skyes bu mkhas pa kha cig dpes smras pa'i don shes par 'gyur bas khyod la dpe bstan par bya'o/ /kun dga' bo 'di lta ste dper na tshong dpon nam khyim</text></item>
<item><p>114b4</p><section>mdo sde</section><text>bdag phyug po nor che ba/ longs spyod che ba/ bang mdzod mang ba/ nor dang 'bru dang rdzas dang yo byad mang ba/ nor bu dang / mu tig dang / bai dUr+ya dang / dung dang / man shel dang / byi ru dang / dngul mang po yod pa de la phyir rgol ba'am/ dgra bo 'ga' zhig bang mdzod der me</text></item>
<item><p>114b5</p><section>mdo sde</section><text>gtong ba dang / gang de dang mi mdza' ba phyir rgol ba dgra bor gyur pa/ mi phan par 'dod pa/ mi bde bar 'dod pa/ grub pa dang / bde ba mi 'dod pa gzhan de dag kyang bang mdzod tshig pa'i me de mthong nas me mi gsod cing g.yel bar gnas pa dang / gang de'i mdza' bo phan par 'dod</text></item>
<item><p>114b6</p><section>mdo sde</section><text>pa/ bde bar 'dod pa/ grub pa dang bde bar 'dod pa de dag gis kyang me'i phung po chen po des nor dang 'bru mang po de dag tshig pa mthong nas g.yel bar gnas pa dang / tshong dpon nam khyim bdag de'i mdza' bshes dang / nye du dang snag gi gnyen mtshams don 'dod pa grub pa dang bde</text></item>
<item><p>114b7</p><section>mdo sde</section><text>bar 'dod pa de dag me de mthong nas me de mi gsod de g.yel bar gnas na yang dag par zhugs pa yin nam/ gsol pa/ bcom ldan 'das ma lags so/ /bde bar gshegs pa ma lags so/ /bka' stsal pa/ kun dga' bo gang dag tshong dpon nam khyim bdag don 'dod</text></item>
<item><p>115a1</p><section>mdo sde</section><text>pa/ phan pa 'dod pa/ bde bar 'dod pa/ grub pa dang bde ba 'dod pa de dag kyang bang mdzod tshig pa'i me de mthong la/ bang mdzod de dag gi me gsad pa la g.yel bar gnas na me'i phung po des rgya cher bang mdzod thams cad tshig par 'gyur ram/ gsol pa/</text></item>
<item><p>115a2</p><section>mdo sde</section><text>bcom ldan 'das de lta lags so/ /bde bar gshegs pa de lta lags so/ /bka' stsal pa/ kun dga' bo de bzhin du ngas bskal pa grangs med pa bye bar dge ba'i rtsa bas bsgrubs pa'i chos dkon mchog gi bang mdzod bla na med pa 'di 'jig cing mi snang bar gyur pa na dge</text></item>
<item><p>115a3</p><section>mdo sde</section><text>slong gang ma dad pa tshul khrims 'chal pa/ sdig pa'i chos kun tu spyod pa/ 'phyar ba sngon du 'gro ba/ rab tu dben pa la brtson pa bor ba/ snyom las can le lo can thos pa nyung ba dag 'byung ste/ nyan pa la 'dun par yang mi 'gyur na chos dkon mchog 'di yang dag par</text></item>
<item><p>115a4</p><section>mdo sde</section><text>gzung ba'i phyir gzhan dag nyan du 'jug par lta ga la 'gyur ba de lta bu dag 'byung ngo / /byis pa so so'i skye bo thos pa dang mi ldan pa rnams ni chos dkon mchog gi bang mdzod 'di lta bu mes tshig pa mthong na me de gsad pa la g.yel bar gnas na/ kun dga' bo de ji snyam du sems</text></item>
<item><p>115a5</p><section>mdo sde</section><text>chos dkon mchog 'di lta bu las yongs su nyams par mi 'gyur ram/ dge slong gang dgra bcom pa zag pa zad pa de dag kyang 'dus ma byas mngon sum du byas nas chos bshad pa dang rab tu bstan pa yal bar 'dor bar gnas pa dag 'byung ste/ de dag gis kyang ston pa la bsnyen</text></item>
<item><p>115a6</p><section>mdo sde</section><text>bkur byas par mi 'gyur la/ nga'i dam pa'i chos kyang yongs su gzung bar mi 'gyur te/ chos dkon mchog gi mdzod bla na med pa de ltar ma bshad pa dang klog tu ma bcug pas nub par 'gyur ro/ /gsol pa/ bcom ldan 'das de lta lags so/ /bde bar gshegs pa de</text></item>
<item><p>115a7</p><section>mdo sde</section><text>lta lags so/ /kun dga' bo ci nas 'dir skyes bu mkhas pa kha cig dpes smras pa'i don shes par 'gyur zhing don 'di rgya cher yongs su rdzogs par bya ba'i phyir khyod la dpe bstan par bya'o/ /kun dga' bo 'di lta ste dper na mi la la mtshan mo mun pa rab tu gnag pa na rtswa'i</text></item>
<item><p>115b1</p><section>mdo sde</section><text>sgron ma thogs nas bdag gi khyim du song zhing de na yang skye bo phal po che mun gnag de las thar bar 'dod pa rnams tshogs par gyur la mi de rtswa'i sgron ma des mun pa mun gnag las thar nas bdag gi khyim du zhugs te sgron ma de bsad nas su la yang mi ster na/ kun dga' bo</text></item>
<item><p>115b2</p><section>mdo sde</section><text>de ji snyam du sems/ gang sgron ma yod bzhin du skye bo mang po mun nag de las thar bar 'dod pa dag 'khod pa gang la yang rtswa'i sgron ma mi ster na/ kun dga' bo skyes bu de de ltar byed na legs par bya ba byed pa yin nam/ gsol pa/ bcom ldan 'das ma lags so/ /bde bar</text></item>
<item><p>115b3</p><section>mdo sde</section><text>gshegs pa ma lags so/ /bka' stsal pa/ kun dga' bo de bzhin du dge slong dgra bcom pa zag pa zad pa gang 'dus ma byas kyi chos mngon sum du byas nas bskal pa grangs med pa bye bar bsgrubs pa chos dkon mchog gi mdzod 'di mi 'chad cing rab tu mi ston gzhan dag la rgyas</text></item>
<item><p>115b4</p><section>mdo sde</section><text>par mi byed na kun dga' bo des ston pa la bsnyen bkur byas pa ma yin la/ nga'i dam pa'i chos yongs su bzung ba ma yin no/ /kun dga' bo de bas na bskal pa grangs med pa bye bar bsgrubs pa chos dkon mchog gi mdzod 'di khyod la gtad kyis ci nas kyang rgyun mi 'chad pa dang / dge</text></item>
<item><p>115b5</p><section>mdo sde</section><text>ba'i lam 'di rgyun du 'byung bar gzhan dag la rgya cher rab tu ston cig /skyes bu tha ma par ma gyur cig/ //bam po drug pa ste tha ma/ kun dga' bo dge slong ngam/ dge slong ma'am/ dge bsnyen nam/ dge bsnyen ma gang la la zhig chos 'di dag la bdag kyang</text></item>
<item><p>115b6</p><section>mdo sde</section><text>sgrub la/ gzhan la yang 'chad cing rab tu ston na/ kun dga' bo de la ngas bskal pa grangs med pa bye bar bsgrubs pa'i chos dkon mchog gi mdzod 'di las cha shas sbyin zhing skal ba bzhag go/ /kun dga' bo de bas na bskal pa grangs med pa bye bar bsgrubs pa'i byang chub 'di gang</text></item>
<item><p>115b7</p><section>mdo sde</section><text>ma 'ongs pa'i sems can de rnams kyi don du khyod la lan gnyis su yang gtad kyis/ sems can de dag chos dkon mchog gi mdzod de lta bu ma thos pas yongs su nyams par gyur ta re/ kun dga' bo chos dkon mchog gi mdzod 'di lta bu ma thos pa las sems can mang po dag</text></item>
<item><p>116a1</p><section>mdo sde</section><text>yongs su nyams par 'gyur ro/ /kun dga' bo ngas don 'di'i dbang la brten nas bskal pa grangs med pa bye bar bsgrubs pa'i sangs rgyas kyi byang chub 'di khyod la gtad kyis sems can de dag chos dkon mchog gi mdzod 'di lta bu las yongs su ma nyams par</text></item>
<item><p>116a2</p><section>mdo sde</section><text>gyis shig /kun dga' bo 'di la skyes bu mkhas pa kha cig dpes smras pa'i don shes par 'gyur te de'i phyir khyod la dpe bstan par bya'o/ /kun dga' bo 'di lta ste dper na rgyal po rgyal rigs spyi bo nas dbang bskur ba'i bu gcig pa zhig yod pa byes su song ste/ de byes su</text></item>
<item><p>116a3</p><section>mdo sde</section><text>song ba'i 'og tu rgyal po rgyal rigs de na bar gyur la de na bar gyur pa dang / rin po che'i mdzod mang po rin po che la mkhas pa gtams pa 'chang ba rnams kyi lag tu gtad de/ khyim bdag rnams nga'i bu byes su song ba nam de byes nas slar log par gyur la rgyal por yang bcug par</text></item>
<item><p>116a4</p><section>mdo sde</section><text>gyur pa de na khyed kyis rin po che'i mdzod mang po 'di khyod kyi pha 'chi ba'i dus byed pa na bzhag pa yin no zhes byos la/ rin po che'i mdzod mang po 'di de la byin cig ces de skad kyang smras nas de ltar rgyal po des shin tu legs par gtams te 'chi ba'i dus byas la de 'chi ba'i dus byas</text></item>
<item><p>116a5</p><section>mdo sde</section><text>pa'i 'og tu rgyal po'i bu de byes nas slar log ste rgyal por yang bcug la gser gyis bsgyur ba dang / khyim bdag de dag la so sor bzhag pa rgyal po'i bu rgyal srid kyi dbang phyug thob pa rgyal srid la gnas pa de la rin po che'i mdzod ma byin na/ kun dga' bo de ji snyam du sems/</text></item>
<item><p>116a6</p><section>mdo sde</section><text>gser gyis bsgyur ba'am/ khyim bdag de dag rgyal po de la nyes par byed pa yin nam/ gsol pa/ bcom ldan 'das de lta lags so/ /bde bar gshegs pa de lta lags so/ /bka' stsal pa/ kun dga' bo don shes par bya ba'i phyir ngas khyod la dpe bstan pa de la</text></item>
<item><p>116a7</p><section>mdo sde</section><text>don du lta ba gang zhe na/ kun dga' bo rgyal po rgyal rigs spyi bo nas dbang bskur ba zhes bya ba ni de bzhin gshegs pa dgra bcom pa yang dag par rdzogs pa'i sangs rgyas chos kyi rgyal po chen po'i tshig so/ /kun dga' bo bu gcig pa zhes bya ba de ni ma 'ongs pa'i rigs kyi</text></item>
<item><p>116b1</p><section>mdo sde</section><text>bu dang / rigs kyi bu mo dad pa rnams kyi tshig so/ /kun dga' bo byes su song zhes bya ba de ni 'gro ba lnga rnams kyi tshig so/ /kun dga' bo nad pa zhes bya ba de ni de bzhin gshegs pa yongs su mya ngan las 'da' ba'i tshig so/ /kun dga' bo</text></item>
<item><p>116b2</p><section>mdo sde</section><text>rin po che'i mdzod mang po zhes bya ba de ni byang chub kyi phyogs sum cu rtsa bdun gyi chos rnams kyi tshig so/ /kun dga' bo khyim bdag ces bya ba de ni dgra bcom pa rnams kyi tshig so/ /kun dga' bo dper na rgyal po de 'chi ba'i dus byed pa na nor 'jog pa de bzhin</text></item>
<item><p>116b3</p><section>mdo sde</section><text>du/ kun dga' bo nga'i chos dkon mchog gi mdzod bskal pa grangs med pa bye bar bsgrubs pa ma 'ongs pa'i rigs kyi bu dang / rigs kyi bu mo de dag gi don du khyod la gtad do/ /de ci'i phyir zhe na/ kun dga' bo sems can gang dag ngas yongs su smin par byas pa de dag mi dge</text></item>
<item><p>116b4</p><section>mdo sde</section><text>ba'i las kyi lam 'ga' zhig gis sems can dmyal ba dang / dud 'gro dang / gshin rje'i 'jig rten du skyes te/ de dag nga 'das pa'i 'og tu de nas shi 'phos nas mir 'gyur ba thob ste/ dbang po rnams rgyas pa'i rgyu dang yongs su smin pa'i rgyus nga'i bstan pa 'di la dad par 'gyur</text></item>
<item><p>116b5</p><section>mdo sde</section><text>ba dag yod de/ de la kha cig ni dad pas khyim nas khyim med par rab tu 'byung bar 'gyur ro/ /kha cig ni khyim na gnas par 'gyur ro/ /de la kha cig ni rgyun du zhugs pa'i 'bras bu thob par 'gyur ro/ /kha cig ni lan cig phyir 'ong ba'i 'bras bu dang / kha cig ni phyir mi</text></item>
<item><p>116b6</p><section>mdo sde</section><text>'ong ba'i 'bras bu dang / kha cig ni dgra bcom pa mngon sum du byed par 'gyur ro/ /kha cig ni slob pa'i sa nas 'chi ba'i dus byed par 'gyur ro/ /kha cig ni sangs rgyas kyi sar lhag pa'i bsam pas sems skyed par 'gyur ro/ /kha cig ni lha dang mir skye bar bya ba'i phyir dge ba'i</text></item>
<item><p>116b7</p><section>mdo sde</section><text>rtsa ba skyed par 'gyur te/ de ltar rnyed pa de dang de dag dang ldan par 'gyur ro/ /kha cig ni sems dang ba gcig thob par 'gyur te 'jig rten gyi yab des bdag cag la legs par gtad do snyam nas de dag rgya cher rab tu dad par 'gyur zhing dang ba skyed par byed do/ /kun dga' bo 'di ltar</text></item>
<item><p>117a1</p><section>mdo sde</section><text>de dag gis chos dkon mchog 'di mnyan par bya ba'i phyir ngas chos dkon mchog gi mdzod 'di khyod la gtad do/ /kun dga' bo khyod kyis gal te nga'i chos dkon mchog gi mdzod 'di rigs kyi bu dang / rigs kyi bu mo dad pa de dag nyan du ma btsud na/ de lta na ni kun dga' bo</text></item>
<item><p>117a2</p><section>mdo sde</section><text>khyod de bzhin gshegs pa la nyes pa byed pa yin no/ /de ci'i phyir zhe na/ kun dga' bo 'di ltar rigs kyi bu dang rigs kyi bu mo de dag chos dkon mchog 'di lta bu thos nas kha cig gis ni khyad par thob par 'gyur/ kha cig gis ni rab tu dga' zhing mgu bar 'gyur/ kha cig ni chos kyi</text></item>
<item><p>117a3</p><section>mdo sde</section><text>shugs kyis mchi ma 'byung zhing spu zing zhes byed par 'gyur ro/ /kun dga' bo gang dag chos kyi rnam grangs 'di lta bu thos nas nga'i yon tan rjes su dran zhing chos kyi shugs kyis mchi ma 'byung la spu zing zhes byed par 'gyur na/ kun dga' bo dge ba'i rtsa ba de dag thams cad kyi 'bras bu ni</text></item>
<item><p>117a4</p><section>mdo sde</section><text>mya ngan las 'das pa yin te/ tha ma mya ngan las 'da' bar nga smra'o/ /kun dga' bo dge slong gang dag chos kyi rnam grangs 'di lta bu 'dzin la rigs kyi bu dang rigs kyi bu mo dad pa chos 'dod pa rnams 'ongs shing lhags pa dag la chos mi 'chad cing rab tu mi ston na de dag de bzhin</text></item>
<item><p>117a5</p><section>mdo sde</section><text>gshegs pa la nyes pa byed pa yin no/ /kun dga' bo gang dag rigs kyi bu dang rigs kyi bu mo chos don du gnyer cing nyan par 'dod de nyan pa rnams chos nyan pa las nyams par byed na/ de dag de ltar snod du gyur pa rnams la mi 'chad pas bdag gi rgyud la dge ba'i rtsa ba nyams pa</text></item>
<item><p>117a6</p><section>mdo sde</section><text>dang / gzhan gyi rgyud la dge ba'i rtsa ba yongs su nyams par byed pa la zhugs pa yin no/ /de ci'i phyir zhe na/ de dag ni gang la chos bshad par bya ba dang / gang la mi bshad pa mi shes so/ /kun dga' bo de bas na don de rgya cher shes par bya ba'i phyir khyod la dpe bstan par bya'o/ /</text></item>
<item><p>117a7</p><section>mdo sde</section><text>kun dga' bo 'di lta ste dper na/ tshong pa byis pa'i rang bzhin can la la zhig rin po che mang po khyer te 'ong ba de byes nas 'ongs te 'brog dgon pa chen po chom rkun yod pa der zong de dag bkram ste rkun po'i tshogs rnams bos nas/ kye mi dag zong 'di dag ji tsam du bzang ji tsam du mdzes pa</text></item>
<item><p>117b1</p><section>mdo sde</section><text>ltos te/ mi khyod nga'i zong 'di dag nyos shig ces zer la/ kun dga' bo 'brog dgon pa der chom rkun de dag gis tshong pa byis pa'i rang bzhin can de dbyug pas snad par brdegs nas rin po che thams cad phrogs na kun dga' bo de ji snyam du sems/ 'brog dgon pa der zong bkram nas chom</text></item>
<item><p>117b2</p><section>mdo sde</section><text>rkun 'bod pa'i tshong pa de chos dang rjes su 'thun pa yin nam/ de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das tshong pa de chom rkun mchis pa'i 'brog dgon par zong 'grems pa yang chos dang 'thun pa ma</text></item>
<item><p>117b3</p><section>mdo sde</section><text>lags na zong rnams bkram nas chom rkun 'bod pa lta smos kyang ci 'tshal/ bcom ldan 'das 'di ltar bgyid na ni chos dang rjes su 'thun pa lags te/ gal te tshong pa de zong de dag legs par sbas nas mda' gzhu thogs shing go cha bzang po bgos te/ 'brog dgon pa de nas</text></item>
<item><p>117b4</p><section>mdo sde</section><text>legs par 'byung na de chos dang rjes su 'thun pa lags so/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo ci ste tshong pa byis pa'i rang bzhin can de nor gyi phung po mang po dang rin po che mang po khyer te</text></item>
<item><p>117b5</p><section>mdo sde</section><text>byes nas slar log ste/ grong dang / grong khyer dang / grong 'dab dang / yul 'khor dang / pho brang 'khor du 'ongs te/ zong de bkram la der zong bkram pa'i rin po che rin thang chen po de dag nyo ba'i skyes bu mkhas pa shes rab dang ldan pa zong 'dod pa rnams lhags pa dang / de nas tshong</text></item>
<item><p>117b6</p><section>mdo sde</section><text>pa de zong 'dod pa'i skyes bu lhags pa de dag la mda' gzhu thogs te thab mo rgol na/ kun dga' bo de ji snyam du sems/ skyes bu de de ltar byed na chos dang rjes su 'thun pa yin nam/ gsol pa/ bcom ldan 'das ma lags so/ /bde bar gshegs pa ma lags so/ /bcom</text></item>
<item><p>117b7</p><section>mdo sde</section><text>ldan 'das tshong pa des 'di ltar bgyi zhing zong 'tshal ba'i skyes bu de dag la skyes bu khyed tshur shog zong gi bye brag bzang po mang po 'di dag la ji tsam du bzang ba dang ji tsam du mdzes pa ltos la nyos shig dang / rin chung ngur sbyin no zhes de skad smra zhing bcom ldan 'das tshong pa des de ltar bgyi ba'i</text></item>
<item><p>118a1</p><section>mdo sde</section><text>rigs te/ de ltar bgyis na de chos dang rjes su 'thun gyi/ tshong dus su zong bkram nas go bgos te mchis pa ni mi rigs so/ /bka' stsal pa/ kun dga' bo de bzhin du 'di la dge slong kha cig chos dkon mchog gi mdzod mang po 'di lta ste/ mdo'i sde dang / dbyangs</text></item>
<item><p>118a2</p><section>mdo sde</section><text>kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa rabs kyi sde dang / shin tu rgyas pa'i sde dang / rmad du byung ba'i chos kyi sde dang /</text></item>
<item><p>118a3</p><section>mdo sde</section><text>gtan la bab par bstan pa'i sde rnams kun chub par byas nas gang na chos dkon mchog gi mdzod 'di'i snod du gyur cing len par byed pa gang dag gis thos nas khyad par thob par 'gyur zhing dga' ba dang / mchog tu dga' ba chen po rnyed par 'gyur ba dang / de'i dge ba'i rtsa bas mya</text></item>
<item><p>118a4</p><section>mdo sde</section><text>ngan las 'da' bar 'gyur ba yod pa der de dag mi 'chad kyi de dag gang na chos dkon mchog 'di'i snod du ma gyur cing thos nas dang bar mi 'gyur/ dad par mi 'gyur/ mos par mi 'gyur gyi spong bar 'gyur ba dang / de'i mi dge ba'i rtsa ba ngan song gsum du 'gyur ba yod pa der 'chad</text></item>
<item><p>118a5</p><section>mdo sde</section><text>de/ kun dga' bo 'di lta ste dper na/ tshong pa byis pa'i rang bzhin can de gang du zong de bkram pa'i rigs pa der mi 'grems par gang du dgram par mi bya ba der 'grems te/ gang dag la sbyin pa'i rigs pa de dag la ni mi ster/ gang dag la sbyin pa'i mi rigs pa de dag la ster ba de bzhin</text></item>
<item><p>118a6</p><section>mdo sde</section><text>du kun dga' bo gang dag rigs kyi bu dang rigs kyi bu mo mngon par dad pa/ chos dang ldan pa/ chos 'dod pa/ nyan 'dod pa/ sgrub 'dod pa/ snod du gyur pa lhags pa rnams la chos mi 'chad par de gang la bshad pa'i mi rigs pa de dag la 'chad cing / gang la bshad pa'i rigs pa</text></item>
<item><p>118a7</p><section>mdo sde</section><text>de dag la mi 'chad pa dag kyang ngas de lta bu yin par mthong ngo / /kun dga' bo de lta bas na gang dag snod du gyur pa dang ba nyan 'dod pa mya ngan las 'da' ba don du gnyer ba de dag la chos bshad par bya'o/ /gang dag snod du ma gyur pa/ ma dad pa/ glags tshol ba/ tshul khrims 'chal</text></item>
<item><p>118b1</p><section>mdo sde</section><text>pa/ sdig pa'i chos can/ 'phyas tshol ba'i bsam pa can/ chos spong ba dam pa'i chos dang 'gal bar gnas pa gtam du byed kyi rjes su 'thun pa'i chos mi 'chad pa de dag la mi bshad do zhes de ltar bslab par bya'o/ /de ci'i phyir zhe na/ mi blun po de dag gis thos nas rgya cher ma</text></item>
<item><p>118b2</p><section>mdo sde</section><text>rung bar gyur ta re zhes kun dga' bo khyod de ltar bslab par bya'o/ /kun dga' bo khyod skyo bar ma byed cig /kun dga' bo dge slong don du gnyer ba rnams la chos gus par 'chad cing / de yang gus par nyan na kun dga' bo de gnyi ga yang bsod nams rgya cher skyed cing / bsod nams</text></item>
<item><p>118b3</p><section>mdo sde</section><text>tshad med grangs med par skyed do/ /kun dga' bo de ji snyam du sems/ sa'i khams dang sems can gyi khams gang mang / gsol pa/ bcom ldan 'das ji ltar bcom ldan 'das kyis bshad pa'i don bdag gis 'tshal ba ltar na bcom ldan 'das sems can gyi khams ches</text></item>
<item><p>118b4</p><section>mdo sde</section><text>mang ngo / /bcom ldan 'das kyis bka' stsal pa/ kun dga' bo khyod ji skad smra ba de bzhin te/ kun dga' bo sems can gyi khams ches mang gi sa'i khams ni ma yin no/ /kun dga' bo sems can gyi khams ches mang gi chu'i khams ni ma yin no/ /me'i khams ni ma</text></item>
<item><p>118b5</p><section>mdo sde</section><text>yin no/ /kun dga' bo yongs su brtags pa bzung ste/ stong gsum gyi stong chen po'i 'jig rten gyi khams na sems can du mngon pas mngon pa kun tu snang bar gyur pa'am/ kun tu snang bar ma gyur pa gang dag yod pa de dag thams cad skad cig gcig dang / thang cig gcig</text></item>
<item><p>118b6</p><section>mdo sde</section><text>dang / yud tsam gcig la mi'i lus thob par gyur te/ de dag mi'i lus thob nas skad cig gcig dang / thang cig gcig dang / yud tsam gcig la rang byang chub thob par gyur pa dang / kun dga' bo yongs su brtag pa bzung ste/ 'jig rten gyi khams mtha' yas dpag</text></item>
<item><p>118b7</p><section>mdo sde</section><text>tu med pa dag na sa'i khams ji snyed yod pa sa'i phung po gang gi mtha' mi mngon pa'i sa'i phung po de la rdul phra rab kyi rdul ji snyed yod pa'i sa'i rdul de thams cad snyed kyi mir gyur la/ kun dga' bo mir gyur pa de dag kyang skad cig thang cig yud tsam gcig la snga phyi med par rang byang</text></item>
<item><p>119a1</p><section>mdo sde</section><text>chub thob par gyur pa dang / kun dga' bo yongs su brtag pa bzung ste/ 'jig rten gyi khams mtha' yas dpag tu med pa na gang ri'i rgyal po ri rab rnams dang / ri'i rgyal po khor yug dang / khor yug chen po rnams dang / gangs ri dang / spos kyi ngad ldang</text></item>
<item><p>119a2</p><section>mdo sde</section><text>dang / de las gzhan pa ri nag po rnams dang / stong gsum gyi stong chen po'i 'jig rten gyi khams na rtswa dang / shing dang lo ma dang shing ljon pa dang nags dang shing gel pa dang sman dang nags tshal ji snyed yod pa de dag la rdul phra rab kyi rdul ji snyed yod pa/ yod pa'i dngos po</text></item>
<item><p>119a3</p><section>mdo sde</section><text>'am/ brtag par blta bar bya bar snang ba de dag thams cad kyang mir gyur la/ kun dga' bo mir gyur pa de dag kyang skad cig dang thang cig dang yud tsam gcig la snga phyi med par rang byang chub thob par gyur te/ kun dga' bo rang sangs rgyas de dag kyang ji srid du 'khor ba'i sngon gyi</text></item>
<item><p>119a4</p><section>mdo sde</section><text>mtha' mi mngon pa de srid du yun ring du gnas par gyur pa de dag la sems can gyi khams der ma gtogs pa'i khyim bdag gcig cig byung ba de yang ji srid 'khor ba'i sngon gyi mtha' mi mngon pa de srid du gnas par gyur te/ de nas khyim bdag de tshe'i tshad de lta bus rang sangs rgyas rnams</text></item>
<item><p>119a5</p><section>mdo sde</section><text>la na bza' dang / bshos dang / gzims cha dang / na ba'i gsos sman dang / bde bar sbyar ba thams cad kyis bsti stang byed/ bla mar byed/ rim gror byed/ mchod par byed pa dang / yongs su mya ngan las 'das pa rnams kyi mchod rten yang rin po che sna bdun las byas nas lha dang mi'i</text></item>
<item><p>119a6</p><section>mdo sde</section><text>gdugs dang / rgyal mtshan dang / ba dan rnams dang / me tog dang / phreng ba dang / spos dang / byug pa dang / phye ma dang / na bza' dang / glu gar dang / sil snyan rnams kyis lha dang mi rnams mchod pa byed bsti stang byed/ bla mar byed/ rim gror byed/ rjed par byed/ gsol bar byed na/ kun dga' bo</text></item>
<item><p>119a7</p><section>mdo sde</section><text>de ji snyam du sems/ gzhi de las khyim bdag de bsod nams mang du skyed dam/ de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das kyis bshad pa'i don ji ltar bdag gis 'tshal ba ltar na cang shes</text></item>
<item><p>119b1</p><section>mdo sde</section><text>gcig la bsti stang bgyis pa yang bsod nams mang du skyed de/ grangs ma mchis/ bsam gyis mi khyab mtshungs pa ma mchis na/ rang sangs rgyas kyi tshogs 'di lta bu 'di la bsti stang bgyis pa lta smos kyang ci 'tshal/ de nas bcom ldan 'das kyis tshe dang ldan pa kun dga' bo la 'di skad ces</text></item>
<item><p>119b2</p><section>mdo sde</section><text>bka' stsal to/ /kun dga' bo khyod la bsgo'o/ /khyod kyis khong du chud par bya'o/ /rang sangs rgyas tshul khrims dang ldan/ ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i phung po dang ldan pa de dag thams cad khyim bdag de'i sbyin pa sbyong bar byed pa bas/</text></item>
<item><p>119b3</p><section>mdo sde</section><text>kun dga' bo gang de bzhin gshegs pa dgra bcom pa yang dag par rdzogs pa'i sangs rgyas gcig 'jig rten du byung ste/ byung nas kyang khyim bdag des phul ba'i na bza' dang bshos dang / gzims cha dang / na ba'i gsos sman dang / yo byad rnams yongs su spyad de/ yongs su spyad nas kyang khyim bdag</text></item>
<item><p>119b4</p><section>mdo sde</section><text>des de bzhin gshegs pa dgra bcom pa yang dag par rdzogs pa'i sangs rgyas de mthong ba ma gtogs par chos kyang mi 'chad kyang / kun dga' bo de bzhin gshegs pa de rang bzhin gyi spyod lam ston pa tsam gyis sbyin pa rab tu mang po de sbyong bar mdzad kyi/ ji ltar de bzhin gshegs pa rang bzhin</text></item>
<item><p>119b5</p><section>mdo sde</section><text>gyi spyod lam ston pa des sbyin pa sbyong bar mdzad pa de ltar rang sangs rgyas tshul khrims kyi phung po dang ldan ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po dang ldan pa thams cad kyis bskal pa bye ba khrag khrig brgya stong du yang sbyin</text></item>
<item><p>119b6</p><section>mdo sde</section><text>pa sbyong bar mi byed do/ /de ci'i phyir zhe na/ kun dga' bo de bzhin gshegs pa'i spyod lam yang yon tan tshad med/ grangs med/ bsam gyis mi khyab pa gang gi mtha' rtogs par sla ba ma yin pa de snyed dang ldan na sangs rgyas kyi yon tan gzhan rnams lta ci smos/ kun dga' bo rang sangs rgyas rnams la</text></item>
<item><p>119b7</p><section>mdo sde</section><text>yon phul ba yang yod/ yon de tshad med/ dpag tu med par 'gyur ba yang yod/ kun dga' bo tshad med dpag tu med cing dpag yas pa'i khyad par yang yod/ tha dad du bya ba yang yod do/ /kun dga' bo yon de yod de/ de med pa ma yin no/ /kun dga' bo nga lta bu la gnas/ nga lta bu la brten te yon phul</text></item>
<item><p>120a1</p><section>mdo sde</section><text>na yon de'i dpe bya bar yang sla ba ma yin no/ /de ci'i phyir zhe na/ kun dga' bo yon de tshad med/ grangs med/ bsam gyis mi khyab mtshungs pa med/ dpag tu med cing zad mi shes pa'i phyir ro/ /kun dga' bo 'di lta ste dper na/ mi 'ga' zhig khe'i phyir song la de nas khe rnyed de slar</text></item>
<item><p>120a2</p><section>mdo sde</section><text>'ongs pa de bzhin du kun dga' bo rang sangs rgyas la yon phul ba yang ngas de dang 'dra bar mthong ngo / /nga lta bu la gnas te nga lta bu la yon phul ba la brtsams nas/ kun dga' bo don de nyid rgya cher shes par bya ba'i phyir khyod la dpe bstan par bya ste/ 'di ltar 'di la skyes bu mkhas pa kha cig dpes smras pa'i don</text></item>
<item><p>120a3</p><section>mdo sde</section><text>shes par 'gyur ro/ /kun dga' bo 'di lta ste dper na mi la la zhig ri mo 'dri ba las des ri mo de ma legs par bris la ma legs par bris nas tsam phyis kyang / kun dga' bo ri mo de la sdug pa yod mod kyi de bas gzhan ches sdug pa dag yod do/ /kun dga' bo de bzhin du rang sangs</text></item>
<item><p>120a4</p><section>mdo sde</section><text>rgyas thams cad pas nga lta bu dag la brtsams pa'i yon rgyas par 'gyur ro/ /de ci'i phyir zhe na/ kun dga' bo ye shes gang gis rang sangs rgyas zhes bya ba'i grangs su 'gro ba'i rang sangs rgyas kyi ye shes ni 'di las byung ngo / /de bzhin gshegs pa ni chos thams cad mkhyen pa la khyad par du mkhas</text></item>
<item><p>120a5</p><section>mdo sde</section><text>pa'o/ /kun dga' bo de ji snyam du sems/ gang de bzhin gshegs pa la ji srid 'tsho'i bar du na bza' dang / bshos dang / gzims cha dang / na ba'i gsos sman dang / yo byad thams cad kyis bsti stang byed/ bla mar byed/ rim gror byed/ mchod par byed na bsod nams mang du skyed dam/ gsol pa/</text></item>
<item><p>120a6</p><section>mdo sde</section><text>bcom ldan 'das de de lta lags so/ /bde bar gshegs pa de de lta lags te/ gang de bzhin gshegs pa la ji srid 'tsho'i bar du bsti stang bgyid pa de bsod nams mang du skyed do/ /bcom ldan 'das de bzhin gshegs pa la sems dang bas sems gcig bskyed pa yang gzhi de las</text></item>
<item><p>120a7</p><section>mdo sde</section><text>bsod nams mang du skyed de/ dpag tu ma mchis/ bsam gyis mi khyab/ grangs ma mchis na/ gang de bzhin gshegs pa la ji srid 'tsho'i bar du bsti stang bgyid/ bla mar bgyid/ rim gror bgyid/ mchod par bgyid pa lta smos kyang ci 'tshal/ de skad ces gsol pa dang / bcom ldan 'das kyis tshe dang ldan</text></item>
<item><p>120b1</p><section>mdo sde</section><text>pa kun dga' bo la 'di skad ces bka' stsal to/ /kun dga' bo gang de bzhin gshegs pa gcig la ji srid 'tsho'i bar du bde ba'i yo byad thams cad kyis bsti stang byed pa lta zhog la/ gnyis sam/ gsum mam/ bzhi'am/ lnga'am/ bcu'am/ nyi shu'am/ sum cu'am/ bzhi bcu'am/ lnga bcu'am/ brgya</text></item>
<item><p>120b2</p><section>mdo sde</section><text>'am/ stong ngam/ bye ba'am/ bye ba brgya'am/ bye ba stong ngam/ bye ba brgya stong ngam/ bye ba khrag khrig brgya stong ngam/ kun dga' bo 'dzam bu'i gling de bzhin gshegs pa dgra bcom pa yang dag par rdzogs pa'i sangs rgyas rnams kyis yongs su gang bar gyur pa dang / gling bzhi pa chen po'i 'jig rten gyi</text></item>
<item><p>120b3</p><section>mdo sde</section><text>khams dang / stong gnyis pa'i 'jig rten gyi khams dang / stong gsum gyi stong chen po'i 'jig rten gyi khams gang na zla ba bye ba brgya rnams dang / nyi ma bye ba brgya rnams dang / ri rab bye ba brgya rnams dang / ri khor yug bye ba brgya rnams dang / rgya mtsho chen po bye ba brgya rnams dang / 'dzam bu'i gling bye ba</text></item>
<item><p>120b4</p><section>mdo sde</section><text>brgya rnams dang / shar gyi lus 'phags bye ba brgya rnams dang / byang gi sgra mi snyan bye ba brgya rnams dang / nub kyi ba lang spyod bye ba brgya rnams te/ gling brgyad khris bskor ba rnams dang / gling bzhi pa chen po bye ba brgya rnams dang / rgyal chen bzhi pa bye ba brgya rnams dang / sum cu rtsa gsum dang / 'thab</text></item>
<item><p>120b5</p><section>mdo sde</section><text>bral dang / dga' ldan dang / 'phrul dga' dang / gzhan 'phrul dbang byed bye ba brgya rnams dang / tshangs ris bye ba brgya rnams nas 'og min bye ba brgya rnams kyi bar 'di ni stong gsum gyi stong chen po'i 'jig rten gyi khams zhes bya ste/ de thams cad 'di lta ste dper na/ bu ram shing stug po'am/ 'bras</text></item>
<item><p>120b6</p><section>mdo sde</section><text>kyi zhing stug po'am/ til gyi zhing stug po'am/ 'dam bu mda' rgyu stug po'am/ 'od ma stug po'am/ 'dam bu stug po'am/ seng ldeng stug po'am/ rtswa ku sha stug po bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyis kun tu gang bar gyur la tha na yongs</text></item>
<item><p>120b7</p><section>mdo sde</section><text>su brtag pa bzung ste sangs rgyas bcom ldan 'das de dag bskal pa gang gA'i klung gi bye ma snyed du bzhugs par gyur la/ der khyim bdag gcig cig byung ste/ khyim bdag de yang de srid du gnas par gyur pa des sangs rgyas bcom ldan 'das de dag la ji srid 'tsho'i bar du na bza' dang / bshos dang /</text></item>
<item><p>121a1</p><section>mdo sde</section><text>gzims cha dang / na ba'i gsos sman dang / yo byad rnams kyis bsti stang byed/ bla mar byed/ rim gror byed/ mchod par byed pa dang / sangs rgyas bcom ldan 'das yongs su mya ngan las 'das pa rnams kyi sku gdung la yang sku gdung gi mchod pa rin po che sna bdun gyi</text></item>
<item><p>121a2</p><section>mdo sde</section><text>mchod rten byas nas lha'i gdugs dang / rgyal mtshan dang / ba dan la sogs pa dang / spos dang byug pa thams cad dang / me tog dang phreng ba dang ud pa la dang pad ma dang ku mu ta dang pad ma dkar po thams cad dang / glu dbyangs thams cad dang / rol mo'i sgra thams cad dang / lha dang</text></item>
<item><p>121a3</p><section>mdo sde</section><text>mi'i mchod pa bzang po me tog nas sil snyan dang pheg rdob pa'i bar thams cad kyis bsti stang byed/ bla mar byed/ rim gror byed/ mchod par byed na/ kun dga' bo de ji snyam du sems/ gzhi de las khyim bdag de bsod nams mang du skyed dam/ gsol pa/ bcom ldan 'das de bzhin</text></item>
<item><p>121a4</p><section>mdo sde</section><text>gshegs pa gcig la khyim bdag des bshos gsol na yang bsod nams mang du skyed de/ dpag tu ma mchis grangs ma mchis na de bzhin gshegs pa'i tshogs de snyed cig bskal pa de snyed du bzhugs pa la bsti stang bgyid/ bla mar bgyid/ rim gror bgyid/ mchod par bgyid pa dang /</text></item>
<item><p>121a5</p><section>mdo sde</section><text>yongs su mya ngan las 'das pa rnams kyi mchod rten la de lta bu'i bsti stang bgyid pa lta smos kyang ci 'tshal/ bcom ldan 'das de bzhin gshegs pa'i tshogs de lta bu la de lta bu'i bsti stang bgyis pa khyim bdag de gzhi de las bsod nams 'di snyed cig skyed do zhes bsod nams kyi phung po de dpes</text></item>
<item><p>121a6</p><section>mdo sde</section><text>bstan du mi nus so/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod la bsgo'o/ /kun dga' bo khyod kyi khong du chud par bya'o/ /khyim bdag gang gis de bzhin gshegs pa de snyed cig bskal pa de</text></item>
<item><p>121a7</p><section>mdo sde</section><text>snyed du bzhugs pa la bsti stang byas/ bla mar byas/ rim gror byas/ mchod par byas pa dang / yongs su mya ngan las 'das pa rnams kyi mchod rten la de lta bu'i bsti stang byas pa'i bsod nams bskyed pa bas/ kun dga' bo rigs kyi bu'am/ rigs kyi bu mo dad pa rab tu mang ba/ lhag pa'i</text></item>
<item><p>121b1</p><section>mdo sde</section><text>bsam pas zhugs pa/ sangs rgyas bcom ldan 'das kyi byang chub la mi rtog par mngon par dad cing yid ches la/ mos pa gang gis chos thams cad mi rtag pa'am/ sdug bsngal ba'am/ stong pa'am/ bdag med pa'o zhes legs par gsungs pa'i chos la yang dag par</text></item>
<item><p>121b2</p><section>mdo sde</section><text>zhugs shing tshig tu smra na/ kun dga' bo 'di ni de bas bsod nams ches mang du skyed do/ /kun dga' bo gang bla na med pa'i chos dkon mchog 'di lta bu bsti stang du byas te gzhan la 'chad dam/ rab tu ston na bsod nams ji tsam du rgya cher skyed pa dang / ji tsam du tshad med pa dang /</text></item>
<item><p>121b3</p><section>mdo sde</section><text>ji tsam du grangs med pa dang / ji tsam du bsam gyis mi khyab pa dang / ji tsam du mtshungs pa med pa dang / ji tsam du dpag tu med pa'i bsod nams skyed pa la ltos/ de ci'i phyir zhe na/ kun dga' bo 'di ltar de las gzhan pa'i sbyin pa rnams ni zag pa dang bcas shing nyon mongs pa dang</text></item>
<item><p>121b4</p><section>mdo sde</section><text>bcas pa ste/ 'khor bar rgyu ba yin la/ kun dga' bo bskal pa grangs med pa bye bar bsgrubs pa'i chos dkon mchog gi mdzod zang zing med pa bla na med pa 'di ni 'khor ba'i rgyun gcod par 'gyur ba'i phyir ro/ /kun dga' bo chos dkon mchog bla na med pa 'di thos na sems can skye</text></item>
<item><p>121b5</p><section>mdo sde</section><text>ba'i chos can rnams skye ba las yongs su thar bar 'gyur/ sems can na ba'i chos can dang / 'chi ba'i chos can dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i chos can rnams 'khrug pa'i bar las yongs su thar bar 'gyur ro/ /</text></item>
<item><p>121b6</p><section>mdo sde</section><text>kun dga' bo don gyi gzhi 'di mthong nas gang chos gus par 'chad pa dang / gang chos gus par nyan pa gnyis ni bsod nams mang du skyed do zhes nga smra'o/ /de skad ces bka' stsal nas/ bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga'</text></item>
<item><p>121b7</p><section>mdo sde</section><text>bo lhag pa'i bsam pas zhugs shing yang dag par bsgrub par 'dod pas sangs rgyas bcom ldan 'das kyi bstan pa la mi rtog par mngon par dad cing mos nas chos legs par gsungs pa yin pa dang / dge 'dun legs par zhugs pa yin pa dang / 'du byed thams cad mi rtag pa'am</text></item>
<item><p>122a1</p><section>mdo sde</section><text>sdug bsngal ba'am/ zhi ba'am/ stong pa'am/ bdag med pa yin par yid ches na/ kun dga' bo 'di ni de bas ches bsod nams mang du skyed de tshig tsam ma yin no/ /kun dga' bo gang la la zhig gis ru shing bzhin du byas/ yid la byas/ sems thams cad kyis</text></item>
<item><p>122a2</p><section>mdo sde</section><text>bsams nas rna blags te chos nyan pa dang / mnyan nas kyang tha na se gol gtogs pa tsam yang mi rtag pa'am/ sdug bsngal ba'am/ stong pa'am/ bdag med par yang dag pa ji lta ba bzhin du rab tu shes na/ kun dga' bo de 'jig rten gyi khams mtha' yas mu med pa dag na sems can gyi khams</text></item>
<item><p>122a3</p><section>mdo sde</section><text>yod pa'i sems can ji snyed pa thams cad ni ches mang gi/ sa'i khams ma yin/ chu'i khams ma yin/ me'i khams ma yin/ rlung gi khams ma yin no zhes de skad bya ba de dag thams cad yongs su brtag pa bzung ste/ skad cig dang / thang cig dang / yud tsam cig la snga phyi med par mir gyur</text></item>
<item><p>122a4</p><section>mdo sde</section><text>la/ skad cig dang / thang cig dang / yud tsam cig la/ bla na med pa yang dag par rdzogs pa'i byang chub mngon par rdzogs par sangs rgyas te/ khyim bdag gcig cig kyang byung la/ sangs rgyas bcom ldan 'das de dag ji tsam du 'khor ba'i sngon gyi mtha' mi mngon pa de srid du yun ring du bzhugs</text></item>
<item><p>122a5</p><section>mdo sde</section><text>te/ khyim bdag de yang bskal pa de srid du gnas par gyur la/ des sangs rgyas bcom ldan 'das de snyed la na bza' dang / bshos dang / gzims cha dang / na ba'i gsos sman dang / yo byad dang / bde bar sbyar ba thams cad kyis bsti stang byed/ bla mar byed/ rim gror byed/ mchod par byed pa dang /</text></item>
<item><p>122a6</p><section>mdo sde</section><text>yongs su mya ngan las 'das pa rnams kyi mchod rten rin po che sna bdun las byas te/ lha'i gdugs dang / rgyal mtshan dang / ba dan rnams dang / me tog dang / phreng ba dang / spos dang / byug pa thams cad dang / bdog pa thams cad kyis bsti stang byed/ bla mar byed/ rim gror byed/ mchod</text></item>
<item><p>122a7</p><section>mdo sde</section><text>par byed na/ kun dga' bo de ji snyam du sems/ khyim bdag de gzhi de las bsod nams mang du skyed dam/ gsol pa/ bcom ldan 'das khyim bdag des de bzhin gshegs pa gcig mnyes par bgyis/ bsti stang bgyis/ bla mar bgyis/ rim gror bgyis/ mchod par bgyis na yang gzhi de las bsod</text></item>
<item><p>122b1</p><section>mdo sde</section><text>nams mang du skyed de/ bsod nams tshad ma mchis/ grangs ma mchis/ bsam gyis mi khyab/ mtshungs pa ma mchis/ dpag tu ma mchis pa skyed par 'gyur na/ de bzhin gshegs pa'i tshogs de lta bu la bskal pa de snyed du bsti stang bgyis/ bla mar bgyis/ rim gror bgyis/ mchod par bgyis pa lta</text></item>
<item><p>122b2</p><section>mdo sde</section><text>smos kyang ci 'tshal/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo de de bzhin no/ /khyod ji skad zer ba bzhin te/ de bsod nams tshad med pa skyed do/ /kun dga' bo de bas na khyod la bsgo'o/ /khyod kyis khong du chud par</text></item>
<item><p>122b3</p><section>mdo sde</section><text>bya'o/ /gang khyim bdag des de bzhin gshegs pa de snyed cig la bde ba'i yo byad thams cad kyis bskal pa de snyed du bsti stang byas/ bla mar byas/ rim gror byas pas bsod nams bskyed bas/ gang gis ru shing bzhin du byas/ yid la byas/ sems thams cad kyis bsams te/ rna blags sems rtse</text></item>
<item><p>122b4</p><section>mdo sde</section><text>gcig tu byas nas chos nyan cing se gol gtogs pa tsam yang 'du byed thams cad mi rtag pa'am/ sdug bsngal ba'am/ zhi ba'am/ stong pa'am/ bdag med pa'o zhes yid la byed na 'di de bas bsod nams ches mang du skyed de/ kun dga' bo gang chos gus par 'chad pa dang / gang chos gus par nyan</text></item>
<item><p>122b5</p><section>mdo sde</section><text>pa ni bsod nams ches mang du skyed do/ /kun dga' bo ngas 'di la dgongs nas 'di skad du/ rnam pa gnyis kyi don gyi phyir/ /sangs rgyas bshad pa mnyan par bya/ /zag pa rnams kyang zad par 'gyur/ /byang chub nye bar gyur par 'dod/ /gang zhig chos rnams 'chad pa dang / /drang srong rgyal mtshan gang 'dzin</text></item>
<item><p>122b6</p><section>mdo sde</section><text>pa/ /gnyi ga bsod nams ldan par 'gyur/ /chos ni drang srong rgyal mtshan yin zhes bshad do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo gang chos gus par 'chad pa dang / gang chos gus par nyan pa 'di gnyis ni bdud dang lhan cig tu g.yul 'dre ba'o/ /</text></item>
<item><p>122b7</p><section>mdo sde</section><text>de ci'i phyir zhe na/ kun dga' bo 'di lta ste dge ba'i bshes gnyen nyid dang / dge ba'i grogs su gyur pa nyid dang / dge ba'i bshes gnyen dang ldan pa 'di ni tshangs par spyod pa yongs su rdzogs par byed pa'o/ /de ci'i phyir zhe na/ kun dga' bo dge ba'i bshes gnyen la brten nas sems can skye ba'i chos can</text></item>
<item><p>123a1</p><section>mdo sde</section><text>rnams skye ba las yongs su thar bar 'gyur ba nas sems can 'khrug pa'i chos can rnams 'khrug pa las yongs su thar bar 'gyur ro/ /kun dga' bo ngas nyan thos rnams la yang dag pa'i lta ba 'byung ba'i rgyu gnyis dang / rkyen gnyis ni 'di lta ste/ gzhan gyi sgra dang / so so rang gis tshul</text></item>
<item><p>123a2</p><section>mdo sde</section><text>bzhin yid la byed pa'o zhes gsungs pa yang de yin te/ kun dga' bo de dag las gzhan gyi sgra ni sangs rgyas bcom ldan 'das rnams las byung bar rig par bya'o/ /gang so so rang gi tshul bzhin yid la byed pa de yang sangs rgyas bcom ldan 'das nyid las byung bar rig par bya'o/ /de ci'i phyir zhe</text></item>
<item><p>123a3</p><section>mdo sde</section><text>na/ kun dga' bo 'di ltar byis pa so so'i skye bo rnams la so so rang gi tshul bzhin yid la byed pa med pa'i phyir ro/ /de ci'i phyir zhe na/ sangs rgyas rnams ma byung na/ byis pa so so'i skye bo rnams ci zhig yid la bya ba mi shes kyi chos 'di dag yid la bya'o zhes de bzhin gshegs pa nyid kyis bstan pa'i</text></item>
<item><p>123a4</p><section>mdo sde</section><text>phyir ro/ /kun dga' bo ngas don gyi gzhi 'di mthong nas so so rang gi tshul bzhin yid la byed pa de yang sangs rgyas bcom ldan 'das rnams las byung bar rig par bya'o zhes de skad bshad do/ /de nas bcom ldan 'das kyis de'i tshe tshigs su bcad pa 'di dag gsungs so/ /skyes bu dam pa rnams</text></item>
<item><p>123a5</p><section>mdo sde</section><text>ni mthong na legs/ /the tshom rnams ni gcod cing sel bar byed/ /byis pa rnams kyang rab tu mkhas par byed/ /de bas mkhas pa rnams ni mthong na legs/ /'phags pa rnams ni mthong na bde/ /dam pa rnams dang 'grogs pa'ang bde/ /byis pa rnams ni ma mthong na/ /dam pa rnams la rtag tu bde/ /kun</text></item>
<item><p>123a6</p><section>mdo sde</section><text>dga' bo 'di lta ste/ dge ba'i bshes gnyen dang / dge ba'i grogs su gyur pa dang / dge ba'i bshes gnyen gya gyu med pa nyid ni tshangs par spyod pa 'di rdzogs par byed pa'o zhes bya ba yang ngas 'di la dgongs te tshig de skad smras so/ /de ci'i phyir zhe na/ kun dga' bo dge ba'i bshes gnyen la brten nas</text></item>
<item><p>123a7</p><section>mdo sde</section><text>sems dge bar 'gyur ro/ /sems dge bas bsam pa dge bar 'gyur/ sbyor ba dge bar 'gyur/ dge ba'i chos la sems dang bar 'gyur/ dge ba'i chos la nye bar gnas par 'gyur/ sangs rgyas bcom ldan 'das rnams la shes nas dad par 'gyur/ chos la shes nas dad par 'gyur/ dge 'dun la shes</text></item>
<item><p>123b1</p><section>mdo sde</section><text>nas dad par 'gyur/ 'phags pa dgyes pa'i tshul khrims rang dbang can mkhas bas bsngags pa/ mya ngan las 'da' bar 'gyur ba rnams thob par 'gyur ro/ /kun dga' bo 'di lta ste dper na char rab tu bab na shang shong rnams yongs su gang bar byed do/ /shang shong rnams yongs su gang nas chu bran rnams</text></item>
<item><p>123b2</p><section>mdo sde</section><text>brug par byed do/ /chu bran rnams brugs nas klung chen po rnams brug par byed do/ /klung chen po brugs pa rnams kyis mtsho chen po rgya mtsho yongs su gang bar 'gyur ro/ /kun dga' bo de bzhin du dge ba'i bshes gnyen dang / dge ba'i grogs su gyur pa dang / dge ba dang rab tu ldan pa dang / dge ba gtso bor</text></item>
<item><p>123b3</p><section>mdo sde</section><text>gyur pa dang / dge ba'i sems nyid la brten nas dge ba'i rtsa ba'i stobs bskyed pa thob pa rnams ni rjes su 'thun pa'i chos kyi bar du bsgrubs pas rab tu mthar thug pa dang / rab tu dri ma med pa dang / rab tu tshangs par spyod pa dang / rab tu mthar phyin par 'gyur ro/ /kun dga' bo phyi rol gyi dngos por gyur pa 'di dag</text></item>
<item><p>123b4</p><section>mdo sde</section><text>kyang dus la bab na skye bar 'gyur ba dang / me tog dang / yal ga dang / 'bras bu 'byin pa la ltos/ kun dga' bo 'di ltar phyi rol gyi dngos po 'di dag kyang slu bar mi byed na khyed kyi legs par spyad pa mi slu ba lta ci smos te de ni gnas med do/ /kun dga' bo legs par spyad pa ni su la yang mi slu'o/ /legs par spyad pa</text></item>
<item><p>123b5</p><section>mdo sde</section><text>spyod cig /kun dga' bo nga yang legs par spyad pas ma bslus so/ /kun dga' bo nga sngon byang chub sems dpa'i spyad pa spyod pa na/ legs par spyad pa gang yin pa de dag spyad de legs par spyad pa des nga ma bslus so/ /kun dga' bo de bzhin gshegs pa lam gang nas gshegs pa de na gang sa mthon dman dang /</text></item>
<item><p>123b6</p><section>mdo sde</section><text>ngam grog dang / g.yang sa dang / stor khung dang / shong khung dang / sdong dum dang / tsher ma stug po de dag thams cad 'dud cing med par 'gyur ba dang / sa dma' ba mthon por 'gyur ba dang / mthon po dma' bar 'gyur ba dang / shing rnams rab tu 'dud pa dang / shing gi lha rnams phyag 'tshal ba dang / tshong dus dang / srang dag</text></item>
<item><p>123b7</p><section>mdo sde</section><text>na skye bo gang dag 'khod pa de dag de bzhin gshegs pa bzhud pa'i rjes su 'brang ste de bzhin gshegs pa 'das nas de dag slar rang rang gi gnas na 'khod pa la ltos/ kun dga' bo sngon sangs rgyas bcom ldan 'das rnams dang / rang sangs rgyas rnams dang / dgra bcom pa rnams dang / byang chub sems</text></item>
<item><p>124a1</p><section>mdo sde</section><text>dpa' rnams dang / dge ba'i bshes gnyen yid du 'ong ba rnams dang / dge sbyong dang / bram ze rgan pa rnams la rtag tu gus pa dang / 'dud pa dang / phyag 'tshal ba'i legs par spyad pa'i rgyu 'thun pa la ltos/ kun dga' bo phyi rol gyi dngos po sems med pa yang de bzhin gshegs pa la 'dud</text></item>
<item><p>124a2</p><section>mdo sde</section><text>cing phyag 'tshal ba dang / mtho bar 'gyur ba dang / dngos po gang dag dma' bar 'os pa'am/ mtho bar 'os pa de dag de bzhin gshegs pa mthong ma thag tu dma' ba dang mtho bar 'gyur ba legs par spyad pa'i khyad par la ltos/ 'di la mi blun po kha cig ni nga rgyal gyi zil gyis non/ nga rgyal gyis bslad/ nga rgyal</text></item>
<item><p>124a3</p><section>mdo sde</section><text>gyis sems yongs su gdungs nas su la yang mi 'dud do/ /kun dga' bo de bzhin gshegs pa'i phyag dra bar 'brel ba dang / zhabs dra bar 'brel ba de dag thams cad kyang legs par spyad pa las gyur pa la ltos/ kun dga' bo gang ngas sngon sbyin pa dang / tshig snyan pa dang / don spyad pa dang / don 'thun</text></item>
<item><p>124a4</p><section>mdo sde</section><text>pas sems can rnams bsdus pa sngon gyi legs par spyad pa de dag la ltos/ kun dga' bo nga sngon byang chub sems dpa'i spyad pa spyod pa na 'di ni nga'i ma yin/ 'di ni nga'i pha yin/ 'di ni phu nu bo/ 'di ni sring mo/ 'di ni nye du/ 'di ni mdza' bo/ /'di ni mi mdza' ba yin no snyam pa de lta bur ma gyur gyi/ kun dga'</text></item>
<item><p>124a5</p><section>mdo sde</section><text>bo nga ni sems can thams cad la sems ro gcig pa dang / sems mnyam zhing sems mi mnyam pa med pa dang / bdag gi sems su gyur to/ /kun dga' bo yun ring po 'di na gang ngas sbyin pa dang / tshig snyan pa dang / don spyad pa dang / don 'thun pas ma bzung ba'i sems can de ni rnyed par sla ba ma yin</text></item>
<item><p>124a6</p><section>mdo sde</section><text>na byis pa so so'i skye bo rnams ni de ltar bzung bar mi shes so/ /ji ltar 'khor ba'i sngon gyi mtha' mi mngon pa bzhin du byis pa so so'i skye bo rnams kyis bde ba myong ste/ kun dga' bo byis pa so so'i skye bo thams cad kyis rang gis bsod nams mngon par 'dus byas pas bde ba myong bar gyur pa de bas ni gang</text></item>
<item><p>124a7</p><section>mdo sde</section><text>ngas sems can gcig la bde bar sbyar zhing bsgrubs pa 'di ches mang ste/ ngas sems can rnams la bde bar sbyar ba bsgrubs pa tsam ni sems can de dag gis rang gis bsod nams mngon par 'dus byas pas bde ba ma myong ngo / /kun dga' bo 'on kyang bde bar sbyor ba de dag thams cad ni mi rtag pa</text></item>
<item><p>124b1</p><section>mdo sde</section><text>ste 'gyur ba'i chos can no/ /gang nga sngon byang chub sems dpa'i spyad pa spyod pa na byis pa so so'i skye bo rnams la bde bar sbyor ba thams cad nye bar sbyar ba de dag thams cad ni lam 'di la dgod pa'i phyir yongs su smin par 'gyur ba sha stag go/ /da ltar bde ba gang gis ngas khyed bde bar byas pa 'dus ma</text></item>
<item><p>124b2</p><section>mdo sde</section><text>byas pa'i bde ba/ 'phags pa zag pa med pa'i bde ba/ de dag ni nams kyang phyis yongs su mi 'gyur zhing chud za bar mi 'gyur ro/ /kun dga' bo de bas na 'phags pa'i ye shes kyis bya ba byos shig /kun dga' bo ye shes kyi bya bas bya ba byos shig /ngas ni byas zin to/ /kun dga' bo spyod pa gzhan</text></item>
<item><p>124b3</p><section>mdo sde</section><text>yang tha na sems dad pa gcig bskyed pa'i dge ba'i rtsa ba'i rnam par smin pa ngas bshad zin to/ /kun dga' bo sems can dge ba'i rtsa ba byas pa/ dge ba'i rtsa ba bskyed pa/ mya ngan las 'das pa'i sa bon bskyed pa dag kyang yod do/ /kun dga' bo sems can gang dag gis de bzhin gshegs pa yang</text></item>
<item><p>124b4</p><section>mdo sde</section><text>dag par rjes su dran nas nga 'di lta bur zad cing yongs su nyams pa thos na dga' ba tsam mam dad pa tsam gyis mchi ma 'byung ba dag kyang yod do/ /kun dga' bo de bzhin gshegs pa rjes su dran nas shugs ring po 'byin pa'i sems can dag kyang yod/ spu zing zhes byed pa dag kyang yod de/ sems can</text></item>
<item><p>124b5</p><section>mdo sde</section><text>de dag ni sems can dmyal ba dang / dud 'gro'i skye gnas dang / gshin rje'i 'jig rten du mi 'gro zhing yang dag par rdzogs pa'i byang chub tu nges par gzhol ba dag go/ /kun dga' bo de bzhin du gang la la nga rjes su dran nas chos kyi shugs kyis mchi ma 'byung ba'am/ spu zing zhes byed pa'am/</text></item>
<item><p>124b6</p><section>mdo sde</section><text>shugs ring du 'byin par 'gyur ba'i sems can de dag thams cad ni kun dga' bo dud 'gro'i skye gnas dang / gshin rje'i 'jig rten du mi 'gro'o/ /log par ltung ba thams cad du mi 'gro'o/ /kun dga' bo de bas na bag yod pa la brtson par gyis shig /kun dga' bo sangs rgyas bcom ldan 'das</text></item>
<item><p>124b7</p><section>mdo sde</section><text>rnams kyi byang chub ni bag yod pas thob cing de las gzhan pa'i dge ba byang chub kyi phyogs kyi chos rnams kyang bag yod pas thob bo/ /kun dga' bo gang 'doms pa pos bya ba dang / gang don 'dod pa dang / phan pa dang bde ba 'dod pa dang / phan par dga' ba dang / snying rje can dang / snying brtse ba can gyis snying</text></item>
<item><p>125a1</p><section>mdo sde</section><text>brtse ba'i phyir bya ba de dag ngas byas kyis/ da ni khyed kyis ci nas kyang dge ba'i lam rgyun chad par mi 'gyur ba dang / dam pa'i chos kyi tshul nub par mi 'gyur bar gyis shig /kun dga' bo ci nas kyang dam pa'i chos kyi tshul 'di yun ring du gnas par 'gyur ba dang / lha dang mi rnams la yangs shing rgya</text></item>
<item><p>125a2</p><section>mdo sde</section><text>cher 'gyur bar gyis shig /kun dga' bo chos dkon mchog gi mdzod 'di ci nas kyang rab tu mi 'jig par bya ba'i phyir ngas khyod la gtad do/ /'di ni ngas rjes su bstan pa'o/ /'di ni nga'i rjes su bstan pa'o/ /dam pa'i chos yongs su gtad pa zhes bya ba'i le'u ste bcu gnyis pa rdzogs so// //</text></item>
<item><p>125a3</p><section>mdo sde</section><text>de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das bdag gis ji ltar bsgrub par bgyi/ bcom ldan 'das bdag gis ji ltar bsgrubs na dam pa'i chos kyi tshul 'di yun ring du gnas pa dang / lha dang mi rnams la yangs shing rgya che bar 'gyur/ bcom ldan</text></item>
<item><p>125a4</p><section>mdo sde</section><text>'das chos kyi tshul 'di bdag gis ji ltar yang dag par bsdu bar bgyi/ ji ltar rab tu bstan par bgyi/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /nga yongs su mya ngan las 'das pa'i 'og tu dge slong gnas brtan dag 'dus nas chos</text></item>
<item><p>125a5</p><section>mdo sde</section><text>dang 'dul ba yang dag par sdud par byed de/ de la kun dga' bo gnas brtan 'od srung chen po la sogs pa dge slong gnas brtan dag khyod la 'di skad 'dri'o/ /kun dga' bo de bzhin gshegs pas bstan pa chen po dag gang du gsungs/ gleng gzhi chen po'i rnam grangs dag gang du/ mnyam par bzhag pa chen</text></item>
<item><p>125a6</p><section>mdo sde</section><text>po gang du/ lnga pa dang gsum pa gang du/ lhas zhus pa dag gang du/ brgya byin gyis zhus pa dag gang du/ lha yul nas babs pa gang du/ tshangs pa'i dri ba gang du gsungs zhes/ kun dga' bo dge slong de dag rnam grangs de dag gis khyod la de skad 'dri bar 'gyur ro/ /kun dga' bo de bzhin gshegs pas mdo'i sde</text></item>
<item><p>125a7</p><section>mdo sde</section><text>dag gang du gsungs/ dbyangs kyis bsnyad pa'i sde dang / lung bstan pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa rabs kyi sde dang / shin tu rgyas pa'i sde dang / rmad du byung ba'i chos kyi sde dang /</text></item>
<item><p>125b1</p><section>mdo sde</section><text>gtan la dbab par bstan pa'i sde dag gang du gsungs/ kun dga' bo de bzhin gshegs pas nyan thos kyi sde snod gang du gsungs/ rang sangs rgyas kyi sde snod gang du gsungs/ theg pa chen po byang chub sems dpa'i sde snod gang du gsungs zhes/ kun dga' bo de na dge slong de dag</text></item>
<item><p>125b2</p><section>mdo sde</section><text>gis khyod la de skad dris pa dang 'di skad lung ston cig /'di skad bdag gis thos pa dus gcig na/ bcom ldan 'das dang po mngon par rdzogs par sangs rgyas nas yul ma ga d+hA na byang chub kyi snying po la bzhugs/ 'di skad bdag gis thos pa dus gcig na/ bcom ldan 'das</text></item>
<item><p>125b3</p><section>mdo sde</section><text>ri ga yA la bzhugs/ 'di skad bdag gis thos pa dus gcig na/ bcom ldan 'das yul ma ga d+hA na ra rdzi'i shing n+ya gro d+ha'i drung na bzhugs/ 'di skad bdag gis thos pa dus gcig na/ bcom ldan 'das yul bA rA Na sI na drang srong lhung ba kyi nags na bzhugs/</text></item>
<item><p>125b4</p><section>mdo sde</section><text>'di skad bdag gis thos pa dus gcig na/ bcom ldan 'das rgyal po'i khab na bya rgod phung po'i ri dang lus 'phags ri yangs pa'i steng na dbang po'i brag phug na bzhugs/ 'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da</text></item>
<item><p>125b5</p><section>mdo sde</section><text>ka gnas pa na bzhugs/ 'di skad bdag gis thos pa dus gcig na/ bcom ldan 'das drang srong gi ri'i ngos srin bu'i brag la bzhugs/ 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na</text></item>
<item><p>125b6</p><section>mdo sde</section><text>bzhugs/ 'di skad bdag gis thos pa dus gcig na/ bcom ldan 'das yul yangs pa can na shing a mras skyongs ma'i tshal dang / spre'u rdzing gi 'gram na khang pa brtsegs pa'i gnas na bzhugs/ de bzhin du yul tsam pa na gargas brkos pa'i rdzing gi 'gram na bzhugs/ de bzhin du ga yA na</text></item>
<item><p>125b7</p><section>mdo sde</section><text>ga yA mgo'i ri la bzhugs/ de bzhin du yul ko'u shAm bI na/ sgras mngon gyi kun dga' ra ba na bzhugs/ yul gnas bcas na nag po'i kun dga' ra ba na bzhugs/ skya snar gyi bu na bu mang po pa'i mchod rten gyi drung na bzhugs/ yul bcom brlag na bya gag gi kun dga' ra ba na bzhugs/ 'di</text></item>
<item><p>126a1</p><section>mdo sde</section><text>skad bdag gis thos pa dus gcig na/ bcom ldan 'das ku sha'i grong khyer na gyad rnams nye bar gnas pa shing sA la'i tshal na bzhugs so/ /zhes kun dga' bo rnam grangs de dag gis gang dang gang du de bzhin gshegs pas chos bshad pa dang / 'khor gang dang gang dang / dus</text></item>
<item><p>126a2</p><section>mdo sde</section><text>tshigs gang dang gang du dang / don gang la brten pa dang / gang zag gang las brtsams pa dang / ye shes gang dang gang bstan pa'i phyir rnam grangs gang dang gang gis gsungs pa dang / don dang tshig dang yi ge gang dang gang dag gis rnam grangs gang dang gang gsungs pa de la khyod kyis gleng gzhi</text></item>
<item><p>126a3</p><section>mdo sde</section><text>dang bcas pa dang / rgyu dang bcas pa dang / rkyen dang bcas pa dang / don bzang po dang / tshig 'bru bzang por rgyas par ston cig /mdo sde'i mjug tu yang bcom ldan 'das kyis de skad ces bka' stsal nas/ thams cad dang ldan pa'i 'khor yi rangs te/ bcom ldan 'das kyis gsungs pa la mngon</text></item>
<item><p>126a4</p><section>mdo sde</section><text>par bstod do zhes bris shig /kun dga' bo chos kyi tshul 'di de ltar yang dag par bsdu bar bya'o/ /de ltar rnam par dbye bar bya'o/ /de ltar rab tu bstan par bya'o/ /de bzhin gshegs pa dgra bcom pa yang dag par rdzogs pa'i sangs rgyas kyis/ 'di skad bdag gis thos</text></item>
<item><p>126a5</p><section>mdo sde</section><text>pa dus gcig na/ bcom ldan 'das zhes bya ba'i tshig de skad ces gsungs ma thag tu/ de nas de'i tshe 'jigs shing spu zing zhes byed pa dang bcas pa'i sa g.yos pa chen po 'jig rten du byung ste/ stong gsum gyi stong chen po'i 'jig rten gyi khams 'di yang de'i tshe rnam pa drug tu</text></item>
<item><p>126a6</p><section>mdo sde</section><text>g.yo/ rab tu g.yo/ kun tu rab tu g.yo/ ldeg rab tu ldeg /kun tu rab tu ldeg /'gul rab tu 'gul/ kun tu rab tu 'gul/ 'ur 'ur rab tu 'ur 'ur/ kun tu rab tu 'ur 'ur/ 'khrugs rab tu 'khrugs/ kun tu rab tu 'khrugs/ chem chem rab tu chem chem/ kun tu rab tu chem chem/</text></item>
<item><p>126a7</p><section>mdo sde</section><text>shar phyogs dma' na nub phyogs mtho/ nub phyogs dma' na shar phyogs mtho/ lho phyogs dma' na byang phyogs mtho/ byang phyogs dma' na lho phyogs mtho/ mtha' dma' na dbus mtho/ dbus dma' na mtha' mtho bar gyur to/ /de'i tshe lha dang / klu dang /</text></item>
<item><p>126b1</p><section>mdo sde</section><text>gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams dang mi dang / mi ma yin pa dpag tu med pa dag rab tu ngu ste mchi ma byung zhing tshig 'di skad du/ bcom ldan 'das yongs su mya ngan</text></item>
<item><p>126b2</p><section>mdo sde</section><text>las 'da' ba ha cang myur ches so/ /bde bar gshegs pa yongs su mya ngan las 'da' ba ha cang myur ches so/ /'jig rten gyi mig mi snang bar 'gyur ba ha cang myur ches so/ /'jig rten gyi mig ma mchis shing long bar 'gyur ba ha cang myur ches so zhes zer ro/ /tshe dang ldan pa kun dga' bo</text></item>
<item><p>126b3</p><section>mdo sde</section><text>yang rab tu ngu zhing mchi ma byung nas/ bcom ldan 'das yongs su mya ngan las 'da' ba ha cang myur ches so/ /bde bar gshegs pa yongs su mya ngan las 'da' ba ha cang myur ches so/ /'jig rten gyi mig mi snang bar 'gyur ba ha cang myur ches so/ /'jig rten gyi mig ma mchis shing long bar 'gyur</text></item>
<item><p>126b4</p><section>mdo sde</section><text>ba ha cang myur ches so/ /'jig rten yongs su 'dren pa ma mchis par 'gyur ba ha cang myur ches so zhes zer ro/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo thong mya ngan ma byed/ smre sngags ma 'don/ kun dga' bo gang skyes shing byung ba/ byas pa/</text></item>
<item><p>126b5</p><section>mdo sde</section><text>'dus byas pa/ bsams pa/ rten cing 'brel bar 'byung ba/ rab tu 'jig pa'i chos can de dag rab tu mi 'jig par ga la 'gyur te/ de ni gnas med do/ /kun dga' bo khyod kyis nga la yun ring du byams pa'i lus kyi las dang / byams pa'i ngag gi las dang / byams pa'i yid kyi las phan pa dang /</text></item>
<item><p>126b6</p><section>mdo sde</section><text>bde ba dang / gnyis su med pa dang / kho na med pa dang / tshad med pa dang / gnod pa med pas bsnyen bkur byas so/ /kun dga' bo khyod mthu che ba dang / gzi che ba dang / rgya che ba dang / bdud rtsi lta bu dang / bdud rtsi'i klas pa dang / bdud rtsi'i mthas gtugs par 'gyur ro/ /kun dga' bo de bas na</text></item>
<item><p>126b7</p><section>mdo sde</section><text>tshangs pa mtshungs par spyod pa rnams la byams pa'i lus dang ngag dang yid kyi las kyis gnas par bya'o zhes kun dga' bo khyod kyis de ltar bslab par bya'o/ /de las gzhan pa'i tshangs par spyod pa rnams la yang khyod kyis de ltar bsnyen bkur bya'o/ /de ci'i phyir zhe na/ kun dga' bo nga yongs su mya</text></item>
<item><p>127a1</p><section>mdo sde</section><text>ngan las 'das nas phyi ma'i dus phyi ma'i tshe lnga brgya pa tha ma la zad pa'i dus/ 'jig pa'i dus/ dge slong tshul khrims dang ldan pa yongs su zad cing yongs su nyams par 'gyur ba'i dus/ tshul khrims dang mi ldan pa'i phyogs mngon par 'phel ba'i dus/ dam pa'i chos yongs su nyams par</text></item>
<item><p>127a2</p><section>mdo sde</section><text>'gyur ba'i dus/ chos ma yin pa'i phyogs shas che bar 'gyur ba'i dus/ dam pa'i chos spong ba'i dus/ rgyal po 'khrug pa'i dus/ sems can rnam par 'jig pa'i dus/ chos dang 'bral ba'i dus/ dge slong dang 'bral ba'i dus/ 'khrugs pa'i dus de lta bur gyur pa de na/ kun dga' bo dge</text></item>
<item><p>127a3</p><section>mdo sde</section><text>slong phal cher lus ma bsgoms pa dang / sems dang tshul khrims ma bsgoms pa dang / shes rab ma bsgoms par 'gyur te/ de lus ma bsgoms pa nas shes rab ma bsgoms pa'i bar du gyur pas gnas drug la chags par 'gyur te/ drug gang zhe na/ 'di lta ste/ lhung bzed la chags pa dang /</text></item>
<item><p>127a4</p><section>mdo sde</section><text>chos gos la chags pa dang / bsod snyoms la chags pa dang / mal stan la chags pa dang / na ba'i gsos sman dang / yo byad la chags pa dang / snod bzang po la chags par 'gyur ro/ /de dag lhung bzed kyi phyir 'thab mor gyur/ shags su gyur nas gcig la gcig kha'i mtshon mdung thung gis</text></item>
<item><p>127a5</p><section>mdo sde</section><text>rtsod cing 'gyed par 'gyur/ gcig la gcig mi snyan pa sgrogs par 'gyur/ gcig la gcig zhe sdang bar 'gyur ro/ /de bzhin du chos gos dang / bsod snyoms dang / na ba'i gsos sman dang / yo byad kyi phyir gcig la gcig zhe sdang ba'i bar du 'gyur ro/ /gcig la gcig kun nas mnar</text></item>
<item><p>127a6</p><section>mdo sde</section><text>sems dang ldan pa dang / tha ba'i sems dang ldan pa dang / ma dad pa'i sems dang ldan pa dang / zhe 'gras pa dang / rnam par kun nas mnar sems dang / ma dad pa'i sems dang ldan par 'gyur ro/ /kun dga' bo de lta bas na snang ba'am/ dben pa'am/ phra ba'am/ rags pa'am/ bsam pa'am/ sbyor</text></item>
<item><p>127a7</p><section>mdo sde</section><text>ba na yang rung / tshangs pa mtshungs par spyod pa rnams la byams pa'i lus kyi las kyis gnas par bya'o/ /byams pa'i ngag gi las dang / byams pa'i yid kyi las kyis tshangs pa mtshungs par spyod pa rnams la gnas par bya'o zhes kun dga' bo khyod kyis de ltar bslab par bya'o/ /de ci'i phyir zhe na/</text></item>
<item><p>127b1</p><section>mdo sde</section><text>kun dga' bo 'di ltar 'khrug pa chen po'i dus de lta bur gyur cing / tshe snyigs ma dang / lta ba snyigs ma dang / nyon mongs pa snyigs ma dang / dus snyigs ma dang / sems can snyigs ma dang / zhing snyigs mar gyur pa de'i tshe khyim pa rnams kyang sdug bsngal bar gyur te sdug bsngal du nye bar ltung / sdug bsngal</text></item>
<item><p>127b2</p><section>mdo sde</section><text>gyis gtses/ mu ges gtses/ nad kyis gtses/ 'chi bas gtses/ chom rkun gyis gtses/ char mi 'bab pa dang ha cang char ches pas gtses/ dus dang bye bas gtses shing 'tshe ba rnam pa sna tshogs de dag dang gzhan dag gis kyang gtses par 'gyur te/ kun dga' bo bram ze dang khyim bdag de dag de ltar</text></item>
<item><p>127b3</p><section>mdo sde</section><text>sdug bsngal bar gyur cing sdug bsngal dang ldan pas dad par 'gyur ro/ /mngon par dad cing rnam par mi rtog pa med pas sangs rgyas la shes nas dad/ chos dang dge 'dun la shes nas dad par 'gyur ro/ /de dag sangs rgyas la dmigs pa'i sems dang / chos la dmigs pa'i sems dang / dge 'dun la</text></item>
<item><p>127b4</p><section>mdo sde</section><text>dmigs pa'i sems kyis kha cig ni gang zag la dga' bas sbyin pa dag sbyin par 'gyur ro/ /bsod nams dag byed par 'gyur ro/ /gso sbyong 'dzin par 'gyur ro/ /kha cig ni bslab pa'i gzhi rnams 'dzin par 'gyur/ lung nod par 'gyur/ kha ton byed par 'gyur/ chos kyang nyan par 'gyur ro/ /mnyan</text></item>
<item><p>127b5</p><section>mdo sde</section><text>nas kyang sgrub par byed cing dga' ba dang dad pa dang mchog tu dga' ba thob par 'gyur te/ de dge ba'i rtsa ba rnams kyang skyed par 'gyur ro/ /de dag dge ba'i rtsa ba dang ldan par gyur pas lus zhig nas bde 'gro mtho ris kyi 'jig rten du lha'i nang du skye bar 'gyur ro/ /kun dga' bo 'di ltar dad pas khyim</text></item>
<item><p>127b6</p><section>mdo sde</section><text>nas khyim med par rab tu byung yang ngan song du 'gro bar 'gyur ba dang / khyim pa khyim na gnas pa sdug bsngal bar gyur cing sdug bsngal gyis nyam thag pa rnams sems dad pa'i dge ba'i rtsa bas bde 'gror 'gro bar 'gyur ba dus de ji tsam du log par gyur pa la ltos/ kun dga' bo de bas na lus dang ngag dang yid</text></item>
<item><p>127b7</p><section>mdo sde</section><text>sdom pas bsdam par bya zhing sems dad pa dang / dga' ba'i stobs su 'gyur ba dang / dad pa dang / drang ba dang / lhag pa'i bsam pa phun sum tshogs pa dang / lus kyi las legs par brtags pa dang / ngag gi las legs par brtags pa dang / yid kyi las legs par brtags par gyis shig /de ci'i phyir zhe na/ kun dga'</text></item>
<item><p>128a1</p><section>mdo sde</section><text>bo ran par mi smra ba'i gang zag gi nyes dmigs lnga ste/ lnga gang zhe na/ gyi tshig smra ba dang / ngag rtsub po dang / phra ma'i tshig smra ba dang / tshig kyal pa dang / brnab sems can du 'gyur zhing lus zhig nas shi ba'i 'og tu ngan song ngan 'gro log par ltung ba sems can dmyal bar skye bar 'gyur ba'o/ /kun</text></item>
<item><p>128a2</p><section>mdo sde</section><text>dga' bo ran par smra ba'i gang zag gi phan yon lnga ste/ lnga gang zhe na/ gyi tshig mi smra ba dang / ngag rtsub po med pa dang / phra ma med pa dang / tshig kyal pa med pa dang / brnab sems med par 'gyur zhing lus zhig nas bde 'gro mtho ris kyi 'jig rten du lha'i nang du skye bar 'gyur ba ste lnga po 'di dag go /</text></item>
<item><p>128a3</p><section>mdo sde</section><text>kun dga' bo gang zag 'thab mo byed pa dang / mtshang 'dru ba dang / rtsod pa dang / shags 'gyed pa dang / tha ba'i sems dang / gnod sems can dang / sems ma dad pa la nyes dmigs 'di lnga 'byung ngo / /lnga gang zhe na/ 'di la gang zag 'thab mo byed pa nas sems ma dad pa'i bar du gyi tshig smra ba</text></item>
<item><p>128a4</p><section>mdo sde</section><text>dang / phra ma byed pa dang / tshul khrims dang ldan pa rnams la dang ba'i sems mi skyed pa dang / nyin mtshan du sdug bsngal ba dang yid mi bde ba myong bar 'gyur zhing lus zhig nas kyang sems can dmyal bar skye ba ste lnga po 'di dag go/ /kun dga' bo gang zag byams pas gnas pa la phan yon bcu gcig</text></item>
<item><p>128a5</p><section>mdo sde</section><text>yod de/ bcu gcig gang zhe na/ kun dga' bo 'di la gang zag byams pas gnas pa ni bde bar gnyid log pa dang / bde bar sad pa dang / rmi lam ngan pa mi rmi ba dang / mi dang mi ma yin pa rnams dga' bar 'gyur ba dang / lha rnams bsrung bar 'gyur ba dang / de la dug gis mi tshugs pa dang / de</text></item>
<item><p>128a6</p><section>mdo sde</section><text>la mes mi tshugs pa dang / de la mtshon gyis mi tshugs pa dang / chus 'chi ba'i dus mi byed pa dang / gos dang zas dang mal cha dang na ba'i gsos sman dang / yo byad rnams rnyed pa dang / mi'i chos bla ma ma rtogs pas lus zhig nas tshangs pa'i 'jig rten du skye bar 'gyur ba ste/ kun dga' bo byams</text></item>
<item><p>128a7</p><section>mdo sde</section><text>pas gnas pa'i gang zag gi phan yon bcu gcig po 'di dag go/ /kun dga' bo de bas na da lta dang nga 'das pa'i 'og tu bdag gling du gyur pa dang / bdag skyabs su gyur pa dang / chos gling du gyur pa dang / chos skyabs su gyur pa dang / gzhan gling ma yin pa dang / gzhan skyabs ma yin par gnas</text></item>
<item><p>128b1</p><section>mdo sde</section><text>par gyis shig /kun dga' bo ji ltar na dge slong bdag gling du gyur pa nas gzhan gling ma yin pa dang / gzhan skyabs ma yin pa'i bar du gnas she na/ kun dga' bo 'di la dge slong brtun pa shes bzhin can dran pa dang ldan pas 'jig rten gyi brnab sems dang yid mi bde ba rnam par bsal</text></item>
<item><p>128b2</p><section>mdo sde</section><text>nas nang gi lus la lus kyi rjes su lta zhing gnas so/ /brtun pa shes bzhin can dran pa dang ldan pas 'jig rten gyi brnab sems dang yid mi bde ba rnam par bsal nas nang gi tshor ba rnams dang sems dang chos kyi rjes su lta zhing gnas so/ /kun dga' bo de ltar na dge slong bdag gling dang bdag</text></item>
<item><p>128b3</p><section>mdo sde</section><text>skyabs yin par gnas kyi/ gzhan gling dang gzhan skyabs ma yin par gnas pa'o/ /kun dga' bo de bas na ston pas nyan thos rnams la bya ba gang yin pa de ngas byas zin gyis da khyod kyis gyis shig /kun dga' bo dgon pa dang / shing drung dang / khang stong dang / bla gab med pa 'di dag tu bsam</text></item>
<item><p>128b4</p><section>mdo sde</section><text>gtan gyis shig /kun dga' bo bag med par ma byed cig /phyis 'gyod par gyur ta re/ 'di ni ngas rjes su bstan pa'o/ /de nas bcom ldan 'das kyis de'i tshe tshigs su bcad pa 'di dag gsungs so/ /kun shes zug rngu 'byin pa yi/ /lam ni nga yis yang dag bstan/ /de bzhin gshegs rnams</text></item>
<item><p>128b5</p><section>mdo sde</section><text>ston pa ste/ /de ni khyed kyis brtsam par bya/ /lta ba rnam dag 'gyur ba yi/ /lam gzhan med de mchog 'di yin/ /bsgrubs na bdud kyis bcings pa dag /bcad nas rab tu thar bar 'gyur/ /sangs rgyas kyis ni bshad pa bzhin/ /gang dag gis ni 'di rig pa/ /ston pa'i bstan pa byed pa dag /sdug bsngal mtha' mar</text></item>
<item><p>128b6</p><section>mdo sde</section><text>'byin par 'gyur/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / dge slong de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //</text></item>
<item><p>128b7</p><section>mdo sde</section><text>snying rje chen po'i chos kyi rnam grangs las bstan pa'i le'u ste bcu gsum pa rdzogs so// //snying rje chen po'i pad ma dkar po zhes bya ba theg pa chen po'i mdo rdzogs so// //rgya gar gyi mkhan po dzi na mi tra dang / shI len dra bo d+hi dang / zhu chen gyi lots+tsha ba ban de ye shes sdes bsgyur cing zhus te gtan la phab pa// //</text></item>
<item><p>129a1</p><section>mdo sde</section><text>@##/ /rgya gar skad du/ Ar+ya ka ru NA puN+Da rI ka nA ma ma hA yA na sU tra/ bod skad du/ 'phags pa snying rje pad ma dkar po zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag</text></item>
<item><p>129a2</p><section>mdo sde</section><text>gis thos pa dus gcig na/ bcom ldan 'das rgyal po'i khab na bya rgod kyi phung po'i ri la/ dge slong drug khri nyis stong gi dge slong gi dge 'dun chen po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab</text></item>
<item><p>129a3</p><section>mdo sde</section><text>shin tu rnam par grol ba/ cang shes pa/ glang po chen po bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems kyi dbang thams cad kyi dam pa'i pha rol</text></item>
<item><p>129a4</p><section>mdo sde</section><text>tu son pa sha stag dang thabs cig tu bzhugs te gang zag gcig ma gtogs pa ni 'di lta ste/ tshe dang ldan pa kun dga' bo'o/ /byams pa la sogs pa gzungs dang / bzod pa dang / ting nge 'dzin thob pa/ stong pa nyid la gnas pa/ phyir mi ldog pa'i byang chub sems dpa' sems dpa' chen po sa</text></item>
<item><p>129a5</p><section>mdo sde</section><text>ya phrag brgyad dang yang thabs cig go/ /mi mjed kyi bdag po tshangs pa dang / tshangs ris kyi lha'i bu 'bum phrag mang po dang yang thabs cig go/ /lha'i bu gzhan 'phrul dang / gzhan 'phrul gyi lha'i bu sa ya phrag brgyad dang yang thabs cig go/ /lha'i bu 'phrul dga' dang / 'phrul</text></item>
<item><p>129a6</p><section>mdo sde</section><text>dga'i lha'i bu sa ya phrag bdun dang yang thabs cig go/ /lha'i bu yongs su dga' ldan dang / yongs su dga' ldan lha'i bu sa ya phrag drug dang yang thabs cig go/ /lha'i bu rab 'thab bral dang / rab 'thab bral gyi lha'i bu sa ya phrag bdun dang / nyi 'bum dang yang thabs cig go/ /</text></item>
<item><p>129a7</p><section>mdo sde</section><text>lha'i dbang po brgya byin dang / sum cu rtsa gsum pa'i lha'i bu sa ya phrag brgyad dang yang thabs cig go/ /rgyal po chen po rnam thos kyi bu gnod sbyin 'bum gyis yongs su bskor ba dang yang thabs cig go/ /mig mi bzang klu 'bum gyis yongs su bskor ba dang yang thabs cig go/ /'phags skyes</text></item>
<item><p>129b1</p><section>mdo sde</section><text>po grul bum 'bum gyis yongs su bskor ba dang yang thabs cig go/ /yul 'khor srung dri za 'bum gyis yongs su bskor ba dang yang thabs cig go/ /klu'i rgyal po dga' bo dang / nye dga' bo klu'i rgyal po stong gis yongs su bskor ba dang / de dag la sogs pa theg pa chen po la yang</text></item>
<item><p>129b2</p><section>mdo sde</section><text>dag par zhugs pa/ pha rol tu phyin pa drug la spyod pa/ phyin ci log bzhi'i chos snang zhing gsal bar rtogs par khong du chud pa gang gis byang chub sems dpa' sems dpa' chen po rnams ting nge 'dzin sna tshogs rab tu 'thob par 'gyur ba dang / gang gis nyan thos dang / rang sangs</text></item>
<item><p>129b3</p><section>mdo sde</section><text>rgyas kyis las yang dag par 'da' bar 'gyur ba dang / ting nge 'dzin gang gis bla na med pa yang dag par rdzogs pa'i byang chub tu nges par 'gyur ba'i 'phags pa'i bden pa bzhi yang dag par rab tu rtogs par bya ba'i phyir chos ston pa sha stag gis yongs su bskor cing mdun gyis bltas te</text></item>
<item><p>129b4</p><section>mdo sde</section><text>bzhugs so/ /de'i tshe na byang chub sems dpa' sems dpa' chen po byams pa dang / byang chub sems dpa' mthong ba don yod dang / byang chub sems dpa' chu lha dang / byang chub sems dpa' seng ge'i blo gros dang / byang chub sems dpa' rnam par snang byed blo gros dang / de dag la</text></item>
<item><p>129b5</p><section>mdo sde</section><text>sogs pa byang chub sems dpa' khri lhan cig tu stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te thal mo sbyar ba btud nas shar lho'i phyogs logs su mngon par phyogs te rab tu dga' zhing rab tu dang ba'i yid kyis bltas nas tshig 'di</text></item>
<item><p>129b6</p><section>mdo sde</section><text>skad du de bzhin gshegs pa dgra bcom pa yang dag par rdzogs pa'i sangs rgyas pad ma dam pa mngon par rdzogs par sangs rgyas nas ring po ma lon par cho 'phrul chen po dag bstan nas/ sems can rnams las srog chags bye ba khrag khrig 'bum phrag du ma dag gi dge ba'i rtsa ba yongs su</text></item>
<item><p>129b7</p><section>mdo sde</section><text>smin par mdzad cing bla na med pa yang dag par rdzogs pa'i byang chub las phyir mi ldog pa la bkod pa ni ngo mtshar te phyag 'tshal lo phyag 'tshal lo zhes kyang smras so/ /de nas byang chub sems dpa' rin po che rnam par snang byed stan las langs te bla gos phrag pa gcig tu gzar nas pus mo</text></item>
<item><p>130a1</p><section>mdo sde</section><text>g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das gang gi slad du byang chub sems dpa' sems dpa' chen po byams pa dang / byang chub sems dpa'</text></item>
<item><p>130a2</p><section>mdo sde</section><text>sems dpa' chen po mthong ba don yod dang / byang chub sems dpa' sems dpa' chen po chu lha dang / byang chub sems dpa' sems dpa' chen po seng ge'i blo gros dang / byang chub sems dpa' sems dpa' chen po rnam par snang byed blo gros dang / de dag la sogs pa byang chub</text></item>
<item><p>130a3</p><section>mdo sde</section><text>sems dpa' khris bcom ldan 'das kyi chos bstan pa bcad nas lhan cig tu stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ thal mo sbyar ba btud nas shar lho'i phyogs logs su mngon par phyogs te rab tu dga' zhing rab tu dang ba'i</text></item>
<item><p>130a4</p><section>mdo sde</section><text>yid kyis bltas nas tshig 'di skad du de bzhin gshegs pa dgra bcom pa yang dag par rdzogs pa'i sangs rgyas pad ma dam pa mngon par rdzogs par sangs rgyas nas/ ring po ma lon par cho 'phrul chen po dag bstan nas/ srog chags bye ba khrag khrig 'bum phrag du ma dge ba'i rtsa ba dag</text></item>
<item><p>130a5</p><section>mdo sde</section><text>la yongs su smin par mdzad pa ni ngo mtshar te phyag 'tshal lo phyag 'tshal lo zhes mchi/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma dam pa shul ni ji srid cig na bzhugs/ bla na med pa yang dag par rdzogs pa'i byang chub mngon par</text></item>
<item><p>130a6</p><section>mdo sde</section><text>rdzogs par sangs rgyas nas ni yun ji srid cig lags/ gang na de bzhin gshegs pa pad ma dam pa zhes bgyi ba bzhugs pa'i 'jig rten gyi khams de'i ming ci zhes bgyi/ 'jig rten gyi khams de'i bkod pa ni ji lta bu zhig gis brgyan pa lags/ ci'i slad du de bzhin gshegs pa</text></item>
<item><p>130a7</p><section>mdo sde</section><text>dgra bcom pa yang dag par rdzogs pa'i sangs rgyas pad ma dam pas cho 'phrul chen po rnam pa de lta bu dag bstan pa mdzad/ rkyen gang gis na byang chub sems dpa' kha cig gis ni phyogs bcu'i 'jig rten gyi khams bgrang ba las yang dag par 'das pa gzhan dag na bzhugs pa'i</text></item>
<item><p>130b1</p><section>mdo sde</section><text>sangs rgyas bcom ldan 'das rnams mthong zhing / sangs rgyas bcom ldan 'das de dag gis cho 'phrul gang dag rnam par bstan pa de dag kyang mthong la bdag cag gis mi mthong bar 'gyur lags/ de skad ces gsol pa dang / bcom ldan 'das kyis byang chub sems dpa' rin</text></item>
<item><p>130b2</p><section>mdo sde</section><text>po che rnam par snang byed la 'di skad ces bka' stsal to/ /rigs kyi bu legs so legs so/ /rigs kyi bu khyod sems can bye ba khrag khrig 'bum phrag mang po rnams kyi dge ba'i rtsa ba yongs su smin par bya ba'i don du de bzhin gshegs pa pad ma dam pas byang chub thob pa'i cho 'phrul</text></item>
<item><p>130b3</p><section>mdo sde</section><text>rnam par bstan par bya ba dang sangs rgyas kyi zhing gi yon tan bkod pa yongs su dri ba'i phyir de bzhin gshegs pa la don de lta bu yongs su zhu bar sems pa ni khyod kyi spobs pa dge ba yin te khyod kyis yongs su zhus pa legs pa yin no/ /rigs kyi bu de'i phyir khyod legs par rab tu nyon la</text></item>
<item><p>130b4</p><section>mdo sde</section><text>yid la zung shig dang bshad par bya'o/ /byang chub sems dpa' rin po che rnam par snang byed kyis bcom ldan 'das de bzhin no zhes gsol te bcom ldan 'das kyi ltar nyan pa dang / bcom ldan 'das kyis byang chub sems dpa' rin po che rnam par snang byed la 'di skad ces bka'</text></item>
<item><p>130b5</p><section>mdo sde</section><text>stsal to/ /rigs kyi bu 'di nas shar lho'i phyogs logs su sangs rgyas kyi zhing bye ba khrag khrig 'bum phrag gang gA'i klung gi bye ma snyed dag gi sangs rgyas kyi zhing rnams 'das pa na/ 'jig rten gyi khams pad ma zhes bya ba yon tan sna tshogs kyis brgyan pa/ me tog sna tshogs bkram pa/</text></item>
<item><p>130b6</p><section>mdo sde</section><text>spos sna tshogs kyis khyab pa/ rin po che'i shing ljon pa dag gis brgyan pa/ rin po che'i pad ma dag gis kun tu gang ba zhig yod de/ de nas gzhi ni bai dUr+ya sngon po las grub cing / byang chub sems dpa' dag gis kun tu gang la chos kyi sgras khyab pa yin no/ /bai dUr+ya las grub pa'i sa</text></item>
<item><p>130b7</p><section>mdo sde</section><text>gzhi de yang ka tsa lin di ka ltar reg na bde zhing 'jam la/ rkang pa bzhag na ni sor bzhi tsam nems zhes byed/ rkang pa bteg na ni sor bzhi tsam par ces byed cing pad ma sna tshogs dag gis kun tu gang ba yin no/ /de na rin po che sna bdun gyi shing ljon pa 'phang du dpag tshad bdun gyi srid tsam</text></item>
<item><p>131a1</p><section>mdo sde</section><text>pa dag yod de/ shing ljon pa de dag la lha'i gos ngur smrig dag rab tu 'phyang zhing / lha'i sil snyan yid du 'ong ba'i sgra yang dag par 'byin pa dag kyang yod do/ /shing ljon pa de dag la bya sna tshogs dbang po dang / stobs dang / byang chub kyi yan lag gi sgra yid du 'ong ba</text></item>
<item><p>131a2</p><section>mdo sde</section><text>rab tu sgrogs pa dag kyang yod do/ /shing ljon pa de dag gi lo ma dag phan tshun phrad pa na lha'i las shin tu 'das pa'i sil snyan yan lag lnga dang ldan pa dag gi sgra yang 'byung ngo / /shing ljon pa re re'i dri rgya chen po lha'i las 'das pas kyang dpag tshad 'bum du khyab par byed cing shing</text></item>
<item><p>131a3</p><section>mdo sde</section><text>ljon pa de dag la lha'i rgyan dag kyang mngon par rab tu 'phyang ngo / /shing ljon pa de dag gi bar dag na rin po che sna bdun gyi khang pa brtsegs pa 'phang du ni dpag tshad lnga brgya rgyar ni dpag tshad brgya pa dag yod de/ khang pa brtsegs pa de dag kun la yang phyogs bzhi na rta babs dag yod</text></item>
<item><p>131a4</p><section>mdo sde</section><text>do/ /rta babs de dag gi nang rol khang pa brtsegs pa de dag gi phyi rol na rdzing bu srid du ni dpag tshad brgyad cu rgyar ni dpag tshad lnga bcu pa dag yod do/ /rdzing bu de dag gi phyogs bzhi kho ra khor yug na rin po che sna bdun las byas pa'i them skas dag kyang yod do/ /rdzing bu de dag kyang kho ra khor</text></item>
<item><p>131a5</p><section>mdo sde</section><text>yug tu me tog ud pa la dang / pad ma dag gis kun nas yog ste/ me tog re re la yang rgyar ni dpag tshad tsam yod do/ /me tog de dag gi ze ba dag las byang chub sems dpa' sems dpa' chen po dag rab tu skyes te/ de dag kyang nam gyi gung thun dang po la pad ma de dag gi ze ba dag</text></item>
<item><p>131a6</p><section>mdo sde</section><text>las skye zhing rnam par grol ba'i dga' ba dang / bde ba myong bzhin du skyil mo krung gis mtshan mo de 'da' bar byed de/ de na mtshan mo de'i nang par gyi dus kyi tshe phyogs bzhi nas dri zhim zhing yid du 'ong la 'jam zhing reg na bde bar byed pa'i rlung dag rab tu ldang ste/ de dag gis me tog kha</text></item>
<item><p>131a7</p><section>mdo sde</section><text>zums pa rnams mngon par 'byed par byed cing / byang chub sems dpa' de dag kyang ting nge 'dzin de las langs te/ rnam par grol ba'i dga' ba dang bde ba spangs nas pad ma'i ze ba dag las babs te/ khang pa brtsegs pa de dag tu zhugs nas rin po che sna bdun gyi stan dag la skyil mo</text></item>
<item><p>131b1</p><section>mdo sde</section><text>krung bcas te 'dug cing chos nyan par byed do/ /shing ljon pa de dag dang khang pa brtsegs pa de dag gi phyogs bzhi kho ra khor yug dag na rin po che 'dzam bu chu bo'i gser gyi ri 'phang du ni dpag tshad nyi shu rgyar ni dpag tshad gsum pa dag yod de/ ri de dag gi bar bar dag na chu shel dang /</text></item>
<item><p>131b2</p><section>mdo sde</section><text>me shel dang / an da rnyil dang / nor bu skar mdog 'bum phrag du ma dag snang ngo / /de na sangs rgyas pad ma dam pa'i 'od kyis ri dang nor bu dag la phog pa na sangs rgyas kyi 'od de dang / nor bu'i 'od des 'jig rten gyi khams pad ma de rtag tu snang ba rgya chen pos khyab par byas te/ de na</text></item>
<item><p>131b3</p><section>mdo sde</section><text>nyi ma dang zla ba dag gi 'od kyang mi mngon te gzhan du na gang gi tshe pad ma rnams kha zums shing bya dag sgra chung bar gyur pa de'i tshe ni mtshan mo zhes bya ba'i grangs su 'gyur la de las bzlog pa ni nyin par yin no/ /ri de dag gi steng na bai dUr+ya sngon po las byas pa'i khang pa brtsegs pa 'phang du ni dpag</text></item>
<item><p>131b4</p><section>mdo sde</section><text>tshad drug cu rgyar ni dpag tshad nyi shu pa dag yod de/ khang pa brtsegs pa de dag gi phyogs bzhi na rin po che sna bdun las byas pa'i rta babs dag kyang yod do/ /khang pa brtsegs pa de dag na rin po che sna bdun las byas pa'i khri dag yod de de la skye ba gcig gis thogs pa'i byang chub sems</text></item>
<item><p>131b5</p><section>mdo sde</section><text>dpa' dag 'dug cing chos nyan par byed do/ /rigs kyi bu 'jig rten gyi khams pad ma de na byang chub kyi shing dbang po zhes bya ba 'phang du ni dpag tshad sum stong rgyar ni dpag tshad lnga brgya/ yal ga dang / lo ma dang / 'dab ma dag ni dpag tshad stong du legs par gnas pa yod do/ /byang</text></item>
<item><p>131b6</p><section>mdo sde</section><text>chub kyi shing de'i drung na dngul las byas pa'i pad ma sdong bu'i 'phang du ni dpag tshad lnga brgya yod la/ de'i 'dab ma ni gser las byas pa bye ba phrag 'bum yod de 'phang du ni dpag tshad lnga yod do/ /ze ba thams cad na rin po che rdo'i snying po las byas pa'i ze'u 'bru dag yod do/ /ze ba rnams ni rin po</text></item>
<item><p>131b7</p><section>mdo sde</section><text>che sna bdun las byas pa ste/ 'phang du ni dpag tshad bcu rgyar ni dpag tshad bdun yod do/ /der de bzhin gshegs pa dgra bcom pa yang dag par rdzogs pa'i sangs rgyas pad ma dam pa bla na med pa yang dag par rdzogs pa'i byang chub mngon par rdzogs par sangs rgyas so/ /sangs</text></item>
<item><p>132a1</p><section>mdo sde</section><text>rgyas kyi gdan pad ma de'i kho ra khor yug na yang pad ma dag yod de/ de dag la byang chub sems dpa' dag 'khod pas de bzhin gshegs pa dgra bcom pa yang dag par rdzogs pa'i sangs rgyas pad ma dam pa'i cho 'phrul dag mthong bar gyur to/ /de skad ces bka' stsal</text></item>
<item><p>132a2</p><section>mdo sde</section><text>pa dang / bcom ldan 'das la byang chub sems dpa' rin po che rnam par snang byed kyis 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma dam pas cho 'phrul chen po ji lta bu dag bstan pa mdzad pa lags/ de</text></item>
<item><p>132a3</p><section>mdo sde</section><text>skad ces gsol pa dang / bcom ldan 'das kyis byang chub sems dpa' rin po che rnam par snang byed la 'di skad ces bka' stsal to/ /rigs kyi bu de bzhin gshegs pa dgra bcom pa yang dag par rdzogs pa'i sangs rgyas pad ma dam pa ni mdang gi nam gyi thun tha ma la bla na med pa</text></item>
<item><p>132a4</p><section>mdo sde</section><text>yang dag par rdzogs pa'i byang chub mngon par rdzogs par sangs rgyas nas/ da nang nang par gyi dus kyi tshe 'di lta bu'i rdzu 'phrul mngon par 'du bya ba mngon par mdzad de bdag nyid tshangs pa'i 'jig rten gyi bar du mngon par sprul nas dbu'i gtsug tor nas 'od zer bye ba khrag khrig 'bum rab tu</text></item>
<item><p>132a5</p><section>mdo sde</section><text>bkye'o/ /'od zer de dag gis steng gi phyogs kyi 'jig rten gyi khams sangs rgyas kyi zhing gi rdul phra rab kyi rdul snyed dag snang bas khyab par mdzad do/ /de'i tshe steng gi phyogs na byang chub sems dpa' gang dag gnas pa dag gis thur du bltas na de dag la ri rab dang / khor yug dang /</text></item>
<item><p>132a6</p><section>mdo sde</section><text>khor yug chen po dang / ri nag po rnams kyang snang bar ma gyur to/ /'jig rten gyi khams de dag na byang chub sems dpa' gang dag lung bstan pa dag dang / gang dag ting nge 'dzin thob pa dag dang / gang dag gzungs thob pa dag dang / gang dag bzod pa thob pa dag dang / gang</text></item>
<item><p>132a7</p><section>mdo sde</section><text>dag sa las shin tu 'das pa dag dang / de na gang dag skye ba gcig gis thogs pa'i byang chub sems dpa' sems dpa' chen po de dag kyang snang ba de khyab par gyur nas thal mo sbyar te/ de bzhin gshegs pa dgra bcom pa yang dag par rdzogs pa'i sangs rgyas pad ma dam pa de'i</text></item>
<item><p>132b1</p><section>mdo sde</section><text>skyes bu chen po'i mtshan sum cu rtsa gnyis dang / dpe byad bzang po brgyad cus legs par brgyan pa'i sku yang mthong / byang chub sems dpa' 'khor de dang / 'jig rten gyi khams pad ma'i sangs rgyas kyi zhing gi yon tan bkod pa yang mthong ngo / /mthong nas kyang byang chub</text></item>
<item><p>132b2</p><section>mdo sde</section><text>sems dpa' sems dpa' chen po de dag mchog tu dga' ba dang / bde ba skyes te/ 'jig rten gyi khams sangs rgyas kyi zhing gi rdul phra rab kyi rdul snyed dag nas byang chub sems dpa' bgrang ba las yang dag par 'das pa dag rang rang gis sangs rgyas kyi zhing bor nas de bzhin</text></item>
<item><p>132b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas pad ma dam pa la mchod pa bya ba dang / phyag bya ba dang / bsnyen bkur bya ba'i phyir rdzu 'phrul gyi mthus 'jig rten gyi khams pad mar lhags so/ /rigs kyi bu de bzhin gshegs pa pad ma dam pa des kyang bzhugs pa</text></item>
<item><p>132b4</p><section>mdo sde</section><text>dang / bzhengs pa dang / 'chags bzhin du zhal gyi sgo nas ljags kyi dbang po phyung ste thams cad dang ldan pa'i gling bzhi pa'i 'jig rten gyi khams de ljags kyi dbang pos yongs su khebs par mdzad do/ /de nas byang chub sems dpa' gang dag snyoms par zhugs pa de dag kyang ting nge</text></item>
<item><p>132b5</p><section>mdo sde</section><text>'dzin las langs nas de bzhin gshegs pa pad ma dam pa dang / thams cad dang ldan pa'i 'khor la mchod pa bya ba'i las la brtson par gyur to/ /rigs kyi bu de nas de bzhin gshegs pa pad ma dam pas ljags kyi dbang po'i rdzu 'phrul mngon par 'du mdzad pa'i phyir bsdus nas/</text></item>
<item><p>132b6</p><section>mdo sde</section><text>gzhan yang de bzhin gshegs pa pad ma dam pas sku thams cad nas spu'i khung bu thams cad kyi spu'i khung bu'i sgo re re nas kyang / 'od zer bye ba khrag khrig 'bum phrag drug cu drug cu byung zhing phyogs bcu'i phyogs re rer yang 'jig rten gyi khams sangs rgyas kyi zhing gi rdul phra rab kyi rdul snyed</text></item>
<item><p>132b7</p><section>mdo sde</section><text>dag snang ba rgya chen pos khyab par mdzad nas/ 'jig rten gyi khams de dag na byang chub sems dpa' sems dpa' chen po gang dag lung bstan pa dag dang / byang chub sems dpa' sems dpa' chen po gang dag ting nge 'dzin thob pa de dag kyang de bzhin gshegs pa dgra bcom pa yang dag</text></item>
<item><p>133a1</p><section>mdo sde</section><text>par rdzogs pa'i sangs rgyas pad ma dam pa la blta ba dang / phyag bya ba dang / bsnyen bkur bya ba'i phyir rang rang gi sangs rgyas kyi zhing gi snang ba dang / rdzu 'phrul gyi stobs kyis 'jig rten gyi khams pad mar lhags so/ /rigs kyi bu de nas de bzhin gshegs pa dgra</text></item>
<item><p>133a2</p><section>mdo sde</section><text>bcom pa yang dag par rdzogs pa'i sangs rgyas pad ma dam pas rdzu 'phrul mngon par 'du mdzad pa de phyir bsdus nas/ skye bo mang po la phan pa dang / skye bo mang po la bde ba dang / 'jig rten la thugs brtse ba dang / lha dang mi rnams la phan pa dang / bde ba dang / theg pa chen po</text></item>
<item><p>133a3</p><section>mdo sde</section><text>yongs su rdzogs par bya ba'i phyir thams cad dang ldan pa'i byang chub byang chub sems dpa'i 'khor la phyir mi ldog pa'i 'khor lo zhes bya ba chos dang ldan pa'i chos kyi 'khor lo bskor to/ /theg pa chen po'i mdo snying rje pad ma dkar po las chos kyi 'khor lo bskor ba zhes bya ba'i le'u ste dang</text></item>
<item><p>133a4</p><section>mdo sde</section><text>po'o// //de nas bcom ldan 'das la byang chub sems dpa' rin po che rnam par snang byed kyis 'di skad ces gsol to/ /btsun pa bcom ldan 'das 'jig rten gyi khams pad ma de na mtshan mo dang nyin mor ni ji ltar 'tshal/ de na sgra ni ji lta bu dag grag /byang chub sems</text></item>
<item><p>133a5</p><section>mdo sde</section><text>dpa' de dag bsam pa ni ji lta bu dang ldan/ gnas pa ni gang gis gnas lags/ bcom ldan 'das kyis bka' stsal pa/ rigs kyi bu 'jig rten gyi khams pad ma ni rtag tu sangs rgyas kyi 'od kyis snang bar gyur pa yin te/ de na gang gi tshe me tog dag kha zums par gyur cing / bya</text></item>
<item><p>133a6</p><section>mdo sde</section><text>rnams kyang sgra chung bar gyur pa dang / bcom ldan 'das dang byang chub sems dpa' de dag kyang bsam gtan dag gis rol cing rnam par grol ba'i dga' ba dang bde ba myong bar mdzad pa de'i tshe de na mtshan mo yin par shes so/ /gang gi tshe me tog de rlung gis kha bye bar gyur cing bya rnams kyang</text></item>
<item><p>133a7</p><section>mdo sde</section><text>sgra yid du 'ong ba sgrogs par byed pa dang / der me tog gi char dag kyang mngon par 'bab pa dang / phyogs bzhi nas dri mchog tu zhim zhing yid du 'ong la 'jam zhing reg na bde bar 'gyur ba'i rlung dag ldang ba dang / bcom ldan 'das kyang ting nge 'dzin las bzhengs la/ byang chub sems</text></item>
<item><p>133b1</p><section>mdo sde</section><text>dpa' rnams kyang ting nge 'dzin de las langs shing bcom ldan 'das pad ma dam pa byang chub sems dpa' sems dpa' chen po rnams la byang chub sems dpa'i sde snod kyi chos nyan thos dang / rang sangs rgyas kyi gtam las shin tu 'das pa dag ston par mdzad pa de'i tshe de ni nyin mo</text></item>
<item><p>133b2</p><section>mdo sde</section><text>yin par shes so/ /rigs kyi bu de na byang chub sems dpa' sems dpa' chen po rnams sangs rgyas kyi sgra dang / chos kyi sgra dang / dge 'dun gyi sgra dang mi 'bral lo/ /mi 'jigs pa'i sgra dang / mngon par 'du byed pa med pa'i sgra dang / skye ba med pa'i sgra dang / 'gag pa med</text></item>
<item><p>133b3</p><section>mdo sde</section><text>pa'i sgra dang / zhi ba'i sgra dang / nye bar zhi ba'i sgra dang / rab tu zhi ba'i sgra dang / byams pa chen po'i sgra dang / snying rje chen po'i sgra dang / mi skye ba'i chos kyi sgra dang / dbang bskur ba'i sa thob pa'i sgra dang / sangs rgyas dang byang chub sems dpa'i sgra dang mi 'bral te/ byang chub sems</text></item>
<item><p>133b4</p><section>mdo sde</section><text>dpa' de dag ni rtag tu sgra de lta bu dag nyan par byed do/ /rigs kyi bu gzhan yang 'jig rten gyi khams pad mar byang chub sems dpa' sems dpa' chen po gang dag skyes pa dang / skye bar 'gyur ba de dag thams cad ni skyes bu chen po'i mtshan sum cu rtsa gnyis dang ldan zhing / 'od dpag</text></item>
<item><p>133b5</p><section>mdo sde</section><text>tshad brgya pa yod la byang chub kyi mthar thug gi bar du rnam par mi ltung ba'i chos can yin no/ /byang chub sems dpa' de dag thams cad ni byams pa'i sems dang ldan pa dang / snum pa'i sems dang ldan pa dang / rnyog pa med pa'i sems dang ldan pa dang / dul ba'i sems dang ldan pa</text></item>
<item><p>133b6</p><section>mdo sde</section><text>dang / spro ring ba'i sems dang ldan pa dang / mnyam par bzhag pa'i sems dang ldan pa dang / rab tu dang ba'i sems dang ldan pa dang / khong khro ba med pa'i sems dang ldan pa dang / dag pa'i sems dang ldan pa dang / dge ba'i sems dang ldan pa dang / chos la dga' ba'i</text></item>
<item><p>133b7</p><section>mdo sde</section><text>sems dang ldan pa dang / sems can thams cad kyi nyon mongs pa rab tu zhi bar byed pa'i sems dang ldan pa dang / sa dang mtshungs pa'i sems dang ldan pa dang / 'jig rten pa'i gtam la mngon par mi dga' ba'i sems dang ldan pa dang / 'jig rten las 'das pa'i gtam la mngon</text></item>
<item><p>134a1</p><section>mdo sde</section><text>par dga' ba'i sems dang ldan pa dang / dge ba'i chos thams cad yongs su tshol ba'i sems dang ldan pa dang / phung po med pa la rtag tu rab tu brtson pa'i sems dang ldan pa dang / na ba dang / rga ba dang / 'chi ba rab tu zhi bar byed pa'i sems dang ldan pa dang /</text></item>
<item><p>134a2</p><section>mdo sde</section><text>nyon mongs pa thams cad sreg par byed pa'i sems dang ldan pa dang / kun tu sbyor ba thams cad rab tu zhi bar byed pa'i sems dang ldan pa dang / chos thams cad la rlom sems med pa'i sems dang ldan pa dang / bsam pa'i stobs can dang / sbyor ba'i stobs can dang /</text></item>
<item><p>134a3</p><section>mdo sde</section><text>rkyen gyi stobs can dang / smon lam gyi stobs can dang / snying po med pa dang / ma 'dres shing gong du skyod par byed pa'i stobs can dang / nges par rtogs pa'i stobs can dang / dge ba'i rtsa ba'i stobs can dang / ting nge 'dzin gyi stobs can dang / thos pa'i stobs can dang /</text></item>
<item><p>134a4</p><section>mdo sde</section><text>gtong ba'i stobs can dang / tshul khrims kyi stobs can dang / bzod pa'i stobs can dang / brtson 'grus kyi stobs can dang / bsam gtan gyi stobs can dang / shes rab kyi stobs can dang / zhi gnas kyi stobs can dang / lhag mthong gi stobs can dang / mngon par shes</text></item>
<item><p>134a5</p><section>mdo sde</section><text>pa'i stobs can dang / dran pa'i stobs can dang / byang chub kyi stobs can dang / snying stobs kyi stobs can dang / bdud thams cad rnam par 'joms pa'i stobs can dang / bdud kyi dpung thams cad rab tu 'dul bar byed pa'i stobs can dang / phas kyi rgol ba thams cad chos dang</text></item>
<item><p>134a6</p><section>mdo sde</section><text>'thun pas tshar gcod pa'i stobs can dang / nyon mongs pa thams cad rab tu 'dul bar byed pa'i stobs can sha stag ste/ 'jig rten gyi khams pad mar byang chub sems dpa' sems dpa' chen po gang dag skyes pa dang / skye bar 'gyur ba de dag ni sangs rgyas 'bum phrag mang po dag</text></item>
<item><p>134a7</p><section>mdo sde</section><text>la lhag par bya ba byas shing dge ba'i rtsa ba rnams bskyed bskyed pa yin no/ /sangs rgyas kyi zhing 'jig rten gyi khams pad ma der/ byang chub sems dpa' gang dag skyes pa dang / skye bar 'gyur ba'i byang chub sems dpa' de dag ni 'di lta ste/ dper na tshangs ris kyi lha rnams la kham</text></item>
<item><p>134b1</p><section>mdo sde</section><text>gyis za ba'i zas med pa bzhin du bsam gtan gyi zas dang / chos kyi zas dang / dri za'i zas dang ldan pa ma yin no/ /de na rnam pa thams cad du mi dge ba'i ming yang med do/ /de na rnam pa thams cad du bud med kyi ming yang med gdags pa yang med do/ /de na rnam pa thams cad du sdug</text></item>
<item><p>134b2</p><section>mdo sde</section><text>bsngal gyi sgra yang med pa rnam pa thams cad du dge ba dang mi dge ba'i sgra yang med do/ /de bzhin du sbyar te nyon mongs pa'i sgra yang med/ yongs su 'dzin pa yang med do/ /de na mun pa yang med/ dri ma yang med do/ /sems ngal ba yang med do/ /lus ngal ba yang med do/ /sems</text></item>
<item><p>134b3</p><section>mdo sde</section><text>can dmyal ba dang / dud 'gro'i skye gnas dang / gshin rje'i 'jig rten gyi sgra yang med do/ /ngan song du gdags pa yang med do/ /tsher ma dang / thibs po dang / rdo ba dang / gseg ma yang med do/ /me yang med/ nyi ma dang zla ba yang med/ skar ma'i gzugs kyang med do/ /rgya mtsho</text></item>
<item><p>134b4</p><section>mdo sde</section><text>chen po yang med/ ri rab kyang med/ khor yug gi ri yang med/ 'jig rten gyi bar yang med/ ri nag po rnams kyang med do/ /rdo ba mi gtsang ba dag kyang med/ rdul gyi ri yang med do/ /sprin dang char pa'i sgra yang med/ rlung mar gyi sgra yang med do/ /rnam pa thams cad du ngan song</text></item>
<item><p>134b5</p><section>mdo sde</section><text>gi sgra yang med/ rnam pa thams cad du mi khom pa'i sgra yang med do/ /gzhan yang 'jig rten gyi khams pad ma ni sangs rgyas kyi 'od dang / byang chub sems dpa'i 'od dang / bsod nams kyi 'od dang / rin po che'i 'od kyi snang ba rgya chen pos rtag tu gsal bar gyur to/ /de na bya</text></item>
<item><p>134b6</p><section>mdo sde</section><text>'bras bu dang bcas pa zhes bya ba dag rang rang gi sgra 'jam zhing yid du 'ong ba dag gis dbang po dang / stobs dang / byang chub kyi yan lag dag rab tu sgrogs par byed do/ /de nas bcom ldan 'das la byang chub sems dpa' rin po che rnam par snang byed kyis 'di skad ces gsol</text></item>
<item><p>134b7</p><section>mdo sde</section><text>to/ /bcom ldan 'das 'jig rten gyi khams pad ma de che khyad ni ji tsam zhig lags/ gong ma dang bla na med pa yang dag par rdzogs pa'i byang chub mngon par rdzogs par sangs rgyas te/ mngon par rdzogs par sangs rgyas nas/ ring po ma lags pa'i de bzhin gshegs</text></item>
<item><p>135a1</p><section>mdo sde</section><text>pa pad ma dam pa de yang yun ji srid cig tu bzhugs te 'tsho zhing gzhes la chos ston par 'gyur/ yongs su mya ngan las 'das nas ni dam pa'i chos yun ji srid cig tu gnas par 'gyur/ 'jig rten gyi khams pad ma'i sangs rgyas kyi zhing du byang chub sems</text></item>
<item><p>135a2</p><section>mdo sde</section><text>dpa' gang dag skyes pa dang / skye bar 'gyur ba de dag ni yun ji srid cig tu gnas par 'gyur/ ci byang chub sems dpa' de dag sangs rgyas la lta ba dang / chos nyan pa dang / dge 'dun la bsnyen bkur bgyid pa dang mi 'bral lags sam 'on te de lta ma lags/ 'jig rten gyi</text></item>
<item><p>135a3</p><section>mdo sde</section><text>khams pad ma de ni sngon ming ci zhes bgyi bar gyur/ der rgyal ba'i nyi ma nub nas yun ji srid cig lags nas/ de'i 'og tu de bzhin gshegs pa pad ma dam pa bla na med pa yang dag par rdzogs pa'i byang chub tu mngon par rdzogs par sangs rgyas ci'i rkyen gyis na phyogs bcu'i sangs</text></item>
<item><p>135a4</p><section>mdo sde</section><text>rgyas kyi zhing gzhan dag na sangs rgyas bcom ldan 'das gang dag cho 'phrul dag mdzad pa'i sangs rgyas kyi rnam par 'phrul pa dag dang / sangs rgyas kyi cho 'phrul dag kha cig gis ni mthong la/ kha cig gis ni mi mthong bar gyur lags/ bcom ldan 'das kyis bka' stsal</text></item>
<item><p>135a5</p><section>mdo sde</section><text>pa/ rigs kyi bu 'di lta ste dper na ri'i rgyal po ri rab la 'phang du ni dpag tshad 'bum drug khri brgyad stong yod la/ rgyar ni dpag tshad brgyad khri bzhi stong yod pa skyes bu brtson 'grus dang ldan pa/ stobs dang ldan pa la la zhig 'ongs nas ting nge 'dzin gyi mthus ri'i rgyal po ri</text></item>
<item><p>135a6</p><section>mdo sde</section><text>rab de yungs 'bru'i tshad tsam du bkrum nas/ yungs 'bru tsam du gyur pa de dag ni bgrang ba las yang dag par 'das pas na yungs 'bru tsam po de dag ni thams cad mkhyen pa'i ye shes ma gtogs par sus kyang bgrang bar mi nus te/ yungs 'bru tsam po de dag ji snyed par de na</text></item>
<item><p>135a7</p><section>mdo sde</section><text>gling bzhi pa'i tshad kyang de snyed yod do/ /'di lta ste dper na 'jig rten gyi khams bde ba can byang chub sems dpa' dag gis kun tu gang ba bzhin du sangs rgyas kyi zhing pad ma yang byang chub sems dpa' dag gis kun tu gang ba yin no/ /rigs kyi bu de bzhin gshegs pa dgra bcom</text></item>
<item><p>135b1</p><section>mdo sde</section><text>pa yang dag par rdzogs pa'i sangs rgyas pad ma dam pa'i sku tshe'i tshad ni bar gyi bskal pa sum cur bzhugs te 'tsho zhing gzhes la chos kyang ston par 'gyur ro/ /rigs kyi bu de bzhin gshegs pa dgra bcom pa yang dag par rdzogs pa'i sangs rgyas pad ma dam pa yongs su mya</text></item>
<item><p>135b2</p><section>mdo sde</section><text>ngan las 'das nas kyang dam pa'i chos ni bar gyi bskal pa bcur gnas par 'gyur ro/ /'jig rten gyi khams pad mar byang chub sems dpa' sems dpa' chen po gang dag skyes pa dang / skye bar 'gyur ba de dag gi tshe'i tshad ni bar gyi bskal pa bzhi bcur 'gyur ro/ /rigs kyi bu</text></item>
<item><p>135b3</p><section>mdo sde</section><text>'jig rten gyi khams pad ma de sngon ni tsan dan zhes bya bar gyur te/ da ltar gyi 'jig rten gyi khams pad ma ltar yongs su dag par yang ma gyur la/ de ltar sems can dag pa dag gis gang bar yang ma gyur to/ /rigs kyi bu 'jig rten gyi khams tsan dan du ni de bzhin gshegs</text></item>
<item><p>135b4</p><section>mdo sde</section><text>pa dgra bcom pa yang dag par rdzogs pa'i sangs rgyas zla ba dam pa zhes bya ba rig pa dang zhabs su ldan pa zhes bya ba nas sangs rgyas bcom ldan 'das zhes bya ba'i bar dang ldan par gyur te/ des kyang bar gyi bskal pa sum cur chos bstan par gyur to/ /yongs su mya ngan las</text></item>
<item><p>135b5</p><section>mdo sde</section><text>'das pa'i dus kyi tshe na byang chub sems dpa' kha cig ni smon lam gyi dbang gis sangs rgyas kyi zhing gzhan dag tu dong ngo / /byang chub sems dpa' lhag ma gang dag de na 'khod pa de dag ni 'di snyam du sems par gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>135b6</p><section>mdo sde</section><text>sangs rgyas zla ba dam pa ni do mod nam gyi gung thun la yongs su mya ngan las 'da' bar 'gyur ro/ /bcom ldan 'das yongs su mya ngan las 'das nas kyang dam pa'i chos ni bar gyi bskal pa bcur gnas par gyur na dam pa'i chos nub pa'i 'og tu su zhig bla na med pa yang dag</text></item>
<item><p>135b7</p><section>mdo sde</section><text>par rdzogs pa'i byang chub mngon par rdzogs par 'tshang rgya bar 'gyur snyam du sems par gyur to/ /yang de'i tshe na byang chub sems dpa' sems dpa' chen po nam mkha'i phyag rgya zhes bya ba de sngon gyi smon lam gyis de bzhin gshegs pa dgra bcom pa yang dag par rdzogs pa'i</text></item>
<item><p>136a1</p><section>mdo sde</section><text>sangs rgyas zla ba dam pa lung bstan par gyur te/ rigs kyi bu nga yongs su mya ngan las 'das nas dam pa'i chos ni bar gyi bskal pa bcur gnas par 'gyur te/ nam gyi gung thun la nga'i dam pa'i chos nub par gyur nas de nyid kyi nub mo'i thun tha ma la khyod bla na med</text></item>
<item><p>136a2</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas pad ma dam pa zhes bya ba rig pa dang zhabs su ldan pa zhes bya ba nas/ sangs rgyas bcom ldan 'das zhes bya ba'i bar du</text></item>
<item><p>136a3</p><section>mdo sde</section><text>'gyur ro zhes lung bstan to/ /de'i tshe na byang chub sems dpa' sems dpa' chen po de dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas zla ba dam pa ga la ba der song ste/ de bzhin gshegs pa dgra bcom pa yang dag par rdzogs pa'i</text></item>
<item><p>136a4</p><section>mdo sde</section><text>sangs rgyas zla ba dam pa'i drung du lhags pa dang / byang chub sems dpa' de dag thams cad kyis ting nge 'dzin gyi stobs dang / byang chub sems dpa'i rnam par 'phrul pa rnam pa sna tshogs dag gis de bzhin gshegs pa zla ba dam pa la mchod de lan gsum bskor ba byas nas/</text></item>
<item><p>136a5</p><section>mdo sde</section><text>bcom ldan 'das la 'di skad ces gsol to/ /btsun pa bcom ldan 'das bdag cag ni 'gog pa la mnyam par bzhag pa'i sems kyis bskal pa bar ma bcu po de dag 'da' bar bgyi bar 'tshal lags so/ /rigs kyi bu de nas de bzhin gshegs pa dgra bcom pa yang dag par</text></item>
<item><p>136a6</p><section>mdo sde</section><text>rdzogs pa'i sangs rgyas zla ba dam pas byang chub sems dpa' sems dpa' chen po nam mkha'i phyag rgya la 'di skad ces bka' stsal to/ /rigs kyi bu de la thams cad mkhyen pa nyid kyi rnam pa'i gzungs kyi sgo la 'jug pa 'di ni 'das pa'i de bzhin gshegs pa dgra bcom pa yang dag</text></item>
<item><p>136a7</p><section>mdo sde</section><text>par rdzogs pa'i sangs rgyas thams cad kyis kyang rgyal tshab tu dbang bskur ba'i byang chub sems dpa' rnams la bshad pa yin la/ sangs rgyas bcom ldan 'das gang dag da ltar phyogs bcu'i 'jig rten gyi khams dag na bzhugs te 'tsho zhing gzhes pa'i sangs rgyas bcom ldan 'das</text></item>
<item><p>136b1</p><section>mdo sde</section><text>de dag kyang rgyal tshab tu dbang bskur ba'i byang chub sems dpa' rnams la ston par mdzad cing / gang dag ma 'ongs pa'i dus na 'byung bar 'gyur ba'i sangs rgyas de dag kyang rgyal tshab tu dbang bskur ba'i byang chub sems dpa' rnams la ston par 'gyur bas na khyod kyis kyang thams cad</text></item>
<item><p>136b2</p><section>mdo sde</section><text>mkhyen pa nyid kyi rnam pa'i gzungs kyi sgo la 'jug pa 'di zung shig /tad ya thA/ dz+wa li dz+wa li ni/ ma hA dz+wa li ni/ hug ke/ bug ke/ sam pa de/ ma hA sam pa de/ de ba na/ a Ti/ ba Ti/ Ta ke/ Tha ra Tha ka ke/ a mi ma ka si/ hi li tsi li ti li/ ru ru ke/ ma hA ru ru ke/</text></item>
<item><p>136b3</p><section>mdo sde</section><text>dza ye/ durdza ye/ dza ya ma ti/ shAn te/ shAn ta nir g+ho Sha Ni/ a mU le/ a mU la pa ri tshan ne/ mA ra sai n+ya/ bi tra sa ne/ muka te/ muka ta pa ri shud d+he/ a b+hI te/ b+ha ya mo tsa ne/ b+ha ra o ha ra Na/ dAn ta/ bi d+yA bi d+yA/ bi d+yA d+ha ru ta ta me/ ni a gra ha~M pa ra bA dI</text></item>
<item><p>136b4</p><section>mdo sde</section><text>nA~M/ d+harma bA dI nA ma a nu gra han/ a rak+Sha d+harma bA dI nA~M/ tsa tur NA~M/ smr-i t+yu pa s+thA nA nA~M/ a d+hi muka ti pa da pra kA sha na pa da mi dan/ bud d+ha kA sha ye/ a ma ma/ mi ma ma/ a bai bi/ ar+the/ ar+tha ni/ stI ra Ne/ lo ka a d+hi mug te/ sun d+ha re/ pa ri b+hA ba ne/ tsa tur NA~M/</text></item>
<item><p>136b5</p><section>mdo sde</section><text>Ar+ya ba~M shA nAM/ a d+hi mug ti pa da pra kA sha na pa da/ b+hA Sha ar+the b+hA Sha Ne/ d+ha re d+ha re ba ti/ gu pa te/ shu b+he/ shu b+ha pra b+he/ tad pA la/ a gra pha la/ a pha la ni/ R+phal/ ni ha la/ su muka ta/ a muka ta/ nir muka ta/ a ba b+h+ra mi ta/ bi muka ta ba ti/ bi la pha la/</text></item>
<item><p>136b6</p><section>mdo sde</section><text>A yud d+ha/ a bi ti/ bi bi ti/ ra ti ku la/ tu la man/ a hing sa ma i ti tA ba/ an d+hA nan d+ha da/ sarba lo ka a na ka bi lika ka/ a b+hu sa re/ ha ta man te/ be sha a gra ma te/ a pha la/ ka pha la/ tra yA NA~M/ A rak+Shi tA nA~M/ a d+hi muka ti pa da mi dan/ dza</text></item>
<item><p>136b7</p><section>mdo sde</section><text>Da ta/ a ni ha ra bA tsa tab byo/ i dam pA lan/ ni yA ma pha lan/ sa mu drA na ya/ bi b+hU Sha pa sh+yo so man ta/ a nu man to/ a ku man to/ ts+tshe da ba ne/ man tra stA/ da sha ba la/ bi gra ha ta/ i su s+thA na/ su ni kha ma/ tIk+Sh+Na ma ti/ A lo ka /a ti tr-iSh+Na/ a ti mi ta/</text></item>
<item><p>137a1</p><section>mdo sde</section><text>pra t+yud pan na/ bud d+ha pUrba pra ha re/ tsa tur NI/ sam myag pra hA NA nA~M/ a d+hi muka ti pa da pra kA sha na pad mi dan/ an n+ya man n+ye ma ne/ ma ma n+ye/ bI ri bi ti re sha me/ sha mi te bi/ shAn te/ muka te/ ni ruka ta me/ sa me/ sa ma sa me/ k+Sha ye/ ak+Sha</text></item>
<item><p>137a2</p><section>mdo sde</section><text>ye/ a dzi ti shAn te/ sha niSh+Te/ d+hAr Ne/ A lo ka /a ba b+hA se/ rad na bra te/ ra smya ba te/ dz+nyA na ba te/ me ru ba te/ k+Sha ya ni dar Sha Ne/ lo ka pra dI pa ni dar Sha Ne/ tsa tur NIpra ti sa~M bi dAn/ a d+hi muka ti pa da pra kA sha na pa da mi dan/ tsak+Shu A b+hA sa ni dar Sha Ne/ dz+nyA na A lo ka</text></item>
<item><p>137a3</p><section>mdo sde</section><text>nir dar Sha Ne/ pra b+hA sa ne/ sarba in drI ya/ b+hU mi a ti krAn te/ sa ba sa ba/ bA mA na/ sarbe pra tha bA/ k+Sha yang ka re/ sho ka ar+tha bA tsa ne/ lo ka a nu dar Sha Na/ bi b+hU tsa tur/ rid d+hi pA dA/ a d+hi muka ti pa da pra ka sha na pa da mi dan/ a tsa le bud d+he/ da d+ha pra tsa le/ sa</text></item>
<item><p>137a4</p><section>mdo sde</section><text>twe gr-i h+Na/ sid d+hi kam pa ni ni srid d+ha sma ti te/ pa ri ka se re/ sau me/ tsaN De/ dAn te/ a tsa le/ a ma re/ bi tsi ba le/ ni ba re/ pra tsa tsa le/ pra sa re/ a na ya/ a bya se/ karka me/ pra b+ha bi ni/ o me ni dza se/ kra gra me/ na yu te/ in dri yA NA~M/ ba lA nA~M/ a d+hi</text></item>
<item><p>137a5</p><section>mdo sde</section><text>muka ti pa dpra kA sha na pa da mi dan/ puSh+pe su puSh+pe/ dru ma pa ri ha re/ a b+ha ya ru tsi re/ tsi ka rak+She/ ak+Sha yam stu ni ni le/ ma ma le/ pany+tsa shi shi re/ lo ka s+ya bi dz+nyA ne/ na ya sam gr-i hi te tsa yuka te/ ts+tshan de na/ sapa tA na~M/ bo d+h+ye gA nA~M/ a d+hi muka ti pa da pra ka sha na pa da mi</text></item>
<item><p>137a6</p><section>mdo sde</section><text>dan/ tsakra badzre/ mai tres ma ma ti krAn te/ kre te/ kA ru Ne/ ru dik+Sha yi/ pri tirU pe k+Sha sa~M pan ne/ a ra te/ ba ra te/ kha ge kha ge /a mU le/ mU la sho d+ha ne/ tsa tur NA~M bai sha ra d+yA nA~M/ a d+hi muka ti pa da pra kA sha na pa da mi dan/ bar te tsakre/ tsakrA d+ha re/ pa ra tsakre/ pa</text></item>
<item><p>137a7</p><section>mdo sde</section><text>re pu re/ hi le hi le/ d+ha re a rU ba te/ hu hu re/ ya thA dzi b+ha~M gan/ ni ma ba re/ ya thA ag ne/ ya thA ba ran tsi ri ti ri sha ya thA/ b+ha ya ri ri shi/ sa t+ya nir ha re/ dza ra ba bi la/ bIr+ya nir ha ra/ tsu re mArga nir hA ra/ sa mA d+hi nir hA ra/ pradz+nyA nir hA ra/ bi muka ti nir hA ra/</text></item>
<item><p>137b1</p><section>mdo sde</section><text>bi muka ti/ bi muka ti/ dz+nyA na dar Sha Na nir hA ra/ nak+Sha tra nir hA ra/ tsan dra nir hA ra/ sUr+ya nir hA ra/ pa dA sh+tsa tu ruka tasta thA ga te na/ ad b+hU ta/ ni rad b+hU tAM/ sa~M bud d+ham/ a bud d+ham/ i ha bud d+ham/ ta tra bud d+ham/ bi ha~M gam pu re/ a pha la/ da pha la/ paN Da re/ paN</text></item>
<item><p>137b2</p><section>mdo sde</section><text>Da re/ ta dra lan/ ta lu/ ma~M ga la d+ha ri Ni/ pU Da ni/ sa~M pra pU Da ni/ ga ta pra ga ma ta ni rU pa/ nA sha ni/ na sha ban d+ha ni/ tsid tsi ni/ tsid tsi ni/ sa yo d+ha/ hi ga ma/ pa re pa ra/ ha na ne/ b+ha ram b+ha re/ b+hin de/ bi re bi re/ ru Sha re/ sha ra Ne/ da ra Ne/ pra bar te/ ba ra</text></item>
<item><p>137b3</p><section>mdo sde</section><text>r+sha Da ye/ bi dun du mA/ bar khu mA/ pra h+ma tsa ri Ni/ in dra ba ni/ d+hi d+hi rA ya ni/ ma he shwa ra la la ni/ ma ma su me/ a la mi ni/ e ka ak+Sha ra ni/ pany+tsa ni tsa ra sti/ a b+hi tsaN Da la pu re/ sarba su re/ a bar su re/ pUr+N+Na ga ti tan/ paN Di tan/ a yi na kaN Da/ dzam b+ha</text></item>
<item><p>137b4</p><section>mdo sde</section><text>me/ gan d+ha re a tra/ na ha ni ma ka ra b+hi ro hi ni/ sid d+ha man tre/ bi lo ka ma tre/ bud d+ha a d+hiSh+thi te/ d+hA ra Ni mu khi/ da shA nA ma ba lA nA~M a d+hi muka ti pra kA sha na pa da mi dan/ bcom ldan 'das kyis thams cad mkhyen pa nyid kyi rnam pa'i gzungs kyi sgo la 'jug pa 'di gsungs</text></item>
<item><p>137b5</p><section>mdo sde</section><text>ma thag tu/ de nas de'i mod la stong gsum gyi stong chen po'i 'jig rten gyi khams 'di rnam pa drug tu rab tu g.yos te/ g.yos/ rab tu g.yos/ kun tu rab tu g.yos so/ /'gul/ rab tu 'gul/ kun tu rab tu 'gul to/ /'khrugs/ rab tu 'khrugs/ kun tu rab tu</text></item>
<item><p>137b6</p><section>mdo sde</section><text>'khrugs so/ /chem chem/ rab tu chem chem/ kun tu rab tu chem chem mo/ /mtho ba dang rab tu dma' ba dang / kun tu rab tu dma' bar yang gyur to/ /gang gi phyir phyogs bcu'i 'jig rten gyi khams gang gA'i klung bgrang ba las yang dag pa 'das pa'i bye ma snyed dag snang ba rgya</text></item>
<item><p>137b7</p><section>mdo sde</section><text>chen pos khyab par gyur pa de lta bu'i snang ba dag kyang byung bar gyur to/ /de'i tshe na ri rab dang / khor yug dang / khor yug chen po dag kyang mig lam na mi snang ngo / /phyogs bcu'i 'jig rten gyi khams bgrang ba las yang dag par 'das pa dag kyang lag mthil ltar mnyam par kun</text></item>
<item><p>138a1</p><section>mdo sde</section><text>tu snang ngo / /byang chub sems dpa' sems dpa' chen po gang dag phyogs bcu'i 'jig rten gyi khams bgrang ba las yang dag par 'das pa dag na gnas pa de dag dang / gang dag ting nge 'dzin dang / gzungs dang bzod pa thob pa de dag kyang thams cad mkhyen</text></item>
<item><p>138a2</p><section>mdo sde</section><text>pa nyid kyi rnam pa'i gzungs kyi sgo la 'jug pa 'di nyan pa'i phyir de bzhin gshegs pa'i mthus rang rang gi sangs rgyas kyi zhing dag nas mi snang bar gyur te/ bya rgod kyi phung po'i ri dang / bcom ldan 'das ga la ba der dong ste lhags nas/ bcom ldan 'das kyi zhabs la</text></item>
<item><p>138a3</p><section>mdo sde</section><text>mgo bos phyag 'tshal te/ byang chub sems dpa'i rnam par 'phrul pa rnam pa tha dad pa sna tshogs dag gis bcom ldan 'das la mchod pa byas nas de nyid du 'khod do/ /lha dang / klu dang / gnod sbyin dang / lha ma yin dang / grul bum dang / sha za bgrang ba las yang dag</text></item>
<item><p>138a4</p><section>mdo sde</section><text>par 'das pa dag kyang thams cad mkhyen pa nyid kyi rnam pa'i gzungs kyi sgo la 'jug pa 'di mnyan pa'i phyir bya rgod kyi phung po'i ri ga la ba dang / bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te phyogs gcig tu</text></item>
<item><p>138a5</p><section>mdo sde</section><text>'khod do/ /byang chub sems dpa' sems dpa' chen po gang dag 'dir 'dus pa de dag thams cad kyis sangs rgyas kyi zhing pad ma dang / de bzhin gshegs pa dgra bcom pa yang dag par rdzogs pa'i sangs rgyas pad ma dam pa byang chub sems dpa'i tshogs kyis yongs su</text></item>
<item><p>138a6</p><section>mdo sde</section><text>bskor ba yang mthong bar gyur to/ /bcom ldan 'das kyis thams cad mkhyen pa nyid kyi rnam pa'i gzungs kyi sgo la 'jug pa 'di gsungs ma thag tu byang chub sems dpa' sems dpa' chen po gang gA'i klung bdun cu rtsa gnyis kyi bye ma snyed kyis gzungs 'di thob bo/ /gzungs thob</text></item>
<item><p>138a7</p><section>mdo sde</section><text>pa'i byang chub sems dpa' de dag gis phyogs bcu'i 'jig rten gyi khams bgrang ba las yang dag par 'das pa de na bzhugs pa'i sangs rgyas bcom ldan 'das rnams kyang mthong bar gyur to/ /sangs rgyas kyi zhing gi yon tan bkod pa thams cad kyang mthong bar gyur te de dag ngo</text></item>
<item><p>138b1</p><section>mdo sde</section><text>mtshar du 'dzin par gyur nas ting nge 'dzin gyi stobs dang / byang chub sems dpa'i rnam par 'phrul pas sangs rgyas la mchod pa byas te de nyid du 'khod pa dang / bcom ldan 'das kyis de dag la 'di skad ces bka' stsal to/ /rigs kyi bu dag thams cad mkhyen pa nyid kyi</text></item>
<item><p>138b2</p><section>mdo sde</section><text>rnam pa'i gzungs kyi sgo la 'jug pa 'di bsgom pa'i byang chub sems dpa' sems dpa' chen po ni gzungs kyi sgo brgyad khri bzhi stong 'thob bo/ /gzungs kyi sgo bdun khri nyis stong yang 'thob bo/ /ting nge 'dzin gyi sgo drug khri yang 'thob bo/ /gzungs kyi sgo 'di 'thob pa'i byang</text></item>
<item><p>138b3</p><section>mdo sde</section><text>chub sems dpa' sems dpa' chen po ni byams pa chen po yang 'thob bo/ /snying rje chen po yang 'thob ste/ byang chub sems dpa' sems dpa' chen po ni ting nge 'dzin 'di 'ba' zhig thob par bya ba'i phyir byang chub kyi phyogs kyi chos sum cu rtsa bdun rtog par byed cing / thams</text></item>
<item><p>138b4</p><section>mdo sde</section><text>cad mkhyen pa'i ye shes kyang 'thob ste/ 'di ni sangs rgyas kyi chos thams cad yongs su 'dzin pa yin no/ /sangs rgyas bcom ldan 'das rnams kyis kyang gzungs 'di'i ngo bo nyid thugs su chud nas sems can rnams la chos ston par mdzad cing shin tu myur bar yongs su mya</text></item>
<item><p>138b5</p><section>mdo sde</section><text>ngan las 'da' bar yang mi mdzad do/ /rigs kyi bu thams cad mkhyen pa nyid kyi rnam pa'i gzungs kyi sgo la 'jug pa 'di'i gzungs kyi mthus sa chen po 'di rab tu g.yos shing snang ba byung bar gyur pa dang / snang ba des sangs rgyas kyi zhing mtha' yas mu med pa dag snang ba rgya</text></item>
<item><p>138b6</p><section>mdo sde</section><text>chen pos khyab par gyur pa dang / snang ba des kyang byang chub sems dpa' mtha' yas mu med pa 'di dag thams cad mkhyen pa nyid kyi rnam pa'i gzungs kyi sgo la 'jug pa 'di mnyan pa'i phyir sangs rgyas kyi zhing mtha' yas mu med pa dag nas kun nas 'dir lhags pa la ltos// //</text></item>
<item><p>138b7</p><section>mdo sde</section><text>bam po gnyis pa/ 'jig rten gyi khams mi mjed 'di na 'dod pa na spyod pa dang / gzugs na spyod pa'i lha dang / klu dang / gnod sbyin dang / lha ma yin dang / mi dang / mi ma yin pa mtha' yas pa mu med pa gang dag thams cad mkhyen pa nyid kyi rnam pa'i gzungs kyi sgo la</text></item>
<item><p>139a1</p><section>mdo sde</section><text>'jug pa 'di nyan par byed pa de dag ni thams cad mkhyen pa nyid kyi rnam pa'i gzungs kyi sgo la 'jug pa 'di thob ma thag tu bla na med pa yang dag par rdzogs pa'i byang chub las phyir mi ldog go/ /yi ger 'dri bar byed na yang sangs rgyas la lta ba dang / chos nyan pa dang /</text></item>
<item><p>139a2</p><section>mdo sde</section><text>dge 'dun la bsnyen bkur byed pa dang / bla na med pa'i yongs su mya ngan las 'da' ba'i bar dang mi 'bral lo/ /thams cad mkhyen pa nyid kyi rnam pa'i gzungs kyi sgo la 'jug pa 'di kha ton du byed pa'i byang chub sems dpa' ni las dang po rnams ma lus par zad par byed cing tshe rjes</text></item>
<item><p>139a3</p><section>mdo sde</section><text>nas kyang sa dang po gnon par byed do/ /byang chub sems dpa' sems dpa' chen po thams cad mkhyen pa nyid kyi rnam pa'i gzungs kyi sgo la 'jug pa 'di sgom par byed na/ gal te byang chub sems dpa' de la mtshams med pa lnga'i las byas shing bsags pa zhig yod na yang de'i</text></item>
<item><p>139a4</p><section>mdo sde</section><text>las de dag yongs su zad cing gang gi phyir tshe rjes na yang sa dang po gnon par byed do/ /gang la mtshams med pa'i las rnams med pa de ni tshe 'di nyid la las gzhan thams cad ma lus par zad cing tshe rjes nas kyang sa dang po gnon par byed do/ /gang sgom par mi byed/ kha ton du</text></item>
<item><p>139a5</p><section>mdo sde</section><text>mi byed kyang nyan cing chos smra ba la dar gyis 'ching bar byed na de la 'jig rten gyi khams gzhan dag na bzhugs pa'i sangs rgyas bcom ldan 'das gang gA'i klung gi bye ma snyed dag bzhugs te 'tsho zhing gzhes pa rnams kyis kyang legs so zhes bya ba sbyin par 'gyur zhing / sangs</text></item>
<item><p>139a6</p><section>mdo sde</section><text>rgyas bcom ldan 'das de dag gis bla na med pa yang dag par rdzogs pa'i byang chub tu lung ston te/ byang chub sems dpa' de ni der yongs su btang bas ring por mi thogs par rgyal tshab tu dbang bskur zhing / bla na med pa yang dag par rdzogs pa'i byang chub tu skye ba gcig</text></item>
<item><p>139a7</p><section>mdo sde</section><text>gis thogs par 'gyur ro/ /de bzhin du gang la la chos smra ba la spos kyis mchod pa byed na de yang ring por mi thogs par bla na med pa yang dag par rdzogs pa'i byang chub kyi spos 'thob bo/ /chos smra ba la me tog gis mchod pa byed na bla na med pa ye shes kyi me tog dag 'thob bo/ /</text></item>
<item><p>139b1</p><section>mdo sde</section><text>chos smra ba la 'bras chan dang / bza' ba dang / btung ba dag byin na de bzhin gshegs pa'i zas bla na med pa 'thob par 'gyur ro/ /byang chub sems dpa' chos smra ba la gos kyis bkab na de bzhin gshegs pa'i sku mdog bla na med pa 'thob bo/ /gang zhig chos smra ba la rin po che</text></item>
<item><p>139b2</p><section>mdo sde</section><text>dag gis 'gebs par byed na de yang ring por mi thogs par byang chub kyi phyogs sum cu rtsa bdun gyi chos rin po che rnams 'thob ste/ rigs kyi bu byang chub sems dpa' sems dpa' chen po rnams kyi thams cad mkhyen pa nyid kyi rnam pa'i gzungs kyi sgo la 'jug pa de ni de ltar don che ba</text></item>
<item><p>139b3</p><section>mdo sde</section><text>yin no/ /de ci'i phyir zhe na/ 'di ltar byang chub sems dpa'i sde snod thams cad der bstan pas na thams cad mkhyen pa nyid kyi rnam pa'i gzungs kyi sgo la 'jug pa 'dis byang chub sems dpa' sems dpa' chen po thogs pa med pa'i spobs pa 'thob cing yid du 'ong ba'i chos bzhi</text></item>
<item><p>139b4</p><section>mdo sde</section><text>yang 'thob par byed pa'i phyir ro/ /rigs kyi bu gang gi tshe de bzhin gshegs pa dgra bcom pa yang dag par rdzogs pa'i sangs rgyas zla ba dam pas byang chub sems dpa' sems dpa' chen po nam mkha'i phyag rgya la thams cad mkhyen pa nyid kyi rnam pa'i gzungs kyi sgo la 'jug pa</text></item>
<item><p>139b5</p><section>mdo sde</section><text>de dag gis gtams pa de nyid kyi tshe yang de bzhin du sa g.yos par gyur cing / 'jig rten du snang ba chen po yang byung bar gyur te/ phyogs bcu'i sangs rgyas kyi zhing bgrang ba las yang dag par 'das pa dag kyang snang ba rgya chen pos khyab par gyur to/ /de bzhin du sa phyogs mi</text></item>
<item><p>139b6</p><section>mdo sde</section><text>mnyam pa dag kyang lag mthil ltar mnyam par snang ngo / /der byang chub sems dpa' sems dpa' chen po gang dag 'dus pa de dag gis kyang phyogs bcu'i sangs rgyas kyi zhing bgrang ba las yang dag par 'das pa dag gi sangs rgyas bcom ldan 'das rnams mthong bar gyur to/ /de</text></item>
<item><p>139b7</p><section>mdo sde</section><text>bzhin du phyogs bcu'i sangs rgyas kyi zhing bgrang ba las yang dag par 'das pa dag nas byang chub sems dpa' bgrang ba las yang dag par 'das pa dag kyang de bzhin gshegs pa dgra bcom pa yang dag par rdzogs pa'i sangs rgyas zla ba dam pa la phyag bya ba dang / bsnyen bkur bya ba</text></item>
<item><p>140a1</p><section>mdo sde</section><text>dang / thams cad mkhyen pa nyid kyi rnam pa'i gzungs kyi sgo la 'jug pa 'di nyid kyang mnyan pa'i phyir 'jig rten gyi khams tsan dan du lhags so/ /rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas zla ba dam pas byang chub</text></item>
<item><p>140a2</p><section>mdo sde</section><text>sems dpa' sems dpa' chen po rnams la bka' stsal pa/ rigs kyi bu dag ngas mngon par shes te/ gang dag skye ba gcig gis thogs pa'i byang chub sems dpa' 'di dag ni 'gog pa la mnyam par bzhag pa'i sems kyis bar gyi bskal pa bcu po 'di dag 'da' bar byed do/ /</text></item>
<item><p>140a3</p><section>mdo sde</section><text>byang chub sems dpa' sems dpa' chen po lhag ma rnams kyis ni bar gyi bskal pa bcu po 'di dag la/ byang chub sems dpa' sems dpa' chen po nam mkha'i phyag rgya 'di las thams cad mkhyen pa nyid kyi rnam pa'i gzungs kyi sgo la 'jug pa zhes bya ba byang chub sems dpa'i sde</text></item>
<item><p>140a4</p><section>mdo sde</section><text>snod kyi chos 'di nyid thos par gyur cing bar gyi bskal pa bcu po 'di dag la chos rnams thos nas kyang phyogs bcu'i sangs rgyas kyi zhing bgrang ba las yang dag par 'das pa de dag na/ sangs rgyas bcom ldan 'das bgrang ba las yang dag par 'das pa dag bzhugs te 'tsho zhing gzhes</text></item>
<item><p>140a5</p><section>mdo sde</section><text>la/ de dag la sems mngon par rab tu dang bar byas te sems rab tu dang ba'i rgyu des dge ba'i rtsa ba bskyed par gyur nas/ byang chub sems dpa'i rnam par 'phrul pa rnam pa sna tshogs dag gis de bzhin gshegs pa dgra bcom pa yang dag par rdzogs pa'i sangs rgyas zla ba dam pa la</text></item>
<item><p>140a6</p><section>mdo sde</section><text>mchod pa byas nas/ bcom ldan 'das la 'di skad du btsun pa bcom ldan 'das bar gyi bskal pa bcu po 'di dag 'das nas byang chub sems dpa' sems dpa' chen po nam mkha'i phyag rgya 'di chos dang ldan pa'i chos kyi 'khor lo bla na med pa skor bar 'gyur lags sam zhes gsol</text></item>
<item><p>140a7</p><section>mdo sde</section><text>pa dang / bka' stsal pa/ rigs kyi bu dag de de bzhin no/ /de de bzhin te/ bar gyi bskal pa bcu po 'di dag 'das nas byang chub sems dpa' sems dpa' chen po nam mkha'i phyag rgya bla na med pa yang dag par rdzogs pa'i byang chub mngon par rdzogs par 'tshang rgya bar 'gyur</text></item>
<item><p>140b1</p><section>mdo sde</section><text>te/ de gang gi nub mo bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de nyid kyi nub mo 'das nas chos dang ldan pa'i chos kyi 'khor lo skor bar 'gyur zhing / der byang chub sems dpa' rnams la bar gyi bskal pa bcur thams cad mkhyen</text></item>
<item><p>140b2</p><section>mdo sde</section><text>pa nyid kyi rnam pa'i gzungs kyi sgo la 'jug pa 'di nyid ston par 'gyur ro/ /de na byang chub sems dpa' sems dpa' chen po gang dag de la chos nyan par 'gyur ba de dag ni chos de thos pas dge ba'i rtsa ba dag bskyed nas/ gang gi tshe byang chub sems dpa' nam mkha'i</text></item>
<item><p>140b3</p><section>mdo sde</section><text>phyag rgya bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing / des byang chub tu mngon par rdzogs par sangs rgyas nas chos dang ldan pa'i chos kyi 'khor lo/ rab mchog gi 'khor lo phyir mi ldog pa'i 'khor lo bskor te/ byang</text></item>
<item><p>140b4</p><section>mdo sde</section><text>chub sems dpa' bye ba khrag khrig 'bum phrag mang po rnams phyir mi ldog pa la bkod cing / der bar gyi bskal pa bcur thams cad mkhyen pa nyid kyi rnam pa'i gzungs kyi sgo la 'jug pa'i chos 'di ston pa na byang chub sems dpa' de dag de las nyan par 'gyur te/ de'i tshe de</text></item>
<item><p>140b5</p><section>mdo sde</section><text>dag gis chos thos nas skye ba gcig gis thogs par 'gyur ro/ /gang dag bskal par nyan par 'gyur ba'i byang chub sems dpa' de dag ni de'i tshe na sa las yang dag par 'da' bar 'gyur zhing bla na med pa yang dag par rdzogs pa'i byang chub las phyir mi ldog par 'gyur te de nyid kyi</text></item>
<item><p>140b6</p><section>mdo sde</section><text>tshe na gzungs 'di yang mthar thug pa thob par 'gyur ro/ /de bzhin gshegs pa dgra bcom pa yang dag par rdzogs pa'i sangs rgyas zla ba dam pas byang chub sems dpa' sems dpa' chen po rnams la de skad ces bka' stsal te/ sangs rgyas kyi yul gyi cho 'phrul sna tshogs dag</text></item>
<item><p>140b7</p><section>mdo sde</section><text>yang dag par bstan nas byang chub sems dpa' sems dpa' chen po nam mkha'i phyag rgya la ting nge 'dzin sred med kyi bu zhes bya ba bstan te/ lus rdo rje lta bur byin gyis rlob par mdzad pa dang / ting nge 'dzin 'od bkod pa zhes bya ba nges par ston cing / der bar gyi bskal pa</text></item>
<item><p>141a1</p><section>mdo sde</section><text>bcur byang chub sems dpa' rnams la thams cad mkhyen pa nyid kyi rnam pa'i gzungs kyi sgo la 'jug pa'i chos bstan pa 'dis chos kyi 'khor lo bskor te/ sangs rgyas kyi zhing thams cad du sangs rgyas kyi sku mtshan dang dpe byad bzang pos brgyan pa dag gsal</text></item>
<item><p>141a2</p><section>mdo sde</section><text>zhing snang bar byed pa dang / ting nge 'dzin rdo rje dkyil 'khor zhes bya ba nges par ston cing / des byang chub kyi gdan la chos kyi 'khor lo shin tu bskor te byang chub sems dpa' rnams la chos ston par byed pa dang / ting nge 'dzin 'khor lo'i phreng ba zhes bya ba nges par ston cing / de</text></item>
<item><p>141a3</p><section>mdo sde</section><text>chos kyi 'khor lo bskor ba na srog chags bye ba khrag khrig 'bum phrag mang po rnams kyang chos kyi 'khor lo bskor bar 'gyur ba'i phyir phyir mi ldog pa nyid la 'god par rig nas byang chub sems dpa' sems dpa' chen po nam mkha'i phyag rgya dang / byang chub sems dpa'i dge 'dun</text></item>
<item><p>141a4</p><section>mdo sde</section><text>dpag tu med pa dag gis bcom ldan 'das la mchod pa byas nas/ rang rang gi khang pa brtsegs pa dag tu zhugs te 'dug go/ /de bzhin gshegs pa dgra bcom pa yang dag par rdzogs pa'i sangs rgyas zla ba dam pa yang de nyid kyi nub mo phung po'i lhag ma med pa'i mya ngan las</text></item>
<item><p>141a5</p><section>mdo sde</section><text>'das pa'i dbyings su yongs su mya ngan las 'das so/ /byang chub sems dpa' de dag kyang de nyid kyi mtshan mo 'das nas/ bcom ldan 'das de'i sku gdung la mchod pa byas te rang rang gi khang pa brtsegs pa dag tu zhugs par gyur to/ /byang chub sems dpa' gzhan dag ni</text></item>
<item><p>141a6</p><section>mdo sde</section><text>rang rang gi sangs rgyas kyi zhing du dong ngo / /de na gang dag skye ba gcig gis thogs pa'i byang chub sems dpa' de dag ni 'gog pa la snyoms par zhugs pa nyid kyis bar gyi bskal pa bcu po de dag 'da' bar byed do/ /byang chub sems dpa' sems dpa' chen po nam mkha'i phyag</text></item>
<item><p>141a7</p><section>mdo sde</section><text>rgya ni byang chub sems dpa' sems dpa' chen po rnams las brtsams te chos ston par byed cing / byang chub sems dpa' sems dpa' chen po de dag gis kyang bar gyi bskal pa bcur dge ba'i rtsa ba dag bskyed par 'gyur te/ mdang bla na med pa yang dag par rdzogs pa'i</text></item>
<item><p>141b1</p><section>mdo sde</section><text>byang chub mngon par rdzogs par sangs rgyas nas/ des da nang chos kyi 'khor lo bskor te cho 'phrul chen po bstan nas/ srog chags bye ba khrag khrig 'bum phrag du ma dag bla na med pa yang dag par rdzogs pa'i byang chub la rab tu bkod do/ /thams cad mkhyen pa nyid</text></item>
<item><p>141b2</p><section>mdo sde</section><text>kyi rnam pa'i gzungs kyi sgo la 'jug pa 'di bshad pa na byang chub sems dpa' khrag khrig sa ya phrag brgyad kyis mi skye ba'i chos la bzod pa thob par gyur to/ /srog chags dung phyur phrag dgu dang bye ba phrag gnyis ni bla na med pa yang dag par rdzogs pa'i byang chub las phyir mi ldog</text></item>
<item><p>141b3</p><section>mdo sde</section><text>pa la bkod do/ /byang chub sems dpa' khrag khrig phrag bdun cu rtsa gnyis kyis ni thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di thob bo/ /lha dang mi bgrang ba las yang dag par 'das pa rnams kyis ni bla na med pa yang dag par rdzogs pa'i</text></item>
<item><p>141b4</p><section>mdo sde</section><text>byang chub tu sems bskyed do/ /de nas bcom ldan 'das la byang chub sems dpa' sems dpa' chen po rin po che rnam par snang byed kyis 'di skad ces gsol to/ /btsun pa bcom ldan 'das byang chub sems dpa' sems dpa' chen po chos du dang ldan na gzungs 'di</text></item>
<item><p>141b5</p><section>mdo sde</section><text>'thob lags/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po chos bzhi dang ldan na gzungs 'di 'thob ste/ bzhi gang zhe na/ 'di la byang chub sems dpa' sems dpa' chen po 'phags pa'i rigs bzhi la legs par</text></item>
<item><p>141b6</p><section>mdo sde</section><text>gnas pa yin te/ bzhi gang zhe na/ 'di la byang chub sems dpa' sems dpa' chen po gos ngan ngon tsam gyis dga' zhing chog shes la/ gos ngan ngon tsam gyis chog shes pa'i bsngags pa yang rjod par byed cing / de gos kyi phyir tshul dang mi 'thun par mi byed la/</text></item>
<item><p>141b7</p><section>mdo sde</section><text>gos ma rnyed na yang yongs su gdung ba med cing / gos rnyed na yang chags pa med pa dang / zhen pa med pa dang / 'khren pa med pa dang / mdud pa bor ba med pa dang / brgyal ba med pa dang / lhag par chags pa med pa dang / lhag par chags par gyur pa med</text></item>
<item><p>142a1</p><section>mdo sde</section><text>par yongs su spyod par byed cing / nyes dmigs su lta la nges par 'byung bar rab tu shes shing yongs su spyod par byed pa ste/ de ni byang chub sems dpa' sems dpa' chen po 'phags pa'i rigs la legs par gnas pa dang po yin no/ /gos la ji</text></item>
<item><p>142a2</p><section>mdo sde</section><text>lta ba bzhin du bsod snyoms dang / mal cha dang stan la yang de bzhin no/ /gzhan yang byang chub sems dpa' sems dpa' chen po na ba'i gsos sman dang yo byad ngan ngon tsam gyis dga' zhing chog shes la/ na ba'i gsos sman dang yo byad ngan ngon tsam gyis chog shes pa'i bsngags</text></item>
<item><p>142a3</p><section>mdo sde</section><text>pa yang rjod par byed cing de na ba'i gsos sman dang / yo byad kyi phyir tshul dang mi 'thun pa tshol bar mi byed la/ de na ba'i gsos sman dang yo byad ma rnyed na yang yongs su gdung ba med cing rnyed na yang chags pa med pa dang / zhen pa med pa dang / 'khren pa med pa dang / mdud pa bor ba med</text></item>
<item><p>142a4</p><section>mdo sde</section><text>pa dang / brgyal ba med pa dang / lhag par chags pa med pa dang / lhag par chags par gyur pa med par yongs su spyod par byed cing / nyes dmigs su lta ba la nges par 'byung ba rab tu shes shing yongs su spyod par byed pa ste/ 'phags pa'i rigs bzhi po de dag la legs par</text></item>
<item><p>142a5</p><section>mdo sde</section><text>gnas shing / chos bzhi po de dag dang ldan pa'i byang chub sems dpa' sems dpa' chen po ni gzungs 'di thob cing sgom par byed pa yin no/ /gzhan yang byang chub sems dpa' sems dpa' chen po chos lnga dang ldan na thams cad mkhyen pa nyid kyi rnam pa'i gzungs kyi sgo la 'jug pa'i</text></item>
<item><p>142a6</p><section>mdo sde</section><text>gzungs 'di 'thob ste/ lnga gang zhe na/ 'di la byang chub sems dpa' sems dpa' chen po dag kyang tshul khrims dang ldan par gnas pa dang / so sor thar pa'i sdom pas bsdams pa dang / cho ga dang spyod yul phun sum tshogs pa dang / kha na ma tho ba phra rab tsam dag la</text></item>
<item><p>142a7</p><section>mdo sde</section><text>yang 'jigs par lta ba dang / bslab pa'i gzhi rnams yang dag par blangs shing slob par byed la/ /gzhan tshul khrims dang bral ba dag mthong na yang tshul khrims phun sum tshogs pa yang dag par 'dzin du 'jug la/ 'dul zhing 'dzud la rab tu 'god pa byed pa ste/ byang chub</text></item>
<item><p>142b1</p><section>mdo sde</section><text>sems dpa' sems dpa' chen po chos dang po de dang ldan pa dang / gzhan yang byang chub sems dpa' sems dpa' chen pos sems can lta ba la zhen par gyur pa rnams log par lta ba las rnam par bslang zhing / yang dag pa'i lta ba yang dag par 'dzin du 'jug la 'dul zhing</text></item>
<item><p>142b2</p><section>mdo sde</section><text>'dzud la rab tu 'god par byed pa ste/ byang chub sems dpa' sems dpa' chen po chos gnyis pa de dang ldan pa dang / gzhan yang byang chub sems dpa' sems dpa' chen pos sems can cho ga ma yin pa la zhen par gyur pa rnams yang dag pa'i cho ga yang dag par 'dzin du</text></item>
<item><p>142b3</p><section>mdo sde</section><text>'jug la/ 'dul zhing 'dzud la rab tu 'god par byed pa ste byang chub sems dpa' sems dpa' chen po chos gsum pa de dang ldan pa dang / gzhan yang byang chub sems dpa' sems dpa' chen pos sems can bsam pa nyams par gyur pa rnams bsam pa phun sum tshogs</text></item>
<item><p>142b4</p><section>mdo sde</section><text>pa yang dag par 'dzin du 'jug la/ 'dul zhing 'dzud la rab tu 'god par byed pa ste/ byang chub sems dpa' sems dpa' chen po chos bzhi po de dang ldan pa dang / gzhan yang byang chub sems dpa' sems dpa' chen pos sems can nyan thos dang / rang sangs</text></item>
<item><p>142b5</p><section>mdo sde</section><text>rgyas kyi theg pa la yang dag par zhugs pa rnams bla na med pa yang dag par rdzogs pa'i byang chub yang dag par 'dzin du 'jug la 'dul zhing 'dzud la rab tu 'god par byed pa ste/ byang chub sems dpa' sems dpa' chen po chos lnga po de dag dang ldan pa ste/ chos lnga po de</text></item>
<item><p>142b6</p><section>mdo sde</section><text>dag dang ldan pa'i byang chub sems dpa' sems dpa' chen pos ni gzungs 'di 'thob bo/ /gzhan yang byang chub sems dpa' sems dpa' chen po chos drug dang ldan na gzungs 'di 'thob ste/ drug gang zhe na/ 'di la byang chub sems dpa' sems dpa' chen po bdag</text></item>
<item><p>142b7</p><section>mdo sde</section><text>nyid kyang thos pa mang ba dang / thos pa 'dzin pa dang / thos pa bsags pa yin pas des chos tshangs par spyod pa thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/</text></item>
<item><p>143a1</p><section>mdo sde</section><text>yongs su byang ba gang yin pa de mngon par brjod pas mngon par rjod cing / de de lta bu'i chos mang po dag thos nas bzung ste/ kha ton yongs su byang ba dang / yid kyis brtags pa dang / mthong bas shin tu rtogs par byas shing / de de ltar mang du</text></item>
<item><p>143a2</p><section>mdo sde</section><text>thos par gyur pa na thos pa nyung ba'i sems can gzhan dag mang du thos pa yang dag par 'dzin du 'jug la 'dul zhing 'dzud la rab tu 'god par byed pa ste/ chos dang po de dang ldan pa dang / gzhan yang byang chub sems dpa' phrag dog dang / ser sna med cing phrag dog dang /</text></item>
<item><p>143a3</p><section>mdo sde</section><text>ser snas zil gyis non pa'i sems can gzhan dag kyang phrag dog med pa dang / gtong ba phun sum tshogs pa yang dag par 'dzin du 'jug la/ rab tu 'god par byed pa'i bar du ste/ byang chub sems dpa' sems dpa' chen po chos gnyis pa de dang ldan pa dang / gzhan</text></item>
<item><p>143a4</p><section>mdo sde</section><text>yang byang chub sems dpa' sems dpa' chen po sems can rnams la 'tshe bar mi byed cing mi 'jigs pa rab tu sbyin par byed la gnod pa sna tshogs gnod par gyur pa'i sems can rnams gnod pa dag las yongs su thar bar byed pa'i rang bzhin can yin pa dang / tshul 'chos pa</text></item>
<item><p>143a5</p><section>mdo sde</section><text>med cing kha gsag med pa dang / sgyu med cing g.yo med pa dang / stong pa nyid kyis lan mang du gnas par byed pa ste/ chos drug po de dag dang ldan pa'i byang chub sems dpa' sems dpa' chen po ni thams cad mkhyen pa nyid kyi rnam pa'i gzungs kyi sgo la 'jug pa'i gzungs</text></item>
<item><p>143a6</p><section>mdo sde</section><text>'di 'thob bo/ /byang chub sems dpa' sems dpa' chen po chos de lta bu dag dang ldan pas lo bdun du 'gro lding ba'i gsang sngags kyi gzhi 'di dag thams cad la nyin gcig cing lan gsum gsum yan lag lngas mdo dang rgyas par phyag byas shing lus su gtogs pa'i dran pa nye bar bzhag ste/</text></item>
<item><p>143a7</p><section>mdo sde</section><text>stong pa nyid las gnas pas 'gro lding ba'i gsang sngags kyi gzhi 'di brjod par bgyi'o/ /langs nas kyang phyogs bcu kun nas bzhugs te 'tsho zhing gzhes pa'i sangs rgyas bcom ldan 'das rnams dran par byed pa dang / rtag tu sangs rgyas rjes su dran pa bsgom pa'i byang chub</text></item>
<item><p>143b1</p><section>mdo sde</section><text>sems dpa' sems dpa' chen po ni lo bdun 'das nas thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di 'thob bo/ /gzungs 'di 'thob pa'i byang chub sems dpa' sems dpa' chen po ni shes rab kyi mig gang gis phyogs bcu'i sangs rgyas kyi zhing</text></item>
<item><p>143b2</p><section>mdo sde</section><text>gang gA'i klung gi bye ma snyed dag na sangs rgyas bcom ldan 'das gang dag bzhugs te 'tsho zhing gzhes la cho 'phrul chen po rnam par ston par mdzad pa thams cad kyang mthong bar 'gyur ba de lta bu'i 'phags pa'i shes rab kyi mig kyang 'thob cing / sangs rgyas bcom ldan 'das de dag</text></item>
<item><p>143b3</p><section>mdo sde</section><text>gi 'dzum pa rnam par bstan pa dag kyang mthong nas/ gzungs kyi sgo brgyad khri bzhi stong yang 'thob bo/ /ting nge 'dzin gyi sgo bdun khri nyis stong yang 'thob bo/ /chos kyi sgo drug khri yang 'thob ste/ thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di</text></item>
<item><p>143b4</p><section>mdo sde</section><text>la gnas pa'i byang chub sems dpa' sems dpa' chen po ni byams pa chen po yang 'thob bo/ /snying rje chen po yang 'thob bo/ /byang chub sems dpa' gang gis gzungs 'di 'thob par gyur pa des gal te mtshams med pa lnga'i las shig spyad par gyur na yang de'i tshe phyi ma la yongs</text></item>
<item><p>143b5</p><section>mdo sde</section><text>su zad par gyur te/ tshe gsum gyis las de dag ma lus par zad par 'gyur zhing sa bcu pa yang gnon par byed do/ /byang chub sems dpa' des mtshams med pa'i las dag ma byas na'ang de'i las gzhan thams cad yongs su zad par 'gyur zhing / tshe rjes nas kyang sa bcu pa gnon</text></item>
<item><p>143b6</p><section>mdo sde</section><text>par byed de ring po mi thogs par byang chub kyi phyogs kyi chos sum cu rtsa bdun po 'di dag kyang 'thob la thams cad mkhyen pa nyid kyi ye shes kyang 'thob par 'gyur ro/ /rigs kyi bu de ltar na thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di ni byang chub</text></item>
<item><p>143b7</p><section>mdo sde</section><text>sems dpa' sems dpa' chen po rnams kyi gces spras byed pa yin te/ byang chub sems dpa' sems dpa' chen pos rtag tu rgyun mi 'chad par sangs rgyas bcom ldan 'das rnams kyi 'dzum pa rnam par bstan pa'i cho 'phrul mthong na/ gang gis 'jig rten gyi khams gang</text></item>
<item><p>144a1</p><section>mdo sde</section><text>gA'i klung gi bye ma snyed dag tu sangs rgyas bcom ldan 'das gang gA'i klung gi bye ma snyed dag la mchod pa byas la/ sangs rgyas bcom ldan 'das de dag gi chos nyan cing / ting nge 'dzin dang / gzungs dang / bzod pa thob nas sangs rgyas kyi zhing 'di nyid du</text></item>
<item><p>144a2</p><section>mdo sde</section><text>phyir 'ong bar 'gyur ba de lta bu'i rdzu 'phrul gyi yul dang yang ldan par 'gyur ro/ /rigs kyi bu byang chub sems dpa' sems dpa' chen po rnams kyi thams cad mkhyen pa nyid kyi rnam pa'i gzungs kyi sgo la 'jug pa 'di ni las yongs su zad par byed pa dang / dge ba mngon par</text></item>
<item><p>144a3</p><section>mdo sde</section><text>'phel bar byed pas na don che ba yin no/ /rigs kyi bu gang dag gis thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di dang / bcom ldan 'das de bzhin gshegs pa zla ba dam pa de'i mtshan thos pa de dag ni las kyi sgrib pa thams cad yongs su</text></item>
<item><p>144a4</p><section>mdo sde</section><text>zad par 'gyur zhing bla na med pa yang dag par rdzogs pa'i byang chub tu yang nges par 'gyur ro/ /de nas byang chub sems dpa' kha cig gis 'di skad ces gsol to/ /btsun pa bcom ldan 'das bdag cag gis ni 'das pa'i sangs rgyas bcom ldan 'das bzhugs te 'tsho</text></item>
<item><p>144a5</p><section>mdo sde</section><text>zhing gzhes pa gang gA'i klung gi bye ma snyed dag las gzungs 'di thos shing thob lags so/ /kha cig gis ni 'di skad ces bdag cag gis ni gang gA'i klung gnyis kyi bye ma snyed las so zhes gsol to/ /kha cig gis ni gsum snyed las so zhes/ kha cig gis ni bzhi snyed las so</text></item>
<item><p>144a6</p><section>mdo sde</section><text>zhes/ kha cig gis ni lnga snyed las so zhes/ kha cig gis ni drug snyed las so zhes/ kha cig gis ni bdun snyed las so zhes/ kha cig gis ni brgyad snyed las so zhes gsol to/ /kha cig gis ni 'di skad du bdag cag gis ni 'das pa'i yang dag par rdzogs pa'i sangs rgyas</text></item>
<item><p>144a7</p><section>mdo sde</section><text>bzhugs te 'tsho zhing gzhes pa gang gA'i klung dgu'i bye ma snyed dag las thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di thos shing rnam pa thams cad du thob lags so zhes gsol to/ /byang chub sems dpa' sems dpa' chen po byams pas gsol</text></item>
<item><p>144b1</p><section>mdo sde</section><text>pa/ bdag gis ni bskal pa gang gA'i klung bcu'i bye ma snyed 'das pa na bskal pa chen po kun nas sgrol ba zhes bgyi ba zhig byung ste/ de na sangs rgyas kyi zhing rgyan thams cad kyis brgyan pa zhes bgyi bar gyur pa der sangs rgyas sA la'i dbang po'i rgyal po zhes bgyi ba rig pa dang zhabs</text></item>
<item><p>144b2</p><section>mdo sde</section><text>su ldan pa/ bde bar gshegs pa/ 'jig rten mkhyen pa/ skyes bu 'dul zhing kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dge slong bye ba khrag khrig 'bum phrag mtha' yas pa'i dge 'dun gyis yongs su bskor cing / de bzhin du byang</text></item>
<item><p>144b3</p><section>mdo sde</section><text>chub sems dpa' bgrang ba las yang dag par 'das pas yongs su bskor ba zhig byung bas thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di nyid bshad par gyur pa na/ de las gzungs 'di thos nas bdag gis bsgom pa yongs su rdzogs par bgyis shing</text></item>
<item><p>144b4</p><section>mdo sde</section><text>rtogs par bgyis lags so/ /de bzhin du bskal pa tshad ma mchis pa'i yang ches tshad ma mchis pa/ grangs ma mchis pa'i yang ches grangs ma mchis pa dag la 'das pa'i yang dag par rdzogs pa'i sangs rgyas bzhugs te 'tsho zhing gzhes pa'i sangs rgyas bcom ldan 'das de</text></item>
<item><p>144b5</p><section>mdo sde</section><text>dag la byang chub sems dpa'i rnam par 'phrul pa grangs ma mchis pa dag gis mchod par bgyis nas/ sangs rgyas re re las kyang dge ba'i rtsa ba tshad ma mchis pa dang / grangs ma mchis pa dang / gzhal du ma mchis pa dang / dpag tu ma mchis pa dag bsrungs shing bsod nams</text></item>
<item><p>144b6</p><section>mdo sde</section><text>kyi phung po yongs su bzung ste/ dge ba'i rtsa ba des bdag sangs rgyas stong phrag mang po dag gis lung bstan kyang / bdag ni smon lam gyi khyad par gyis dus la lta zhing 'di ltar yun ring por 'khor ba na 'khor bar gyur te/ de'i slad du bdag 'khor ba na 'khor zhing / sngar bla na med pa yang dag</text></item>
<item><p>144b7</p><section>mdo sde</section><text>par rdzogs pa'i byang chub mngon par rdzogs pa'i sangs ma rgyas lags te/ nga ni bcom ldan 'das kyis bla na med pa yang dag par rdzogs pa'i byang chub kyi rgyal tshab tu dbang bskur nas/ bdag gi shes rab kyi mgo la rnam par grol ba'i cod pan bcings lags so/ /de nas</text></item>
<item><p>145a1</p><section>mdo sde</section><text>bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /byams pa de de bzhin te/ khyod kyis ni de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po las</text></item>
<item><p>145a2</p><section>mdo sde</section><text>thams cad mkhyen pa nyid kyi rnam pa'i gzungs kyi sgo la 'jug pa'i gzungs 'di thob par gyur to/ /byams pa khyod ni re ba ji lta ba bzhin yongs su rdzogs pa yin pas byams pa khyod ni 'dod na bskal pa bcu'i bar gyis bla na med pa yang dag par rdzogs pa'i byang chub mngon par rdzogs par</text></item>
<item><p>145a3</p><section>mdo sde</section><text>'tshang rgya bar 'gyur zhing / byams pa khyod kyis ni myur ba nyid du bla na med pa'i ye shes kyi phung po'i lhag ma med pa'i mya ngan 'das pa'i dbyings su 'jug par yang nus mod kyi/ byams pa khyod 'di srid du 'khor ba la mngon par dga' bar gyur pa de dag thams cad ni smon lam gyi</text></item>
<item><p>145a4</p><section>mdo sde</section><text>dbang gis dus la lta ba yin no/ /byams pa de'i phyir khyod kyis da ltar nga las rgyal tshab yongs su blangs pa yin te/ khyod kyis ni 'das pa'i de bzhin gshegs pa rnams las kyang rgyal tshab yongs su blangs so/ /de nas bcom ldan 'das kyis thams cad dang ldan pa'i</text></item>
<item><p>145a5</p><section>mdo sde</section><text>'khor la gzigs te/ byang chub sems dpa'i 'khor dang / dge slong dang / dge slong ma dang / dge bsnyen dang / dge bsnyen ma'i 'khor dang / lha dang / klu dang / gnod sbyin dang / srin po dang / dri za dang / mi dang / mi ma yin pa rnams la rnam par gzigs nas/ de'i</text></item>
<item><p>145a6</p><section>mdo sde</section><text>tshe gsang sngags kyi gzhi 'di dag bka' stsal to/ /dAn ta b+hU mi/ dam tha b+hU mi/ smr-i ti b+hU mi/ pra dz+nyA b+hU mi/ bai sha ra d+ya b+hU mi/ pra ti sam bid b+hU mi/ a nu k+She pa b+hU mi/ sa ma tA pa rI k+She pa/ u pe k+Sh+ya b+hU mi/ dza tik+Sha ya b+hU mi/ ma mu dza/ mun dza/ bin mu dza/ ma lan mu</text></item>
<item><p>145a7</p><section>mdo sde</section><text>dza/ bi sha kra/ da sha ba te/ be sha ta/ te ra Na/ bai shalA kra/ sha mu sha ba ta/ bi ma ti/ bi ma ti/ yo par hi ta/ ra ga ma ta/ ba shi sang kra ma/ a ti tso rab te/ me khe mu dra/ da ha ra ba te/ pra dz+nyA a ga tA bud ng+he/ da ha kra ma ti/ sa do Sha ban d+ha/ ba la ya til ya/ a hu ka Ta/ a</text></item>
<item><p>145b1</p><section>mdo sde</section><text>mun d+ha man/ arta ba ti/ mu ru ba ti/ di hI nad be d+ha/ a ga na di/ ba ka na te/ sa ma ke /bi sa b+ha Te/ i Te/ i Ta ba le/ ad tra/ tad tra/ ku ru Sha Na/ la ba Sha Na/ la ta tha/ ru tha/ sarba na ta/ sarba ta ba/ a ni rud d+ha/ i da shwa ri hi pha la/ ba hu pha la/</text></item>
<item><p>145b2</p><section>mdo sde</section><text>sa twa pha la/ shiSh+Ta ba te/ bcom ldan 'das kyis lha rnams la yang rten cing 'brel bar 'byung ba dang ldan pa'i mos pa'i tshig rnams bshad de/ de dag bshad pa na lha khrag khrig phrag drug cus bden pa mthong bar gyur to/ /tad pha lan/ a gra pha lan/ la la hu/ a la</text></item>
<item><p>145b3</p><section>mdo sde</section><text>hu/ a la ha/ ni lang ha re/ ba na ta khye/ i dan pha lan/ ni yA ma pha lan/ na mu da ya/ bi b+hU kha/ pra dz+nyA tsakra su nir pr-i ti tsakra/ dz+nyA na tsakra/ mos pa'i tshig de dag gis lha dung phyur gyis bla na med pa yang dag par rdzogs pa'i byang chub tu sems bskyed nas de nyid du phyir</text></item>
<item><p>145b4</p><section>mdo sde</section><text>mi ldog par gyur to/ /pa sh+ye/ so ma to/ /a nu ma to/ /a ku ma ti/ tshe da ba kai/ man tra s+tha/ da sha ba la/ bi bra ba s+tha/ i sha s+thi ta/ a ti ma ti/ tIk+Sh+Na ma ti/ A lo ke /ste ri tuSh+Na/ mos pa'i tshig de dag gis klu drug khri bzhi stong gis bla na</text></item>
<item><p>145b5</p><section>mdo sde</section><text>med pa yang dag par rdzogs pa'i byang chub tu sems bskyed nas de nyid du phyir mi ldog par gyur to/ /a pra b+ha/ sa ma da na/ a had d+yo/ b+ha ga bad d+yo/ kA ru N+ya a k+Sha/ sid d+ha ma ti/ sa man tA k+Sho/ a la ba le/ si ta ka ro/ ma ha ba le/ o jo ha ro/ d+ha ra ne/ ping</text></item>
<item><p>145b6</p><section>mdo sde</section><text>ge la k+Sha/ u dAk+Sha/ ku kak+Sha/ bi ro d+ho/ bi rU pa mu kha/ a k+Shi hasta/ shag ti ba lan/ a su ro bi nA~M/ a su ro bi nA~M/ a su ro pra mar di te/ mos pa'i tshig de dag gis gnod sbyin dung phyur phrag gnyis dang bye ba phrag gnyis kyis bla na med pa yang dag par rdzogs</text></item>
<item><p>145b7</p><section>mdo sde</section><text>pa'i byang chub tu sems bskyed nas de nyid du phyir mi ldog par gyur to/ /a tsi pi li le/ ti ni da tshe/ san di da tshe/ ga ti ne na/ ka me ma/ na ma ste/ u bair be/ mu da me/ ma da me/ ma ti me/ sa ni ha/ shU re/ d+hA ra NI ya/ sen dra/ sa de ba/ sa nA ga /sa yak+Sha/ a su</text></item>
<item><p>146a1</p><section>mdo sde</section><text>ra/ de bA/ nA gA/ ni rug ti/ ba ri bA ra/ ni ru ga til b+hi/ smr-i ti pradz+nyA pa ri bA ra/ ma ti pra ti la b+hi/ ga ti d+h+r-iti/ pa ri bA ra/ ga ti d+h+r-i ti/ pra ti la b+hi/ pUrba ke Shu/ tsa ri ta ba na taH/ a b+hi s+thA ma ban taH/ shU ra ban taH/ tsi ra bIr+ya ban taH/ pi tA ba te/</text></item>
<item><p>146a2</p><section>mdo sde</section><text>b+hA sa b+ha ge/ mArga mu dre/ dr-i sha pa ka ri Sha Ni/ k+Sha ma ra hu/ o ha ra No/ de bar tsa tu/ su ra mu dra/ yak+Sha mu dra/ rak+Sha sa mu dra/ be di be di me/ tab pe/ tad ta ba pe/ uSh+Na na me/ pra khad t+ye/ nan pe/ d+hA ri NI ya/ A bi sha/ /di sha sho d+ha ni/ bU kya shud d+he/ dzi</text></item>
<item><p>146a3</p><section>mdo sde</section><text>hwa shud d+he/ bA tsI ba ri karma/ pra dz+nyA bud d+hi/ smr-i ti ma ti/ ga ti d+h+r-i ti/ ga Na na/ pra ti sa ra Na bud d+hi/ dza ya tsakre/ shU n+ya ta tsakre bya ya/ mos pa'i tshig de dag gis lha ma yin lnga khri drug stong gis/ bla na med pa yang dag par rdzogs pa'i byang chub tu sems bskyed nas/</text></item>
<item><p>146a4</p><section>mdo sde</section><text>phyir mi ldog pa la gnas par gyur to/ /de nas bcom ldan 'das kyis byang chub sems dpa' 'jigs med yang dag gzhol zhes bya ba la bka' stsal pa/ rigs kyi bu de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba ni</text></item>
<item><p>146a5</p><section>mdo sde</section><text>rnyed par dka'o/ /tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong bas yongs su bsgos pa'i gsang sngags kyi gzhi 'di dag kyang rnyed par dka'o/ /rigs kyi bu de bzhin gshegs pas sems can rnams la phan pa dang /</text></item>
<item><p>146a6</p><section>mdo sde</section><text>byang chub sems dpa'i yon tan bsgrub pa'i phyir/ sngon byang chub sems dpa'i spyad pa spyod pa na/ sbyin pa dang / dul ba dang / yang dag par sdom pa dang / bzod pa dang / brtson 'grus dang / ting nge 'dzin dang / shes rab kyis yongs su bzung ba'i sangs rgyas bye ba khrag</text></item>
<item><p>146a7</p><section>mdo sde</section><text>khrig 'bum phrag mang po rnams la bsnyen bkur byas te/ la la las ni sbyin pa byin/ la la las ni tshul khrims bsrungs/ la la las ni tshangs par spyod pa spyad/ la la las ni sgom pa bsten/ la la las ni brtson 'grus brtsams/ la la las ni bzod pa bsgoms/</text></item>
<item><p>146b1</p><section>mdo sde</section><text>la la las ni ting nge 'dzin bsgrubs/ la la las ni shes rab sten cing / dge ba'i las rnam pa tha dad pa sna tshogs dpag tu med pa mang du byas pas/ de'i phyir ngas da ltar bla na med pa'i ye shes brnyes so/ /rigs kyi bu de bzhin gshegs pas/ sngon byang chub sems dpa'i</text></item>
<item><p>146b2</p><section>mdo sde</section><text>spyad pa spyod pa na/ bskal pa bye ba khrag khrig 'bum phrag du mar dang / phra ma dang / ngag rtsub mo dang / tshig kyal pa spangs te/ ngag gi las dge ba rnam pa du ma bsten cing mang du byas pas/ de'i phyir da ltar ljags shin tu ring ba brnyes te/ rigs kyi bu de bzhin</text></item>
<item><p>146b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas la ni gzhan du gsung ba mi mnga'o/ /de nas bcom ldan 'das kyis 'khor der ji lta bu'i rdzu 'phrul 'du bya ba mngon par mdzad pas/ ting nge 'dzin bsod nams thams cad la yang dag par gzhol ba zhes bya ba la snyoms</text></item>
<item><p>146b4</p><section>mdo sde</section><text>par zhugs nas/ zhal gyi sgo nas ljags kyi dbang po phyung ste/ rang gi zhal gyi dkyil 'khor rab tu yog par mdzad nas ljags kyi dbang po de las 'od zer bye ba phrag drug cu rab tu phyung ste/ 'od zer de dag gis stong gsum gyi stong chen po'i 'jig rten gyi khams 'di snang ba</text></item>
<item><p>146b5</p><section>mdo sde</section><text>chen pos khyab par gyur pa de lta bu'i rdzu 'phrul mngon par 'du bya ba mngon par mdzad do/ /'od zer de dag gis sems can dmyal ba dang / dud 'gro'i skye gnas dang / gshin rje'i 'jig rten dang / lha dang / mi rnams la khyab par gyur te/ 'od zer de dag gis</text></item>
<item><p>146b6</p><section>mdo sde</section><text>sems can dmyal ba'i sems can me rab tu 'bar bas lus sreg pa gang yin pa de dag rlung bsil ba dag langs nas de dag la reg pa dang / de dag yud tsam zhig bde ba'i tshor ba skyes par gyur to/ /sems can dmyal ba'i sems can re re'i mdun na yang sangs rgyas</text></item>
<item><p>146b7</p><section>mdo sde</section><text>kyis sprul pa skyes bu chen po'i mtshan sum cu rtsa gnyis kyis sku legs par brgyan cing / dpe byad bzang po brgyad cus gzugs rnam par mdzes par gyur pa dag bzhugs te/ sems can dmyal ba pa'i sems can de dag gis de mthong nas/ bde ba dang ldan zhing</text></item>
<item><p>147a1</p><section>mdo sde</section><text>sangs rgyas mthong ba'i bde bas lus rab tu tshim ste/ sangs rgyas mthong nas 'di snyam du sems can 'di'i mthus bdag cag gis bde ba'i tshor ba thob bo snyams du sems te/ de dag bcom ldan 'das la dga' zhing dang la gus pa skyes pa dang / bcom</text></item>
<item><p>147a2</p><section>mdo sde</section><text>ldan 'das kyis de dag la bka' stsal pa/ kye sems can dag sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo zhes tshig de skad brjod cig dang rtag tu de lta bu'i bde ba dang ldan par 'gyur ro/ /de nas sems can dmyal ba pa de dag</text></item>
<item><p>147a3</p><section>mdo sde</section><text>gis thal mo sbyar nas sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo zhes tshig de skad brjod do/ /de nas sems can dmyal ba pa'i sems can de dag dge ba'i rtsa ba de dang / sems dang ba des de nas shi 'phos nas/ kha cig</text></item>
<item><p>147a4</p><section>mdo sde</section><text>ni lha rnams kyi nang du skyes so/ /kha cig ni mi rnams kyi nang du skyes so/ /gang dag grang ba'i sems can dmyal ba rnams su skyes pa'i sems can de dag la ni rlung dron po dag langs nas snga ma bzhin du mi rnams kyi bar du skyes so/ /de bzhin du bkres pa dang skom pas</text></item>
<item><p>147a5</p><section>mdo sde</section><text>lus rab tu 'bar bar gyur pa de dag kyang 'od zer de dag gis bkres pa dang skom pa'i me zhi bar byed cing bde ba'i tshor ba skyed de/ re re'i mdun na yang sangs rgyas kyi sprul pa'i gzugs skyes bu chen po'i mtshan sum cu rtsa gnyis kyis sku legs par brgyan cing dpe byad bzang po</text></item>
<item><p>147a6</p><section>mdo sde</section><text>brgyad cus rnam par mdzes pa dag bzhugs par gyur te/ de dag gis de mthong nas sangs rgyas mthong ba'i bde bas lus tshim par gyur nas 'di snyam du sems can 'di'i mthus bdag cag gis bde ba'i tshor ba thob bo snyam du sems te/ de dag bcom ldan 'das la dga'</text></item>
<item><p>147a7</p><section>mdo sde</section><text>zhing dang la gus pa skyes pa dang / bcom ldan 'das kyis de dag la bka' stsal pa/ sems can dag tshur sheg /khyed cag sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo zhes tshig de skad brjod cig dang zhes bya ba nas/</text></item>
<item><p>147b1</p><section>mdo sde</section><text>dge ba'i rtsa ba des de nas shi 'phos nas kha cig ni lha rnams kyi nang du skyes so/ /kha cig ni mi rnams kyi nang du skyes pa'i bar du gyur to/ /dud 'gro rnams la yang de bzhin du bskul/ mi rnams la yang de bzhin du bskul nas/ lha dang mi bgrang ba las yang dag par 'das pa dag chos</text></item>
<item><p>147b2</p><section>mdo sde</section><text>mnyan pa'i phyir bcom ldan 'das kyi drung du lhags nas bcom ldan 'das kyi zhabs la mgo bos phyag 'tshal te 'khod do/ /de'i tshe na lha dang / mi'i tshogs bgrang ba las yang dag par 'das pa dag gis bla na med pa yang dag par rdzogs pa'i byang chub tu sems bskyed par gyur to/ /</text></item>
<item><p>147b3</p><section>mdo sde</section><text>byang chub sems dpa' bgrang ba las yang dag par 'das pa dag gis ni der ting nge 'dzin dang / bzod pa dang / gzungs thob par gyur to/ /theg pa chen po'i mdo snying rje pad ma dkar po las gzungs kyi sgo'i le'u ste gnyis pa'o// //de nas bcom ldan</text></item>
<item><p>147b4</p><section>mdo sde</section><text>'das kyis rang gis rdzu 'phrul mngon par mdzad pa slar bsdus pa dang / bcom ldan 'das la byang chub sems dpa' sems dpa' chen po blo gros zhi bas 'di skad ces gsol to/ /bcom ldan 'das rgyu gang dang rkyen gang gis sangs rgyas bcom ldan 'das gzhan dag gi sangs rgyas</text></item>
<item><p>147b5</p><section>mdo sde</section><text>kyi zhing ni yongs su dag cing rnyog pa ma mchis la/ snyigs ma lnga dang bral zhing sangs rgyas kyi zhing gi yon tan bkod pa sna tshogs dag mchis la/ de na byang chub sems dpa' sems dpa' chen po thams cad kyang yon tan rnam pa sna tshogs yongs su rdzogs shing bde ba sna tshogs dang</text></item>
<item><p>147b6</p><section>mdo sde</section><text>ldan la/ de na nyan thos dang / rang sangs rgyas rnams kyi ming yang ma mchis na/ skye ba lta smos kyang ci 'tshal bar gyur lags/ bcom ldan 'das rgyu gang dang rkyen gang gis bcom ldan 'das ni sangs rgyas kyi zhing smad par 'khrugs shing / tshe'i snyigs ma dang / dus kyi</text></item>
<item><p>147b7</p><section>mdo sde</section><text>snyigs ma dang / sems can gyi snyigs ma dang / lta ba'i snyigs ma dang / nyon mongs pa'i snyigs ma byung bar gyur pa na bla na med pa yang dag par rdzogs pa'i byang chub mngon par rdzogs par sangs rgyas nas 'khor bzhi po dag la theg pa gsum las brtsams te chos bstan par</text></item>
<item><p>148a1</p><section>mdo sde</section><text>mdzad lags/ ci'i slad du bcom ldan 'das kyis sangs rgyas kyi zhing snyigs ma lnga dang bral zhing yongs su dag pa yongs su ma bzung lags/ bcom ldan 'das kyis bka' stsal pa/ rigs kyi bu byang chub sems dpa' rnams ni smon lam gyi</text></item>
<item><p>148a2</p><section>mdo sde</section><text>dbang gis sangs rgyas kyi zhing yongs su dag pa yongs su 'dzin par byed cing smon lam gyi dbang gis sangs rgyas kyi zhing yongs su ma dag pa yang yongs su 'dzin par byed do/ /rigs kyi bu byang chub sems dpa' sems dpa' chen po rnams ni snying rje chen po dang ldan pa'i phyir sangs rgyas kyi zhing</text></item>
<item><p>148a3</p><section>mdo sde</section><text>yongs su ma dag pa yang yongs su 'dzin par byed pa'o/ /de ci'i phyir zhe na/ 'di ltar nga da ltar sangs rgyas kyi zhing smad pa 'di lta bur skyes pa yang ngas de ltar smon lam btab pa'i phyir te/ de legs par rab tu nyon la yid la zung shig dang / ngas khyod la bshad par bya'o/ /</text></item>
<item><p>148a4</p><section>mdo sde</section><text>byang chub sems dpa' blo gros zhi bas bcom ldan 'das de bzhin no zhes gsol te/ bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /rigs kyi bu sngon byung ba bskal pa grangs med pa gang gA'i klung gcig gi bye ma snyed 'das pa</text></item>
<item><p>148a5</p><section>mdo sde</section><text>na sangs rgyas kyi zhing 'dir bskal pa chen po 'dzin pa zhes bya ba zhig byung ste/ bskal pa chen po de la gling bzhi pa'i sangs rgyas kyi zhing 'dir gling bzhi 'khor los sgyur ba'i rgyal po rtsibs kyi mu khyud ces bya ba zhig byung ngo / /rtsibs kyi mu khyud de la mdun na 'don bram ze rgya mtsho'i</text></item>
<item><p>148a6</p><section>mdo sde</section><text>rdul ces bya ba zhig yod de/ de'i bu skyes bu chen po'i mtshan sum cu rtsa gnyis dang ldan zhing dpe byad bzang po brgyad cus lus rnam par mdzes la bsod nams brgya'i mtshan dang ldan zhing 'od 'dom gang ba yod la/ shing n+ya gro d+ha ltar chu zheng gab cing lta bas chog mi shes pa zhig btsas</text></item>
<item><p>148a7</p><section>mdo sde</section><text>so/ /de btsas ma thag tu lha 'bum gyis mchod pa byas nas/ rgya mtsho'i snying po zhes bya bar ming btags so/ /de dus gzhan zhig na nges par byung nas skra dang kha spu bregs te gos ngur smrig bgos nas/ bla na med pa yang dag par rdzogs pa'i byang chub tu mngon par rdzogs</text></item>
<item><p>148b1</p><section>mdo sde</section><text>par sangs rgyas te/ de bzhin gshegs pa rin po che'i snying po zhes bya bar gyur nas bcom ldan 'das des chos kyi 'khor lo bskor te srog chags bye ba khrag khrig 'bum phrag mang po dag mtho ris dang thar pa'i 'bras bu la rab tu bkod par gyur to/ /de dus gzhan zhig na nyan thos</text></item>
<item><p>148b2</p><section>mdo sde</section><text>bye ba khrag khrig 'bum phrag mang po dag gis yongs su bskor cing mdun du bdar nas grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams su rgyu zhing gshegs te/ rim gyis gang na 'khor los sgyur ba'i rgyal po de</text></item>
<item><p>148b3</p><section>mdo sde</section><text>gnas pa'i grong khyer gzhan zhig tu gshegs so/ /de na de bzhin gshegs pa dgra bcom pa yang dag par rdzogs pa'i sangs rgyas rin po che'i snying po grong khyer gyi phyi rol nas ha cang yang mi ring ba na 'dzam bu'i tshal zhes bya ba'i skyed mos tshal zhig yod pa na nyan thos bye ba khrag khrig 'bum</text></item>
<item><p>148b4</p><section>mdo sde</section><text>phrag du ma dang thabs cig tu bzhugs so/ /rgyal po rtsibs kyi mu khyud kyis de bzhin gshegs pa dgra bcom pa yang dag par rdzogs pa'i sangs rgyas rin po che'i snying po bdag gi yul du gshegs nas/ 'dzam bu'i tshal gyi skyed mos tshal na nyan thos bye ba khrag khrig 'bum phrag</text></item>
<item><p>148b5</p><section>mdo sde</section><text>du ma dang thabs cig tu bzhugs so zhes thos nas 'di snyam du sems te/ bdag song la phyin nas kyang de bzhin gshegs pa de la bsti stang du bya/ bla mar bya/ ri mor bya/ mchod par bya gor ma chag snyam mo/ /de nas rgyal po rtsibs kyi mu khyud rgyal po'i 'byor pa chen po dang /</text></item>
<item><p>148b6</p><section>mdo sde</section><text>rgyal po'i mthu chen pos srog chags bye ba khrag khrig 'bum phrag du mas yongs su bskor cing mdun du bdar te/ grong khyer nas byung zhing 'dzam bu'i tshal gyi skyed mos tshal ga la ba der song nas bzhon pas bgrod pa'i sa ji srid pa de srid du bzhon pas song ste phyin pa dang / rkang pas kun</text></item>
<item><p>148b7</p><section>mdo sde</section><text>dga'i ra bar zhugs nas/ de bzhin gshegs pa rin po che'i snying po ga la ba der song ste phyin pa dang / de bzhin gshegs pa dgra bcom pa yang dag par rdzogs pa'i sangs rgyas rin po che'i snying po'i zhabs la mgo bos phyag 'tshal te lan gsum du bskor ba byas nas</text></item>
<item><p>149a1</p><section>mdo sde</section><text>phyogs gcig tu 'dug go/ /phyogs gcig tu 'dug nas kyang de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos rgyal po rtsibs kyi mu khyud la chos kyi gtam yang dag par bstan/ yang dag par 'dzin du bcug /</text></item>
<item><p>149a2</p><section>mdo sde</section><text>yang dag par gzengs bstod/ yang dag par rab tu dga' bar mdzad do/ /rnam grangs du mar chos kyi gtam yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung</text></item>
<item><p>149a3</p><section>mdo sde</section><text>bar gyur to// //bam po gsum pa/ de nas rgyal po rtsibs kyi mu khyud stan las langs te bla gos phrag pa gcig tu gzar nas de bzhin gshegs pa rin po che'i snying po ga la ba de logs su thal mo sbyar ba btud de zhabs gnyis la gtugs nas/ de</text></item>
<item><p>149a4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rin po che'i snying po la 'di skad ces gsol to/ /bcom ldan 'das bdag gis dgung zla gsum po 'di la bcom ldan 'das dge slong gi dge 'dun dang bcas pa la na bza' dang / bshos dang / gzims</text></item>
<item><p>149a5</p><section>mdo sde</section><text>cha dang / gdan dang / snyun gyi gsos sman dang / yo byad rnams kyis bsnyen bkur bgyi bar 'tshal na bcom ldan 'das dang dge slong gi dge 'dun gyis gnang bar mdzad du gsol/ rigs kyi bu de bzhin gshegs pa rin po che'i snying pos rgyal po rtsibs kyi mu khyud la cang mi</text></item>
<item><p>149a6</p><section>mdo sde</section><text>gsung bas gnang bar mdzad do/ /de nas rgyal po rtsibs kyi mu khyud kyis de bzhin gshegs pa rin po che'i snying pos cang mi gsung bas gnang bar rig nas/ bcom ldan 'das kyi zhabs la mgo bos phyag 'tshal te/ lan gsum bskor ba byas nas bcom ldan 'das kyi thad nas</text></item>
<item><p>149a7</p><section>mdo sde</section><text>song ngo / /de nas rgyal po rtsibs kyi mu khyud kyis khams kyi rgyal po rnams dang / blon po rnams dang / sna chen po la gtogs pa rnams dang / blon po phra mo rnams dang / grong mi rnams dang / ljongs kyi mi rnams dang / zho shas 'tsho ba'i mi rnams bos te smras pa/ gtso bo</text></item>
<item><p>149b1</p><section>mdo sde</section><text>dag shes par gyis shig /ngas de bzhin gshegs pa dgra bcom pa yang dag par rdzogs pa'i sangs rgyas rin po che'i snying po dge slong gi dge 'dun dang bcas pa zla ba gsum po 'di la yo byad thams cad kyis nges par spyan drangs te/ nga la nye bar spyad pa dang / yongs su spyad pa dang /</text></item>
<item><p>149b2</p><section>mdo sde</section><text>bsnyen bkur bya ba dang / dga' mgur spyad pa dang / btsun mo'i 'khor gang ci yod pa de dag thams cad kyang ngas bcom ldan 'das dang / dge slong gi dge 'dun la gus par byas te phul gyis/ khyed cag la gang zag gis nye bar spyad pa dang / yongs su spyad pa dang / bsnyen</text></item>
<item><p>149b3</p><section>mdo sde</section><text>bkur bya ba dang / dga' mgur spyad pa dang / chung ma'i 'khor ji yod pa de dag thams cad kyang bcom ldan 'das dang dge slong gi dge 'dun la gus par phul cig ces bsgo nas/ de dag gis kyang de bzhin du phul lo/ /khyim bdag rin po ches kyang skyed mos tshal bzang po thams</text></item>
<item><p>149b4</p><section>mdo sde</section><text>cad 'dzam bu'i chu bo'i gser las byas shing skyed mos tshal de nyid du bcom ldan 'das kyi phyir rin po che sna bdun gyi khang pa brtsegs pa brtsigs te/ de'i phyogs bzhi kho ra khor yug dag tu rin po che sna bdun gyi sgo dag kyang btod do/ /skyed mos tshal thams cad kyang rin po che sna</text></item>
<item><p>149b5</p><section>mdo sde</section><text>bdun gyi shing ljon pa dag gis brgyan to/ /shing ljon pa de dag kyang gos sna tshogs dang / ras bcos bu sna tshogs dang / gdugs sna tshogs dang / mu tig gi lda ldi sna tshogs dang / rgyan sna tshogs dang / rin po che'i rgyan sna tshogs dang / spos sna tshogs dag gis legs par brgyan</text></item>
<item><p>149b6</p><section>mdo sde</section><text>to/ /shing ljon pa de dag rin po che'i me tog dang / 'bras bu thams cad kyis kyang brgyan to/ /skyed mos tshal de dag thams cad nor bu rnam pa du ma dag gis kyang brgyan nas me tog sna tshogs bkram zhing dar dang / ras bcos bu dang / be'u ras dang / bgo ba sna tshogs dag gi gdan</text></item>
<item><p>149b7</p><section>mdo sde</section><text>dag kyang bshams so/ /'khor lo rin po che de yang khang pa brtsegs pa'i phyi rol gyi steng gi bar snang la mi'i tshad tsam du red de bcom ldan 'das kyi spyan sngar bab par 'bar zhing 'dug go/ /glang po rin po che thal kar yan lag bdun legs par gnas pa yang bcom ldan 'das kyi snam</text></item>
<item><p>150a1</p><section>mdo sde</section><text>logs na/ bcom ldan 'das kyi steng du rin po che'i shing ljon pa 'dzin cing 'dug ste/ shing ljon pa de yang rin po che sna bdun dang / mu tig gi lda ldi sna tshogs dang / rgyan sna tshogs dang / me tog phreng sna tshogs dag gis brgyan cing / dar sna tshogs dang /</text></item>
<item><p>150a2</p><section>mdo sde</section><text>ras bcos bu sna tshogs dag gis legs par brgyan nas shing ljon pa de la rin po che sna bdun gyi gdugs dag kyang dpyangs par gyur to/ /rgyal po rtsibs kyi mu khyud kyi btsun mo dam pa gang yin pa de yang bcom ldan 'das kyi spyan sngar 'dug nas/ bcom ldan 'das la tsan dan sa</text></item>
<item><p>150a3</p><section>mdo sde</section><text>mchog pa dang / tsan dan sbrul gyi snying po'i phye ma dag 'thor bar byed do/ /rgyal po rtsibs kyi mu khyud kyi nor bu rin po che 'od gsal bar gyur pa gang yin pa de yang rang gis bcom ldan 'das kyi spyan sngar bzhag go/ /de nas nor bu rin po che de'i 'od kyis skyed mos tshal de dag</text></item>
<item><p>150a4</p><section>mdo sde</section><text>thams cad rtag par rgyun du snang ba rgya chen pos khyab par gyur to/ /sangs rgyas kyi 'od kyis kyang stong gsum gyi stong chen po'i 'jig rten gyi khams de thams cad rtag par rgyun du khyab par gyur to/ /nyan thos re re la yang tsan dan sa mchog pa'i rkang rten dag bzhag go/ /nyan</text></item>
<item><p>150a5</p><section>mdo sde</section><text>thos re re'i rgyab tu yang glang po che'i gtso bo thal kar snga ma lta bu dag dang / ji ltar bcom ldan 'das la 'khor lo rin po che'i mi'i tshad tsam pa bzhag pa de lta bu dag kyang bzhag go/ /nyan thos re re'i mdun du yang bu mo rgyan thams cad kyis brgyan pa dag bkod nas tsan dan sa mchog pa'i</text></item>
<item><p>150a6</p><section>mdo sde</section><text>phye ma dag kyang 'thor bar byed do/ /nyan thos re re'i mdun du nor bu bai dUr+ya dag kyang bzhag go/ /skyed mos tshal gyi nang gi kho ra khor yug dag tu rol mo'i sgra sna tshogs dag kyang bsgrags so/ /skyed mos tshal gyi phyi rol gyi kho ra khor yug dag na blon po rin po che dpung gi tshogs yan lag</text></item>
<item><p>150a7</p><section>mdo sde</section><text>bzhi dang bcas pa dag kyang gnas so/ /rigs kyi bu de nas rgyal po rtsibs kyi mu khyud de bcom ldan 'das la blta ba dang / bcom ldan 'das la bsnyen bkur bya ba'i phyir nyin gcig bzhin du grong khyer nas byung ste/ de bzhon pas bgrod pa'i sa ji srid pa de srid du bzhon pas song</text></item>
<item><p>150b1</p><section>mdo sde</section><text>nas bzhon pa las babs te/ rkang pas skyed mos tshal du zhugs so/ /zhugs nas kyang de bzhin gshegs pa rin po che'i snying po ga la ba der song ste phyin pa dang de bzhin gshegs pa dgra bcom pa yang dag par rdzogs pa'i sangs rgyas rin po che'i snying po'i zhabs la mgo bos phyag</text></item>
<item><p>150b2</p><section>mdo sde</section><text>'tshal te/ lan gsum bskor ba byas nas/ rang gis de bzhin gshegs pa rin po che'i snying po phyag chab gsol te/ bdag nyid lag dar nas bza' ba dang / bca' ba dang / bldag pa dang / bsod pa mang po dag legs par bstabs shing tshim par byas so/ /bdag</text></item>
<item><p>150b3</p><section>mdo sde</section><text>nyid lag dar te legs par bstabs shing tshim par byas nas kyang bcom ldan 'das kyis phyag nas lhung bzed bzhag ste phyag bcabs par rig nas/ bdag nyid kyis bsil yab blangs te bcom ldan 'das la g.yabs so/ /rgyal bu stong dang / khams kyi rgyal po stong gis kyang nyan</text></item>
<item><p>150b4</p><section>mdo sde</section><text>thos re re la de lta bu'i bsnyen bkur byas nas bsil yab blangs te/ nyan thos rnams la g.yabs so/ /zhal zas brim pa rdzogs te gdugs tshod gyu ma thag tu srog chags bye ba khrag khrig 'bum phrag du ma dag kyang chos mnyan pa'i phyir kun dga' ra bar lhags so/ /lha bye ba khrag khrig</text></item>
<item><p>150b5</p><section>mdo sde</section><text>'bum phrag du ma dag gis kyang nam mkha'i dkyil nas me tog gi char dag mngon par rab tu phab nas/ lha'i rol mo'i sgra dag kyang rab tu bsgrags so/ /lha'i gdugs dang / gos dang / rgyan dag kyang rab tu dpyangs so/ /gnod sbyin gos sngon po can sa ya phrag bzhis kyang bcom</text></item>
<item><p>150b6</p><section>mdo sde</section><text>ldan 'das dang dge slong gi dge 'dun bsrung ba'i phyir tsan dan gyi tshal nas tsan dan sa mchog pa'i sdong po dag blangs nas thun du blags te mel tshe byed do/ /rgyal po rtsibs kyi mu khyud nyid kyis kyang mtshan mo bcom ldan 'das dang dge slong gi dge 'dun rnams kyi spyan sngar mar me kha bye ba khrag</text></item>
<item><p>150b7</p><section>mdo sde</section><text>khrig 'bum phrag du ma dag bus so/ /rigs kyi bu de nas rgyal po rtsibs kyi mu khyud bcom ldan 'das kyi spyan sngar 'dug nas/ mgo'i steng du yang mar me'i kong bu gcig bzhag /phrag pa gnyis dang / lag pa gnyis dang / rkang pa gnyis su yang mar me'i kong bu re re bzhag</text></item>
<item><p>151a1</p><section>mdo sde</section><text>ste/ bcom ldan 'das kyi spyan sngar mtshan yal na ngas su mar me btang yang bcom ldan 'das kyi mthus lus la ngal ba med cing / 'di lta ste dper na dge slong bsam gtan gsum pa la snyoms par zhugs pa de lta bur lus kyi bde ba tshor bar gyur te/ de ltar</text></item>
<item><p>151a2</p><section>mdo sde</section><text>lus ngal ba med pa dang / sems ngal ba med par zla ba gsum du bcom ldan 'das la bsnyen bkur byas so/ /de bzhin du rgyal bu stong dang / khams kyi rgyal po brgyad khri bzhi stong dang / gzhan yang srog chags bye ba khrag khrig phrag 'bum gyis kyang nyan thos re re la zla ba gsum du rgyal</text></item>
<item><p>151a3</p><section>mdo sde</section><text>po'i yo byad dang / de lta bu'i bsnyen bkur gyis bsnyen bkur byas so/ /ci ltar rgyal po rtsibs kyi mu khyud kyis de bzhin gshegs pa rin po che'i snying po la bsnyen bkur byas pa de bzhin du btsun mo dam pa lha mo dpal gyis kyang zla ba gsum du spos dang / me tog dag gis bsnyen bkur</text></item>
<item><p>151a4</p><section>mdo sde</section><text>byas so/ /de bzhin du bu mo bye ba khrag khrig 'bum phrag mang po dag gis kyang nyan thos re re la zla ba gsum du me tog dang / bdug pa dang / spos dag gis bsnyen bkur byas so/ /rigs kyi bu de nas rgyal po rtsibs kyi mu khyud kyis zla ba gsum po 'das nas bcom ldan 'das la 'dzam</text></item>
<item><p>151a5</p><section>mdo sde</section><text>bu'i chu bo'i gser las byas pa'i rgyan brgyad khri bzhi stong phul lo/ /bcom ldan 'das la 'khor lo rin po che la sogs pa gser gyi 'khor lo rin po che brgyad khri bzhi stong yang phul lo/ /bcom ldan 'das la glang po rin po che la sogs pa glang po che thal kar brgyad khri bzhi stong yang phul lo/ /</text></item>
<item><p>151a6</p><section>mdo sde</section><text>bcom ldan 'das la rta rin po che la sogs pa rta brgyad khri bzhi stong yang phul lo/ /bcom ldan 'das la nor bu rin po che la sogs pa nor bu me shel brgyad khri bzhi stong yang phul lo/ /bcom ldan 'das de la bsnyen bkur bya ba'i phyir khyim bdag rin po che la sogs pa rgyal bu brgyad khri</text></item>
<item><p>151a7</p><section>mdo sde</section><text>bzhi stong yang phul lo/ /bcom ldan 'das la bsnyen bkur bya ba'i phyir blon po rin po che la sogs pa khams kyi rgyal po brgyad khri bzhi stong yang phul lo/ /bcom ldan 'das dang dge slong gi dge 'dun gyi 'tsho ba'i phyir btsun mo'i 'khor gyi grong khyer la sogs pa grong khyer brgyad khri bzhi</text></item>
<item><p>151b1</p><section>mdo sde</section><text>stong yang phul lo/ /bcom ldan 'das la rin po che'i dpag bsam gyi shing brgyad khri bzhi stong dang / rin po che'i me tog gi phung po brgyad khri bzhi stong dang / rin po che sna bdun gyi gdugs brgyad khri bzhi stong dang / rgyal po la 'os pa'i gos rgyan chen po brgyad khri bzhi stong dang / rin po</text></item>
<item><p>151b2</p><section>mdo sde</section><text>che'i phreng ba brgyad khri bzhi stong dang / rgyan dang / khri'u dang / mgo lta bu dang / mig lta bu dang / snyan cha gdub 'khor dang / gser gyi tsong tsong dang / mu tig gi do shal dang / chags dang / gzims cha dang / zhabs rten dang / snod dang / rnga bo che dang / rol mo'i sgra</text></item>
<item><p>151b3</p><section>mdo sde</section><text>dang / dung dang / dril bu dang / rgyal mtshan dang / ril ba b+h+ring ga ra dang / kun dga'i ra ba dang / mar me'i kong bu dag kyang phul lo/ /bcom ldan 'das la rin po che'i bya dang / rin po che'i dang / bsil yab brgyad khri bzhi stong yang phul lo/ /de bzhin</text></item>
<item><p>151b4</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rin po che'i snying po la sman bcud kyis len brgyad khri bzhi stong yang phul nas 'di skad ces gsol to/ /bcom ldan 'das bdag ni bgyi ba mang zhing bgyid pa mang ba lags na/ bcom ldan 'das kyis bdag la bzod pa mdzad</text></item>
<item><p>151b5</p><section>mdo sde</section><text>cing / bdag cag gi skyed mos tshal du bzhugs pa dang / bcom ldan 'das skyed mos tshal 'dir rtag tu dgyes par mdzad du gsol/ bcom ldan 'das la blta ba dang / phyag bgyi ba dang / bsnyen bkur bgyi ba'i slad du bdag slad kyis kyang mchi'o/ /rgyal po rtsibs</text></item>
<item><p>151b6</p><section>mdo sde</section><text>kyi mu khyud kyi bu stong po gang yin pa de dag gis kyang bcom ldan 'das kyi zhabs la gtugs nas/ so so nas bcom ldan 'das la 'di skad ces gsol to/ /bdag cag re res kyang bcom ldan 'das dge slong gi dge 'dun dang bcas pa la dgung zla gsum zhig yo byad thams</text></item>
<item><p>151b7</p><section>mdo sde</section><text>cad kyis bsnyen bkur bgyi bar 'tshal na bcom ldan 'das kyis bdag cag la gnang bar mdzad du gsol/ bcom ldan 'das kyis cang mi gsung bas rgyal bu de dag la gnang bar mdzad do/ /de nas rgyal po rtsibs kyi mu khyud kyis gnang bar rig nas/ bcom ldan 'das dang</text></item>
<item><p>152a1</p><section>mdo sde</section><text>dge slong gi dge 'dun gyi zhabs la mgo bos phyag 'tshal te/ lan gsum bskor ba byas nas bcom ldan 'das kyi spyan snga nas phyir song ngo / /de nas rgyal bu de dag gi thu bo mig mi 'dzums zhes bya bas bcom ldan 'das dge slong gi dge 'dun dang bcas pa</text></item>
<item><p>152a2</p><section>mdo sde</section><text>la zla ba gsum gyi bar du ji ltar rgyal po rtsibs kyi mu khyud kyis bsnyen bkur byas pa de lta bu'i bsnyen bkur bya bas bsnyen bkur byas so/ /rgyal po rtsibs kyi mu khyud kyang bcom ldan 'das dang / dge slong gi dge 'dun la lta ba dang / chos mnyan pa'i phyir nyin mo skabs skabs</text></item>
<item><p>152a3</p><section>mdo sde</section><text>su 'ong ngo / /rigs kyi bu de nas de bzhin gshegs pa rin po che'i snying po'i yab bram ze rgya mtsho'i rdul ces bya ba de yang 'dzam bu'i gling thams cad nyul zhing skyes pa dang / bud med dang / khye'u dang / bu mo dag las zas slong bar byed de/ de la zas de sbyin pa na ji srid du khye'u</text></item>
<item><p>152a4</p><section>mdo sde</section><text>dang / bu mo de dag gsum la skyabs su 'gro ba la rab tu 'god cing / rab tu bkod nas kyang bla na med pa yang dag par rdzogs pa'i byang chub tu sems skyed par mi byed pa de srid du len par mi byed do/ /de ltar nyul ba na 'dzam bu'i gling na bram ze rgya mtsho'i rdul des gang zas kyis</text></item>
<item><p>152a5</p><section>mdo sde</section><text>yongs su ma bzung ba dang / gang dkon mchog gsum la skyabs su 'gro ba la ma bkod pa dang / gang bla na med pa yang dag par rdzogs pa'i byang chub tu sems ma bskyed pa dang / gang bla na med pa'i ye shes la rab tu ma bkod cing yang dag par 'dzin du ma bcug pa'i mir gyur pa</text></item>
<item><p>152a6</p><section>mdo sde</section><text>'ga' yang med do/ /srog chags bye ba khrag khrig 'bum phrag mang po dag gsum la skyabs su 'gro ba'i gnas la bkod do/ /de bzhin du bla na med pa yang dag par rdzogs pa'i byang chub tu yang dag par 'dzin du bcug cing btsud de rab tu bkod do/ /rgyal bu gzhon nu mig mi</text></item>
<item><p>152a7</p><section>mdo sde</section><text>'dzums kyis kyang bcom ldan 'das dge slong gi dge 'dun dang bcas pa zla ba gsum du spyan drangs shing / ji ltar rgyal po rtsibs kyi mu khyud kyis bsnyen bkur byas pa de lta bu'i bsnyen bkur gyis bsnyen bkur byas nas zla ba gsum 'das pa dang / des kyang bcom ldan 'das</text></item>
<item><p>152b1</p><section>mdo sde</section><text>la 'khor lo rin po che rtsibs thams cad gser las byas pa brgyad khri bzhi stong phul lo/ /glang po che dang / rta dang / nor bu dang / bud med dang / khyim bdag dang / blon po rin po che rnams ma gtogs pa glang po che dang / rta brgyad khri bzhi stong dang / de bzhin du nor bu me shel dang /</text></item>
<item><p>152b2</p><section>mdo sde</section><text>khye'u dang / bu mo dang / dpag bsam gyi shing dang / me tog gi phung po dang / gdugs dang / gos dang / me tog phreng dang / rgyan dang / rin po che'i khri'u dang / mgo lta bu dang / mig lta bu dang / snyan cha gdub 'khor dang / gser gyi tsong tsong dang / mu tig gi do</text></item>
<item><p>152b3</p><section>mdo sde</section><text>shal dang / chags dang / gzims cha dang / gdan dang / zhabs rten dang / snod dang / rnga bo che dang / rol mo'i sgra dang / dung dang / rnga pa Ta ha dang / rgyal mtshan dang / ril ba b+h+ring ga ra dang / kun dga'i ra ba dang / mar me'i kong bu dang / rin po che'i bya sna tshogs dang /</text></item>
<item><p>152b4</p><section>mdo sde</section><text>rin po che'i sna tshogs dang / sman bcud kyis len la sogs pa sna re re zhing yang brgyad khri bzhi stong bzhi stong yang phul lo/ /dge slong gi dge 'dun la yang de snyed phul lo/ /de nas rgyal bu gzhon nu mig mi 'dzums kyis bcom ldan 'das dang dge slong gi dge 'dun la bzod pa</text></item>
<item><p>152b5</p><section>mdo sde</section><text>gsol te/ rgyal bu gzhon nu mig mi 'dzums kyis bcom ldan 'das dge slong gi dge 'dun dang bcas pa la ji ltar rgyal po rtsibs kyi mu khyud kyis bsnyen bkur byas pa de lta bu'i bsnyen bkur gyis bsnyen bkur byas shing de las mi nyung ba'i yon yang phul lo/ /de bzhin du</text></item>
<item><p>152b6</p><section>mdo sde</section><text>rgyal bu gzhon nu dbang po'i tshogs kyis kyang bcom ldan 'das dang / dge slong gi dge 'dun la zla ba gsum gyi bar du 'byor pa yongs su btang zhing bsnyen bkur byas so/ /de bzhin du sbyar te rgyal bu gzhon nu nyon mongs med dang / 'jigs med dang / nam mkha' dang /</text></item>
<item><p>152b7</p><section>mdo sde</section><text>yan lag skyes dang / grub pa dang / 'gran med dang / mnyen des dang / grum por 'grang ba dang / 'dron pa can dang / shed bu dang / sha bo che dang / 'dus pa can dang / rtsibs can dang / shes pa can dang / gdong can dang / nor mang dang / dgra dbang dang / mig</text></item>
<item><p>153a1</p><section>mdo sde</section><text>can dang / glang po 'thob dang / zla ba'i mu khyud dang / nyi ma'i mu khyud dang / dbang po'i mu khyud dang / rdo rje'i mu khyud dang / bzod pa'i mu khyud dang / gnas kyi mu khyud dang / shugs kyi mu khyud dang / g.yul gyi mu khyud dang / sgra gcan dang / sgra gcan</text></item>
<item><p>153a2</p><section>mdo sde</section><text>stobs med dang / sgra gcan dgra med dang / chun po sna tshogs dang / rgyal por gnas dang / 'dod chags mi gnas dang / nor bdag dang / srung ba po dang / lus dang / bsam pa dpog dang / sdom brtson 'khor dang / sprin chung dang / ya ma tha dang /</text></item>
<item><p>153a3</p><section>mdo sde</section><text>'gro ba'i rgyal mtshan dang / nges 'tsho dang / yas s+ya na dang / skar ma 'dud dang / chags med rnams kyis kyang de bzhin du byas te/ rgyal po rtsibs kyi mu khyud kyi bu stong gi bar du re res kyang de bzhin gshegs pa dgra bcom pa yang dag par rdzogs pa'i sangs rgyas rin po che'i snying</text></item>
<item><p>153a4</p><section>mdo sde</section><text>po dge slong gi dge 'dun dpag tu med pa dang bcas pa la zla ba gsum gsum du na bza' dang / bshos dang / gzims cha dang / gdan dang / snyun gyi gsos sman dang / yo byad kyi tshogs de lta bu dag gis bsnyen bkur bya bas bsnyen bkur byas nas rgyal bu thu bos ji ltar byas pa de</text></item>
<item><p>153a5</p><section>mdo sde</section><text>bzhin du re res kyang bcom ldan 'das dang / dge slong gi dge 'dun la gser gyi 'khor lo brgyad khri bzhi stong dang / sman bcud kyis len brgyad khri bzhi stong gi bar du rgya cher phul lo/ /de lta bu'i sbyin pa chen po byas nas de dag kha cig ni brgya byin nyid du smon/ kha cig ni</text></item>
<item><p>153a6</p><section>mdo sde</section><text>tshangs pa nyid du smon/ kha cig ni 'khor los sgyur ba'i rgyal por/ kha cig ni longs spyod chen por/ kha cig ni nyan thos kyi theg par smon cing / lo nyis brgya lnga bcur bcom ldan 'das dang / dge slong gi dge 'dun la bzod par gsol to/ /de'i tshe na mdun na 'don gyi gtso bo bram</text></item>
<item><p>153a7</p><section>mdo sde</section><text>ze rgya mtsho'i rdul 'ongs nas 'di lta ste/ na bza' dang / bshos dang / gzims cha dang / gdan dang / snyun gyi gsos sman dang / yo byad rnams dang / 'tshog chas thams cad kyis lo bdun du de bzhin gshegs pa dgra bcom pa yang dag par rdzogs pa'i sangs rgyas rin po che'i</text></item>
<item><p>153b1</p><section>mdo sde</section><text>snying po dge slong gi dge 'dun dang bcas pa spyan drangs pa dang / bcom ldan 'das cang mi gsung bas yab mdun na 'don gyi gtso bo la gnang bar mdzad do/ /de nas bram ze rgya mtsho'i rdul gyis de bzhin gshegs pa rin po che'i snying po dge slong gi dge 'dun dang bcas pa la/ ji ltar</text></item>
<item><p>153b2</p><section>mdo sde</section><text>rgyal po rtsibs kyi mu khyud kyis bsnyen bkur byas pa de lta bu'i yo byad phun sum tshogs pa thams cad kyis bsnyen bkur bya bas bsnyen bkur byas so/ /rigs kyi bu de nas dus gzhan zhig na bram ze rgya mtsho'i rdul gyi sems la 'di lta bu'i yongs su rtog pa skyes te/ bdag gis srog</text></item>
<item><p>153b3</p><section>mdo sde</section><text>chags bye ba khrag khrig 'bum phrag mang po de snyed bla na med pa yang dag par rdzogs pa'i byang chub yang dag par 'dzin du bcug kyang bdag gis rgyal po rtsibs kyi mu khyud 'di lha'i rgyal srid dam/ mi'i rgyal srid 'dod dam/ nyan thos kyi theg pa'am/ rang sangs rgyas kyi theg pa 'dod</text></item>
<item><p>153b4</p><section>mdo sde</section><text>dam/ bla na med pa yang dag par rdzogs pa'i byang chub 'dod dam/ 'di ci 'dod pa'i smon lam mi shes na/ ji ste bdag bla na med pa yang dag par rdzogs pa'i byang chub mngon par rdzogs par 'tshang rgya zhing skye ba dang / rga ba dang / na ba dang / 'chi ba dang / mya ngan dang / smre</text></item>
<item><p>153b5</p><section>mdo sde</section><text>sngags 'don pa dang / sdug bsngal ba dang / yid mi bde ba dang / 'khrug pa dag las ma rgal ba'i sems can rnams sgrol bar byed pa dang / ma thar ba rnams thar bar byed pa dang / yongs su mya ngan las ma 'das pa'i sems can rnams yongs su mya ngan las 'da' bar</text></item>
<item><p>153b6</p><section>mdo sde</section><text>byed par lta na rgyal po 'di lha'i dpal 'dod dam/ 'on te mi'i dpal lam/ 'on te nyan thos nyid dam/ 'on te rang sangs rgyas kyi sa'am/ 'on te bla na med pa yang dag par rdzogs pa'i byang chub 'dod dam/ ci 'dod pa lha'am/ klu'am/ gnod sbyin nam/ sangs rgyas sam/</text></item>
<item><p>153b7</p><section>mdo sde</section><text>nyan thos sam/ bram ze 'ga' zhig gis bdag gi rmi lam du sbron grang snyam mo/ /rigs kyi bu de nas mdun na 'don gyi gtso bo bram ze rgya mtsho'i rdul gyi rmi lam na snang ba gang gis phyogs bcu'i sangs rgyas kyi zhing gang gA'i klung gi bye ma snyed dag gi sangs rgyas bcom ldan 'das rnams</text></item>
<item><p>154a1</p><section>mdo sde</section><text>mthong ba de lta bu'i snang ba mthong zhing / sangs rgyas bcom ldan 'das de dag gis bram ze de la pad ma 'dab ma rnams ni gser/ sdong bu rnams ni dngul/ snying po rnams ni bai dUr+ya/ ze ba rnams ni rdo'i snying po las byas pa dag bskur te/ pad ma de dag</text></item>
<item><p>154a2</p><section>mdo sde</section><text>thams cad la yang nyi ma'i dkyil 'khor dag kun tu snang zhing / nyi ma'i dkyil 'khor de dag gi steng na rin po che sna bdun gyi gdugs dag kun nas gnas pa dang / nyi ma'i dkyil 'khor re re las kyang 'od zer bye ba phrag drug cu drug cu byung bar gyur nas 'od zer de dag thams cad bram ze de'i</text></item>
<item><p>154a3</p><section>mdo sde</section><text>khar zhugs pa dang / bdag gi lus dpag tshad stong gi tshad tsam du gyur cing 'di lta ste/ dper na me long gi dkyil 'khor yongs su dag pa bzhin du yongs su dag par mthong ba dang / lus kyi khong pa na yang byang chub sems dpa' bye ba khrag khrig 'bum phrag drug cu pad ma dag la</text></item>
<item><p>154a4</p><section>mdo sde</section><text>skyil mo krung bcas te 'dug cing bsam gtan bsgom pa dag kyang mthong ngo / /nyi ma'i dkyil 'khor gyi gzugs de dag kyang bdag gi mgo la phreng ba dngar bar mthong zhing gdugs rnams kyang steng gi nam mkha' la tshangs pa'i 'jig rten gyi mthar thug pa'i bar du gnas pa mthong ngo / /kho ra</text></item>
<item><p>154a5</p><section>mdo sde</section><text>khor yug na yang pad ma sna tshogs dag yod par mthong zhing pad ma de dag las lha'i sil snyan mi'i las shin tu 'das pa dag byung ste sgra yang grag go/ /de nas rgyal po rtsibs kyi mu khyud lus khrag gis bskus shing phag gi gdong du gyur nas rgyug cing srog chags rnam pa mang po dag la za</text></item>
<item><p>154a6</p><section>mdo sde</section><text>ba dang / zos nas kyang e ran da'i shing drung na snyes shing 'dug pa dang / srog chags sna tshogs dag 'ongs te rgyal po de zos pa nas keng rus kyi bar la thug par byas te bor ba dang / de bzhin du yang dang yang phyir skyes pas phag gi gdong du gyur cing lus khrag gis bskus te srog chags</text></item>
<item><p>154a7</p><section>mdo sde</section><text>rnam pa mang po dag zos nas e ran da'i shing drung na 'dug pa dang / srog chags sna tshogs dag gis zos shing keng rus la thug par byas te bor ba dag mthong ngo / /gzhan yang rgyal bu dag kyang la la ni phag gi gdong / la la ni glang po che'i gdong / la la ni ma he'i gdong / la la ni</text></item>
<item><p>154b1</p><section>mdo sde</section><text>seng ge'i gdong / la la ni spyang ki'i gdong / la la ni wa'i gdong / la la ni khyi'i gdong / la la ni spre'u'i gdong du gyur par mthong zhing lus dag la khrag gis gtor te srog chags rnam pa mang po dag zos nas e ran da'i shing drung na 'dug pa dang / srog chags rnam pa mang po</text></item>
<item><p>154b2</p><section>mdo sde</section><text>dag gis zos shing keng rus la thug par byas te bor ba mthong ngo / /yang lus de nyid la gnas shing srog chags dag la za bar yang mthong ngo / /rgyal bu kha cig ni sna ma'i me tog gis brgyan cing ma he'i shing rta dag la zhon te lam gol bar zhugs nas g.yas phyogs su bltas shing dong</text></item>
<item><p>154b3</p><section>mdo sde</section><text>bar mthong ngo / /brgya byin dang / tshangs pa dang / 'jig rten skyong ba dag kyang 'ongs nas bram ze la smras pa/ kye bram ze khyod kyi kho ra khor yug na pad ma yod pa gang yin pa de dag las khyod kyis dang por pad ma gcig ni rgyal po'i skal bar phul cig /de nas rgyal bu 'di dag la</text></item>
<item><p>154b4</p><section>mdo sde</section><text>yang pad ma re re byin cig /lhag ma rnams ni khams kyi rgyal po rnams la byin cig /gzhan dag ni skye bo rnams la byin cig /de thos nas bram ze lha rnams kyis bsgo ba bzhin du bya'o zhes smras te/ de nas bram ze de pad ma rnams 'god bzhin pa las sad pa dang / de mal nas</text></item>
<item><p>154b5</p><section>mdo sde</section><text>langs te rmi lam dran zhing 'dug pa na de 'di snyam du sems te/ 'khor los sgyur ba'i rgyal po de dang / rgyal bu kha cig ni smon lam dman zhing 'khor ba'i bde ba la mngon par dga' ba ste/ de dag ni dman pa la mos pa yin no/ /gang dag bdag gis rmi lam na sna ma'i me tog</text></item>
<item><p>154b6</p><section>mdo sde</section><text>gis brgyan cing ma he'i shing rta dag la zhon te/ lam gol bar zhugs nas g.yas phyogs su bltas shing dong bar mthong ba'i rgyal bu kha cig ni nyan thos kyi theg pa 'dod pa yin no/ /bdag gis snang ba chen po mthong zhing snang ba des phyogs bcu'i sangs rgyas bcom ldan 'das rnams</text></item>
<item><p>154b7</p><section>mdo sde</section><text>mthong ba gang yin pa de ni bdag gis 'dzam bu'i gling thams cad na gnas pa'i srog chags bye ba khrag khrig 'bum phrag du ma dag bsod nams bya ba'i dngos po gsum po dag yang dag par 'dzin du bcug cing btsud de rab tu bkod pa de'i mtshan ma yin te/ gang gi phyir bdag gi 'dzam bu'i</text></item>
<item><p>155a1</p><section>mdo sde</section><text>gling myul cing sems can bgrang ba las yang dag par 'das pa dag bla na med pa yang dag par rdzogs pa'i byang chub tu yang dag par 'dzin du bcug nas btul cing btsud de rab tu bkod pa gang yin pa dang / bdag gis de bzhin gshegs pa dgra bcom pa yang dag par</text></item>
<item><p>155a2</p><section>mdo sde</section><text>rdzogs pa'i sangs rgyas dge slong gi dge 'dun dang bcas pa yo byad thams cad kyis lo bdun du spyan drangs pa des na/ bdag gis snang ba chen po mthong zhing phyogs bcu'i sangs rgyas bcom ldan 'das rnams kyang mthong la/ phyogs bcu'i sangs rgyas kyi zhing gzhan dag nas sangs rgyas</text></item>
<item><p>155a3</p><section>mdo sde</section><text>bcom ldan 'das rnams kyis pad ma dag bskur zhing / bdag gis bla na med pa yang dag par rdzogs pa'i byang chub tu smon lam btab pa gang yin pa des sangs rgyas bcom ldan 'das de dag gis bdag la gdugs dag bskur ba yin na/ bdag gis pad ma de dag la nyi</text></item>
<item><p>155a4</p><section>mdo sde</section><text>ma'i gzugs dag mthong ba gang yin pa dang / bdag gis 'od zer de dag rang gi khar zhugs par mthong ba gang yin pa dang / lus chen por gyur par mthong ba gang yin pa dang / nyi ma'i gzugs rnams phreng ba dngar bar mthong ba gang yin pa dang / khong pa na byang chub sems</text></item>
<item><p>155a5</p><section>mdo sde</section><text>dpa' bye ba khrag khrig 'bum phrag drug cu pad ma dag la skyil mo krung bcas te 'dug cing bsam gtan byed pa gang yin pa de lta bu'i rmi lam dag rmi ba dang / bdag gis brgya byin dang / tshangs pa dang / 'jig rten skyong ba dag mthong zhing pad ma 'di dag bgos shig ces bsgo ba</text></item>
<item><p>155a6</p><section>mdo sde</section><text>gang yin pa dang / bdag gis pad ma de dag bgos te byin pa gang yin pa'i rmi lam de dag bdag gis bcom ldan 'das la gsol zhing rgyu gang dang rkyen gang gis na bdag la de lta bu'i rmi lam dag rmis zhes bdag gis de bzhin gshegs pa la zhu'o snyam mo/ /de nas bram ze rgya</text></item>
<item><p>155a7</p><section>mdo sde</section><text>mtsho'i rdul gyis de nyid kyi mtshan mo 'das pa dang zhal zas sbyar nas nang par sngar bcom ldan 'das ga la ba der song ste phyin pa dang / bdag nyid kyis bcom ldan 'das dang / dge slong gi dge 'dun phyag chab gsol to/ /phyag chab gsol nas kyang bdag nyid lag dar te</text></item>
<item><p>155b1</p><section>mdo sde</section><text>bza' ba dang bca' ba mang po dag legs par bstabs shing tshim par byas so/ /legs par bstabs shing tshim par byas nas kyang dge slong gi dge 'dun la yang rnam grangs du mas legs par bstabs shing tshim par byas so/ /rnam grangs du mas legs par bstabs shing tshim</text></item>
<item><p>155b2</p><section>mdo sde</section><text>par byas/ bcom ldan 'das dang dge slong gi dge 'dun bshos gsol lags te/ lhung bzed bzhag cing phyag bcabs par rig nas/ stan shin tu dma' ba zhig blangs nas chos mnyan pa'i phyir bcom ldan 'das kyi spyan sngar 'dug go/ /de nas rgyal po rtsibs kyi mu khyud</text></item>
<item><p>155b3</p><section>mdo sde</section><text>kyang bu stong dang lhan cig tu srog chags stong phrag du mas yongs su bskor cing mdun du bdar te/ de nyid du 'ongs nas de bzhon pas bgrod pa'i sa ji srid pa de srid du bzhon pas song ste/ bzhon pa las babs nas rkang pas kun dga'i ra bar zhugs so/ /zhugs nas kyang bcom</text></item>
<item><p>155b4</p><section>mdo sde</section><text>ldan 'das ga la ba der song ste phyin pa dang / bcom ldan 'das dang / dge slong gi dge 'dun gyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das la bram ze rgya mtsho'i rdul gyis rmi lam ji rmis pa</text></item>
<item><p>155b5</p><section>mdo sde</section><text>dag gsol pa dang / bcom ldan 'das kyis bka' stsal pa/ bram ze gang khyod kyis snang ba chen po dang / snang ba des sangs rgyas kyi zhing gang gA'i klung gi bye ma snyed dag gi sangs rgyas bcom ldan 'das rnams mthong nas khyod la pad ma dag bskur ba dang / pad ma de dag la nyi</text></item>
<item><p>155b6</p><section>mdo sde</section><text>ma'i gzugs 'od zer rab tu 'byung ba dag mthong ba dang / 'od zer de dag khyod kyi khar zhugs par mthong ba ni bram ze gang khyod lo nyis brgya lnga bcur 'dzam bu'i gling nyul bar byed pa ni khyod kyis myul ba des sems can bgrang ba las yang dag par 'das pa dag bsod nams bya ba'i</text></item>
<item><p>155b7</p><section>mdo sde</section><text>dngos po gsum po dag la btsud cing rab tu bkod pa dang / sems can bgrang ba las yang dag par 'das pa dag bla na med pa yang dag par rdzogs pa'i byang chub yang dag par 'dzin du bcug ste btul cing btsud de rab tu bkod pa dang / theg pa chen po 'di la brtsam pa byas pa des</text></item>
<item><p>156a1</p><section>mdo sde</section><text>na gang dag gis khyod la pad ma gang dag la nyi ma'i gzugs dag snang ba'i pad ma 'dab ma rnams ni gser/ sdong bu rnams ni dngul/ snying po rnams ni bai dUr+ya/ ze ba rnams ni rdo'i snying po las byas pa dag bskur ba'i sangs rgyas bcom ldan 'das</text></item>
<item><p>156a2</p><section>mdo sde</section><text>phyogs bcu'i 'jig rten gyi khams gang gA'i klung gi bye ma snyed dag na bzhugs te 'tsho zhing gzhes la chos kyang ston pa/ de dag gis bram ze khyod bla na med pa yang dag par rdzogs pa'i byang chub tu lung bstan par gyur te/ rmi lam de ni de'i snga ltas yin no/ /bram ze gang khyod kyi</text></item>
<item><p>156a3</p><section>mdo sde</section><text>rmi lam na phyogs bcu'i 'jig rten gyi khams gang gA'i klung gi bye ma snyed dag na sangs rgyas bcom ldan 'das gang dag bzhugs te 'tsho zhing gzhes la chos kyang ston pa'i sangs rgyas bcom ldan 'das de dag gis khyod la rin po che sna bdun gyi gdugs dag bskur zhing / gdugs de dag</text></item>
<item><p>156a4</p><section>mdo sde</section><text>kyang steng gi bar snang la tshangs pa'i 'jig rten gyi mthar thug pa'i bar du gnas pa dag mthong ba ni/ bram ze gang gi nub mo khyod bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de nyid kyi nub mo phyogs bcu'i 'jig rten gyi khams gang</text></item>
<item><p>156a5</p><section>mdo sde</section><text>gA'i klung gi bye ma snyed dag tu khyod kyi grags pa dang / sgra dang / tshigs su bcad pa rgya chen po dag mngon par 'phags par 'gyur zhing / khyod kyi spyi gtsug kyang tshangs pa'i 'jig rten gyi mthar thug pa'i bar du gyen tu mngon par 'phags shing bltar mi nus par gyur te/ bram ze rmi</text></item>
<item><p>156a6</p><section>mdo sde</section><text>lam de ni de'i snga ltas yin no/ /bram ze gang khyod kyis tshangs pa'i 'jig rten gyi bar du thug pa'i lus chen po dang / nyi ma'i dkyil 'khor gyi phreng ba dag mgo la bcings par mthong ba gang yin pa de ni bram ze khyod kyis sems can bgrang ba las yang dag par 'das pa dag bla na med pa</text></item>
<item><p>156a7</p><section>mdo sde</section><text>yang dag par rdzogs pa'i byang chub yang dag par 'dzin du bcug pa gang yin pa de dag kyang khyod byang chub mngon par rdzogs par sangs rgyas pa na/ phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag tu bla na med pa yang dag par rdzogs pa'i byang chub</text></item>
<item><p>156b1</p><section>mdo sde</section><text>mngon par rdzogs par 'tshang rgya bar 'gyur te/ khyod kyis byang chub yang dag par 'dzin du bcug pa gang yin pa de dag thams cad yang dang yang du khyod kyi bsngags pa rjod par gyur te/ de bzhin gshegs pa dgra bcom pa yang dag par rdzogs pa'i sangs rgyas des bdag cag dang po</text></item>
<item><p>156b2</p><section>mdo sde</section><text>bla na med pa yang dag par rdzogs pa'i byang chub yang dag par 'dzin du bcug pas na/ des da ltar bdag cag bla na med pa yang dag par rdzogs pa'i byang chub mngon par rdzogs par sangs rgyas te/ de ni bdag cag gi dge ba'i bshes gnyen yin no zhes bsngags pa brjod par 'gyur zhing</text></item>
<item><p>156b3</p><section>mdo sde</section><text>sangs rgyas bcom ldan 'das de dag gis khyod la mchod pa bya ba'i phyir byang chub sems dpa' dag gtong bar 'gyur te/ de nas byang chub sems dpa' sems dpa' chen po de dag gis byang chub sems dpa'i rnam par 'phrul pa sna tshogs dag gis khyod la mchod pa byas shing / der</text></item>
<item><p>156b4</p><section>mdo sde</section><text>khyod las chos thos nas ting nge 'dzin dang / gzungs dang / bzod pa rnam pa sna tshogs dag thob nas byang chub sems dpa' sems dpa' chen po de dag rang rang gi sangs rgyas kyi zhing dag tu dong ste/ khyod kyi bsngags brjod par 'gyur zhing dbyangs rjes su sgrogs par 'gyur</text></item>
<item><p>156b5</p><section>mdo sde</section><text>te/ bram ze khyod kyi rmi lam de ni de'i snga ltas yin no/ /bram ze gang khyod kyi rmi lam na byang chub sems dpa' bye ba khrag khrig 'bum phrag drug cu khong bar zhugs nas de dag pad ma dag la skyil mo krung bcas te 'dug cing bsam gtan sgom pa dag mthong ba ni bram ze khyod byang</text></item>
<item><p>156b6</p><section>mdo sde</section><text>chub mngon par rdzogs par sangs rgyas pa na/ gang dag srog chags bye ba khrag khrig 'bum dag bla na med pa yang dag par rdzogs pa'i byang chub yang dag par 'dzin du bcug par 'gyur zhing bla na med pa yang dag par rdzogs pa'i byang chub las phyir mi ldog pa dag la 'god par 'gyur</text></item>
<item><p>156b7</p><section>mdo sde</section><text>ba de dag kyang bram ze khyod bla na med pa'i yongs su mya ngan las 'da' bas yongs su mya ngan las 'das nas/ bskal pa sangs rgyas kyi zhing rdul phra rab kyi rdul snyed 'das pa'i 'og tu phyogs bcu'i sangs rgyas kyi zhing gzhan dag tu chos kyi rgyal srid mdzad pa'i sangs rgyas</text></item>
<item><p>157a1</p><section>mdo sde</section><text>bcom ldan 'das su 'gyur ba na/ 'di skad du bskal pa grangs med pa 'das pa na de bzhin gshegs pa dgra bcom pa yang dag par rdzogs pa'i sangs rgyas mtshan 'di zhes bya ba zhig byung ste/ de bzhin gshegs pa dgra bcom pa yang dag par rdzogs pa'i</text></item>
<item><p>157a2</p><section>mdo sde</section><text>sangs rgyas des bdag cag bla na med pa yang dag par rdzogs pa'i byang chub yang dag par 'dzin du bcug ste btul cing btsud de rab tu bkod nas phyir mi ldog pa la bkod pas na des da ltar bdag cag bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>157a3</p><section>mdo sde</section><text>shing chos kyi rgyal srid kyang brnyes so zhes khyod kyi bsngags pa rjod par 'gyur te/ bram ze khyod kyi rmi lam de ni de'i snga ltas yin no/ /bram ze gang khyod kyi rmi lam na phag gi gdong dang / khyi'i gdong gi bar du gyur cing lus khrag gis bskus te srog chags rnam pa du ma dag</text></item>
<item><p>157a4</p><section>mdo sde</section><text>zos nas e ran da'i shing ngan pa'i drung na 'dug pa dang / de yang srog chags rnam pa du ma gzhan dag gis zos shing keng rus kyi bar la thug par byas te bor ba dang / yang lus phyir skyes nas lus khrag gis bskus shing khyi'i gdong gi bar du gyur pas srog chags rnam pa mang po</text></item>
<item><p>157a5</p><section>mdo sde</section><text>dag zos nas yang e ran da'i shing ngan pa'i drung na 'dug pa dang / srog chags rnam pa du ma dag gis zos par mthong ba ni khyod kyis skyes bu blun po bsod nams bya ba'i dngos po gsum po sbyin pa dang / dul ba dang / yang dag par sdom pa yang dag par 'dzin du bcug cing rab tu</text></item>
<item><p>157a6</p><section>mdo sde</section><text>bkod pa de dag lha rnams kyi nang du 'chi 'pho ba'i sdug bsngal 'dod pa dang / mi rnams kyi nang du rga ba dang / na ba dang / 'chi ba dang / mi sdug pa dang phrad pa dang / sdug pa dang bral ba'i sdug bsngal dang / rnams kyi nang du bkres pa dang / skom pa'i sdug bsngal</text></item>
<item><p>157a7</p><section>mdo sde</section><text>dang / dud 'gro rnams kyi nang du gti mug gi mun pa dang / mgo gcod pa la sogs pa'i sdug bsngal dang / sems can dmyal ba rnams kyi nang du gnod pa sna tshogs la sogs pa'i sdug bsngal 'dod par 'gyur ba dang bsod nams bya ba'i dngos po rnam pa gsum po dag la rab tu</text></item>
<item><p>157b1</p><section>mdo sde</section><text>bkod pa rnams lha rnams kyi nang du lha'i rgyal srid 'dod la mi rnams kyi nang du ni gling gcig gi dbang phyug 'dod de/ de dag der sems can thams cad la longs spyod par 'gyur zhing / de dag kyang sems can thams cad kyi kha zas dang / longs spyod du 'gyur bas de ltar skyes bu</text></item>
<item><p>157b2</p><section>mdo sde</section><text>blun po de dag yun ring por 'khor bar sdug bsngal nyams su myong bar 'gyur te/ bram ze khyod kyi rmi lam de ni de'i snga ltas yin no/ /bram ze gang khyod kyi rmi lam na mi kha cig sna ma'i me tog gi phreng ba dag gis mgo brgyan cing / ma he'i shing rta dag la zhon te lam</text></item>
<item><p>157b3</p><section>mdo sde</section><text>gol bar zhugs nas g.yas phyogs su lta zhing dong bar mthong ba de yang bram ze khyod kyis bsod nams bya ba'i dngos po gsum po dag la rab tu bkod pa'i rigs kyi bu dag gcig bdag dul bar bya ba dang / bdag zhi bar bya ba 'ba' zhig gi phyir nyan thos kyi theg pa la yang</text></item>
<item><p>157b4</p><section>mdo sde</section><text>dag par zhugs par 'gyur te/ bram ze de ni nyan thos kyi theg pa pa'i gang zag de dag gi snga ltas yin no/ /rigs kyi bu de nas bram ze rgya mtsho'i rdul gyis rgyal po rtsibs kyi mu khyud la 'di skad ces smras so/ /rgyal po chen po'i mir skye ba ni rnyed par dka'/ dal ba phun</text></item>
<item><p>157b5</p><section>mdo sde</section><text>sum tshogs pa yang rnyed par dka'/ de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung bar yang u dum bA ra'i me tog ltar rnyed par dka'/ dge ba'i chos la 'dun pa yang rnyed par dka'/ yang dag pa'i smon lam</text></item>
<item><p>157b6</p><section>mdo sde</section><text>yang rnyed par dka' lags so/ /rgyal po chen po lha'i rgyal srid ni sdug bsngal 'byung ba'i rgyu lags so gling gcig gi mi rnams kyi rgyal srid kyang sdug bsngal 'byung ba'i rgyu lags so/ /gling gnyis dang / gsum dang / gling bzhi pa'i rgyal srid kyang sdug bsngal 'byung ba'i rgyu</text></item>
<item><p>157b7</p><section>mdo sde</section><text>lags te/ rgyal po chen po yun ring por 'khor ba'i sdug bsngal nyams su myong bar bgyid pa lags so/ /rgyal po chen po lha dang mi'i 'byor pa ni rlung gi shugs bzhin du g.yo zhing mi gnas pa lags so/ /byis pa rnams ni chu zla lta bu'i 'dod pa'i yon tan lngas ngoms</text></item>
<item><p>158a1</p><section>mdo sde</section><text>mi myong zhing yul rnams la myos nas lha dang mi'i dpal 'tshal bar bgyid de/ byis pa de dag ni yang dang yang du sems can dmyal ba rnams su gnod pa'i sdug bsngal dang / dud 'gro rnams kyi nang du kun tu gti mug pa'i sdug bsngal dang /</text></item>
<item><p>158a2</p><section>mdo sde</section><text>rnams kyi nang du bkres pa dang skom pa'i sdug bsngal dang / mi rnams kyi nang du sdug pa dang bral ba'i sdug bsngal dang / lha rnams kyi nang du 'chi 'pho'i sdug bsngal dang / yang mngal du gnas pa'i sdug bsngal dang / gcig gis gcig mgo gcod pa'i sdug bsngal dang /</text></item>
<item><p>158a3</p><section>mdo sde</section><text>gcig la gcig 'tshal ba'i sdug bsngal nyams su myong bar 'gyur te/ byis pa rnams 'khyam pa na de lta bu'i sdug bsngal dag nyams su myong bar 'gyur ro/ /de ci'i slad du zhe na/ dge ba'i bshes gnyen dang bral bas ma thob pa thob par bgyi ba dang / ma rtogs pa rtogs par</text></item>
<item><p>158a4</p><section>mdo sde</section><text>bgyi ba dang / mngon sum du ma bgyis pa mngon sum du bgyi ba'i slad du yang dag pa'i smon lam mi 'debs shing rtsol bar mi bgyid pa'i slad du ste/ de ltar byis pa glen pa dag ni gang la sdug bsngal thams cad bas par 'gyur ba'i byang chub kyi sems kyis skyo bar bgyid cing gang la</text></item>
<item><p>158a5</p><section>mdo sde</section><text>yang dang yang du sdug bsngal 'byung bar 'gyur ba'i 'khor bas skyo bar mi bgyid cing yid 'byung bar mi bgyid do/ /rgyal po chen po de lta bas na 'khor ba ni sdug bsngal thams cad kyi snod du gyur pa lags par yongs su brtag pa mdzad cing rgyal po chen po 'di ltar khyod kyis ni bcom ldan</text></item>
<item><p>158a6</p><section>mdo sde</section><text>'das kyi bstan pa la lhag par mdzad pa mdzad de dge ba'i rtsa ba ni bskrun/ dkon mchog gsum la dad pa ni brnyes/ longs spyod chen po'i phyir bcom ldan 'das la dbul ba ni phul/ mtho ris su skye ba thob par bgyi ba'i slad du tshul khrims ni bsrungs/ bcom ldan</text></item>
<item><p>158a7</p><section>mdo sde</section><text>'das la chos gsan pas khyod shes rab chen po brnyes par ni gyur/ mchod sbyin ni mdzad lags kyis/ rgyal po chen po khyod bla na med pa yang dag par rdzogs pa'i byang chub tu thugs skyed cig /smras pa/ bram ze kho bo ni bla na med pa yang dag par rdzogs pa'i byang chub mi</text></item>
<item><p>158b1</p><section>mdo sde</section><text>'dod de/ bram ze kho bos ni 'khor ba mngon par 'dod pa'i don du sbyin pa byin zhing tshul khrims bsrungs la chos nyan to/ /bram ze bla na med pa yang dag par rdzogs pa'i byang chub ni thob par dka' ba yin pas bram ze mi dgos so/ /bram ze rgya mtsho'i rdul gyis rgyal po</text></item>
<item><p>158b2</p><section>mdo sde</section><text>la lan gnyis su smras pa/ rgyal po chen po byang chub kyi lam ni yang dag pa lags pas bsam pas smon lam btab par bgyi ba ste/ lam de ni sgrib pa ma mchis pas rdzogs shing shin tu dang ba lags so/ /lam de ni lhag pa'i bsam pas rnam par dag cing drang po lags</text></item>
<item><p>158b3</p><section>mdo sde</section><text>so/ /lam de ni nyon mongs pa bsal bas g.yo med cing dag pa lags so/ /lam de ni sgrib pa ma mchis pas rgya che ba lags so/ /lam de ni bsam pa las byung bas yang dag par gzhol ba lags so/ /lam de ni sdig pa thams cad mi bgyid pas 'jigs pa ma mchis</text></item>
<item><p>158b4</p><section>mdo sde</section><text>pa lags so/ /lam de ni sbyin pa'i pha rol tu phyin pas yang dag par 'byor pa lags so/ /lam de ni tshul khrims kyi pha rol tu phyin pas bsil ba lags so/ /lam de ni bzod pa'i pha rol tu phyin pas gzhi ma mchis pa lags so/ /lam de ni brtson 'grus kyi pha</text></item>
<item><p>158b5</p><section>mdo sde</section><text>rol tu phyin pas byin gyis brlabs kyi rten lags so/ /lam de ni bsam gtan gyi pha rol tu phyin pas rnyog pa ma mchis pa lags so/ /lam de ni shes rab kyi pha rol tu phyin pas shin tu rtogs pa lags so/ /lam de ni snying rje chen pos ngo bo nyid kyi shes pa rjes su rtogs</text></item>
<item><p>158b6</p><section>mdo sde</section><text>pa lags so/ /lam de ni dga' ba chen pos mchog tu dga' ba thob pa lags so/ /lam de ni btang snyoms chen pos snying po dang 'thun pa lags so/ /lam de ni 'dod pa dang / gnod sems dang / rnam par 'tshe ba'i rnam par rtog pa dag ma mchis pas tsher ma dang</text></item>
<item><p>158b7</p><section>mdo sde</section><text>bral ba lags so/ /lam de ni khong khro ba'i sems ma mchis pas bgrod bde ba lags so/ /lam de ni gzugs dang / sgra dang / dri dang / ro dang / reg bya rnam par rig pas g.yo dang bral ba lags so/ /lam de ni khams dang skye mched shin tu mthong bas bdud dang</text></item>
<item><p>159a1</p><section>mdo sde</section><text>phyir rgol ba nges par bcom pa lags so/ /lam de ni nyon mongs pa thams cad dang bral bas bdud dang bral ba lags so/ /lam de ni nyan thos dang rang sangs rgyas kyi yid la bgyid pa dang bral bas sems rgya chen por mchi ba lags so/ /lam de ni de</text></item>
<item><p>159a2</p><section>mdo sde</section><text>bzhin gshegs pa thams cad kyis byin gyis brlabs pas spro ba dang bcas pa lags so/ /lam de ni thams cad mkhyen pa nyid kyi rin po che dang 'thun pas rin po che chen po nges par sgrub pa lags so/ /lam de ni bcom ldan 'das kyi ye shes chags pa mi mnga' bas rtag tu bstan pa lags so/ /</text></item>
<item><p>159a3</p><section>mdo sde</section><text>lam de ni dge ba'i bshes gnyen gyis rjes su zin pas dge ba'i rtsa ba ston cing rjes su spyad pa lags so/ /lam de ni rjes su chags pa dang / khong khro ba spangs pas mtho dman dang bral ba lags so/ /lam de ni gnod sems dang / tha ba dang / khro ba ma mchis pas rdul nges par</text></item>
<item><p>159a4</p><section>mdo sde</section><text>bcom pa lags so/ /lam de ni mi dge ba thams cad dang bral bas bde 'gror mchi ba la sman pa lags so/ /rgyal po chen po byang chub kyi lam de ni mya ngan las 'das pa'i mthar thug pas bde ba 'thob pa lags kyis rgyal po chen po byang chub tu thugs skyed cig /rgyal pos smras pa/</text></item>
<item><p>159a5</p><section>mdo sde</section><text>bram ze de bzhin gshegs pa 'di ni skye dgu lo brgyad khri pa rnams kyi nang du 'jig rten du byung bas na de bzhin gshegs pas ngan song thams cad zhi bar mdzad pa ma spyod de/ sems can gang dag gis dge ba'i rtsa ba bskyed pa'i sems can de dag ni 'bras bu la gnas par gyur/ la</text></item>
<item><p>159a6</p><section>mdo sde</section><text>las ni ting nge 'dzin dang / gzungs dang / bzod pa bsgrubs/ gang dag dge ba'i rtsa ba mchog tu gyur pa'i byang chub sems dpa' de dag ni byang chub las phyir mi ldog par gyur/ dge ba'i rtsa ba bskyed pa kha cig gis ni lha dang mi'i dpal nyams su myong bar gyur te/ sems</text></item>
<item><p>159a7</p><section>mdo sde</section><text>can rnams rang rang gi dge ba dang / mi dge ba'i las rnams kyis 'phyan par gyur pas na 'di ltar sems can gcig tsam gyi sdug bsngal yang rab tu zhi bar ma mdzad na bcom ldan 'das kyis btul ba'i sems can gang zhig yin/ bcom ldan 'das kyi sku ni zhing du gyur pa 'ba' zhig</text></item>
<item><p>159b1</p><section>mdo sde</section><text>tu zad kyi dge ba'i rtsa ba ma bskyed pa'i sems can rnams sdug bsngal las thar bar ni mi mdzad do/ /kho bo ni byang chub tu sems bskyed cing byang chub sems dpa'i spyad pa yang spyod la/ kho bo ye shes chen po bsags pa dang / chos kyi sgo rgya chen po bsam gyis mi khyab par 'jug pa</text></item>
<item><p>159b2</p><section>mdo sde</section><text>des sems can rnams 'dul zhing sangs rgyas kyi mdzad pa yang byed mod kyi sangs rgyas kyi zhing nyon mongs pa can 'di lta bur byang chub kyi phyir sems yongs su bsngo ba 'ba' zhig ni mi byed do/ /gal te gang gi tshe kho bo bla na med pa yang dag par rdzogs pa'i byang chub la reg par 'gyur ba'i</text></item>
<item><p>159b3</p><section>mdo sde</section><text>sangs rgyas kyi zhing der kho bos sems can rnams kyi sdug bsngal thams cad rab tu zhi bar byed par 'gyur ba de lta bu'i sangs rgyas kyi zhing zhig 'thob par 'gyur ba lta na de'i tshe kho bo byang chub tu sems skyed cing kho bos byang chub sems dpa'i spyod pa yang spyad par bya'o/ /rigs kyi bu de nas</text></item>
<item><p>159b4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos 'di lta bu'i rdzu 'phrul mngon par 'du bya ba mngon par 'du mdzad de/ de'i tshe ting nge 'dzin me long bkod pa zhes bya ba la snyoms par zhugs so/ /de ltar bcom ldan 'das kyis</text></item>
<item><p>159b5</p><section>mdo sde</section><text>ting nge 'dzin me long bkod pa la mnyam par bzhag pa dang / 'di lta bu'i snang ba byung bar gyur te/ snang ba des phyogs bcu'i phyogs re rer yang 'jig rten gyi khams sangs rgyas kyi zhing stong gi 'jig rten gyi rdul snyed dag gi yon tan bkod pa thams cad snang bar gyur te/</text></item>
<item><p>159b6</p><section>mdo sde</section><text>la la dag na sangs rgyas bcom ldan 'das yongs su mya ngan las 'das pa dang / la la dag na yongs su mya ngan las 'da' ba'i phyir yang dag par zhugs pa dang / gang dag na byang chub sems dpa' sems dpa' chen po byang chub kyi shing drung na 'dug nas bdud pham par byed pa rnams</text></item>
<item><p>159b7</p><section>mdo sde</section><text>dang / gang dag na mngon par rdzogs par sangs rgyas nas ring po ma lon par chos kyi 'khor lo skor ba rnams dang / gang dag na chos kyi 'khor lo bskor nas ring po ma lon par chos ston pa rnams dang / sangs rgyas kyi zhing gang dag na sangs rgyas dang byang chub sems dpa' rnams</text></item>
<item><p>160a1</p><section>mdo sde</section><text>kyis khyab pa dang / gang dag na nyan thos dang rang sangs rgyas rnams 'byung ba med pa dang / gang dag na nyan thos dang rang sangs rgyas rnams 'byung ba dang sangs rgyas kyi zhing gang dag na sangs rgyas dang / byang chub sems dpa' dang / nyan thos dang / rang sangs rgyas rnams</text></item>
<item><p>160a2</p><section>mdo sde</section><text>kyis stong pa dang / sangs rgyas kyi zhing kha cig snyigs ma lngas nyon mongs pa can du gyur pa dang / kha cig snyigs ma lnga dang bral ba'i yongs su dag pa dang / kha cig na sems can mchog rnams dang / kha cig na dman pa rnams dang / kha cig na tshe ring ba rnams dang / kha cig na tshe thung</text></item>
<item><p>160a3</p><section>mdo sde</section><text>ba rnams dang / sangs rgyas kyi zhing kha cig mes 'jig pa rnams dang / kha cig chu dang / kha cig rlung gis 'jig pa rnams dang / kha cig 'chags pa rnams dang / kha cig chags shing gnas pa de dag thams cad snang ba rgya chen pos khyab par kun tu snang ngo / /thams cad dang</text></item>
<item><p>160a4</p><section>mdo sde</section><text>ldan pa'i 'khor des sangs rgyas kyi zhing gi yon tan bkod pa de dag mthong nas bram ze rgya mtsho'i rdul gyis rgyal po la smras pa/ rgyal po chen po sangs rgyas kyi zhing gi yon tan bkod pa dag la gzigs la/ rgyal po chen po bla na med pa yang dag par rdzogs pa'i byang chub tu thugs</text></item>
<item><p>160a5</p><section>mdo sde</section><text>skyed cig /rgyal po chen po sangs rgyas kyi zhing ji lta bu bzhed par yang gzung bar mdzod cig /de nas rgyal po rtsibs kyi mu khyud kyis bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das</text></item>
<item><p>160a6</p><section>mdo sde</section><text>las gang gis na byang chub sems dpa' sems dpa' chen po sangs rgyas kyi zhing yongs su dag pa yongs su 'dzin pa nas/ gang gis sems can rnams bsam pa yongs su dag pa dang / gang gis sems can rnams tshe ring por 'gyur ba'i bar du rgya cher gsol pa dang / bcom</text></item>
<item><p>160a7</p><section>mdo sde</section><text>ldan 'das kyis bka' stsal pa/ rgyal po chen po byang chub sems dpa' sems dpa' chen po ni smon lam gyi dbang gis sangs rgyas kyi zhing snyigs ma lnga dang bral zhing yongs su dag pa dang / smon lam gyi dbang gis yongs su ma dag pa yang yongs su 'dzin to/ /rgyal pos</text></item>
<item><p>160b1</p><section>mdo sde</section><text>gsol pa/ btsun pa bcom ldan 'das bdag grong khyer du zhugs te/ rtse gcig tu mchis nas smon lam bsam par bgyi zhing bdag snyigs ma lnga dang bral ba'i sangs rgyas kyi zhing ji lta bu la dga' ba der dge ba'i spyod pa 'di dag yongs su bsngo bar bgyi'o/ /bcom ldan 'das</text></item>
<item><p>160b2</p><section>mdo sde</section><text>kyis bka' stsal pa/ rgyal po chen po de'i dus la bab par shes par gyis shig /rigs kyi bu de nas rgyal po rtsibs kyi mu khyud kyis bcom ldan 'das dang dge slong gi dge 'dun gyi zhabs la mgo bos phyag 'tshal te lan gsum bskor ba byas nas/ bcom ldan 'das kyi</text></item>
<item><p>160b3</p><section>mdo sde</section><text>thad nas song ste grong khyer du zhugs nas rang gi khyim du nang du yang dag 'jog la rtse gcig tu 'dug nas sangs rgyas kyi zhing gi yon tan bkod pa dag sems par byed do// //bam po bzhi pa/ de nas bram ze rgya mtsho'i rdul gyis rgyal bu thu bo mig</text></item>
<item><p>160b4</p><section>mdo sde</section><text>mi 'dzums la smras pa/ mig mi 'dzums khyod bla na med pa yang dag par rdzogs pa'i byang chub tu sems skyed la/ khyod kyis bsod nams bya ba'i dngos po gsum po dag gis dge ba spyad cing bsod nams bsgrubs pa gang yin pa de dag thams cad bla na med pa yang dag</text></item>
<item><p>160b5</p><section>mdo sde</section><text>par rdzogs pa'i byang chub tu yongs su sngos shig /des smras pa/ mkhan po bdag kyang rang gi khyim du mchis la gcig pu dben par mchis nas sangs rgyas kyi zhing gi yon tan bkod pa dag bsam par bgyi ste/ gal te byang chub kyi slad du sems skye bar 'gyur ba lta na</text></item>
<item><p>160b6</p><section>mdo sde</section><text>bcom ldan 'das kyi drung du slar mchis nas byang chub tu sems yongs su bsngo bar bgyi'o/ /de nas rgyal bu des kyang bcom ldan 'das dang dge slong gi dge 'dun gyi zhabs la mgo bos phyag 'tshal te lan gsum bskor ba byas nas/ bcom ldan 'das kyi drung nas song ste/ rang</text></item>
<item><p>160b7</p><section>mdo sde</section><text>gi gnas su song nas gcig tu dben par song ste 'dug nas sangs rgyas kyi zhing gi yon tan bkod pa dag sems par byed do/ /rigs kyi bu de nas mdun na 'don gyi gtso bo bram ze rgya mtsho'i rdul gyis rgyal bu gnyis pa la bos te smras pa/ gzhon nu khyod byang chub tu sems skyed cig</text></item>
<item><p>161a1</p><section>mdo sde</section><text>ces bya ba nas snga ma bzhin du rgya cher sbyar te/ rgyal bu stong gi bar du thams cad byang chub yang dag par 'dzin du bcug go/ /khams kyi rgyal po brgyad khri bzhi stong dang / gzhan yang sems can dung phyur phrag dgu dang / bye ba phrag gnyis kyang byang chub yang dag</text></item>
<item><p>161a2</p><section>mdo sde</section><text>par 'dzin du bcug pa dang / de dag thams cad kyis kyang 'di skad ces smras so/ /bdag cag kyang rang rang gi khyim du mchis la gcig pu dben par mchis nas sangs rgyas kyi zhing gi yon tan bkod pa dag bsam par bgyi'o/ /de skad ces smras nas thams cad rang rang gi khyim dag tu</text></item>
<item><p>161a3</p><section>mdo sde</section><text>dong ste gcig pu dben par 'dug nas lo bdun gyi bar du sangs rgyas kyi zhing gi yon tan bkod pa'i smon lam sems par byed do/ /rigs kyi bu de nas dus gzhan zhig na bram ze rgya mtsho'i rdul gyi sems la 'di lta bu'i rnam par rtog pa skyes te/ bdag gis srog chags bye ba</text></item>
<item><p>161a4</p><section>mdo sde</section><text>khrag khrig 'bum phrag mang po dag bla na med pa yang dag par rdzogs pa'i byang chub yang dag par 'dzin du bcug cing / bdag gis sangs rgyas bcom ldan 'das dge slong gi dge 'dun dpag tu med pa dang bcas pa 'di yang lo bdun gyi bar du yo byad thams cad kyis spyan drangs</text></item>
<item><p>161a5</p><section>mdo sde</section><text>pas/ gal te bla na med pa yang dag par rdzogs pa'i byang chub tu bdag gis bsam pa yongs su rdzogs par 'gyur zhing de bzhin du smon lam 'di yang 'grub pa lta na de'i phyir bdag gis lha dang / lha ma yin dang / dri za dang / gnod sbyin dang / srin po dang / grul bum rnams</text></item>
<item><p>161a6</p><section>mdo sde</section><text>mchod sbyin chen po 'di la yang dag par gzud par bya'o snyam mo/ /rigs kyi bu de nas mdun na 'don gyi gtso bo bram ze rgya mtsho'i rdul rgyal po rnam thos kyi bu mthong bar 'dod pa dang / de nas rgyal po chen po rnam thos kyi bu gnod sbyin 'bum phrag du mas yongs su bskor cing mdun du</text></item>
<item><p>161a7</p><section>mdo sde</section><text>bdar nas/ bram ze rgya mtsho'i rdul ga la ba der song ste phyin pa dang / bram ze rgya mtsho'i rdul gyi mdun du 'dug nas 'di skad ces smras so/ /bram ze khyod kho bo las ji zhig 'dod/ bram zes smras pa/ khyod su zhig yin/ rnam thos kyi bus smras pa/ bram ze chen po khyod kyis</text></item>
<item><p>161b1</p><section>mdo sde</section><text>gnod sbyin gyi bdag po rnam thos kyi bu zhes bya ba zhig yod par thos pa de ni kho bo yin na bram ze bsgo ba ci yod/ ci zhig bgyi/ bram zes smras pa/ rgyal po chen po khyod kyang mchod sbyin chen po 'di la spro ba skyed cig /des smras pa/ bram ze khyod ji ltar 'dod pa de ltar bya'o/ /</text></item>
<item><p>161b2</p><section>mdo sde</section><text>smras pa/ rgyal po chen po de'i phyir khyod kyis kho bo'i tshig gis gnod sbyin rnams bla na med pa yang dag par rdzogs pa'i byang chub yang dag par 'dzin du bcug la 'di skad ces kyang bsgo shig /gal te gnod sbyin khyed cag bla na med pa yang dag par rdzogs pa'i byang chub 'dod pa lta</text></item>
<item><p>161b3</p><section>mdo sde</section><text>na/ khyed cag deng la rgya mtsho'i pha rol nas tsan dan sa mchog pa dang / tsan dan sbrul gyi snying po dag long shig /kha cig gis ni spos sna tshogs dang / kha cig gis ni me tog sna tshogs dag long shig /ces bsgo shig dang / des kho bos nyin gcig bzhin du bcom</text></item>
<item><p>161b4</p><section>mdo sde</section><text>ldan 'das la mchod pa bya'o/ /rgyal po chen po rnam thos kyi bu bram ze de ltar bya'o zhes bram ze de'i ltar mnyan nas de nyid du mi snang bar gyur te/ rnga bo che brdungs nas gnod sbyin dang / srin po dag bsdus te 'di skad ces smras so/ /grogs po dag shes par gyis shig /gang</text></item>
<item><p>161b5</p><section>mdo sde</section><text>'dzam bu'i gling 'di na rgyal po rtsibs kyi mu khyud kyi mdun na 'don gyi gtso bo bram ze rgya mtsho'i rdul ces bya ba des de bzhin gshegs pa dgra bcom pa yang dag par rdzogs pa'i sangs rgyas rin po che'i snying po dge slong gi dge 'dun dang bcas pa la lo bdun du yo byad thams cad kyis bsnyen</text></item>
<item><p>161b6</p><section>mdo sde</section><text>bkur byed kyis/ de'i phyir khyed cag gis de'i dge ba'i rtsa ba la rjes su yi rang bar bya zhing dge ba'i rtsa ba des khyed cag gis bla na med pa yang dag par rdzogs pa'i byang chub tu sems skyed cig /de'i tshe na gnod sbyin dang / srin po bye ba khrag khrig 'bum phrag mang po dag gis thal mo sbyar te</text></item>
<item><p>161b7</p><section>mdo sde</section><text>smras pa/ bram ze rgya mtsho'i rdul gyis de bzhin gshegs pa dgra bcom pa yang dag par rdzogs pa'i sangs rgyas rin po che'i snying po dge slong gi dge 'dun dpag tu med pa dang bcas pa la lo bdun du yo byad thams cad kyis bsnyen bkur byas pa'i bsod nams kyi rgyun dang / dge ba'i</text></item>
<item><p>162a1</p><section>mdo sde</section><text>rgyun gang yin pa'i bsod nams kyi phung po de dag thams cad la bdag cag rjes su yi rang ngo / /dge ba'i rtsa ba des bla na med pa yang dag par rdzogs pa'i byang chub mngon par rdzogs par 'tshang rgya bar bya'o/ /rgyal po chen po rnam thos kyi bus smras pa/ khyed cag</text></item>
<item><p>162a2</p><section>mdo sde</section><text>nyon cig /khyed cag las gang su dge ba'i rtsa ba 'dod pa dang / bsod nams 'dod pas lo bdun du gang gi phyir bram ze rgya mtsho'i rdul gyis bcom ldan 'das dang / dge slong gi dge 'dun gyi zhal zas sbyor bar 'gyur ba'i tsan dan sa mchog pa dang / tsan dan sbrul gyi snying</text></item>
<item><p>162a3</p><section>mdo sde</section><text>po dag rgya mtsho'i pha rol nas long shig /de nas gnod sbyin dgu khri nyis stong gis tshig 'thun par smras pa/ grogs po dag bdag cag gis lo bdun po 'di la gang gi phyir bram ze rgya mtsho'i rdul gyis bcom ldan 'das dang / dge slong gi dge 'dun gyi phyir zhal zas sbyor</text></item>
<item><p>162a4</p><section>mdo sde</section><text>bar 'gyur ba'i tsan dan sa mchog pa dang / tsan dan sbrul gyi snying po dag blang bar bya'o/ /gnod sbyin bzhi khri drug stong gis smras pa/ bdag cag gis ni spos blang bar bya'o/ /gnod sbyin lnga khri nyis stong gis smras pa/ bdag cag gis ni me tog sna tshogs dag blang bar bya'o/ /</text></item>
<item><p>162a5</p><section>mdo sde</section><text>gnod sbyin nyi khris smras pa/ bdag cag gis ni bcom ldan 'das dang / dge slong gi dge 'dun gyi phyir sman bcud kyis len sna tshogs dag gi mthu blangs la zhal zas dang / stsang nan sbyor bar 'gyur ba gang yin pa der mthu gzhug par bya'o/ /gnod sbyin bdun khris smras pa/ grogs</text></item>
<item><p>162a6</p><section>mdo sde</section><text>po dag bdag cag gis ni bcom ldan 'das dang / dge slong gi dge 'dun gyi zhal zas sbyar bar bya'o/ /rigs kyi bu de nas bram ze rgya mtsho'i rdul rgyal po chen po 'phags skyes po mthong bar 'dod pa dang / de nas rgyal po chen po 'phags skyes po bram ze rgya mtsho'i rdul ga la ba der</text></item>
<item><p>162a7</p><section>mdo sde</section><text>song ste phyin cing grul bum bye ba khrag khrig 'bum phrag du ma dag gis bla na med pa yang dag par rdzogs pa'i byang chub tu sems bskyed pa'i bar dang / de bzhin du rgyal po chen po mig mi bzang dang / yul 'khor srung dang / klu dang / dri za bye ba khrag khrig 'bum phrag du ma dag</text></item>
<item><p>162b1</p><section>mdo sde</section><text>gis kyang bla na med pa yang dag par rdzogs pa'i byang chub tu sems bskyed pa'i bar du snga ma bzhin no/ /de nas sangs rgyas kyi mthus gling bzhi ba gnyis pa'i 'jig rten skyong ba rnams kyang bram ze rgya mtsho'i rdul gyi gan du 'ongs pa dang / bram ze rgya mtsho'i rdul gyis de dag bla na med pa</text></item>
<item><p>162b2</p><section>mdo sde</section><text>yang dag par rdzogs pa'i byang chub yang dag par 'dzin du bcug nas/ de dag kyang dong ste rang rang gi 'khor bla na med pa yang dag par rdzogs pa'i byang chub yang dag par 'dzin du bcug go/ /stong gsum gyi stong chen po'i sangs rgyas kyi zhing gi rnam thos kyi bu ther 'bum 'khor dang</text></item>
<item><p>162b3</p><section>mdo sde</section><text>bcas pa yang bla na med pa yang dag par rdzogs pa'i byang chub yang dag par 'dzin du bcug go/ /'phags skyes po ther 'bum dang / mig mi bzang ther 'bum dang / yul 'khor srung ther 'bum 'khor dang bcas pa dag kyang bla na med pa yang dag par rdzogs pa'i byang chub yang</text></item>
<item><p>162b4</p><section>mdo sde</section><text>dag par 'dzin du bcug go/ /rigs kyi bu de nas bram ze rgya mtsho'i rdul 'di snyam du sems te/ gal te bdag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing bdag gi re ba yang yang dag par 'grub par 'gyur la/ gal te bdag gi</text></item>
<item><p>162b5</p><section>mdo sde</section><text>smon lam yang yang dag par 'grub par 'gyur ba lta na bdag 'dod pa na spyod pa'i lha rnams la mchod sbyin chen po 'di'i bsod nams yang dag par bgo bsha' byed par gyur cig /bla na med pa yang dag par rdzogs pa'i byang chub yang dag par 'dzin du 'jug par gyur cig /gal te</text></item>
<item><p>162b6</p><section>mdo sde</section><text>bdag bsod nams des bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lta na deng lha'i dbang po brgya byin bdag la lta ba'i phyir 'dir 'ong bar gyur cig /lha'i bu rab 'thab bral dang / lha'i bu yongs su dga' ldan dang / lha'i bu rab</text></item>
<item><p>162b7</p><section>mdo sde</section><text>'phrul dang / lha'i bu gzhan 'phrul dbang byed kyang bdag la blta ba'i phyir 'dir 'ong bar gyur cig snyam mo/ /rigs kyi bu bram ze rgya mtsho'i rdul gyis de snyam du sems bskyed ma thag tu lha'i dbang po brgya byin bram ze de lta ba'i phyir 'ongs so/ /lha'i bu rab 'thab bral dang /</text></item>
<item><p>163a1</p><section>mdo sde</section><text>lha'i bu yongs su dga' ldan dang / lha'i bu rab 'phrul dang / lha'i bu gzhan 'phrul dbang byed kyang bram ze de lta ba'i phyir 'ongs nas/ bram ze rgya mtsho'i rdul gyis de dag la khyed cag su yin zhes dris pa dang / lha'i rgyal po lnga po dag gis rang rang gi ming</text></item>
<item><p>163a2</p><section>mdo sde</section><text>rus bstan nas 'di skad ces smras so/ /kye bram ze kho bo cag la bsgo ba ni ci zhig yod/ mchod sbyin chen po 'di la kho bo cag gis yo byad dag sbyar bar bya ba lta ci yod/ bram zes smras pa/ bcom ldan 'das dang / dge slong gi dge 'dun gyi phyir khyed cag lha'i 'jig rten na</text></item>
<item><p>163a3</p><section>mdo sde</section><text>thams cad las khyad par du 'phags pa'i rin po che'i khang pa brtsegs pa dag dang / rin po che'i shing ljon pa dag dang / dpag bsam gyi shing ljon pa dag dang / spos kyi shing ljon pa dag dang / me tog gi shing ljon pa dag dang / 'bras bu'i shing ljon pa dag dang / lha'i</text></item>
<item><p>163a4</p><section>mdo sde</section><text>na bza' dag dang / lha'i gdan dag dang / lha'i gding ba dag dang / lha'i rin po che'i snod dag dang / lha'i rgyan dag dang / gdugs dang / rgyal mtshan dang / ba dan dang / lhab lhub dag dang / lha'i rol mo'i sgra gang dag yod pa de dag thams cad kyis 'dzam bu'i tshal</text></item>
<item><p>163a5</p><section>mdo sde</section><text>thams cad brgyan par gyis shig /lha'i rgyal po lnga po de dag gis grogs po de ltar bya'o zhes bram ze'i ltar mnyan te/ bram ze'i drung nas phyir log nas lha'i 'jig rten du dong ste phyin pa dang / lha'i bu 'khri byed dang / lha'i bu 'khyil byed dang / lha'i bu snar ma skyes dang /</text></item>
<item><p>163a6</p><section>mdo sde</section><text>lha'i bus rtsom dga' rnams bos te 'di skad ces smras so/ /grogs po dag khyed cag deng la 'dzam bu'i gling du babs te/ bcom ldan 'das kyi phyir 'dzam bu'i tshal gyi skyed mos tshal rgyan gyi khyad par sna tshogs dag dang / gdan dang / gding ba sna tshogs dag gis ji ltar</text></item>
<item><p>163a7</p><section>mdo sde</section><text>lha'i 'jig rten 'di brgyan pa de lta bu dag gis brgyan par gyis shig /grogs po dag rin po che'i khang pa brtsegs pa 'di lta bu yang brtsig tu chug shig /'di lta ste/ khang pa brtsegs pa rin po che'i ba gam can 'di ci 'dra ba de lta bu'i rin po che'i khang pa brtsegs brtsig tu</text></item>
<item><p>163b1</p><section>mdo sde</section><text>chug shig /lha'i bu de lngas lha'i rgyal po rnams kyi ltar mnyan nas 'dzam bu'i gling du babs te/ bcom ldan 'das kyi phyir mtshan gcig gis 'dzam bu'i tshal gyi skyed mos tshal thams cad rin po che'i shing ljon pa dag dang / rgyal mtshan gyi bar dag gi rgyan de lta bu dag gis brgyan</text></item>
<item><p>163b2</p><section>mdo sde</section><text>to/ /'di lta ste/ dper na lha'i dbang po brgya byin gyi khang pa brtsegs pa rin po che'i ba gam can ci 'dra ba de lta bu'i khang pa brtsegs pa yang brtsigs te/ 'dzam bu'i tshal thams cad lha'i rgyan gyis rnam pa thams cad du yongs su mthar thug par brgyan nas lha'i rgyal po rnams kyi</text></item>
<item><p>163b3</p><section>mdo sde</section><text>gan du song ste smras pa/ grogs po dag mkhyen par mdzod cig /ji ltar lha'i 'jig rten 'di legs par brgyan pa de bzhin du/ bcom ldan 'das kyi phyir 'dzam bu'i tshal gyi skyed mos tshal yang lha'i rgyan gyi khyad par rnams kyis rnam pa thams cad du yongs su mthar thug par</text></item>
<item><p>163b4</p><section>mdo sde</section><text>brgyan cing 'di lta ste/ dper na lha'i dbang po brgya byin gyi khang pa brtsegs pa rin po che'i ba gam can ci 'dra ba de lta bu'i rin po che thams cad kyi khang pa brtsegs pa yang brtsegs lags te/ grogs po dag lha'i 'jig rten dang / 'dzam bu'i gling gi 'dzam bu'i tshal gyi skyed</text></item>
<item><p>163b5</p><section>mdo sde</section><text>mos tshal ni khyad par cung zad kyang ma mchis so/ /de nas lha'i rgyal po lnga po brgya byin dang rab 'thab bral dang / yongs su dga' ldan dang / rab 'phrul dang / gzhan 'phrul dbang byed de dag 'dzam bu'i gling du babs nas bram ze rgya mtsho'i rdul gyi drung du song ste 'di skad</text></item>
<item><p>163b6</p><section>mdo sde</section><text>ces smras so/ /bram ze bcom ldan 'das dang / dge slong gi dge 'dun gyi phyir 'dzam bu'i tshal ni brgyan zin na yang kho bo cag gis bya ba lta ci yod/ de skad ces smras pa dang / bram ze rgya mtsho'i rdul gyis lha'i bu lnga po de dag la 'di skad ces smras so/ /lha'i rgyal</text></item>
<item><p>163b7</p><section>mdo sde</section><text>po khyed lnga ni lha'i ris so so na rgyal srid byed pa yin pas de na khyed cag gi dbang du 'gyur gyis lha'i rgyal po dag deng la rang rang gi lha'i 'khor rnams bsdus te bcom ldan 'das dang dge slong gi dge 'dun la blta ba dang / phyag bya ba dang / bsnyen bkur bya ba'i phyir 'dzam bu'i gling du sheg</text></item>
<item><p>164a1</p><section>mdo sde</section><text>la bcom ldan 'das las chos kyang nyon cig /de nas lha'i rgyal po de lnga rang rang gi gnas kyi khyad par rnams su dong ste phyin pa dang / lha'i dbang po brgya byin gyis sum cu rtsa gsum pa'i lha rnams bsdus te 'di skad ces smras so/ /grogs po dag shes par</text></item>
<item><p>164a2</p><section>mdo sde</section><text>gyis shig /'dzam bu'i gling na rgyal po rtsibs kyi mu khyud kyi mdun na 'don gyi gtso bo bram ze rgya mtsho'i rdul ces bya ba des de bzhin gshegs pa rin po che'i snying po dge slong gi dge 'dun dpag tu med pa dang bcas pa la lo bdun du yo byad thams cad kyis spyan drangs shing ri mor byed de/ bram</text></item>
<item><p>164a3</p><section>mdo sde</section><text>ze rgya mtsho'i rdul gyis yang dag par 'dzin du bcug pas kho bo cag gis kyang bcom ldan 'das dang dge slong gi dge 'dun gyi phyir skyed mos tshal thams cad brgyan zin gyis/ de'i phyir khyod kyis kyang dge ba'i rtsa ba de la rjes su yi rang bar gyis la/ bla na med pa yang dag par</text></item>
<item><p>164a4</p><section>mdo sde</section><text>rdzogs pa'i byang chub tu sems skyed cig /de'i tshe na sum cu rtsa gsum pa'i lha bye ba khrag khrig 'bum phrag mang po dag gis thal mo sbyar te tshig tu smras pa/ grogs po bdag cag gis bsod nams kyi phung po de la rjes su yi rang bar bya zhing rjes su yi rang ba de las byung ba'i bsod</text></item>
<item><p>164a5</p><section>mdo sde</section><text>nams gang yin pa de dag thams cad kyang bla na med pa yang dag par rdzogs pa'i byang chub tu yongs su bsngo bar bya'o/ /lha'i bu rab 'thab bral gyis kyang 'thab bral gyi lha'i bu rnams bsdus te/ rgya cher snga ma bzhin du sbyar bar bya'o/ /lha'i bu yongs su dga' ldan dang / lha'i</text></item>
<item><p>164a6</p><section>mdo sde</section><text>bu 'phrul dga' dang / lha'i bu gzhan 'phrul dbang byed kyis kyang gzhan 'phrul dbang byed kyi bar gyi lha'i bu dag bsdus nas lha'i bu bye ba khrag khrig 'bum phrag mang po dag gis thal mo sbyar te tshig tu smras pa/ grogs po dag bdag cag gis dge ba'i rtsa ba rnams kyi bsod nams</text></item>
<item><p>164a7</p><section>mdo sde</section><text>gang yin pa de la rjes su yi rang bar bya zhing / de dag thams cad bla na med pa yang dag par rdzogs pa'i byang chub tu yongs su bsngo bar byas/ grogs po dag de'i phyir 'dzam bu'i gling du 'bab cing bcom ldan 'das dang / dge slong gi dge 'dun la blta ba dang / phyag bya ba dang /</text></item>
<item><p>164b1</p><section>mdo sde</section><text>bsnyen bkur bya ba dang / chos mnyan pa'i phyir 'dong ngo / /lha'i rgyal po de lnga nub mo lha'i rgyal po re re zhing yang skyes pa dang / bud med dang / khye'u dang / bu mo bye ba khrag khrig 'bum phrag mang po dag dang lhan cig tu 'dzam bu'i gling du babs te/ bcom ldan 'das dang dge</text></item>
<item><p>164b2</p><section>mdo sde</section><text>slong gi dge 'dun gyi zhabs la mgo bos phyag 'tshal te/ bcom ldan 'das la chos nyan to/ /nam mkha'i dkyil na gnas pa'i lha rnams kyang bcom ldan 'das la lha'i me tog ud pa la dang / pad ma dang / ku mu da dang / pad ma dkar po dang / sna ma dang / bar shi ka dang / a</text></item>
<item><p>164b3</p><section>mdo sde</section><text>ti mug ta ka dang / tsam pa ka dang / man dA ra ba dang / man dA ra ba chen po'i me tog gi char dag 'bebs shing lha'i rol mo'i sgra dag kyang rab tu sgrogs par byed do/ /rigs kyi bu gzhan yang bram ze rgya mtsho'i rdul gyi sems la sems kyi yongs su rtog pa 'di lta bu skyes te/ gal</text></item>
<item><p>164b4</p><section>mdo sde</section><text>te bla na med pa yang dag par rdzogs pa'i byang chub la bdag gi re ba yongs su rdzogs par 'gyur zhing smon lam 'di yang 'grub pa lta na/ 'di ltar lha ma yin dag kyang byang chub yang dag par 'dzin du 'jug par gyur cig snyam mo/ /rigs kyi bu des sems bskyed ma thag tu gnod sbyin</text></item>
<item><p>164b5</p><section>mdo sde</section><text>gyi dbang po lnga bram ze de ga la ba der dong ste lhags pa nas/ bram ze'i tshig gis lha ma yin skyes pa dang / bud med dang / khye'u dang / bu mo dang bcas pa bye ba khrag khrig 'bum phrag mang po dag gis bla na med pa yang dag par rdzogs pa'i byang chub tu sems bskyed cing / bcom</text></item>
<item><p>164b6</p><section>mdo sde</section><text>ldan 'das kyi drung du 'ongs nas chos nyan pa'i bar du snga ma bzhin du rgya cher sbyar ro/ /de bzhin du bram ze de bdud 'dod pa dang / de'i tshe na bdud gang po zhes bya ba 'ongs pa nas bdud kyi ris kyi lha'i bu skyes pa dang / bud med dang / khye'u dang / bu mo dang bcas pa bye ba khrag</text></item>
<item><p>164b7</p><section>mdo sde</section><text>khrig 'bum phrag du ma dag gis bla na med pa yang dag par rdzogs pa'i byang chub tu sems bskyed pa'i bar dang / chos mnyan pa'i phyir lhags pa'i bar du snga ma bzhin du sbyar ro/ /rigs kyi bu de nas yang bram ze rgya mtsho'i rdul tshangs pa chen po gnas pa'i grong khyer zhes bya ba 'ong</text></item>
<item><p>165a1</p><section>mdo sde</section><text>bar 'dod pa nas bram ze las mnyan cing tshangs pa'i 'jig rten du srog chags bye ba khrag khrig brgya stong mang po dag gis bla na med pa yang dag par rdzogs pa'i byang chub tu sems bskyed nas bcom ldan 'das dang / dge slong gi dge 'dun la blta ba dang / phyag</text></item>
<item><p>165a2</p><section>mdo sde</section><text>bya ba dang / bsnyen bkur bya ba dang / bcom ldan 'das las chos mnyan pa'i phyir de nas babs pa'i bar du snga ma bzhin du sbyar ro/ /rigs kyi bu de nas yang bram ze rgya mtsho'i rdul gling bzhi pa gnyis pa'i brgya byin mthong bar 'dod cing lha'i bu rab 'thab bral dang / yongs</text></item>
<item><p>165a3</p><section>mdo sde</section><text>su dga' ldan dang / rab 'phrul dang / gzhan 'phrul dbang byed rnams dang mthong bar 'dod pa dang / bcom ldan 'das kyi mthus lha'i rgyal po de lnga yang bram ze'i drung du lhags nas bram ze des de dag yang dag par rjes su bstan pa dang / de dag kyang rang rang gi lha'i gnas dag tu</text></item>
<item><p>165a4</p><section>mdo sde</section><text>dong nas bram ze'i tshig gis rang rang gi 'khor rnams kyang yang dag par 'dzin du bcug go/ /de bzhin du sum cu rtsa gsum pa'i lha'i bu skyes pa dang / bud med dang / khye'u dang / bu mo dang bcas pa bye ba khrag khrig 'bum phrag mang po dag gis kyang bla na med pa yang dag par</text></item>
<item><p>165a5</p><section>mdo sde</section><text>rdzogs pa'i byang chub tu sems bskyed nas de dag kyang brgya byin dang lhan cig tu bcom ldan 'das dang / dge slong gi dge 'dun la blta ba dang / phyag bya ba dang / bsnyen bkur bya ba dang / bcom ldan 'das las chos mnyan pa'i phyir gling bzhi pa 'dir lhags so/ /de bzhin du</text></item>
<item><p>165a6</p><section>mdo sde</section><text>lha'i bu rab 'thab bral dang / yongs su dga' ldan dang / 'phrul dga' dang / gzhan 'phrul dbang byed rnams kyis kyang gzhan 'phrul dbang byed kyi bar gyi lha'i bu rnams byang chub yang dag par 'dzin du bcug nas/ gzhan 'phrul dbang byed kyi bar gyi lha'i bu skyes pa dang /</text></item>
<item><p>165a7</p><section>mdo sde</section><text>bud med dang / khye'u dang / bu mo dang bcas pa bye ba khrag khrig 'bum phrag mang po dag gis kyang bla na med pa yang dag par rdzogs pa'i byang chub tu sems bskyed de/ bcom ldan 'das dang / dge slong gi dge 'dun la blta ba dang / phyag bya ba dang / bsnyen bkur bya ba dang /</text></item>
<item><p>165b1</p><section>mdo sde</section><text>bcom ldan 'das las chos mnyan pa'i phyir gling bzhi pa 'dir lhags so/ /gling bzhi pa gnyis pa'i lha ma yin gyi dbang po dang / bdud dang / tshangs pa rnams kyang de bzhin no/ /de bzhin du gling bzhi pa gsum pa dang / bzhi pa dang / lnga pa'i bar dag gi brgya byin dang / lha'i</text></item>
<item><p>165b2</p><section>mdo sde</section><text>bu rab 'thab bral dang / yongs su dga' ldan dang / 'phrul dga' dang / gzhan 'phrul dbang byed dang / lha ma yin gyi dbang po dang / bdud dang / tshangs pa rnams kyang bcom ldan 'das kyi mthus chos mnyan pa'i bar gyi phyir de dag 'khor dang bcas te gling bzhi pa</text></item>
<item><p>165b3</p><section>mdo sde</section><text>'dir lhags so/ /de bzhin du stong gsum gyi stong chen po'i sangs rgyas kyi zhing gi bar dag nas kyang brgya byin ther 'bum dang / lha'i bu rab 'thab bral ther 'bum dang / yongs su dga' ldan ther 'bum dang / 'phrul dga' ther 'bum dang / gzhan 'phrul dbang byed ther 'bum</text></item>
<item><p>165b4</p><section>mdo sde</section><text>dang / lha ma yin gyi dbang po ther 'bum dang / bdud ther 'bum dang / tshangs pa chen po ther 'bum dag kyang bcom ldan 'das kyi mthus tshangs pa chen po'i bar du re re zhing yang tshangs ris kyi lha bla na med pa yang dag par rdzogs pa'i byang chub tu sems bskyed pa bye ba khrag khrig</text></item>
<item><p>165b5</p><section>mdo sde</section><text>'bum phrag du ma'i bar dag gis yongs su bskor cing mdun du bdar nas bcom ldan 'das dang / dge slong gi dge 'dun la blta ba dang / phrad par bya ba dang / phyag bya ba dang / bsnyen bkur bya ba dang / bcom ldan 'das las chos mnyan pa'i phyir gling bzhi pa 'dir lhags so/ /de'i</text></item>
<item><p>165b6</p><section>mdo sde</section><text>tshe na stong gsum gyi stong chen po'i 'jig rten gyi khams 'di dag kyang khyab par ma gyur pa'i sa phyogs de ni cung zad kyang med do/ /rigs kyi bu de nas bram ze rgya mtsho'i rdul 'di snyam du sems te/ gal te bla na med pa yang dag par rdzogs pa'i byang chub la bdag gi re ba yongs su rdzogs par</text></item>
<item><p>165b7</p><section>mdo sde</section><text>'gyur zhing / ji ltar rnam thos kyi bu ther 'bum dang / tshangs pa chen po the 'bum gyi bar 'di dag bdag dang 'thun par 'jug pa de bzhin du bcom ldan 'das kyang bdag dang 'thun par mdzad pa lta na/ stong gsum gyi stong chen po'i 'jig rten gyi khams kyi bar gyi mi dang / dud 'gro dang /</text></item>
<item><p>166a1</p><section>mdo sde</section><text>gshin rje'i 'jig rten pa dang / sems can dmyal ba de dag thams cad kyi sdug bsngal gyi tshor ba rab tu zhi bar mdzad la bde ba'i tshor ba skyed nas de dag re re'i mdun na yang sangs rgyas kyi sprul pa bzhugs shing des sems can de dag bla na med pa yang dag par rdzogs pa'i</text></item>
<item><p>166a2</p><section>mdo sde</section><text>byang chub yang dag par 'dzin du bcug par 'gyur ba de lta bu'i cho 'phrul chen po mdzad par gyur cig snyam mo/ /rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos bram ze rgya mtsho'i rdul gyi sems kyi yongs su rtog pa</text></item>
<item><p>166a3</p><section>mdo sde</section><text>thugs kyis mkhyen nas de'i tshe ting nge 'dzin rab tu gdung ba zhes bya ba la snyoms par zhugs so/ /'di ltar bcom ldan 'das kyis ting nge 'dzin rab tu gdung ba la thugs mnyam par bzhag pas/ bcom ldan 'das kyi sku las spu'i khung bu re re nas kyang 'od zer bgrang ba las yang</text></item>
<item><p>166a4</p><section>mdo sde</section><text>dag par 'das pa snyed dag byung ste/ 'od zer de dag gis stong gsum gyi stong chen po'i 'jig rten gyi khams de khyab par gyur to/ /de la 'od zer kha cig ni sems can dmyal bar dong nas grang ba'i sems can dmyal bar skyes pa'i sems can rnams la rlung dron po dag langs so/ /</text></item>
<item><p>166a5</p><section>mdo sde</section><text>gang dag tsha ba'i sems can dmyal bar skyes pa'i sems can de dag la ni rlung bsil ba dag langs te/ des sems can dmyal ba'i sems can de dag gi bkres pa dang / skom pa dang / ngal ba'i sdug bsngal thams cad rab tu zhi bar byas nas bde ba'i tshor ba</text></item>
<item><p>166a6</p><section>mdo sde</section><text>bskyed do/ /sems can dmyal ba pa re re'i mdun na yang sangs rgyas kyi sprul pa'i sku skyes bu chen po'i mtshan sum cu rtsa gnyis kyis sku brgyan cing dpe byad bzang po brgyad cus gzugs legs par spras pa bzhugs so/ /de nas sems can dmyal ba pa bde ba dang ldan</text></item>
<item><p>166a7</p><section>mdo sde</section><text>pa de dag 'di snyam du sems te/ rkyen gang gis bdag cag gi sdug bsngal rab tu zhi zhing bde ba skyes par gyur snyam pa dang / de dag gis bcom ldan 'das kyi sku skyes bu chen po'i mtshan sum cu rtsa gnyis kyis legs par brgyan cing dpe byad bzang po brgyad cus rnam par</text></item>
<item><p>166b1</p><section>mdo sde</section><text>mdzes pa de mthong ngo / /de dag gis de mthong nas 'di skad du snying rje chen po dang ldan pa'i bdag nyid chen po 'di'i mthus bdag cag 'di ltar bde bar gyur to zhes zer zhing de dag dga' ba dang / bde ba skyes nas rab tu dang ba'i yid kyis bcom ldan 'das la blta ba dang / bcom ldan</text></item>
<item><p>166b2</p><section>mdo sde</section><text>'das kyis de dag la 'di skad ces sems can dag khyed cag sangs rgyas la phyag 'tshal lo zhes legs par tshig tu brjod la bla na med pa yang dag par rdzogs pa'i byang chub tu sems skyed cig dang / khyed cag phyis sdug bsngal gyi tshor ba myong bar mi 'gyur zhing rtag tu bde ba'i tshor ba 'di lta bu</text></item>
<item><p>166b3</p><section>mdo sde</section><text>dag 'thob par 'gyur ro zhes bka' stsal pa dang / de dag gis kyang 'di skad ces bdag cag sangs rgyas la phyag 'tshal zhing bla na med pa yang dag par rdzogs pa'i byang chub tu sems bskyed kyis dge ba'i rtsa ba des bdag cag gi las kyi sgrib pa zad par gyur cig ces smras so/ /de</text></item>
<item><p>166b4</p><section>mdo sde</section><text>nas kha cig shi 'phos nas kyang mi rnams dang skal ba mnyam par skyes so/ /sems can dmyal ba pa'i sems can gang dag mes sreg pa de dag la yang 'od zer de dag gis rlung bsil ba dag rab tu btang ste/ de dag gis de dag la reg pa dang bkres pa dang / skom pa rab tu zhi</text></item>
<item><p>166b5</p><section>mdo sde</section><text>zhing sdug bsngal med par gyur nas/ kha cig de nas shi 'phos nas mi rnams dang / skal ba mnyam par skyes pa'i bar du gyur to/ /de bzhin du dud 'gro'i skye gnas rnams la yang brjod par bya'o/ /de bzhin du mi rnams kyi bar la yang brjod par bya'o/ /'od de</text></item>
<item><p>166b6</p><section>mdo sde</section><text>yang phyir log ste bcom ldan 'das la lan gsum bskor ba byas nas/ bcom ldan 'das kyi dbu'i gtsug tu nub pa lha dang / mi dang / gnod sbyin dang / srin po dang / klu dang / lha ma yin bgrang ba las yang dag par 'das pa dag gis mthong nas bla na med pa yang dag</text></item>
<item><p>166b7</p><section>mdo sde</section><text>par rdzogs pa'i byang chub las phyir mi ldog pa la gnas par gyur to/ /sems can bgrang ba las yang dag par 'das pa dag gis kyang ting nge 'dzin dang / bzod pa dang / gzungs thob par gyur to/ /'dzam bu'i gling gi mi rnams kyis bcom ldan 'das dang / dge slong gi</text></item>
<item><p>167a1</p><section>mdo sde</section><text>dge 'dun gyi ched kyi phyir lha rnams kyis rgyal po'i pho brang grong khyer yid 'ong 'dzin gyi 'dzam bu'i tshal gyi skyed mos tshal lha'i rgyan dang / lhab lhub dag gis brgyan to zhes thos nas bdag cag dong ste blta zhing der de bzhin gshegs pa rin po che'i snying po</text></item>
<item><p>167a2</p><section>mdo sde</section><text>dang / dge slong gi dge 'dun yang blta'o/ /der song nas bcom ldan 'das las chos kyang mnyan par bya'o zhes smras nas/ de'i tshe na mi rnams las skyes pa dang / bud med dang / khye'u dang / bu mo bye ba khrag khrig 'bum phrag du ma dag bcom ldan 'das dang / dge slong gi</text></item>
<item><p>167a3</p><section>mdo sde</section><text>dge 'dun la blta ba dang / phyag bya ba dang / phrad par bya ba dang / bsnyen bkur bya ba dang / skyed mos tshal de yang mthong bar 'dod pa'i phyir nyin gcig bzhin du grong khyer yid 'ong 'dzin du 'ong ngo / /skyed mos tshal de la yang rin po che sna bdun las byas pa'i sgo nyi khri yod de/</text></item>
<item><p>167a4</p><section>mdo sde</section><text>skyed mos tshal gyi sgo re re zhing rin po che'i khri'u lnga brgya lnga brgya bshams nas de dag la bram ze'i khye'u lnga brgya lnga brgya 'khod nas sems can gang dag 'ongs shing skyed mos tshal der 'jug pa de dag bram ze'i khye'u de dag gis sangs rgyas la skyabs su gtong / chos dang dge 'dun</text></item>
<item><p>167a5</p><section>mdo sde</section><text>la skyabs su gtong zhing bla na med pa yang dag par rdzogs pa'i byang chub yang dag par 'dzin du 'jug ste/ 'dzud cing sems kyang skyed du 'jug go/ /gang dag nye ba na gnas pa rnams dang / gang dag ring ba na gnas pa rnams kyang bcom ldan 'das la blta ba dang /</text></item>
<item><p>167a6</p><section>mdo sde</section><text>phyag bya ba dang / dge slong gi dge 'dun la yang blta ba'i phyir/ phyis skyed mos tshal der 'jug go/ /de ltar mdun na 'don gyi gtso bo bram ze rgya mtsho'i rdul gyis lo bdun po de dag las lha bgrang ba las 'das pa dag bla na med pa yang dag par rdzogs pa'i byang chub</text></item>
<item><p>167a7</p><section>mdo sde</section><text>yang dag par 'dzin du bcug ste btul cing btsud de rab tu bkod do/ /klu dang / lha ma yin dang / gnod sbyin dang / srin po dang / grul bum dang / dri za dang / dang / sha za dang / sems can dmyal ba dang / dud 'gro'i skye gnas su skyes ba bgrang ba</text></item>
<item><p>167b1</p><section>mdo sde</section><text>las 'das pa'i bar dag kyang bla na med pa yang dag par rdzogs pa'i byang chub yang dag par 'dzin du bcug ste btul cing btsud de rab tu bkod do/ /bram ze rgya mtsho'i rdul de lo bdun po de dag 'das nas kyang lha'i 'khor lo rin po che ma gtogs par 'khor lo brgyad khri bzhi stong dang /</text></item>
<item><p>167b2</p><section>mdo sde</section><text>glang po rin po che ma gtogs pa rin po che sna bdun gyi rgyan gyis brgyan pa'i glang po che brgyad khri bzhi stong dang / shing rta brgyad khri bzhi stong gi bar dag kyang 'bul bar 'dod do/ /rgyal po rtsibs kyi mu khyud kyang lo bdun po de dag 'das 'das su 'dod chags la 'dun pa ma skyes</text></item>
<item><p>167b3</p><section>mdo sde</section><text>so/ /zhe sdang la 'dun pa med/ gti mug la 'dun pa med/ rgyal srid la 'dun pa med/ nor la 'dun pa med/ bu la 'dun pa med/ bu mo la 'dun pa med/ zas la 'dun pa med/ skom la 'dun pa med/ gos la 'dun pa med/ spos la 'dun pa med/</text></item>
<item><p>167b4</p><section>mdo sde</section><text>bzhon pa la 'dun pa med/ gnyid la 'dun pa med/ bdag tu 'dun pa med/ gzhan du 'dun pa med par gyur to/ /lo bdun du glos phab ste nyal bar ma gyur kyang / de la mtshan mo'i 'du shes ma skyes/ nyin mo'i 'du shes ma skyes so/ /gzugs kyi 'du shes ma yin/ sgra'i</text></item>
<item><p>167b5</p><section>mdo sde</section><text>'du shes ma yin/ dri'i 'du shes ma yin/ ro'i 'du shes ma yin te/ reg bya'i 'du shes kyang ma skyes so/ /lo bdun du de dag gis lus la ngal ba ma skyes te/ rtag par rgyun du phyogs bcu'i phyogs re rer yang 'jig rten gyi khams sangs rgyas kyi zhing stong gi rdul phra rab kyi rdul</text></item>
<item><p>167b6</p><section>mdo sde</section><text>snyed dag gi sangs rgyas kyi zhing gi yon tan bkod pa dag mthong yang de'i mig lam du ri rab snang bar ma gyur/ ri gzhan dag kyang ma yin/ khor yug kyang ma yin/ khor yug chen po dag kyang ma yin/ 'jig rten gyi bar dag kyang ma yin/ nyi ma dang zla ba dag kyang ma yin te/</text></item>
<item><p>167b7</p><section>mdo sde</section><text>lha'i gzhal med khang dag kyang mig lam du snang bar ma gyur cing ji ltar sangs rgyas kyi zhing yongs su dag pa de dag mthong ba de bzhin du sangs rgyas kyi zhing yongs su dag pa'i yon tan bkod pa dag la lta zhing smon lam sems par byed do/ /ji ltar rgyal po rtsibs kyi mu khyud de lta bu'i</text></item>
<item><p>168a1</p><section>mdo sde</section><text>bde ba'i yon tan gyi gnas pas lo bdun du gnas pa dang / de lta bu'i sangs rgyas kyi zhing gi yon tan bkod pa dag mthong zhing sangs rgyas kyi zhing yongs su dag pa'i yon tan bkod pa'i smon lam sems shing 'dug pa de bzhin du rgyal bu thu bo mig mi 'dzums dang /</text></item>
<item><p>168a2</p><section>mdo sde</section><text>mu khyud dang / dbang po'i tshogs dang / de bzhin du rgyal bu stong po de dag thams cad dang / khams kyi rgyal po brgyad khri bzhi stong dang / gzhan yang srog chags dung phyur phrag dgu dang / bye ba phrag gnyis po thams cad kyang de ltar lo bdun du gcig pu dben par song ste nang du</text></item>
<item><p>168a3</p><section>mdo sde</section><text>yang dag 'jog la zhugs nas/ phyogs bcu'i phyogs re rer yang 'jig rten gyi khams sangs rgyas kyi zhing stong gi rdul phra rab kyi rdul snyed dag kyang mthong la/ lo bdun gyi bar du de dag 'dod chags la 'dun pa ma skyes shing / zhe sdang la 'dun pa med/ gti mug la 'dun</text></item>
<item><p>168a4</p><section>mdo sde</section><text>pa med/ de dag la ngal ba'i gnas skyes par ma gyur pa'i bar du ste/ rtag par rgyun du phyogs bcu'i phyogs re rer yang sangs rgyas kyi zhing gi yon tan bkod pa sangs rgyas kyi zhing stong gi rdul phra rab snyed dag mthong yang de dag gi mig lam du ri rab kyang snang bar ma gyur/ ri gzhan</text></item>
<item><p>168a5</p><section>mdo sde</section><text>dag kyang ma yin/ lha'i gzhal med khang gi bar dag kyang mig lam du snang bar ma gyur te/ de dag gis ji ltar sangs rgyas kyi zhing gi yon tan bkod pa dag mthong ba de bzhin du sangs rgyas kyi zhing yongs su dag pa'i yon tan bkod pa'i smon lam sems shing thams cad kyang yon tan gyi</text></item>
<item><p>168a6</p><section>mdo sde</section><text>gnas pa de lta bus lo bdun du gnas te/ kha cig ni sangs rgyas kyi zhing yongs su dag pa'i yon tan bkod pa dag sems so/ /kha cig ni sangs rgyas kyi zhing yongs su ma dag pa'i yon tan bkod pa dag sems so/ /de nas bram ze rgya mtsho'i rdul gyis lo bdun po de dag thal zhing rdzogs</text></item>
<item><p>168a7</p><section>mdo sde</section><text>par rig nas rin po che sna bdun 'bul bar 'dod pa'i phyir de bzhin gshegs pa dgra bcom pa yang dag par rdzogs pa'i sangs rgyas rin po che'i snying po ga la ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bcom ldan 'das bdag</text></item>
<item><p>168b1</p><section>mdo sde</section><text>gis rgyal po rtsibs kyi mu khyud bla na med pa yang dag par rdzogs pa'i byang chub yang dag par 'dzin du stsal nas/ de rang gi khyim du mchis te/ gcig pu dben par mchis nas nang du yang dag 'jog la gnas shing der mi su yang mchir mi ster lags so/ /de bzhin du bdag gis</text></item>
<item><p>168b2</p><section>mdo sde</section><text>rgyal bu stong po de dag kyang bla na med pa yang dag par rdzogs pa'i byang chub yang dag par 'dzin du stsal cing gzengs bstod nas de bzhin du so so rang rang gi khyim dag tu mchis te/ gcig pu nang du yang dag 'jog la gnas shing / der yang su yang mchir mi ster lags so/ /de bzhin</text></item>
<item><p>168b3</p><section>mdo sde</section><text>du khams kyi rgyal po brgyad khri bzhi stong dang / de bzhin du gzhan yang srog chags dung phyur phrag dgu dang / bye ba phrag gnyis kyi bar dag kyang bla na med pa yang dag par rdzogs pa'i byang chub yang dag par 'dzin du stsal cing btsud de rab tu bkod nas thams cad kyang rang rang gi khyim</text></item>
<item><p>168b4</p><section>mdo sde</section><text>dag tu mchis te/ gcig pu dben par mchis nas nang du yang dag 'jog la gnas shing der yang su yang mchir mi ster lags na/ bcom ldan 'das kyis ci nas kyang rgyal po rtsibs kyi mu khyud nang du yang dag 'jog de las langs te 'dir mchi bar 'gyur ba dang / gang dag bdag</text></item>
<item><p>168b5</p><section>mdo sde</section><text>gis byang chub yang dag par 'dzin du stsal ba de dag thams cad kyang 'dir mchi bar 'gyur zhing bla na med pa yang dag par rdzogs pa'i byang chub las blos mi g.yo ba 'dzin par 'gyur ba dang / bcom ldan 'das las lung bstan pa 'thob par 'gyur ba dang / ming dang / rus dang /</text></item>
<item><p>168b6</p><section>mdo sde</section><text>sangs rgyas kyi zhing yang yongs su 'dzin par 'gyur ba de dag la dgongs su gsol/ rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas rin po che'i snying po ting nge 'dzin blo gros sgrub pa zhes bya ba la snyoms par zhugs so/ /de ltar</text></item>
<item><p>168b7</p><section>mdo sde</section><text>ting nge 'dzin la snyoms par zhugs pas zhal nas 'od zer sngon po dang / ser po dang / dmar po dang / dkar po dang / btsod kha dang / shel dang / dngul gyi kha dog lta bu dag byung ngo / /de dag byung nas kyang nang du yang dag 'jog la gnas pa de dag gi mdun du</text></item>
<item><p>169a1</p><section>mdo sde</section><text>tshangs par sprul te 'dug nas 'di skad ces smras so/ /grogs po dag longs shig /bram ze rgya mtsho'i rdul gyis lo bdun du mchod sbyin bya ba ni zin te/ bcom ldan 'das kyang gzhan du rgyu zhing gshegs par 'gyur gyis/ grogs po dag</text></item>
<item><p>169a2</p><section>mdo sde</section><text>bcom ldan 'das dang / dge slong gi dge 'dun la blta ba dang / phyag bya ba dang / bsnyen bkur bya ba'i phyir deng shig /de nas de dag thams cad la 'od zer de dag gis bskul ba dang / langs nas rgyal po rtsibs kyi mu khyud la skul bar byed do/ /de yang de dag gis bskul</text></item>
<item><p>169a3</p><section>mdo sde</section><text>ba dang / langs te chas so/ /rgyal po de chas pa dang lha rnams kyis nam mkha'i dkyil nas rnga bo che dang / rdza rnga dang / rnga pa Ta ha la sogs pa rol mo'i sgra dag kyang rab tu bsgrags so/ /de nas rgyal po rtsibs kyi mu khyud bcom ldan 'das la blta ba dang / bcom ldan 'das la</text></item>
<item><p>169a4</p><section>mdo sde</section><text>bsnyen bkur bya ba'i bar gyi phyir shing rta la zhon nas bu stong po de dag dang / khams kyi rgyal po brgyad khri bzhi stong dang / srog chags dung phyur phrag dgu dang / bye ba phrag gnyis po rnams kyis yongs su bskor cing mdun du bdar nas grong khyer nas byung ste bcom ldan 'das</text></item>
<item><p>169a5</p><section>mdo sde</section><text>kyi drung du song ngo / /de bzhon pas bgrod pa'i sa ji srid pa de srid du bzhon pas song nas bzhon pa las babs so/ /bzhon pa las babs nas rkang pas 'dzam bu'i tshal du zhugs so/ /zhugs nas kyang bcom ldan 'das ga la ba der song ste phyin pa dang / bcom ldan 'das</text></item>
<item><p>169a6</p><section>mdo sde</section><text>dang dge slong gi dge 'dun gyi zhabs la mgo bos phyag 'tshal nas/ srog chags bye ba phrag du ma dag dang bcas te phyogs gcig tu 'khod do/ /de nas bram ze rgya mtsho'i rdul gyis rgyal po rtsibs kyi mu khyud la 'di skad ces smras so/ /rgyal po chen po gang khyod kyis bcom</text></item>
<item><p>169a7</p><section>mdo sde</section><text>ldan 'das dang / dge slong gi dge 'dun dpag tu med pa dag la zla ba gsum du yo byad thams cad kyis bsnyen bkur byas shing / rin po che rnam pa sna tshogs pa dag dang / grong khyer brgyad khri bzhi stong dag kyang phul ba de la rjes su yi rang bar gyis la/ rjes su yi rang</text></item>
<item><p>169b1</p><section>mdo sde</section><text>ba dang ldan pa'i bsod nams kyi phung po de dang yongs su gtong ba dang ldan pa'i bsod nams kyi phung po gang yin pa de dag thams cad bla na med pa yang dag par rdzogs pa'i byang chub tu yongs su bsngos shig /de bzhin du rgyal bu stong po de dag dang / de bzhin du khams kyi</text></item>
<item><p>169b2</p><section>mdo sde</section><text>rgyal po brgyad khri bzhi stong dang / gzhan yang srog chags dung phyur phrag dgu dang / bye ba phrag gnyis po rnams kyang yang dag par 'dzin du bcug nas rjes su yi rang ba dang ldan pa'i bsod nams kyi phung po des de dag bla na med pa yang dag par rdzogs pa'i byang chub yang dag par 'dzin</text></item>
<item><p>169b3</p><section>mdo sde</section><text>du bcug cing btsud de rab tu bkod nas 'di skad ces kyang smras so/ /khyed kyis yon tan 'di la rjes su yi rang bar byas te phul la 'di skad ces kyang smros shig /sbyin pa 'dis bdag dbang po'i gnas min tshangs pa'i 'jig rten 'bras bu mi 'dod na/ /rlung gi shugs ltar</text></item>
<item><p>169b4</p><section>mdo sde</section><text>mgyogs shing g.yo ba rgyal po'i srid kyi dpal lta smos ci dgos/ /bdag gi gus pa chen po'i sbyin pa 'di yi 'bras bu gang yin de yis ni/ /sems la dbang byed mtshungs med byang chub 'thob cing sems can rnams kyang sgrol gyur cig /snying rje pad ma dkar po las sbyin pa gtong</text></item>
<item><p>169b5</p><section>mdo sde</section><text>ba'i le'u zhes bya ba ste gsum pa'o// //rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas rin po che'i snying po 'di snyam du dgongs te/ bram ze rgya mtsho'i rdul 'dis srog chags bye ba phrag mang po bla na med pa yang dag par</text></item>
<item><p>169b6</p><section>mdo sde</section><text>rdzogs pa'i byang chub yang dag par 'dzin du bcug cing btsud de rab tu bkod nas phyir mi ldog pa'i sa la bkod pa de dag ngas lung bstan par bya zhing sangs rgyas kyi zhing de dag kyang bstan par bya'o snyam mo/ /de nas bcom ldan 'das ting nge 'dzin byang chub kyi sems mi brjed pa zhes bya ba</text></item>
<item><p>169b7</p><section>mdo sde</section><text>la snyoms par zhugs nas 'dzum pa mdzad do/ /'dzum pa mdzad pa des sangs rgyas kyi zhing mtha' yas mu med pa dag snang ba rgya chen pos snang bar mdzad nas/ rgyal po rtsibs kyi mu khyud dang gzhan yang srog chags bye ba phrag mang po dag la sangs rgyas kyi zhing gi yon tan bkod pa</text></item>
<item><p>170a1</p><section>mdo sde</section><text>rnams kyang bstan to/ /de'i tshe na phyogs bcu'i sangs rgyas kyi zhing bgrang ba las yang dag par 'das pa dag gi byang chub sems dpa' sems dpa' chen po rnams kyis snang ba de mthong nas sangs rgyas kyi mthus bcom ldan 'das dang / dge slong gi dge 'dun la blta</text></item>
<item><p>170a2</p><section>mdo sde</section><text>ba dang / phyag bya ba dang / bsnyen bkur bya ba'i phyir 'jig rten gyi khams 'dir lhags nas/ de dag gis kyang byang chub sems dpa'i rnam par 'phrul pa rnam pa sna tshogs dag gis bcom ldan 'das la mchod pa byas te/ bcom ldan 'das kyi zhabs la mgo bos phyag 'tshal cing</text></item>
<item><p>170a3</p><section>mdo sde</section><text>bsnyen bkur byas nas byang chub sems dpa'i smon lam lung bstan pa thos par 'dod pa'i phyir bcom ldan 'das kyi spyan sngar 'khod do/ /rigs kyi bu de nas mdun na 'don gyi gtso bo bram ze rgya mtsho'i rdul gyis rgyal po rtsibs kyi mu khyud la 'di skad ces smras so/ /rgyal po chen po khyod kyis je</text></item>
<item><p>170a4</p><section>mdo sde</section><text>dang por sangs rgyas kyi zhing gi yon tan bkod pa zung shig /de nas rgyal po rtsibs kyi mu khyud kyis bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das bdag ni byang chub don du gnyer ba lags te/ 'di</text></item>
<item><p>170a5</p><section>mdo sde</section><text>ltar bdag gis bcom ldan 'das dang / dge slong gi dge 'dun dpag tu ma mchis pa dag la dgung zla gsum du yo byad rnam pa sna tshogs dag gis bsnyen bkur bgyis nas/ dge ba'i rtsa ba de yang bdag gis bla na med pa yang dag par rdzogs pa'i byang chub tu yongs su bsngos</text></item>
<item><p>170a6</p><section>mdo sde</section><text>shing / bcom ldan 'das bdag gis dgung lo bdun po 'di dag la yang sangs rgyas kyi zhing gi yon tan bkod pa dag bsams lags na/ bcom ldan 'das bdag sangs rgyas kyi zhing gang du bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>170a7</p><section>mdo sde</section><text>'gyur ba der sems can dmyal ba dang / dud 'gro'i skye gnas dang / gshin rje'i 'jig rten dag 'byung bar ma gyur cig /sems can gang dag de nas 'chi 'pho bar 'gyur ba de dag ngan 'gro rnams su skye bar ma gyur cig /de na sems can thams cad gser gyi mdog lta</text></item>
<item><p>170b1</p><section>mdo sde</section><text>bur gyur cig /de na lha dang mi thams cad kyang khyad par ma mchis par gyur cig /de na sems can thams cad tshe rabs dran par gyur cig /sems can thams cad 'jig rten gyi khams gzhan dag na sangs rgyas bye ba khrag khrig 'bum dag bzhugs te 'tsho zhing gzhes la chos</text></item>
<item><p>170b2</p><section>mdo sde</section><text>kyang ston pa rnams mthong bar 'gyur ba de lta bu'i lha'i mig dang ldan par gyur cig /sems can thams cad sangs rgyas bye ba khrag khrig 'bum dag gis chos ston pa thos par 'gyur ba de lta bu'i lha'i rna ba dang ldan par gyur cig /sems can thams cad sangs rgyas kyi zhing bye ba khrag</text></item>
<item><p>170b3</p><section>mdo sde</section><text>khrig 'bum phrag mang po dag na gnas pa'i sems can de dag gi sems kyi spyod pa kun shes par 'gyur ba de lta bu'i pha rol gyi sems shes pa la mkhas pa dang ldan par gyur cig /sems can thams cad sems bskyed pa gcig gis sangs rgyas kyi zhing bye ba khrag khrig 'bum dag tu mchi bar 'gyur</text></item>
<item><p>170b4</p><section>mdo sde</section><text>ba de lta bu'i rdzu 'phrul bya ba la mkhas pa dang ldan par gyur cig /de na sems can rnams yongs su 'dzin pa dang ldan pa ma mchis shing tha na rang gi lus la yid kyi 'dzin pa yang ma mchis par gyur cig /sems can thams cad bla na med pa yang dag par rdzogs pa'i byang chub las slar mi</text></item>
<item><p>170b5</p><section>mdo sde</section><text>ldog par gyur cig /sems can thams cad rdzus te skye bar gyur cig /de na bud med du gdags pa yang ma mchis par gyur cig /de na sems can rnams smon lam gyi dbang ma gtogs par tshe'i tshad kyi mtha' ma mchis par gyur cig /de na sems can rnams la mi dge ba'i</text></item>
<item><p>170b6</p><section>mdo sde</section><text>ming yang 'byung bar ma gyur cig /sangs rgyas kyi zhing der dri nga ba 'byung bar ma gyur cig /bcom ldan 'das sangs rgyas kyi zhing de lha'i las shin tu 'das pa'i spos kyis khyab par gyur cig /sems can thams cad skyes bu chen po'i mtshan sum cu rtsa gnyis kyis legs par brgyan</text></item>
<item><p>170b7</p><section>mdo sde</section><text>par gyur cig /sems can thams cad smon lam ma gtogs par skye ba gcig gis thogs par gyur cig /de na sangs rgyas kyi mthus sems can thams cad snga dro gcig gis sangs rgyas bgrang ba las yang dag par 'das pa snyed dag la bsnyen bkur bgyid par 'gyur zhing / byang chub</text></item>
<item><p>171a1</p><section>mdo sde</section><text>sems dpa'i rnam par 'phrul pa sna tshogs kyi bar dag gis sangs rgyas rnams la mchod pa bgyid par 'tshal na yang de dag la de bzhin du 'grub par 'gyur la de nyid kyi snga dros slar ldog par gyur cig /sems can thams cad sangs rgyas kyi sde snod smra bar gyur</text></item>
<item><p>171a2</p><section>mdo sde</section><text>cig/ //bam po lnga pa/ sems can thams cad sred med kyi bu'i stobs dang ldan par gyur cig /sems can gang gis kyang cher na lha'i mig gis kyang sangs rgyas kyi zhing gi yon tan gyi rgyan gyis bsngags pa'i mtha' tshad 'dzin pa'i rngo mi thogs par gyur cig /de na sems</text></item>
<item><p>171a3</p><section>mdo sde</section><text>can thams cad so so yang dag par rig pa dang / spobs pa grangs ma mchis pa dag thob par gyur cig /byang chub sems dpa' re re'i lus kyang dpag tshad stong gi tshad tsam du gyur cig /sangs rgyas kyi zhing de'i 'od gsal bar gyur cig /de'i khor yug na sangs rgyas kyi zhing gi</text></item>
<item><p>171a4</p><section>mdo sde</section><text>yon tan bkod pa bgrang ba las 'das pa dag gda' bar gyur cig /sems can gang dag der skye bar 'gyur ba rnams byang chub kyi mthar thug gi bar du tshangs par spyod par gyur cig /sems can thams cad byang chub kyi mthar thug gi bar du lha dang bcas pa'i 'jig rten gyis phyag</text></item>
<item><p>171a5</p><section>mdo sde</section><text>bgyi ba'i 'os su gyur cig /dbang po ma tshang bar ma gyur cig /der sems can rnams skyes ma thag tu lha'i las shin tu 'das pa 'phags pa'i dga' ba dang bde ba thob par gyur cig /de na sems can thams cad dge ba'i rtsa ba dang 'grogs par gyur cig /de na sems can thams</text></item>
<item><p>171a6</p><section>mdo sde</section><text>cad gos ngur smrig sar pa gyon par gyur cig /de na sems can rnams skyes ma thag tu shin tu rnam par 'byed pa dang ldan pa'i ting nge 'dzin thob par gyur cig /ting nge 'dzin de thob pas sangs rgyas kyi zhing bgrang ba las 'das pa dag tu mchis nas sangs rgyas rnams la bsnyen bkur</text></item>
<item><p>171a7</p><section>mdo sde</section><text>bgyid par 'gyur zhing byang chub kyi mthar thug gi bar du thams cad mthong bar gyur cig /der byang chub sems dpa' gang dag skyes par gyur pa de dag gis sangs rgyas kyi zhing gi yon tan bkod pa'i rang bzhin ji lta bu dag 'tshal ba de lta bu'i sangs rgyas kyi zhing gi yon tan bkod pa'i rang</text></item>
<item><p>171b1</p><section>mdo sde</section><text>bzhin dag rin po che'i shing ljon pa de dag las mthong bar gyur cig /sems can rnams skyes ma thag tu ting nge 'dzin thob par 'gyur zhing / ting nge 'dzin de thob pas phyogs bcu'i sangs rgyas kyi zhing bgrang ba las 'das pa gzhan dag na sangs rgyas bcom ldan 'das dag bzhugs te/</text></item>
<item><p>171b2</p><section>mdo sde</section><text>'tsho zhing gzhes la chos kyang ston pa rnams rtag tu mthong bar gyur cig /sems can gang dag der skye bar 'gyur ba de dag thams cad gzhan 'phrul dbang byed kyi lha rnams kyi gos dang / gzhal med khang dang / rgyan dang / spud pa dang / kha dog dang / gzugs ci 'dra ba de lta</text></item>
<item><p>171b3</p><section>mdo sde</section><text>bur gyur cig /sangs rgyas kyi zhing de na rdul dang / gor ma dang / ri nag po rnams ma mchis pa dang / khor yug kyang ma mchis/ khor yug chen po yang ma mchis/ ri rab kyang ma mchis/ rgya mtsho chen po yang ma mchis par gyur cig /de na sgrib pa dang / chod pa</text></item>
<item><p>171b4</p><section>mdo sde</section><text>dang / nyon mongs pa'i sgrib pa dag thams cad kyi thams cad du ma mchis pa dang / de na sems can dmyal ba dang / dud 'gro'i skye gnas dang / gshin rje'i 'jig rten gyi sgra dag kyang thams cad kyi thams cad du ma mchis pa dang / mi khom pa'i sgra dang / sdug bsngal ba'i sgra</text></item>
<item><p>171b5</p><section>mdo sde</section><text>dang / sdug bsngal yang ma lags bde ba yang ma lags pa'i sgra dag kyang ma mchis par gyur cig /bcom ldan 'das bdag ni de lta bu'i sangs rgyas kyi zhing don du gnyer ba lags te/ btsun pa bcom ldan 'das bdag ni ji srid du de lta bu'i yon tan dag gis sangs rgyas kyi zhing</text></item>
<item><p>171b6</p><section>mdo sde</section><text>yongs su dag par ma bgyis pa de srid du byang chub sems dpar gyur cing / dka' ba spyod par bgyid lags so/ /btsun pa bcom ldan 'das bdag gis skyes bu'i rtsal de lta bu bgyis nas/ de'i 'og tu bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>171b7</p><section>mdo sde</section><text>rgya bar bgyi ste/ bdag gis byang chub kyi shing ni dpag tshad khri mchis par gyur la/ bdag der mchis nas sems bskyed pa'i skad cig gcig gis bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /bdag gi 'od ni tshad ma</text></item>
<item><p>172a1</p><section>mdo sde</section><text>mchis shing sangs rgyas kyi zhing bye ba khrag khrig 'bum dag snang bar bgyid par gyur cig /bdag gi tshe'i tshad ni dpag tu ma mchis te bskal pa bye ba khrag khrig 'bum phrag tshad ma mchis par gyur la/ thams cad mkhyen pa'i ye shes ma gtogs pa de sus</text></item>
<item><p>172a2</p><section>mdo sde</section><text>kyang bgrang bar rngo mi thogs par gyur cig /bdag gi byang chub sems dpa'i dge 'dun ni nyan thos dang rang sangs rgyas spangs shing dpag tu ma mchis la/ thams cad mkhyen pa'i ye shes ma gtogs par de sus kyang bgrang bar rngo mi thogs par gyur cig /bdag gis</text></item>
<item><p>172a3</p><section>mdo sde</section><text>byang chub thob pa na sangs rgyas kyi zhing tshad ma mchis grangs ma mchis pa gzhan dag gi sangs rgyas bcom ldan 'das rnams bdag gi bsngags pa gsung bar 'gyur ba dang / dbyangs rjes su sgrogs par 'gyur ba dang / snyan pa rjod par gyur cig /bdag gis byang chub thob pa na sangs</text></item>
<item><p>172a4</p><section>mdo sde</section><text>rgyas kyi zhing tshad ma mchis grangs ma mchis pa gzhan dag na mtshams ma mchis pa bgyid pa dang / dam pa'i chos spong ba rnams ma gtogs pa'i sems can gang dag gis bdag gi ming thos par gyur pa de dag thams cad dge ba'i rtsa ba sangs rgyas kyi zhing du yongs su bsngo ba bgyis nas bdag</text></item>
<item><p>172a5</p><section>mdo sde</section><text>gi sangs rgyas kyi zhing du skye bar gyur cig /bdag gis byang chub thob pa na 'jig rten gyi khams bgrang ba las 'das pa gzhan dag gi byang chub sems dpa' dag /bdag gi sangs rgyas kyi zhing du skye bar 'tshal zhing / byang chub tu sems bskyed par 'gyur la dge ba'i rtsa ba yang der</text></item>
<item><p>172a6</p><section>mdo sde</section><text>yongs su sngo bar gyur cig /de dag 'gum pa'i dus kyi tshe na yang bdag byang chub sems dpa'i tshogs kyis yongs su bskor cing mdun du mchis la de dag gis kyang bdag mthong nas bdag la dga' ba dang / dang ba skye bar 'gyur zhing de dag gi las kyi sgrib pa rnams kyang ldog par gyur</text></item>
<item><p>172a7</p><section>mdo sde</section><text>cig /'gum pa'i dus bgyis nas kyang bdag gi sangs rgyas kyi zhing du skye bar 'gyur zhing der yang byang chub sems dpa' de dag sngon ma thos pa'i chos bstan pa dag bdag las nyan 'tshal bar 'gyur ba dang / de dag ji lta bu 'tshal bar 'gyur ba de lta bu thos par gyur cig /bdag</text></item>
<item><p>172b1</p><section>mdo sde</section><text>gis byang chub 'thob pa na sangs rgyas kyi zhing bgrang ba las 'das pa snyed dag gi byang chub sems dpa' sems dpa' chen po gang dag gis bdag gi ming thos par gyur pa de dag bla na med pa yang dag par rdzogs pa'i byang chub las phyir mi ldog cing bzod pa dang po dang / de bzhin du gnyis</text></item>
<item><p>172b2</p><section>mdo sde</section><text>pa yang thob par 'gyur zhing ting nge 'dzin dang / gzungs ji lta bu 'tshal ba de lta bu'i ting nge 'dzin dang / gzungs kyang thob par gyur cig /bdag yongs su mya ngan las 'das nas kyang bskal pa bgrang ba las 'das pa snyed dag na sangs rgyas kyi zhing bgrang ba las 'das pa snyed dag gi</text></item>
<item><p>172b3</p><section>mdo sde</section><text>byang chub sems dpa' rnams kyi bdag gi ming thos nas shin tu dga' ba dang / rab tu dga' ba dang / mchog tu dga' ba thob par 'gyur ba dang / ngo mtshar thob par gyur nas bdag nyid la phyag 'tshal zhing snyan pa dang grags pa rjod par gyur cig /gang gi tshe bdag byang chub</text></item>
<item><p>172b4</p><section>mdo sde</section><text>sems dpar gyur pa na yang sangs rgyas kyi mdzad pa dag mngon par bsgrubs nas de'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /mngon par rdzogs par sangs rgyas nas kyang bdag la mchog tu dad pa thob pa'i byang chub sems</text></item>
<item><p>172b5</p><section>mdo sde</section><text>dpa' rnams kyis bzod pa dang po dang / gnyis pa dang / gsum pa thob par 'gyur zhing ting nge 'dzin dang / gzungs dang / bzod pa ji lta bu 'tshal ba de lta bu thob par gyur nas/ byang chub kyi mtha'i bar du rjes su mthong bar gyur cig /bdag byang chub thob pa na</text></item>
<item><p>172b6</p><section>mdo sde</section><text>sangs rgyas kyi zhing bgrang ba las 'das pa dag gi bud med gang dag gis bdag gi ming thos par gyur pa de dag shin tu dga' ba dang / mchog tu dga' ba dang / dang ba thob par 'gyur zhing bla na med pa yang dag par rdzogs pa'i byang chub tu sems bskyed par gyur nas slan chad byang chub</text></item>
<item><p>172b7</p><section>mdo sde</section><text>kyi mthar thug gi bar du bud med nyid mi 'thob par gyur cig /bdag yongs su mya ngan las 'das nas kyang bskal pa bgrang ba las 'das pa snyed dag gi bud med bgrang ba las 'das pa snyed dag gis bdag gi ming thos par gyur pa de dag shin tu dga' ba dang / mchog tu</text></item>
<item><p>173a1</p><section>mdo sde</section><text>dga' ba dang / dang ba thob par 'gyur zhing bla na med pa yang dag par rdzogs pa'i byang chub tu sems bskyed par gyur nas slan chad byang chub kyi mthar thug gi bar du bud med nyid mi 'thob par gyur cig /btsun pa bcom ldan 'das bdag ni de 'dra ba'i sangs</text></item>
<item><p>173a2</p><section>mdo sde</section><text>rgyas kyi zhing dang / de 'dra ba'i sems can bsam pa yongs su dag pa dag 'tshal te/ btsun pa bcom ldan 'das bdag ni de lta bu'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par 'tshang rgya bar bgyi'o/ /rigs kyi bu de nas de bzhin</text></item>
<item><p>173a3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rin po che'i snying pos rgyal po rtsibs kyi mu khyud la legs so zhes bya ba byin te/ rgyal po chen po legs so legs so/ /rgyal po chen po khyod kyis sangs rgyas kyi zhing yongs su dag pa yongs su bzung ba ni khyod kyi</text></item>
<item><p>173a4</p><section>mdo sde</section><text>smon lam zab bo/ /rgyal po chen po ltos shig dang / nub phyogs logs su sangs rgyas kyi zhing bye ba phrag 'bum 'das pa na 'jig rten gyi khams dbang po ltar shin tu mdzes pa zhes bya ba zhig yod de/ de na de bzhin gshegs pa dgra bcom pa yang dag par rdzogs pa'i</text></item>
<item><p>173a5</p><section>mdo sde</section><text>sangs rgyas dbang po'i dbyangs kyi dbang phyug rgyal po zhes bya ba bzhugs te/ 'tsho zhing gzhes la sems can yongs su dag pa rnams la chos kyang ston to/ /sangs rgyas kyi zhing de na nyan thos dang / rang sangs rgyas rnams 'byung ba gdags su yang med cing de na nyan thos</text></item>
<item><p>173a6</p><section>mdo sde</section><text>dang rang sangs rgyas kyi gtam brjod pa yang med do/ /de na theg pa chen po'i gtam 'ba' zhig brjod do/ /de na sems can rnams ni thams cad kyang rdzus te skyes pa sha stag go/ /de na bud med kyi ming yang mi grag ste/ sangs rgyas kyi zhing de na ji ltar rgyal po chen po sangs rgyas</text></item>
<item><p>173a7</p><section>mdo sde</section><text>kyi zhing gi yon tan bkod pa'i smon lam dpag tu med pa btab cing 'dul ba'i sems can bsam pa dpag tu med pa dag yongs su bzung ba de lta bu'i yon tan thams cad yod do/ /rgyal po chen po de bzhin gshegs pa dgra bcom pa yang dag par rdzogs pa'i sangs rgyas dbang po'i</text></item>
<item><p>173b1</p><section>mdo sde</section><text>dbyangs kyi dbang phyug rgyal po yongs su mya ngan las 'das shing der dam pa'i chos nub nas bar gyi bskal pa drug cu 'das pa na 'jig rten gyi khams de ni lhun po'i 'od ces bya bar 'gyur ro/ /der yang de bzhin gshegs pa dgra bcom pa yang dag par rdzogs pa'i sangs rgyas blo</text></item>
<item><p>173b2</p><section>mdo sde</section><text>gros bsam yas yon tan rgyal po zhes bya ba 'byung bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas dbang po'i dbyangs kyi dbang phyug rgyal po'i 'jig rten gyi khams dbang po ltar shin tu mdzes pa'i sangs rgyas kyi zhing gi yon tan bkod pa</text></item>
<item><p>173b3</p><section>mdo sde</section><text>ci 'dra bar de bzhin gshegs pa blo gros bsam yas yon tan rgyal po'i 'jig rten gyi khams lhun po'i 'od kyi yon tan bkod pa yang de dang 'dra bar 'gyur ro/ /de bzhin gshegs pa blo gros bsam yas yon tan rgyal po de'i tshe'i tshad ni bar gyi bskal pa drug cur 'gyur ro/ /</text></item>
<item><p>173b4</p><section>mdo sde</section><text>gang gi tshe de bzhin gshegs pa blo gros bsam yas yon tan rgyal po yongs su mya ngan las 'das pa na/ de'i dam pa'i chos ni bar gyi bskal pa bcu drug tu gnas par 'gyur te/ de'i dam pa'i chos nub nas bar gyi bskal pa stong 'das pa na 'jig rten gyi khams de ni rnam par dga'</text></item>
<item><p>173b5</p><section>mdo sde</section><text>ba zhes bya bar 'gyur ro/ /der yang de bzhin gshegs pa dgra bcom pa yang dag par rdzogs pa'i sangs rgyas 'od zer zhes bya ba 'byung bar 'gyur te/ de yang snga ma dang tshe'i tshad mnyam pa dang / 'jig rten gyi khams mtshungs par 'gyur bar sbyar ro/ /de bzhin du</text></item>
<item><p>173b6</p><section>mdo sde</section><text>yongs su mya ngan las 'das nas dam pa'i chos nub pa na/ 'jig rten gyi khams de ni rtsibs zhes bya bar 'gyur ro/ /de yang de bzhin gshegs pa dgra bcom pa yang dag par rdzogs pa'i sangs rgyas rin chen dbang phyug dbyangs zhes bya ba 'byung bar 'gyur te/ sangs rgyas</text></item>
<item><p>173b7</p><section>mdo sde</section><text>kyi zhing gi yon tan bkod pa ni mtshungs so/ /de yang bar gyi bskal pa lngar bzhugs te 'tsho zhing gzhes la chos kyang ston par 'gyur ro/ /de yongs su mya ngan las 'das pa na/ de'i dam pa'i chos ni bar gyi bskal pa bdun du gnas par 'gyur ro/ /der dam pa'i</text></item>
<item><p>174a1</p><section>mdo sde</section><text>chos nub pa na snga ma bzhin sbyar te/ sangs rgyas kyi zhing der de bzhin gshegs pa tshad med dpag tu med pa dag byung zhing yongs su mya ngan las 'das par mthong yang 'jig rten gyi khams de ni 'jig pa yang med 'chags pa yang med do/ /der ma 'ongs pa'i</text></item>
<item><p>174a2</p><section>mdo sde</section><text>dus kyi bskal pa grangs med pa gang gA'i klung gcig gi bye ma snyed ni 'das/ bskal pa grangs med pa gang gA'i klung gi bye ma snyed gnyis la bab pa na 'jig rten gyi khams de ni bde ba can zhes bya bar 'gyur te/ rgyal po chen po khyod der bla na med pa yang dag par rdzogs pa'i</text></item>
<item><p>174a3</p><section>mdo sde</section><text>byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya bar 'gyur ro/ /rgyal po rtsibs kyi mu khyud kyis gsol pa/ btsun pa bcom ldan 'das gang dag 'jig rten gyi</text></item>
<item><p>174a4</p><section>mdo sde</section><text>khams der bdag pas ches sngar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i byang chub sems dpa' sems dpa' chen po de dag gang nas mchis lags/ bcom ldan 'das kyis bka' stsal pa/ rgyal po chen po gang dag phyogs bcu'i</text></item>
<item><p>174a5</p><section>mdo sde</section><text>'jig rten gyi khams tshad med grangs med/ gzhal du med/ dpag tu med pa de dang de dag nas/ nga la phyag bya ba dang / bsnyen bkur bya ba dang / chos mnyan pa'i phyir dang por lhags nas gang dag nga'i mdun na 'khod pa'i byang chub sems dpa' sems dpa' chen po 'di dag yin te/</text></item>
<item><p>174a6</p><section>mdo sde</section><text>rigs kyi bu 'di dag ni 'das pa'i sangs rgyas rnams kyis kyang bla na med pa yang dag par rdzogs pa'i byang chub tu lung bstan to/ /'di dag ni da ltar byung ba'i sangs rgyas bcom ldan 'das rnams kyis kyang bla na med pa yang dag par rdzogs pa'i byang chub tu lung bstan te/ 'di dag ni sangs</text></item>
<item><p>174a7</p><section>mdo sde</section><text>rgyas kyi zhing der dang po kho nar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /rgyal po chen po byang chub sems dpa' 'di dag ni re res kyang sangs rgyas bye ba khrag khrig 'bum phrag du ma dag la lhag par bya ba byas shing dge ba'i rtsa ba bskyed la</text></item>
<item><p>174b1</p><section>mdo sde</section><text>shes rab bsgom pa yin te/ rgyal po chen po gang dag sangs rgyas kyi zhing der dang po kho nar sangs rgyas su 'gyur ba ni rigs kyi bu 'di dag yin no/ /rgyal po rtsibs kyi mu khyud kyis gsol pa/ btsun pa bcom ldan 'das gang gis bdag 'khor dang bcas pa bla na med pa yang dag</text></item>
<item><p>174b2</p><section>mdo sde</section><text>par rdzogs pa'i byang chub yang dag par 'dzin du stsal ba'i bram ze rgya mtsho'i rdul de dus ci srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ bcom ldan 'das kyis bka' stsal pa/ rgyal po chen po bram ze rgya mtsho'i rdul</text></item>
<item><p>174b3</p><section>mdo sde</section><text>'di ni snying rje chen po dang ldan pa yin te/ 'dis ji ltar seng ge'i sgra sgrogs par 'gyur ba na khyod kyis kyang thos par 'gyur ro/ /rgyal pos gsol pa/ gal te bdag ci nas bcom ldan 'das kyis lung bstan pa dang / bdag gi smon lam de grub pa lta na/ de'i slad du</text></item>
<item><p>174b4</p><section>mdo sde</section><text>gang gi tshe bdag bcom ldan 'das kyi zhabs la yan lag lngas phyag bgyid pa de'i tshe 'jig rten gyi khams gang gA'i klung gi bye ma snyed dag rab tu 'gul zhing rab tu g.yo bar gyur la sangs rgyas kyi zhing de dag na sangs rgyas bcom ldan 'das gang dag bzhugs te/ 'tsho zhing gzhes pa de dag gis</text></item>
<item><p>174b5</p><section>mdo sde</section><text>kyang bdag la lung ston par gyur cig /rigs kyi bu de nas rgyal po rtsibs kyi mu khyud kyis de bzhin gshegs pa rin po che'i snying po'i zhabs la yan lag lngas gtugs so/ /gang gi tshe rgyal po'i mgo bo sa la reg pa de'i tshe/ sangs rgyas kyi zhing gang gA'i klung gi bye ma snyed dag kyang</text></item>
<item><p>174b6</p><section>mdo sde</section><text>'gul rab tu 'gul/ g.yos rab tu g.yos/ 'khrugs rab tu 'khrugs nas/ sangs rgyas gang gA'i klung gi bye ma snyed dag kyang lung ston par mdzad de/ bskal pa 'dzin pa zhes bya ba la sangs rgyas kyi zhing yang dag par sgrol ba zhes bya bar skye dgu'i tshe lo brgyad khri thub pa na</text></item>
<item><p>174b7</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rin po che'i snying po'i rgyal po rtsibs kyi mu khyud la khyod ma 'ongs pa'i dus na bskal pa grangs med pa gang gA'i klung gi bye ma snyed 'das nas bskal pa grangs med pa gnyis pa la bab pa na/ 'jig rten gyi khams</text></item>
<item><p>175a1</p><section>mdo sde</section><text>bde ba can zhes bya ba dag pa dpag tu med par de bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya bar 'gyur te/ phyogs bcu kho ra khor yug tu 'jig rten gyi khams gang gA'i klung gi bye ma snyed dag kyang snang bar byed par</text></item>
<item><p>175a2</p><section>mdo sde</section><text>'gyur ro zhes lung bstan nas/ bcom ldan 'das kyis bka' stsal pa/ bya ba shes pa'i sems can mchog rab longs/ /stobs bcu gang gA snyed kyis khyod lung bstan/ /ri dang bcas pa'i sa yang g.yos gyur te/ /mi mchog 'dul ba'i kha lo sgyur bar 'gyur/ /rigs</text></item>
<item><p>175a3</p><section>mdo sde</section><text>kyi bu de nas rgyal po rtsibs kyi mu khyud dga' zhing mgu la/ rab tu dga' ba dang / yid bde ba skyes nas phyir nur te chos mnyan pa'i phyir ha cang yang mi ring bar phyogs gcig tu 'dug go/ /rigs kyi bu de nas bram ze rgya mtsho'i rdul gyis rgyal po rtsibs kyi mu khyud kyi bu thu bo mig mi 'dzums la</text></item>
<item><p>175a4</p><section>mdo sde</section><text>bos pa dang / mig mi 'dzums kyis gsol pa yang snga ma bzhin du sbyar te/ bcom ldan 'das bdag gis ngan song rnams la bltas lags na/ sems can gang dag der skyes pa de dag ni sdug bsngal drag po rab tu mi bzad pa nyams su myong bar 'gyur lags so/ /bdag</text></item>
<item><p>175a5</p><section>mdo sde</section><text>gis mtho ris rnams su bltas lags na/ sems can gang dag der skyes pa de dag ni kun nas nyon mongs par 'gyur ba'i sems kyis slar ngan song rnams su ltung lags so/ /bdag gis sems can thams cad la yang bltas lags na/ mi dge ba'i bshes gnyen dang 'dres</text></item>
<item><p>175a6</p><section>mdo sde</section><text>par gnas shing chos kyi mu ge'i mun pa na dge ba'i rtsa ba yongs su bas pas lta ba'i chu srin 'dzin khris zin cing shul ngan pa na gnas pa lags te/ bcom ldan 'das bdag gis sems can de dag la tshig gis rgya cher go bar bgyi zhing / dge ba'i rtsa ba thams cad kyang bdag gis bla na</text></item>
<item><p>175a7</p><section>mdo sde</section><text>med pa yang dag par rdzogs pa'i byang chub tu yongs su bsngo bar bgyi lags so/ /gang gi tshe bdag byang chub sems dpa'i spyad pa spyod pa na sems can gang dag sdug bsngal gyis gnod par gyur pa rnams dang / 'jigs pas skrag pa rnams dang / chos kyi mu ge'i mun par zhugs</text></item>
<item><p>175b1</p><section>mdo sde</section><text>pa rnams dang / zhum pa rnams dang / zhan pa rnams dang / skyob pa ma mchis pa rnams dang / skyabs ma mchis pa rnams dang / dpung gnyen ma mchis pa rnams kyis bdag rjes su dran par 'gyur zhing ming nas kyang rjod par gyur cig /bdag gis kyang lha'i rna bas thos shing /</text></item>
<item><p>175b2</p><section>mdo sde</section><text>lha'i mig gis mthong bar gyur cig /sems can de dag sdug bsngal dag las yongs su thar bar ma bgyis par bdag kyang bla na med pa yang dag par rdzogs pa'i byang chub mngon par rdzogs par 'tshang mi rgya bar gyur cig /btsun pa bcom ldan 'das gang gi tshe bdag smon lam gyi</text></item>
<item><p>175b3</p><section>mdo sde</section><text>khyad par gyis sems can gyi slad du yun ring por byang chub sems dpa'i spyad pa spyod par 'gyur ba de'i tshe bdag gi re ba yongs su rdzogs par gyur cig /btsun pa bcom ldan 'das gang gi tshe rgyal po chen po rtsibs kyi mu khyud 'di bskal pa grangs ma mchis pa gang gA'i klung gcig</text></item>
<item><p>175b4</p><section>mdo sde</section><text>gi bye ma snyed 'das pa nas grangs ma mchis pa gnyis pa la bab pa na 'jig rten gyi khams bde ba can du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing / de bzhin gshegs pa dgra bcom pa yang dag par rdzogs pa'i sangs rgyas tshe dpag</text></item>
<item><p>175b5</p><section>mdo sde</section><text>med ces bgyi bar gyur nas/ sangs rgyas kyi zhing yongs su dag pa na sems can yongs su dag pa rnams la sangs rgyas kyi mdzad pa mdzad par 'gyur te/ de bzhin gshegs pa tshe dpag med kyis bskal pa dpag tu ma mchis pa ji srid cig tu sangs rgyas kyi mdzad pa mdzad cing /</text></item>
<item><p>175b6</p><section>mdo sde</section><text>sangs rgyas kyi mdzad pa yongs su mthar thug nas phung po'i lhag ma ma mchis pa'i mya ngan las 'das pa'i dbyings su 'jug par 'gyur zhing / der zhugs nas kyang dam pa'i chos ji srid du gnas par 'gyur ba'i yun de srid du/ bdag gis byang chub sems dpa'i spyod pa spyad par bgyi</text></item>
<item><p>175b7</p><section>mdo sde</section><text>zhing bdag byang chub sems dpar gyur nas sangs rgyas kyi mdzad pa yang bgyi lags so/ /gang gi tshe yang dag par rdzogs pa'i sangs rgyas tshe dpag med kyi dam pa'i chos nam gyi srod la nub par gyur pa de nyid kyi nam gyi tho rangs bdag bla na med pa yang dag par rdzogs pa'i byang chub mngon par rdzogs par</text></item>
<item><p>176a1</p><section>mdo sde</section><text>'tshang rgya bar bgyi na/ bcom ldan 'das kyis bdag bla na med pa yang dag par rdzogs pa'i byang chub tu lung bstan du gsol/ de bzhin du bdag gis phyogs bcu'i 'jig rten gyi khams gang gA'i klung gi bye ma snyed dag na/ sangs rgyas bcom ldan 'das gang dag</text></item>
<item><p>176a2</p><section>mdo sde</section><text>bzhugs te 'tsho zhing gzhes pa'i sangs rgyas bcom ldan 'das de dag la yang bdag sangs rgyas bcom ldan 'das de dag gis bla na med pa yang dag par rdzogs pa'i byang chub tu lung bstan du gsol zhes tshig gis gsol ba gdab par bgyi lags so/ /rigs kyi bu de bzhin</text></item>
<item><p>176a3</p><section>mdo sde</section><text>gshegs pa rin po che'i snying pos rgyal bu mig mi 'dzums lung bstan nas 'di skad ces kyang bka' stsal to/ /rigs kyi bu gang gi phyir khyod kyis ngan song rnams su yang bltas/ mtho ris rnams su yang bltas/ sems can thams cad kyi sdug bsngal yang bltas shing /</text></item>
<item><p>176a4</p><section>mdo sde</section><text>sems can thams cad sdug bsngal las thar bar bya ba dang / nyon mongs pa rab tu zhi bar bya ba'i phyir snying rje'i sems bskyed pas na rigs kyi bu de'i phyir khyod spyan ras gzigs dbang phyug ces bya'o/ /spyan ras gzigs dbang phyug khyod ni sems can bye ba khrag khrig 'bum phrag mang</text></item>
<item><p>176a5</p><section>mdo sde</section><text>po rnams sdug bsngal las thar bar byed par 'gyur te/ rigs kyi bu khyod ni byang chub sems dpar gyur pa na yang sangs rgyas kyi mdzad pa byed par 'gyur ro/ /rigs kyi bu khyod ni de bzhin gshegs pa 'od dpag med yongs su mya ngan las 'das nas bskal pa grangs med pa gang</text></item>
<item><p>176a6</p><section>mdo sde</section><text>gA'i klung gi bye ma snyed gnyis pa lus pa na nam gang gi srod la dam pa'i chos nub par gyur pa de nyid kyi nam gyi tho rangs byang chub kyi shing bkod pa du ma'i drung du rdo rje'i gdan la 'dug nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de</text></item>
<item><p>176a7</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas 'od zer kun nas 'phags pa dpal brtsegs rgyal po zhes bya bar 'gyur ro/ /khyod kyi tshe'i tshad ni bskal pa bye ba khrag khrig 'bum phrag dgu bcu rtsa drug tu 'gyur ro/ /khyod yongs su mya ngan las 'das</text></item>
<item><p>176b1</p><section>mdo sde</section><text>nas kyang dam pa'i chos ni bskal pa dung phyur phrag drug dang bye ba phrag gsum du gnas par 'gyur ro/ /spyan ras gzigs dbang phyug gis gsol pa/ bcom ldan 'das gal te bdag gi re ba 'di lta bu yongs su rdzogs par 'gyur ba lta na/ de'i slad du gang gi tshe bdag</text></item>
<item><p>176b2</p><section>mdo sde</section><text>bcom ldan 'das kyi zhabs la phyag 'tshal ba de'i tshe/ phyogs bcu'i 'jig rten gyi khams gang gA'i klung gi bye ma snyed dag na sangs rgyas bcom ldan 'das gang dag bzhugs te/ 'tsho zhing gzhes pa de dag gis bdag la lung ston par mdzad cing / phyogs bcu'i 'jig rten gyi</text></item>
<item><p>176b3</p><section>mdo sde</section><text>khams gang gA'i klung gi bye ma snyed po thams cad kyi sa yang g.yo bar gyur la/ ri thams cad kyi gor ma dang / shing ljon pa'i rtse mo dag las kyang yan lag lnga dang ldan pa'i sil snyan gyi sgra yang 'byung bar gyur cig /sems can thams cad kyis kyang 'dod chags dang</text></item>
<item><p>176b4</p><section>mdo sde</section><text>bral ba'i sems thob par gyur cig /gang gi tshe byang chub sems dpa' spyan ras gzigs kyi dbang phyug gis de bzhin gshegs pa rin po che'i snying po'i zhabs la yan lag lngas phyag byas pa de'i tshe snga ma bzhin du sbyar te/ sangs rgyas kyi zhing gang gA'i klung gi bye ma snyed dag</text></item>
<item><p>176b5</p><section>mdo sde</section><text>gis yang rab tu g.yos/ sangs rgyas bcom ldan 'das de dag kyang lung ston par mdzad/ ri thams cad kyi rdo dang / shing ljon pa'i rtse mo dag las kyang yan lag lnga dang ldan pa'i sil snyan gyi sgra byung bar gyur/ sems can thams cad kyang 'dod chags dang bral ba'i</text></item>
<item><p>176b6</p><section>mdo sde</section><text>sems la gnas par gyur pa dang / bcom ldan 'das kyis bka' stsal pa/ snying rje ldan pa bsod nams dag la yid dga' longs/ /phyogs bcu'i sku mchog mnga' ba rnams kyis lung bstan te/ /zhing dang bcas pa'i sa yang rnam drug rab tu g.yos/ /rgyal ba gang</text></item>
<item><p>176b7</p><section>mdo sde</section><text>zag gtso bo drang srong chen por 'gyur/ /de nas rgyal po'i mdun na 'don gyi gtso bo bram ze rgya mtsho'i rdul gyis rgyal bu gnyis pa mu khyud ces bya ba la smras pa/ rigs kyi bu khyod kyis kyang de bzhin du yongs su gtong ba chen po 'di la rjes su yi rang bar gyis shig /khyod</text></item>
<item><p>177a1</p><section>mdo sde</section><text>kyis dge ba nye bar bsgrubs pa gang yin pa de yang sems can thams cad kyi phyir thams cad mkhyen pa nyid du yongs su bsngos la bla na med pa yang dag par rdzogs pa'i byang chub tu sems skyed cig /de nas rgyal bu gzhon nu mu khyud bcom ldan 'das kyi spyan</text></item>
<item><p>177a2</p><section>mdo sde</section><text>sngar 'dug nas 'di skad ces gsol to/ /bcom ldan 'das bdag gis bcom ldan 'das dge slong gi dge 'dun dpag tu ma mchis pa dang bcas pa la yo byad thams cad kyis bsnyen bkur bgyis pa gang lags pa dang / rjes su yi rang ba las byung ba'i bsod nams</text></item>
<item><p>177a3</p><section>mdo sde</section><text>kyi phung po gang lags pa dang / lus dang ngag dang yid kyis legs par spyad pa'i bsod nams kyi phung po gang lags pa de dag thams cad bla na med pa yang dag par rdzogs pa'i byang chub tu yongs su bsngo bar bgyi ste/ sangs rgyas kyi zhing nyon mongs pa can 'di 'ba' zhig tu bdag</text></item>
<item><p>177a4</p><section>mdo sde</section><text>gis byang chub la reg par mi bgyi bar/ gzhon nu spyan ras gzigs kyi dbang phyug 'jig rten gyi khams rin po che thams cad yang dag par bsags pa zhes bgyi ba der byang chub kyi shing rin po che du mas bkod pa'i drung du mchis nas/ bla na med pa yang dag par rdzogs pa'i</text></item>
<item><p>177a5</p><section>mdo sde</section><text>byang chub mngon par rdzogs par 'tshang rgya bar 'gyur zhing / de bzhin gshegs pa 'od zer kun nas 'phags pa dpal brtsegs rgyal po zhes bgyi bar 'gyur ba chos 'chad par bgyi ba'i slad du bdag gis de la gsol ba gdab par bgyi zhing / ji srid du de bzhin</text></item>
<item><p>177a6</p><section>mdo sde</section><text>gshegs pa de chos ston par mdzad pa de srid du bdag gis byang chub sems dpa'i spyod pa spyad par bgyi'o/ /de bzhin gshegs pa de 'das shing dam pa'i chos nub pa na de'i 'og tu bdag bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>177a7</p><section>mdo sde</section><text>'gyur zhing / de bzhin gshegs pa 'od zer kun nas 'phags pa dpal brtsegs rgyal po'i yon tan bkod pa thams cad ji lta bar bdag gi sangs rgyas kyi zhing gi yon tan bkod pa yang de lta bur gyur cig /de bzhin du bdag kyang sangs rgyas kyi mdzad pa bgyid</text></item>
<item><p>177b1</p><section>mdo sde</section><text>par 'gyur zhing de bzhin du yongs su mya ngan las 'da' bar bgyi'o/ /yongs su mya ngan las 'das nas kyang de bzhin du dam pa'i chos kyang yun ring du gnas par gyur cig /bcom ldan 'das kyis bka' stsal pa/ rigs kyi bu khyod kyis ni gnas pa chen po don du</text></item>
<item><p>177b2</p><section>mdo sde</section><text>gnyer te/ rigs kyi bu khyod kyis ji ltar rang gis yongs su bzung ba de lta bu'i gnas 'thob par 'gyur ro/ /rigs kyi bu khyod kyis ni sangs rgyas kyi zhing der bla na med pa yang dag par rdzogs pa'i byang chub 'thob par 'gyur te/ de bzhin gshegs pa rab du brtan pa</text></item>
<item><p>177b3</p><section>mdo sde</section><text>yon tan nor bu brtsegs pa'i rgyal po zhes bya bar 'gyur ro/ /rigs kyi bu khyod kyis de ltar gnas chen po yongs su bzung ba de'i phyir rigs kyi bu khyod mthu chen thob ces bya bar gyur cig /des gsol pa bcom ldan 'das gal te bdag gi re ba 'di lta bu yongs su</text></item>
<item><p>177b4</p><section>mdo sde</section><text>rdzogs par 'gyur ba lta na/ de'i slad du gang gi tshe bdag bcom ldan 'das kyi zhabs la lus kyi yan lag lngas phyag 'tshal ba de'i tshe/ phyogs bcu'i sangs rgyas bcom ldan 'das gang gA'i klung gi bye ma snyed dag gis bdag la lung ston par mdzad cing / sna</text></item>
<item><p>177b5</p><section>mdo sde</section><text>ma'i me tog gi char yang rab tu 'bab par gyur cig /rigs kyi bu gang gi tshe skyes bu dam pa mthu chen thob kyis/ de bzhin gshegs pa rin po che'i snying po'i zhabs la yan lag lngas phyag byas pa de'i tshe/ phyogs bcu'i sangs rgyas bcom ldan 'das gang gA'i</text></item>
<item><p>177b6</p><section>mdo sde</section><text>klung gi bye ma snyed kyis lung bstan cing sa chen po yang rnam pa drug tu rab tu g.yos sna ma'i me tog gi char yang bab par gyur pa dang / bcom ldan 'das kyis bka' stsal pa/ bsod nams mthu shugs brtan par gyur pa longs/ /phyogs bcu'i 'jig rten</text></item>
<item><p>177b7</p><section>mdo sde</section><text>mgon pos lung bstan te/ /sa chen g.yos shing sna ma'i char yang bab/ /khyod ni lha yi tshangs pa lta bur 'gyur/ /de nas bram ze rgya mtsho'i rdul gyis snga ma bzhin du sbyar te/ rgyal bu gsum pa dbang po'i tshogs zhes bya ba la smras pa dang / thal mo sbyar nas</text></item>
<item><p>178a1</p><section>mdo sde</section><text>de bzhin gshegs pa rin po che'i snying po la 'di skad ces gsol to/ /bcom ldan 'das bdag gis bcom ldan 'das dge slong gi dge 'dun dang bcas pa la yo byad thams cad kyis bsnyen bkur bgyis pa gang lags pa dang / bdag</text></item>
<item><p>178a2</p><section>mdo sde</section><text>gi lus dang ngag dang yid kyis legs par spyad pa gang lags pa dang / rjes su yi rang ba 'di dang ldan pa'i bsod nams kyi phung po gang lags pa de dag thams cad bla na med pa yang dag par rdzogs pa'i byang chub tu yongs su bsngo'o/ /sangs rgyas kyi zhing</text></item>
<item><p>178a3</p><section>mdo sde</section><text>nyon mongs pa can du ni bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi zhing shin tu myur bar thob par yang mi bgyi lags so/ /ji srid du bdag bla na med pa yang dag par rdzogs pa'i byang chub mngon par rdzogs par 'tshang mi rgya</text></item>
<item><p>178a4</p><section>mdo sde</section><text>pa de srid du byang chub kyi spyad pa spyod cing / phyogs bcu'i 'jig rten gyi khams mtha' yas mu med pa gzhan dang gzhan dag gi sangs rgyas bcom ldan 'das rnams mthong bar gyur cig /bdag byang chub sems dpa'i spyad pa spyod pa na gang dag bdag gis dang por byang chub</text></item>
<item><p>178a5</p><section>mdo sde</section><text>yang dag par 'dzin du stsal pa dang / bdag gis gang dag der dang por byang chub mchog tu sems bskyed de byang chub kyi sems la rab tu bkod pa dang / gang dag bdag gis pha rol tu phyin pa rnams yang dag par 'dzin du stsal cing btsud de rab tu bkod pa'i sangs rgyas</text></item>
<item><p>178a6</p><section>mdo sde</section><text>bcom ldan 'das gang dag bdag gis byang chub yang dag par 'dzin du stsal pa de dag sangs rgyas kyi zhing gang gA'i klung gi bye ma snyed kyi rdul phra rab kyi rdul snyed kyi sangs rgyas kyi zhing dag na chos ston par mdzad pa rnams kyang bdag gi lha'i mig gis mthong bar gyur cig /bdag</text></item>
<item><p>178a7</p><section>mdo sde</section><text>byang chub sems dpa'i spyad pa spyod pa na de ltar sangs rgyas kyi mdzad pa bgyid cing / ji srid du bdag gi sangs rgyas kyi zhing du sems can gang dag skye bar 'gyur ba de dag 'di lta ste dper bgyi na tshangs ris kyi lha rnams lta bur 'gyur ba de srid du bdag gis sems can rnams</text></item>
<item><p>178b1</p><section>mdo sde</section><text>kyi bsam pa yongs su sbyong bar bgyi zhing byang chub sems dpa'i spyod pa spyad par bgyi'o/ /ci nas kyang stong gsum gyi stong chen po gang gA'i klung gi bye ma snyed dag sangs rgyas kyi zhing gcig tu 'gyur ba de ltar sangs rgyas kyi zhing gi yon tan bkod pa yongs su sbyang bar bgyi ste/</text></item>
<item><p>178b2</p><section>mdo sde</section><text>sangs rgyas kyi zhing de'i ra ba dag kyang srid pa'i rtse mo'i mthar thug cing rin po che du ma kun nas gnas pa dang / rin po che sna tshogs dag gis spras par gyur cig /sangs rgyas kyi zhing de'i sa gzhi thams cad ni bai dUr+ya 'ba' zhig las bgyis par gyur cing rdul dang /</text></item>
<item><p>178b3</p><section>mdo sde</section><text>gor ma dang / gseg ma ma mchis shing sa gzhi rnyog pa dang 'dres pa ma mchis par gyur cig /de na bud med ni ming du gdags pa yang ma mchis par gyur cig /sems can thams cad ni rdzus te skye par gyur cig /de na sems can rnams zas kham gyis</text></item>
<item><p>178b4</p><section>mdo sde</section><text>'tshal ba ma mchis par gyur cig /de na sems can thams cad dga' ba'i zas dang chos kyi zas dang ldan par gyur cig /sangs rgyas kyi zhing de ni nyan thos dang rang sangs rgyas rnams ni gdags su yang ma mchis par gyur cig /sangs rgyas kyi zhing de tha ba</text></item>
<item><p>178b5</p><section>mdo sde</section><text>dang / dri ma dang / zhe sdang dang / 'chab pa dang bral zhing tshangs par spyod pa yongs su dag pa la gnas pa'i byang chub sems dpa' 'ba' zhig gis yongs su gang bar gyur cig /de na byang chub sems dpa' thams cad kyang skra bregs shing chos gos ngur smrig</text></item>
<item><p>178b6</p><section>mdo sde</section><text>'tshal ba sha stag 'byung bar gyur cig /skyes ma thag tu 'od chen po dang ldan par gyur cig /de dag gi sug par rin po che'i lhung bzed ro bro ba sna tshogs kyis yongs su gtams pa dag 'byung bar gyur cig /byung ma thag tu 'di snyam du gang bdag cag zas</text></item>
<item><p>178b7</p><section>mdo sde</section><text>kham gyis za ba ni bdag cag gi cha ma yin gyis/ gang bdag cag 'jig rten gyi khams gzhan dag tu dong la sangs rgyas bcom ldan 'das bzhugs te 'tsho zhing gzhes pa dag la zhal zas 'di dbul bar bya'o/ /sangs rgyas kyi nyan thos rnams dang / skye bo sdug</text></item>
<item><p>179a1</p><section>mdo sde</section><text>bsngal ba rnams la yang sbyin par bya'o/ /kyi gnas rnams su song la bkres pa dang / skom pas lus rab tu 'bar ba'i sems can rnams la yang zas 'di sbyin par bya'o snyam pa'i dran pa thob par gyur cig /byang chub sems dpa'</text></item>
<item><p>179a2</p><section>mdo sde</section><text>sems dpa' chen po de dag gis de ltar sems bskyed ma thag tu bsam gyis mi khyab pa'i spyod pa dang ldan pa'i ting nge 'dzin kyang thob par gyur cig /ting nge 'dzin de thob nas phyogs bcu'i sangs rgyas kyi zhing dpag tu ma mchis grangs ma mchis pa gzhan dag tu thogs</text></item>
<item><p>179a3</p><section>mdo sde</section><text>pa ma mchis par mchi bar 'gyur zhing / sangs rgyas bcom ldan 'das bzhugs te 'tsho zhing gzhes pa dag dang nyan thos dang / sems can gzhan dag la yang zhal zas 'bul bar gyur cig /dga' bas phul nas kyang chos bshad par bgyis nas de nyid kyi</text></item>
<item><p>179a4</p><section>mdo sde</section><text>snga dros rang gi sangs rgyas kyi zhing du slar mchi bar gyur cig /gos rin po che dag la yang de bzhin du sbyar te/ de nyid kyi snga dro'i bar gyis rang gi sangs rgyas kyi zhing du slar mchis nas gcig la gcig gos dag skon par yang gyur cig /sangs rgyas kyi zhing de na byang</text></item>
<item><p>179a5</p><section>mdo sde</section><text>chub sems dpa' de dag la longs spyod dang yongs su spyad pa gang ji snyed mchis pa de dag thams cad kyang sangs rgyas bcom ldan 'das rnams dang / nyan thos rnams dang / sems can gzhan dag dang thun mong du bgyis nas slad kyis bdag yongs su spyod par gyur</text></item>
<item><p>179a6</p><section>mdo sde</section><text>cig /sangs rgyas kyi zhing de mi khom pa brgyad dang bral bar gyur cig /de na sdug bsngal gyi sgra ma mchis par gyur cig /bslab pa blang ba'i sgra ma mchis par gyur cig /ltung byed las bslang ba'i sgra ma mchis par gyur cig /sangs rgyas kyi zhing der rin po che 'bum</text></item>
<item><p>179a7</p><section>mdo sde</section><text>phrag du ma dag bsags par gyur cig /rin po che du mas spras shing nor bu ltar kun tu snang bar gyur cig /nor bu rin po che gang dag phyogs bcu rnams su sngon ma mthong ba dang / sngon ma thos pa'i nor bu rin po che de dag spyod par gyur cig /nor bu rin po che de dag gi ming</text></item>
<item><p>179b1</p><section>mdo sde</section><text>brjod na lo bye bas kyang mi bas par gyur cig /byang chub sems dpa' gang dag sangs rgyas kyi zhing gser las grub par mthong bar 'tshal na yang de la gser las grub par gnas par 'gyur ba dang / gang dngul las grub par 'tshal ba des dngul las grub par</text></item>
<item><p>179b2</p><section>mdo sde</section><text>mthong yang de la gser las grub pa yang nyams par mi 'gyur ba dang / de bzhin du sbyar te/ gang shel las grub pa dang / bai dUr+ya las grub pa dang / rdo'i snying po las grub pa dang / mu tig dmar po las grub pa dang / spug las grub par 'tshal na yang</text></item>
<item><p>179b3</p><section>mdo sde</section><text>sangs rgyas kyi zhing de rin po che rnam pa de lta bu dag tu mthong bar gyur cig /byang chub sems dpa' sangs rgyas kyi zhing de a ga ru las grub pa dang / rgya spos las grub pa dang / ta ma la'i lo ma las grub pa dang / tsan dan sbrul gyi snying po las grub pa dang / tsan</text></item>
<item><p>179b4</p><section>mdo sde</section><text>dan sa mchog pa las grub par mthong bar 'tshal na yang de la de bzhin du gyur cig /ji lta ji ltar ci 'dra bar mthong bar 'tshal ba de lta de ltar de dang 'dra bar mthong bar gyur cig /gcig gis gnyis pa'i smon lam mthong bar mi 'gyur zhing / thams cad kyi smon lam yang</text></item>
<item><p>179b5</p><section>mdo sde</section><text>yongs su rdzogs par gyur cig /sangs rgyas kyi zhing de na nyi ma dang zla bar mngon pa yang ma mchis shing / der byang chub sems dpa' 'od can dag skye bar gyur cig /gzhan yang 'od ji lta bu dag 'tshal ba de lta bu dag tha na sangs rgyas kyi zhing bye ba khrag khrig 'bum</text></item>
<item><p>179b6</p><section>mdo sde</section><text>tshun chad du yang gtong bar gyur cig /sangs rgyas kyi zhing de na me tog kha bye ba ma gtogs par mtshan mo dang / nyin mo dag ming yang ma mchis par gyur cig /sangs rgyas kyi zhing de na byang chub sems dpa' gang byang chub mngon par rdzogs par 'tshang rgya bar 'tshal ba</text></item>
<item><p>179b7</p><section>mdo sde</section><text>de dga' ldan dag tu tshe bas par bgyis nas 'jig rten gyi khams gzhan dag tu byang chub mngon par rdzogs par 'tshang rgya bar 'gyur ba ma gtogs par grang ba dang / tsha ba dang / nad dang / mi bde ba dang / rga ba dang / 'gum pa yang ma mchis par gyur cig /sangs</text></item>
<item><p>180a1</p><section>mdo sde</section><text>rgyas kyi zhing de na 'gum pa ma mchis par 'gyur zhing steng gi bar snang la de bzhin gshegs pa ltar bla na med pa'i yongs su mya ngan las 'da' bas yongs su mya ngan las 'da' bar gyur cig /byang chub sems dpa' rnams kyang longs spyod dang / yongs su</text></item>
<item><p>180a2</p><section>mdo sde</section><text>spyod pa ji lta bu dag 'tshal ba de lta bu dag mngon par 'grub par gyur cig /sangs rgyas kyi zhing kun tu nam mkha'i dkyil nas sil snyan bye ba khrag khrig 'bum phrag du ma dag sgra 'khrol bar gyur cig /sil snyan de dag las kyang pha rol tu phyin pa rnams kyi sgra 'byung ba dang /</text></item>
<item><p>180a3</p><section>mdo sde</section><text>sangs rgyas kyi sgra dang / chos kyi sgra dang / dge 'dun gyi sgra dang / byang chub sems dpa'i sde snod kyi chos kyi rnam grangs kyi sgra 'byung bar 'gyur ba dang / byang chub sems dpa' rnams ji ltar mos pa de lta bu'i sgra thos par 'gyur ba ma gtogs par 'dod pa dang ldan pa'i sgra dag</text></item>
<item><p>180a4</p><section>mdo sde</section><text>mi 'byung bar gyur cig /bcom ldan 'das bdag byang chub sems dpa'i spyad pa spyod pa na bdag gis sangs rgyas bye ba khrag khrig 'bum phrag dpag tu ma mchis grangs ma mchis pa dag gi sangs rgyas kyi zhing gi yon tan bkod pa ji snyed mthong ba dag las nyan thos dang /</text></item>
<item><p>180a5</p><section>mdo sde</section><text>rang sangs rgyas kyi bkod pa rnams dang / sangs rgyas kyi zhing snyigs ma lnga dang ldan pa'i bkod pa rnams ma gtogs par bkod pa de dag dang / rgyan de dag dang / rtags de dag dang / mtshan ma de dag dang / gnas de dag dang / ngo mtshar de dag dang / smon</text></item>
<item><p>180a6</p><section>mdo sde</section><text>lam de dag thams cad bdag gis sangs rgyas kyi zhing na mchis par gyur cig /sangs rgyas kyi zhing de na sems can dmyal ba dang / dud 'gro dang / rnams ma mchis par gyur cig /ri rab dang / khor yug dang / khor yug chen po rnams dang /</text></item>
<item><p>180a7</p><section>mdo sde</section><text>gor ma dang / rdul gyi ri rnams kyang ma mchis par gyur cig /rgya mtsho chen po yang ma mchis par gyur cig /sangs rgyas kyi zhing de lha'i las shin tu 'das pa'i shing ljon pa sna tshogs dag dang / lha'i me tog man dA ra ba dang / man dA ra ba chen po dag gis kun tu</text></item>
<item><p>180b1</p><section>mdo sde</section><text>gang bar gyur pa ma gtogs par shing las grub pa'i ljon pa gzhan dag ma mchis par gyur cig /de na dri nga ma mchis par gyur cig /sangs rgyas kyi zhing de spos rgya che zhing yangs pa sna tshogs dag gis khyab par gyur cig /der byang chub sems dpa' skye ba gcig</text></item>
<item><p>180b2</p><section>mdo sde</section><text>gis thogs pa sha stag 'byung bar gyur cig /de na sems can gcig kyang de nas shi 'phos nas dga' ldan ma gtogs par gzhan du skye bar mi 'gyur zhing / de nas shi 'phos nas kyang bla na med pa yang dag par rdzogs pa'i byang chub mngon par rdzogs par</text></item>
<item><p>180b3</p><section>mdo sde</section><text>'tshang rgya bar gyur cig /btsun pa bcom ldan 'das bdag gis ji srid du skyes bu chen po'i rtsal rnam pa de lta bu dag mngon par ma bsgrubs pa de srid du byang chub sems dpa'i spyod pa spyad par bgyi'o/ /sangs rgyas kyi zhing de ltar gzhag par bgyi ste/ sangs</text></item>
<item><p>180b4</p><section>mdo sde</section><text>rgyas kyi zhing de de lta bu'i sems can bsam pa dag pa dag dang / byang chub sems dpa' skye ba gcig gis thogs pa dang bcas pa dag gis kun tu bltam ste gzhag par bgyi'o/ /der byang chub sems dpa' gang bdag gis dang por byang chub yang dag par</text></item>
<item><p>180b5</p><section>mdo sde</section><text>'dzin du ma stsal pa dang / pha rol tu phyin pa rnams la ma btsud pa dag ma mchis par gyur cig /gang dag bdag gis dang por byang chub yang dag par 'dzin du stsal pa dang / pha rol tu phyin pa rnams la btsud pa'i byang chub sems dpa' thams cad der skye bar gyur</text></item>
<item><p>180b6</p><section>mdo sde</section><text>cig /sangs rgyas kyi zhing 'di yang de nyid kyi khongs su gtogs par bgyi zhing 'di dag thams cad kyi sdug bsngal yang rab tu zhi bar bgyi'o/ /btsun pa bcom ldan 'das bdag byang chub sems dpar gyur cing skyes bu'i rtsal de lta bu dag bsgrubs nas de'i 'og tu sangs</text></item>
<item><p>180b7</p><section>mdo sde</section><text>rgyas kyi zhing der bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /bdag gi byang chub kyi shing ni rin po che sna bdun rnam par bkra bar snang ba zhes bgyi bar 'gyur zhing / sboms su ni gling bzhi pa khri mchis par gyur la/</text></item>
<item><p>181a1</p><section>mdo sde</section><text>kho ra khor yug gi khyon ni stong gsum pa bcu mchis par gyur cig /byang chub kyi shing de'i dri dang / 'od kyis sangs rgyas kyi zhing mtha' dag khyab par gyur cig /de'i drung du rin po che sna tshogs kyis spras pa'i rdo rje'i gdan rab tu zhi ba bzod pa'i</text></item>
<item><p>181a2</p><section>mdo sde</section><text>ye shes shin tu 'byed pa'i dri la yang dag par gzhol ba zhes bgyi ba gling bzhi pa lnga'i khyon tsam mchis la 'phang du ni dpag tshad brgyad stong bzhi brgya mchis par gyur cig /byang chub kyi shing de'i drung du rdo rje'i gdan la bdag skyil mo krung bcas te mchis nas yud tsam de nyid</text></item>
<item><p>181a3</p><section>mdo sde</section><text>la bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /yongs su mya ngan las 'das pa'i dus kyi bar du skyil mo krung de mi 'jig mi 'grol bar 'gyur zhing / byang chub kyi shing de'i drung nas mi ldang bar gyur cig /</text></item>
<item><p>181a4</p><section>mdo sde</section><text>bdag byang chub kyi shing drung du gnas shing rdo rje'i gdan la mchis bzhin du sangs rgyas dang byang chub sems dpa' sprul pa dag sangs rgyas kyi zhing bgrang ba las 'das pa gzhan dag tu 'gyed par gyur cig /sangs rgyas re res kyang snga dro gcig la sems can</text></item>
<item><p>181a5</p><section>mdo sde</section><text>rnams la chos ston cing de nyid kyi snga dro la yang sems can bgrang ba las 'das pa snyed dag bla na med pa yang dag par rdzogs pa'i byang chub yang dag par 'dzin du stsol pa dang / rab tu 'god pa dang / phyir mi ldog pa la 'god par gyur cig /de bzhin du byang chub</text></item>
<item><p>181a6</p><section>mdo sde</section><text>sems dpa'i sprul pa dag kyang byang chub sems dpa'i bya ba bgyid par gyur cig /bdag gis byang chub thob pa na phyogs bcu'i 'jig rten gyi khams bgrang ba las yang dag par 'das pa gzhan dag tu yang bdag gi lus gda' bar gyur cig /sems can gang dag</text></item>
<item><p>181a7</p><section>mdo sde</section><text>gi mig gi dbang pos bdag gi lus mtshan gyis brgyan pa mthong bar gyur pa'i sems can de dag thams cad kyang bla na med pa yang dag par rdzogs pa'i byang chub tu nges par gyur cig /sems can de dag byang chub cing yongs su mya ngan las 'das kyi bar du yang sangs rgyas</text></item>
<item><p>181b1</p><section>mdo sde</section><text>bcom ldan 'das rnams dang mi 'bral bar 'gyur zhing der dbang po rnams ma tshang bar ma gyur cig /de na byang chub sems dpa' gang dag bdag la lta bar 'tshal ba de dag gang dang gang du mchi ba dang / slar ldog pa dang / 'chag pa dang / 'greng ba dang /</text></item>
<item><p>181b2</p><section>mdo sde</section><text>mchis pa na byang chub sems dpa' de dag thams cad kyis sangs rgyas yid la bgyid pa'i sems bskyed ma thag tu bdag byang chub kyi shing drung na mchis pa mthong bar gyur cig /mthong nas kyang gang dag chos la the tsom du gyur pa des mthong ma thag tu de dang bral</text></item>
<item><p>181b3</p><section>mdo sde</section><text>bar gyur nas/ the tsom las grol bar gyur cing chos kyi tshig ma bstan pa'i don kyang 'tshal bar gyur cig /bdag gi tshe ni dpag tu ma mchis par gyur la/ thams cad mkhyen pa'i ye shes ma gtogs par gzhan sus kyang bgrang bar rngo mi thogs</text></item>
<item><p>181b4</p><section>mdo sde</section><text>par gyur cig /de na byang chub sems dpa' dag kyang dpag tu ma mchis par gyur cig /skad cig gang la bdag sangs rgyas kyi zhing der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / yongs su mya ngan</text></item>
<item><p>181b5</p><section>mdo sde</section><text>las 'da' ba chen po'i bar gyi skad cig de nyid la sangs rgyas kyi zhing der byang chub sems dpa' rnams kyang skra bregs shing chos gos ngur smrig 'tshal ba sha stag 'byung bar gyur cig /sangs rgyas kyi zhing der sems can gcig kyang skra ring zhing gos dkar po 'tshal</text></item>
<item><p>181b6</p><section>mdo sde</section><text>bar mi 'gyur la thams cad kyang dge sbyong gi kha dog tu 'gyur zhing dge sbyong gi tshul du gnas par gyur cig /bcom ldan 'das kyis bka' stsal pa/ skyes bu dam pa legs so legs so/ /khyod kyang mkhas shing gsal la yid gzhungs pa yin te/</text></item>
<item><p>181b7</p><section>mdo sde</section><text>khyod kyis ni smon lam shin tu bzang por btab bo/ /rigs kyi bu khyod ni shin tu yon tan dang ldan zhing shin tu ye shes dang ldan pas ni gang gi phyir sems can thams cad kyi don gyi phyir de ltar rab dang mchog gi blo gros bkra shis par byas shing / sangs rgyas</text></item>
<item><p>182a1</p><section>mdo sde</section><text>kyi zhing gi yon tan bkod pa rab mchog yongs su bzung bas de'i phyir rigs kyi bu khyod 'jam dpal zhes bya bar gyur cig /'jam dpal khyod ni ma 'ongs pa'i dus na bskal pa grangs med pa gang gA'i klung gnyis kyi bye ma snyed 'das nas grangs</text></item>
<item><p>182a2</p><section>mdo sde</section><text>med pa gsum pa la bab pa na lho phyogs logs su 'jig rten gyi khams dag pa rdul bral yang dag bsags zhes bya ba zhig 'byung bar 'gyur te/ der 'jig rten gyi khams mi mjed kyang 'dus shing khongs su chud par 'gyur la/ sangs rgyas kyi zhing der de lta</text></item>
<item><p>182a3</p><section>mdo sde</section><text>bu'i yon tan bkod pa 'byung bar 'gyur te/ 'jam dpal khyod ni der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas kun tu gzigs</text></item>
<item><p>182a4</p><section>mdo sde</section><text>zhes bya bar 'gyur ro/ /khyod kyi byang chub sems dpa'i 'khor kyang de lta bur yongs su dag par 'gyur ro/ /khyod byang chub sems dpar gyur pa na ji ltar smon lam btab pa ltar khyod kyi smon lam de dag thams cad kyang 'grub par 'gyur te/ de bas na khyod</text></item>
<item><p>182a5</p><section>mdo sde</section><text>ni sangs rgyas bye ba phrag mang po las dge ba'i rtsa ba bskyed par 'gyur ro/ /'jam dpal de'i phyir khyod ni sems can rnams kyi sman lta bur 'gyur zhing bsam pa yongs su sbyong bar byed par 'gyur la/ nyon mongs pa yongs su 'joms par byed pa dang / dge ba'i</text></item>
<item><p>182a6</p><section>mdo sde</section><text>phyogs rnam par 'phel bar byed par yang 'gyur ro/ /'jam dpal gyis gsol pa/ bcom ldan 'das gal te bdag gis ji ltar smon lam btab pa'i bdag gi re ba 'di lta bu yongs su rdzogs par 'gyur ba lta na/ de bzhin du phyogs bcu'i 'jig rten gyi</text></item>
<item><p>182a7</p><section>mdo sde</section><text>khams dpag tu ma mchis grangs ma mchis pa dag na sangs rgyas bcom ldan 'das gang dag bzhugs te 'tsho zhing gzhes la sems can rnams la chos kyang ston pa rnams kyis bdag lung ston par mdzad cing / de bzhin du sangs rgyas kyi zhing dpag tu ma</text></item>
<item><p>182b1</p><section>mdo sde</section><text>mchis grangs ma mchis pa dag kyang rab tu g.yo bar gyur cig /sems can thams cad kyang 'di lta ste dper bgyi na/ byang chub sems dpa' bsam gtan gnyis pa la rtse ba'i bkod pa la snyoms par zhugs pa de lta bu'i bde ba dang ldan par gyur cig /de bzhin</text></item>
<item><p>182b2</p><section>mdo sde</section><text>du sangs rgyas kyi zhing dpag tu ma mchis grangs ma mchis pa dag nas kyang lha'i me tog man dA ra ba dag gi char yang rab tu 'bab par gyur cig /me tog man dA ra ba de dag las kyang 'di lta bu'i sgra 'byung bar gyur cig /'di lta ste sangs rgyas kyi sgra dang / chos kyi</text></item>
<item><p>182b3</p><section>mdo sde</section><text>sgra dang / dge 'dun gyi sgra dang / pha rol tu phyin pa rnams kyi sgra dang / stobs dang / mi 'jigs pa'i sgra dag 'byung bar gyur cig /gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe de lta bu'i mtshan ma dag 'byung bar gyur</text></item>
<item><p>182b4</p><section>mdo sde</section><text>cig /gang gi tshe 'jam dpal gzhon nur gyur pas bcom ldan 'das kyi zhabs la mgo bos phyag byas pa de'i tshe skad cig de nyid la sangs rgyas kyi zhing dpag tu med grangs med pa dag kyang rab tu g.yos/ lha'i me tog man dA ra ba dag gi char yang rab tu bab/ sems</text></item>
<item><p>182b5</p><section>mdo sde</section><text>can thams cad kyang ji ltar smon lam btab pa de lta bu'i bde ba dang ldan par gyur pa dang / byang chub sems dpa' sems dpa' chen po gang dag sangs rgyas bcom ldan 'das rnams la chos nyan pa de dag gis sangs rgyas bcom ldan 'das de dag la rgyu gang dang</text></item>
<item><p>182b6</p><section>mdo sde</section><text>rkyen gang gis na 'di lta bu'i mtshan ma dag byung bar gyur ces yongs su zhus nas/ sangs rgyas bcom ldan 'das de dag gis kyang 'jam dpal gzhon nur gyur pa bla na med pa yang dag par rdzogs pa'i byang chub tu lung bstan pa dang / bcom ldan 'das kyis</text></item>
<item><p>182b7</p><section>mdo sde</section><text>bka' stsal pa/ blo gros mchog rab yangs pa'i blo dang ldan pa longs/ /phyogs bcu'i 'jig rten mgon po rnams kyis khyod lung bstan/ /sa g.yos sems can rnams kyang bde bas tshim par gyur/ /me tog char pa rab 'bab 'jig rten sangs rgyas</text></item>
<item><p>183a1</p><section>mdo sde</section><text>'gyur// //bam po drug pa/ rigs kyi bu de nas bram ze rgya mtsho'i rdul gyis rgyal bu bzhi pa nyon mongs med ces bya ba la bos pa dang / ji ltar 'jam dpal gyis smon lam btab pa ltar snga ma bzhin du sbyar ro/ /bcom</text></item>
<item><p>183a2</p><section>mdo sde</section><text>ldan 'das kyis de la legs so zhes bya ba byin te/ rigs kyi bu legs so legs so/ /rigs kyi bu khyod byang chub sems dpar gyur pa na sems can dpag tu med grangs med pa dag gi nyon mongs pa'i ri 'joms par 'gyur zhing / sangs rgyas kyi mdzad</text></item>
<item><p>183a3</p><section>mdo sde</section><text>pa yang byed par 'gyur la/ de'i 'og tu ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bas rigs kyi bu de'i phyir khyod rdo rjes gcod pa'i shes rab snang ba'i dpal zhes bya bar gyur cig /rdo rjes gcod pa shes rab snang ba'i</text></item>
<item><p>183a4</p><section>mdo sde</section><text>dpal khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la bab pa na shar phyogs logs su 'jig rten gyi khams sangs rgyas kyi zhing gang gA'i klung bcu'i bye ma snyed kyi</text></item>
<item><p>183a5</p><section>mdo sde</section><text>rdul phra rab kyi rdul snyed 'das pa de na 'jig rten gyi khams mig mi 'dzums zhes bya ba zhig yod de/ rigs kyi bu khyod der byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas kun tu</text></item>
<item><p>183a6</p><section>mdo sde</section><text>bzang po zhes bya ba rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das su 'gyur ro/ /khyod kyi sangs rgyas kyi zhing yang smon lam</text></item>
<item><p>183a7</p><section>mdo sde</section><text>ji ltar btab pa de lta bu'i yon tan bkod pa du ma dang ldan par 'gyur ro/ /rigs kyi bu de bzhin gshegs pa rin po che'i snying pos/ byang chub sems dpa' rdo rjes gcod pa shes rab snang ba'i dpal bla na med pa yang dag par rdzogs pa'i byang chub tu lung bstan ma</text></item>
<item><p>183b1</p><section>mdo sde</section><text>thag tu nam mkha'i dkyil nas lha bye ba khrag khrig 'bum phrag du ma dag gis legs so zhes bya ba byin nas tsan dan sa mchog pa dang / tsan dan sbrul gyi snying po dang / a ga ru dang / rgya spos dang / ta ma la'i phye ma'i char yang rab tu phab bo/ /des gsol pa/</text></item>
<item><p>183b2</p><section>mdo sde</section><text>btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na/ de'i slad du gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe 'jig rten gyi khams gang gA'i klung gi bye ma snyed dag lha'i las shin tu 'das</text></item>
<item><p>183b3</p><section>mdo sde</section><text>pa'i spos rgya chen pos khyab par gyur cig /'jig rten gyi khams der sems can dmyal ba pa'am/ dud 'gro'i skye gnas pa'am/ gshin rje'i 'jig rten pa'am/ lha'am/ mi'am/ sems can gang dag skyes par gyur pa'i sems can de dag thams</text></item>
<item><p>183b4</p><section>mdo sde</section><text>cad kyis dri de tshor bar 'gyur zhing / ji srid du bdag gi mgo bos la reg pa de srid du de dag gi lus kyi nad dang / lus kyi sdug bsngal ba dang / sems kyi nad dang / sems kyi sdug bsngal ba dag kyang myur du rab tu zhi bar gyur cig /rigs kyi bu de nas byang</text></item>
<item><p>183b5</p><section>mdo sde</section><text>chub sems dpa' rdo rjes gcod pa shes rab snang ba'i dpal gyis de bzhin gshegs pa rin po che'i snying po'i zhabs la yan lag lngas phyag byas pa dang / de nas de'i mod la 'jig rten gyi khams gang gA'i klung gi bye ma snyed dag kyang lha'i las shin tu 'das pa'i spos rgya chen</text></item>
<item><p>183b6</p><section>mdo sde</section><text>pos khyab par gyur/ sems can thams cad kyi lus kyi nad dang / sems kyi nad dang / lus kyi sdug bsngal dang / sems kyi sdug bsngal ba yang rab tu zhi zhing rgyun chad par gyur pa dang / bcom ldan 'das kyis bka' stsal pa/ rdo rjes 'joms</text></item>
<item><p>183b7</p><section>mdo sde</section><text>par byed pa longs/ /zhing mang spos kyis khyab gyur te/ /sems can bde dang dga' byed pa/ /'jig rten mchog gi yab tu 'gyur/ /rigs kyi bu de nas bram ze rgya mtsho'i rdul gyis rgyal bu lnga pa 'jigs med ces bya ba la yang snga ma bzhin du sbyar te/ btsun pa bcom</text></item>
<item><p>184a1</p><section>mdo sde</section><text>ldan 'das bdag ni sangs rgyas kyi zhing nyon mongs pa can 'di 'ba' zhig tu ma lags kyi gang na sems can dmyal ba ma mchis pa dang / dud 'gro'i skye gnas ma mchis pa dang / gshin rje'i 'jig rten ma mchis par 'gyur ba dang /</text></item>
<item><p>184a2</p><section>mdo sde</section><text>gang nas gzhi bai dUr+ya sngon po las grub par 'gyur ba dang / rgya cher ni 'jig rten gyi khams pad ma'i sangs rgyas kyi zhing gi yon tan bkod pa ji lta bu de ltar brjod par bya ste/ der byang chub mngon par rdzogs par 'tshang rgya bar bgyi'o zhes rgyal bu 'jigs med kyis de bzhin</text></item>
<item><p>184a3</p><section>mdo sde</section><text>gshegs pa rin po che'i snying po'i spyan sngar pad ma bzhag ste gsol pa/ btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na/ de'i slad du bcom ldan 'das kyi mthus bdag gis ting nge 'dzin bkod pa snang ba zhes bgyi ba</text></item>
<item><p>184a4</p><section>mdo sde</section><text>thob par 'gyur zhing / des bdag gis bcom ldan 'das kyi spyan snga nas phyogs bcu'i 'jig rten gyi khams gang gA'i klung gi bye ma snyed dag tu yang pad ma shing rta'i phang lo tsam pa'i me tog gi char sangs rgyas kyi zhing gi rdul phra rab kyi rdul snyed dag rab tu 'bebs par</text></item>
<item><p>184a5</p><section>mdo sde</section><text>'gyur la/ bdag gis kyang mthong bar gyur cig /tshig de brjod ma thag tu sangs rgyas kyi mthus ting nge 'dzin snang ba bkod pa zhes bya ba thob par gyur nas/ phyogs bcu'i 'jig rten gyi khams gang gA'i klung gi bye ma snyed dag tu pad ma shing rta'i phang lo tsam pa'i me</text></item>
<item><p>184a6</p><section>mdo sde</section><text>tog gi char sangs rgyas kyi zhing gi rdul phra rab kyi rdul snyed dag kyang rab tu bab par gyur to/ /rgyal bu gzhon nu 'jigs med kyis de mthong nas shin tu dga' zhing yid bde ba skyes par gyur to/ /bcom ldan 'das kyis bka' stsal pa/ rigs kyi bu khyod kyis ni shin</text></item>
<item><p>184a7</p><section>mdo sde</section><text>tu smon lam bzang po btab ste/ sangs rgyas kyi zhing bzang po yang yongs su blangs/ khyod kyis ting nge 'dzin kyang shin tu myur bar thob/ bden pa'i tshig gis pad ma'i char yang rab tu bab bo/ /des gsol pa/ gal te bdag bla na med pa yang dag par rdzogs</text></item>
<item><p>184b1</p><section>mdo sde</section><text>pa'i byang chub tu re ba yongs su rdzogs par 'gyur ba lta na/ de'i slad du pad ma 'di dag nam mkha' la gnas par gyur la/ de ltar nam mkha' la gnas nas char bzhin du yang bab par gyur cig /bcom ldan 'das kyis bka' stsal pa/ rigs kyi bu nam mkha'</text></item>
<item><p>184b2</p><section>mdo sde</section><text>la pad ma dag gis shin tu myur bar rgyas btab pas na de'i phyir rigs kyi bu khyod kyang nam mkha'i phyag rgya zhes bya bar gyur cig /nam mkha'i phyag rgya khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas grangs med pa gnyis pa</text></item>
<item><p>184b3</p><section>mdo sde</section><text>la bab pa na shar lho'i phyogs logs su sangs rgyas kyi zhing gang gA'i klung bye ba phrag 'bum gyi bye ma snyed 'das pa na 'jig rten gyi khams pad ma zhes bya ba zhig yod de/ khyod der byang chub mngon par rdzogs par 'tshang rgya bar 'gyur te/ de bzhin gshegs pa dgra bcom</text></item>
<item><p>184b4</p><section>mdo sde</section><text>pa yang dag par rdzogs pa'i sangs rgyas pad ma dam pa zhes bya ba rig pa dang zhabs su ldan pa sangs rgyas bcom ldan 'das zhes bya ba'i bar du 'gyur ro/ /byang chub sems dpa' 'ba' zhig gi dge 'dun yang tshad med par 'gyur la/ khyod kyi tshe yang dpag tu med par 'gyur</text></item>
<item><p>184b5</p><section>mdo sde</section><text>te/ ji ltar smon lam btab pa'i yon tan de dag thams cad dang ldan pa yang thob par 'gyur ro/ /byang chub sems dpa' nam mkha'i phyag rgyas de bzhin gshegs pa rin po che'i snying po'i zhabs la mgo bos gtugs pa dang / bcom ldan 'das kyis bka' stsal pa/</text></item>
<item><p>184b6</p><section>mdo sde</section><text>nyon mongs rnyog pa zhi bar byed gyur cing / /zhing rdul snyed kyi yon tan 'chang gyur pa/ /sngon gyi rgyal bzhin byang chub 'thob 'gyur zhing / /'gro ba dag la phan pa byed par 'gyur/ /rigs kyi bu de nas bram ze rgya mtsho'i rdul gyis rgyal bu drug pa nam mkha' zhes bya ba la smras</text></item>
<item><p>184b7</p><section>mdo sde</section><text>pa dang / sangs rgyas kyi zhing nyon mongs pa can 'di 'ba' zhig tu ma lags kyi zhes bya ba dang / byang chub sems dpa' nam mkha'i phyag rgyas smon lam ji ltar btab pa bzhin no zhes bya ba'i bar du snga ma bzhin du sbyar ro/ /btsun pa bcom ldan 'das gal te bdag gi re ba 'di</text></item>
<item><p>185a1</p><section>mdo sde</section><text>lta bu yongs su rdzogs par 'gyur ba lta na/ de'i slad du phyogs bcu'i 'jig rten gyi khams gang gA'i klung gi bye ma snyed kyi nam mkha' thams cad las rin po che sna bdun gyi gdugs gser gyi dra ba dag gis g.yogs pa/ rin po che sna bdun gyi</text></item>
<item><p>185a2</p><section>mdo sde</section><text>dril bu dag gis brgyan pa dag byung bar 'gyur zhing / gdugs dang / dril bu dang / dra ba de dag las kyang 'di lta bu'i sgra 'byung bar gyur cig /'di lta ste/ sangs rgyas kyi sgra dang / chos kyi sgra dang / dge 'dun gyi sgra dang / pha rol tu phyin pa'i sgra dang /</text></item>
<item><p>185a3</p><section>mdo sde</section><text>stobs kyi sgra dang / mngon par shes pa'i sgra dang / mi 'jigs pa'i sgra dag 'byung zhing sems can de dag thams cad kyis kyang sgra de lta bu dag thos par gyur cig /de dag gis thos nas kyang bla na med pa yang dag par rdzogs pa'i byang chub tu sems bskyed par gyur</text></item>
<item><p>185a4</p><section>mdo sde</section><text>cig /sems can gang dag sngon 'dir sems bskyed par gyur pa de dag kyang bla na med pa yang dag par rdzogs pa'i byang chub las phyir mi ldog par gyur cig /tshig de skad smras ma thag tu phyogs bcu'i 'jig rten gyi khams gang gA'i klung gi bye ma snyed dag gi nam mkha'i</text></item>
<item><p>185a5</p><section>mdo sde</section><text>dkyil thams cad las de lta bu'i sgra dag byung ba'i bar du snga ma bzhin du sbyar ro/ /bcom ldan 'das kyi mthus bdag nyid kyis kyang mthong nas des yang 'di skad ces gsol to/ /btsun pa bcom ldan 'das gal te bdag gis ji ltar smon lam btab pa bzhin du bdag</text></item>
<item><p>185a6</p><section>mdo sde</section><text>gi re ba 'di lta bu yongs su rdzogs par 'gyur ba lta na de'i slad du bdag gis bcom ldan 'das kyi spyan sngar ye shes rnam par snang byed ces bgyi ba'i ting nge 'dzin 'di thob par 'gyur zhing des bdag gi dge ba'i chos rnams grub par gyur cig /ting nge 'dzin thob nas kyang bcom</text></item>
<item><p>185a7</p><section>mdo sde</section><text>ldan 'das kyis bdag la lung ston par gyur cig /bcom ldan 'das kyi mthus ye shes rnam par snang byed ces bya ba'i ting nge 'dzin thob pa dang / bcom ldan 'das kyis bka' stsal pa/ skyes bu dam pa legs so legs so/ /khyod kyis ni smon lam</text></item>
<item><p>185b1</p><section>mdo sde</section><text>rgya chen po btab ste/ khyod kyi bsod nams kyi rgyu 'thun pa des phyogs bcu'i 'jig rten gyi khams gang gA'i klung gi bye ma snyed mang po dag tshad gcig tu gyur la yid du 'ong ba'i sgra 'bum phrag mang po dag gis bskul ba'i sangs rgyas kyi zhing der rigs kyi bu khyod rnam par snang byed</text></item>
<item><p>185b2</p><section>mdo sde</section><text>ces bya bar gyur cig /rnam par snang byed khyod ni ma 'ongs pa'i dus na bskal pa grangs med pa gang gA'i klung gi bye ma snyed nas grangs med pa gnyis pa la bab pa na/ shar phyogs logs su 'jig rten gyi khams gang gA'i klung gi bye ma snyed 'das pa na 'jig rten gyi</text></item>
<item><p>185b3</p><section>mdo sde</section><text>khams nyi zla zhes bya ba zhig yod de/ der khyod mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas chos la dbang sgyur dbang phyug rgyal po zhes bya ba rig pa dang zhabs su ldan pa sangs rgyas bcom ldan</text></item>
<item><p>185b4</p><section>mdo sde</section><text>'das zhes bya ba'i bar du 'gyur ro/ /byang chub sems dpa' rnam par snang byed kyis/ bcom ldan 'das kyi zhabs la yan lag lngas phyag byas pa dang / de bzhin gshegs pa rin po che'i snying pos bka' stsal pa/ brtul zhugs bzang po rab dga' sems</text></item>
<item><p>185b5</p><section>mdo sde</section><text>dul longs/ /bla med sangs rgyas byang chub ma gtogs par/ /sems can dag la snying rje cher skyed la/ /sdug bsngal rgya mtsho'i mthar gnas sems can sgrol/ /rigs kyi bu de nas bram ze rgya mtsho'i rdul gyis rgyal bu bdun pa yan lag skyes zhes bya ba la smras</text></item>
<item><p>185b6</p><section>mdo sde</section><text>pa dang / snga ma bzhin du sbyar te/ bdag ni sangs rgyas kyi zhing nyon mongs pa can 'di 'ba' zhig tu ma lags kyi gang na sems can dmyal ba ma mchis pa dang / dud 'gro'i skye gnas ma mchis pa dang / gshin rje'i 'jig rten ma mchis pa dang / bud</text></item>
<item><p>185b7</p><section>mdo sde</section><text>med ma mchis pa dang / sems can mngal na gnas pa dag ma mchis pa dang / ri rab ma mchis pa dang / khor yug ma mchis pa dang / khor yug chen po dag ma mchis pa dang / brag dang ri dag ma mchis pa dang / mtho dman dang / gseg ma dang /</text></item>
<item><p>186a1</p><section>mdo sde</section><text>gyo mo dang / tsher ma dang / tshang tshing dag ma mchis pa dang / shing ljon pa dag ma mchis pa dang / rgya mtsho chen po dag ma mchis pa der byang chub mngon par rdzogs par 'tshang rgya bar gyur cig /de na nyi ma dang zla ba dag ma mchis pa dang /</text></item>
<item><p>186a2</p><section>mdo sde</section><text>skar ma'i gzugs rnams ma mchis pa dang / nyin mo dang mtshan mo ma mchis pa dang / mun pa thibs po ma mchis pa dang / de na sems can rnams la bshang ba dang / gci ba dang / mchil ma dang / snabs dag ma mchis pa dang / lus</text></item>
<item><p>186a3</p><section>mdo sde</section><text>kyi rngul dang / dri nga ba ma mchis pa dang / sems can rnams la lus ngal ba ma mchis pa dang / sems ngal ba ma mchis par gyur cig /de na 'thul ba ma mchis par gyur cig /de nas gzhi thams cad rin po che'i rdo'i snying po las grub par gyur cig /</text></item>
<item><p>186a4</p><section>mdo sde</section><text>rin po che 'bum phrag du mas brgyan cing me tog man dA ra ba dang / man dA ra ba chen po dag bkram par gyur cig /sangs rgyas kyi zhing der rin po che'i shing ljon pa sna tshogs dag gis brgyan par gyur cig /rin po che'i shing ljon pa de dag kyang rin po che sna</text></item>
<item><p>186a5</p><section>mdo sde</section><text>tshogs kyi dra ba dag gis brgyan par gyur cig /rin po che sna tshogs kyi ras bcos bu dag dang / rin po che sna tshogs kyi gos dag dang / rin po che sna tshogs kyi phreng ba dag dang / rin po che sna tshogs kyi lhab lhub kyi rgyan gyis brgyan par gyur cig /rin po</text></item>
<item><p>186a6</p><section>mdo sde</section><text>che'i shing ljon pa de dag la me tog phreng sna tshogs dag dang / rol mo'i sgra sna tshogs dag dang / rin po che'i snod sna tshogs dag dang / rin po che'i me tog sna tshogs dag gis brgyan par gyur cig /de na gang gi tshe me tog dag kha zums shing rol mo'i sgra</text></item>
<item><p>186a7</p><section>mdo sde</section><text>dag mi grag pa ma gtogs par mtshan mo mi mngon par gyur cig /me tog kha zums pa de dag las byang chub sems dpa' dag skye bar gyur cig /der byang chub sems dpa' snyoms par zhugs pa na ting nge 'dzin snang ba bkod pa zhes bgyi ba thob par gyur cig /</text></item>
<item><p>186b1</p><section>mdo sde</section><text>ting nge 'dzin de thob pas phyogs bcu'i 'jig rten gyi khams gzhan dag na bzhugs te 'tsho zhing gzhes pa'i sangs rgyas bcom ldan 'das sangs rgyas kyi zhing gi rdul phra rab kyi rdul snyed dag mthong bar gyur cig /skad cig de nyid la gang gis phyogs bcu'i 'jig rten gyi</text></item>
<item><p>186b2</p><section>mdo sde</section><text>khams gzhan dag gi sangs rgyas kyi zhing sangs rgyas kyi zhing gi rdul phra rab kyi rdul snyed dag na sangs rgyas bcom ldan 'das dag chos 'chad pa thos par 'gyur ba de lta bu'i lha'i rna ba rnam par dag pa thob par gyur cig /sems can dag skyes ma thag tu thams</text></item>
<item><p>186b3</p><section>mdo sde</section><text>cad kyis tshe rabs rjes su dran par 'gyur zhing / de dag gis bskal pa sangs rgyas kyi zhing gi rdul phra rab kyi rdul snyed rjes su dran par gyur cig /sems can de dag skyes ma thag tu thams cad kyis phyogs bcu kun tu sangs rgyas kyi zhing gi yon tan bkod pa/ sangs</text></item>
<item><p>186b4</p><section>mdo sde</section><text>rgyas kyi zhing gi rdul phra rab kyi rdul snyed dag mthong bar 'gyur ba de lta bu'i lha'i mig thob par gyur cig /sems can de dag skyes ma thag tu thams cad kyis skad cig gcig gis sangs rgyas kyi zhing gi rdul phra rab kyi rdul snyed dag gis sems can thams cad sems kyi</text></item>
<item><p>186b5</p><section>mdo sde</section><text>spyod pa 'tshal bar 'gyur ba de lta bu'i pha rol gyi sems shes pa la mkhas pa dang ldan par 'gyur zhing sems can de dag thams cad byang chub cing yongs su mya ngan las 'das kyi bar du ting nge 'dzin de chud mi za bar gyur cig /nang par sngar phyogs bzhi nas dri shin</text></item>
<item><p>186b6</p><section>mdo sde</section><text>tu bda' zhing dga' bar bgyid la 'jam zhing reg na bde ba'i bser ma'i ngad ldang bar 'gyur zhing me tog de dag kyang kha 'byed par gyur cig /byang chub sems dpa' de dag kyang ting nge 'dzin de dag las langs shing / me tog gi ze ba de dag las ldang bar gyur cig /</text></item>
<item><p>186b7</p><section>mdo sde</section><text>gang gis sems kyi skad cig gcig gis phyogs re rer yang 'jig rten gyi khams kyi sangs rgyas kyi zhing gi rdul phra rab kyi rdul snyed dag tu mchis shing sangs rgyas bcom ldan 'das bzhugs te/ 'tsho zhing gzhes pa rnams la phyag bgyis nas slar ldog par</text></item>
<item><p>187a1</p><section>mdo sde</section><text>'gyur ba de lta bu'i rdzu 'phrul gyi yul yang thob par gyur cig /de na me tog man dA ra ba dang / man dA ra ba chen po'i ze ba dag la skyil mo krung bcas te mchi bar 'gyur zhing chos kyi bde ba yid la bgyid pas de bzhin gshegs pa la lta bar</text></item>
<item><p>187a2</p><section>mdo sde</section><text>gyur cig /gang dang gang du mchis sam ldog pa'i phyogs thams cad du bdag kyang mthong bar gyur cig /de na byang chub sems dpa' sems dpa' chen po dag chos rnams la nem nur dang yid gnyis dang the tsom ji lta bu dag skye bar 'gyur ba de dag thams cad</text></item>
<item><p>187a3</p><section>mdo sde</section><text>bdag la bltas shing mthong ba tsam gyis bral bar gyur cig /byang chub sems dpa' sems dpa' chen po de dag chos bstan pa ji lta bu dag 'tshal ba de lta bu'i chos bstan pa dag bdag la bltas pa tsam gyis 'tshal bar gyur cig /de na sems can</text></item>
<item><p>187a4</p><section>mdo sde</section><text>rnams bdag gi ba ma mchis shing / yongs su 'dzin pa ma mchis par 'gyur zhing / tha na rang gi lus dang srog la yang don du gnyer ba ma mchis par gyur cig /de na byang chub sems dpa' thams cad phyir mi ldog pa sha stag tu gyur cig /de na</text></item>
<item><p>187a5</p><section>mdo sde</section><text>mi dge ba'i ming yang ma mchis par gyur cig /sangs rgyas kyi zhing de na bslab pa len pa'i ming yang ma mchis la/ ltung byed las slong ba'i bar gyi bka' mchid kyang ma mchis par gyur cig /sems can thams cad skyes bu chen po'i mtshan sum cu</text></item>
<item><p>187a6</p><section>mdo sde</section><text>rtsa gnyis dang ldan par gyur cig /thams cad sred med kyi bu'i stobs dang ldan par gyur cig /de na byang chub cing yongs su mya ngan las 'das kyi bar du sems can gcig kyang dbang po ma tshang bar ma gyur cig /de na sems can thams cad skra bregs</text></item>
<item><p>187a7</p><section>mdo sde</section><text>shing gos ngur smrig sar pa dag 'tshal bzhin du skye bar gyur cig /shin tu rnam par 'byed pa'i ting nge 'dzin thob par 'gyur zhing byang chub kyi mtha'i bar du yang chud mi za bar gyur cig /de na sems can thams cad kyang dge ba'i rtsa ba dang 'grogs par gyur cig /sangs</text></item>
<item><p>187b1</p><section>mdo sde</section><text>rgyas kyi zhing de na sems can thams cad la na ba dang rga ba'i sdug bsngal ma mchis par gyur cig /sems can gang dag tshe yongs su bas par gyur pa de dag thams cad kyang skyil mo krung gis yongs su mya ngan las 'da' bar 'gyur zhing rang gi lus las me'i</text></item>
<item><p>187b2</p><section>mdo sde</section><text>khams byung ste/ des rang gi lus bsregs par gyur nas phyogs bzhi nas bser ma dag langs shing de dag gis byang chub sems dpa'i sku gdung de dag sangs rgyas kyi zhing stong pa dag tu 'thor zhing / 'di lta ste dper bgyi na 'khor los sgyur ba'i rgyal po'i nor bu</text></item>
<item><p>187b3</p><section>mdo sde</section><text>rin po che'i 'od gsal ba de lta bu'i nor bu rin po che dag kyang 'byung bar gyur cig /de na sems can gang dag gis nor bu rin po che'i 'od de dag mthong bar gyur tam/ nor bu rin po che de dag mthong bar gyur tam/ de dag la reg par gyur pa'i sems can de dag thams</text></item>
<item><p>187b4</p><section>mdo sde</section><text>cad kyang byang chub cing yongs su mya ngan las 'das kyi bar du sems can dmyal ba dang / dud 'gro'i skye gnas dang / gshin rje'i 'jig rten gyi sdug bsngal mi myong bar gyur cig /de dag de nas shi 'phos nas kyang gang na sangs rgyas bcom ldan 'das dag bzhugs</text></item>
<item><p>187b5</p><section>mdo sde</section><text>te 'tsho zhing gzhes la sems can rnams la chos kyang ston pa der skye bar gyur cig /sems can de dag der skyes nas kyang sangs rgyas bcom ldan 'das de dag las chos thos par 'gyur zhing de dag byang chub tu sems bskyed par yang gyur cig /sems bskyed ma</text></item>
<item><p>187b6</p><section>mdo sde</section><text>thag tu bla na med pa yang dag par rdzogs pa'i byang chub las slar mi ldog par gyur cig /bdag gi sangs rgyas kyi zhing du sems can 'ga' yang mnyam par ma bzhag pa dang / sdug bsngal gyi tshor ba dang / gcig la gcig 'gums par 'gyur ba'i gnod</text></item>
<item><p>187b7</p><section>mdo sde</section><text>sems kyi sems dang ma bral bar 'gum pa'i dus bgyid par ma gyur cig /de slan chad mi khom pa rnams su skye bar ma gyur cig /sangs rgyas kyi zhing stong pa rnams su skye bar ma gyur cig /byang chub kyi mtha'i bar du sangs rgyas mthong ba dang mi 'bral bar gyur cig /</text></item>
<item><p>188a1</p><section>mdo sde</section><text>chos nyan pa dang / dge 'dun la bsnyen bkur bgyid pa dang mi 'bral bar gyur cig /de na sems can thams cad tha ba dang zhe sdang ba dang / 'chab pa dang / phrag dog dang / ser sna dang bral bar gyur cig /sangs rgyas kyi zhing de na</text></item>
<item><p>188a2</p><section>mdo sde</section><text>nyan thos dang rang sangs rgyas rnam par spangs par gyur cig /sangs rgyas kyi zhing de byang chub sems dpa' sha stag gis gang bar gyur cig /sems can gang dag der skye bar 'gyur ba dag 'jam pa'i sems dang / mnyen pa'i sems dang / khon med pa'i</text></item>
<item><p>188a3</p><section>mdo sde</section><text>sems dang / gdug pa med pa'i sems dang / zhi ba'i sems dang / mnyam par bzhag pa'i sems dang ldan par gyur cig /bdag gi sangs rgyas kyi zhing de 'od gsal bar gyur cig /bdag gi sangs rgyas kyi zhing de yon tan chen po bkod pa dang ldan par</text></item>
<item><p>188a4</p><section>mdo sde</section><text>gyur cig /phyogs bcu'i sangs rgyas kyi zhing gi rdul phra rab kyi rdul snyed kyi 'jig rten gyi khams dag nas kyang bda' zhing dris khyab par gyur cig /de na sems can dag rtag tu bde ba dang ldan par gyur cig /sangs rgyas kyi zhing de na sdug bsngal gyi sgra yang</text></item>
<item><p>188a5</p><section>mdo sde</section><text>mi grag par gyur cig /ji srid du bdag byang chub sems dpar gyur cing sangs rgyas kyi zhing gi yon tan bkod pa phun sum tshogs pa de lta bu dag gi sangs rgyas kyi zhing yongs su dag pa 'jog par 'gyur ba de srid du bdag gis byang chub sems dpa'i spyod pa spyad par bgyi'o/ /</text></item>
<item><p>188a6</p><section>mdo sde</section><text>bsam pa yongs su dag pa'i sems can de lta bu dag gis sangs rgyas kyi zhing de khyab par bkod la de'i 'og tu bdag sangs rgyas kyi zhing der bla na med pa yang dag par rdzogs pa'i byang chub mngon par 'tshang rgya bar bgyi'o/ /bdag byang chub thob pa na/ 'od dpag</text></item>
<item><p>188a7</p><section>mdo sde</section><text>tu ma mchis par gyur cig /phyogs bcu gzhan dag gi sangs rgyas kyi zhing stong gi rdul phra rab kyi rdul snyed dag tu bdag gi lus mtshan gyis brgyan pa gda' bar gyur cig /de na sems can gang dag gis bdag mthong bar gyur pa'i sems can de dag gi</text></item>
<item><p>188b1</p><section>mdo sde</section><text>'dod chags rab tu zhi bar gyur cig /zhe sdang dang / gti mug dang / phrag dog dang / nga rgyal dang / 'chab pa dang / nyon mongs pa dang / nye ba'i nyon mongs pa thams cad rab tu zhi bar gyur cig /thams cad byang chub tu sems skyed par gyur cig /</text></item>
<item><p>188b2</p><section>mdo sde</section><text>ting nge 'dzin dang / gzungs kyi sgo rnam pa ji lta bu dag 'tshal ba de lta bu dag kyang bdag mthong bas thob par gyur cig /de na sems can gang dag grang ba'i sems can dmyal bar skyes par gyur pa de dag gis kyang bdag mthong bas bde ba'i tshor ba 'byung bar 'gyur zhing /</text></item>
<item><p>188b3</p><section>mdo sde</section><text>'di lta ste dper bgyi na dge slong bsam gtan gnyis pa la snyoms par zhugs pa de lta bu'i bde ba'i tshor ba thob par gyur cig /de dag gis bdag mthong nas lus dang sems kyi bde ba mchog dang ldan par gyur nas bla na med pa yang dag par rdzogs pa'i byang chub tu</text></item>
<item><p>188b4</p><section>mdo sde</section><text>sems skyed par gyur cig /de dag de nas shi 'phos nas kyang bdag gi sangs rgyas kyi zhing du skye bar 'gyur zhing / der bla na med pa yang dag par rdzogs pa'i byang chub las slar mi ldog par gyur cig /sems can gang dag kyi gnas rnams su skyes par</text></item>
<item><p>188b5</p><section>mdo sde</section><text>gyur pa dag gis kyang bdag mthong bar gyur cing snga ma bzhin du gyur te/ bla na med pa yang dag par rdzogs pa'i byang chub las slar mi ldog par gyur cig /de bzhin du dud 'gro'i skye gnas su skyes pa rnams la yang brjod par bgyi'o/ /lha rnams la yang de bzhin</text></item>
<item><p>188b6</p><section>mdo sde</section><text>du sbyar te/ bdag gi 'od kyang nyis gyur du snang bar gyur cig /bdag gi tshe yang dpag tu ma mchis par 'gyur la/ thams cad mkhyen pa'i ye shes ma gtogs par sus kyang bgrang bar rngo mi thogs par gyur cig /bdag byang chub thob pa na phyogs bcu'i</text></item>
<item><p>188b7</p><section>mdo sde</section><text>'jig rten gyi khams tshad ma mchis grangs ma mchis dpag tu ma mchis pa gzhan dag gi sangs rgyas bcom ldan 'das dag gis gang dag bsgrags par 'gyur ba bdag gi bsngags pa rjod par gyur cig /de na sems can gang dag gis bdag gi bsngags pa thos</text></item>
<item><p>189a1</p><section>mdo sde</section><text>par gyur pa de dag kyang bdag gi sangs rgyas kyi zhing der dge ba'i rtsa ba yongs su sngo bar gyur cig /de dag 'gum pa'i dus bgyis nas kyang mtshams ma mchis pa bgyid pa rnams dang / dam pa'i chos spong ba rnams dang / 'phags pa</text></item>
<item><p>189a2</p><section>mdo sde</section><text>la skur pa 'debs pa rnams ma gtogs pa dag bdag gi sangs rgyas kyi zhing du skye bar gyur cig /bdag byang chub thob pa na gang dag 'jig rten gyi khams dpag tu ma mchis grangs ma mchis pa dag gi sems can rnams kyis bdag gi ming thos par 'gyur zhing</text></item>
<item><p>189a3</p><section>mdo sde</section><text>bdag gi sangs rgyas kyi zhing du skye ba 'tshal bar gyur cig /de dag 'gum pa'i dus kyi tshe na yang bdag tshogs du mas yongs su bskor cing rab rib ma mchis pa'i ting nge 'dzin la snyoms par zhugs nas/ gang sems can de dag gi sdug bsngal thams cad rab tu</text></item>
<item><p>189a4</p><section>mdo sde</section><text>zhi bar 'gyur ba de lta bu'i legs pa bshad pas sems can de dag tshim par bgyid par gyur cig /dad pa de nyid kyis sems med pa zhes bgyi ba'i ting nge 'dzin thob par gyur cig /sems dga' ba'i chos kyis bzod pa yang thob par gyur cig /'gum</text></item>
<item><p>189a5</p><section>mdo sde</section><text>pa'i dus bgyis nas kyang bdag gi sangs rgyas kyi zhing du skye bar gyur cig /sangs rgyas kyi zhing gzhan dag na sems can gang dag nor bdun dang bral ba rnams dang / theg pa gsum don du mi gnyer ba rnams dang / lha dang mi'i phun sum tshogs pa dag</text></item>
<item><p>189a6</p><section>mdo sde</section><text>don du mi gnyer ba rnams dang / dge ba yongs su btsal ba don du mi gnyer ba rnams dang / bsod nams bgyi ba'i dngos po gsum po don du mi gnyer ba rnams dang / chos ma lags pa dang / 'dod chags la chags pa rnams dang / 'dod</text></item>
<item><p>189a7</p><section>mdo sde</section><text>pa mi bzad pas zil gyis non pa rnams dang / chos log pas sems dkris pa de dag 'gum pa'i dus kyi tshe na bdag tshogs du mas yongs su bskor te mdun du mchis nas 'od dang ting nge 'dzin gyis chos ston par gyur cig /de dag la bdag gi sangs rgyas</text></item>
<item><p>189b1</p><section>mdo sde</section><text>kyi zhing yang ston par gyur cig /byang chub yang dag par 'dzin du stsol par yang gyur cig /sems can de dag kyang bdag la mchog tu dga' zhing dad pa thob par gyur nas byang chub tu sems skyed par gyur cig /de dag gi sdug bsngal gyi tshor ba thams cad</text></item>
<item><p>189b2</p><section>mdo sde</section><text>rab tu zhi bar gyur cig /de dag gis ting nge 'dzin nyi ma'i sgron ma thob par gyur nas gti mug spangs par gyur cig /de dag 'gum pa'i dus bgyis nas kyang bdag gi sangs rgyas kyi zhing du skye bar gyur cig /bcom ldan 'das kyis bka' stsal pa/ skyes bu</text></item>
<item><p>189b3</p><section>mdo sde</section><text>dam pa legs so legs so/ /khyod kyis ni smon lam bzang por btab bo/ /des gsol pa/ btsun pa bcom ldan 'das gal te bdag smon lam de lta bu yongs su rdzogs par 'gyur ba lta na de'i slad du sangs rgyas kyi zhing gi rdul phra rab kyi rdul snyed kyi</text></item>
<item><p>189b4</p><section>mdo sde</section><text>phyogs bcu'i sangs rgyas kyi zhing gzhan dag tu tsan dan sbrul gyi snying po'i phye ma'i char rab tu 'bab par gyur cig /sems can gang dag gis dri de tshor bar gyur pa de dag thams cad kyang bla na med pa yang dag par rdzogs pa'i byang chub tu sems skyed par gyur cig /</text></item>
<item><p>189b5</p><section>mdo sde</section><text>bdag gis kyang ting nge 'dzin gya nom snang zhes bgyi ba thob par gyur cig /de yang bdag nyid kyis mthong bar gyur cig /rigs kyi bu des ting nge 'dzin gya nom snang ba bskyed pa dang sangs rgyas kyi zhing gi rdul phra rab kyi rdul snyed kyi phyogs bcu'i 'jig rten gyi</text></item>
<item><p>189b6</p><section>mdo sde</section><text>khams gzhan dag tu tsan dan sbrul gyi snying po'i phye ma'i char bab pa de yang bdag nyid kyis mthong la phyogs bcu'i phyogs re rer yang sems can bgrang ba las 'das pa gang dag gi thal mo sbyar te byang chub tu sems bskyed pa dag kyang mthong ba dang / bcom ldan 'das</text></item>
<item><p>189b7</p><section>mdo sde</section><text>kyis bka' stsal pa/ rigs kyi bu shin tu myur bar spos kyi char yang bab la sems can bgrang ba las 'das pa dag kyang byang chub yang dag par 'dzin du bcug pas na rigs kyi bu de'i phyir khyod seng ge spos zhes bya bar gyur cig /seng ge spos khyod ni bskal pa</text></item>
<item><p>190a1</p><section>mdo sde</section><text>grangs med pa gang gA'i klung gcig gi bye ma snyed 'das nas grangs med pa gnyis pa la bab pa na shar phyogs logs su sangs rgyas kyi zhing nas sangs rgyas kyi zhing gang gA'i klung bzhi bcu rtsa gnyis kyi bye ma snyed kyi rdul phra rab kyi rdul snyed 'das pa</text></item>
<item><p>190a2</p><section>mdo sde</section><text>der 'jig rten gyi khams dri sngo snang ba rdul bral zhes bya ba zhig 'byung ste/ seng ge spos khyod ni der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>190a3</p><section>mdo sde</section><text>snang ba rdul bral spos mtho dbang phyug rgyal po zhes bya ba sangs rgyas bcom ldan 'das kyi bar du 'gyur ro/ /rigs kyi bu de nas byang chub sems dpa' seng ge'i spos kyis de bzhin gshegs pa rin po che'i snying po'i zhabs la yan lag lngas phyag byas pa dang / de bzhin</text></item>
<item><p>190a4</p><section>mdo sde</section><text>gshegs pa rin po che'i snying pos de la bka' stsal pa/ lha mi lha min rnams kyis mchod par 'gyur ba longs/ /srid pa'i 'gro bar sems can sdug bsngal khyod kyis sgrol/ /srid pa'i sdug bsngal nyon mongs 'ching ba khyod kyis chod/ /mi yi rgyal ba 'phags</text></item>
<item><p>190a5</p><section>mdo sde</section><text>pa'i gang zag nyid du 'gyur/ /rigs kyi bu de nas bram ze rgya mtsho'i rdul gyis rgyal bu brgyad pa gnod pa med ces bya ba la snga ma bzhin du sbyar ro/ /btsun pa bcom ldan 'das bdag ni ji srid du sangs rgyas kyi zhing nyon mongs pa can khri sangs rgyas kyi zhing dri sngo snang ba rdul</text></item>
<item><p>190a6</p><section>mdo sde</section><text>bral ci 'dra bar gyur pa de ltar yongs su dag par 'god par 'gyur zhing de de ltar dge ba'i rtsa ba bskyed pa dang / bsam pa yongs su dag pa dang / theg pa chen po la yang dag par zhugs pa'i byang chub sems dpa' dag gis khyab par gnas par 'gyur ba srid du</text></item>
<item><p>190a7</p><section>mdo sde</section><text>byang chub sems dpar gyur cing / sangs rgyas kyi zhing nyon mongs pa can du byang chub sems dpa'i spyad pa spyod na slad kyis bdag bla na med pa yang dag par rdzogs pa'i byang chub mngon par rdzogs par 'tshang rgya bar bgyi ste/ btsun pa bcom ldan 'das bdag gis</text></item>
<item><p>190b1</p><section>mdo sde</section><text>ni ci nas kyang byang chub sems dpa' gzhan dag mi spyod pa de lta bu'i byang chub sems dpa'i spyod pa spyad par bgyi'o/ /btsun pa bcom ldan 'das gang gi tshe bdag lo bdun po 'di la gcig pu dben par mchis nas sangs rgyas kyi yon tan dang / byang chub sems dpa'i yon</text></item>
<item><p>190b2</p><section>mdo sde</section><text>tan yongs su dag pa dang / sangs rgyas kyi zhing gi yon tan yongs su dag pa la sems shing mchis pa na/ bdag gis ting nge 'dzin snang ba bkod pa la sogs pa byang chub sems dpa'i ting nge 'dzin khri chig stong bskyed cing thob ste bsgoms pa gang lags pa de dag ni</text></item>
<item><p>190b3</p><section>mdo sde</section><text>btsun pa bcom ldan 'das bdag byang chub sems dpar gyur pa'i byang chub sems dpa'i spyod pa lags so/ /sangs rgyas bcom ldan 'das gang dag phyogs bcu'i 'jig rten gyi khams mtha' yas mu ma mchis pa dag na bzhugs te 'tsho zhing gzhes la sems can rnams la</text></item>
<item><p>190b4</p><section>mdo sde</section><text>sman pa dang bde ba'i slad du chos ston pa de dag dang / gang dag dus gsum las yang dag par 'das pa'i sangs rgyas kyi zhing rgyal mtshan gyi rtse mo'i dpung rgyan ces bgyi ba rgyal ba rnams kyis yongs su gtams pa de dag mthong zhing der 'jug par gyur cig /btsun pa bcom</text></item>
<item><p>190b5</p><section>mdo sde</section><text>ldan 'das ting nge 'dzin des bdag gis sangs rgyas bcom ldan 'das byang chub sems dpa' dang / nyan thos kyi tshogs kyis yongs su bskor ba rdul phra rab kyi rdul snyed dag mthong bar gyur cig /ting nge 'dzin gyi mthus bdag gnas ma mchis par sangs rgyas kyi zhing rdul</text></item>
<item><p>190b6</p><section>mdo sde</section><text>phra rab kyi rdul snyed kyi lus kyis re re la yang phyag 'tshal bar gyur cig /re re la yang bdag gi lus re res rin po che dang / me tog sna tshogs bla na ma mchis pa dag dang / spos dang / me tog phreng dang / phye ma dang / byug pa dang / rol mo'i sgra bla na ma mchis pa sna tshogs dang / bkod</text></item>
<item><p>190b7</p><section>mdo sde</section><text>pa bla na ma mchis pa thams cad kyis mchod par gyur cig /sangs rgyas kyi zhing gcig tu yang bdag bskal pa rgya mtsho bye ma snyed du spyod par gyur cig /gang gi tshe bdag gis lus thams cad rnam par 'jig pa'i ting nge 'dzin gyis skad cig gcig gis sangs rgyas re re'i</text></item>
<item><p>191a1</p><section>mdo sde</section><text>sangs rgyas kyi spyod yul sangs rgyas kyi zhing gi rdul phra rab kyi rdul snyed dag 'tshal bar gyur cig /btsun pa bcom ldan 'das ting nge 'dzin yon tan 'byung gnas kyis de dag re re la yang sangs rgyas kyi zhing gi rdul phra rab kyi rdul snyed kyi bstod pa bla na ma mchis pa</text></item>
<item><p>191a2</p><section>mdo sde</section><text>dag gis stod par gyur cig /btsun pa bcom ldan 'das bdag gis mig mi 'dzums pa'i ting nge 'dzin gyis rdul gcig gi steng du sems kyi skad cig gi tshad kyis rgyal ba rnams kyis bltams pa'i sangs rgyas kyi zhing thams cad mthong bar gyur cig /btsun pa bcom ldan</text></item>
<item><p>191a3</p><section>mdo sde</section><text>'das bdag gis nyon mongs pa ma mchis pa'i ting nge 'dzin gyis sems kyi skad cig gcig gis sangs rgyas kyi zhing thams cad dag na 'das pa dang / ma 'ongs pa dang da ltar byung ba'i byang chub sems dpa' rnams dang sangs rgyas kyi zhing gi yon tan bkod pa dag mthong bar gyur cig /btsun</text></item>
<item><p>191a4</p><section>mdo sde</section><text>pa bcom ldan 'das bdag dpa' bar 'gro ba'i ting nge 'dzin gyis sems can dmyal ba rnams su zhugs te/ sems can dmyal ba pa'i lus su sprul nas/ sems can dmyal ba pa'i sems can rnams la chos ston par 'gyur zhing byang chub yang dag par 'dzin du stsol bar gyur cig /</text></item>
<item><p>191a5</p><section>mdo sde</section><text>de na sems can de dag kyang byang chub tu sems skyed par gyur cig /de nas shi 'phos nas kyang mi rnams dang skal ba mnyam par skye bar 'gyur zhing gang na sangs rgyas bcom ldan 'das dag bzhugs pa'i sangs rgyas bcom ldan 'das de dag las chos nyan par 'gyur ba dang / phyir</text></item>
<item><p>191a6</p><section>mdo sde</section><text>mi ldog pa'i sa la gnas par gyur cig /dud 'gro rnams la yang de bzhin/ rnams la yang de bzhin/ gnod sbyin rnams la yang de bzhin/ srin po rnams la yang de bzhin/ lha ma yin rnams la yang de bzhin/ klu rnams la yang de bzhin/ mi'am ci rnams la yang de bzhin/ lto 'phye</text></item>
<item><p>191a7</p><section>mdo sde</section><text>chen po rnams la yang de bzhin/ sha za rnams la yang de bzhin/ srul po rnams la yang de bzhin/ lus srul po rnams la yang de bzhin/ mi gdol pa rnams la yang de bzhin/ tshong pa rnams dang / smad 'tshong ma rnams la yang de bzhin te/ bcom ldan 'das sems can rigs ji lta bur skyes</text></item>
<item><p>191b1</p><section>mdo sde</section><text>pa rnams dang / de dag gis lus ji lta bu thob pa dang / sems can las kyi rkyen ji lta bus bde ba'am/ sdug bsngal gyi tshor ba myong ba rnams dang / bzo'i gnas ji lta bu dag dang / las kyi gnas ji lta bu dag la chags pa rnams la de lta bu'i lus su sprul nas/ bzo'i gnas dang / las kyi gnas</text></item>
<item><p>191b2</p><section>mdo sde</section><text>de lta bu dag la brtson pa ston par bgyid cing / de lta bu'i yi ge brjod pas sems can rnams kyi sems mgu bar bgyid cing chos kyang ston par gyur cig /bla na med pa yang dag par rdzogs pa'i byang chub yang dag par 'dzin du 'jug cing btsud pa dang rab tu 'god par yang gyur cig /bla na</text></item>
<item><p>191b3</p><section>mdo sde</section><text>med pa yang dag par rdzogs pa'i byang chub las slar mi ldog pa la 'god par yang gyur cig /btsun pa bcom ldan 'das bdag gis phyogs bcu'i sangs rgyas kyi zhing stong phrag bcu po thams cad dag na sems can thams cad kyi sems kyi rgyud la yang ci nas kyang sngon gyi las</text></item>
<item><p>191b4</p><section>mdo sde</section><text>dang / nyon mongs pa ma lus par 'gyur ba dang / sems can 'ga'i sems kyi rgyud kyi lam yang bdud bzhis rtogs par mi 'gyur ba de ltar sems can thams cad kyi sems kyi rgyud yongs su sbyong bar 'gyur ba de srid du bdag gis byang chub kyi spyod pa spyad par bgyi'o/ /de'i slad du bdag</text></item>
<item><p>191b5</p><section>mdo sde</section><text>gis sangs rgyas kyi khri yang ji ltar de bzhin gshegs pa snang ba rdul bral spos mtho dbang phyug rgyal po skar ma'i sangs rgyas kyi zhing dri sngo snang ba rdul bral gyi yon tan bkod pa ci 'dra ba de ltar yongs su dag par 'jog par gyur cig /de bzhin du bdag gis bdag gi sangs rgyas kyi zhing dang /</text></item>
<item><p>191b6</p><section>mdo sde</section><text>bdag gi 'khor yang ji ltar byang chub sems dpa' seng ge spos kyis smon lam btab pa bzhin du gyur cig /btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na de'i slad du phyogs bcu'i sangs rgyas kyi zhing dag gi sems can rnams kyi sdug bsngal</text></item>
<item><p>191b7</p><section>mdo sde</section><text>thams cad rab tu zhi bar gyur cig /thams cad kyang sems mnyen par gyur cig /sems las su rung bar gyur cig /rang rang gi gling bzhi pa dag na sangs rgyas bzhugs pa dag mthong bar gyur cig /sems can de dag la rin po che sna tshogs dag dang / me tog dang / spos dang / byug pa dang / phye ma dang /</text></item>
<item><p>192a1</p><section>mdo sde</section><text>gdugs dang / rgyal mtshan dang / ba dan dag bdog par gyur la/ des sems can de dag sangs rgyas de dag la yang mchod pa bgyid par 'gyur zhing / bla na med pa yang dag par rdzogs pa'i byang chub tu sems skyed par gyur cig /bcom ldan 'das bdag gis kyang ting nge 'dzin snang ba bkod pa'i mthus</text></item>
<item><p>192a2</p><section>mdo sde</section><text>bdag nyid kyis mthong bar gyur cig /tshig de brjod ma thag tu ji ltar smon lam btab pa bzhin du bdag nyid kyis mthong bar gyur pa dang / bcom ldan 'das kyis bka' stsal pa/ rigs kyi bu legs so legs so/ /rigs kyi bu khyod ni rang gi sangs rgyas kyi zhing kho ra khor yug tu sangs rgyas kyi zhing yongs su</text></item>
<item><p>192a3</p><section>mdo sde</section><text>dag pa khri 'jog par 'gyur ro/ /sems can dpag tu med grangs med pa dag gi sems kyi rgyud yongs su dag par byed par yang 'gyur ro/ /de bzhin du sangs rgyas bcom ldan 'das dpag tu med grangs med pa dag la mchod pa dpag tu med grangs med pa dag byed par spro bar yang 'gyur ro/ /rigs kyi bu</text></item>
<item><p>192a4</p><section>mdo sde</section><text>de'i phyir khyod kun tu bzang po zhes bya bar gyur cig /kun tu bzang po khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas/ bskal pa grangs med pa gnyis pa la bab pa na byang phyogs logs su sangs rgyas kyi zhing 'di nas sangs rgyas kyi zhing gang gA'i klung drug cu'i</text></item>
<item><p>192a5</p><section>mdo sde</section><text>bye ma snyed 'das pa de na 'jig rten gyi khams ye shes kyi chu shin tu rnam par dag pa'i yon tan zhes bya ba zhig 'byung ste/ kun tu bzang po khyod ni der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par</text></item>
<item><p>192a6</p><section>mdo sde</section><text>rdzogs pa'i sangs rgyas ye shes rdo rje rnam par bsgyings pa'i dbang phyug tog ces bya ba sangs rgyas bcom ldan 'das kyi bar du 'gyur ro/ /rigs kyi bu de nas byang chub sems dpa' sems dpa' chen po kun tu bzang pos de bzhin gshegs pa rin po che'i snying po'i zhabs la yan lag</text></item>
<item><p>192a7</p><section>mdo sde</section><text>lngas mgo bos gtugs pa dang / de bzhin gshegs pa rin po che'i snying pos bka' stsal pa/ brtul zhugs bzang po rab tu dga' ba sems dul longs/ /dam bcas brtan pa sems can rnams kyi rgyud sbyongs la/ /khyod kyis sems can nyon mongs mi bzad klung las sgrol/ /khyod ni 'jig rten ye shes</text></item>
<item><p>192b1</p><section>mdo sde</section><text>sgron mchog sangs rgyas 'gyur/ /rigs kyi bu yang de'i tshe na srog chags le lo can khris tshig 'thun par 'di skad ces gsol to/ /btsun pa bcom ldan 'das bsam pa shin tu rnam par dag pa'i byang chub sems dpa' sems dpa' chen po kun tu bzang pos byang chub sems dpa'i spyad pa spyod cing</text></item>
<item><p>192b2</p><section>mdo sde</section><text>yongs su dag par 'jog par 'gyur ba na bdag cag kyang sangs rgyas kyi zhing yongs su dag pa der de bzhin gshegs pa dgra bcom pa yang dag par rdzogs pa'i sangs rgyas su 'gyur bar bgyi'o/ /de ltar bdag cag gis pha rol tu phyin pa drug yongs su rdzogs par bgyis nas sangs rgyas kyi zhing</text></item>
<item><p>192b3</p><section>mdo sde</section><text>der skye bar gyur cig /rigs kyi bu de bzhin gshegs pa rin po che'i snying pos srog chags khri po de dag la 'di skad ces lung bstan te/ gang gi tshe byang chub sems dpa' kun tu bzang po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe/ khyod cag 'jig rten gyi</text></item>
<item><p>192b4</p><section>mdo sde</section><text>khams de'i kho ra khor yug dag tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ stong stong zhing mtshan 'thun pa'i de bzhin gshegs par 'gyur ro/ /'di lta ste stong ni de bzhin gshegs pa me lce thab khung dbang phyug dbyangs zhes bya bar 'gyur ro/ /gzhan yang stong ni</text></item>
<item><p>192b5</p><section>mdo sde</section><text>de bzhin gshegs pa sdom pa'i dbang phyug dbyangs zhes bya bar 'gyur ro/ /gzhan yang stong ni de bzhin gshegs pa shin tu dri med dbyangs kyi dbang phyug rgyal po zhes bya bar 'gyur ro/ /gzhan yang stong ni de bzhin gshegs pa gya nom 'jigs med dbyangs kyi dbang phyug rgyal po zhes bya bar 'gyur</text></item>
<item><p>192b6</p><section>mdo sde</section><text>ro/ /gzhan yang stong ni de bzhin gshegs pa dri med dbyangs kyi gzi brjid dbang phyug rgyal po zhes bya bar 'gyur ro/ /lnga brgya yang mtshan 'thun te/ 'di lta ste nyi ma'i dbyangs zhes bya bar 'gyur ro/ /de bzhin du nyis stong lnga brgya ni 'jigs bral grags pa'i rgyal po dang / 'od zer bral dang / 'od zer bral ba'i</text></item>
<item><p>192b7</p><section>mdo sde</section><text>dbyangs dang / grags pa'i dbang phyug dbyangs dang / rnam grol chos grags dbyangs dang / snying po grags pa'i rgyal po dang / rin chen rgyal mtshan dang / snang ba'i dbang phyug dang / thub chen ye shes 'bar ba'i dbang phyug dang / gnas kyi gos bstsags rgyal po dang / ye shes blo gros bsam yas</text></item>
<item><p>193a1</p><section>mdo sde</section><text>snying po dang / ye shes lhun po'i rgyal mtshan dang / ye shes rgya mtsho'i rgyal po dang / brtson 'grus chen po'i dbyangs kyi dbang phyug dang / lhun po'i dpal lta bu dang / ye shes rdul bral shugs dang / ci'i dbang phyug sa bon dang / ye shes shin tu dri med sgrogs pa'i dbang phyug</text></item>
<item><p>193a2</p><section>mdo sde</section><text>dang / yon tan rgya mtsho'i zil mnan rgyal po dang / ye shes 'byung ba stobs kyi rgyal po dang / byang chub rdul bral rgyal po dang / thub pa dpal brtsegs shugs kyi me tog dang / ye shes dpal brtsegs blo dang / rdo rje seng ge dang / tshul khrims 'od gsal dang / bzang mchog dang /</text></item>
<item><p>193a3</p><section>mdo sde</section><text>'od zer mtha' yas dang / seng ge dga' dang / ye shes mi zad brtsegs dang / rin chen snang ba dang / ye shes dri med dang / ye shes rgyas pa dang / seng ge grags pa dang / mngon shes yon tan rgyal po dang / chos kyi sna ma'i me tog char 'bebs dang / 'od byed dang / lhun po mngon 'phags dang /</text></item>
<item><p>193a4</p><section>mdo sde</section><text>chos yang dag 'phags rgyal po dri med dang / spos kyi dbang phyug dang / dri med spyan dang / rab tu che bstsags dang / thogs med stobs spos kyi rgyal po dang / rang gi ye shes bsod nams stobs dang / ye shes chos gos dang / dbang sgyur dang / chags med phan bzhed dang / ye shes yang dag</text></item>
<item><p>193a5</p><section>mdo sde</section><text>'byung dang / lhun po chen po dang / stobs kyi snying po dang / yon tan 'byung gnas dang / 'khri shing me tog rgyal mtshan dang / yon tan 'od dang / gti mug rnam bral yon tan rgyal po dang / rdo rje mchog dang / chos kyi tog dang / dbyangs kyi dbang po'i rgyal po dang / legs sbas dang / rdo rje rgyal mtshan</text></item>
<item><p>193a6</p><section>mdo sde</section><text>dang / rin chen dbang phyug dang / mngon 'phags rgyal mtshan dang / ri bo lta bu dang / dga' sprin dang / chos byed dang / sA la'i rgyal po dang / kun sbed dang / rgya mtsho'i rgyal po dang / ye shes yang dag bstsags dang / ye shes 'od 'phro dang / me tog tshogs can dang /</text></item>
<item><p>193a7</p><section>mdo sde</section><text>glang po che'i dbang po'i dbang phyug dang / u dum bA ra'i me tog dang / gser gyi rgyal mtshan dang / chos kyi rgyal mtshan dang / sgrogs pa'i rgyal po dang / tsan dan dang / shin tu brtan pa dang / mthus gnon dang / rgyal mtshan gyi rtse mo'i sgron ma dang / ye shes dang / rgya mtsho'i</text></item>
<item><p>193b1</p><section>mdo sde</section><text>rgyal mtshan dang / rnam rgyal chos grags dang / nga rgyal sgrogs dang / yon tan 'od 'phro dang / ye shes 'od dang / ye shes sgron ma dang / bde ba'i rgyal po dang / ye shes dbyangs dang / rgyal mtshan bsdus pa dang / rdo rje'i sgron ma dang / bkod pa'i rgyal po dang / rgyal ba'i grangs dang / rab tu</text></item>
<item><p>193b2</p><section>mdo sde</section><text>brtan pa dang / blo gros zla ba'i rgyal po dang / rim gyis sgrogs pa'i rgyal po dang / sA la'i dbang po seng ge'i sgra dang / sred med kyi bus rnam par rgyal ba'i snying po dang / yon tan rin chen yang dag bstsags dang / skar ma'i snying po dang / skar ma rnam 'jig grags pa dang / bsod</text></item>
<item><p>193b3</p><section>mdo sde</section><text>nams stobs sA la'i rgyal po dang / yid du 'ong ba'i dbyangs dang / tshangs mchog dang / yul 'khor srung zhes bya bar 'gyur ro/ /gzhan yang stong ni spos kyi pad ma rnam rgyal grags pa'i rgyal po zhes bya ba dang / 'od zer gyi dkyil 'khor snang ba dang / snang ba'i rgyal po dang / spos kyi pad ma dam</text></item>
<item><p>193b4</p><section>mdo sde</section><text>pa'i shugs dang / yon tan rgya mtsho'i mtha' yas ye shes bla ma dang / 'dzam bu'i grib ma dang / yon tan ri bo'i rgyal mtshan dang / seng ge'i tog dang / klus spangs me tog gzi brjid rgyal po dang / dri zhim sa bon bdag med dang / yon tan bdud rtsi gzi brjid rgyal po zhes bya ba dag tu 'gyur</text></item>
<item><p>193b5</p><section>mdo sde</section><text>ro/ /gzhan yang stong ni de bzhin gshegs pa dgra bcom pa yang dag par rdzogs pa'i sangs rgyas chos sbyin rgyal po klu dbang rnam grol sad byed 'jig rten rgya mtsho'i mig gi ri bo zhes bya ba sha stag tu 'gyur te/ 'jig rten gyi khams gzhan dang / gzhan dag tu nyi ma gcig dang / dus gcig tu bla na med</text></item>
<item><p>193b6</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya bar 'gyur zhing / de dag gi tshe'i tshad ni bar gyi bskal pa bcur 'gyur ro/ /srog chags khri po de dag gis de bzhin gshegs pa rin po che'i snying po'i zhabs la yan lag lngas mgos gtugs pa dang / de bzhin gshegs pa rin po che'i</text></item>
<item><p>193b7</p><section>mdo sde</section><text>snying pos bka' stsal pa/ klu ltar brtan par sgrogs pa dag ni re shig longs/ /dge ba'i nor rnams dag ni yang dag gyis la/ /pha rol phyin pa rnams la myur du brtson gyis dang / /lha mi 'jig rten rnams kyi 'dren pa dag tu 'gyur// //</text></item>
<item><p>194a1</p><section>mdo sde</section><text>bam po bdun pa/ rigs kyi bu de nas bram ze rgya mtsho'i rdul gyis rgyal bu dgu pa sdig med ces bya ba la smras pa dang / snga ma bzhin du sbyar te/ des gsol pa/ btsun pa bcom ldan 'das ci nas kyang bdag byang chub sems dpa'i spyad pa spyod pa na/ phyogs bcu'i 'jig</text></item>
<item><p>194a2</p><section>mdo sde</section><text>rten gyi khams gang gA'i klung gi bye ma snyed dag na/ sangs rgyas bcom ldan 'das gang gA'i klung gi bye ma snyed dag bzhugs te 'tsho zhing gzhes pa rnams bdag gi dpang lags par 'gyur ba de ltar bdag gis byang chub sems dpa'i spyad pa spyod par bgyi ste/ btsun pa bcom ldan 'das gang</text></item>
<item><p>194a3</p><section>mdo sde</section><text>bdag gis khyod kyi spyan sngar byang chub tu sems bskyed pa nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i bar du bdag byang chub sems dpa'i spyad pa spyod pa na 'gyod pa'i sems skye bar ma gyur cig /byang chub kyi mthar thug pa nye bar bzung</text></item>
<item><p>194a4</p><section>mdo sde</section><text>ba'i bar du dam bcas pa brtan zhing ji skad smras pa de bzhin du bgyid par gyur cig /sems can gzhan gyi sems 'khrug par mi bgyid par gyur cig /bdag nyan thos dang rang sangs rgyas kyi theg par sems mi bskyed par gyur cig /'dod pa'i 'dod chags kyi sems dang / sems</text></item>
<item><p>194a5</p><section>mdo sde</section><text>las byung ba skye bar ma gyur cig /rmugs pa dang gnyid dang ldan par ma gyur cig /rgod pa dang ldan par ma gyur cig /'gyod pa dang ldan par ma gyur cig /the tsom dang ldan par ma gyur cig /byang chub kyi mthar thug gi bar du bdag byang chub sems dpa'i spyad pa spyod pa na/ srog</text></item>
<item><p>194a6</p><section>mdo sde</section><text>gcod pa ma mchis pa dang / ma byin par len pa ma mchis pa dang / mi tshangs par spyod pa ma mchis pa dang / du smra ba ma mchis pa dang / phra ma ma mchis pa dang / ngag rtsub po ma mchis pa dang / tshig kyal pa ma mchis pa dang / brnab sems ma mchis pa dang / gnod sems</text></item>
<item><p>194a7</p><section>mdo sde</section><text>ma mchis pa dang / log par lta ba ma mchis pa dang / the tsom dang ldan pa ma mchis pa dang / chos la mi gus pa'i sems ma mchis pa dang / slu ba'i sems ma mchis shing chos de dag ma mchis par gyur cig /byang chub kyi mthar thug pa nye bar bzung ba'i bar du gom pa 'dor</text></item>
<item><p>194b1</p><section>mdo sde</section><text>ba tsam la yang rtag tu sangs rgyas rjes su dran pa'i sems dang sems las byung ba dag 'jug par gyur cig /bdag byang chub kyi mthar thug gi bar du sangs rgyas mthong ba dang / chos nyan pa dang / dge 'dun la bsnyen bkur bgyid pa dang mi 'bral bar gyur cig /tshe rabs</text></item>
<item><p>194b2</p><section>mdo sde</section><text>thams cad du yang rab tu 'byung ba thob par gyur cig /tshe rabs thams cad du phyag dar khrod par gyur cig /chos gos gsum pa dang / shing drung pa dang / cog bu pa dang / dgon pa pa dang / bsod snyoms pa dang / 'dod pa chung ba dang / chog shes pa dang / chos ston pa dang /</text></item>
<item><p>194b3</p><section>mdo sde</section><text>tshig btsun pa dang spobs pa dpag tu ma mchis pa phun sum tshogs par gyur cig /ltung ba'i rtsa ba 'byung bar ma gyur cig /du smra ba dang ldan pa'i tshig rnams kyis phas kyi rgol ba 'dul bar ma gyur cig /bud med la stong pa nyid dang ldan pa'i chos ston par ma gyur cig /stong</text></item>
<item><p>194b4</p><section>mdo sde</section><text>pa nyid yid la bgyid pas bud med la chos ston par bgyid par ma gyur cig /lag pa sgyur zhing chos ston par ma gyur cig /rtag tu bdag theg pa chen po la yang dag par zhugs pa'i byang chub sems dpa' rnams la ston pa'i 'du shes skyed par gyur cig /bdag chos smra ba gang la chos</text></item>
<item><p>194b5</p><section>mdo sde</section><text>nyan pa na de la ston pa'i 'du shes kyis bsnyen bkur bgyid par gyur cig /bdag chos smra ba de la de bzhin gshegs pa la ji lta ba de ltar rim gro bgyid pa dang / bsnyen bkur bgyid pa dang / bla mar bgyid pa dang / ri mor bgyid pa dang / mchod par bgyid par gyur cig /chos smra</text></item>
<item><p>194b6</p><section>mdo sde</section><text>ba la bdag gi sha dag gi bar gyis kyang bsnyen bkur bgyid par gyur cig /bdag snod dang snod ma lags par mi rtog par sbyin pa sbyin par gyur cig /bdag chos kyi sbyin pa la ser sna'i sems dang sems las byung ba dag skyed par ma gyur cig /bdag byang chub don du gnyer ba'i</text></item>
<item><p>194b7</p><section>mdo sde</section><text>sems can rnams la rang gi srog gi sbyin pas yongs su skyob par gyur cig /bdag nyid kyi brtson 'grus kyi stobs dang / smon lam gyis nye bar bsgrubs pa'i rdzas kyis sems can sdug bsngal bar gyur pa rnams sdug bsngal dag las yongs su thar bar bgyid par gyur cig /bdag</text></item>
<item><p>195a1</p><section>mdo sde</section><text>rab tu byung ba'i rtags can nam/ khyim pa'i rtags can ltung ba byung ba'am/ ltung ba ma byung ba dag la skur bar bgyid par ma gyur cig /bdag rnyed pa dang / bkur sti dang / tshigs su bcad pa dag la rtag tu me dang / dug dang / mtshon cha lta bur 'du shes skyed</text></item>
<item><p>195a2</p><section>mdo sde</section><text>par gyur cig /btsun pa bcom ldan 'das gal te bdag gis ji ltar bcom ldan 'das kyi spyan sngar smon lam btab pa'i smon lam 'di dag byang chub kyi mthar thug pa nye bar bzung ba'i bar du yang dag par 'grub par 'gyur ba lta na/ de'i slad du bdag gi sug pa gnyis su</text></item>
<item><p>195a3</p><section>mdo sde</section><text>lha'i 'khor lo rin po che'i rtsibs stong mchis pa/ lte ba dang bcas pa/ mu khyud dang bcas pa/ nyi ma'i kha dog ltar 'od gsal ba dag 'byung bar gyur cig /rgyal bu sdig med kyis tshig de skad smras ma thag tu lag pa gnyis su ji ltar 'dod pa de lta bu'i 'khor lo dag byung bar gyur</text></item>
<item><p>195a4</p><section>mdo sde</section><text>pa dang / yang gsol pa/ btsun pa bcom ldan 'das gal te byang chub kyi mthar thug gi bar du bdag gi re ba 'di lta bu yongs su rdzogs par 'gyur ba lta na/ de'i slad du 'khor lo 'di dag 'di ltar thams cad dang ldan pa'i sangs rgyas kyi zhing dag sgras mngon par go bar bgyi ba dang /</text></item>
<item><p>195a5</p><section>mdo sde</section><text>byang chub sems dpa' lung ston pa dran pa mi brjed pa'i ye shes mthong ba dang / stong pa nyid bsgom pa la spyod pa sangs rgyas kyi yul gyi chos kyi rnam grangs 'di spyod du stsal ba'i slad du ji ltar klu'i rgyal po dga' bo dang / nye dga' bo gnyis mchis pa de lta bu'i sgra gsang mthon pos</text></item>
<item><p>195a6</p><section>mdo sde</section><text>sangs rgyas kyi zhing snyigs ma lnga dang ldan pa stong pa dag du mchi bar gyur cig /gang dag der skyes pa'i sems can de dag thams cad kyis rna ba'i dbang po dag tu yang chos kyi rnam grangs 'di grag par gyur cig /grags ma thag tu yang sems can de dag gi 'dod chags rab tu zhi bar</text></item>
<item><p>195a7</p><section>mdo sde</section><text>gyur cig /zhe sdang dang / gti mug dang / nga rgyal dang / phrag dog dang / ser sna rab tu zhi bar gyur cig /thams cad kyang sangs rgyas rjes su dran pa yid la bgyid pas bla na med pa yang dag par rdzogs pa'i byang chub tu sems skyed par gyur cig /rigs kyi bu rgyal bu sdig med kyis</text></item>
<item><p>195b1</p><section>mdo sde</section><text>'khor lo rin po che de dag btang ba dang / de dag 'di ltar mgyogs par song ste/ 'di lta ste/ dper na sangs rgyas bcom ldan 'das mgyogs pas gshegs pa de bzhin du 'khor lo rin po che de dag kyang song ste phyogs bcu'i sangs rgyas kyi zhing snyigs ma lnga dang ldan pa dpag tu med</text></item>
<item><p>195b2</p><section>mdo sde</section><text>grangs med pa dag tu song nas/ sems can rnams byang chub sems dpa' lung ston pa dran pa mi brjed pa'i ye shes mthong ba stong pa nyid bsgom pa la spyod pa sangs rgyas kyi yul gyi chos kyi rnam grangs 'di spyod du bcug go/ /sems can gang dag gi rna ba'i dbang por chos kyi rnam grangs</text></item>
<item><p>195b3</p><section>mdo sde</section><text>'di grag par gyur pa de dag thams cad kyi 'dod chags dang / ser sna'i bar gyi sems dang sems las byung ba dag rab tu zhi bar gyur cig /thams cad kyis kyang sangs rgyas kyi ye shes kyi yul yid la byed pas bla na med pa yang dag par rdzogs pa'i byang chub tu sems bskyed nas 'khor</text></item>
<item><p>195b4</p><section>mdo sde</section><text>lo de dag kyang yud tsam gcig gis phyir log ste rgyal bu sdig med kyi mdun du 'dug go/ /rigs kyi bu de nas de bzhin gshegs pa rin po che'i snying pos rgyal bu sdig med la legs so zhes bya ba byin te/ rigs kyi bu legs so legs so/ /khyod kyis ni smon lam shin tu bzang po</text></item>
<item><p>195b5</p><section>mdo sde</section><text>btab ste/ lha'i 'khor lo rin po che 'di dag kyang sangs rgyas kyi zhing snyigs ma lnga dang ldan pa stong pa dag tu btang bas srog chags bye ba khrag khrig 'bum phrag mang po dag rnyog pa med pa'i sems la bkod cing byang chub yang dag par 'dzin du bcug pas na rigs kyi bu de'i phyir khyod mi</text></item>
<item><p>195b6</p><section>mdo sde</section><text>'khrugs pa zhes bya bar gyur cig /mi 'khrugs pa khyod ni 'jig rten gyi yongs su 'dren par 'gyur gyis/ mi 'khrugs pa khyod kyis sangs rgyas kyi zhing gi yon tan bkod pa ji lta bu dag 'dod pa longs shig /mi 'khrugs pas gsol pa/ btsun pa bcom ldan 'das bdag ni ji ltar</text></item>
<item><p>195b7</p><section>mdo sde</section><text>sa gzhi thams cad gser las grub cing lag mthil ltar mnyam la/ lha'i nor bu rin po che rnam par bkram pa gseg ma dang gyo mo dag ma mchis/ gor ma'i ka ba dang / pha bong dang ri dag ma mchis shing / ka tsa lin di ka ltar reg na bde zhing 'jam la/ rkang mthil</text></item>
<item><p>196a1</p><section>mdo sde</section><text>bzhag na ni nems zhes bgyid/ rkang mthil bteg na ni par ces bgyid pa de lta bu'i sangs rgyas kyi zhing gi yon tan bkod pa dag 'tshal te/ de na sems can dmyal ba dang / dud 'gro'i skye gnas dang / gshin rje'i 'jig rten dang / kyi yul dag ma mchis</text></item>
<item><p>196a2</p><section>mdo sde</section><text>par gyur cig /sangs rgyas kyi zhing de na dri nga ba dag ma mchis par gyur la/ sangs rgyas kyi zhing de lha'i las shin tu 'das pa'i spos kyis khyab par gyur cig /sangs rgyas kyi zhing de lha'i me tog man dA ra ba dang / man dA ra ba chen po dag gis kun tu gang bar gyur cig /de na sems</text></item>
<item><p>196a3</p><section>mdo sde</section><text>can rnams la rga ba dang / na ba dang / 'gum pa ma mchis par gyur cig /gcig gis gcig 'jigs pa ma mchis pa dang / gcig la gcig tho 'tsham pa ma mchis pa dang / sems can rnams la dus ma lags par 'gum pa ma mchis pa dang / 'gyod cing 'gum pa ma mchis</text></item>
<item><p>196a4</p><section>mdo sde</section><text>pa dang / mnyam par ma gzhag par 'gum pa ma mchis par gyur cig /de na sems can rnams sangs rgyas rjes su dran pa yid la bgyid par gyur cig /ngan 'gro rnams su skye bar ma gyur cig /sangs rgyas kyi zhing snyigs ma lnga dang ldan pa stong pa rnams su skye bar ma gyur cig /</text></item>
<item><p>196a5</p><section>mdo sde</section><text>byang chub cing yongs su mya ngan las 'das kyi bar du sangs rgyas mthong ba dang mi 'bral bar gyur cig /chos nyan pa dang / dge 'dun la bsnyen bkur bgyid pa dang mi 'bral bar gyur cig /de na sems can rnams 'dod chags chung ba dang / zhe sdang chung ba dang / gti mug chung bar</text></item>
<item><p>196a6</p><section>mdo sde</section><text>gyur cig /de na thams cad kyang dge ba bcu'i las kyi lam yang dag par blangs nas gnas par gyur cig /sangs rgyas kyi zhing de na sems can rnams bzo bgyid par ma gyur cig /de na ngan song gi rgyu mtshan ma mchis par gyur cig /de na sems can rnams la bdud kyis</text></item>
<item><p>196a7</p><section>mdo sde</section><text>glags rnyed pa'i lam ma mchis par gyur cig /de na sems can rnams la mdog ngan pa ma mchis par gyur cig /de na sems can rnams la 'di lta ste/ rje bo dang / bran gyi rim pa ma mchis par gyur cig /de na sems can rnams la bdag gi ba ma mchis shing yongs su 'dzin</text></item>
<item><p>196b1</p><section>mdo sde</section><text>pa ma mchis par gyur cig /de na nyan thos dang byang chub sems dpa' rnams la tha na g.yar lam na yang khu ba 'byin pa ma mchis par gyur cig /de na sems can thams cad chos 'tshal ba dang / chos yongs su tshol ba lhur len par gyur cig /sangs rgyas kyi zhing de</text></item>
<item><p>196b2</p><section>mdo sde</section><text>na sems can 'ga' yang log par lta bar mi 'gyur zhing gzhan mu stegs can yang ma mchis par gyur cig /de na sems can rnams la lus ngal ba ma mchis shing sems ngal ba yang ma mchis par gyur cig /de na sems can de dag thams cad mngon par shes pa lnga dang</text></item>
<item><p>196b3</p><section>mdo sde</section><text>ldan par gyur cig /de na sems can thams cad la bkres pa dang / skom pa dang / rnam par tho 'tsham par ma mchis par gyur cig /ji ltar 'dod pa na spyod pa'i lha rnams bzhin du kha zas ji lta bu dag 'tshal bar 'gyur ba de lta bu dag mdun du rin po che'i snod dag nas</text></item>
<item><p>196b4</p><section>mdo sde</section><text>'byung bar gyur cig /bshang ba dang / gci ba dang / mchil ma dang / snabs dang / mchi ma dang / lus kyi rngul dag ma mchis par gyur cig /de na grang ba ma mchis pa dang / tsha ba ma mchis par gyur cig /dri bda' ba dang / nyams dga' bar gyur cig /de na reg na</text></item>
<item><p>196b5</p><section>mdo sde</section><text>bde ba'i bser ma dag ldang bar 'gyur zhing / de dag lha dang mi rnams spos kyi bya ba bgyid par gyur cig /gang gi tshe 'tshal bar 'gyur ba dang / ji lta bu 'tshal bar 'gyur ba dang / gang gi tshe gcig ni bser ma bsil ba 'tshal la cig shos ni dron po 'tshal ba dang / la la ud</text></item>
<item><p>196b6</p><section>mdo sde</section><text>pa la'i dri bda' ba'i bser ma 'tshal la/ la la ni tsan dan sbrul gyi snying po'i dri bda' ba'i bser ma 'tshal ba dang / la la ni dus kyi rjes su 'brang ba'i tsan dan gyi dri bda' ba dang / la la ni rgya spos kyi dri bda' ba dang / la la ni a ga ru'i dri bda' ba'i bser ma 'tshal la/ la</text></item>
<item><p>196b7</p><section>mdo sde</section><text>la ni thams cad kyi thams cad du bser ma ye mi 'tshal ba 'tshal bar 'gyur na yang de dag gis ji ltar sems bskyed cing dmigs pa de bzhin du 'grub par gyur cig /de bzhin du 'jig rten gyi khams de snyigs ma lnga dang bral bar gyur cig /de na sems can rnams la rin</text></item>
<item><p>197a1</p><section>mdo sde</section><text>po che sna bdun las bgyis pa'i khang pa brtsegs pa dag mchis par 'gyur la/ khang pa brtsegs pa de dag na gang du mi dag mchis par 'gyur bar rin po che sna bdun gyi khri shing bal gyi sngas 'jam po dag gis kun tu g.yogs shing ka tsa lin di ka ltar reg na 'jam</text></item>
<item><p>197a2</p><section>mdo sde</section><text>pa dag 'byung bar gyur cig /khang pa brtsegs pa de dag gi khor yug dag tu gang du mi de dag chab kyi bya ba bgyid par 'gyur bar yan lag brgyad dang ldan pa'i char gyis yongs su bltams pa'i rdzing dag 'byung bar gyur cig /sna ma'i me tog gi shing dang / shing ta la dang / shing</text></item>
<item><p>197a3</p><section>mdo sde</section><text>ljon pa'i phreng ba dag gis brgyan par gyur cig /shing ljon pa de dag kyang me tog sna tshogs dang / 'bras bu sna tshogs dang / dri sna tshogs dang / gos sna tshogs dang / gdugs sna tshogs dang / mu tig gi rgyan phreng sna tshogs dang / rgyan sna tshogs dag gis brgyan par gyur</text></item>
<item><p>197a4</p><section>mdo sde</section><text>cig /de na sems can rnams gos dang rgyan ji lta bu 'tshal ba dag dpag bsam gyi shing de dag las blangs te gyon par gyur cig /de bzhin du me tog rnams dang / rgyan dag gi bar yang blangs te thogs par gyur cig /bdag gi byang chub kyi shing ni rin po che sna bdun las grub</text></item>
<item><p>197a5</p><section>mdo sde</section><text>par gyur la/ 'phang du ni dpag tshad stong mchis/ sdong po'i sboms su dpag tshad gcig mchis/ yal ga gyes pa'i khyon du yang dpag tshad stong mchis par gyur cig /byang chub kyi shing de bser mas bskyod pa las pha rol tu phyin pa dang / mngon par shes pa dang / dbang</text></item>
<item><p>197a6</p><section>mdo sde</section><text>po dang / stobs dang / byang chub kyi yan lag gi sgra lha'i las shin tu 'das pa 'jam zhing yid du 'ong ba dag 'byung bar gyur cig /sems can gang dag gis sgra de thos par gyur pa de dag kyang 'dod chags dang bral ba'i sems kyi dran pa so sor thob par gyur cig /sangs rgyas kyi zhing</text></item>
<item><p>197a7</p><section>mdo sde</section><text>de na bud med rnams ni 'di lta ste/ dper bgyi na dga' ldan gyi ris kyi lha'i bu mo ltar yon tan thams cad dang ldan par gyur cig /de na bud med rnams la dri nga ba ma mchis shing / lce gnyis dang / phrag dog dang / ser snas dkris pa ma mchis par gyur cig /de na mi rnams</text></item>
<item><p>197b1</p><section>mdo sde</section><text>bud med dang lhan cig tu lus sbyor zhing 'khrig pa spyod pa ma mchis par gyur cig /de na skyes pa gang dag kun tu chags pa'i sems skyes par gyur na/ de mchis te kun chags pa'i sems kyis yud tsam zhig bud med la bltas pas skyes pa'i 'dod chags rab tu zhi bar gyur</text></item>
<item><p>197b2</p><section>mdo sde</section><text>nas shin tu yid byung ste/ slar log cing gtsang ma rdul dang bral ba'i ting nge 'dzin thob par gyur cig /ting nge 'dzin des bdud kyi zhags pa dag las yongs su grol nas slan chad 'dod chags kyi sems mi skye bar gyur cig /de na bud med gang lags pa de dag kun tu chags pas</text></item>
<item><p>197b3</p><section>mdo sde</section><text>skyes pa la brtags pa tsam gyis sbrum par 'gyur zhing / brtags pa tsam gyis gnyi ga'i 'dod chags rab tu zhi bar gyur cig /mngal na gnas pa'i khye'u 'am/ bu mo gang lags pa de dag kyang 'di lta ste dper bgyi na sum cu rtsa gsum pa'i lha rnams dga' bar bgyid pa dang /</text></item>
<item><p>197b4</p><section>mdo sde</section><text>rab tu dga' bar bgyid pas lus dang sems kyi bde ba myong ba de lta bu'i lus dang sems kyi bde ba myong bar gyur cig /sangs rgyas kyi zhing de na mngal na gnas pa'i khye'u dang / bu mo dag gdugs mtshan bdun du de lta bu'i bde ba nyams su myong bar gyur cig /bud med sbrum ma de dag</text></item>
<item><p>197b5</p><section>mdo sde</section><text>kyang 'di lta ste/ dper bgyi na dge slong bsam gtan gnyis pa la snyoms par zhugs pa de lta bu'i bde ba myong bar gyur cig /sems can de dag kyang mngal gyi dri ma dang / mi gtsang bas gos par mi 'gyur zhing / dgung bdun pa la mchog tu dri bda' ba dang / bde ba'i yo byad</text></item>
<item><p>197b6</p><section>mdo sde</section><text>dam pa dang ldan bzhin du btsa' bar gyur cig /bud med de yang sdug bsngal nyams su myong bar mi 'gyur zhing gnyis ka rdzing bur zhugs te khrus bgyis nas/ bud med des gang gis 'dod chags dang bral ba gtsang ba'i ting nge 'dzin thob par 'gyur ba de lta bu'i dran pa thob par gyur</text></item>
<item><p>197b7</p><section>mdo sde</section><text>cig /ting nge 'dzin des 'dod chags kyi chos rnams las yongs su grol zhing rtag par rgyun du mnyam par bzhag par gyur cig /gang gis tshe rabs snga ma dag la bskal pa bye ba phrag mang por bud med kyi lus nyams su myong bar 'gyur ba de lta bu'i las bgyis shing bsags pa</text></item>
<item><p>198a1</p><section>mdo sde</section><text>gang lags pas kyang ting nge 'dzin de mngon par bsgrubs pas bud med kyi lus thams cad kyi thams cad du yongs su bas par 'gyur zhing / yongs su mya ngan las 'das kyi bar du slan chad bud med kyi lus thob par ma gyur cig /sems can gang dag gis gang</text></item>
<item><p>198a2</p><section>mdo sde</section><text>gi slad du bskal pa bgrang ba las 'das pa dag tu mngal na gnas pa'i sdug bsngal nyams su myong bar gyur pa de lta bu'i las bgyis shing bsags pa de dag gis bdag gis byang chub thob pa'i ming thos shing dad pa thob par gyur nas/ de dag de nas shi 'phos nas kyang bdag gi sangs rgyas</text></item>
<item><p>198a3</p><section>mdo sde</section><text>kyi zhing du skye bar 'gyur zhing mngal na gnas par skye bar ma gyur cig /der sems can de dag gi las de thams cad kyi thams cad du yongs su bas par gyur cing / sems can de dag byang chub kyi mthar thug gi bar du slan chad mngal na gnas par skye bar ma gyur cig /sems</text></item>
<item><p>198a4</p><section>mdo sde</section><text>can gang dag gis dge ba'i rtsa ba bskyed pa de dag las yongs su bas nas mngal du gnas par skye bar ma gyur cig /bdag gi sangs rgyas kyi zhing na bud med dam/ mngal na gnas par mngon pa'i sems can de dag kyang sangs rgyas kyi zhing der shin tu bde ba dang ldan par gyur cig /</text></item>
<item><p>198a5</p><section>mdo sde</section><text>sna ma'i me tog gi shing dang / shing ta la dag bser mas bskyod par gyur pa na mi rtag pa dang / sdug bsngal ba dang / stong pa dang / bdag med pa'i sgra skad nyams dga' bar 'gyur ba de lta bu dag 'byung bar gyur cig /sgra des mi rnams kyi ting nge 'dzin sgron ma dang ldan pa zhes</text></item>
<item><p>198a6</p><section>mdo sde</section><text>bgyi ba thob par gyur cig /ting nge 'dzin des sems can de dag gis stong pa nyid snang ba'i chos zab mo dag rtogs par gyur cig /sangs rgyas kyi zhing de na 'dod pa dang ldan pa'i sgra ma mchis par gyur cig /btsun pa bcom ldan 'das bdag byang chub kyi shing drung du mchis nas</text></item>
<item><p>198a7</p><section>mdo sde</section><text>yud tsam gcig gis bla na med pa yang dag par rdzogs pa'i byang chub thob par gyur cig /bdag byang chub thob pa na sangs rgyas kyi zhing de na me tog kha zums pa ma gtogs par nyi ma dang zla ba dag gi 'od kyang mi mngon par gyur cig /lha'i mig gang gis sangs rgyas kyi zhing dpag tu ma</text></item>
<item><p>198b1</p><section>mdo sde</section><text>mchis grangs ma mchis pa dag na sangs rgyas bcom ldan 'das dag bzhugs te/ 'tsho zhing gzhes pa rnams mthong bar 'gyur ba de lta bu'i 'od dag bdag gis gtong bar gyur cig /bdag byang chub thob pa na sgra gang gis stong gsum gyi stong chen po'i sangs rgyas kyi zhing kun tu</text></item>
<item><p>198b2</p><section>mdo sde</section><text>gang bar 'gyur ba de lta bu'i sgras chos ston par gyur cig /de na sems can gang dag mchis par gyur pa de dag thams cad kyis kyang sangs rgyas rjes su dran pa thob par gyur cig /de dag gang dang gang du mchi ba dang / 'chab pa dang / mchis pa dang / ldog par 'gyur ba dang /</text></item>
<item><p>198b3</p><section>mdo sde</section><text>de dag gis rtag par rgyun du bdag mthong bar gyur cig /de dag chos rnams la ji ltar the tsom du gyur pa na/ de dag gis bdag la bltas pa tsam dang / bdag mthong ba tsam gyis de dag gi the tsom ma mchis par gyur cig /bdag byang chub thob pa na phyogs bcu'i sangs rgyas kyi</text></item>
<item><p>198b4</p><section>mdo sde</section><text>zhing dpag tu ma mchis grangs ma mchis pa dag na nyan thos kyi theg pa pa'am/ rang sangs rgyas kyi theg pa pa'am/ bla na med pa'i theg pa pa'i sems can gang dag mchis pa de dag gis bdag gi ming dang / bsngags pa thos par gyur cig /de dag de nas shi 'phos nas</text></item>
<item><p>198b5</p><section>mdo sde</section><text>kyang bdag gi sangs rgyas kyi zhing du skye bar gyur cig /de dag gis der bdag las chos thos nas nyan thos kyi theg pa pa gang lags pa de dag ni rnam par thar ba brgyad kyis bsam gtan pa'i dgra bcom par gyur cig /de na gang dag theg pa chen po ba'i byang chub sems dpa' gang</text></item>
<item><p>198b6</p><section>mdo sde</section><text>lags pa de dag gis ni bdag las chos thos nas ting nge 'dzin dang / gzungs kyi sgo dang / bzod pa zab mo dag thob par gyur cig /de dag de nyid du bla na med pa yang dag par rdzogs pa'i byang chub las slar mi ldog par yang gyur cig /bdag gi nyan thos kyi dge 'dun ni dpag tu</text></item>
<item><p>198b7</p><section>mdo sde</section><text>ma mchis par gyur la/ de bzhin gshegs pa nyid ma gtogs par sus kyang bgrang bar rngo mi thogs par gyur cig /bdag gis byang chub thob pa na gang dang gang du mchis shing sa phyogs gang dang gang du rkang mthil bzhag pa de dang der pad ma 'dab ma stong mchis la/ gser</text></item>
<item><p>199a1</p><section>mdo sde</section><text>gyi mdog lta bur gda' ba dag 'byung bar gyur cig /pad ma de dag kyang sangs rgyas kyi zhing stong pa gzhan dag tu mchis nas bdag gi bsngags pa dang / sgra dang / dbyangs rjod par gyur cig /sems can de dag gis bdag gi ming dang / bsngags pa dang / snyan pa</text></item>
<item><p>199a2</p><section>mdo sde</section><text>thos nas dga' zhing rab tu dga' ba dang / mchog tu dga' ba skye bar gyur cig /de dag rab tu dang ba skyes nas bdag gi sangs rgyas kyi zhing du skye 'tshal bar gyur cig /dge ba'i rtsa ba de dag kyang der yongs su sngo bar gyur cig /de dag de nas shi 'phos nas kyang bdag gi</text></item>
<item><p>199a3</p><section>mdo sde</section><text>sangs rgyas kyi zhing du skye bar gyur cig /bdag gi nyan thos kyi dge 'dun yang dge sbyong gi dri ma dang bral ba dang / dge sbyong gi skyon dang / dge sbyong gi gya gyu dang bral ba dang dge sbyong gi g.yo dang bral bar gyur cig /'khor rnams kyang chos lhur len cing yo byad lhur len pa ma</text></item>
<item><p>199a4</p><section>mdo sde</section><text>lags pa dang / rnyed pa dang bkur sti lhur len pa ma lags pa dang / mi rtag pa dang / sdug bsngal ba dang / stong pa dang / bdag med pa la mngon par dga' bar gyur cig /bdag gi 'khor rnams brtson 'grus brtsams shing chos la 'bab pa dang / dge 'dun la</text></item>
<item><p>199a5</p><section>mdo sde</section><text>bab par gyur cig /de na byang chub sems dpa' gang dag phyir mi ldog par gyur pa de dag kyang ma 'ongs pa la zhugs pa'i dran pa thob par gyur cig /de dag tshe 'phos nas kyang shes rab kyi pha rol tu phyin pa dang ldan pa'i gtam rjod par gyur cig /byang chub kyi mtha'i bar du</text></item>
<item><p>199a6</p><section>mdo sde</section><text>de dag gis chos de dag mi brjed par gyur cig /bdag byang chub thob nas kyang bskal pa chen po khri'i bar du gnas par gyur cig /yongs su mya ngan las 'das nas kyang bdag gi dam pa'i chos bskal pa stong du gnas par gyur cig /bcom ldan 'das kyis bka' stsal</text></item>
<item><p>199a7</p><section>mdo sde</section><text>pa/ skyes bu dam pa khyod kyis sangs rgyas kyi zhing yongs su dag pa yongs su blangs pa ni legs so legs so/ /mi 'khrugs pa khyod ni ma 'ongs pa'i dus na/ bskal pa grangs med pa gang gA'i klung gcig gi bye ma snyed 'das nas/ grangs med pa gnyis pa la bab pa na shar</text></item>
<item><p>199b1</p><section>mdo sde</section><text>phyogs logs su 'di nas sangs rgyas kyi zhing stong 'das pa na 'jig rten gyi khams mngon par dga' ba zhes bya ba ji ltar khyod kyis smon lam btab pa de lta bu'i yon tan bkod pa dang ldan pa zhig yod de/ der khyod bla na med pa yang dag par rdzogs pa'i byang chub mngon par rdzogs</text></item>
<item><p>199b2</p><section>mdo sde</section><text>par 'tshang rgya bar 'gyur zhing / de bzhin gshegs pa'i mtshan yang mi 'khrugs pa zhes bya ba nyid du 'gyur te/ sangs rgyas bcom ldan 'das kyi bar du 'gyur ro/ /mi 'khrugs pas gsol pa/ btsun pa bcom ldan 'das gal te bdag gi re ba 'di lta bu yongs</text></item>
<item><p>199b3</p><section>mdo sde</section><text>su rdzogs par 'gyur ba lta na/ de'i slad du 'jig rten gyi khams thams cad na gang dag sems can du bsdu bar bsdus pa'i sems can phung po dang / khams dang / skye mched kyis yongs su zin pa de dag thams cad byams pa'i sems dang ldan par gyur cig /kho na ma</text></item>
<item><p>199b4</p><section>mdo sde</section><text>mchis pa'i sems dang / rnyog pa ma mchis pa'i sems su gyur cig /de dag 'di lta bu'i lus kyis bde ba myong bar gyur cig /'di lta ste dper bgyi nas bcu pa la gnas pa'i byang chub sems dpa'i ting nge 'dzin pad ma la snyoms par zhugs shing des bsam pa la spong ba</text></item>
<item><p>199b5</p><section>mdo sde</section><text>rnam par dag par gyur pa de lta bur sems can rnams kyang lus dang sems kyi bde ba dang ldan par gyur cig /gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe sa gzhi thams cad gser gyi kha dog lta bur gda' bar gyur cig /rigs kyi</text></item>
<item><p>199b6</p><section>mdo sde</section><text>bu des de bzhin gshegs pa rin po che'i snying po'i zhabs la yan lag lngas phyag byas pa de'i tshe de'i dus na sems can thams cad kyang ji ltar smon lam btab pa de lta bu'i bde ba dang ldan par gyur pa de'i tshe sa gzhi thams cad kyang gser gyi kha dog lta bur snang bar gyur pa dang / de bzhin</text></item>
<item><p>199b7</p><section>mdo sde</section><text>gshegs pa rin po che'i snying pos bka' stsal pa/ blo gros rab mchog sems mi 'khrugs pa longs/ /lag pa'i mthil na 'khor lo mchog rab gnas/ /mi rnams mang po snying rje'i sems la bkod/ /blo gros dge khyod 'gro ba'i ston par 'gyur/ /rigs kyi bu de nas</text></item>
<item><p>200a1</p><section>mdo sde</section><text>bram ze rgya mtsho'i rdul gyis rgyal bu bcu pa gangs kyi nor bu zhes bya ba la snga ma bzhin du sbyar ro/ /rgyal bu gangs kyi nor bus kyang ji ltar mi 'khrugs pas smon lam btab pa de bzhin du smon lam btab bo/ /btsun pa bcom ldan 'das gal te bdag</text></item>
<item><p>200a2</p><section>mdo sde</section><text>gi re ba 'di lta bu yongs su rdzogs par 'gyur ba lta na de'i slad du sems can thams cad kyis sangs rgyas la dmigs pa'i yid la bgyid pa thob par gyur cig /thams cad kyi sug par yang tsan dan sbrul gyi snying po'i dri 'byung bar gyur cig /de dag thams cad kyis dri de yang</text></item>
<item><p>200a3</p><section>mdo sde</section><text>sangs rgyas kyi sku dag la yongs su bsngo bar gyur cig /bcom ldan 'das kyis bka' stsal pa/ rigs kyi bu khyod kyis smon lam rgya chen po btab pa ni legs so legs so/ /gang khyod kyis sems can thams cad kyi lag tu tsan dan sbrul gyi snying po bzhag pa dang / bsam</text></item>
<item><p>200a4</p><section>mdo sde</section><text>pa thag pas sangs rgyas yid la byed pa skyed pas na rigs kyi bu de'i phyir khyod spos kyi glang po che zhes bya bar gyur cig /spos kyi glang po che khyod ni bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la</text></item>
<item><p>200a5</p><section>mdo sde</section><text>bab pa na/ de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa yongs su mya ngan las 'das te/ dam pa'i chos nub nas zhag bdun lon pa dang / spos kyi glang po che khyod 'jig rten gyi khams der bla na med pa yang dag par rdzogs pa'i</text></item>
<item><p>200a6</p><section>mdo sde</section><text>byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas gser gyi me tog ces bya ba sangs rgyas bcom ldan 'das kyi bar du 'gyur ro/ /spos kyi glang po ches yang gsol pa/ btsun pa bcom ldan</text></item>
<item><p>200a7</p><section>mdo sde</section><text>'das gal te bdag gi re ba 'di lta bu yongs su rdzogs par 'gyur ba lta na de'i slad du gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe kun dga'i ra ba de thams cad du me tog tsam pa ka'i char rab tu 'bab par gyur cig /rigs kyi bu gang gi tshe</text></item>
<item><p>200b1</p><section>mdo sde</section><text>byang chub sems dpa' spos kyi glang po ches/ de bzhin gshegs pa rin po che'i snying po'i zhabs la yan lag lngas phyag byas pa de'i tshe kun dga'i ra ba de thams cad du me tog tsam pa ka'i char mngon par rab tu bab pa dang / de bzhin gshegs pa rin po che'i snying pos bka'</text></item>
<item><p>200b2</p><section>mdo sde</section><text>stsal pa/ shin tu dri zhim tshogs rab mchog sems longs/ /me tog tsam pa mchog gi char 'di babs/ /rab tu gya nom dge ba'i lam ston la/ /'gro ba mang po 'jigs med sgor 'khod cig /rigs kyi bu de nas bram ze rgya mtsho'i rdul gyis rgyal bu bcu gcig pa</text></item>
<item><p>200b3</p><section>mdo sde</section><text>seng ge zhes bya ba la snga ma bzhin du sbyar ro/ /ji ltar spos kyi glang po ches smon lam btab pa bzhin de bzhin gshegs pa rin po che'i snying po la rin po che'i rgyal mtshan phul ba dang / de bzhin gshegs pa rin po che'i snying pos bka' stsal pa/ skyes bu dam pa legs so</text></item>
<item><p>200b4</p><section>mdo sde</section><text>legs so/ /khyod rin po che'i tog ces bya bar gyur cig /rin po che'i tog khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la bab pa na 'jig rten gyi khams mngon</text></item>
<item><p>200b5</p><section>mdo sde</section><text>par dga' ba zhes bya ba der de bzhin gshegs pa gser gyi me tog yongs su mya ngan las 'das te/ de'i dam pa'i chos nub nas bar gyi bskal pa gsum 'das pa na sangs rgyas kyi zhing de rgyal ba'i zla ba zhes bya bar 'gyur ro/ /der khyod bla na med pa yang dag par rdzogs</text></item>
<item><p>200b6</p><section>mdo sde</section><text>pa'i byang chub mngon par rdzogs par 'tshang rgya bar 'gyur te/ de bzhin gshegs pa glang po rnam par bsgrags pa'i dbang phyug dbyangs zhes bya ba sangs rgyas bcom ldan 'das kyi bar du 'gyur ro/ /khyod kyi sangs rgyas kyi zhing yang de bzhin gshegs pa mi 'khrugs pa'i sangs</text></item>
<item><p>200b7</p><section>mdo sde</section><text>rgyas kyi zhing gi yon tan bkod pa ci 'dra ba de lta bur 'gyur ro/ /rin po che'i tog gis gsol pa/ btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na de'i slad du gang gi tshe bdag bcom ldan 'das kyi zhabs la phyag 'tshal ba de'i tshe/</text></item>
<item><p>201a1</p><section>mdo sde</section><text>ji ltar byang chub sems dpa' gang dag byang chub chen po la yang dag par zhugs pa dag sems can thams cad kyi don du snying rje zhing yang dag par rdzogs pa'i byang chub la yang dag par zhugs te/ slar mi ldog par 'gyur ba de lta bu'i dran pa sems can thams cad</text></item>
<item><p>201a2</p><section>mdo sde</section><text>kyis thob par gyur cig /rigs kyi bu de bzhin du byang chub sems dpa' rin po che'i tog gis de bzhin gshegs pa rin po che'i snying po'i zhabs la phyag byas pa dang / de bzhin du sems can thams cad kyis kyang 'di lta ste/ sems can thams cad snying rje'i sems la bkod</text></item>
<item><p>201a3</p><section>mdo sde</section><text>par gyur pa de lta bu'i dran pa thob par gyur to/ /rigs kyi bu de nas de bzhin gshegs pa rin po che'i snying pos byang chub sems dpa' rin po che'i tog la bka' stsal pa/ blo gros legs pa gzugs mchog brtan pa longs/ /sems can phyir ni dam bcas rab brtan byas/ /skye</text></item>
<item><p>201a4</p><section>mdo sde</section><text>bo mang po rdul bral sems la bzhag /mi mchog sangs rgyas rab kyi mchog tu 'gyur/ /de ltar snga ma bzhin du sbyar te/ mnyan des la sogs pa rgyal bu lnga brgyas kyang ji ltar byang chub sems dpa' nam mkha'i phyag rgyas smon lam btab cing sangs rgyas kyi zhing gi yon tan bkod pa</text></item>
<item><p>201a5</p><section>mdo sde</section><text>dag yongs su blangs pa de ltar smon lam btab cing / de lta bu'i sangs rgyas kyi zhing gi yon tan bkod pa yongs su blangs nas thams cad kyang de bzhin gshegs pa rin po che'i snying pos dus gcig tu 'jig rten gyi khams gzhan dang gzhan dag tu bla na med pa yang dag par rdzogs</text></item>
<item><p>201a6</p><section>mdo sde</section><text>pa'i byang chub la reg par 'gyur ro/ /zhes bla na med pa yang dag par rdzogs pa'i byang chub tu lung bstan to/ /gzhan yang rgyal bu bzhi brgyas kyang rdo rjes gcod pa shes rab snang ba'i dpal gyis ji lta bu de lta bu'i sangs rgyas kyi zhing gi yon tan bkod pa dag yongs su blangs nas</text></item>
<item><p>201a7</p><section>mdo sde</section><text>de dag thams cad kyang de bzhin gshegs pa rin po che'i snying pos 'jig rten gyi khams gzhan dang gzhan dag tu bla na med pa yang dag par rdzogs pa'i byang chub tu lung bstan to/ /gzhan yang rgyal bu dgu bcus kyang kun tu bzang pos ji lta ba de lta bu'i smon lam btab cing de lta</text></item>
<item><p>201b1</p><section>mdo sde</section><text>bu'i sangs rgyas kyi zhing yongs su blangs so/ /khams kyi rgyal po brgyad khri bzhi stong po thams cad kyis kyang so so nas smon lam khyad par can dag btab cing / so so nas sangs rgyas kyi zhing gi yon tan bkod pa dag yongs su blangs nas thams cad kyang de bzhin gshegs pa rin</text></item>
<item><p>201b2</p><section>mdo sde</section><text>po che'i snying pos dus gcig tu 'jig rten gyi khams gzhan dang gzhan dag tu byang chub thob par 'gyur ro zhes bla na med pa yang dag par rdzogs pa'i byang chub tu lung bstan to/ /de bzhin du srog chags dung phyur phrag dgu dang / bye ba phrag gnyis kyis kyang so so nas smon lam</text></item>
<item><p>201b3</p><section>mdo sde</section><text>btab cing sangs rgyas kyi zhing gi yon tan bkod pa dag kyang yongs su blangs nas thams cad kyang de bzhin gshegs pa rin po che'i snying pos de bzhin du khyod cag kyang dus gcig tu 'jig rten gyi khams gzhan dang gzhan dag tu bla na med pa yang dag par rdzogs pa'i byang chub mngon</text></item>
<item><p>201b4</p><section>mdo sde</section><text>par rdzogs par 'tshang rgya bar 'gyur ro/ /zhes bla na med pa yang dag par rdzogs pa'i byang chub tu lung bstan to/ /rigs kyi bu de nas bram ze rgya mtsho'i rdul gyi bu de bzhin gshegs pa rin po che'i snying po'i gcen gcung po brgyad cu po de dag gi thu bo bram ze'i khye'u rgya mtsho'i dbang</text></item>
<item><p>201b5</p><section>mdo sde</section><text>phyug khyab bdag ces bya ba zhig yod de/ rigs kyi bu de nas bram ze rgya mtsho'i rdul gyis bram ze'i khye'u rgya mtsho'i dbang phyug khyab bdag la smras pa/ bram ze'i khye'u khyed kyis kyang sangs rgyas kyi zhing gi yon tan bkod pa yongs su dag pa yongs su longs shig /bram ze'i khye'u</text></item>
<item><p>201b6</p><section>mdo sde</section><text>rgya mtsho'i dbang phyug khyab bdag gis smras pa/ yab je khyod kyis seng ge'i sgra sgrogs shig /rgya mtsho'i rdul gyis smras pa/ bu je khyod kyis smon lam thob shig dang kho bos phyis smon lam gdab par bya'o/ /des smras pa/ yab cig sangs rgyas kyi zhing yongs su dag pa</text></item>
<item><p>201b7</p><section>mdo sde</section><text>yongs su blang bar bgyi lags sam/ 'on tam yongs su ma dag pa blang bar bgyi lags/ mdun na 'don gyi gtso bos smras pa/ bram ze'i khye'u gang dag snying rje chen po dang ldan pa'i byang chub sems dpa' de dag ni sangs rgyas kyi zhing nyon mongs pa can yongs su len par byed</text></item>
<item><p>202a1</p><section>mdo sde</section><text>cing sems can bsam pa nyon mongs pa can lta ba log par gyur pa dag 'dul ba yang yongs su len par byed pas khyod bdag rang gis shes par gyis shig /rigs kyi bu de nas bram ze'i khye'u rgya mtsho'i dbang phyug khyab bdag de de bzhin gshegs pa rin po</text></item>
<item><p>202a2</p><section>mdo sde</section><text>che'i snying po ga la ba der dong ste phyin pa dang / de bzhin gshegs pa rin po che'i snying po'i spyan sngar 'dug nas 'di skad ces gsol to/ /btsun pa bcom ldan 'das bdag ni skye dgu lo brgyad khri thub pa na byang chub dam pa la reg par gyur pa de lta bur bla na med pa yang dag par rdzogs pa'i</text></item>
<item><p>202a3</p><section>mdo sde</section><text>byang chub btsal lags te/ bcom ldan 'das ji ltar da ltar gyi sems can rnams 'dod chags chung ba dang / zhe sdang chung ba dang / gti mug chung ba dang / skyo ba'i bsam pa can dang / 'khor ba la 'jigs pa dang / skyon du lta ba de ltar gang du bdag mngon par rdzogs par</text></item>
<item><p>202a4</p><section>mdo sde</section><text>'tshang rgya bar 'gyur ba'i sangs rgyas kyi zhing der sems can rnams kyang de lta bur gyur cig /de dag kyang bdag las rab tu 'byung bar 'gyur zhing / bdag kyang sems can rnams la theg pa gsum po dag gis chos ston par gyur cig /btsun pa bcom ldan 'das gal te</text></item>
<item><p>202a5</p><section>mdo sde</section><text>bdag gi re ba 'di lta bu yongs su rdzogs par 'gyur ba lta na/ de'i slad du bcom ldan 'das kyis bdag bla na med pa yang dag par rdzogs pa'i byang chub tu lung bstan du gsol/ /de bzhin gshegs pa rin po che'i snying pos bka' stsal pa/ bram ze'i khye'u khyod ni ma 'ongs</text></item>
<item><p>202a6</p><section>mdo sde</section><text>pa'i dus na bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la bab pa na bskal pa ud pa la yang dag rtog ces bya ba la/ sangs rgyas kyi zhing 'di'i gling bzhi pa mchog ces bya bar 'gyur zhing skye</text></item>
<item><p>202a7</p><section>mdo sde</section><text>dgu'i lo brgyad khri thub pa na byang chub mngon par thob par 'gyur te/ de bzhin gshegs pa rin po che brtsegs pa zhes bya ba sangs rgyas bcom ldan 'das kyi bar du 'gyur ro/ /des gsol pa/ btsun pa bcom ldan 'das gal te bdag gi re ba 'di lta bu yongs su rdzogs</text></item>
<item><p>202b1</p><section>mdo sde</section><text>par 'gyur ba lta na de'i slad du kun dga'i ra ba 'di thams cad du mu tig dmar po'i char dag rab tu 'bab par gyur cig /shing ljon pa thams cad las kyang yan lag lnga dang ldan pa'i sil snyan gyi sgra dag 'byung bar gyur cig /rigs kyi bu gang gi tshe bram ze'i khye'u rgya</text></item>
<item><p>202b2</p><section>mdo sde</section><text>mtsho'i dbang phyug khyab bdag gis de bzhin gshegs pa rin po che'i snying po'i zhabs la yan lag lngas phyag byas pa de'i tshe kun dga'i ra ba de thams cad du mu tig dmar po'i char dag kyang rab tu bab/ shing ljon pa de thams cad las kyang yan lag lnga dang ldan pa'i sil</text></item>
<item><p>202b3</p><section>mdo sde</section><text>snyan gyi sgra dag byung ba dang / de bzhin gshegs pa rin po che'i snying pos bka' stsal pa/ mthu mchog mi zad shes rab mdzod longs shig /sems can snying brtse phan 'dod byams pa'i sems/ /khyod kyi bsam pa dag pa rdzogs 'gyur te/ /'jig rten sems can don</text></item>
<item><p>202b4</p><section>mdo sde</section><text>mdzad sangs rgyas 'gyur/ /bram ze'i bu gnyis pa yang dag 'byung zhes bya ba des kyang rgya mtsho'i dbang phyug khyab bdag gis ji lta ba de bzhin du gsol pa dang / de bzhin gshegs pa rin po che'i snying pos bka' stsal pa/ bram ze'i khye'u khyod kyang bskal pa ud pa la</text></item>
<item><p>202b5</p><section>mdo sde</section><text>yang dag rtog la sangs rgyas kyi zhing 'di gling bzhi pa'i 'jig rten gyi khams mchog ces bya bar 'gyur zhing skye dgu'i lo brgyad khrir 'phel ba na de bzhin gshegs pa rnam par snang mdzad me tog ces bya ba sangs rgyas bcom ldan 'das kyi bar du 'gyur ro/ /de bzhin du sbyar te/</text></item>
<item><p>202b6</p><section>mdo sde</section><text>gsum pas kyang gsol pa dang / lo nyis stong pa na skar ma'i dri zhes bya ba sangs rgyas bcom ldan 'das kyi bar du 'gyur ro zhes lung bstan to/ /de bzhin du sbyar te/ 'di ltar de bzhin gshegs pa sna ma'i me tog dang / ri bo'i rgyal po dang / spyan bsdams dang / tshangs</text></item>
<item><p>202b7</p><section>mdo sde</section><text>mchog dang / 'dzam bu'i grib ma dang / gang ba dang / bla ma dang / rin chen ri bo dang / rgya mtsho'i snying po dang / sred med kyi bu dang / gtsug tor can dang / gser thub dang / thub dbang dang / kauN+Di n+ya dang / seng ge'i rtsal dang / ye shes rgyal mtshan dang / sangs</text></item>
<item><p>203a1</p><section>mdo sde</section><text>rgyas sgrogs dang / gzhan gyis mi thub pa dang / rgyas pa dang / rgyal ba dang / phan bzhed dang / shes rab snang dang / dbang chen dang / zhi ba dang / shes rab 'byung gnas dang / dga' ba dang / n+ya gro d+ha rgyal po dang / gser spyan dang / phan bcas</text></item>
<item><p>203a2</p><section>mdo sde</section><text>dang / gnyi dga' dang / rin chen gtsug tor can dang / spyan dang / tshangs pa dang / mdzes pa dang / tshangs pa khyu mchog dang / sgra rab dang / chos kyi zla ba dang / don mthong dang / snyan pa dang / dga' can dang / grags mchog dang / gzugs bzang dang /</text></item>
<item><p>203a3</p><section>mdo sde</section><text>dri zhim dang / grims g.yar dang / rab mchog spyan dang / rab spong dang / don bcas brtul zhugs dang / thugs kyi re ba bzang dang / shes rab mchog dang / gser gyi rgyal mtshan dang / spyan mdzes dang / dag pa'i lha dang / zas gtsang dang / legs mthong lha</text></item>
<item><p>203a4</p><section>mdo sde</section><text>dang / 'phags skyes rgyal mtshan dang / mig mi bzang dang / tshangs dbyangs dang / dpal 'byung dang / nga rgyal dpal dang / rdul bral dang / nor bu bzang dang / 'od zer can dang / shAkya thub pa dang / dbyangs kyi dbang phyug dang / bde 'byung dang / thu bo dang /</text></item>
<item><p>203a5</p><section>mdo sde</section><text>yang dag 'byung dang / me tog dang / yang dag me tog dang / mi 'khrugs pa dang / nyi ma'i snying po dang / dga' ba'i dbang phyug dang / klus byin dang / rdo rje'i 'od dang / grags pa'i rgyal po dang / stag gi 'od zer dang / spyod bcas dang / ye shes 'byung dang / spos kyi</text></item>
<item><p>203a6</p><section>mdo sde</section><text>dbang phyug dang / sA la'i dbang po dang / sred med kyi bu'i snying po dang / skar ma'i snying po zhes bya ba dag tu 'gyur ro zhes lung bstan to/ /rigs kyi bu de nas mdun na 'don kyi bu thams cad kyi tha 'jigs pa'i gdung bral zhes bya ba gang yin pa de yang de bzhin gshegs</text></item>
<item><p>203a7</p><section>mdo sde</section><text>pa rin po che'i snying po'i spyan sngar 'dug nas 'di skad ces gsol to/ /btsun pa bcom ldan 'das bram ze'i khye'u bdun cu rtsa dgu po 'di dag thams cad bskal pa ud pa la yang dag rtog gi yang skye ba gnyis pa la bla na med pa yang dag par rdzogs pa'i byang chub mngon</text></item>
<item><p>203b1</p><section>mdo sde</section><text>par rdzogs par 'tshang rgya bar 'gyur ro/ /zhes lung bstan pa lags pas na btsun pa bcom ldan 'das bdag gis kyang bla na med pa yang dag par rdzogs pa'i byang chub tu sems bskyed par bgyi ste/ bskal pa ud pa la yang dag rtog pas par 'gyur ba na thams cad</text></item>
<item><p>203b2</p><section>mdo sde</section><text>kyi tha mar byang chub mchog la reg par gyur cig /sangs rgyas bdun cu rtsa dgu po de dag gi sku tshe'i tshad ji tsam pa bdag byang chub thob pa gcig pu'i tshe'i tshad kyang de tsam du gyur cig /de dag gi 'dul ba ji snyed mchis par gyur pa dang / ji ltar de dag theg pa gsum</text></item>
<item><p>203b3</p><section>mdo sde</section><text>po dag gis chos ston par 'gyur ba bdag gcig pu'i yang de snyed du gyur cig /ji ltar de dag gi nyan thos kyi dge 'dun ji snyed mchis par 'gyur ba bdag byang chub thob pa gcig pu'i nyan thos kyi dge 'dun yang de snyed du gyur cig /sangs rgyas bdun cu rtsa dgu po de</text></item>
<item><p>203b4</p><section>mdo sde</section><text>dag byung ba'i bskal pa ud pa la yang dag rtog de la sems can gang dag gis mi'i lus thob par gyur pa'i sems can de dag thams cad kyang bskal pa bas par 'gyur ba na bdag bla na med pa yang dag par rdzogs pa'i byang chub mngon par rdzogs par sangs rgyas nas</text></item>
<item><p>203b5</p><section>mdo sde</section><text>theg pa gsum po dag gi nges pa la dgod par bgyi'o/ /btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na/ de'i slad du btsun pa bcom ldan 'das kyis bdag bla na med pa yang dag par rdzogs pa'i byang chub tu lung bstan</text></item>
<item><p>203b6</p><section>mdo sde</section><text>du gsol/ rigs kyi bu de nas de bzhin gshegs pa rin po che'i snying pos 'jigs pa'i gdung bral la legs so zhes bya ba byin te/ skyes bu dam pa khyod sems can bgrang ba las 'das pa dag la snying rje zhing phan par byed par zhugs pa ni legs so legs so/ /</text></item>
<item><p>203b7</p><section>mdo sde</section><text>bram ze'i khye'u khyod ni ma 'ongs pa'i dus na bskal pa grangs med pa gang gA'i klung gi bye ma snyed gcig 'das nas bskal pa grangs med pa gang gA'i klung gi bye ma snyed gnyis pa la bab pa na bskal pa ud pa la yang dag rtog de zad kar thams cad kyi tha mar khyod bla na med pa yang</text></item>
<item><p>204a1</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa rdul bral yang dag 'phags mngon 'phags zhes bya ba sangs rgyas bcom ldan 'das kyi bar du 'gyur ro/ /ji ltar sangs rgyas bdun cu rtsa dgu po</text></item>
<item><p>204a2</p><section>mdo sde</section><text>de dag gi tshe bskal pa phyed du 'gyur ba de bzhin du khyod gcig pu'i yang bskal pa phyed du 'gyur te/ ji ltar smon lam btab pa'i smon lam de dag thams cad kyi bar yang dag par 'grub par 'gyur ro/ /des gsol pa/ btsun pa bcom ldan 'das gal te bdag gi re</text></item>
<item><p>204a3</p><section>mdo sde</section><text>ba 'di lta bu yongs su rdzogs par 'gyur ba lta na/ de'i slad du gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe/ sangs rgyas kyi zhing 'di thams cad du me tog sngon po'i char shin tu dri bda' ba dag 'bab par gyur cig /sems</text></item>
<item><p>204a4</p><section>mdo sde</section><text>can gang dag gis dri de tshor bar gyur pa de dag thams cad kyi khams rnams rab tu dang zhing mi 'thun pa ma mchis par gyur cig /sems can thams cad kyi nad rnams kyang rab tu zhi bar gyur cig /rigs kyi bu gang gi tshe bram ze'i khye'u 'jigs pa'i gdung bral</text></item>
<item><p>204a5</p><section>mdo sde</section><text>gyis de bzhin gshegs pa rin po che'i snying po'i zhabs la yan lag lngas phyag byas pa de'i tshe de'i dus na sangs rgyas kyi zhing de thams cad du me tog sngon po'i char dag kyang rab tu bab/ sems can thams cad kyis kyang dri de tshor bar gyur nas de dag thams cad kyi</text></item>
<item><p>204a6</p><section>mdo sde</section><text>khams rnams kyang snyoms shing mi 'thun pa med par gnas par gyur/ de na sems can thams cad la nad med cing gnod pa med par gyur pa dang / de bzhin gshegs pa rin po che'i snying pos bka' stsal pa/ snying rje'i brtul zhugs dul ba'i sems longs shig /</text></item>
<item><p>204a7</p><section>mdo sde</section><text>'jig rten mgon po mang po mchod 'gyur zhing / /nyon mongs g.yo mdud dam po gcod 'gyur te/ /dge ba dam pa shes rab mdzod du 'gyur// //bam po brgyad pa/ rigs kyi bu bram ze'i de'i slob ma bye ba phrag gsum kun dga'i ra ba'i sgo na 'dug</text></item>
<item><p>204b1</p><section>mdo sde</section><text>pa de dag gis kyang sems can 'ongs pa rnams gsum la skyabs su 'gro ba la bkod cing byang chub yang dag par 'dzin du bcug go/ /rigs kyi bu de nas bram ze rgya mtsho'i rdul gyis slob ma de dag la smras pa/ kye bram ze'i khye'u dag bla na med pa yang dag par rdzogs pa'i byang</text></item>
<item><p>204b2</p><section>mdo sde</section><text>chub tu sems bskyed la sangs rgyas kyi zhing gi yon tan bkod pa ji lta bu 'dod pa dag kyang long shig /smon lam ji lta bu 'dod pa dag kyang bcom ldan 'das kyi spyan sngar thob shig /de nas bram ze'i khye'u skar ma'i khyu mchog gis smras pa/ lam ji lta bu dang / tshogs</text></item>
<item><p>204b3</p><section>mdo sde</section><text>ji lta bu dang / spyod pa ji lta bu dang / rjes su dran pa ji lta bus byang chub 'thob par 'gyur lags/ mdun na 'don gyis smras pa/ bram ze'i khye'u byang chub kyi lam la zhugs pa'i byang chub sems dpas mi zad pa'i mdzod bzhi po 'di dag yang dag par bsgrub par bya</text></item>
<item><p>204b4</p><section>mdo sde</section><text>ste/ bzhi gang zhe na/ bsod nams kyi tshogs mi zad pa dang / ye shes kyi tshogs mi zad pa dang / shes rab kyi tshogs mi zad pa dang / chos thams cad yang dag par sgrub pa'i tshogs mi zad pa ste/ rigs kyi bu lam de ni de lta bu yin no/ /bram ze'i khye'u</text></item>
<item><p>204b5</p><section>mdo sde</section><text>de bzhin gshegs pas kyang 'di skad du byang chub sems dpa' rnams ni tshogs rnam par dag pa sdud pa zhes bya ba tshogs nyams su len par byed pa/ chos kyi sgo sbyin pa'i tshogs yongs su gtong bar byed de/ des ni 'dul ba'i sems can yongs su smin par byed par</text></item>
<item><p>204b6</p><section>mdo sde</section><text>'gyur ro/ /byang chub sems dpa' rnams kyi tshul khrims kyi tshogs ni smon lam yongs su rdzogs par byed par 'gyur ro/ /byang chub sems dpa' rnams kyi bzod pa'i tshogs ni mtshan dang dpe byad bzang po yongs su rdzogs par byed par 'gyur ro/ /byang chub</text></item>
<item><p>204b7</p><section>mdo sde</section><text>sems dpa' rnams kyi brtson 'grus kyi tshogs ni dgos pa thams cad byed par 'gyur ro/ /byang chub sems dpa' rnams kyi bsam gtan gyi tshogs ni cang shes kyi sems su byed par 'gyur ro/ /byang chub sems dpa' rnams kyi shes rab kyi tshogs ni nyon mongs</text></item>
<item><p>205a1</p><section>mdo sde</section><text>pa thams cad yongs su shes par byed par 'gyur ro/ /byang chub sems dpa' rnams kyi thos pa'i tshogs ni spobs pa thogs pa med par byed par 'gyur ro/ /byang chub sems dpa' rnams kyi bsod nams kyi tshogs ni sems can thams cad nye</text></item>
<item><p>205a2</p><section>mdo sde</section><text>bar 'tsho bar byed par 'gyur ro/ /byang chub sems dpa' rnams kyi ye shes kyi tshogs ni shes pa thogs pa med par byed par 'gyur ro/ /byang chub sems dpa' rnams kyi zhi gnas kyi tshogs ni sems las su rung bar byed par 'gyur ro/ /byang chub sems dpa'</text></item>
<item><p>205a3</p><section>mdo sde</section><text>rnams kyi lhag mthong gi tshogs ni the tsom dang bral bar byed par 'gyur ro/ /byang chub sems dpa' rnams kyi byams pa'i tshogs ni zhe 'gras pa med pa'i sems su byed par 'gyur ro/ /byang chub sems dpa' rnams kyi snying rje'i tshogs ni 'dul ba la mi skyo bar byed par</text></item>
<item><p>205a4</p><section>mdo sde</section><text>'gyur ro/ /byang chub sems dpa' rnams kyi dga' ba'i tshogs ni chos kyi kun dga' la dga' mos par byed par 'gyur ro/ /byang chub sems dpa' rnams kyi btang snyoms kyi tshogs ni rjes su chags pa dang / khong khro ba spong bar byed par 'gyur ro/ /byang chub</text></item>
<item><p>205a5</p><section>mdo sde</section><text>sems dpa' rnams kyi chos nyan pa'i tshogs ni sgrib pa spong bar byed par 'gyur ro/ /byang chub sems dpa' rnams kyi mngon par 'byung ba'i tshogs ni yongs su 'dzin pa thams cad spong bar byed par 'gyur ro/ /byang chub sems dpa' rnams kyi dgon par gnas pa'i</text></item>
<item><p>205a6</p><section>mdo sde</section><text>tshogs ni dge ba'i las byas pa chud mi za bar byed par 'gyur ro/ /byang chub sems dpa' rnams kyi dge ba spel ba sgom pa'i tshogs ni dge ba'i rtsa ba thams cad byed par 'gyur ro/ /byang chub sems dpa' rnams kyi dran pa'i tshogs ni gzungs thob par byed par 'gyur ro/ /</text></item>
<item><p>205a7</p><section>mdo sde</section><text>byang chub sems dpa' rnams kyi blo gros kyi tshogs ni blo'i bye brag 'byed par 'gyur ro/ /byang chub sems dpa' rnams kyi mos pa'i tshogs ni don gyi rnam pa'i rjes su rtogs par byed par 'gyur ro/ /byang chub sems dpa' rnams kyi dran pa nye bar gzhag pa'i tshogs ni lus</text></item>
<item><p>205b1</p><section>mdo sde</section><text>dang / tshor ba dang / sems dang / chos la so sor rtog par byed par 'gyur ro/ /byang chub sems dpa' rnams kyi yang dag pa'i spong ba'i tshogs ni dge ba'i chos thams cad bsgom pa yongs su rdzogs par byed par 'gyur ro/ /byang chub sems dpa' rnams kyi rdzu</text></item>
<item><p>205b2</p><section>mdo sde</section><text>'phrul gyi rkang pa'i tshogs ni lus dang / sems yang ba nyid du byed par 'gyur ro/ /byang chub sems dpa' rnams kyi dbang po'i tshogs ni sdom pa yongs su rdzogs par byed par 'gyur ro/ /byang chub sems dpa' rnams kyi stobs kyi tshogs ni nyon mongs pa thams cad</text></item>
<item><p>205b3</p><section>mdo sde</section><text>'joms par byed par 'gyur ro/ /byang chub sems dpa' rnams kyi byang chub kyi yan lag gi tshogs ni chos kyi ngo bo nyid khong du chud par byed par 'gyur ro/ /byang chub sems dpa' rnams kyi snying por byed pa drug gi tshogs ni 'dul ba'i sems can rnams yongs su dag par</text></item>
<item><p>205b4</p><section>mdo sde</section><text>byed par 'gyur ro zhes gsungs te/ bram ze'i khye'u tshogs rnam par dag pa sdud pa zhes bya ba de ni tshogs nyams su lon par byed pa'i chos kyi sgo yin no/ /des smras pa/ bcom ldan 'das kyis sbyin pa'i tshogs ni longs spyod chen po dang / g.yog 'khor mang por</text></item>
<item><p>205b5</p><section>mdo sde</section><text>'gyur bar gsungs la/ bcom ldan 'das kyis tshul khrims ni mtho ris su skye bar 'gyur ba dang / thos pas ni shes rab chen por 'gyur ba dang / dad pa dang / 'tsho ba dang / sgom pa ni 'khor ba las rgal bar byed par bstan to/ /mdun na 'don gyis smras pa dang /</text></item>
<item><p>205b6</p><section>mdo sde</section><text>bram ze'i khye'u gang dag 'khor ba la mngon par dga' ba rnams ni sbyin pa sbyin par byed de/ bram ze'i khye'u de yang 'di skad du rigs kyi bu'am/ rigs kyi bu mo gang dag byang chub kyi lam la zhugs pa de dag gis ni dul ba'i sems kyis sbyin pa sbyin par bya'o/ /zhi gnas kyi</text></item>
<item><p>205b7</p><section>mdo sde</section><text>sems kyis tshul khrims bsrung bar bya'o/ /rnyog pa med pa'i sems kyis thos pa yongs su btsal bar bya'o/ /snying rje chen po'i sems kyis bsgom pa bsgom par bya'o/ /chos lhag ma rnams kyang shes rab dang / ye shes dang / thabs kyi tshogs yang dag par</text></item>
<item><p>206a1</p><section>mdo sde</section><text>bsgrub pa'i phyir yongs su btsal bar bya'o zhes gsungs pa lta bu ste/ bram ze'i khye'u de ni byang chub kyi lam yin no/ /tshogs de lta bus byang chub thob par 'gyur te/ bram ze'i khye'u bsgom pa ni de lta bu yin/ dran pa ni de lta bu yin/ byang chub kyi lam</text></item>
<item><p>206a2</p><section>mdo sde</section><text>gyi spyod pa ni de lta bu yin gyis/ bram ze'i khye'u byang chub tu 'dun pa skyed cig /bram ze'i khye'u byang chub kyi lam ni yang dag pa yin gyis bsam pa thag pa nas smon lam thob shig dang yongs su rdzogs par 'gyur ro/ /bram ze'i khye'u bsam pa thag pas byang chub kyi</text></item>
<item><p>206a3</p><section>mdo sde</section><text>lam ni dang ba yin no/ /bram ze'i khye'u g.yo med pas rnam par dag pa ste/ nyon mongs pa rab tu bsal bas byang chub kyi lam ni drang ba yin no/ /bram ze'i khye'u bla na med pa'i mya ngan las 'das pa'i mthar thug pas byang chub kyi lam ni grub pa dang / bde ba yin</text></item>
<item><p>206a4</p><section>mdo sde</section><text>gyis smon lam thob la sangs rgyas kyi zhing gi yon tan bkod pa yongs su dag pa'am/ yongs su ma dag pa ji lta bu 'dod pa long shig /rigs kyi bu de nas bram ze'i khye'u skar ma'i khyu mchog gis de bzhin gshegs pa rin po che'i snying po'i spyan sngar pus mo g.yas</text></item>
<item><p>206a5</p><section>mdo sde</section><text>pa'i lha nga sa la btsugs te 'dug nas 'di skad ces gsol to/ /btsun pa bcom ldan 'das bdag gis kyang bla na med pa yang dag par rdzogs pa'i byang chub tu sems bskyed par bgyi ste/ sems can 'dod chags chung ba rnams dang / zhe sdang chung ba rnams dang / gti</text></item>
<item><p>206a6</p><section>mdo sde</section><text>mug chung ba rnams dang / sems 'khrul pa ma mchis shing ma 'khrul pa rnams dang / 'khon pa'i sems ma mchis pa rnams dang / phrag dog dang ser sna'i sems rnam par spangs pa rnams dang / log par lta ba'i sems yongs su spangs pa rnams dang / yang</text></item>
<item><p>206a7</p><section>mdo sde</section><text>dag pa'i lta ba'i sems la gnas pa rnams dang / dge bar sems pa rnams dang / dge ba yongs su tshol bar sems pa rnams dang / ngan song gsum gyi lam rnam par spong bar sems pa rnams dang / mtho ris kyi lam gsum la brtson par sems pa rnams dang / bsod</text></item>
<item><p>206b1</p><section>mdo sde</section><text>nams bya ba'i dngos po gsum po dag gis dge ba'i rtsa ba yang dag par sdud pa rnams dang / theg pa gsum po dag la brtson par sems pa rnams kyi slad du bdag kyang sangs rgyas kyi zhing nyon mongs pa can 'dir bla na med pa yang dag par rdzogs pa'i byang chub mngon par</text></item>
<item><p>206b2</p><section>mdo sde</section><text>rdzogs par 'tshang rgya bar gyur cig /btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na de'i slad du bdag gi sug pa lag pa gnyis su glang po che'i gtso bo dag 'byung bar gyur cig /tshig de skad ces smras ma thag tu bcom</text></item>
<item><p>206b3</p><section>mdo sde</section><text>ldan 'das kyi mthus de'i lag pa gnyis su glang po che'i gtso bo thal kar yan lag bdun shin tu gnas pa dag byung bar gyur pa mthong nas/ des smras pa/ khyed cag tsam zhig thams cad dang ldan pa'i sangs rgyas kyi zhing 'di'i steng gi nam mkha' la deng la yan lag</text></item>
<item><p>206b4</p><section>mdo sde</section><text>brgyad dang ldan pa'i char shin tu dri zhim pa dag gis sangs rgyas kyi zhing 'di nas sems can thams cad sad par gyis shig /de'i thigs pas sems can gang dag gi lus la phog gam/ gang dag gis dri tshor bar gyur pa de dag gi sgrib pa lnga spangs par gyur cig /'di lta</text></item>
<item><p>206b5</p><section>mdo sde</section><text>ste/ 'dod pa la 'dun pa'i sgrib pa spangs par gyur cig /gnod sems dang / rmugs pa dang / gnyid dang / rgod pa dang / 'gyod pa dang / the tsom gyi sgrib pa spangs par gyur cig /tshig de skad ces smras ma thag tu glang po che de dag steng gi bar snang la 'di ltar</text></item>
<item><p>206b6</p><section>mdo sde</section><text>mgyogs par dong ste/ 'di lta ste dper na skyes bu stobs dang ldan pas lag pa brkyang ba las skum pa'am/ bskum pa las rkyong ba de bzhin du de ltar mgyogs par dong nas/ glang po che'i gtso bo de dag gis ji skad sngar smras pa'i bya ba dag byas nas phyir log ste de'i mdun</text></item>
<item><p>206b7</p><section>mdo sde</section><text>du 'khod do/ /rigs kyi bu de nas bram ze'i khye'u skar ma'i khyu mchog shin tu yid dga' bar gyur pa dang / de la de bzhin gshegs pa rin po che'i snying pos bka' stsal pa/ rigs kyi bu khyod ni ma 'ongs pa'i dus na bskal pa grangs med pa gang gA'i klung gi bye ma snyed gnyis pa</text></item>
<item><p>207a1</p><section>mdo sde</section><text>la bab pa na bskal pa sgra snang zhes bya ba la gling bzhi pa 'dir sangs rgyas kyi zhing sgra yang dag par bstsags pa zhes bya ba zhig 'byung bar 'gyur bar de bzhin gshegs pa rin po che chen po'i gdugs mngon par 'phags pa'i 'od zer zhes bya ba sangs rgyas bcom ldan</text></item>
<item><p>207a2</p><section>mdo sde</section><text>'das kyis bar du 'gyur ro/ /rigs kyi bu de nas byang chub sems dpa' skar ma'i khyu mchog gis/ de bzhin gshegs pa rin po che'i snying po'i zhabs la yan lag lngas gtugs pa dang / de bzhin gshegs pa rin po che'i snying pos bka' stsal pa/ rdul</text></item>
<item><p>207a3</p><section>mdo sde</section><text>dang rnam bral sems can rnam dag longs/ /khyod kyis sems can bye mang lung bstan to/ /byang chub phyir ni rab dag lam sbyong zhing / /rgyal mchog sems can rnams kyi 'dren par 'gyur/ /de bzhin du sbyar te/ bram ze'i khye'u stong dang / bram ze'i khye'u</text></item>
<item><p>207a4</p><section>mdo sde</section><text>bye ba phrag gsum po gang dag gis sangs rgyas kyi zhing 'dir bla na med pa yang dag par rdzogs pa'i byang chub tu smon lam btab pa de dag thams cad kyang de bzhin gshegs pa rin po che'i snying pos lung bstan te/ tha ma ni sangs rgyas rnam par gzigs dang / gtsug tor</text></item>
<item><p>207a5</p><section>mdo sde</section><text>can dang / thams cad skyob kyi bar dag tu 'gyur ro/ /bram ze'i khye'u lung bstan pa de dag thams cad las gang dag rig byed klog pa'i bram ze stong zhig yod pa'i thu bo mang pos bla mar bkur ba khyab 'jug rlung zhes bya ba des gsol pa/ bdag ni sangs rgyas kyi zhing</text></item>
<item><p>207a6</p><section>mdo sde</section><text>snyigs ma lnga dang ldan par bla na med pa yang dag par rdzogs pa'i byang chub la reg par gyur cig /'dod chags bdo ba dang / zhe sdang bdo ba dang / gti mug bdo ba'i sems can rnams la chos ston par gyur cig /bram ze'i khye'u skar ma skyong zhes bya ba des smras pa/</text></item>
<item><p>207a7</p><section>mdo sde</section><text>kye mkhan po khyab 'jug rlung 'dis don gyi dbang ji zhig mthong na sangs rgyas kyi zhing snyigs ma lnga dang ldan par smon lam 'debs par bgyid lags/ mdun na 'don gyis smras pa/ snying rje chen po dang ldan pa'i byang chub sems dpa' gang yin pa de ni sangs rgyas kyi zhing</text></item>
<item><p>207b1</p><section>mdo sde</section><text>snyigs ma lnga dang ldan par byang chub thob par byed cing / sems can skyabs med pa rnams dang / dpung gnyen med pa rnams dang / nyon mongs pa dag gis gtses pa rnams dang / lta bas nyon mongs par gyur pa rnams kyi don byed cing skyabs dang dpung gnyen du</text></item>
<item><p>207b2</p><section>mdo sde</section><text>'gyur ba dang / sems can rnams skye ba'i rgya mtsho las sgrol bar byed pa dang / yang dag pa'i lta ba la rab tu 'god par byed cing sems can rnams mya ngan las 'das pa'i bdud rtsi'i ros tshim par byed do zhes grag ste/ gang gi phyir sangs rgyas kyi zhing snyigs ma lnga dang</text></item>
<item><p>207b3</p><section>mdo sde</section><text>ldan par smon lam 'debs par byed pa de ni byang chub sems dpa'i snying rje chen po yin par snang ngo / /de bzhin gshegs pa rin po che'i snying pos bka' stsal pa/ khyab 'jug rlung khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das</text></item>
<item><p>207b4</p><section>mdo sde</section><text>nas bskal pa grangs med pa gang gA'i klung gi bye ma snyed gnyis pa la bab pa na shar phyogs logs su sangs rgyas kyi zhing sangs rgyas kyi zhing gi rdul phra rab kyi rdul snyed 'das pa de na 'jig rten gyi khams ngur smrig gi rgyal mtshan zhes bya ba zhig yod de/ skyes bu dam pa khyod der</text></item>
<item><p>207b5</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa ri dbang rgyal po zhes bya ba sangs rgyas bcom ldan 'das kyi bar du 'gyur ro/ /khyab 'jug rlung gis gsol pa/ btsun pa bcom ldan 'das gal te bdag</text></item>
<item><p>207b6</p><section>mdo sde</section><text>gi re ba 'di lta bu yongs su rdzogs par 'gyur ba lta na/ de'i slad du gang gi tshe bdag bcom ldan 'das kyi zhabs la yan lag lngas phyag 'tshal ba de'i tshe/ bcom ldan 'das kyis zhabs bsod nams brgya'i mtshan gyis brgyan pa gnyis bdag gi spyi bor 'jog par gyur cig /</text></item>
<item><p>207b7</p><section>mdo sde</section><text>rigs kyi bu gang gi tshe bram ze khyab 'jug rlung gis bcom ldan 'das kyi zhabs la mgo bos gtugs pa de'i tshe de bzhin gshegs pa rin po che'i snying pos byang chub sems dpa' khyab 'jug rlung gi spyi bor zhabs gnyis bzhag ste bka' stsal pa/ snying rje'i bsam pa shes</text></item>
<item><p>208a1</p><section>mdo sde</section><text>rab rnon po longs/ /byang chub mchog phyir spyad pa spyod gyis la/ /brtan pa nyon mongs 'ching ba dam chod cig /khyod ni phan pas snying brtse sangs rgyas 'gyur/ /rigs kyi bu de nas bram ze'i khye'u skar ma skyong gis bcom ldan 'das de bzhin gshegs</text></item>
<item><p>208a2</p><section>mdo sde</section><text>pa rin po che'i snying po la pus mo g.yas pa'i lha nga sa la btsugs te gsol pa/ btsun pa bcom ldan 'das bdag gis kyang bla na med pa yang dag par rdzogs pa'i byang chub tu sems bskyed par bgyi ste/ sangs rgyas kyi zhing 'dir sems can 'dod chags dang / zhe sdang</text></item>
<item><p>208a3</p><section>mdo sde</section><text>dang / gti mug gi sems cha mnyam pa rnams dang / dge ba dang mi dge ba'i bsam pa la mi gnas pa'i skye dgu tshe lo bzhi khri thub pa na bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /de bzhin gshegs pa rin po che'i</text></item>
<item><p>208a4</p><section>mdo sde</section><text>snying pos bka' stsal pa/ bskal pa grangs med pa gang gA'i klung gcig gi bye ma snyed 'das nas bskal pa grangs med gnyis pa la bab pa na 'jig rten gyi khams 'di ni mi mjed ces bya bar 'gyur te/ ci'i phyir 'jig rten gyi khams de ni mi mjed ces bya zhe na/ sems</text></item>
<item><p>208a5</p><section>mdo sde</section><text>can de dag 'dod chags la mi mjed pa dang / de dag zhe sdang la mi mjed pa dang / gti mug la mi mjed pa dang / nyon mongs pa'i 'ching ba rnams la mi mjed pas de'i phyir 'jig rten gyi khams de ni mi mjed ces bya'o/ /'jig rten gyi khams mi mjed der bskal pa chen po</text></item>
<item><p>208a6</p><section>mdo sde</section><text>bzang po zhes bya ba 'byung bar 'gyur te/ ci'i phyir bzang po zhes bya zhe na/ bskal pa chen po bzang po de la sems can 'dod chags dang / zhe sdang dang / gti mug spyod pa rnams kyi nang du rdzogs pa'i sangs rgyas bcom ldan 'das thugs rje chen po dang ldan pa stong 'byung</text></item>
<item><p>208a7</p><section>mdo sde</section><text>bar 'gyur ba'i phyir te/ skyes bu dam pa khyod kyang bskal pa chen po bzang po byung zhing / skye dgu lo bzhi khri thub pa na thams cad kyi dang por bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa 'khor ba</text></item>
<item><p>208b1</p><section>mdo sde</section><text>'jig ces bya ba sangs rgyas bcom ldan 'das kyi bar du 'gyur zhing / theg pa gsum po dag gis chos ston par 'gyur te/ 'khor ba'i chu bos bdas pa'i sems can bgrang ba las 'das pa dag kyang sgrol bar 'gyur zhing mya ngan las 'das pa'i pha rol tu 'god</text></item>
<item><p>208b2</p><section>mdo sde</section><text>par yang 'gyur ro/ /rigs kyi bu de nas byang chub sems dpa' skar ma skyong gis de bzhin gshegs pa rin po che'i snying po'i zhabs la yan lag lngas mgo bos phyag byas nas langs te phyogs gcig tu 'dug go/ /rigs kyi bu de nas bram ze'i khye'u gnyis pa tam</text></item>
<item><p>208b3</p><section>mdo sde</section><text>bu ru zhes bya ba yang de bzhin gshegs pa rin po che'i snying po'i spyan sngar 'dug ste gsol pa/ btsun pa bcom ldan 'das bdag kyang de bzhin gshegs pa 'khor ba 'jig gi rjes su mtshams sbyor zhing 'jig rten gyi skye dgu tshe lo sum khri thub pa na sangs rgyas su 'byung bar</text></item>
<item><p>208b4</p><section>mdo sde</section><text>gyur cig /de bzhin gshegs pa rin po che'i snying pos bka' stsal pa/ bram ze'i khye'u khyod ni bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la bab pa na sangs rgyas kyi zhing mi mjed du</text></item>
<item><p>208b5</p><section>mdo sde</section><text>bskal pa bzang po byung ba'i tshe/ de bzhin gshegs pa 'khor ba 'jig gi rjes su mtshams sbyor zhing skye dgu'i tshe lo sum khri thub pa na de bzhin gshegs pa dgra bcom pa yang dag par rdzogs pa'i sangs rgyas gser thub ces bya bar 'gyur te/ 'jig rten du sgra rnam par grags</text></item>
<item><p>208b6</p><section>mdo sde</section><text>par 'gyur ro/ /des bcom ldan 'das las lung bstan pa thos nas/ de bzhin gshegs pa rin po che'i snying po'i zhabs la mgo bos phyag 'tshal te bskor ba byas nas/ de bzhin gshegs pa rin po che'i snying po'i spyan sngar 'dug ste/ me tog dag gis bcom</text></item>
<item><p>208b7</p><section>mdo sde</section><text>ldan 'das kyi sku la 'thor zhing thal mo sbyar nas bcom ldan 'das la tshigs su bcad pa dag gis mngon par bstod pa/ shin tu 'brel ba legs bsgrags rab snyan gsung ba po/ /ma 'khrul ma 'dres ma rnyogs dri ma mi mnga' ba/ /khyad 'phags shin tu sdom brtson</text></item>
<item><p>209a1</p><section>mdo sde</section><text>blo rab blo gros ldan/ /drang srong dam pa khyod mdzes thub gtso khyu mchog lags/ /yon tan brgyas bltam yon tan mang po stsol ba khyod/ /thub mchog bde ba mdzad pa mi yi dam pas btud/ /srid pa gsum na khyod 'dra'i sems can gzhan ma</text></item>
<item><p>209a2</p><section>mdo sde</section><text>mchis/ /deng khyod sems can mang po byang chub lam lung bstan/ /rigs kyi bu de nas bram ze'i khye'u kun gyis bsrungs zhes bya bas de bzhin gshegs pa rin po che'i snying po'i spyan sngar rin po che sna bdun gyi khri'u bzhag ste/ rin thang 'bum gyi bsham pas bshams</text></item>
<item><p>209a3</p><section>mdo sde</section><text>nas khri'u de la gser gyi lhung bzed rin po che sna bdun gyis yongs su bkang ba dang / gser gyi ril ba b+h+ring ga ra dang / rin po che sna bdun gyi mchod sdong dag bzhag ste/ sangs rgyas la sogs pa dge slong gi dge 'dun la phul nas des gsol pa/ btsun pa bcom</text></item>
<item><p>209a4</p><section>mdo sde</section><text>ldan 'das bdag kyang ma 'ongs pa'i dus na bskal pa grangs ma mchis pa gang gA'i klung gcig gi bye ma snyed 'das nas bskal pa grangs ma mchis pa gang gA'i klung gi bye ma snyed gnyis pa la bab pa na bskal pa bzang po de la tshe 'grib pa dang / rtsod pa'i dus kyi mtshan ma</text></item>
<item><p>209a5</p><section>mdo sde</section><text>byung ba dang / sems can 'dod chags dang / zhe sdang dang / gti mug bdo zhing / nga rgyal dang / phrag dog dang / ser snas kun nas dkris pa rnams dang / sems can log par lta ba dang / mi dge ba'i bshes gnyen la rten pa dang / mi dge ba'i rtsa ba'i</text></item>
<item><p>209a6</p><section>mdo sde</section><text>sems kun nas langs pa dang / dge ba'i rtsa ba'i sems yongs su nyams pa dang / yang dag pa'i lta ba'i sems rnam par spangs pa dang / log pas 'tsho zhing mi dge ba'i sems dang ldan pa rnams kyi nang du de bzhin gshegs pa dgra bcom pa yang dag par rdzogs</text></item>
<item><p>209a7</p><section>mdo sde</section><text>pa'i sangs rgyas rig pa dang zhabs su ldan par 'gyur zhing / de bzhin gshegs pa gser thub yongs su mya ngan las 'das te/ dam pa'i chos nub nas 'jig rten long bar gyur cing / 'dren pa ma mchis pa skye dgu'i tshe lo nyi khri thub pa na bdag bla na med pa yang</text></item>
<item><p>209b1</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar gyur cig /rigs kyi bu de nas de bzhin gshegs pa rin po che'i snying pos bram ze kun gyis bsrungs la bka' stsal pa/ bram ze legs so legs so/ /skyes bu dam pa khyod kyis rtsod pa'i dus kyi</text></item>
<item><p>209b2</p><section>mdo sde</section><text>mtshan ma byung zhing skye dgu'i tshe lo nyi khri thub pa'i bar dang / 'jig rten long bar gyur cing 'dren pa med pa'i nang du smon lam btab pa ni rtogs pa che zhing ye shes dang ldan pa yin pas rigs kyi bu de'i phyir khyod mkhas mdzod snying rje rten ces bya bar gyur cig /mkhas mdzod snying</text></item>
<item><p>209b3</p><section>mdo sde</section><text>rje rten khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas bskal pa grangs med pa gnyis pa la bab pa na 'jig rten gyi khams mi mjed du bskal pa bzang po byung zhing skye dgu'i tshe lo nyi khri thub pa na de bzhin gshegs pa 'od srung zhes bya ba</text></item>
<item><p>209b4</p><section>mdo sde</section><text>sangs rgyas bcom ldan 'das kyi bar du 'gyur ro/ /rigs kyi bu de nas byang chub sems dpa' mkhas mdzod snying rje rten gyis de bzhin gshegs pa rin po che'i snying po'i zhabs la yan lag lngas phyag byas te phyogs gcig tu 'dug nas/ de bzhin gshegs pa rin po che'i</text></item>
<item><p>209b5</p><section>mdo sde</section><text>snying po la me tog dang / me tog phreng dang / spos dang / phye ma dag gis gtor nas tshigs su bcad pa 'di dag gis mngon par bstod do/ /mi mchog phan pa mdzad pa dga' bar bgyid pa skyed pa po/ /zhal 'dzum rab tu dgyes pa shin tu snyan pa'i gsung mnga' ba/ /</text></item>
<item><p>209b6</p><section>mdo sde</section><text>gnas mkhyen mkhas pa phan pa mdzad pa stobs bcu rab mchog ldan/ /ye shes bsam gtan rnam par mthar phyin bde gshegs khyod la 'dud/ /spyod pa mang po spyad pa zhal ni rnam rgyas pa/ /khyod kyis byang chub sems dpa' khrag khrig phrag mang po/ /gzhal yas</text></item>
<item><p>209b7</p><section>mdo sde</section><text>byang chub slad du lung yang bstan pa mdzad/ /mi mchog bde bar gshegs pa khyod la phyag 'tshal lo/ /rigs kyi bu/ de nas bram ze rgya mtsho'i rdul gyis bram ze'i khye'u bzhi pa bgrod bya'i bu dri ma med ces bya ba la yang dag par bskul to/ /rigs kyi bu de nas bram</text></item>
<item><p>210a1</p><section>mdo sde</section><text>ze'i khye'u bgrod bya'i bu dri ma med de bzhin gshegs pa rin po che'i snying po'i spyan sngar 'dug ste gsol pa/ btsun pa bcom ldan 'das bdag kyang de bzhin du bskal pa bzang po de la byang chub par 'tshal mod kyi rtsod pa'i dus de lta bu 'ba' zhig mi 'tshal te/</text></item>
<item><p>210a2</p><section>mdo sde</section><text>ji ltar de bzhin gshegs pa 'od srung yongs su mya ngan las 'das nas skye dgu tshe lo khri thub pa na sems can sbyin pa dang / dul ba dang / yang dag par sdom pa'i bsam pa bas pa rnams dang / nor bdun dang bral ba rnams dang / mi dge ba'i bshes gnyen la ston</text></item>
<item><p>210a3</p><section>mdo sde</section><text>par 'du shes par sems pa la zhugs pa rnams dang / bsod nams bya ba'i dngos po gsum po dag don du mi gnyer ba rnams dang / legs par spyod pa gsum dang bral ba rnams dang / nyes par spyod pa gsum po dag la brtson pa rnams dang / nyon mongs</text></item>
<item><p>210a4</p><section>mdo sde</section><text>pa'i mun pas sems rnam par dkrugs pa rnams dang / theg pa gsum po dag don du mi gnyer ba de'i dus su ni sus kyang byang chub kyi spyad pa bsgrub par rngo mi thogs lags na/ skye dgu tshe lo stong thub pa na lta smos kyang ci 'tshal te/ sems can de dag kyang tshe lo brgya</text></item>
<item><p>210a5</p><section>mdo sde</section><text>pa'i bar du 'gyur te/ de'i dus na ni sems can rnams la dge ba'i rtsa ba ming yang ma mchis na dge ba'i rtsa ba spyod pa rnams kyang ci 'tshal/ re zhig snyigs ma lnga dang ldan pa'i 'jig rten tshe 'bri zhing lo brgya par gyur nas/ mtshon gyi bskal pa bar ma nye bar gnas</text></item>
<item><p>210a6</p><section>mdo sde</section><text>par gyur pa de'i dus na bdag lha rnams kyi nang nas babs shing sems can rnams yongs su skyob par gyur cig /mi dge ba spangs nas dge ba la spyod par gyur cig /sems can rnams dge ba bcu'i las kyi lam gyi bar dag la rab tu 'god par gyur cig /sems</text></item>
<item><p>210a7</p><section>mdo sde</section><text>can rnams kyi nyon mongs pa dag kyang dge ba'i las kyi lam rnams kyis yongs su sbyong bar gyur cig /theg pa gsum po dag la yang sbyor bar gyur cig /snyigs ma lnga dag yongs su spong bar gyur cig /skye dgu'i tshe lo brgyad khri thub pa na bdag bla na med pa yang</text></item>
<item><p>210b1</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar gyur cig /'dod chags dang / zhe sdang dang / gti mug dang / ma rig pa dang / phrag dog dang / ser sna chung ba'i sems can rnams la chos ston cing theg pa gsum po dag la yang dag par sbyor</text></item>
<item><p>210b2</p><section>mdo sde</section><text>bar gyur cig /btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na/ de'i slad du btsun pa bcom ldan 'das kyis bdag bla na med par rdzogs pa'i byang chub tu lung bstan du gsol/ btsun pa bcom ldan 'das</text></item>
<item><p>210b3</p><section>mdo sde</section><text>gang gi tshe bdag de ltar lung bstan pa thob nas theg pa gang gis myur du 'khor ba las 'grol bar 'gyur ba'i nyan thos kyis yang don du mi gnyer la/ rang sangs rgyas kyis yang don du mi gnyer lags so/ /de bzhin gshegs pa rin po che'i snying pos bka' stsal</text></item>
<item><p>210b4</p><section>mdo sde</section><text>pa/ bram ze'i khye'u byang chub sems dpa' le lo can rnams kyi dngos po ni bzhi po 'di dag yin te/ le lo'i dngos po de dag dang ldan pa'i byang chub sems dpa' kha cig ni yun ring por 'khor bar 'dod de/ lta ba'i g.yang sa dang / 'khor ba'i btson rar</text></item>
<item><p>210b5</p><section>mdo sde</section><text>sdug bsngal nyams su myong bar 'gyur zhing bla na med pa yang dag par rdzogs pa'i byang chub kyang myur du 'thob par mi 'gyur ro/ /bzhi gang zhe na/ 'di la byang chub sems dpa' la la cho ga dman pa dang / grogs dman pa dang / yongs su gtong ba dman pa dang /</text></item>
<item><p>210b6</p><section>mdo sde</section><text>smon lam dman pa yin te/ ji ltar na byang chub sems dpa' cho ga dman pa yin zhe na/ 'di la lus dang / ngag dang yid kyi spyod pa ma bsdams shing tshul khrims 'chal pa dang / nyan thos dang rang sangs rgyas kyi theg pa pa'i sems can rnams dang lhan cig 'grogs shing</text></item>
<item><p>210b7</p><section>mdo sde</section><text>rgyu ba dang / thams cad yongs su mi gtong zhing kun la yang yongs su mi gtong la lha dang mi'i dpal dang bde ba 'dod pa'i phyir sbyin pa sbyin par byed pa dang / lhag pa'i bsam pas sangs rgyas kyi zhing gi yon tan bkod pa yang yongs su mi len cing 'dul ba la rtog pa'i</text></item>
<item><p>211a1</p><section>mdo sde</section><text>smon lam yang yongs su mi len pa yin te/ chos bzhi po de dag dang ldan pa'i byang chub sems dpa' le lo can ni yun ring por 'khor ba'i btson rar sdug bsngal nyams su myong bar 'gyur zhing bla na med pa yang dag par rdzogs pa'i byang chub kyang myur du</text></item>
<item><p>211a2</p><section>mdo sde</section><text>thob par mi 'gyur ro/ /byang chub sems dpa' chos bzhi dang ldan na/ myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ bzhi gang zhe na/ lus dang ngag dang yid kyi spyod pa bsdams shing tshul khrims dang ldan pa dang /</text></item>
<item><p>211a3</p><section>mdo sde</section><text>theg pa chen po la yang dag par zhugs pa rnams dang / lhan cig 'grogs shing rgyu ba dang / thams cad yongs su gtong zhing kun la yang yongs su gtong la sems can rnams sdug bsngal las yongs su thar bar bya ba'i phyir snying rje'i sems bskyed cing sbyin par byed pa</text></item>
<item><p>211a4</p><section>mdo sde</section><text>dang / lhag pa'i bsam pas sangs rgyas kyi zhing gi yon tan bkod pa dang / 'dul ba la rtog pa'i smon lam yongs su 'dzin par byed pa ste/ chos bzhi po de dag dang ldan pa'i byang chub sems dpa' ni myur du bla na med pa yang dag par rdzogs pa'i byang chub mngon par</text></item>
<item><p>211a5</p><section>mdo sde</section><text>rdzogs par 'tshang rgya bar 'gyur ro/ /chos bzhi po 'di dag ni byang chub sems dpa' rnams kyi lam nye bar rton par byed pa yin te/ bzhi gang zhe na/ pha rol tu phyin pa rnams la mngon par brtson pa dang / sems can rnams la bsdu ba'i dngos po gtong ba dang / tshangs</text></item>
<item><p>211a6</p><section>mdo sde</section><text>pa'i gnas pa mngon par sgrub pa dang / mngon par shes pa rnams kyis rnam par rtse ba yin no/ /byang chub sems dpa' chos bzhis ngoms mi myong bar gnas par bya ste/ bzhi gang zhe na/ sbyin pas ngoms mi myong ba dang / chos nyan pas ngoms mi myong ba dang /</text></item>
<item><p>211a7</p><section>mdo sde</section><text>bsgom pas ngoms mi myong ba dang / sems can rnams la bsdu ba'i dngos pos ngoms mi myong bar gnas par bya ba dag go/ /byang chub sems dpas mi zad pa'i gter bzhi po 'di dag yongs su rdzogs par bya ste/ bzhi gang zhe na/ byang chub sems dpas dad pa mi zad</text></item>
<item><p>211b1</p><section>mdo sde</section><text>pa'i gter yongs su rdzogs par bya ba dang / chos bstan pa dang / yongs su bsngo ba dang / sems can dbul po yongs su gzung ba mi zad pa'i gter yongs su rdzogs par bya ba dag go/ /bzhi po 'di dag ni bdag med pa'i phyir byang chub sems dpa'i yongs su</text></item>
<item><p>211b2</p><section>mdo sde</section><text>dag pa yin te/ bzhi gang zhe na/ sems can med pa'i phyir tshul khrims yongs su dag pa dang / srog med pa'i phyir ting nge 'dzin yongs su dag pa dang / gang zag med pa'i phyir shes rab yongs su dag pa dang / rnam par grol ba'i ye shes mthong ba'i phyir</text></item>
<item><p>211b3</p><section>mdo sde</section><text>rnam par grol ba yongs su dag pa ste/ byang chub sems dpas chos bzhi po de dag yongs su rdzogs par bya'o/ /de dag gis byang chub sems dpa' rnams myur du bla na med pa yang dag par rdzogs pa'i byang chub mngon par rdzogs par 'tshang rgya zhing nam mkha'i</text></item>
<item><p>211b4</p><section>mdo sde</section><text>'khor lo yang skor bar byed/ mi rtag pa'i 'khor lo dang / mi mnyam pa'i 'khor lo dang / brjod du med pa'i 'khor lo dang / nges par 'byin pa'i 'khor lo dang / nges par 'byed pa'i 'khor lo dang / bskor du med pa'i 'khor lo yang skor bar byed do/ /</text></item>
<item><p>211b5</p><section>mdo sde</section><text>bgrod bya'i bu dri ma med khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das te/ bskal pa bzang po la bab nas ring po ma lon zhing snyigs ma lnga rab tu zhi ba'i dus la bab pa na skye dgu tshe lo brgyad khri thub pa na bla na med pa yang dag par</text></item>
<item><p>211b6</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa byams pa zhes bya ba sangs rgyas bcom ldan 'das kyi bar du 'gyur ro/ /bram ze'i khye'u bgrod bya'i bu dri ma med kyis de bzhin gshegs pa rin po che'i snying po'i zhabs</text></item>
<item><p>211b7</p><section>mdo sde</section><text>la yan lag lngas phyag byas te phyogs gcig tu 'dug nas/ bcom ldan 'das la me tog dang / me tog phreng dang / phye ma dag gis mchod pa byed pa la brtson zhing tshigs su bcad pas mngon par bstod pa/ mgon po khyod ni 'phral ba'i dbyes che mdzod spu</text></item>
<item><p>212a1</p><section>mdo sde</section><text>gangs mdog mdzes/ khyod ni gser gyi ri bo brtsegs pa 'dra zhing yid du mchi/ /yon tan brgyas bltams bdag dus 'di gsungs 'gro na'ang bdag 'tshang rgya/ /thub pa khyu mchog 'jig rten sgron khyod la ni su mi 'dud/ /bram ze mdun na 'don rgya</text></item>
<item><p>212a2</p><section>mdo sde</section><text>mtsho'i rdul gyis/ bram ze'i khye'u rig byed klog pa stong po thams cad byang chub yang dag par 'dzin du bcug nas/ ji ltar 'khor ba 'jig dang / gser thub dang / 'od srung dang / byams pa lung bstan pa de bzhin du/ bram ze'i khye'u rig byed klog pa seng ge dang /</text></item>
<item><p>212a3</p><section>mdo sde</section><text>mchog tu dga' ba dang / dgu brgya dgu bcu rtsa dgu'i bar du thams cad kyis kyang bskal pa bzang po 'di la bla na med pa yang dag par rdzogs pa'i byang chub tu smon lam btab nas thams cad kyang de bzhin gshegs pa rin po che'i snying pos bskal pa bzang po 'di nyid la bla na</text></item>
<item><p>212a4</p><section>mdo sde</section><text>med pa yang dag par rdzogs pa'i byang chub la bkod do/ /de dag thams cad kyi nu bo tha gang yin pa de la yang mdun na 'don gyis 'di skad du kye bram ze'i khye'u stobs chen shugs 'chang ring du brtag tu ci yod/ sems can rnams la snying rje chen po skyed cig ces</text></item>
<item><p>212a5</p><section>mdo sde</section><text>yang dag par bskul nas tshigs su bcad pa 'di dag gis kyang mngon par go bar byas so/ /sems can gang dag rga dang nad dang 'chi 'pho'i 'jigs pa sred pa'i klung du lhung ba dang / /phung po rnams la zhen pa'i mi dag srid pa'i btson ra rab tu 'jigs par chud pa rnams/ /</text></item>
<item><p>212a6</p><section>mdo sde</section><text>phan tshun gsod par byed pa'i nyon mongs dug 'thungs nas ni sdug bsngal rgya mtshor rab tu gnas/ /gti mug gis ni lam stor long ba bzhin du mi gtsang 'khrul 'khor dag na 'khyam par 'gyur/ /log par lta la gnas pas 'byung po thams cad srid pa gsum</text></item>
<item><p>212a7</p><section>mdo sde</section><text>na sdug bsngal rnams kyis 'bar/ /srog chags thams cad 'gro ba lnga po dag na ji ltar 'khor lo 'khor ba bzhin du 'khor/ /'gro ba lnga po dag na chos kyi mig nyams skyabs med sems can rnams ni dran gyis la/ /yang dag shes rab kyis ni nem nur yid</text></item>
<item><p>212b1</p><section>mdo sde</section><text>gnyis spongs la byang chub don du 'dun pa skyed/ /'gro ba rnams kyi sred pa'i mya ngan sol la sems can rnams kyi gnyen du gyur par gyis/ /'gro ba'i nyon mongs 'ching ba dgral bar bya phyir byang chub don du sems kyang gzhol gyis shig /gti mug bral ba chos</text></item>
<item><p>212b2</p><section>mdo sde</section><text>mig rnam par nyams pa rnams la lam gyi dam pa sbyin par gyis/ /'khor ba'i srid pa'i btson ra dag na 'bar ba rnams la chos kyi bcud kyis tshim gyis shig /phan par byed pa khyod ni myur du nye bar song la thub pa'i zhabs la gtugs pa gyis/ /re ba thams</text></item>
<item><p>212b3</p><section>mdo sde</section><text>cad grub smon bkra shis ldan pa rab brtan 'dren pas sangs rgyas 'gyur bar byos/ /'jig rten dag na sems can rnams kyi dbugs 'byin gyis la srid pa'i mtsho las sems can thon/ /gya nom thar pa'i lam dang dbang po'i stobs dang byang chub yan lag sbyin byed</text></item>
<item><p>212b4</p><section>mdo sde</section><text>'gyur bar gyis/ /chos sprin chos kyi char pa rab tu phob ste sems can rnams kyi sdug bsngal zhi bar gyis/ /rigs kyi bu de nas bram ze'i khye'u stobs chen shugs 'chang des kyang smras pa/ mkhan po bdag ni 'khor ba las mngon par dga' ba'i dpal mi 'tshal</text></item>
<item><p>212b5</p><section>mdo sde</section><text>la/ nyan thos dang / rang sangs rgyas kyi theg pa yang mi 'tshal te/ bla na med pa'i theg pa 'tshal ba lags kyis/ kye mkhan po yud tsam zhig gzhes la bdag seng ge'i sgra sgrogs pa la gson cig /rigs kyi bu de nas bram ze rgya mtsho'i rdul de nas phyir byung ste/</text></item>
<item><p>212b6</p><section>mdo sde</section><text>rang gi bsnyen bkur ba bram ze'i khye'u lnga po dag la bos te smras pa/ kye khye'u dag bla na med pa yang dag par rdzogs pa'i byang chub tu sems skyed cig /de dag gis kyang smras pa/ bdag cag la gang sangs rgyas la sogs pa dge slong gi dge 'dun la dbul bar bgyi</text></item>
<item><p>212b7</p><section>mdo sde</section><text>ba kyang ma mchis lags na dge ba'i rtsa ba ma bsrungs pa bdag cag gis ji ltar byang chub tu sems bskyed par bgyi/ rigs kyi bu de nas mdun na 'don gyi gtso bo bram ze rgya mtsho'i rdul gyis bsnyen bkur ba dang po lo thang spyod ces bya ba de la ni rin po che sna bdun gyi kha</text></item>
<item><p>213a1</p><section>mdo sde</section><text>dog gi rgyan dag byin/ bsnyen bkur ba gnyis pa thang la spyod ces bya ba de la ni rin po che sna bdun gyi rna cha byin/ bsnyen bkur ba gsum pa chu la spyod ces bya ba de la ni rin po che sna bdun gyi khri byin/ bsnyen bkur ba bzhi pa shugs kyis spyod ces bya ba de la ni</text></item>
<item><p>213a2</p><section>mdo sde</section><text>rin po che sna bdun gyi khar ba byin/ bsnyen bkur ba lnga pa snying po spyod ces bya ba de la ni gser gyi ri la b+h+ring ga ra byin nas smras pa/ bram ze'i khye'u dag khyed cag deng la dngos po 'di dag sangs rgyas la sogs pa dge slong gi dge 'dun la phul la bla na med pa yang dag par rdzogs</text></item>
<item><p>213a3</p><section>mdo sde</section><text>pa'i byang chub tu sems skyed cig /de nas bsnyen bkur ba lnga po de dag bcom ldan 'das kyi drung du dong ste de ltar bkur ba'i dngos po de dag sangs rgyas la sogs pa dge slong gi dge 'dun la phul nas 'di skad ces gsol to/ /bcom ldan 'das khyod kyis bdag cag bskal</text></item>
<item><p>213a4</p><section>mdo sde</section><text>pa bzang po de la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bar bdag cag bla na med pa yang dag par rdzogs pa'i byang chub tu lung bstan du gsol/ rigs kyi bu snga ma bzhin du sbyar te/ de bzhin gshegs pa rin po che'i</text></item>
<item><p>213a5</p><section>mdo sde</section><text>snying pos bram ze'i khye'u lo thang spyod ni bskal pa bzang po 'di la de bzhin gshegs pa brtan dbyangs zhes bya bar 'gyur ro/ /zhes byang chub tu lung bstan to/ /thang la spyod ni de'i 'og tu de bzhin gshegs pa bde dbang blo gros zhes bya bar 'gyur ro/ /chu la spyod ni de'i</text></item>
<item><p>213a6</p><section>mdo sde</section><text>'og tu de bzhin gshegs pa don bcas gsung zhes bya bar 'gyur ro/ /shugs kyis spyod ni de'i 'og tu de bzhin gshegs pa dga' ba dang ba zhes bya bar 'gyur ro/ /bram ze'i khye'u snying po spyod ni de'i 'og tu de bzhin gshegs pa seng ge'i bshes gnyen</text></item>
<item><p>213a7</p><section>mdo sde</section><text>gtsug phud ces bya bar 'gyur ro/ /zhes byang chub tu lung bstan to/ /bram ze'i khye'u lnga po de dag bskal pa bzang por lung bstan ma thag tu mdun na 'don gyis yang bram ze'i khye'u stobs chen shugs 'chang la smras pa/ stobs chen shugs 'chang sangs rgyas kyi zhing</text></item>
<item><p>213b1</p><section>mdo sde</section><text>gi yon tan bkod pa dag long shig /smon lam ji lta bu 'dod pa yang bcom ldan 'das kyi spyan sngar thob shig /sems can thams cad kyang chos kyi bcud kyis 'gron du gnyer cig /brtson 'grus brtan pos rang gi byang chub kyi spyad pa yang spyod la/ yang</text></item>
<item><p>213b2</p><section>mdo sde</section><text>dang yang du ring du ma rtog shig ces lag pa nas bzung ste bcom ldan 'das la phul lo/ /rigs kyi bu de nas bram ze'i khye'u stobs chen shugs 'chang de yang bcom ldan 'das kyi spyan sngar 'dug ste gsol pa/ bcom ldan 'das ma 'ongs pa'i dus na bskal pa bzang</text></item>
<item><p>213b3</p><section>mdo sde</section><text>po de la thub pa nyi ma mang nyung ji snyed cig 'byung bar 'gyur lags/ de bzhin gshegs pa rin po che'i snying pos bka' stsal pa/ bram ze'i khye'u bskal pa bzang po de la ni thub pa nyi ma stong rtsa bzhi 'byung bar 'gyur ro/ /bram ze'i khye'us gsol pa/ btsun pa</text></item>
<item><p>213b4</p><section>mdo sde</section><text>bcom ldan 'das bskal pa chen po bzang po de la rgyal ba nyi ma gang dag yongs su mya ngan las 'das pa de dag gi tha mar bram ze'i khye'u gces lag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing de bzhin gshegs pa seng ge'i bshes</text></item>
<item><p>213b5</p><section>mdo sde</section><text>gnyen gtsug phud ces bgyi bar 'gyur ba de srid du yun ring por bdag gis brtul zhugs dang / dka' thub dang / spyod pa dang / sbyin pa dang / dul ba dang / yang dag par sdom pa dang / thos pa dang / brtson 'grus dang / bzod pa dang / des pa dang / bsod nams</text></item>
<item><p>213b6</p><section>mdo sde</section><text>dang / shes rab kyi tshogs sna tshogs dag yang dag par bsdu zhing byang chub kyi spyod pa spyad par bgyi'o/ /bskal pa bzang po pa de dag thams cad mngon par rdzogs par sangs rgyas nas ring po ma lon par dang por bsod snyoms kyang dbul bar bgyi'o/ /yongs su mya ngan</text></item>
<item><p>213b7</p><section>mdo sde</section><text>las 'das pa rnams kyi sku gdung dag la yang mchod par bgyi'o/ /de dag gis dam pa'i chos yongs su 'dzin par yang gyur cig /sems can tshul khrims dang bral ba rnams ni tshul khrims phun sum tshogs pa yang dag par 'dzin du 'jug pa dang 'dzud cing</text></item>
<item><p>214a1</p><section>mdo sde</section><text>rab tu 'god par gyur cig /sems can lta ba dang bral zhing nyam nga ba thob par gyur pa rnams ni yang dag pa'i lta ba yang dag par 'dzin du 'jug pa dang / 'dzud cing rab tu 'god par gyur cig /de bzhin du bsam pa dang bral ba rnams ni yang dag</text></item>
<item><p>214a2</p><section>mdo sde</section><text>pa'i bsam pa la rab tu 'god par gyur cig /de bzhin du cho ga dang bral ba rnams ni cho ga la rab tu 'god par gyur cig /sems can rnams kyi dge ba'i spyod pa rnam pa sna tshogs dag kyang nges par ston par gyur cig /sangs rgyas bcom ldan 'das de dag gi dam</text></item>
<item><p>214a3</p><section>mdo sde</section><text>pa'i chos nub nas ring po ma lon par bdag gis 'jig rten du dam pa'i chos kyi tshul dang / dam pa'i chos yongs su gzung ba dang / dam pa'i chos 'byung ba dang / dam pa'i chos kyi sgron ma 'bar bar bgyid par gyur cig /mtshon gyi bskal pa bar ma'i</text></item>
<item><p>214a4</p><section>mdo sde</section><text>dus kyi tshe na sems can rnams srog gcod pa spong ba dang / yang dag pa'i lta ba'i bar la rab tu 'god par gyur cig /sems can rnams mi dge ba bcu'i las kyi lam dang / lam ngan pa dag nas bton cing yang dag pa'i lam du 'god par gyur cig /nyes</text></item>
<item><p>214a5</p><section>mdo sde</section><text>par spyod pa'i mun pa 'jig par bgyid par gyur cig /legs par spyod pa'i snang ba ston par gyur cig /'jig rten na dus kyi snyigs ma dang / tshe dang / lta ba dang / nyon mongs pa'i snyigs ma'i bar dag 'jig par bgyid par gyur cig /mu ge'i bskal pa bar</text></item>
<item><p>214a6</p><section>mdo sde</section><text>ma'i dus kyi tshe na bdag sems can rnams sbyin pa'i pha rol tu phyin pa la sbyor bar gyur cig /shes rab kyi pha rol tu phyin pa'i bar dag kyang yang dag par 'dzin du 'jug cing 'dzud par gyur cig /bdag sems can rnams pha rol tu phyin pa drug po dag la sbyor bar bgyid</text></item>
<item><p>214a7</p><section>mdo sde</section><text>pa na thams cad du mu ge'i mun pa dang / 'thab pa dang / rnyog pa dang / g.yul shom pa dang / khon dang / rtsod pa dang / 'gyed pa dag rab tu zhi bar gyur cig /sems can rnams kyi sems kyi rgyud la nyon mongs pa'i me'i gdung ba dag zhi bar gyur cig /nad kyi</text></item>
<item><p>214b1</p><section>mdo sde</section><text>bskal pa bar ma'i dus kyi tshe na bdag gis sems can rnams snying por 'gyur ba dang / 'thun pa'i chos drug yang dag par 'dzin du 'jug par gyur cig /bsdu ba'i dngos po bzhi po dag la sbyor bar bgyid cing rab tu 'god par gyur cig /sems can rnams kyi</text></item>
<item><p>214b2</p><section>mdo sde</section><text>nad kyi mun par rnam par 'jig par bgyid par gyur cig /sems can rnams kyi sems kyi rgyud la nyon mongs pa rab tu zhi bar bgyid pa'i bar du gyur cig /bskal pa bzang po la sangs rgyas kyi zhing mi mjed du de ltar sems can rnams sdug bsngal dag las yongs</text></item>
<item><p>214b3</p><section>mdo sde</section><text>su thar bar bgyid par gyur cig /gang gi tshe bskal pa bzang po la sangs rgyas bcom ldan 'das stong rtsa bzhi 'byung ba dag yongs su mya ngan las 'das par gyur nas dam pa'i chos kyi tshul thams cad kyi thams cad du nub par gyur pa na de'i 'og tu gdod bdag bla na</text></item>
<item><p>214b4</p><section>mdo sde</section><text>med pa yang dag par rdzogs pa'i byang chub mngon par rdzogs par 'tshang rgya bar gyur cig /bskal pa bzang po'i sangs rgyas bcom ldan 'das stong rtsa bzhi po dag gi sku tshe'i tshad ji tsam par bdag gis byang chub thob pa'i tshe'i tshad kyang de tsam du ring bar gyur cig /de dag</text></item>
<item><p>214b5</p><section>mdo sde</section><text>gi nyan thos kyi dge 'dun ji snyed par bdag gcig pu'i nyan thos kyi dge 'dun yang de snyed du gyur cig /bskal pa bzang po de la sangs rgyas stong rtsa bzhi po de dag gis sems can ji snyed btul bar gyur pa'i sems can de snyed cig bdag gis kyang btul bar gyur</text></item>
<item><p>214b6</p><section>mdo sde</section><text>cig /sems can gang dag sangs rgyas bcom ldan 'das de dag gi nyan thos kyi bslab pa la 'khrul bar gyur pa dang / lta ba'i g.yang sar lhung bar gyur pa dang / sangs rgyas bcom ldan 'das rnams la ma gus pa'i sems dang / rab tu sdang ba'i sems su</text></item>
<item><p>214b7</p><section>mdo sde</section><text>gyur pa dang / chos dang dge 'dun la 'khrul pa'i sems su gyur pa dang / 'dod chags kyi sems dag dang / 'phags pa la skur pa 'debs pa dang / mtshams med pa bgyid par gyur pa dag kyang bdag gis byang chub thob nas 'khor ba'i 'dam nas 'byin</text></item>
<item><p>215a1</p><section>mdo sde</section><text>cing mi 'jigs pa'i khyim mya ngan las 'das pa'i grong khyer du 'dzud par gyur cig /ji srid du bdag yongs su mya ngan las 'das nas dam pa'i chos bas par ma gyur pa de srid du bskal pa chen po bzang po yang bas par ma gyur cig /bdag gi dam pa'i</text></item>
<item><p>215a2</p><section>mdo sde</section><text>chos bas par gyur pa na bskal pa bzang po yang bas par gyur cig /bdag skyes pa'i sku gdung gang lags pa de dag kyang de bzhin gshegs pa'i sku skyes bu chen po'i mtshan sum cu rtsa gnyis kyis sku legs par brgyan cing mtshan re re yang dpe byad bzang po brgyad cus legs</text></item>
<item><p>215a3</p><section>mdo sde</section><text>par brgyan pa dpag tu ma mchis grangs ma mchis pa dag tu gyur te gnas par gyur cig /de bzhin gshegs pa'i sku de dag kyang phyogs bcu'i sangs rgyas kyi zhing stong pa dpag tu ma mchis grangs ma mchis pa gzhan dag tu bzhud nas/ sangs rgyas kyi sku re res</text></item>
<item><p>215a4</p><section>mdo sde</section><text>kyang sems can dpag tu ma mchis/ grangs ma mchis pa rnams theg pa gsum po dag la yang dag par 'dzin du 'jug pa dang / 'dzud cing rab tu 'god par gyur cig /sangs rgyas kyi zhing gang na bar gyi bskal pa zhig par ma gyur pa der de bzhin gshegs</text></item>
<item><p>215a5</p><section>mdo sde</section><text>pa'i sku de dag bzhud nas ji ltar sngar brjod pa de ltar sems can rnams yongs su skyob par 'gyur zhing slad kyis yid bzhin gyi nor bur gyur nas sangs rgyas kyi zhing gang dag na sems can rnams rin po che dang bral bar gyur pa'i sangs rgyas kyi zhing de dag tu mchis shing rin</text></item>
<item><p>215a6</p><section>mdo sde</section><text>po che'i char rab tu 'bebs pa dang / gter dag kyang rab tu ston par gyur cig /sangs rgyas kyi zhing gang dag na sems can rnams dge ba'i spyod pa dang bral zhing nad kyis nyon mongs pa can du gyur pa'i sangs rgyas kyi zhing de dag tu yang tsan dan sa mchog pa dang /</text></item>
<item><p>215a7</p><section>mdo sde</section><text>sbrul gyi snying po dang / dus kyi rjes su 'brang ba dag gi spos kyi char rab tu 'bebs par gyur cig /spos kyi char de dag gis kyang sems can rnams kyi nyon mongs pa'i nad rnams dang / lta ba'i nad rnams dang / lus kyi nad rnams kyang rab tu zhi bar bgyid par</text></item>
<item><p>215b1</p><section>mdo sde</section><text>gyur cig /de nas sems can de dag kyang bsod nams bgyi ba'i dngos po dag la mngon par brtson par 'gyur zhing mtho ris la gzhol bar yang gyur cig /btsun pa bcom ldan 'das bdag byang chub kyi spyad pa spyod pa na de ltar sems can rnams yongs su skyob par</text></item>
<item><p>215b2</p><section>mdo sde</section><text>gyur cig /bdag byang chub thob nas kyang de ltar sangs rgyas kyi mdzad pa bgyid par gyur cig /bdag yongs su mya ngan las 'das nas kyang de ltar sangs rgyas kyi zhing mtha' yas mu ma mchis pa dag gi sems can rnams yongs su skyob par gyur cig /</text></item>
<item><p>215b3</p><section>mdo sde</section><text>btsun pa bcom ldan 'das gal te bdag gi re ba 'di lta bu yongs su rdzogs par mi 'gyur zhing / sems can rnams kyi sman du yang mi 'gyur ba lta na bdag gis phyogs bcu'i 'jig rten gyi khams mtha' yas mu ma mchis pa dag na/ sangs rgyas bcom ldan 'das</text></item>
<item><p>215b4</p><section>mdo sde</section><text>gang dag bzhugs te 'tsho zhing gzhes la sems can rnams la chos kyang ston pa de dag bslus par gyur cig /bcom ldan 'das kyis bdag bla na med pa yang dag par rdzogs pa'i byang chub tu lung ston par yang ma gyur cig /bcom ldan 'das srog chags bye</text></item>
<item><p>215b5</p><section>mdo sde</section><text>ba phrag mang po gang dag bla na med pa yang dag par rdzogs pa'i byang chub la yang dag par zhugs shing lung bstan pa'i sems can sangs rgyas bcom ldan 'das su gyur pa/ de dag kyang bdag gis thugs byung bar bgyis par gyur cig /bdag byang chub kyi slad du yang</text></item>
<item><p>215b6</p><section>mdo sde</section><text>dang yang du 'khor bar 'khor ba na sangs rgyas kyi sgra dang / chos kyi sgra dang / dge 'dun gyi sgra dang / dge ba'i sgra dang / dge ba'i chos bgyid pa'i sgra dag rna lam du grag par ma gyur cig /gal te bdag gi re ba 'di lta bur yongs su rdzogs par mi 'gyur zhing</text></item>
<item><p>215b7</p><section>mdo sde</section><text>sems can rnams kyi sman du yang mi 'gyur ba lta na bdag rtag tu mnar med par rtogs par gyur cig /rigs kyi bu de nas de bzhin gshegs pa rin po che'i snying pos bram ze'i khye'u stobs chen shugs 'chang la legs so zhes bya ba byin te/ skyes bu dam pa</text></item>
<item><p>216a1</p><section>mdo sde</section><text>legs so legs so/ /khyod ni sems can rnams kyi sman du 'gyur zhing sdug bsngal dag las yongs su thar bar byed par yang 'gyur te/ skyes bu dam pa de'i phyir khyod sman gyi rgyal po skar ma dri ma med ces bya bar gyur cig /sman gyi rgyal po skar</text></item>
<item><p>216a2</p><section>mdo sde</section><text>ma dri ma med pa khyod ni ma 'ongs pa'i dus na bskal pa grangs med pa gang gA'i klung gcig gi bye ma snyed 'das nas bskal pa grangs med pa gang gA'i klung gi bye ma snyed gnyis pa la bab pa na bskal pa bzang po la sangs rgyas stong rtsa bzhi po dag mngon par rdzogs par sangs rgyas</text></item>
<item><p>216a3</p><section>mdo sde</section><text>nas ring por ma lon par rang gi smon lam ji ltar btab pa'i bar dag bzhin du bsod snyoms 'bul bar 'gyur zhing / de bzhin gshegs pa seng ge'i bshes gnyen gtsug phud bzang po yongs su mya ngan las 'das pa'i dam pa'i chos nub pa na bla na med pa yang dag par</text></item>
<item><p>216a4</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa gsal mdzad ces bya ba sangs rgyas bcom ldan 'das kyi bar du 'gyur ro/ /khyod kyi tshe'i tshad ni bskal pa phyed du 'gyur ro/ /bskal pa bzang po'i sangs rgyas stong rtsa</text></item>
<item><p>216a5</p><section>mdo sde</section><text>bzhi po de dag gi nyan thos kyi dge 'dun ji snyed du 'gyur ba khyod gcig pu'i nyan thos kyi dge 'dun yang de snyed du 'gyur la/ sems can de snyed kyang 'dul bar 'gyur ro/ /yongs su mya ngan las 'das nas kyang ji srid du bskal pa chen po bzang po'i bskal pa zad par</text></item>
<item><p>216a6</p><section>mdo sde</section><text>ma gyur pa de srid du dam pa'i chos nub par mi 'gyur la/ de srid du sangs rgyas kyi sku dag kyang 'byung bar 'gyur zhing sangs rgyas kyi zhing gzhan dag tu spos kyi char pas sems can rnams kyi nyon mongs pa'i nad rnams dang / lta ba'i nad rnams dang / lus kyi nad rnams kyi bar dag kyang rab</text></item>
<item><p>216a7</p><section>mdo sde</section><text>tu zhi bar byed par 'gyur la/ sems can rnams kyang bsod nams bya ba'i dngos po gsum po dag la rab tu 'god cing mtho ris la gzhol bar byed par yang 'gyur ro// //bam po dgu pa/ rigs kyi bu de nas byang chub sems dpa' sman</text></item>
<item><p>216b1</p><section>mdo sde</section><text>gyi rgyal po skar ma dri ma med pas gsol pa/ btsun pa bcom ldan 'das gal te bdag gi re ba 'di lta bu yongs su rdzogs par 'gyur ba lta na de'i slad du bcom ldan 'das kyis bsod nams kyi mtshan gyis brgyan pa'i phyag gis bdag gi spyi bo la byug par gsol/</text></item>
<item><p>216b2</p><section>mdo sde</section><text>rigs kyi bu de nas de bzhin gshegs pa rin po che'i snying pos byang chub sems dpa' sman gyi rgyal po skar ma dri ma med pa'i spyi bo la bsod nams brgya'i mtshan gyis brgyan pa'i phyag gis yongs su byug pa mdzad nas de na bzhugs so/ /rigs kyi bu de nas byang chub</text></item>
<item><p>216b3</p><section>mdo sde</section><text>sems dpa' sman gyi rgyal po skar ma dri ma med pa sems dga' zhing mgu la yi rangs shing rab tu dga' bar gyur te/ de bzhin gshegs pa rin po che'i snying po'i zhabs la yan lag lngas mgo bos phyag byas nas langs te phyogs gcig tu 'dug pa dang / bram ze rgya</text></item>
<item><p>216b4</p><section>mdo sde</section><text>mtsho'i rdul gyis lha'i ka shi ka'i gos bskon te smras pa/ skyes bu dam pa legs so legs so/ /khyod kyis smon lam bzang po btab ste/ da phyin chad khyod kyis kho bo'i bsnyen bkur bya mi dgos kyi ji ltar bde ba nyid du spyod cig /rigs kyi bu de nas bram ze rgya mtsho'i</text></item>
<item><p>216b5</p><section>mdo sde</section><text>rdul 'di snyam du sems te/ ji ltar thams cad dang ldan pa'i 'khor 'di na snang ba ltar bdag gis srog chags bye ba khrag khrig 'bum phrag mang po dag bla na med pa yang dag par rdzogs pa'i byang chub yang dag par 'dzin du bcug go/ /sems can chen po 'di dag thams</text></item>
<item><p>216b6</p><section>mdo sde</section><text>cad kyis ni smon lam rgya che ba dgu btab cing sangs rgyas kyi zhing rab tu dang ba sha stag yongs su blangs te/ khyab 'jug rlung ma gtogs pa byang chub sems dpa' gzhan dag gis rtsod pa'i dus yongs su spangs pas bdag gis ni rtsod pa'i dus la bab par gyur pa na/</text></item>
<item><p>216b7</p><section>mdo sde</section><text>sems can rnams chos kyi bcud kyis 'gron du gnyer bar bya zhing brtson 'grus brtan por bya ste/ bdag gis ci nas kyang byang chub sems dpa'i 'khor 'di dag thams cad ngo mtshar thob par 'gyur ba dang / thams cad dang ldan pa'i 'khor 'di dang / lha dang / dri za</text></item>
<item><p>217a1</p><section>mdo sde</section><text>dang / mi dang / lha ma yin dang bcas pa'i 'jig rten 'di yang bdag la thal mo sbyar te phyag 'tshal zhing mchod pa byed par 'gyur ba dang / sangs rgyas bcom ldan 'das 'di yang bdag la legs so zhes bya ba byin zhing lung ston par 'gyur ba dang / de</text></item>
<item><p>217a2</p><section>mdo sde</section><text>bzhin du sangs rgyas bcom ldan 'das gang dag phyogs bcu na bzhugs te 'tsho zhing gzhes la sems can rnams la chos kyang ston pa'i sangs rgyas bcom ldan 'das de dag kyang bdag gis seng ge'i sgra bsgrags pa la legs so zhes bya ba byin zhing bla na med pa yang dag</text></item>
<item><p>217a3</p><section>mdo sde</section><text>par rdzogs pa'i byang chub tu lung ston pa yang mdzad la pho nya dag kyang gtong bar 'gyur ba dang / thams cad dang ldan pa'i 'khor 'dis kyang de thos shing pho nya de dag kyang mthong bar 'gyur ba dang / gang yang phyi ma'i dus na snying rje chen po dang ldan pa'i byang chub sems</text></item>
<item><p>217a4</p><section>mdo sde</section><text>dpa' dag 'byung bar 'gyur ba de dag kyang de lta bu'i rtsod pa chen po'i dus kyi tshe sangs rgyas kyi zhing nyon mongs pa can du smon lam gyis byang chub yongs su 'dzin par 'gyur zhing chos kyi mu ge'i dgon pa dang / nyon mongs pa dang / nad dag gis bdas par gyur pa'i</text></item>
<item><p>217a5</p><section>mdo sde</section><text>sems can rnams la yongs su skyob par 'gyur zhing sangs rgyas kyi mdzad pa yang mdzad par 'gyur la sems can rnams la yang chos ston par 'gyur ba dang / bdag yongs su mya ngan las 'das nas kyang bskal pa bye ba khrag khrig 'bum phrag bsam gyis mi khyab</text></item>
<item><p>217a6</p><section>mdo sde</section><text>pa dag 'das kyi bar du phyogs bcu'i sangs rgyas kyi zhing gzhal du ma mchis pa dang / dpag tu ma mchis pa dag na sangs rgyas bcom ldan 'das dpag tu ma mchis pa dag bdag yongs su mya ngan las 'das pa'i bsngags pa rjod cing snyan pa dang dbyangs kyang sgrogs</text></item>
<item><p>217a7</p><section>mdo sde</section><text>par 'gyur la/ byang chub sems dpa' rnams kyi mdun du bdag gi smon lam gyi tshul yang rjod par 'gyur ba dang / byang chub sems dpa' de dag gis kyang snying rje chen pos yongs su bsgos shing byin gyis brlabs pa'i smon lam thos nas mchog tu ngo mtshar du 'dzin</text></item>
<item><p>217b1</p><section>mdo sde</section><text>par 'gyur zhing / de dag kyang sems can rnams la snying rje chen po skye bar 'gyur ba dang / de nas de dag kyang smon lam de lta bu dag nyid yongs su 'dzin par 'gyur zhing ji ltar da ltar bdag gis yongs su bzung ba de lta bu'i sangs rgyas kyi zhing nyon mongs pa can dag</text></item>
<item><p>217b2</p><section>mdo sde</section><text>tu de dag kyang byang chub mngon par rdzogs par 'tshang rgya bar 'gyur ba dang / chu bo bzhis bdas par gyur pa'i sems can rnams sgrol bar 'gyur zhing theg pa gsum po dag gis 'dul bar 'gyur ba dang / mya ngan las 'das pa'i lam gyi bar dag la 'god par 'gyur</text></item>
<item><p>217b3</p><section>mdo sde</section><text>ba de lta bu'i smon lam gyis seng ge'i sgra bsgrag par bya'o snyam mo/ /rigs kyi bu mdun na 'don gyi gtso bo bram ze rgya mtsho'i rdul gyis snying rje chen pos yongs su bsgos pa'i smon lam de lta bu dag yang dag par bskyed nas chos gos phrag pa gcig tu gzar te de bzhin</text></item>
<item><p>217b4</p><section>mdo sde</section><text>gshegs pa rin po che'i snying po ga la ba der song ngo / /yang de'i tshe na lha bye ba khrag khrig 'bum phrag mang po dag gis nam mkha'i dkyil nas lha'i sil snyan bye ba khrag khrig 'bum phrag mang po dag gsil dkrol zhing / me tog gi char rab tu phab nas tshig 'thun</text></item>
<item><p>217b5</p><section>mdo sde</section><text>par smras pa/ skyes bu dam pa legs so legs so/ /khyod bcom ldan 'das kyi drung du song la smon lam rab mchog dag shod la zung shig dang / khyod ni nyon mongs pas dkrugs pa'i 'jig rten du sems can rnams kyi sdug bsngal ye shes kyi chus rab tu zhi bar</text></item>
<item><p>217b6</p><section>mdo sde</section><text>byed par 'gyur ro/ /thams cad dang ldan pa'i 'khor de dag kyang thal mo sbyar te mngon du phyogs nas tshig 'thun par smras pa/ skyes bu dam pa legs so legs so/ /mkhas pa rab mchog bdag cag la phan par mdzad pa blo mchog mnga' ba smon lam brtan por</text></item>
<item><p>217b7</p><section>mdo sde</section><text>thob shig dang / bdag cag kyang nyan par 'tshal lo/ /gang gi tshe mdun na 'don song ste/ bcom ldan 'das kyi spyan sngar mdun na 'don gyis pus mo'i lha nga btsugs pa dang de'i mod la sangs rgyas kyi zhing yang dag rtog gi stong gsum gyi stong chen po'i 'jig rten gyi khams</text></item>
<item><p>218a1</p><section>mdo sde</section><text>ji tsam pa de thams cad g.yos/ rab tu g.yos/ 'gul/ rab tu 'gul/ 'khrugs/ rab tu 'khrugs/ ldeg /rab tu ldeg go/ /sil snyan dag kyang ma dkrol bar sgra 'khrol lo/ /dang / bya gag ji snyed pa de dag thams cad kyang 'jam zhing yid du</text></item>
<item><p>218a2</p><section>mdo sde</section><text>'ong ba'i sgra sgrogs so/ /shing ljon pa dag las kyang me tog dag 'brul lo/ /stong gsum gyi stong chen po'i 'jig rten gyi khams 'di na sems can dmyal ba pa rnams dang / gshin rje'i 'jig rten pa rnams ma gtogs par gang su dag sa la rten cing gnas pa'i 'byung po</text></item>
<item><p>218a3</p><section>mdo sde</section><text>byang chub yang dag par 'dzin du bcug pa gang yin pa dang / byang chub yang dag par 'dzin du ma bcug pa gang yin pa de dag thams cad kyang phan pa'i sems dang / dge ba'i sems dang / khon med pa'i sems dang / rnyog pa med pa'i sems dang / byams pa'i sems</text></item>
<item><p>218a4</p><section>mdo sde</section><text>dang / ngo mtshar gyi sems dag tu gyur to/ /sems can gang dag nam mkha' la rgyu ba de dag kyang bram ze'i smon lam sgra 'jam zhing yid du 'ong ba mnyan pa'i phyir nam mkha' la 'khod nas 'di ltar mchog tu dga' ba'i yid kyis me tog dang / me tog phreng dang / spos dang /</text></item>
<item><p>218a5</p><section>mdo sde</section><text>rol mo'i sgra dang / rin po che'i gdugs dang / rgyal mtshan dang / ba dan dang / gos dang / ras bcos bu dag gis mchod pa'i las la brtson par gyur to/ /de bzhin du 'og min gyi gnas man chad kyi lha gang ji snyed pa rnams kyang / bram ze'i smon lam mnyan</text></item>
<item><p>218a6</p><section>mdo sde</section><text>pa'i phyir 'dzam bu'i gling du babs te/ nam mkha'i dkyil na 'khod cing / lha'i spos dang / ras bcos bu'i bar dag gis mchod pa'i las la brtson par gyur to/ /bram zes kyang thal mo sbyar nas de bzhin gshegs pa rin po che'i snying po la tshigs su bcad pa 'di</text></item>
<item><p>218a7</p><section>mdo sde</section><text>dag gis mngon par bstod do/ /bsam gtan dag gis rnam grol tshangs pa bzhin/ /gzugs kyis 'od gsal brgya byin 'dra ba ste/ /rgyal po bzhin du nor 'bru rab gtong zhing / /rin chen mchog mnga' thub pa tshong dpon bzhin/ /zhi ba sgrogs mdzad ri la</text></item>
<item><p>218b1</p><section>mdo sde</section><text>seng ge 'dra/ /mi 'gul brtan pa lhun po 'dra ba ste/ /rgya mtsho bzhin du 'khrug pa mi mnga' zhing / /yon tan skyon la sa bzhin mtshungs par spyod/ /dri ma thams cad ded pa chu bzhin te/ /thub pa me ltar nyon mongs nags rnams sreg /rlung ltar gang la'ang chags</text></item>
<item><p>218b2</p><section>mdo sde</section><text>pa mi mnga' zhing / /thub pa lha ltar yang dag nyid kyang ston/ /klu ltar thub pa chos kyi char 'bebs shing / /char ba bzhin du 'gro kun ngoms par mdzad/ /pha rol mu stegs 'joms pa seng ge 'dra/ /me tog bzhin du yon tan dri yang gtong / /tshangs pa</text></item>
<item><p>218b3</p><section>mdo sde</section><text>bzhin du snyan pa'i tshig gsung zhing / /'gro ba sdug bsngal grol mdzad sman pa bzhin/ /sems mnyam nye bar gnas pa ma bzhin te/ /'gro ba rtag tu rjes 'dzin mdza' bshes 'dra/ /nga rgyal dgra 'joms rdo rje brtan bzhin te/ /thub pa mtshon bzhin srid</text></item>
<item><p>218b4</p><section>mdo sde</section><text>pa'i 'khri shing gcod/ /zam pa'i shing bzhin 'gro ba sgrol mdzad cing / /klu ltar thub pa mi shes rtswa rnams bsreg /thub pa zla ltar 'od bsil gtong mdzad cing / /mi yi pad ma kha 'byed nyi ma bzhin/ /'bras bu mchog bzhi sbyin mdzad ljon shing 'dra/ /thub</text></item>
<item><p>218b5</p><section>mdo sde</section><text>pa bya bzhin drang srong tshogs kyis bskor/ /rgyal ba'i blo yangs rgya mtsho 'dra ba ste/ /'gro ba dag la sems snyoms rtswa shing bzhin/ /rmi lam bzhin du chos rnams stong rtog cing / /'jig rten rjes su 'thun 'jug chu dang 'dra/ /thub pa mtshan mchog mnga' ba thugs</text></item>
<item><p>218b6</p><section>mdo sde</section><text>rje can/ /khyod kyis sems can byang chub lung yang bstan/ /sems can mang po mtha' yas khyod kyis btul/ /byang chub mchog rab tu ni bdag lung ston/ /drang srong chen po bden bzhed shes rab mchog /bdag ni 'gro ba'i nyon mongs 'thab rtsod che/ /sangs rgyas</text></item>
<item><p>218b7</p><section>mdo sde</section><text>byang chub lung ston dogs chod la/ /sems can brgya dag zhi bde'i lam du 'khod/ /rigs kyi bu gang gi tshe mdun na 'don gyi gtso bo bram ze rgya mtsho'i rdul gyis de bzhin gshegs pa rin po che'i snying po la tshigs su bcad pa de dag gis mngon par bstod de/ de na 'dug</text></item>
<item><p>219a1</p><section>mdo sde</section><text>pa'i de'i mod la lha dang / dri za dang / mi dang / thams cad dang ldan pa'i 'khor des legs so zhes bya ba byin no/ /mdun na 'don gyis gsol pa/ btsun pa bcom ldan 'das bdag gis srog chags bye ba phrag mang po dag bla na med pa yang dag</text></item>
<item><p>219a2</p><section>mdo sde</section><text>par rdzogs pa'i byang chub yang dag par 'dzin du stsal te/ de dag gis kyang rang rang gi sangs rgyas kyi zhing rgya che dgu dag yongs su bzung zhing 'dul ba'i sems can yang bsam pa yongs su dag pa dang / dge ba'i rtsa ba bsrungs pa dang / gdul sla ba dag yongs su</text></item>
<item><p>219a3</p><section>mdo sde</section><text>bzung lags so/ /gang dag skar ma skyong la sogs pa bram ze'i khye'u rig byed klog pa stong rtsa bzhi po 'di dag ni de bzhin gshegs pas bskal pa bzang por lung bstan te/ skyes bu dam pa de dag gis kyang 'dod chags dang / zhe sdang dang / nga rgyal spyod pa dag theg pa</text></item>
<item><p>219a4</p><section>mdo sde</section><text>gsum po dag gis 'dul bar bgyid lags mod kyi/ 'on kyang de dag gis nyon mongs pa'i sgrib pa shas che ba dang / rtsod pa'i dus kyi snyigs ma dag yongs su spangs pas/ btsun pa bcom ldan 'das de dag gis kyang mtshams ma mchis pa bgyid pa rnams dang /</text></item>
<item><p>219a5</p><section>mdo sde</section><text>dam pa'i chos spong ba rnams dang / 'phags pa la skur ba 'debs pa rnams dang / log par lta ba rnams dang / 'phags pa'i nor bdun dang bral ba rnams dang / phar mi 'dzin pa rnams dang / mar mi 'dzin pa rnams dang / dge sbyong du mi 'dzin pa rnams dang /</text></item>
<item><p>219a6</p><section>mdo sde</section><text>bram zer mi 'dzin pa rnams dang / bgyi ba ma lags pa bgyid pa rnams dang / bsod nams ma lags pa bgyid pa rnams dang / 'jig rten pha rol la 'jigs par mi lta ba rnams dang / legs par spyod pa gsum po dag don du mi gnyer ba rnams dang / de bzhin du</text></item>
<item><p>219a7</p><section>mdo sde</section><text>lha dang / mi rnams kyi dpal dang / 'byor pa dag la brtson pa rnams nyes par spyod pa gsum po dag la yang dag par zhugs pa rnams dang / dge ba bcu'i las kyi lam dang bral ba rnams dang / dge ba'i bshes gnyen thams cad kyis spangs pa rnams dang / mkhas</text></item>
<item><p>219b1</p><section>mdo sde</section><text>pa thams cad kyis bor ba rnams dang / srid pa'i btson rar chud pa rnams dang / rgyun phyogs su 'das pa rnams dang / 'gyur byed kyi chu klung du nub pa rnams dang / 'khor ba'i 'dam du bying ba rnams dang / gti mug gi mun pa dang ma bral ba rnams dang / mi dge ba'i</text></item>
<item><p>219b2</p><section>mdo sde</section><text>bgyi ba thams cad ma btang ba rnams dang / sangs rgyas kyi zhing stong pa thams cad du bor ba rnams dang / mi dge ba'i rtsa ba thams cad dang 'grogs par gyur pa rnams dang / lam ngan pas bcom par gyur pa rnams dang / nyam nga ba chen po thob par gyur pa rnams spangs</text></item>
<item><p>219b3</p><section>mdo sde</section><text>lags te/ de'i tshe na bskal pa bzang po la sangs rgyas kyi zhing mi mjed na mi'i tshe lo bcu thub par 'gyur ba thams cad skyes bu dam pa mkhas pa 'di dag gis spangs shing bor bas de'i tshe srid pa'i dpa' glong dang / 'khor ba'i 'khrul 'khor na skyob pa ma mchis pa dang /</text></item>
<item><p>219b4</p><section>mdo sde</section><text>skyabs ma mchis pa dang / dpung gnyen ma mchis pa dang / sdug bsngal gyi snod du gyur pa'i sems can de dag spangs nas rang rang gi sangs rgyas kyi zhing bzang dgu yongs su bzung zhing shin tu dul ba dang / bsam pa yongs su dag pa dang / dge ba'i rtsa ba bskrun</text></item>
<item><p>219b5</p><section>mdo sde</section><text>pa dang / brtson 'grus brtsams pa dang / sangs rgyas mang po la lhag par bgyi ba bgyis pa'i 'dul ba rnams yongs su bzung ba de lta bu ma lags sam/ de bzhin gshegs pa rin po che'i snying pos bka' stsal pa/ bram ze de bzhin te/ sems can bsam</text></item>
<item><p>219b6</p><section>mdo sde</section><text>pa ji lta ba bzhin du smon lam 'debs par byed cing sangs rgyas kyi zhing gi yon tan bkod pa yang yongs su bzung ba rnams ngas kyang de nyid du lung bstan to/ /bram zes gsol pa/ btsun pa bcom ldan 'das bdag ni dper na shing kang ku sha'i 'dab ma bzhin du snying</text></item>
<item><p>219b7</p><section>mdo sde</section><text>'dar zhing bdag gi yid ni shin tu skyo la bdag gi lus thams cad ni sha thang bar gyur cing mchis na/ btsun pa bcom ldan 'das gal te de'i tshe byang chub sems dpa' rnams kyis spangs shing rtsod pa chen po'i dus kyi mun par 'phangs te/ thams cad kyis yongs su</text></item>
<item><p>220a1</p><section>mdo sde</section><text>spangs pa'i sems can rnams bdag gi snying rje'i gnas su 'gyur ba lta na/ btsun pa bcom ldan 'das bdag kyang ma 'ongs pa'i dus na bskal pa grangs ma mchis pa gang gA'i klung gcig gi bye ma snyed 'das nas bskal pa grangs ma mchis pa gang gA'i</text></item>
<item><p>220a2</p><section>mdo sde</section><text>klung gi bye ma snyed gnyis pa la bab pa na bskal pa bzang po de la skye dgu'i tshe lo stong thub pa na sdod cing bdag yun ring po de srid du byang chub kyi spyad pa spyod pa na 'khor bas yongs su mi skyo bar gyur cig /bdag gis ting nge 'dzin gyi stobs kyis yun ring pos smin par bgyi</text></item>
<item><p>220a3</p><section>mdo sde</section><text>'tshal ba'i 'dul ba rnams yongs su 'dzin pa la spro bar bgyi zhing pha rol tu phyin pa drug la spyod pa na 'dul ba rnams yongs su gzung bar bgyi ste/ bdag gis bcom ldan 'das las dngos po'i mtshan ma yongs su btang ba de ni sbyin pa'i pha rol tu phyin pa lags so/ /</text></item>
<item><p>220a4</p><section>mdo sde</section><text>zhes thos pas bdag gis de lta bu'i sbyin pa'i pha rol tu phyin pa spyad par bgyi ste/ ji ltar tshe rabs gzhan dag na slongs mo pa'i sems can dpag tu ma mchis pa dag mchis par 'gyur na yang de dag la yongs su gtong ba 'di lta bu dag yongs su gtong bar</text></item>
<item><p>220a5</p><section>mdo sde</section><text>gyur cig /'di lta ste/ zas dang / skom dang / bza' ba dang / bca' ba dang / btung ba dang / bldag pa dang / gos dang / mal cha dang / stan dang / gnas dang / me tog phreng dang / spos dang / byug pa dang / na ba'i gsos sman gyi sbyin pa dang /</text></item>
<item><p>220a6</p><section>mdo sde</section><text>gdugs dang / rgyal mtshan dang / ba dan dang / nor dang / 'bru dang / glang po che dang / rta dang / shing rta dang / gser dang / dngul dang / 'gron bu dang / nor bu dang / mu tig dang / bai dUr+ya dang / man shel dang / byi ru dang / rdul chen dang / sa le sbram</text></item>
<item><p>220a7</p><section>mdo sde</section><text>gyi sbyin pa thams cad yang dang yang du yongs su gtong ba na bdag kyang 'di ltar mchog tu dga' zhing snying rje'i yid kyis 'bras bu mi 'tshal bar sems can rnams la stsal nas sems can yongs su smin par bgyi ba'i don dang / 'dul ba'i sems can rnams la phan</text></item>
<item><p>220b1</p><section>mdo sde</section><text>gdags pa'i slad du btang ba'i tshogs rnams yongs su gtong bar gyur cig /gal te yang gtang bar dka' ba slong ba'i sems can dag mchis nas 'di lta ste/ bran dang / bran mo dang / grong dang / grong khyer dang / rgyal srid dang / mchis brang dang / bu dang /</text></item>
<item><p>220b2</p><section>mdo sde</section><text>bu mo dang / lag pa yongs su btang ba dang / rkang pa yongs su btang ba dang / rna ba dang / sna dang / mig dang / lce dang / pags pa dang / khrag dang / rus pa dang / lus dang / srog dang / mgo yongs su btang ba de lta bu'i yongs su gtong ba dag slong bar</text></item>
<item><p>220b3</p><section>mdo sde</section><text>bgyid na yang mchog tu dga' zhing snying rje'i yid kyis 'bras bu mi 'tshal bar 'dul ba rnams la phan gdags pa'i slad du sems can rnams la sbyin pa sbyin par gyur cig /bdag gis 'di lta bu'i sbyin pa'i pha rol tu phyin pa la yang spyad par bgyi ste/ gang sngon chad nam</text></item>
<item><p>220b4</p><section>mdo sde</section><text>yang sems can gang gis kyang de lta bu'i yongs su gtong ba yongs su btang bar ma gyur pa dang / slan chad kyang byang chub sems dpa' bla na med pa yang dag par rdzogs pa'i byang chub kyi slad du spyad pa spyod pa gang yang de lta bu'i yongs su gtong ba yongs su gtong bar mi 'gyur ba</text></item>
<item><p>220b5</p><section>mdo sde</section><text>de lta bu yongs su gtong ba dag yongs su gtong bar gyur cig /gang dag tshe rabs gzhan na bskal pa bye ba khrag khrig 'bum phrag grangs ma mchis pa de dang de dag tu bla na med pa yang dag par rdzogs pa'i byang chub kyi slad du spyad pa spyod pa na yang sbyin pa'i pha rol tu phyin pa la spyod</text></item>
<item><p>220b6</p><section>mdo sde</section><text>par gyur cig /bdag gis slad ma'i byang chub sems dpa' snying rje chen po dang ldan pa gang lags pa rnams kyang yongs su gtong ba'i tshul gyi yon tan la 'god par gyur cig /nyon mongs pa'i g.yul rab tu zhi ba gang lags pa de ni/ tshul khrims kyi pha rol tu phyin pa</text></item>
<item><p>220b7</p><section>mdo sde</section><text>lags te/ de ltar bdag bla na med pa yang dag par rdzogs pa'i byang chub kyi slad du spyad pa spyod pa na rtag par tshul khrims dang brtul zhugs sna tshogs kyi dka' ba spyad pa spyod par gyur cig /ji ltar sngar smos pa bzhin du yul rnams la mi bzod pa ma mchis pa dang / bdag</text></item>
<item><p>221a1</p><section>mdo sde</section><text>la so sor rtog pa'i bar gang lags pa de ni bzod pa'i pha rol tu phyin pa lags te/ bdag de lta bu'i bzod pa sgom par gyur cig /ji ltar sngar smos pa bzhin du 'dus byas thams cad dben pa nyid dang / 'dus ma byas thams cad zhi bar sgom pa la brtson</text></item>
<item><p>221a2</p><section>mdo sde</section><text>zhing bla na med pa'i spyod pa las slar mi ldog pa gang lags pa de ni brtson 'grus kyi pha rol tu phyin pa lags so/ /'du byed thams cad la phyin ci log spang ba'i slad du stong pa nyid la spyod pa gang lags pa de ni bsam gtan gyi pha rol tu phyin pa lags so/ /rang bzhin</text></item>
<item><p>221a3</p><section>mdo sde</section><text>gyis mi skye ba'i chos la bzod pa gang lags pa de ni shes rab kyi pha rol tu phyin pa lags te/ gang dag bskal pa bye ba khrag khrig dpag tu ma mchis grangs ma mchis pa dag tu spro ba brtan po'i stobs kyi shugs kyis spyod pa la/ ji ltar sngan cad byang chub sems dpa'</text></item>
<item><p>221a4</p><section>mdo sde</section><text>bla na med pa yang dag par rdzogs pa'i byang chub kyi slad du spyad pa spyod pa 'gas kyang de ltar spro ba brtan po'i stobs kyi shugs kyis shes rab kyi pha rol tu phyin pa la ma spyad cing / slad kyis byang chub sems dpa' gang dag bla na med pa yang dag par rdzogs pa'i byang chub kyi slad</text></item>
<item><p>221a5</p><section>mdo sde</section><text>du spyad pa spyod par 'gyur ba dag kyang de ltar spro ba brtan po'i stobs kyi shugs kyis/ shes rab kyi pha rol tu phyin pa la spyod par mi 'gyur ba de lta bu la bdag spyod par gyur cig /slad ma'i byang chub sems dpa' snying rje chen po dang ldan pa gang lags pa rnams kyang tshul gyi yon</text></item>
<item><p>221a6</p><section>mdo sde</section><text>tan la 'god par gyur cig /bdag gis sems dang po bskyed pas kyang slad ma'i byang chub sems dpa' rnams kyi snying rje chen po 'grub par gyur cig /bla na med pa yongs su mya ngan las 'das pa'i bar du byang chub sems dpa' rnams ngo mtshar du 'dzin par bgyi ba'i slad du</text></item>
<item><p>221a7</p><section>mdo sde</section><text>bdag sbyin pa la rlom sems ma mchis par spyod par gyur cig /tshul khrims la gnas pa ma mchis pa dang / bzod pa la rlom sems ma mchis pa dang / brtson 'grus la blang ba ma mchis pa dang / bsam gtan rnams la gnas pa ma mchis pa dang / shes rab la</text></item>
<item><p>221b1</p><section>mdo sde</section><text>gnyis su ma mchis par spyod par gyur cig /sems can 'phags pa'i nor bdun dang bral ba rnams dang / sangs rgyas kyi zhing stong pa thams cad du bor ba rnams dang / dam pa'i chos spong ba rnams dang / 'phags pa la skur ba 'debs pa rnams dang / log</text></item>
<item><p>221b2</p><section>mdo sde</section><text>par lta ba rnams dang / mi dge ba'i rtsa ba dang 'grogs shing nyam nga ba thob pa rnams dang / lam ngan pas bcom par gyur pa'i sems can rnams kyi don du bdag 'bras bu mi 'tshal bar spro ba brtan po'i stobs kyi shugs kyis pha rol tu phyin pa rnams la spyod par</text></item>
<item><p>221b3</p><section>mdo sde</section><text>gyur cig /bdag gis sems can re re'i don du yang sems kyi rgyud la dge ba'i rtsa ba'i sa bon bzhag pa'i slad du bskal pa chen po bcur yang sems can dmyal ba mnar med pa'i sdug bsngal gyi tshor ba la spro bar gyur cig /de bzhin du dud 'gro rnams dang / yi</text></item>
<item><p>221b4</p><section>mdo sde</section><text>dgas rnams dang / gnod sbyin dbul po rnams dang / mi dbul po rnams kyi sdug bsngal gyi tshor ba la yang spro bar gyur cig /ji ltar sems can gcig gi sems kyi rgyud la dge ba'i rtsa ba'i sa bon 'jog pa ltar sems can thams cad la yang de bzhin du gyur cig /</text></item>
<item><p>221b5</p><section>mdo sde</section><text>chad pa stong pa lta bu dang / sems kyi rgyud tshig pa'i 'dul ba de lta bu dag yongs su 'dzin par gyur cig /bdag gis srid pa tha ma pa byang chub mngon par rdzogs par 'tshang rgya bar bgyi ba'i slad du skye ba gcig gis thogs shing dga' ldan gyi gnas na dus la sdod cing</text></item>
<item><p>221b6</p><section>mdo sde</section><text>mchis pa ma gtogs par bskal pa'i mtha'i bar du yang lha'i bde ba skye ba dag don du mi gnyer bar bdag gis yun ring po de srid du 'khor bar sangs rgyas bcom ldan 'das sangs rgyas kyi zhing gi rdul phra rab kyi rdul snyed dag la bsnyen bkur bgyis nas bdag sangs rgyas</text></item>
<item><p>221b7</p><section>mdo sde</section><text>re re la yang sangs rgyas kyi zhing gi rdul phra rab kyi rdul snyed kyi mchod pa rnam pa sna tshogs dag bgyid par gyur cig /sangs rgyas re re las kyang sangs rgyas kyi zhing gi rdul phra rab kyi rdul snyed kyi yon tan dag rtogs par gyur cig /sangs rgyas kyi zhing gi rdul phra rab kyi</text></item>
<item><p>222a1</p><section>mdo sde</section><text>rdul snyed kyi sems can rnams kyang byang chub yang dag par 'dzin du stsol bar gyur cig /de bzhin du bdag gis rang sangs rgyas kyi theg pa dang / de bzhin du nyan thos kyi theg pa pa'i sems can rnams kyang bsam pa ji lta ba bzhin du yang dag par 'dzin du</text></item>
<item><p>222a2</p><section>mdo sde</section><text>stsol par gyur cig /'jig rten na sangs rgyas 'byung ba ma mchis na yang bdag gi drang srong gi brtul zhugs kyis sems can rnams dge ba bcu'i las kyi lam la sbyor bar gyur cig /ting nge 'dzin rnams dang / mngon par shes pa dag la yang sbyor bar gyur</text></item>
<item><p>222a3</p><section>mdo sde</section><text>cig /bdag gis sems can lta ba la chags shing dbang phyug chen po la dad pa rnams dbang phyug chen po'i gzugs kyis dge ba rnams la sbyor bar gyur cig /bdag gis sems can sred med kyi bu dang / zla ba dang / nyi ma dang / tshangs pa'i bar dag la dad pa</text></item>
<item><p>222a4</p><section>mdo sde</section><text>rnams kyang tshangs pa'i gzugs kyis dge ba'i chos rnams la sbyor bar gyur cig /de bzhin du nam mkha' lding rnams la yang nam mkha' lding gi gzugs dang / brgya byin gyi bar la yang brgya byin gyi gzugs kyis dge ba'i spyod pa dag la yang sbyor bar gyur</text></item>
<item><p>222a5</p><section>mdo sde</section><text>cig /sems can ltogs pa rnams la yang rang gi sha dang / khrag gis tshim par bgyid par gyur cig /sems can sdug bsngal bar gyur pa rnams la yang rang gi lus dang srog gis yongs su skyob par gyur cig /btsun pa bcom ldan 'das bdag yun</text></item>
<item><p>222a6</p><section>mdo sde</section><text>ring po de srid du sems kyi rgyud tshig cing dge ba'i rtsa ba yongs su nyams pa rnams kyi don du stobs po che'i shugs kyis spyad pa spyod pa na bdag gis yun ring po de srid du 'khor bar sems can rnams kyi slad du gtum pa dang / brlang ba dang / mi bzad pa sna tshogs kyi</text></item>
<item><p>222a7</p><section>mdo sde</section><text>sdug bsngal dag nod par gyur cig /bskal pa grangs ma mchis pa gang gA'i klung gcig gi bye ma snyed kyi bar dag 'das nas lhag ma bskal pa grangs ma mchis pa gang gA'i klung gi bye ma snyed gnyis pa la bab ste/ bskal pa bzang po la thug pa na/ gang gi tshe bram ze'i</text></item>
<item><p>222b1</p><section>mdo sde</section><text>khye'u skar ma skyong bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa 'khor ba 'jig ces bgyi bar 'gyur ba de'i tshe de'i dus na bdag gis 'phags pa'i shes rab kyi mig gis phyogs bcu'i 'jig rten gyi khams</text></item>
<item><p>222b2</p><section>mdo sde</section><text>sangs rgyas kyi zhing gi rdul phra rab kyi rdul snyed dag na/ sangs rgyas bcom ldan 'das dag chos dang ldan pa'i chos kyi 'khor lo bskor nas bzhugs te 'tsho zhing gzhes pa dag mthong bar gyur cig /bdag gis sems can sems kyi rgyud tshig pa rnams dang / mi dge</text></item>
<item><p>222b3</p><section>mdo sde</section><text>ba'i rtsa ba dang 'grogs pa rnams dang / nor bdun dang bral ba rnams dang / sangs rgyas kyi zhing stongs par bor ba rnams dang / mtshams ma mchis pa bgyid pa rnams dang / dam pa'i chos spongs pa rnams dang / lam ngan pa'i bar gyis bcom pa rnams dang / nyam nga</text></item>
<item><p>222b4</p><section>mdo sde</section><text>ba thob pa gang dag dang por bla na med pa yang dag par rdzogs pa'i byang chub yang dag par 'dzin du stsal cing btsud de rab tu bkod pa'i sems can de dag bdag gis dang por sbyin pa'i pha rol tu phyin pa yang dag par 'dzin du stsol pa dang / shes rab kyi pha rol tu phyin pa'i bar</text></item>
<item><p>222b5</p><section>mdo sde</section><text>dag kyang yang dag par 'dzin du stsol la 'dul zhing 'dzud de rab tu 'god par gyur cig /bdag gis sems can de dag gi dge ba'i rtsa ba'i sa bon de yang bla na med pa'i mya ngan las 'das pa la 'jog cing ngan song rnams las yongs su thar bar bgyid par gyur cig /</text></item>
<item><p>222b6</p><section>mdo sde</section><text>shes rab dang bsod nams kyi tshogs la sbyor bar yang gyur cig /sangs rgyas bcom ldan 'das dag bzhugs te 'tsho zhing gzhes pa'i sangs rgyas kyi zhing de dag tu 'bul bar yang gyur cig /de'i tshe na bla na med pa yang dag par rdzogs pa'i byang chub</text></item>
<item><p>222b7</p><section>mdo sde</section><text>tu lung bstan pa yang thob par gyur cig /ting nge 'dzin dang / gzungs dang / bzod pa dag kyang thob par gyur cig /sa non par yang gyur cig /bdag gis sems can de dag sangs rgyas kyi zhing gi yon tan bkod pa'i smon lam yang dag par 'dzin du stsol</text></item>
<item><p>223a1</p><section>mdo sde</section><text>cing slob tu stsol bar yang gyur cig /de dag kyang ji ltar 'tshal ba'i sangs rgyas kyi zhing gi yon tan bkod pa dag kyang 'dzin par gyur cig /gang gi tshe bskal pa bzang po la bab ste/ rgyal ba nyi ma 'khor ba 'jig shar ba de'i tshe bdag gis phyogs bcu'i</text></item>
<item><p>223a2</p><section>mdo sde</section><text>sangs rgyas kyi zhing rdul phra rab kyi rdul snyed dag na/ sangs rgyas bcom ldan 'das gang dag pa zhugs te 'tsho zhing gzhes la sems can rnams la chos kyang ston pa dag kyang mthong bar gyur cig /de'i tshe na bdag de bzhin gshegs pa dgra bcom pa yang dag par rdzogs pa'i</text></item>
<item><p>223a3</p><section>mdo sde</section><text>sangs rgyas 'khor ba 'jig mngon par rdzogs par sangs rgyas nas ring por ma lags pa'i drung du mchi bar gyur cig /mchis nas kyang mchod pa sna tshogs bgyid par gyur cig /zhu ba yongs su zhu bar yang gyur cig /rab tu 'byung bar yang gyur cig /tshul khrims</text></item>
<item><p>223a4</p><section>mdo sde</section><text>dang / thos pa dang / ting nge 'dzin dag la mngon par brtson par yang gyur cig /chos kyi mchog ston par yang gyur cig /de'i tshe na sems can gang dag sems kyi rgyud tshig pa rnams dang / mi dge ba'i rtsa ba dang 'grogs par gyur pa rnams dang / lta ba'i lam du</text></item>
<item><p>223a5</p><section>mdo sde</section><text>zhugs pa rnams dang / mtshams ma mchis pa bgyid pa rnams dang / lam ngan pas bcom par gyur pa rnams dang / nyam nga ba chen po thob par gyur pa'i sems can de dag la yang chos ston par gyur cig /bdag 'dul ba de dag kyang rab tu 'dzin par gyur cig /</text></item>
<item><p>223a6</p><section>mdo sde</section><text>rgyal ba'i nyi ma nub pa de'i tshe na bdag lhun gyis grub pas sangs rgyas kyi mdzad pa bgyid par 'gyur zhing / skye dgu rnams tshe lo brgya par gyur gyi bar du sems can rnams bsod nams bgyi ba'i dngos po gsum po dag la sbyor bar gyur cig /dus de la bab pa na lha'i</text></item>
<item><p>223a7</p><section>mdo sde</section><text>'jig rten du mchis nas lha rnams la chos ston par 'gyur zhing 'dul ba rnams kyang rab tu 'dzin par gyur cig /sems can rnams kyi tshe lo brgya nyi shu pa'i bar du gyur pa na bde ba dang / dbang phyug dang / rigs dang gzugs kyi dregs pas myos shing ser</text></item>
<item><p>223b1</p><section>mdo sde</section><text>sna can du gyur te/ snyigs ma lnga'i mun par chud pa'i sems can 'dod chags bdo ba/ zhe sdang bdo ba/ gti mug bdo ba/ nga rgyal bdo ba/ sdig pa dang / phrag dog dang / ser sna bdo ba/ chos ma lags pa la 'dod chags kyis chags pa/ chos ma lags</text></item>
<item><p>223b2</p><section>mdo sde</section><text>pa'i longs spyod tshol ba/ log par lta ba/ phyin ci log tu mthong ba/ 'phags pa'i nor bdun dang bral ba/ phar mi 'dzin pa/ mar mi 'dzin pa/ dge sbyong du mi 'dzin pa/ bram zer mi 'dzin pa/ bgyi ba ma lags pa bgyid pa/ bsod nams ma lags pa</text></item>
<item><p>223b3</p><section>mdo sde</section><text>bgyid pa/ 'jig rten pha rol la 'jigs par mi blta ba/ bsod nams bgyi ba'i dngos po gsum po dag la mi brtson pa/ theg pa gsum don du mi gnyer ba/ legs par spyod pa gsum la mi brtson pa/ nyes par spyod pa gsum la brtson pa/ dge ba</text></item>
<item><p>223b4</p><section>mdo sde</section><text>bcu'i las kyi lam la mi brtson pa/ mi dge ba bcu'i las kyi lam la brtson pa/ phyin ci log bzhis nyams pa/ rgud pa bzhi la gnas pa/ bdud bzhi'i dbang du mchis pa/ chu bo bzhis ded pa/ sgrib pa lnga'i dbang du mchis pa'i sems can dag 'byung bar</text></item>
<item><p>223b5</p><section>mdo sde</section><text>'gyur lags so/ /dbang po drug gi dregs pas myos pa/ log pa brgyad la zhugs pa/ 'dod pa'i nyam nga ba thob pa/ bag la nyal kun nas slong ba/ lha dang mi'i dpal dang / 'byor pa don du mi gnyer ba phyin ci log gi lta ba can/ lam ngan pas bcom</text></item>
<item><p>223b6</p><section>mdo sde</section><text>pa/ mtshams ma mchis pa bgyid pa/ dam pa'i chos spong ba/ 'phags pa la skur ba 'debs pa/ dge ba'i rtsa ba thams cad las yongs su nyams pa/ khwa ltar mu cor smra ba/ byas pa mi gzo ba/ dran pa nyams pa/ dge ba la smod pa/ shes rab 'chal pa/ thos</text></item>
<item><p>223b7</p><section>mdo sde</section><text>pa nyung ba/ tshul khrims 'chal pa/ tshul 'chos pa/ ser sna can/ phan tshun mi snyan pa brjod pa/ gcig la gcig mi gus pa/ le lo can/ dbang po ma tshang ba/ nyam chung ba/ gos ma mchis pa/ mi dge ba'i bshes gnyen gyis zin pa/ bsam pa dang dran</text></item>
<item><p>224a1</p><section>mdo sde</section><text>pa'i snying po nyams pa/ nad sna tshogs kyis nyen pa/ nyon mongs par gyur pa/ mdog ngan pa mi sdug pa/ ngo tsha ma mchis pa/ khrel ma mchis pa/ gcig gis gcig 'jigs pa/ gang dag snga dro gcig la lus dang ngag dang yid kyis nyes par spyod pa</text></item>
<item><p>224a2</p><section>mdo sde</section><text>mang du spyod pa de dag la stod cing ther zug tu lta ba'i sems can dag kyang 'byung bar 'gyur lags so/ /phung po lnga la mngon par zhen pa'i sems dang / 'dod pa'i yon tan lnga la 'chums pa'i sems dang / sdang ba'i sems dang / gnod sems kyi sems dang / khon</text></item>
<item><p>224a3</p><section>mdo sde</section><text>du 'dzin pa'i sems dang / rnam par 'tshe ba'i sems dang / rnyog pa'i sems dang / rtsub pa'i sems dang / 'khrugs pa'i sems dang / ma dul ba'i sems dang / gnod pa'i sems dang / rgod pa'i sems dang / chos ma lags pa la mngon par zhen pa'i sems</text></item>
<item><p>224a4</p><section>mdo sde</section><text>dang / khyad par la mi gnas pa'i sems dang / phan tshun nongs pa rtsom pa'i sems dang / 'dzings pa'i sems dang / gcig la gcig gsod pa'i sems dang / chos yongs su spangs pa'i sems dang / mi brtson pa'i sems dang / chos rnams la nongs par brtson</text></item>
<item><p>224a5</p><section>mdo sde</section><text>pa'i sems dang / mi dge ba skyed pa'i sems dang / mya ngan las 'das pa zhi ba mi 'tshol ba'i sems dang / sbyin gnas ma lags pa'i sems dang / kun tu sbyor ba dang / 'ching ba thams cad yang dag par sgrub pa'i sems dang / nad dang / rga ba dang / 'chi ba la yid</text></item>
<item><p>224a6</p><section>mdo sde</section><text>rton pa'i sems dang / kun tu sbyor ba thams cad kyis gnas pa'i sems dang / sgrib pa thams cad yongs su 'dzin pa'i sems dang / chos kyi rgyal mtshan bsgyel bar bgyi ba'i sems dang / lta ba'i rgyal mtshan bsgreng bar bgyi ba'i sems dang / phan tshun mi snyan pa</text></item>
<item><p>224a7</p><section>mdo sde</section><text>brjod pa'i sems dang / gcig gis gcig bza' ba'i sems dang / phan tshun 'tshe ba la dbang bgyid pa'i sems dang / zhe sdang yang dag par 'dzin pa'i sems dang / gcig la gcig kun nas mnar sems kyi sems dang / 'dod pa dag gis ngoms mi myong ba'i sems</text></item>
<item><p>224b1</p><section>mdo sde</section><text>dang / thams cad yongs su 'dzin cing 'jungs pa'i sems dang / byas pa mi gzo ba'i sems dang / gzhan gyi chung ma la brnab pa'i sems dang / gnod sems kyis 'tshe ba'i sems dang / smon lam ma mchis pa'i sems dang ldan pa'i sems can dag kyang de'i tshe na 'byung</text></item>
<item><p>224b2</p><section>mdo sde</section><text>bar 'gyur lags so/ /der sgra 'di lta bu dag phan tshun thos par yang bgyid de sems can dmyal ba'i sgra dang / dud 'gro'i skye gnas pa'i sgra dang / gshin rje'i 'jig rten gyi sgra dang / nad kyi sgra dang / rga ba'i sgra dang / 'chi ba'i sgra dang / gsod pa'i sgra dang / mi khom pa'i sgra</text></item>
<item><p>224b3</p><section>mdo sde</section><text>dang / rtag tu dgra bgyid pa'i sgra dang / khung sgo dang / khong sgril dang / 'ching ba dang / btson ra'i sgra dang / chad pa'i sgra dang / gnod pa'i sgra dang / mi snyan pa dang / gshe ba dang / spyo ba'i sgra dang / khyim 'bugs pa'i sgra dang / tshogs 'byed pa'i sgra dang / chom rkun gyi sgra dang /</text></item>
<item><p>224b4</p><section>mdo sde</section><text>pha rol gyi dmag tshogs kyi sgra dang / mu ge'i sgra dang / 'dod pa la log par g.yem pa'i sgra dang / du smra ba'i sgra dang / ltas ngan gyi sgra dang / phra ma'i sgra dang / tshig rtsub po'i sgra dang / tshig kyal pa'i sgra dang / phrag dog dang ser sna'i sgra dang / kun tu 'dzin pa dang yongs su 'dzin</text></item>
<item><p>224b5</p><section>mdo sde</section><text>pa'i sgra dang / ngar 'dzin pa dang bdag gir 'dzin pa'i sgra dang / sdug pa dang / mi sdug pa'i sgra dang / 'dod pa dang mi 'dod pa'i sgra dang / sdug pa dang bral ba'i sgra dang / nyo tshong gi sgra dang / gcig gis gcig 'khol zhing 'tshe ba'i sgra dang / mngal na gnas pa'i sgra dang / dri</text></item>
<item><p>224b6</p><section>mdo sde</section><text>nga ba'i sgra dang / grang ba'i sgra dang / tsha ba'i sgra dang / bkres pa dang skom pa'i sgra dang / ngal ba dang chad pa tshol ba'i sgra dang / zhing las kyi sgra dang / bzo'i las sna tshogs kyis yongs su skyo ba'i sgra dang / nad sna tshogs kyis nyen pa'i sgra dag ste/ sems can de dag gcig</text></item>
<item><p>224b7</p><section>mdo sde</section><text>la gcig sgra de lta bu dag thos par yang bgyid lags so/ /de'i tshe na 'jig rten gyi khams mi mjed ni sems can dge ba'i rtsa ba yongs su nyams pa/ dge ba'i bshes gnyen yongs su nyams pa/ sdang ba'i sems dang ldan pa de lta bu dag gis kun tu bltam par 'gyur te/</text></item>
<item><p>225a1</p><section>mdo sde</section><text>sems can de dag ni thams cad mkhyen pa dag gis stong pa'i sangs rgyas kyi zhing rnams su bor bar 'gyur te/ ji ltar bza' ba dang / btung ba dang / dul ba dang / yang dag par sdom pa dang / dge ba'i las kyi bya ba dang / 'phags pa'i lam yan lag brgyad</text></item>
<item><p>225a2</p><section>mdo sde</section><text>pa dang bral zhing mi dge ba dang 'grogs la/ mun khrod nas mun khrod du mchi ba'i sems can de dag ni de'i tshe na las kyi rkyen rab tu dam pos bskal pa bzang po la lo brgya nyi shu pa rnams su skye bar 'gyur lags so/ /sems can de dag gi las kyi rkyen gyis sangs rgyas kyi zhing</text></item>
<item><p>225a3</p><section>mdo sde</section><text>mi mjed kyang dge ba'i rtsa ba bskyed pa'i sems can thams cad kyis yongs su spangs shing dman par 'gyur te/ sa gzhi ba tshwa can du 'gyur/ sa gzhi gor ma dang / gseg ma dang / rdul dang / ri rad rod can du 'gyur/ sha sbrang dang / sbrang bu mchu dang / sbrul dang / gcan</text></item>
<item><p>225a4</p><section>mdo sde</section><text>gzan khro bo dang / bya gdug pa dag gis kun tu bltam par 'gyur/ dus ma lags par rdul gyis 'khrigs pa'i bser ma ldang bar 'gyur/ dus ma lags par ro ma mchis pa dang / lan tshwa dang 'dres pa dang / mi bsil ba'i char ba 'bab par 'gyur zhing / de ltar sa</text></item>
<item><p>225a5</p><section>mdo sde</section><text>la lo thog dang / sman dang / rtswa dang / shing ljon pa dang / lo ma dang / me tog dang / 'bras bu dang / 'bru dang / nor rnams dang / sems can rnams kyi bza' ba dang / btung ba dang / longs spyod dang / nye bar spyod pa rnams kyang ngan pa dang / rnyog pa can dang / rud rud</text></item>
<item><p>225a6</p><section>mdo sde</section><text>po dang / rtsub pa dang / dug dang 'dres par 'gyur te/ sems can de dag gis 'tshal nas kyang slar zhing rgya cher rtsub pa dang / gdug pa dang / khro ba dang / gtum pa dang / brlang ba dang / 'jungs pa dang / gshe ba dang / gcig la gcig mi gus pa dang / 'jigs pa'i</text></item>
<item><p>225a7</p><section>mdo sde</section><text>sems kyis kun nas mnar sems kyi sems dang / gsod pa'i sems dang ldan par 'gyur zhing sha 'tshal ba dang / khrag 'tshal ba dang / kyi pags pa 'tshal ba dang / mtshon cha thogs pa dang / srog chags 'gums pa la brtson pa dang / byad gzugs dang / rigs</text></item>
<item><p>225b1</p><section>mdo sde</section><text>dang / rgyud dang / dbang phyug dang / bstan bcos dang / yi ge dang / rta rtsal dang / mda' gzhu dang / mtshon cha thogs pa dang / 'khor dang / srer sna dang / dregs ngas par 'gyur te/ 'jig rten gyi dka' thub dang / brtul zhugs ngan pa rnam pa sna tshogs la mngon</text></item>
<item><p>225b2</p><section>mdo sde</section><text>par brtson par gyur pa de'i tshe na/ bdag 'dul ba'i sems can rnams kyi dge ba'i rtsa ba yongs su smin par bgyi ba'i slad du/ dga' ldan gyi gnas nas babs te 'khor los sgyur ba'i rigs rgyud khyad par du 'phags pa'i dbang phyug rgyal po'i rigs su btsun mo dam pa'i</text></item>
<item><p>225b3</p><section>mdo sde</section><text>khong du mngal na gnas pa nye bar 'dzin par gyur cig /de'i tshe bdag gis thams cad dang ldan pa'i sangs rgyas kyi zhing mi mjed snang ba rgya chen pos khyab par bgyid par 'gyur zhing / steng du ni 'og min gyi gnas kyi bar gyi mthar thug pa'i bar dang / 'og tu ni gser gyi</text></item>
<item><p>225b4</p><section>mdo sde</section><text>'khor lo'i mthar thug pa'i bar dag kyang snang ba rgya chen pos khyab par bgyid par gyur cig /de'i tshe na sangs rgyas kyi zhing mi mjed na sems can gang dag sems can dmyal ba rnams dang / dud 'gro'i skye gnas dang / gshin rje'i 'jig rten dang / lha dang mi rnams su</text></item>
<item><p>225b5</p><section>mdo sde</section><text>skyes par gyur pa de dag thams cad kyis kyang snang ba de mthong zhing reg pa dang / kun tu 'tshal bar gyur cig /'khor ba la rtog cing sdug bsngal gyis yid byung ba de dag kyang mya ngan las 'das par 'tshal zhing tha na nyon mongs pa zhi bar bgyi ba de'i sems skyed par yang gyur cig /dang</text></item>
<item><p>225b6</p><section>mdo sde</section><text>por lam mchog gi sa bon 'di yang skyed par gyur cig /gang gi tshe bdag chos thams cad kyi tshul la mkhas pa'i ting nge 'dzin thams cad ston pa'i chos kyi sgo gcig gis bskal pa phyi ma'i mthar ston cing sems mnyam par bzhag nas zla ba bcur ma'i mngal na gnas par gyur</text></item>
<item><p>225b7</p><section>mdo sde</section><text>cig /bdag gis sangs rgyas nyid thob nas yongs su skyo ba'i sems can gang dag 'khor ba las yongs su thar bar bgyid par 'gyur ba'i sems de dag gis/ bdag zla ba bcur ma'i mngal na nor bu'i snying po yang dag par ston pa la sems mnyam par bzhag nas skyil mo krung</text></item>
<item><p>226a1</p><section>mdo sde</section><text>gis mchis pa mthong bar gyur cig /zla ba bcu po 'das nas bdag gis bsod nams thams cad yang dag par bstsags pa'i ting nge 'dzin gyis thams cad dang ldan pa'i sangs rgyas kyi zhing mi mjed kyi sa rnam pa drug tu g.yo bar bgyid par 'gyur zhing / steng du</text></item>
<item><p>226a2</p><section>mdo sde</section><text>ni 'og min gyi gnas kyi mthar thug pa'i bar dang / 'og tu ni gser gyi 'khor lo'i mthar thug pa'i bar dag kyang rnam pa drug tu g.yo bar bgyid par gyur cig /de'i tshe na sangs rgyas kyi zhing mi mjed du sems can gang dag sems can dmyal ba rnams dang mi rnams su skyes</text></item>
<item><p>226a3</p><section>mdo sde</section><text>par gyur pa de dag kyang rab tu sad par bgyid par gyur cig/ //bam po bcu pa/ bdag ma'i mchan khung g.yas pa nas mngon par 'byung ba'i tshe yang thams cad dang ldan pa'i sangs rgyas kyi zhing mi mjed snang ba rgya chen pos khyab par gyur cig /de'i</text></item>
<item><p>226a4</p><section>mdo sde</section><text>tshe de'i dus na sangs rgyas kyi zhing mi mjed thams cad kyi sems can rnams la yang yang dag par skul bar gyur cig /dge ba'i rtsa ba ma bskrun pa'i sems can rnams kyi rgyud la mya ngan las 'das pa'i sa bon 'debs par gyur cig /mya ngan las 'das pa'i sa bon bskyed</text></item>
<item><p>226a5</p><section>mdo sde</section><text>pa'i sems can rnams kyi rgyud la ting nge 'dzin gyi myu gu skyed par gyur cig /gang gi tshe bdag gi rkang pa'i mthil gyis sa la reg par 'gyur ba de'i tshe na thams cad dang ldan pa'i sangs rgyas kyi zhing mi mjed kyi sa gzhi gser gyi 'khor lo'i mthar thug pa'i bar dag rnam pa drug tu</text></item>
<item><p>226a6</p><section>mdo sde</section><text>g.yos pa dang / rab tu 'gul ba dang / 'khrug par gyur cig /de'i tshe na bdag gis gang dag skye gnas bzhir gtogs shing 'gro ba lnga la rten pa'i sems can chu la rten pa rnams dang / sa la rten pa rnams dang / nam mkha' la rten pa de dag thams cad rab tu sad par</text></item>
<item><p>226a7</p><section>mdo sde</section><text>bgyid par gyur cig /sems can gang dag gi rgyud la ting nge 'dzin gyi myu gu ma skyes pa rnams kyang skyed par gyur cig /ting nge 'dzin gyi myu gu brtan par gyur pa rnams ni theg pa gsum po dag gis phyir mi ldog pa la 'god par gyur cig /bdag btsas ma thag tu de'i mod</text></item>
<item><p>226b1</p><section>mdo sde</section><text>la sangs rgyas kyi zhing mi mjed de'i tshangs pa chen po rnams dang / bdud rnams dang / brgya byin rnams dang / zla ba rnams dang / nyi ma rnams dang / 'jig rten skyong ba rnams dang / klu'i rgyal po chen po rnams dang / lha ma yin gyi dbang po rnams dang / rdzus te skyes pa rnams dang /</text></item>
<item><p>226b2</p><section>mdo sde</section><text>gnod sbyin dang / srin po dang / klu dang / lha ma yin rdzu 'phrul chen po thams cad kyang bdag la mchod pa bgyi ba'i slad du nye bar mchis par gyur cig /bdag btsas ma thag tu gom pa bdun 'dor bar gyur cig /bdag gis bsod nams thams cad yang dag par bstsags</text></item>
<item><p>226b3</p><section>mdo sde</section><text>pa'i ting nge 'dzin gyis thams cad dang ldan pa'i 'khor gang lags pa de theg pa gsum po dag gis rab tu dang ba thob par 'gyur ba de ltar chos ston par gyur cig /'khor de na nyan thos kyi theg pa ba'i sems can srid pa tha ma par gyur pa gang lags pa de dag bdag gis 'dul bar gyur</text></item>
<item><p>226b4</p><section>mdo sde</section><text>cig /de na gang dag rang sangs rgyas kyi theg pa bar gyur pa'i sems can de dag gis rnam par snang byed me tog gi bzod pa thob par gyur cig /de nas gang dag bla na med pa'i theg pa chen po par gyur pa'i sems can de dag thams cad kyis rdo rje'i ting nge 'dzin rgya mtsho 'khrugs kyi ting</text></item>
<item><p>226b5</p><section>mdo sde</section><text>nge 'dzin thob par gyur cig /ting nge 'dzin des sa gsum po dag las yang dag par 'das par gyur cig /gang gi tshe bdag khrus bgyid par 'tshal ba na de na klu'i rgyal po chen po khyad par du 'phags pa gang dag mchis par gyur pa de dag bdag la khrus bgyid par gyur cig /</text></item>
<item><p>226b6</p><section>mdo sde</section><text>sems can gang dag gis bdag 'khru bar mthong bar gyur pa de dag thams cad kyis theg pa gsum po dag gis ji skad smos pa'i yon tan de lta bu dag mngon par rtogs par gyur cig /sems can gang dag gis bdag shing rta la 'tshal ba mthong bar gyur pa dang / rgya</text></item>
<item><p>226b7</p><section>mdo sde</section><text>cher bgyid na sems can gang dag gis bdag gzhon nu rtse ba dag dang / bzo'i gnas dang / las kyi gnas dang / skad sna tshogs ston pa dag dang / bslab tu rung ba dang / bud med rnams kyi gnas su 'dod pa'i yon tan lnga'i dga' ba dang / rtsed mos yid</text></item>
<item><p>227a1</p><section>mdo sde</section><text>byung nas dgung phyed na mngon par byung ste/ rgyan dang lhab lhub spangs nas yang dang yang du gos dmar po dang / chos gos ngur smrig yongs su tshol ba dang / byang chub kyi shing drung du nye bar bgrod pa'i slad du mchi ba mthong bar gyur pa'i sems can de dag la yang bdag</text></item>
<item><p>227a2</p><section>mdo sde</section><text>gis bsod nams thams cad yang dag par bstsags pa'i ting nge 'dzin gyis/ ci nas kyang theg pa gsum po dag gis sems can de dag 'dun pa drag cing brtson par gyur pa de ltar chos ston par gyur cig /de na gang dag rang sangs rgyas kyi theg pa bar gyur pa'i sems can de</text></item>
<item><p>227a3</p><section>mdo sde</section><text>dag thams cad kyis rnam par snang byed me tog gi ting nge 'dzin thob par gyur cig /gang dag gis theg pa chen po'i sa bon btab par gyur pa de dag thams cad kyis rdo rje'i ting nge 'dzin rgya mtsho 'khrugs kyi ting nge 'dzin thob par gyur cig /ting nge 'dzin des sa gsum po dag las</text></item>
<item><p>227a4</p><section>mdo sde</section><text>yang dag par 'das par gyur cig /bdag nyid kyis stan bting ba bsdus te byang chub kyi shing drung du rdo rje'i gdan bshams pa la skyil mo krung bcas nas lus drang por bsrang ste/ mchis nas bdag dbugs 'byung ba dang / dbugs rngub pa nye bar zhi ba de lta bu'i mkha' khyab</text></item>
<item><p>227a5</p><section>mdo sde</section><text>kyi bsam gtan sgom par gyur cig /bdag gdugs la lan cig bsam gtan las ldang bar gyur cig /langs nas kyang zas su til gyi 'bras bu phyed cig 'tshal bar gyur cig /phyed ni slongs mo pa la stsol bar gyur cig /gang dag sangs rgyas kyi zhing mi mjed du</text></item>
<item><p>227a6</p><section>mdo sde</section><text>gtogs pa'i 'og min gyi gnas kyi mthar thug pa'i bar gyi lha ji snyed pa de dag thams cad kyang bdag la mchod pa bgyi ba'i slad du nye bar mchi bar 'gyur zhing / de dag thams cad kyang bdag dka' ba spyod pa'i dbang du 'gyur ba de srid du yun ring por bdag de lta bu'i dka' ba spyad pa spyod</text></item>
<item><p>227a7</p><section>mdo sde</section><text>par gyur cig /btsun pa bcom ldan 'das de na gang dag gis nyan thos kyi theg pa bar sa bon btab par gyur pa de dag gi rgyud la nyon mongs pa rab tu zhi bar bgyid par gyur cig /ji ltar sngar smos pa bzhin du rang sangs rgyas kyi theg pa pa gang lags pa dag kyang bdag gis 'dul</text></item>
<item><p>227b1</p><section>mdo sde</section><text>ba'i srid pa tha mar gyur cig /de bzhin du klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po dang / dang / sha za dang / grul bum rnams dang / mngon par shes pa lnga dang ldan pa'i drang srong rnams kyang bdag</text></item>
<item><p>227b2</p><section>mdo sde</section><text>la mchod pa bgyi ba'i slad du mchi bar 'gyur zhing de dag thams cad bdag dka' ba spyod pa'i dbang du gyur cig /gang dag nyan thos kyi theg pa pa dag gi bar du ji ltar sngar smos pa bzhin du gyur cig /gling bzhi pa de na gzhan mu stegs can brtul zhugs dang dka' thub ngan pa'i dka' ba</text></item>
<item><p>227b3</p><section>mdo sde</section><text>spyad pa spyod pa gang lags pa de dag la yang mi ma lags pa dag gis khyed cag dka' ba byed pa ma yin te/ ji ltar phyogs 'di na byang chub sems dpa' srid pa tha ma pa dka' ba spyad pa spyod pa dang / snying la yid la byed pa 'dogs shing lus kyi 'du byed shin tu sbyangs pa dang / ngag</text></item>
<item><p>227b4</p><section>mdo sde</section><text>gi 'du byed shin tu sbyangs pa dang / de'i dbugs dbyung ba dang / dbugs rngub pa dag rab tu zhi ba dang / nyin gcig bzhin du lan re bsam gtan las langs nas/ zas su til gyi 'bras bu phyed za zhing de ltar bsam gtan sgom pa'i dka' ba spyad pa de ni mthu che ba yin/ de ni 'bras</text></item>
<item><p>227b5</p><section>mdo sde</section><text>bu che ba yin te/ de ni rgya che ba yin te/ de ni ring por mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /gal te yid mi ches na deng la nyid kyis ltos shig ces bsgo bar gyur cig /de dag gis kyang dka' ba spyod pa de</text></item>
<item><p>227b6</p><section>mdo sde</section><text>btang ste bdag dka' ba spyod pa mthong nas gang dag gis sems kyi rgyud la nyan thos kyi theg pa pa'i sa bon gyi myu gu gnas par 'gyur ba'i bar du ji ltar sngar smos pa bzhin du gyur cig /mi'i rgyal po rnams dang / bkrabs pa rnams dang / grong mi rnams dang / ljongs kyi mi</text></item>
<item><p>227b7</p><section>mdo sde</section><text>rnams dang / khyim na gnas pa rnams dang / rab tu byung ba rnams dang / grong khyim dang bcas pa gang lags pa de dag kyang bdag dka' ba spyod pa'i drung du mchi bar 'gyur zhing nyan thos kyi theg pa ba'i bar du ji ltar sngar smos pa bzhin du gyur cig /bud med gang bdag blta ba'i</text></item>
<item><p>228a1</p><section>mdo sde</section><text>slad du mchi bar 'gyur ba de yang de'i bud med kyi lus kyi tha ma thob par 'gyur zhing / gang dag nyan thos kyi theg pa pa'i bar du ji ltar sngar smos pa bzhin du gyur cig /dang / bya gang dag gis bdag dka' ba spyod cing mchis pa mthong bar gyur pa de</text></item>
<item><p>228a2</p><section>mdo sde</section><text>dag kyang de dag gi dud 'gro'i skye gnas kyi lus kyi tha ma thob par gyur cig /dang bya gang dag nyan thos kyi theg pa bar sa bon btab par gyur pa dag kyang bdag gis 'dul ba skye ba gcig gis thogs par 'gyur zhing / gang dag rang sangs rgyas kyi theg pa pa dag</text></item>
<item><p>228a3</p><section>mdo sde</section><text>gi bar du ji ltar sngar smos pa bzhin du gyur cig /tshul de bzhin du dud 'gro'i skye gnas phra mo dag la yang brjod par bgyi'o/ /de bzhin du rnams la yang brjod par bgyi'o/ /ji srid du sems can bye ba khrag khrig 'bum phrag mang po dag bdag dka' ba spyod pa'i</text></item>
<item><p>228a4</p><section>mdo sde</section><text>dbang du 'gyur zhing ngo mtshar du 'dzin par 'gyur ba dpag tu ma mchis grangs ma mchis pa de dag gis sems kyi rgyud la thar pa'i sa bon skyed par 'gyur ba'i yun ring po de srid du bdag skyil mo krung gcig gis de lta bu'i dka' ba spyad pa spyod par gyur cig /ji ltar sngon chad sems</text></item>
<item><p>228a5</p><section>mdo sde</section><text>can du bgrang ba gzhan mu stegs can dang / nyan thos kyi theg pa pa dang / rang sangs rgyas kyi theg pa pa dang / bla na med pa'i theg pa chen po pa sus kyang sngon de lta bu'i dka' ba ma spyad la/ slan chad kyang sems can du bgrang ba dang / gzhan mu stegs can su yang</text></item>
<item><p>228a6</p><section>mdo sde</section><text>ji ltar bdag spyod par 'gyur ba de lta bu'i dka' ba spyad pa spyod par rngo mi thogs pa de lta bu'i dka' ba spyod pa bdag spyod par gyur cig /bdag gis bla na med pa yang dag par rdzogs pa'i byang chub ma thob pa de'i tshe skyes bu'i rtsal bgyid cing bdud dpung gi tshogs dang bcas</text></item>
<item><p>228a7</p><section>mdo sde</section><text>pa pham par bgyid par gyur cig /las kyi 'bras bu'i lhag ma dang bcas pa la gnas pa'i nyon mongs pa'i bdud las rgyal zhing bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /ci nas kyang bdag sems can gcig gi</text></item>
<item><p>228b1</p><section>mdo sde</section><text>sems kyi rgyud la dgra bcom pa nyid 'jog par 'gyur ba dang / de bzhin du gnyis pa dang / de bzhin du gsum pa dang / de bzhin du bzhi pa la yang chos ston par 'gyur zhing / sems kyi rgyud la yang dgra bcom pa nyid 'jog par gyur cig /sems can gcig gi</text></item>
<item><p>228b2</p><section>mdo sde</section><text>don gyi slad du yang bdag cho 'phrul 'bum phrag du ma ston par 'gyur zhing de'i sems kyi rgyud la yang dag pa'i lta ba 'jog par gyur cig /chos kyi don dang / tshig 'bru stong phrag mang po dag kyang rjod par gyur cig /ji ltar rngo thogs pa'i 'bras bu la yang 'jog par gyur cig /</text></item>
<item><p>228b3</p><section>mdo sde</section><text>sems can rnams kyi sems kyi rgyud kyi nyon mongs pa'i ri bo dag ye shes kyi rdo rjes 'joms par gyur cig /theg pa rnam gsum rnam par dgod pas chos ston par gyur cig /sems can gcig gi don du chos ston cing mi 'jigs pa'i go 'phang la rab tu dgod pa'i</text></item>
<item><p>228b4</p><section>mdo sde</section><text>slad du yang bdag dpag tshad brgya phrag mang po dag tu sug pas mchi bar gyur cig /bdag gi bstan pa la rab tu 'byung ba dag dgag pa ma mchis par 'gyur zhing nyam chung ba dang / dran pa nyams pa dang / sems rnam par 'khrul pa dang / mu cor smra ba dang / spyi brtol can gyi</text></item>
<item><p>228b5</p><section>mdo sde</section><text>sems dang / shes rab 'chal pa'i sems dang / nyon mongs pa mang pos dkrugs pa'i sems dang ldan pa rnams dang / bud med kyang bdag gis bstan pa la rab tu 'byung ba phun sum tshogs par gyur cig /bdag la 'khor bzhi po dge slong dang / dge slong ma dang / dge</text></item>
<item><p>228b6</p><section>mdo sde</section><text>bsnyen dang / dge bsnyen ma dag mchis par gyur cig /skye bo mang po dag gis bdag gi bstan pa rgyas par gyur cig /lha rnams kyis bden pa mthong ba dang / gnod sbyin rnams dang / klu rnams dang / lha ma yin rnams kyang 'phags pa'i gso sbyong yan lag brgyad dang</text></item>
<item><p>228b7</p><section>mdo sde</section><text>ldan pa la gnas pa dang / dud 'gro'i skye gnas su skyes pa'i bar dag kyang tshangs par spyod pa la gnas par gyur cig /btsun pa bcom ldan 'das bdag byang chub thob pa na sems can gang dag rab tu sdang ba'i sems kyis bdag la mtshon cha'am/ zhugs sam/ mdung ngam/</text></item>
<item><p>229a1</p><section>mdo sde</section><text>lag cha rnam pa sna tshogs dag gis 'debs su mchi ba dang / tshig rtsub po dang / brlang po dag gis gshe zhing spyo bar 'gyur ba dang / phyogs dang phyogs mtshams dag tu yang mi snyan pa'i sgra sgrogs par 'gyur ba dang / dug dang 'dres pa'i bza' ba</text></item>
<item><p>229a2</p><section>mdo sde</section><text>dang / btung ba dag stobs par 'gyur ba de lta bu'i las kyi 'bras bu yongs su ma bas pa la gnas nas bdag bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /bdag byang chub thob pa na sems can dag sngon gyi 'khon gyis 'gum pa'i yo</text></item>
<item><p>229a3</p><section>mdo sde</section><text>byad kyi sbyor bas bdag la tshig rtsub po dang / mtshon cha sna tshogs dang / dug dang 'dres pa'i btung ba dag stsol bar 'gyur zhing / khrag kyang 'byin par 'gyur ba'i sems can de dag la bdag gis tshul khrims dang / thos pa dang / ting nge 'dzin dang / snying rje chen po</text></item>
<item><p>229a4</p><section>mdo sde</section><text>bsgoms pa'i tshangs pa'i sgra dbyangs kyi rnga sgra bsgrags pas de dag gi sems rab tu dang bar 'gyur ba de ltar chos ston par 'gyur zhing dge ba la sbyor bar yang gyur cig /de ltar sems can dag kyang las kyi sgrib pa 'chags par 'gyur zhing slan chad kyang sdom pa len par gyur cig /</text></item>
<item><p>229a5</p><section>mdo sde</section><text>sems can de dag gi mtho ris dang thar pa'i 'bras bu dang / 'dod chags dang bral ba dang / zag pa zad pa la sgrib pa'i chos su yang ma gyur cig /der bdag gi las kyi 'bras bu yang yongs su bas pa dang / mthar thug pa dang / byang bar gyur cig /btsun pa</text></item>
<item><p>229a6</p><section>mdo sde</section><text>bcom ldan 'das bdag byang chub thob nas kyang gdugs gcig bzhin du bdag gi spu'i khung bu ji snyed pa de snyed kyi sangs rgyas kyi sku skyes bu chen po'i mtshan sum cu rtsa gnyis dang / dpe byad bzang po brgyad cus legs par brgyan pa dag sprul zhing / sangs rgyas kyi sku de</text></item>
<item><p>229a7</p><section>mdo sde</section><text>dag kyang bdag gis sangs rgyas kyi zhing stong pa dag tu 'gyed par gyur cig /stong pa ma lags pa dag tu yang 'gyed par gyur cig /sangs rgyas kyi zhing snyigs ma lnga dang ldan pa dag tu yang 'gyed par gyur cig /sangs rgyas kyi sku gcig gis kyang gdugs</text></item>
<item><p>229b1</p><section>mdo sde</section><text>gcig la yang sangs rgyas kyi zhing de dag na sems can gang dag mtshams ma mchis pa bgyid pa rnams dang / dam pa'i chos spong ba rnams dang / 'phags pa la skur pa 'debs pa rnams dang / mi dge ba dang 'grogs pa'i bar dag dang / de na sems can gang dag</text></item>
<item><p>229b2</p><section>mdo sde</section><text>nyan thos kyi theg pa la yang dag par zhugs pa rnams dang / rang sangs rgyas kyi theg pa la yang dag par zhugs pa rnams dang / theg pa chen po la yang dag par zhugs pa dag bslab pa dag la 'dren mar bgyid pa rnams dang / zhig ral tu spyod pa rnams dang / ltung ba'i</text></item>
<item><p>229b3</p><section>mdo sde</section><text>rtsa ba byung ba rnams dang / sems kyi rgyud tshig pa rnams dang / dge ba'i lam rab tu nyams pa rnams dang / 'khor ba'i 'brog dgon par zhugs pa rnams dang / lam ngan pas rnam par bcom zhing nyam nga ba chen po thob par gyur pa de lta bu'i sems can bye ba khrag</text></item>
<item><p>229b4</p><section>mdo sde</section><text>khrig phrag 'bum dag la chos ston par gyur cig /sems can gang dag dbang phyug chen po la dad pa'i sems can de dag la yang dbang phyug chen po'i gzugs kyis chos ston par gyur cig /sangs rgyas kyi zhing mi mjed du de bdag gi bsngags pa rjod par yang gyur cig /</text></item>
<item><p>229b5</p><section>mdo sde</section><text>der sems can rnams smon lam 'debs pa la brtson par yang gyur cig /sems can de dag gis bdag gi bsngags pa thos nas/ bdag gi sangs rgyas kyi zhing du skye bar 'tshal zhing smon lam yang 'debs par gyur cig /btsun pa bcom ldan 'das gal te bdag</text></item>
<item><p>229b6</p><section>mdo sde</section><text>sems can de dag 'gum pa'i dus kyi tshe mdun du ma mchis sam/ chos ma bstan tam/ sems rab tu dang bar ma bgyis na bdag bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig /gal te sems can de dag gum nas ngan</text></item>
<item><p>229b7</p><section>mdo sde</section><text>'gro rnams su skye bar 'gyur ram/ bdag gi sangs rgyas kyi zhing du mi'i lus thob par ma gyur na bdag gi chos thams cad nyams par gyur cing / bdag slar yang snang bar ma gyur cig /bdag gis sangs rgyas kyi mdzad pa mtha' dag sgrub par yang rngo mi thogs</text></item>
<item><p>230a1</p><section>mdo sde</section><text>par gyur cig /gal te sems can gang dag sred med kyi bu la dad pa rnams dang / sems can de dag gum nas ngan 'gror ltung ba'i bar du gyur na/ bdag gi sangs rgyas kyi mdzad pa mtha' dag sgrub par rngo mi thogs par gyur cig /bdag byang chub thob nas kyang</text></item>
<item><p>230a2</p><section>mdo sde</section><text>sangs rgyas kyi zhing thams cad dag na sems can mtshams ma mchis pa bgyid pa dang / lam ngan pas bcom zhing nyam nga ba chen po thob par gyur pa'i sems can dag gum nas bdag gi sangs rgyas kyi zhing du skye bar 'gyur ba de dag gi mtshan ma ni 'di dag lags te/ sems can de dag gi kha</text></item>
<item><p>230a3</p><section>mdo sde</section><text>dog sa rdul lta bur 'gyur ba dang / sha za'i gdong 'dra ba dang / bskyud ngas pa dang / dri mi bda' ba dang / tshul khrims 'chal ba dang / tshe thung ba dang / nad rnam pa sna tshogs kyis nyen pa dang / sems can de dag gi yo byad rnams kyang yongs su nyams par 'gyur ba ste/ sems can de</text></item>
<item><p>230a4</p><section>mdo sde</section><text>dag gi don du bdag de'i tshe na 'jig rten gyi khams mi mjed kyi gling bzhi pa ji snyed mchis par gyur pa'i gling bzhi pa thams cad du yongs su dga' ldan gyi gnas nas 'bab cing ma'i mngal du skye ba ston par gyur cig /rgya cher bgyi na gzhon nu rtse ba dang / bzo dang las kyi gnas dang / dka'</text></item>
<item><p>230a5</p><section>mdo sde</section><text>ba spyod pa dang / bdud 'dul ba dang / byang chub mngon par rdzogs par 'tshang rgya ba dang / chos kyi 'khor lo bskor ba dang gling bzhi pa thams cad du sangs rgyas kyi mdzad pa mtha' dag nye bar ston par yang gyur cig /yongs su mya ngan las 'da' ba dang / sku gdung 'god pa'i bar dag nye bar ston par</text></item>
<item><p>230a6</p><section>mdo sde</section><text>yang gyur cig /bdag byang chub thob nas kyang tshig gcig brjod pas chos ston par 'gyur zhing nyan thos kyi theg pa pa'i sems can gang lags pa de dag gis ni nyan thos kyi theg pa pa'i gtam gyi sde snod kyi chos bstan par 'tshal bar gyur cig /rang sangs rgyas kyis 'dul ba'i sems can</text></item>
<item><p>230a7</p><section>mdo sde</section><text>gang lags pa de dag gis ni rang sangs rgyas kyi theg pa pa'i gtam gyi chos bstan par 'tshal bar gyur cig /bla na med pa'i theg pa chen po'i sems can gang lags pa de dag gis ni theg pa chen po'i gtam gyi chos bstan par 'tshal bar gyur cig /tshogs dang bral ba'i sems can</text></item>
<item><p>230b1</p><section>mdo sde</section><text>gang lags pa de dag ni sbyin pa'i gtam gyi chos bstan par 'tshal bar gyur cig /bsod nams dang bral zhing mtho ris kyi bde ba 'tshal ba'i sems can gang lags pa de dag gis ni tshul khrims kyi gtam gyi chos bstan par 'tshal bar gyur cig /gcig la gcig 'jigs pa dang /</text></item>
<item><p>230b2</p><section>mdo sde</section><text>rnyog pa'i sems dang / rab tu sdang ba'i sems dang ldan pa gang lags pa de dag gis ni byams pa brjod pa'i gtam gyi chos bstan par 'tshal bar gyur cig /srog gcod pa rnams kyis ni snying rje bstan par 'tshal bar gyur cig /phrag dog dang / ser snas zil gyis non pa rnams</text></item>
<item><p>230b3</p><section>mdo sde</section><text>kyis ni dga' ba brjod pa'i gtam gyi chos bstan par 'tshal bar gyur cig /gzugs dang gzugs ma mchis pa'i dregs pas myos pa'i sems dang ldan pa rnams kyis ni btang snyoms brjod pa'i gtam gyi chos bstan par 'tshal bar gyur cig /'dod pa la 'dod chags kyi dregs pas</text></item>
<item><p>230b4</p><section>mdo sde</section><text>myos pa'i sems dang ldan pa rnams kyis ni yang dag par ma lags pa brjod pas chos bstan par 'tshal bar gyur cig /theg pa chen po pa'i sems can rgod pas rnam par dkrugs pa'i sems dang ldan pa gang lags pa de dag gis ni dbugs 'byung ba dang rngub pa dran pa brjod pas chos bstan</text></item>
<item><p>230b5</p><section>mdo sde</section><text>par 'tshal bar gyur cig /shes rab 'chal ba rnams kyis ni rten cing 'brel bar 'byung ba brjod pas chos ston par 'tshal bar gyur cig /thos pa nyung ba rnams kyis ni bskyud pa ma mchis shing thos pa 'dzin pa chud mi za ba brjod pas chos bstan par 'tshal bar gyur cig /lta ba</text></item>
<item><p>230b6</p><section>mdo sde</section><text>ngan pa nyam nga bar gyur pa rnams kyis ni stong pa nyid brjod pas chos bstan par 'tshal bar gyur cig /rnam par rtog pa kun tu spyod pas nyams pa rnams kyis ni mtshan ma ma mchis pa brjod pas chos bstan par 'tshal bar gyur cig /smon pa ma mchis pa'i yongs su dag pa nyams pa</text></item>
<item><p>230b7</p><section>mdo sde</section><text>rnams kyis ni smon pa ma mchis pa brjod pas chos bstan par 'tshal bar gyur cig /bsam pa yongs su ma dag pa rnams kyis ni bsam pa yongs su dag pa brjod pas chos bstan par 'tshal bar gyur cig /rnam par 'dres par spyod pas nyams pa rnams kyis ni byang chub kyi sems</text></item>
<item><p>231a1</p><section>mdo sde</section><text>mi brjed pa brjod pas chos bstan par 'tshal bar gyur cig /zad pa'i sbyor ba drod nyams pa rnams kyis ni bcos ma ma lags pa brjod pa'i chos bstan par 'tshal bar gyur cig /lhag pa'i bsam pa shin tu sbyangs pa nyams pa rnams kyis ni rten pa ma mchis pa brjod</text></item>
<item><p>231a2</p><section>mdo sde</section><text>pas chos bstan par 'tshal bar gyur cig /de bzhin du sbyar te/ nyon mongs pa can gyi sems dang ldan pa rnams kyis ni dge ba'i sems brjod pa dang / dge ba mi bskyud pa rnams kyis ni rnam par snang byed brjod pa dang / bdud kyi las la brtson pa rnams kyis ni stong pa nyid brjod pa</text></item>
<item><p>231a3</p><section>mdo sde</section><text>dang / don dam pa la yang dag par zhugs pa rnams kyis ni mngon par 'phags pa brjod pa dang / nyon mongs pa sna tshogs kyis sems nyams par gyur pa rnams kyis ni bral ba brjod pa dang / lam mi mnyam par yang dag par zhugs pa rnams kyis ni rnam par ldog par brjod pa</text></item>
<item><p>231a4</p><section>mdo sde</section><text>dang / theg pa chen po la ngo mtshar du rtogs pa'i sems dang ldan pa rnams kyis ni ldog pa brjod pa dang / 'khor bas skyo ba'i byang chub sems dpa' rnams kyis ni dga' ba brjod pa dang / dge ba dang / sa dang / ye shes ma rtogs pa rnams kyis ni ma rmongs pa brjod pa dang /</text></item>
<item><p>231a5</p><section>mdo sde</section><text>dge ba'i rtsa ba gzhan dang gzhan dag gis chog par 'dzin pa rnams kyis ni thos pa brjod pa dang / gcig la gcig sems mi mnyam pa rnams kyis ni 'od zer thogs pa med pa brjod pa dang / las dka' ba la yang dag par zhugs pa rnams kyis ni bya ba la 'jug pa brjod pa</text></item>
<item><p>231a6</p><section>mdo sde</section><text>dang / 'khor gyis 'jigs par gyur pa rnams kyis ni seng ge'i rtogs pa brjod pa dang / bdud bzhis zil gyis non pa'i sems dang ldan pa rnams kyis ni dpa' ba brjod pa dang / sangs rgyas kyi zhing snang bar ma gyur pa'i sems can rnams kyis ni 'od bkod pa brjod pa dang /</text></item>
<item><p>231a7</p><section>mdo sde</section><text>rjes su chags pa dang / khong khro ba rnams kyis ni ri bo'i phung po brjod pa dang / sangs rgyas kyi chos snang bas zil gyis non pa rnams kyis ni rgyal mtshan gyi rtse mo'i dpung rgyan brjod pa dang / shes rab chen po dang bral ba rnams kyis ni sgron ma dang ldan pa brjod pa dang / /gti mug</text></item>
<item><p>231b1</p><section>mdo sde</section><text>gi mun par mchis pa rnams kyis ni nyi ma'i sgron ma brjod pa dang / zad pa'i nges pa'i tshig la brtson pa rnams kyis ni yon tan 'byung gnas brjod pa dang / bdag la dbu rdos pa lta bur mngon par 'tshal ba rnams kyis ni sred med kyi bu brjod pa dang / blo g.yo zhing 'gyur ba rnams</text></item>
<item><p>231b2</p><section>mdo sde</section><text>kyis ni snying po dang ldan pa brjod pa dang / spyi gtsug pa ltar gda' ba rnams kyis ni lhun po'i rgyal mtshan brjod pa dang / sngon gyi dam bcas pa bor ba rnams kyis ni snying po can brjod pa dang / mngon par shes pa nyams pa rnams kyis ni rdo rje'i tshig brjod pa dang / byang chub kyi snying po mngon</text></item>
<item><p>231b3</p><section>mdo sde</section><text>par 'tshal ba rnams kyis ni rdo rje'i snying po brjod pa dang / chos thams cad la smon pa rnams kyis ni rdo rje lta bu brjod pa dang / sems can gyi sems kyi spyod pa rab tu 'tshal ba rnams kyis ni spyod pa dang ldan pa brjod pa dang / dbang po mchog dang mchog ma lags par 'tshal ba rnams</text></item>
<item><p>231b4</p><section>mdo sde</section><text>kyis ni shes rab sgron ma brjod pa dang / phan tshun du tshig brjod pa ma 'tshal ba rnams kyis ni sgra la 'jug pa brjod pa dang / chos kyi sku thob pa rnams kyis ni dam pa'i chos kyi tshogs bsgom pa brjod pa dang / de bzhin gshegs pa mthong ba dang bral ba rnams kyis ni mig mi</text></item>
<item><p>231b5</p><section>mdo sde</section><text>'dzums pa brjod pa dang / dmigs pa thams cad kyis rnam par 'khrugs pa rnams kyis ni dgon pa brjod pa dang / chos kyi 'khor lo mngon par bskor bar 'tshal ba rnams kyis ni 'khor lo dri ma med pa brjod pa dang / rgyu ma mchis pa'i rig pa la yang dag par zhugs pa</text></item>
<item><p>231b6</p><section>mdo sde</section><text>rnams kyis ni rig pa la brten pa'i rjes su 'thun pa brjod pa dang / sangs rgyas kyi zhing gcig pu ther zug tu blta ba rnams kyis ni legs par bgyid pa rnam par 'byed pa brjod pa dang / mtshan dang dpe byad kyi sa bon bskrun pa rnams kyis ni rgyan dang ldan pa brjod pa dang / tshig</text></item>
<item><p>231b7</p><section>mdo sde</section><text>dang sgra rab tu 'byed par rngo mi thogs pa rnams kyis ni so sor bsgrub pa brjod pa dang / thams cad mkhyen pa'i ye shes mngon par 'tshal ba rnams kyis ni chos kyi dbyings rnam par 'khrugs pa ma mchis pa brjod pa dang / da ltar byung ba'i chos rnams la yang dang yang du</text></item>
<item><p>232a1</p><section>mdo sde</section><text>'jug pa rnams kyis ni brtan pa brjod pa dang / chos kyi dbyings rab tu 'tshal ba rnams kyis ni mngon par shes pa brjod pa dang / shes rab spangs pa rnams kyis ni nyams pa ma mchis pa brjod pa dang / lam rnam par 'khrugs pa rnams kyis ni 'gyur ba</text></item>
<item><p>232a2</p><section>mdo sde</section><text>ma mchis pa brjod pa dang / nam mkha' lta bu'i ye shes mngon par 'tshal ba rnams kyis ni ci yang ma mchis pa brjod pa dang / pha rol tu phyin pa yongs su rdzogs pa rnams kyis ni yongs su dag pa la rab tu 'god pa brjod pa dang / bsdu ba'i dngos po yongs su ma rdzogs pa</text></item>
<item><p>232a3</p><section>mdo sde</section><text>rnams kyis ni shin tu yang dag par gzung ba brjod pa dang / tshangs pa'i gnas pa tshol ba rnams kyis ni sbyor ba mnyam pa brjod pa dang / byang chub kyi phyogs rin po che yongs su ma rdzogs pa rnams kyis ni rnam par gnas pas nges par 'byung ba brjod pa dang / shes pa ma bsgoms shing</text></item>
<item><p>232a4</p><section>mdo sde</section><text>rab tu sdang ba'i sems dang ldan pa rnams kyis ni rgya mtsho'i phyag rgya brjod pa dang / mi skye ba'i chos kyi bzod pa la ngo mtshar du sems pa rnams kyis ni sems ma mchis pa brjod pa dang / ji ltar thos pa'i chos rab tu nyams pa'i sems dang ldan pa rnams kyis ni bskyud pa ma mchis pa brjod</text></item>
<item><p>232a5</p><section>mdo sde</section><text>pa dang / phan tshun legs par smras pa la mi dga' ba rnams kyis ni rab rib ma mchis pa brjod pa dang / dkon mchog gsum la rab tu dang ba thob pa rnams kyis ni bsod nams che ba brjod pa dang / chos kyi sgo'i char rab tu 'bab pas chog ma 'tshal ba rnams kyis ni chos kyi sprin</text></item>
<item><p>232a6</p><section>mdo sde</section><text>brjod pa dang / dkon mchog gsum rgyun chad par lta ba rnams kyis ni rin chen bkod pa brjod pa dang / shes pa nyams pa'i las la mngon par brtson pa rnams kyis ni dpe ma mchis pa brjod pa dang / kun tu sbyor ba dang 'ching ba can thams cad kyis ni nam mkha'i sgo brjod pa dang /</text></item>
<item><p>232a7</p><section>mdo sde</section><text>chos thams cad gzhan ma lags par sems pa rnams kyis ni ye shes kyi phyag rgya brjod pa dang / de bzhin gshegs pa'i yon tan yongs su ma rdzogs pa rnams kyis ni 'jig rten gyi rig pa mngon sum du bgyi ba'i dngos po brjod pa dang / sngon gyi sangs rgyas la lhag par bgyi ba bgyis</text></item>
<item><p>232b1</p><section>mdo sde</section><text>pa rnams kyis ni rnam par nges pa'i cho 'phrul brjod pa dang / phyi ma'i mtha'i bskal par chos kyi sgo gcig ston pa rnams kyis ni chos thams cad kyi tshul brjod pa dang / mdo sde thams cad la rnam par nges pa rnams kyis ni chos kyi rang bzhin mnyam pa nyid du rnam par nges pa brjod</text></item>
<item><p>232b2</p><section>mdo sde</section><text>pa dang / rnying par 'gyur ba dang / 'thun pa'i chos drug yongs su spangs pa rnams kyis ni chos thams cad kyi tshul brjod pa dang / rnam par thar pa'i sems kyi theg pa la mngon par brtson pa rnams kyis ni mngon par shes pas rnam par rtse ba brjod pa dang / de bzhin gshegs</text></item>
<item><p>232b3</p><section>mdo sde</section><text>pa'i gsang ba'i rjes su 'jug pa la rnam par rtog pa rnams kyis ni gzhan gyi dring mi 'jog pa brjod pa dang / byang chub sems dpa'i spyod pa la mngon par mi brtson pa rnams kyis ni ye shes thob par brjod pa dang / nye du la yang dag par rton pa rnams kyis ni thams cad kyi rjes</text></item>
<item><p>232b4</p><section>mdo sde</section><text>su song ba brjod pa dang / byang chub sems dpa'i spyod pa lhag ma dang bcas pa rnams kyis ni dbang bskur ba brjod pa dang / de bzhin gshegs pa'i stobs bcu yongs su ma rdzogs pa rnams kyis ni mi choms pa brjod pa dang / mi 'jigs pa bzhi ma thob pa rnams kyis ni</text></item>
<item><p>232b5</p><section>mdo sde</section><text>mi zad pa brjod pa dang / sangs rgyas kyi chos ma 'dres pa ma thob pa rnams kyis ni mi 'phrogs pa brjod pa dang / mnyan pa dang lta ba don ma mchis pa rnams kyis ni smon lam brjod pa dang / sangs rgyas kyi chos thams cad mngon sum du rjes su rtogs par bgyi ba'i slad du rgyun</text></item>
<item><p>232b6</p><section>mdo sde</section><text>'khrugs pa rnams kyis ni rgya mtsho dri ma med pa brjod pa dang / thams cad mkhyen pa'i ye shes lhag ma dang bcas pa rnams kyis ni sangs rgyas shin tu rnam par sangs rgyas pa brjod pa dang / de bzhin gshegs pa thams cad kyi dgongs pa ma thob pa rnams kyis ni mtha' ma mchis pa</text></item>
<item><p>232b7</p><section>mdo sde</section><text>dang / thug pa ma mchis pa brjod pas chos bstan par 'tshal bar gyur cig /byang chub sems dpa' gang dag g.yo ma mchis pa/ sgyu ma mchis pa/ drang ba drang ba'i rang bzhin can te/ theg pa chen po la yang dag par zhugs pa dpag tu ma mchis grangs ma mchis pa de dag</text></item>
<item><p>233a1</p><section>mdo sde</section><text>gi sems kyi rgyud la tshig gcig gis brjod pas kyang chos kyi sgo brgyad khri bzhi stong dang / ting nge 'dzin gyi sgo brgyad khri bzhi stong dang / gzungs bdun khri lnga stong po'i yon tan de dag rab tu 'god par gyur cig /des byang chub sems dpa' sems dpa' chen po rnams go</text></item>
<item><p>233a2</p><section>mdo sde</section><text>cha chen po 'tshal bar gyur cig /smon lam gyi khyad par bsam gyis mi khyab pas mngon par 'phags par gyur cig /bsam gyis mi khyab pa'i ye shes mthong ba dang / byang chub kyi yon tan dam pas brgyan par gyur cig /'di lta ste/ lus mtshan dang dpe byad rnams</text></item>
<item><p>233a3</p><section>mdo sde</section><text>kyis brgyan par gyur cig /ngag legs par smras pas sems can rnams kyi bsam pa ji lta ba bzhin du yang dag par mgu bar bgyid pas brgyan par gyur cig /ting nge 'dzin tshig ma mchis pa'i slad du thos pas brgyan pa dang / gzungs bskyud pa ma mchis pa'i slad du dran pas</text></item>
<item><p>233a4</p><section>mdo sde</section><text>brgyan pa dang / 'gro ba ngan pa khong du chud pa'i slad du yid kyis brgyan cing mya ngan las 'das pas brgyan pa dang / dam bcas pa la brtan pa'i slad du bsam pas brgyan pa dang / dam bcas pa nyams su lon pa'i slad du sbyor bas brgyan pa dang / sa nas sar 'phar ba'i slad du</text></item>
<item><p>233a5</p><section>mdo sde</section><text>lhag pa'i bsam pas brgyan pa dang / dngos po thams cad yongs su gtong ba'i slad du sbyin pas brgyan pa dang / legs par thos pa khong du chud pa dri ma ma mchis pa'i slad du tshul khrims kyis brgyan pa dang / sems can thams cad la zhe 'gras pa'i sems ma mchis pa'i slad</text></item>
<item><p>233a6</p><section>mdo sde</section><text>du bzod pas brgyan pa dang / tshogs thams cad nye bar bstsags pa'i slad du brtson 'grus kyis brgyan pa dang / snyoms par 'jug pa thams cad dang / mngon par shes pas rnam par rtse ba'i slad du/ bsam gtan gyis brgyan pa dang / nyon mongs pa'i bag chags</text></item>
<item><p>233a7</p><section>mdo sde</section><text>yongs su 'tshal ba'i slad du shes rab kyis brgyan par gyur cig /sems can thams cad yang dag par skyob pa'i rjes su mchis pa'i slad du byams pas brgyan pa dang / sems can thams cad yongs su mi gtong ba la gnas pa'i slad du snying rjes brgyan pa dang / chos thams cad la the</text></item>
<item><p>233b1</p><section>mdo sde</section><text>tsom ma mchis par 'gyur ba'i slad du dga' bas brgyan pa dang / mthon dman gnyis dang bral ba'i slad du btang snyoms kyis brgyan pa dang / mngon par shes pa thams cad kyis rnam par rtse ba'i slad du mngon par shes pas brgyan pa dang / longs spyod mi bas pa'i rin po che'i lag pa thob pa'i</text></item>
<item><p>233b2</p><section>mdo sde</section><text>slad du bsod nams kyis brgyan pa dang / sems can thams cad kyi sems kyi spyod pa mngon par 'tshal ba'i slad du ye shes kyis brgyan pa dang / sems can thams cad kyis chos rtogs par bgyi ba la mkhas pa'i slad du blos brgyan pa dang / shes rab kyi mig gi snang ba thob pa'i slad du</text></item>
<item><p>233b3</p><section>mdo sde</section><text>snang bas brgyan par gyur cig /don dang / chos dang / nges pa'i tshig dang / spobs pa so so yang dag par rig pa thob pa'i slad du so so yang dag par rig pas brgyan par gyur cig /bdud dang phas kyi rgol ba thams cad kyis zil gyis mi non pa'i slad du mi 'jigs pas brgyan</text></item>
<item><p>233b4</p><section>mdo sde</section><text>pa dang / sangs rgyas rnams kyi yon tan rjes su thob pa'i slad du yon tan gyis brgyan pa dang / rtag tu rgyun mi 'chad par thogs pa ma mchis pa'i spobs pas sems can rnams la chos ston pa'i slad du chos kyis brgyan par gyur cig /sangs rgyas kyi chos thams cad snang</text></item>
<item><p>233b5</p><section>mdo sde</section><text>bar gyur pa'i slad du snang bas brgyan pa dang / sangs rgyas kyi zhing thams cad snang bar gyur pa'i slad du 'od kyis brgyan pa dang / phyad par lung ston pa'i slad du kun brjod pa'i cho 'phrul gyis brgyan pa dang / yang dag pa ji lta ba bzhin du rjes su ston pa stsol ba'i slad du rjes su</text></item>
<item><p>233b6</p><section>mdo sde</section><text>ston pa'i cho 'phrul gyis brgyan pa dang / rdzu 'phrul gyi rkang pa bzhi'i dam pa'i pha rol tu son pa'i slad du rdzu 'phrul gyi cho 'phrul gyis brgyan pa dang / de bzhin gshegs pa'i gsang ba'i rjes su zhugs pa'i slad du de bzhin gshegs pa thams cad kyi byin gyi rlabs kyis brgyan pa</text></item>
<item><p>233b7</p><section>mdo sde</section><text>dang / gzhan la rag ma las pa'i ye shes thob pa'i slad du chos kyi dbang phyug gis brgyan pa dang / ji skad smras pa de bzhin du bgyid cing thams cad kyis mi choms pa'i slad du dge ba'i chos thams cad la nan tan snying por bgyid pas brgyan par gyur cig /theg pa chen po</text></item>
<item><p>234a1</p><section>mdo sde</section><text>la yang dag par zhugs pa'i sems can dpag tu ma mchis grangs ma mchis pa dag la yang bdag gis tshig gcig brjod pas dge ba rnam par sbyong ba yang dag par bstsags pa chen pos yang dag par tshim par gyur cig /de na byang chub sems dpa' sems</text></item>
<item><p>234a2</p><section>mdo sde</section><text>dpa' chen po de dag gis chos thams cad la gzhan gyi dring mi 'jog pa'i ye shes thob par gyur cig /chos kyi snang ba chen po dang yang ldan par gyur cig /myur du bla na med pa yang dag par rdzogs pa'i byang chub mngon par rdzogs par 'tshang rgya bar yang gyur cig /btsun</text></item>
<item><p>234a3</p><section>mdo sde</section><text>pa bcom ldan 'das 'jig rten gyi khams gzhan dag na nyan thos kyi theg pa pa'am/ rang sangs rgyas kyi theg pa pa'am/ bla na med pa'i theg pa chen po pa'i sems can gang dag mtshams ma mchis pa bgyid pa dang / ltung ba'i rtsa ba'i bar gyi nongs pa dang bcas pa dang</text></item>
<item><p>234a4</p><section>mdo sde</section><text>sems kyi rgyud tshig par gyur pa de dag kyang smon lam gyi dbang gis bdag gi sangs rgyas kyi zhing du skye bar gyur cig /sems can mi dge ba'i rtsa ba dang 'grogs pa/ rtsub pa/ sdig pa 'tshal ba/ khra khro dang / rmu rgod kyi rgyud can/ blo ldog pa kun 'dzin pa'i rgyud can de dag la</text></item>
<item><p>234a5</p><section>mdo sde</section><text>yang bdag gi sems dang skad brgyad khri bzhi stong dag ston par gyur cig /sems can le lo can gyi bar dag la yang bdag gis chos kyi phung po brgyad khri bzhi stong dag rgya cher ston par gyur cig /de na sems can gang dag bla na med pa'i theg pa chen por gyur pa de dag la yang bdag gis</text></item>
<item><p>234a6</p><section>mdo sde</section><text>pha rol tu phyin pa drug gi chos rnams rgya cher ston par 'gyur zhing / sbyin pa'i pha rol tu phyin pa rgya cher ston par 'gyur ba dang / shes rab kyi pha rol tu phyin pa'i bar du rgya cher ston par gyur cig /yang de na sems can gang dag nyan thos kyi theg pa pa'am/ rang sangs rgyas kyi theg</text></item>
<item><p>234a7</p><section>mdo sde</section><text>pa par gyur pa'am/ dge ba'i rtsa ba ma bskrun cing bstan bcos la mngon par dga' bar ma gyur pa de dag kyang bdag gis gsum la skyabs su mchi ba la 'god par 'gyur zhing / slad kyis pha rol tu phyin pa drug po dag la yang sbyor bar gyur cig /rnam par 'tshe ba la dga' ba</text></item>
<item><p>234b1</p><section>mdo sde</section><text>rnams ni srog gcod pa spong ba la 'god par gyur cig /'dod pa mi bzad pas zil gyis non pa rnams ni ma byin par len pa spong ba la 'god par gyur cig /chos ma lags pa la 'dod pas chags pa rnams ni 'dod pa la log par g.yem pa spong ba la 'god par gyur cig /</text></item>
<item><p>234b2</p><section>mdo sde</section><text>phan tshun gyi tshig smra ba rnams ni du smra ba spong ba la 'god par gyur cig /myos par 'gyur ba la mngon par dga' ba rnams ni chang dang bcos pa'i chang myos par 'gyur ba bag med pa spong ba la 'god par gyur cig /sems can gang dag nongs pa lnga po thams cad</text></item>
<item><p>234b3</p><section>mdo sde</section><text>bgyid par 'gyur ba de dag ni nongs pa lnga po spong zhing dge bsnyen gyi sdom pa la 'god par gyur cig /sems can gang dag dge ba'i chos rnams la mngon par mi dga' ba de dag ni bdag gis nyin zhag gcig tsam yang yan lag brgyad dang ldan pa'i tshul khrims la rab tu 'god</text></item>
<item><p>234b4</p><section>mdo sde</section><text>par gyur cig /sems can gang dag dge ba'i rtsa ba chung ngu la mngon par dga' ba'i sems dang ldan pa de dag ni bdag gis legs par gsungs pa'i chos 'dul ba la nye bar sbyar bar bgyi zhing / rab tu byung ba'i sdom pa bslab pa'i gzhi bcu'i tshangs par spyod pa la 'god</text></item>
<item><p>234b5</p><section>mdo sde</section><text>par gyur cig /sems can gang dag dge ba'i chos rnams yongs su tshol bar 'tshal ba de dag ni bdag gis dge ba'i chos rnams la nye bar bsgrubs nas tshangs par sbyor ba thams cad la rab tu 'god par gyur cig /sems can mtshams ma mchis pa bgyid pa dang / kun</text></item>
<item><p>234b6</p><section>mdo sde</section><text>nas 'dzin pa'i rgyud can gyi bar de lta bu dag gi don du bdag gis don dang / tshig dang / yi ge rnam pa sna tshogs mang po dag gi cho 'phrul rnams kyis chos ston par gyur cig /phung po dang / khams dang / skye mched dag mi rtag pa dang / sdug bsngal ba dang / bdag</text></item>
<item><p>234b7</p><section>mdo sde</section><text>ma mchis pa dang / stong par ston par 'gyur zhing bde ba dang / dge ba dang / zhi ba dang / shis pa dang / 'jigs pa ma mchis pa'i grong khyer mya ngan las 'das pa la rab tu 'god par gyur cig /de ltar bdag 'khor bzhi po dge slong dang / dge slong ma dang / dge</text></item>
<item><p>235a1</p><section>mdo sde</section><text>bsnyen dang / dge bsnyen ma dag la chos ston par gyur cig /gang dag rtsod pa 'tshal bar 'gyur ba de dag la bdag gis chos kyis brtsad pa'i bstan bcos rab tu ston par gyur cig /gang dag dge ba'i chos rnams la mngon par mi dga' ba de dag</text></item>
<item><p>235a2</p><section>mdo sde</section><text>la bdag gis zhal ta bgyid pa'i las ston par gyur cig /kha ton la mngon par dga' ba rnams la ni stong pa nyid kyis bsam gtan gyi cha gcig gis rnam par grol ba'i lam ston par gyur cig /sems can re re'i don gyi slad du yang bdag dpag tshad 'bum phrag mang po</text></item>
<item><p>235a3</p><section>mdo sde</section><text>dag tu sug pas mchi bar 'gyur zhing / don dang / tshig dang / yi ge dang / thabs dang / cho 'phrul rnam pa sna tshogs mang po dag gis skyo ba ma mchis shing spro bar bgyid par 'gyur ba dang / mya ngan las 'das pa'i bar la 'god par gyur cig /ting nge 'dzin gyi stobs kyis bdag</text></item>
<item><p>235a4</p><section>mdo sde</section><text>gi tshe'i 'du byed ji tsam pa'i lnga cha 'dor bar gyur cig /bdag yongs su mya ngan las 'da' ba'i dus kyi tshe na rang gi sku gdung bdag nyid kyis yungs 'bru'i tshad tsam du gcog par 'gyur zhing / sems can rnams la snying rje'i slad du bdag ni slad kyis yongs su mya ngan las 'da' bar gyur</text></item>
<item><p>235a5</p><section>mdo sde</section><text>cig /bdag yongs su mya ngan las 'das nas kyang lo stong du dam pa'i chos gnas par gyur cig /yang lo lnga brgyar ni dam pa'i chos kyi gzugs brnyan gnas par gyur cig /sems can gang dag bdag yongs su mya ngan las 'das pa'i sku gdung rnams las rin po che rnams</text></item>
<item><p>235a6</p><section>mdo sde</section><text>dang / rol mo'i sgra dag gi bar gyis mchod pa bgyid par spro ba skye bar 'gyur ba dang / tha na sangs rgyas kyi mtshan gcig tsam dang / phyag gcig tsam dang / bskor ba gcig tsam dang / thal mo sbyor ba gcig tsam dang / me tog gcig tsam gyi rgyus mchod pa bgyid</text></item>
<item><p>235a7</p><section>mdo sde</section><text>par 'gyur ba de dag thams cad kyang bsam pa ji lta ba bzhin du theg pa gsum po dag gis slar mi ldog par gyur cig /sems can gang dag bdag yongs su mya ngan las 'das pa'i bstan pa la tha na bslab pa'i gzhi gcig tsam 'dzin par 'gyur ram/ ci skad bstan pa</text></item>
<item><p>235b1</p><section>mdo sde</section><text>bzhin du yang dag par blangs nas gnas sam/ tshig bzhi pa'i tshigs su bcad pa gcig tsam gyi bar dag kun chub par bgyid dam/ klog gam/ gzhan dag la yang ston par 'gyur ba dang / gang dag gis thos nas sems rab tu dang bar 'gyur zhing /</text></item>
<item><p>235b2</p><section>mdo sde</section><text>tha na dam pa'i chos smra ba la me tog gcig tsam dang / phyag gcig tsam gyis mchod pa bgyid par 'gyur ba de dag thams cad kyang bsam pa ji lta ba bzhin du theg pa gsum po dag gis slar mi ldog par gyur cig /ji tsam na dam pa'i chos nub ste/ chos kyi sgron ma ni gum/</text></item>
<item><p>235b3</p><section>mdo sde</section><text>chos kyi rgyal mtshan ni 'gyel bar gyur pa na bdag skyes pa'i sku gdung de dag kyang gser gyi 'khor lo'i mthar thug pa'i dogs la lhags par 'gyur zhing / gang gi tshe sangs rgyas kyi zhing mi mjed na rin po ches phongs par gyur pa de'i tshe na/ de dag nor bu bai dUr+ya tog</text></item>
<item><p>235b4</p><section>mdo sde</section><text>gi blo gros zhes bgyi bar gyur te zhugs ltar gda' zhing kun tu gnas par gyur cig /de yang de nas mngon par 'phags te/ gong du 'og min gyi gnas kyi mthar thug pa'i bar du gnas nas me tog sna tshogs kyi char rab tu 'bebs par 'gyur zhing / me tog man dA</text></item>
<item><p>235b5</p><section>mdo sde</section><text>ra ba dang / man dA ra ba chen po dang / pa ri ya tra ka dang / man dzu sha ka dang / man dzu sha ka chen po dang / mdog mdzes dang / mdog mdzes chen po dang / ma na par+Na dang / zla ba dri med dang / 'dab brgya pa dang / 'dab stong pa dang / kun tu 'od dang / kun tu dri dang / shin tu</text></item>
<item><p>235b6</p><section>mdo sde</section><text>mdzes pa dang / rtag tu 'bras bu rgyas dang / snying dang mig mngon par dga' ba dang / skar 'od dang / skar mdog dang / kha dog mtha' yas dang / dri mtha' yas dang / me tog de lta bu dag gi me tog gi char chen po mngon par rab tu 'bebs par gyur cig /me tog gi</text></item>
<item><p>235b7</p><section>mdo sde</section><text>char de dag las kyang sgra sna tshogs dag 'byung bar 'gyur zhing / 'di lta ste/ sangs rgyas kyi sgra dang / chos kyi sgra dang / dge 'dun gyi sgra dang / dge bsnyen gyi sdom pa'i sgra dang / 'phags pa'i gso sbyong gi yan lag brgyad dang ldan pa'i sgra dang / rab tu byung ba'i bslab</text></item>
<item><p>236a1</p><section>mdo sde</section><text>pa'i gzhi bcu'i sdom pa sbyin pa'i sgra dang / tshul khrims kyi sgra dang / tshangs par spyod pa mtha' dag yongs su rdzogs pa bsnyen par rdzogs pa'i sgra dang / zhal ta bgyid pa'i sgra dang / klog pa'i sgra dang / nang du yang dag 'jog gi sgra dang / tshul bzhin</text></item>
<item><p>236a2</p><section>mdo sde</section><text>yid la bgyid pa'i sgra dang / mi sdug pa'i sgra dang / dbugs rgyu ba dang / rngub pa'i sgra dang / 'du shes med 'du shes med min skye mched kyi sgra dang / ci yang med pa'i skye mched kyi sgra dang / rnam shes mtha' yas skye mched kyi sgra dang / nam mkha' mtha' yas skye</text></item>
<item><p>236a3</p><section>mdo sde</section><text>mched kyi sgra dang / zil gyis gnon pa'i skye mched kyi sgra dang / zad par gyi skye mched kyi sgra dang / zhi gnas dang lhag mthong gi sgra dang / stong pa nyid dang mtshan ma ma mchis pa'i sgra dang / smon pa ma mchis pa'i sgra dang / rten cing 'brel bar 'byung ba'i sgra dang / nyan thos kyi</text></item>
<item><p>236a4</p><section>mdo sde</section><text>sde snod mtha' dag gi sgra 'byung ba dang / rang sangs rgyas kyi theg pa'i sde snod mtha' dag gi sgra 'byung ba dang / theg pa chen po'i gtam pha rol tu phyin pa mtha' dag gi sgra dag me tog de dag las 'byung bar 'gyur zhing / gzugs na spyod pa'i lha thams cad kyis thos par gyur nas/</text></item>
<item><p>236a5</p><section>mdo sde</section><text>rang rang gis sngon chad bgyis pa'i dge ba'i rtsa ba dag kyang rjes su dran par 'gyur zhing / sems can chen po dag dge ba'i chos thams cad la smon pa ma mchis par gyur nas/ de dag de nas babs te 'jig rten gyi khams mi mjed kyi mi thams cad kyang dge ba bcu'i las kyi lam la sbyor</text></item>
<item><p>236a6</p><section>mdo sde</section><text>zhing rab tu 'god par gyur cig /de bzhin du 'dod pa na spyod pa'i lha thams cad kyis kyang thos par 'gyur zhing / de dag kyang sred pa'i kun tu sbyor ba dang / dga' ba dang / rtsed mo dang / yid bde ba la mngon par dga' ba'i sems dang sems las byung ba thams cad rgyun chad</text></item>
<item><p>236a7</p><section>mdo sde</section><text>par gyur cig /de dag thams cad kyis kyang rang rang gis sngon chad bgyis pa'i dge ba'i rtsa ba dag rjes su dran par 'gyur zhing / de dag lha'i 'jig rten nas babs nas 'jig rten gyi khams mi mjed kyi mi thams cad dge ba bcu'i las kyi lam yang dag par 'dzin du 'jug cing rab tu</text></item>
<item><p>236b1</p><section>mdo sde</section><text>'god par gyur cig /btsun pa bcom ldan 'das me tog de dag kyang nam mkha' la rin po che sna tshogs dag tu 'gyur zhing / 'di lta ste/ dngul dang / 'gron bu dang / gser dang / nor bu dang / mu tig dang / bai dUr+ya dang / dung dang / man shel dang / byi ru dang / rdul</text></item>
<item><p>236b2</p><section>mdo sde</section><text>can dang / sa le sbram dang / rdo'i snying po dang / g.yas su 'khyil pa dang / de lta bu'i rin po che'i char dag sangs rgyas kyi zhing mi mjed thams cad du mngon par rab tu 'bab par gyur cig /sangs rgyas kyi zhing mi mjed thams cad na thab mo dang / 'thab pa dang / rtsod pa dang /</text></item>
<item><p>236b3</p><section>mdo sde</section><text>'gyed pa dang / mu ge dang / nad dang / pha rol gyi dmag tshogs dang / tshig rtsub cing brlang ba dang / dug rnams thams cad kyi thams cad rab tu zhi bar gyur cig /sangs rgyas kyi zhing mi mjed thams cad du bde ba dang / nad ma mchis pa dang / thab mo dang / 'thab pa dang /</text></item>
<item><p>236b4</p><section>mdo sde</section><text>rtsod pa dang / 'ching ba dag ma mchis pa dang / lo legs pa dag kun tu gnas par gyur cig /sems can gang dag gis rin po che de dag mthong ba dang / reg pa dang / longs spyod pa dang / yongs su spyod pa'i las bgyid par 'gyur ba de dag thams cad kyang theg pa gsum</text></item>
<item><p>236b5</p><section>mdo sde</section><text>po dag gis slar mi ldog par gyur cig /sku gdung de dag kyang slar gser gyi 'khor lo'i mthar thug pa'i bar du gnas par gyur cig/ //bam po bcu gcig pa/ btsun pa bcom ldan 'das de bzhin du mtshon gyi bskal pa bar ma'i dus kyi tshe na yang</text></item>
<item><p>236b6</p><section>mdo sde</section><text>de dag nor bu rin po che an da rnyil dag tu kun nas gnas par 'gyur zhing / de dag steng du 'og min gyi gnas kyi mthar thug pa'i bar du gnas nas/ 'di lta ste/ me tog man dA ra ba dang / man dA ra ba chen po dang / pa ri ya tra ka dang / me tog 'od mtha' yas kyi</text></item>
<item><p>236b7</p><section>mdo sde</section><text>bar gyi me tog sna tshogs kyi char dag mngon par rab tu 'bebs par gyur cig /me tog gi char de dag las kyang ji ltar sngar smos pa bzhin du 'di lta ste/ sangs rgyas kyi sgra dang / chos kyi sgra dang / dge 'dun gyi sgra dang / sgra yid du 'ong ba rnam pa sna tshogs dag 'byung bar</text></item>
<item><p>237a1</p><section>mdo sde</section><text>gyur cig /yang sku gdung de dag kyang slar 'og tu gser gyi 'khor lo'i mthar thug pa'i bar du kun tu gnas par gyur cig /de bzhin du gang gi tshe mu ge'i bskal pa bar ma'i dus kyi tshe na yang sku gdung de dag steng du 'og min gyi gnas kyi mthar</text></item>
<item><p>237a2</p><section>mdo sde</section><text>thug pa'i bar du gyen du 'phags nas me tog gi char gyi bar du sngar smos pa bzhin du gyur cig /nad kyi bskal pa bar ma'i bar du yang ji ltar sngar smos pa bzhin du gyur cig /ji ltar bskal pa chen po bzang po la bdag yongs su mya ngan las 'das pa'i sku gdung</text></item>
<item><p>237a3</p><section>mdo sde</section><text>rnams ston pa'i mdzad pa bgyid par 'gyur zhing / 'dul ba bgrang ba las yang dag par 'das pa dag kyang theg pa gsum po dag gis slar mi ldog pa la 'god par gyur cig /de bzhin du bskal pa chen po sangs rgyas kyi zhing lnga'i rdul phra rab kyi rdul snyed dag</text></item>
<item><p>237a4</p><section>mdo sde</section><text>byung gi bar du yang / bdag gi sku gdung rnams kyis 'dul ba'i sems can rnams theg pa gsum po dag gis slar mi ldog pa la 'god par gyur cig /bdag byang chub sems dpar gyur cing bla na med pa yang dag par rdzogs pa'i byang chub kyi slad du spyad pa</text></item>
<item><p>237a5</p><section>mdo sde</section><text>spyod pa na gang dag bdag gis dang por bla na med pa yang dag par rdzogs pa'i byang chub yang dag par 'dzin du stsal cing rab tu bkod pa rnams dang / bdag gis pha rol tu phyin pa drug po dag yang dag par 'dzin du stsal cing btsud de rab tu bkod pa de dag slad kyis gang gi</text></item>
<item><p>237a6</p><section>mdo sde</section><text>tshe bskal pa grangs ma mchis pa gang gA'i klung stong gi bye ma snyed 'das nas phyogs bcu'i 'jig rten gyi khams dpag tu ma mchis grangs ma mchis pa gzhan dang gzhan dag tu sangs rgyas bcom ldan 'das sha stag tu gyur te 'byung bar gyur cig /bdag byang chub</text></item>
<item><p>237a7</p><section>mdo sde</section><text>thob nas kyang bla na med pa yang dag par rdzogs pa'i byang chub yang dag par 'dzin du stsal cing btsud de rab tu bkod pa'i sems can rnams dang / gang dag bdag yongs su mya ngan las 'das pa'i sku gdung gi rnam par 'phrul pas bla na med pa yang dag par rdzogs</text></item>
<item><p>237b1</p><section>mdo sde</section><text>pa'i byang chub tu sems bskyed par gyur pa'i byang chub sems dpa' de dag kyang slad kyis bskal pa grangs ma mchis pa gang gA'i klung stong gi bye ma snyed byung zhing 'das par gyur pa na/ phyogs bcu'i 'jig rten gyi khams dpag tu ma mchis grangs ma mchis pa dag tu bla</text></item>
<item><p>237b2</p><section>mdo sde</section><text>na med pa yang dag par rdzogs pa'i byang chub mngon par rdzogs par sangs rgyas nas 'di skad du gang yun ring po na bskal pa bzang po zhes bya ba zhig byung bar gyur te/ bskal pa bzang po de la bab pa na/ rgyal ba nyi ma bzhi pa de bzhin gshegs pa mtshan 'di zhes bya</text></item>
<item><p>237b3</p><section>mdo sde</section><text>ba zhig byung bar gyur pa des bdag cag dang po bla na med pa yang dag par rdzogs pa'i byang chub yang dag par 'dzin du bcug cing btsud de rab tu bkod do/ /bdag cag ni sems kyi rgyud tshig pa/ mi dge ba dang 'grogs par gyur pa mtshams med pa byed pa/ log par</text></item>
<item><p>237b4</p><section>mdo sde</section><text>lta ba'i bar du gyur pa yin na/ des bdag cag pha rol tu phyin pa drug po dag yang dag par 'dzin du bcug cing btsud de rab tu bkod pas na de'i phyir bdag cag da ltar thams cad mkhyen par gyur cing / rnam pa thams cad du chos dang ldan pa'i chos kyi 'khor lo</text></item>
<item><p>237b5</p><section>mdo sde</section><text>skor la/ 'gro ba'i 'khor lo zlog cing sems can bye ba khrag khrig 'bum phrag mang po dag mtho ris dang thar pa'i 'bras bu la rab tu 'god par byed pa yin no/ /zhes bdag gi bsngags pa rjod cing sgrogs la dbyangs kyang rjod par gyur cig /gang dag byang chub don du</text></item>
<item><p>237b6</p><section>mdo sde</section><text>gnyer ba'i sems can rnams kyis kyang de bzhin gshegs pa de dag las bdag gi bsngags pa dang / grags pa dang / snyan pa thos par gyur nas de bzhin gshegs pa de dag la 'di skad du bcom ldan 'das de bzhin gshegs pa des don gyi dbang ci zhig gzigs</text></item>
<item><p>237b7</p><section>mdo sde</section><text>na de ltar rtsod pa'i dus la bab cing snyigs ma lnga byung bar gyur pa na/ bla na med pa yang dag par rdzogs pa'i byang chub mngon par rdzogs par sangs rgyas par gyur cig ces yongs su zhu bar gyur cig /de bzhin gshegs pa de dag gis kyang byang chub don du gnyer</text></item>
<item><p>238a1</p><section>mdo sde</section><text>ba'i rigs kyi bu'am/ rigs kyi bu mo de dag la bdag gi snying rje chen po dang ldan pa'i sems dang po bskyed pa dang / sangs rgyas kyi zhing gi yon tan bkod pa dang / sngon gyi smon lam gyi tshul 'di yang ston par gyur cig /byang chub don du gnyer</text></item>
<item><p>238a2</p><section>mdo sde</section><text>ba'i rigs kyi bu'am/ rigs kyi bu mo de dag kyang ngo mtshar du 'dzin par 'gyur zhing / de dag kyang rgya chen po la mos par gyur cig /de dag kyang de bzhin du sems can rnams la snying rje chen po skyed par 'gyur zhing / de ltar rtsod pa'i dus su snyigs ma lnga dang /</text></item>
<item><p>238a3</p><section>mdo sde</section><text>nyon mongs pa'i snyigs ma bdo ba'i sangs rgyas kyi zhing na mtshams ma mchis pa bgyid pa dang / mi dge ba'i bar dag dang 'grogs pa'i 'dul ba rab tu 'dzin par gyur pa de lta bu'i smon lam yang 'debs par gyur cig /sangs rgyas bcom ldan 'das de dag gis kyang byang</text></item>
<item><p>238a4</p><section>mdo sde</section><text>chub don du gnyer ba'i rigs kyi bu'am/ rigs kyi bu mo de dag gis snyigs ma lnga dang / nyon mongs pa bdo ba'i rtsod pa'i dus su smon lam btab pa bzhin byang chub don du gnyer ba'i rigs kyi bu'am/ rigs kyi bu mo snying rje chen po dang ldan pa de dag gi bsam pa</text></item>
<item><p>238a5</p><section>mdo sde</section><text>ji lta ba bzhin du de lta bu'i lung bstan pas lung ston par gyur cig /sangs rgyas bcom ldan 'das gzhan dag kyang sems can byang chub don du gnyer ba'i rigs kyi bu'am/ rigs kyi bu mo de dag la 'di skad du yun ring po 'di srid cig na rgyal ba nyi ma mtshan 'di zhes</text></item>
<item><p>238a6</p><section>mdo sde</section><text>bya ba zhig byung bar gyur pa de yongs su mya ngan las 'das pa'i sku gdung rnams kyis de ltar sdug bsngal ba'i sems can rnams kyi don de lta bu'i cho 'phrul rnam pa sna tshogs dag dang / rnam par 'phrul pa rnam pa sna tshogs dag mdzad de/ de'i sku gdung gi rnam par 'phrul</text></item>
<item><p>238a7</p><section>mdo sde</section><text>pa dag gis nged cag dang po bla na med pa yang dag par rdzogs pa'i byang chub tu bskul nas/ nged cag bla na med pa yang dag par rdzogs pa'i byang chub kyi phyir dge ba'i rtsa ba dang 'grogs pas dang po sems bskyed cing / pha rol tu phyin pa 'di dag la brtson par byas so</text></item>
<item><p>238b1</p><section>mdo sde</section><text>zhes bdag gi sku gdung gi rnam par 'gyur ba'i sngon gyi tshul dag rgya cher ji ltar sngar smos pa'i bar du rgya cher ston par gyur cig /de nas mdun na 'don gyi gtso bo bram ze rgya mtsho'i rdul gyis de bzhin gshegs pa rin po che'i snying po'i spyan sngar lha dang / dri za dang /</text></item>
<item><p>238b2</p><section>mdo sde</section><text>mi dang bcas pa'i skye dgu thams cad kyi don du snying rje chen po dang ldan pa'i smon lam chen po lnga brgya po de dag btab nas des 'di skad ces gsol to/ /btsun pa bcom ldan 'das gal te de ltar bdag gis ma 'ongs pa'i dus na bskal pa bzang po la nyon mongs pa dang /</text></item>
<item><p>238b3</p><section>mdo sde</section><text>thab mo dang / snyigs ma bdo zhing rtsod pa'i dus la bab pa na 'jig rten ldongs shing 'dren pa ma mchis pa dang / yongs su 'dren pa ma mchis pa dang / lta ba'i sdug bsngal gyi mun par chud pa'i 'jig rten na mtshams ma mchis pa bgyid pa rnams dang / sngar smos pa</text></item>
<item><p>238b4</p><section>mdo sde</section><text>lta bu'i bar dag la bdag gi re ba 'di lta bu yongs su rdzogs par 'gyur zhing / gal te bdag gis ji ltar smon lam btab pa de lta bu'i sangs rgyas kyi mdzad pa thams cad sgrub par rngo thogs pa lta na byang chub kyi slad du smon pa spang bar mi bgyi zhing / dge ba'i rtsa ba yang</text></item>
<item><p>238b5</p><section>mdo sde</section><text>zhing gzhan du yongs su bsngo bar mi bgyi ste/ btsun pa bcom ldan 'das de ni bdag gi nges pa lags so/ /yang bdag ni dge ba'i rtsa ba des rang sangs rgyas kyi theg pa mi 'tshal/ nyan thos kyi theg pa yang mi 'tshal/ lha dang mi'i 'jig rten gyi rgyal srid kyang mi</text></item>
<item><p>238b6</p><section>mdo sde</section><text>'tshal/ lha dang mi'i 'jig rten gyi dbang phyug kyang mi 'tshal/ 'dod pa lnga'i yon tan gyi longs spyod kyang mi 'tshal/ lhar skye ba yang mi 'tshal/ dri za dang / lha ma yin dang / gnod sbyin dang / srin po dang / klu dang / nam mkha' lding du skye ba yang mi 'tshal</text></item>
<item><p>238b7</p><section>mdo sde</section><text>la dge ba'i rtsa ba gzhan du yongs su bsngo bar yang mi bgyid de/ gang yang bcom ldan 'das kyis 'di skad du sbyin pas ni longs spyod chen por 'gyur/ tshul khrims kyis ni mtho ris su skye/ thos pas ni shes rab chen por 'gyur/ bsgom pas ni 'bral bar</text></item>
<item><p>239a1</p><section>mdo sde</section><text>'gyur ro/ /zhes kyang gsungs la/ yang bcom ldan 'das kyis 'di skad du sems can bsod nams dang ldan pa'i dge ba'i rtsa ba yongs su bsngos pas ni re ba'i bsam pa 'grub par 'gyur ro zhes kyang gsungs na/ btsun pa bcom ldan 'das</text></item>
<item><p>239a2</p><section>mdo sde</section><text>gang bdag gis kyang sbyin pa las byung ba dang / tshul khrims las byung ba dang / thos pa las byung ba dang / bsgom pa las byung ba'i bsod nams dag bsgrubs pas na/ gal te bdag gis smon lam ji ltar btab pa de ltar re ba yongs su rdzogs par 'gyur ba lta na/</text></item>
<item><p>239a3</p><section>mdo sde</section><text>de'i slad du bdag gis dge ba'i rtsa ba de dag thams cad sems can gang dag gis sems can dmyal ba mnar med par rab tu rtsub cing drag pa'i sdug bsngal nyams su myong ba'i sems can dmyal ba pa'i sems can rnams kyi slad du yongs su bsngo bar bgyi'o/ /dge ba'i</text></item>
<item><p>239a4</p><section>mdo sde</section><text>rtsa ba des de dag de nas ldang bar 'gyur zhing sangs rgyas kyi zhing 'dir mi 'thob pa thob par gyur cig /de bzhin gshegs pas gsungs pa'i chos 'dul ba bsgrub par bgyid par 'gyur zhing mchog nyid kyis yongs su mya ngan las 'da' bar yang gyur cig /sems</text></item>
<item><p>239a5</p><section>mdo sde</section><text>can de dag gi las kyi 'bras bu yongs su ma bas par gyur na yang de'i slad du bdag gum nas sems can dmyal ba chen por skye bar 'gyur zhing / bdag gi lus kyang sangs rgyas kyi zhing gi rdul phra rab kyi rdul snyed kyi ting nge 'dzin gyis kyang mi stsol ba dag 'byung bar gyur</text></item>
<item><p>239a6</p><section>mdo sde</section><text>cig /bdag gi lus re re'i tshad kyang ri'i rgyal po ri rab tsam du che ba dag 'byung bar gyur cig /bdag gi lus re res kyang ji ltar da ltar gyi lus gcig pu 'dis bde ba dang / sdug bsngal gyi tshor ba dag yang dag par 'tshal ba de lta bu'i bde ba dang / sdug</text></item>
<item><p>239a7</p><section>mdo sde</section><text>bsngal gyi tshor ba dag yang dag par 'tshal bar gyur cig /bdag gi lus re res kyang sems can dmyal ba pa'i sdug bsngal drag pa rtsub pa mi bzad pa sangs rgyas kyi zhing gi rdul phra rab kyi rdul snyed dag myong bar gyur cig /da ltar phyogs bcu'i 'jig rten gyi</text></item>
<item><p>239b1</p><section>mdo sde</section><text>khams sangs rgyas kyi zhing rdul phra rab kyi rdul snyed dag na sems can gang dag mtshams ma mchis pa bgyid pa dang / mnar med pa'i bar dag la gzhol ba'i las yang dag par par 'gyur ba rnams dang / sems can gang dag bskal pa chen po</text></item>
<item><p>239b2</p><section>mdo sde</section><text>sangs rgyas kyi zhing gi rdul phra rab kyi rdul snyed kyi bar dag 'das nas sangs rgyas kyi zhing phyogs bcu'i sangs rgyas kyi zhing gi rdul phra rab kyi rdul snyed po gzhan dag tu mtshams ma mchis pa'i las kyis 'phen par 'gyur ba'am/ kun nas slong bar 'gyur ba</text></item>
<item><p>239b3</p><section>mdo sde</section><text>de dag thams cad kyi don du bdag las des sems can dmyal ba chen po mnar med par gnas pa nyams su myong bar 'gyur zhing bdag gi sems can dag ni sems can dmyal ba rnams su skye bar ma gyur cig /sems can de dag thams cad kyis sangs rgyas bcom</text></item>
<item><p>239b4</p><section>mdo sde</section><text>ldan 'das rnams mnyes par 'gyur ba dang / 'khor ba las rgal bar 'gyur ba dang / mya ngan las 'das pa'i grong khyer du 'jug par 'gyur ba'i yun ring po de srid kyis bdag sems can dmyal ba las yongs su thar bar gyur cig /sangs rgyas kyi zhing phyogs bcu'i</text></item>
<item><p>239b5</p><section>mdo sde</section><text>sangs rgyas kyi zhing rdul phra rab kyi rdul snyed kyi bar gzhan dag na sems can rnams kyis de lta bu'i las kun nas bslang ba dang / 'phangs pa dang / myong bar 'gyur bar nges pas sems can dmyal ba rab tu tsha bar skye bar 'gyur ba dang / de bzhin du tsha ba dang / ngu 'bod chen</text></item>
<item><p>239b6</p><section>mdo sde</section><text>po dang / ngu 'bod dang / bsdus gzhom dang / thig nag dang / yang sos kyi bar dag la yang ji ltar sngar smos pa bzhin du brjod par bgyi'o/ /de bzhin du dud 'gro sna tshogs dag la yang brjod par bgyi'o/ /de bzhin du gshin rje'i 'jig rten la yang brjod par bgyi'o/ /</text></item>
<item><p>239b7</p><section>mdo sde</section><text>de bzhin du gnod sbyin dbul po la yang brjod par bgyi'o/ /de bzhin du grul bum dang / sha za dang / lha ma yin dang / nam mkha' lding dag la yang brjod par bgyi'o/ /gang gi tshe phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed po</text></item>
<item><p>240a1</p><section>mdo sde</section><text>gzhan dag tu sems can rnams sngon gyi las de lta bu dag gis 'phangs par gyur pa dang / de bzhin du sbyar te/ gang dag mi rnams kyi nang du 'on pa dang / long ba dang / lce ma mchis pa dang / lag pa ma mchis pa dang / rkang pa ma mchis pa dang /</text></item>
<item><p>240a2</p><section>mdo sde</section><text>dran pa rab tu nyams pa'i sems dang ldan pa dag tu skye bar 'gyur ba dang / mi gtsang ba za ba rnams la yang de bzhin du sbyar te/ ji ltar sngar smos pa bzhin du yang bdag sems can dmyal ba mnar med pa dag tu skye bar gyur cig /gal te bdag bla na med pa yang dag par rdzogs</text></item>
<item><p>240a3</p><section>mdo sde</section><text>pa'i byang chub tu re ba de lta bu yongs su rdzogs par mi 'gyur blta na/ 'khor bar sems can rnams yun ring po ji srid du khams dang / skye mched dang / phung po yongs su 'dzin par 'gyur ba'i yun ring po de srid du bdag ji ltar sngar smos pa bzhin du sems can dmyal ba dang /</text></item>
<item><p>240a4</p><section>mdo sde</section><text>dud 'gro dang / dang / gnod sbyin dang / lha ma yin dang / srin po rnams su mi'i bar gyi sdug bsngal skye ba rnam pa sna tshogs de lta bu dag gis de ltar sdug bsngal nyams su myong bar gyur cig /ji ste bdag gis sngar smos pa'i bar gyi bla na med pa yang dag par</text></item>
<item><p>240a5</p><section>mdo sde</section><text>rdzogs pa'i byang chub tu re ba 'di dag yongs su rdzogs par 'gyur ba lta na sangs rgyas bcom ldan 'das rnams bdag gi dpang du gyur cig /phyogs bcu'i 'jig rten gyi khams dpag tu ma mchis grangs ma mchis pa gzhan dag na sangs rgyas bcom ldan 'das dag</text></item>
<item><p>240a6</p><section>mdo sde</section><text>bzhugs te/ 'tsho zhing gzhes la chos kyang ston pa'i sangs rgyas bcom ldan 'das de dag kyang bdag gi dpang du 'gyur zhing ye shes su 'gyur bar gyur cig /btsun pa bcom ldan 'das bdag gis ji ltar dam bcas pa de lta bu'i sangs rgyas kyi mdzad pa dag sgrub par rngo thogs</text></item>
<item><p>240a7</p><section>mdo sde</section><text>shing bdag bskal pa bzang po la skye dgu'i tshe lo brgya nyi shu thub pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa nas/ sangs rgyas bcom ldan 'das kyi bar du 'gyur ba lta na bdag bla na med pa yang dag par</text></item>
<item><p>240b1</p><section>mdo sde</section><text>rdzogs pa'i byang chub tu lung bstan du gsol/ de nas de'i mod la de bzhin gshegs pa ma gtogs par thams cad dang ldan pa'i 'khor de dang / lha dang / mi dang / lha ma yin du bcas pa'i 'jig rten sa dang nam mkha'i ngos la gnas pa de dag thams cad mchi</text></item>
<item><p>240b2</p><section>mdo sde</section><text>ma rab tu 'dzag bzhin du yan lag lngas rkang pa la phyag byas te smras pa/ snying rje chen po dang ldan pa khyod kyis dran pa zab mo thob pa dang / sems can zab mo rnams la snying rje chen po bskyed pa dang / smon lam chen po zab mo btab pa ni legs so legs so/ /</text></item>
<item><p>240b3</p><section>mdo sde</section><text>lhag pa'i bsam pa des sems can thams cad la snying rje chen pos yang dag par bkab cing mtshams med pa byed pa dang / mi dge ba'i rtsa ba'i bar dang 'grogs pa'i 'dul ba rnams kyang phal cher yongs su bzung ba yin no/ /ji ltar khyod kyis bla na med pa yang</text></item>
<item><p>240b4</p><section>mdo sde</section><text>dag par rdzogs pa'i byang chub tu sems bskyed pa'i smon lam des na sems can rnams kyi sman dang / skyabs dang / dpung gnyen du gyur par shes so/ /sems can rnams sdug bsngal las rab tu thar bar bya ba'i smon lam btab pa de bzhin du khyod kyi bsam pa yongs su</text></item>
<item><p>240b5</p><section>mdo sde</section><text>rdzogs par gyur cig /bcom ldan 'das kyis bla na med pa yang dag par rdzogs pa'i byang chub tu lung bstan par yang gyur cig /rgyal po bdud rtsi dag pa nyid kyang ngu zhing bram ze'i rkang pa la yan lag lngas phyag byas te smras pa/ e ma'o mchog tu zab pa po/ /khyod</text></item>
<item><p>240b6</p><section>mdo sde</section><text>ni bde la mi gnas te/ /khyod ni sems can snying rje ldan/ /khyod ni bdag gi mtshon ma yin/ /de bzhin du sbyar te spyan ras gzigs dbang phyug gis smras pa/ sems can chags pa dag la khyod ma chags/ /dbang po rta thul rnams las dbang rta thul/ /dbang po</text></item>
<item><p>240b7</p><section>mdo sde</section><text>'di rnams la ni dbang mdzad de/ /gzungs dang ye shes kyi ni mdzod du 'gyur/ /de bzhin du sbyar te mthu chen thob kyis smras pa/ sems can bye ba stong phrag mang po rnams/ /dge ba'i don du kun nas 'dus pa dag /mchog tu dka' ba'i sdug bsngal chen po yi/ /</text></item>
<item><p>241a1</p><section>mdo sde</section><text>khyod ni snying rje la ni ngu bar byed/ /byang chub sems dpa' 'jam dpal gyis smras pa/ brtson 'grus ting 'dzin brtan pa dang / /mkhas pa dang ni shes rab mchog /phreng ba dri dang byug pa yis/ /de phyir khyod la mchod par 'os/ /byang chub sems</text></item>
<item><p>241a2</p><section>mdo sde</section><text>dpa' nam mkha'i phyag rgyas smras pa/ snying rje chen pos sems can la/ /de ltar khyod kyis sbyin pa byin/ /khyod ni dus 'di zad nas kyang / /mgon po mtshan gyi mchog tu 'gyur/ /byang chub sems dpa' rdo rjes gcod pa shes rab snang ba'i dpal gyis 'di skad ces smras so/ /ji</text></item>
<item><p>241a3</p><section>mdo sde</section><text>ltar nam mkha' rgya che ba/ /de ltar khyod kyi snying rje'i gnas/ /khyod kyis sems can 'jigs med la/ /byang chub spyod pa dag kyang bstan/ /byang chub sems dpa' rnam par snang byed shugs kyis smras pa/ de bzhin gshegs pa ma gtogs par/ /sems can la brtse gzhan</text></item>
<item><p>241a4</p><section>mdo sde</section><text>med de/ /gang phyir shes rab mkhas pa'i mchog /khyod ni yon tan kun dang ldan/ /spos kyi seng ges smras pa/ khyod ni ma 'ongs dus na ni/ /bzang la nyon mongs bdud kyi tshe/ /sems can sdug bsngal sgrol byed cing / /khyod kyi grags dang snyan pa 'thob/ /byang chub sems dpa'</text></item>
<item><p>241a5</p><section>mdo sde</section><text>kun tu bzang pos smras pa/ skye ba'i dgon par brtson gyur cing / /log sgyus shin tu nyam nga ba/ /sha za ba dang khrag 'thung ba'i/ /sems rgyud tshig rnams bzung bar gyur/ /mi 'khrugs pas smras pa/ ma rig sgo nga'i sbubs chud cing / /nyon mongs 'dam du bying gyur la/ /</text></item>
<item><p>241a6</p><section>mdo sde</section><text>mtshams med pa dag byed pa po/ /sems rgyud tshig rnams bzung bar gyur/ /spos kyi glang pos smras pa/ khyod kyis ma 'ongs 'jigs mthong ba/ /ji ltar me long dkyil 'khor bzhin/ /dam pa'i chos ni spong byed pa'i/ /sems rgyud tshig rnams bzung bar gyur/ /rin</text></item>
<item><p>241a7</p><section>mdo sde</section><text>po che tog gis smras pa/ ye shes tshul khrims ting 'dzin dang / /snying rje'i rgyan gyis brgyan pa po/ /'phags la skur pa 'debs byed pa/ /sems rgyud tshig rnams bzung bar gyur/ /'jigs dang gdung bral gyis smras pa/ /khyod kyis ngan song gsum lam du/ /</text></item>
<item><p>241b1</p><section>mdo sde</section><text>sems can sdug bsngal rnams mthong ba/ /chang pa stong 'drar gnas gyur pa/ /sems rgyud tshig rnams bzung bar gyur/ /lag na ud pa las smras pa/ khyod kyi snying rje ye shes dang / /brtson 'grus kyis ni 'khor ba bcom/ /skye dang 'chi bas gzir gyur pa/ /</text></item>
<item><p>241b2</p><section>mdo sde</section><text>sems rgyud tshig rnams bzung bar gyur/ /ye shes grags pas smras pa/ nad mang dag gis nyen pa dang / /nyon mongs rlung gis ded pa dag /ye shes chu yis zhi byas te/ /bdud kyi sde rnams rab tu bcom/ /gzungs kyi phyag rgyas kyang smras pa/ /ji ltar khyod ni nyi</text></item>
<item><p>241b3</p><section>mdo sde</section><text>ma bzhin/ /nyon mongs dra ba rab bcom ste/ /nyon mongs zad cing rnam thar pa'i/ /brtson 'grus brtan pa nged la med/ /ud pa la zla bas kyang smras pa/ ji ltar yon tan snying rje'i gnas/ /brtson 'grus brtan pa yang dag mos/ /srid pa'i 'ching bas rab bsdams</text></item>
<item><p>241b4</p><section>mdo sde</section><text>pa/ /khams gsum po dag grol bar byed/ /dri med dbang pos smras pa/ byang chub sems dpa'i spyod yul gyi/ /snying rje chen po dag bstan pa/ /snying rje'i rgyu las byung ba po/ /khyod la bdag cag phyag 'tshal lo/ /stobs chen shugs 'chang gis kyang smras pa/</text></item>
<item><p>241b5</p><section>mdo sde</section><text>nyon mongs ldan pa'i rtsod dus tshe/ /byang chub gang dag khyod la rten/ /khyod kyis nyon mongs rtsad nas bcad/ /smon lam brtan pa 'grub par 'gyur/ /skar ma skyong gis kyang smras pa/ ye shes mdzod dang mtshungs 'dra ba/ /dri med smon lam btab pa yis/ /byang</text></item>
<item><p>241b6</p><section>mdo sde</section><text>chub spyod phyir sems can gyi/ /sman dang rten du khyod 'gyur ro/ /byang chub sems dpa' sems dpa' chen po stobs yang dag par ston pa ngu zhing bram ze'i rkang pa la yan lag lngas phyag byas te thal mo sbyar nas smras pa/ kye ma shes sgron sems can rnams/ /nyon mongs nad</text></item>
<item><p>241b7</p><section>mdo sde</section><text>rnams rnam par bcom/ /khyod ni rab 'bar snying rje can/ /sems can sdug bsngal grol bar mdzad/ /rigs kyi bu thams cad dang ldan pa'i 'khor de dang / lha dang / dri za dang / mi dang bcas pa dag gis kyang bram ze'i rkang pa la yan lag lngas phyag byas nas thal</text></item>
<item><p>242a1</p><section>mdo sde</section><text>mo sbyar te don dang / tshig sna tshogs dang ldan pa'i tshigs su bcad pa dag gis mngon par bstod nas 'khod do/ /rigs kyi bu gang gi tshe bram ze rgya mtsho'i rdul gyis de bzhin gshegs pa rin po che'i snying po'i spyan sngar pus mo g.yas pa'i lha nga sa la</text></item>
<item><p>242a2</p><section>mdo sde</section><text>btsugs pa dang / de nas de'i mod la sa cher g.yos par gyur cing phyogs bcu kun gyi sangs rgyas kyi zhing sangs rgyas kyi zhing gi rdul phra rab kyi rdul snyed dag gis yang g.yos/ rab tu g.yos/ kun tu rab tu g.yos/ 'khrugs/ rab tu 'khrugs/ kun tu rab tu 'khrugs/</text></item>
<item><p>242a3</p><section>mdo sde</section><text>ldeg /rab tu ldeg /kun tu rab tu ldeg cing / kun tu rab tu 'ur 'ur gyi bar du gyur nas yang phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed kyi sangs rgyas kyi zhing yongs su dag pa dang / yongs su ma dag pa gang dag na sangs rgyas bcom ldan 'das</text></item>
<item><p>242a4</p><section>mdo sde</section><text>dag bzhugs te 'tsho zhing gzhes la sems can rnams la chos kyang ston pa dag tu yang snang ba chen po byung bar gyur cing me tog sna tshogs kyi char dag kyang rab tu bab par gyur te/ 'di lta ste/ me tog man dA ra ba dang / man dA ra ba chen po dang / 'od mtha' yas kyi bar gyi me</text></item>
<item><p>242a5</p><section>mdo sde</section><text>tog gi char de lta bu dag kyang rab tu bab par gyur to/ /de nas byang chub sems dpa' sems dpa' chen po gang dag chos nyan pa'i phyir sangs rgyas bcom ldan 'das de dag gi spyan snga na 'dug pa'i byang chub sems dpa' sems dpa' chen po de dag gis sa g.yos pa de mthong nas sangs</text></item>
<item><p>242a6</p><section>mdo sde</section><text>rgyas bcom ldan 'das de dag la byang chub sems dpa' de dag gis 'di skad ces bcom ldan 'das 'jig rten du sa cher g.yos shing / me tog gi char chen po yang mngon par rab tu bab par gyur pa'i rgyu ni gang lags/ rkyen ni gang lags zhes yongs su zhus so/ /yang de'i tshe</text></item>
<item><p>242a7</p><section>mdo sde</section><text>na shar phyogs logs su sangs rgyas kyi zhing 'di nas sangs rgyas kyi zhing gang gA'i klung gcig gi bye ma snyed 'das pa na 'jig rten gyi khams rin po che bstsags pa zhes bya ba zhig yod de/ sangs rgyas kyi zhing rin po che bstsags pa de na bcom ldan 'das de bzhin gshegs pa</text></item>
<item><p>242b1</p><section>mdo sde</section><text>dgra bcom pa yang dag par rdzogs pa'i sangs rgyas rin chen zla ba zhes bya ba bzhugs te 'tsho zhing gzhes la 'di lta ste/ byang chub sems dpa' dpag tu med grangs med pa dag gis yongs su bskor cing mdun gyis bltas te theg pa chen po'i gtam 'ba' zhig gis chos ston</text></item>
<item><p>242b2</p><section>mdo sde</section><text>to/ /sangs rgyas kyi zhing de na byang chub sems dpa' sems dpa' chen po rin po che'i tog dang / zla ba'i tog ces bya ba'i byang chub sems dpa' de gnyis kyis de bzhin gshegs pa rin chen zla ba ga la ba de logs su thal mo sbyar ba btud nas de bzhin gshegs pa rin chen</text></item>
<item><p>242b3</p><section>mdo sde</section><text>zla ba la 'di skad ces gsol to/ /btsun pa bcom ldan 'das 'jig rten du sa chen po g.yos shing me tog gi char chen po dag rab tu bab par gyur pa'i rgyu ni gang lags/ rkyen ni gang lags/ de bzhin gshegs pa rin chen zla bas bka' stsal pa/ rigs kyi bu dag nub</text></item>
<item><p>242b4</p><section>mdo sde</section><text>phyogs logs su sangs rgyas kyi zhing 'di nas sangs rgyas kyi zhing gang gA'i klung gcig gi bye ma snyed 'das pa de na 'jig rten gyi khams yang dag rtog ces bya ba zhig yod de/ sangs rgyas kyi zhing yang dag rtog de na de bzhin gshegs pa rin po che'i snying po zhes bya ba sangs</text></item>
<item><p>242b5</p><section>mdo sde</section><text>rgyas bcom ldan 'das kyi bar zhig bzhugs te 'tsho zhing gzhes la byang chub sems dpa'i yul yang dag par ston pa'i smon lam bkod pa'i ting nge 'dzin gyi yul dang / gzungs kyi sgo bkod pa'i chos kyi rnam grangs 'chad cing byang chub sems dpa' bye ba phrag mang po dag bla</text></item>
<item><p>242b6</p><section>mdo sde</section><text>na med pa yang dag par rdzogs pa'i byang chub tu lung ston to/ /de na byang chub sems dpa' sems dpa' chen po snying rje chen po dang ldan pa gcig cig yod pa des smon lam 'di lta bu btab cing snying rje chen po yongs su bsgoms pa'i tshig brjod de/ byang chub sems dpa' rnams bla na</text></item>
<item><p>242b7</p><section>mdo sde</section><text>med pa yang dag par rdzogs pa'i byang chub tu lung ston pa bshad pa dang / srog chags bye ba phrag mang po dag gis byang chub tu smon lam btab cing sangs rgyas kyi zhing gi yon tan bkod pa dag kyang yongs su bzung ba dang / 'dul ba'i sems can rnams kyang yongs su 'dul</text></item>
<item><p>243a1</p><section>mdo sde</section><text>ba'i bar gyi smon lam de lta bu dag kyang brjod pas na gang gis thams cad dang ldan pa'i 'khor de zil gyis mnan cing rtsod pa'i dus kyi sangs rgyas kyi zhing nyon mongs pa can snyigs ma lnga dang ldan zhing nyon mongs pa'i sgrib pa can dang / mtshams med pa byed cing mi</text></item>
<item><p>243a2</p><section>mdo sde</section><text>dge ba'i rtsa ba'i bar dag dang 'grogs la sems kyi rgyud tshig pa'i 'dul ba thams cad yongs su bzung ba'i byang chub sems dpa' sems dpa' chen po de gcig pu rnam pa thams cad du snying rje chen po dang ldan pa yin te/ thams cad dang ldan pa'i 'khor de dang / lha dang /</text></item>
<item><p>243a3</p><section>mdo sde</section><text>mi dang / lha ma yin dang / dri zar bcas pa'i 'jig rten gyis kyang de bzhin gshegs pa rin po che'i snying po de spangs nas snying rje chen po dang ldan pa'i phyi ma de la mchod pa bya ba'i phyir brtson zhing yan lag lngas phyag byas te thal mo sbyar zhing 'dug nas de'i bsngags pa yang</text></item>
<item><p>243a4</p><section>mdo sde</section><text>rjod par byed do/ /sems can chen po de yang bcom ldan 'das de bzhin gshegs pa rin po che'i snying po'i spyan sngar 'dug cing lung bstan pa nyan to/ /gang gi tshe sems can chen po des bcom ldan 'das de'i spyan sngar pus mo g.yas pa'i lha nga sa la btsugs</text></item>
<item><p>243a5</p><section>mdo sde</section><text>par gyur pa de'i tshe bcom ldan 'das des 'di lta ste/ phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag g.yos shing me tog gi char dag kyang mngon par rab tu bab par gyur pa de lta bu'i 'dzum pa mdzad do/ /sangs rgyas kyi zhing de</text></item>
<item><p>243a6</p><section>mdo sde</section><text>dag thams cad kyi byang chub sems dpa' sems dpa' chen po de dag rab tu sad par bya ba dang / snying rje chen po dang ldan pa'i byang chub sems dpa'i smon lam gyi spyod pa nges pa bstan par bya ba dang / byang chub sems dpa' sems dpa' chen po rnams sangs rgyas kyi zhing</text></item>
<item><p>243a7</p><section>mdo sde</section><text>sangs rgyas kyi zhing gi rdul phra rab kyi rdul snyed dag gi phyogs nas bsdu bar bya ba dang / byang chub sems dpa' sems dpa' chen po rnams la ting nge 'dzin gyi sgo bstan pa'i spyod pa 'jigs pa med pa'i chos kyi rnam grangs bshad par bya ba'i phyir de bzhin gshegs pa des</text></item>
<item><p>243b1</p><section>mdo sde</section><text>de lta bu'i cho 'phrul dag bstan to/ /rigs kyi bu de bzhin gshegs pa rin chen zla ba la byang chub sems dpa' de gnyis kyis yongs su zhus pa/ btsun pa bcom ldan 'das gang gis snyigs ma lnga dang ldan pa'i 'jig rten du nyon mongs pa dang / 'khrug pa bdo zhing rtsod pa'i</text></item>
<item><p>243b2</p><section>mdo sde</section><text>dus la bab pa'i dus yongs su bzung ste/ mtshams ma mchis pa bgyid pa dang / mi dge ba'i rtsa ba'i bar dang 'grogs par gyur cing / sems kyi rgyud tshig pa'i 'dul ba'i sems can rnams kyang yongs su bzung bar gyur pa'i byang chub sems dpa' sems dpa' chen</text></item>
<item><p>243b3</p><section>mdo sde</section><text>po snying rje chen po dang ldan pa des yun ring po ji srid cig nas byang chub tu sems bskyed cing / yun ring po ji srid cig tu byang chub kyi spyad pa spyod pa lags/ de bzhin gshegs pa rin chen zla bas bka' stsal pa/ rigs kyi bu dag snying rje chen po dang ldan pa des ni da</text></item>
<item><p>243b4</p><section>mdo sde</section><text>gdod bla na med pa yang dag par rdzogs pa'i byang chub tu sems dang po bskyed do/ /rigs kyi bu dag khyed kyang de bzhin gshegs pa dgra bcom pa yang dag par rdzogs pa'i sangs rgyas rin po che'i snying po de la blta ba dang / phyag bya ba dang / bsnyen bkur bya ba'i phyir</text></item>
<item><p>243b5</p><section>mdo sde</section><text>sangs rgyas kyi zhing yang dag rtog der deng la/ ting nge 'dzin gyi sgo bstan pa'i spyod pa 'jigs pa med pa'i chos kyi rnam grangs de yang nyon cig /byang chub sems dpa' sems dpa' chen po snying rje chen po dang ldan pa de la nga'i tshig gis dris la 'di skad du de bzhin gshegs</text></item>
<item><p>243b6</p><section>mdo sde</section><text>pa rin chen zla ba skyes bu dam pa khyod la 'dri ba mdzad de/ me tog zla ba mdog mdzes dri ma med pa 'di yang bskur zhing legs so zhes bya ba byin te/ skyes bu dam pa khyod kyis de ltar sems dang po bskyed pa nas snying rje chen po brjod pas phyogs bcu'i 'jig rten gyi khams</text></item>
<item><p>243b7</p><section>mdo sde</section><text>sangs rgyas kyi zhing gi rdul phra rab kyi rdul snyed kyi sangs rgyas kyi zhing rnams su sgras gang bar gyur te/ des na khyod kyis thams cad du snying rje chen po dang ldan pa zhes bya ba'i ming rab tu thob pa yin no/ /skyes bu dam pa de'i phyir khyod ni byang chub sems dpa' sems</text></item>
<item><p>244a1</p><section>mdo sde</section><text>dpa' chen po snying rje chen po dang ldan pa phyi ma rnams la yang snying rje chen po brjod pa'i smon lam gyis yang dang yang du byams pa'i rgyal mtshan legs par 'dzugs par 'gyur te/ skyes bu dam pa de'i phyir ma 'ongs pa'i bskal pa grangs med pa sangs rgyas kyi</text></item>
<item><p>244a2</p><section>mdo sde</section><text>zhing gi rdul phra rab kyi rdul snyed na phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag tu yang / yang dang yang du khyod kyi snyan pa dang grags pa'i sgras kun tu gang bar 'gyur ro/ /gang khyod kyis sems can bye ba khrag khrig 'bum phrag mang po</text></item>
<item><p>244a3</p><section>mdo sde</section><text>grangs med pa dag bla na med pa yang dag par rdzogs pa'i byang chub yang dag par 'dzin du bcug cing btsud de rab tu bkod nas bcom ldan 'das la phul ba rnams kyang bla na med pa yang dag par rdzogs pa'i byang chub las phyir mi ldog pa la bkod par gyur te/ de la kha cig smon</text></item>
<item><p>244a4</p><section>mdo sde</section><text>lam gyis sangs rgyas kyi zhing gi yon tan bkod pa dag yongs su 'dzin par 'gyur ba gang yin pa dag ni phyis lung bstan pa thob par 'gyur ro/ /gang dag khyod kyis byang chub yang dag par 'dzin du bcug pa de dag thams cad kyang phyis bskal pa grangs med pa sangs rgyas kyi zhing</text></item>
<item><p>244a5</p><section>mdo sde</section><text>gi rdul phra rab kyi rdul snyed kyi bar dag gis phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed po gzhan dag tu sangs rgyas nyid thob cing chos kyi 'khor lo bskor nas/ de dag khyod las brtsams nas bsngags pa brjod par 'gyur te/ rgyu gsum</text></item>
<item><p>244a6</p><section>mdo sde</section><text>po des na skyes bu dam pa khyod legs so zhes kyang smros shig /yang de'i tshe byang chub sems dpa' dung phyur phrag dgu dang / bye ba phrag gnyis kyis tshig 'thun par gsol pa/ btsun pa bcom ldan 'das bdag cag kyang de bzhin gshegs pa dgra bcom pa yang dag par</text></item>
<item><p>244a7</p><section>mdo sde</section><text>rdzogs pa'i sangs rgyas rin po che'i snying po de la blta ba dang / phyag bya ba dang / bsnyen bkur bgyi ba dang / de bzhin gshegs pas gang la yan lag gsum gyis legs so zhes bgyi ba spring zhing me tog zla ba mdog mdzes dri ma med pa 'di bskur ba'i skyes bu dam pa de</text></item>
<item><p>244b1</p><section>mdo sde</section><text>yang blta ba'i slad du sangs rgyas kyi zhing yang dag rtog der mchi lags so/ /rigs kyi bu de bzhin gshegs pa rin chen zla ba des bka' stsal pa/ rigs kyi bu dag de'i dus la dbab par shes na deng la/ der de bzhin gshegs pa rin po che'i snying po las ting nge 'dzin</text></item>
<item><p>244b2</p><section>mdo sde</section><text>gyi sgo bstan pa'i spyod pa 'jigs pa med pa'i chos kyi rnam grangs de yang nyon cig /rigs kyi bu de nas rin po che'i tog dang / zla ba'i tog gnyis kyis de bzhin gshegs pa rin chen zla ba las me tog zla ba mdog mdzes dri ma med pa blangs te byang chub sems dpa' dung phyur</text></item>
<item><p>244b3</p><section>mdo sde</section><text>phrag dgu dang / bye ba phrag gnyis po dag dang lhan cig tu 'jig rten gyi khams rin chen bstsags pa nas 'phags nas/ 'di lta ste dper na glog bzhin du byang chub sems dpa'i 'khor de dang / sangs rgyas kyi zhing rin chen bstsags pa de nas mi snang bar gyur te</text></item>
<item><p>244b4</p><section>mdo sde</section><text>sangs rgyas kyi zhing yang dag rtog gi 'dzam bu'i tshal gyi skyed mos tshal 'dir lhags nas de bzhin gshegs pa rin po che'i snying po ga la ba der dong ste phyin pa dang / de bzhin gshegs pa rin po che'i snying po'i zhabs la mgo bos phyag 'tshal te/ byang chub sems</text></item>
<item><p>244b5</p><section>mdo sde</section><text>dpa'i rnam par 'phrul pa rnam pa sna tshogs dag gis mchod pa byas nas de bzhin gshegs pa rin po che'i snying po'i spyan snga na bram ze la thams cad dang ldan pa'i byang chub sems dpa'i 'khor rnams kyis thal mo sbyar cing bsngags brjod pa mthong ba dang / byang chub</text></item>
<item><p>244b6</p><section>mdo sde</section><text>sems dpa' de gnyis 'di snyam du sems te de bzhin gshegs pa rin chen zla bas gang la me tog zla ba mdog mdzes dri ma med pa 'di dag bskur ba'i snying rje chen po dang ldan pa de ni 'di yin pa blta snyam mo/ /de nas byang chub sems dpa' de gnyis bcom ldan 'das kyi</text></item>
<item><p>244b7</p><section>mdo sde</section><text>drung du phyir phyogs te/ bram ze la me tog phul nas 'di skad ces smras so/ /skyes bu dam pa de bzhin gshegs pa rin chen zla bas khyod la me tog zla ba mdog mdzes dri ma med pa 'di dag kyang bskur te/ skyes bu dam pa khyod la legs so zhes bya ba yang spring</text></item>
<item><p>245a1</p><section>mdo sde</section><text>ngo zhes bya ba'i bar du ji ltar sngar smos pa bzhin no/ /de bzhin du sbyar te/ shar phyogs kyi sangs rgyas kyi zhing dpag tu med grangs med pa dag nas byang chub sems dpa' sems dpa' chen po rnams me tog zla ba mdog mdzes dri ma med pa dag thogs</text></item>
<item><p>245a2</p><section>mdo sde</section><text>te sangs rgyas kyi zhing yang dag rtog tu lhags pa dang / bram ze la me tog bskur ba dang / yan lag gsum gyis legs so zhes bya ba spring ba yang ji ltar sngar smos pa bzhin no/ /de bzhin du lho phyogs logs su sangs rgyas kyi zhing 'di nas sangs rgyas kyi zhing bye ba khrag</text></item>
<item><p>245a3</p><section>mdo sde</section><text>khrig 'bum phrag dgu bcu rtsa bdun 'das pa de na 'jig rten gyi khams ba gam gyis bsgyings pa zhes bya ba zhig yod de/ sangs rgyas kyi zhing ba gam gyis bsgyings pa de na de bzhin gshegs pa dgra bcom pa yang dag par rdzogs pa'i sangs rgyas seng ge ltar bsgyings pa'i dbang</text></item>
<item><p>245a4</p><section>mdo sde</section><text>phyug rgyal po zhes bya ba bzhugs te 'tsho zhing gzhes la byang chub sems dpa' sems dpa' chen po 'ba' zhig dag la theg pa chen po'i gtam 'ba' zhig gi chos ston to/ /'khor de na byang chub sems dpa' sems dpa' chen po gnyis la gcig ni ye shes rdo rje'i tog</text></item>
<item><p>245a5</p><section>mdo sde</section><text>ces bya/ cig shos ni seng ge rdo rje'i tog ces bya ste/ byang chub sems dpa' sems dpa' chen po de gnyis kyis de bzhin gshegs pa seng ge ltar bsgyings pa'i dbang phyug rgyal po la yongs su zhus pa/ btsun pa bcom ldan 'das 'jig rten du sa cher g.yos</text></item>
<item><p>245a6</p><section>mdo sde</section><text>shing me tog gi char chen po bab par gyur pa'i rgyu ni gang lags/ rkyen ni gang lags zhes bya ba'i bar du ji ltar sngar smos pa bzhin no/ /de bzhin du sbyar te lho phyogs kyi sangs rgyas kyi zhing dpag tu med grangs med pa gzhan dang gzhan dag nas byang chub sems dpa'</text></item>
<item><p>245a7</p><section>mdo sde</section><text>sems dpa' chen po bye ba khrag khrig 'bum phrag dpag tu med grangs med pa dag sangs rgyas kyi zhing yang dag rtog tu lhags pa'i bar du yang ji ltar sngar smos pa bzhin no/ /yang de'i tshe na nub phyogs logs su sangs rgyas kyi zhing 'di nas sangs rgyas kyi zhing bye ba</text></item>
<item><p>245b1</p><section>mdo sde</section><text>khrag khrig 'bum phrag dgu bcu rtsa gcig 'das pa'i sangs rgyas kyi zhing de na/ sangs rgyas kyi zhing rgyal ba can zhes bya ba zhig yod de/ de na de bzhin gshegs pa dbang po thul ba yangs pa'i spyan zhes bya ba bzhugs te 'tsho zhing gzhes la 'khor bzhi po dag la theg</text></item>
<item><p>245b2</p><section>mdo sde</section><text>pa gsum gyis chos ston to/ /de na byang chub sems dpa' sems dpa' chen po rnam par snang byed bzang po zhes bya ba dang / byang chub sems dpa' sems dpa' chen po gnyis pa seng ge ltar bsgyings pa zhes bya ba zhig yod de/ skyes bu dam pa de gnyis kyis</text></item>
<item><p>245b3</p><section>mdo sde</section><text>de bzhin gshegs pa dbang po thul ba yangs pa'i spyan la sa cher g.yos shing me tog gi char chen po bab pa ci las gyur ces don de yongs su zhus pa'i bar du yang ji ltar sngar smos pa bzhin no/ /yang de'i tshe na byang phyogs logs su sangs rgyas kyi zhing 'di nas sangs</text></item>
<item><p>245b4</p><section>mdo sde</section><text>rgyas kyi zhing bye ba khrag khrig 'bum phrag dgu bcu 'das pa de na 'jig rten gyi khams ngur smrig ces bya ba zhig yod de/ de na de bzhin gshegs pa 'jig rten dbang phyug rgyal po zhes bya ba sangs rgyas bcom ldan 'das kyi bar zhig theg pa chen po la yang dag par zhugs</text></item>
<item><p>245b5</p><section>mdo sde</section><text>pa'i byang chub sems dpa' 'ba' zhig dag la theg pa chen po'i gtam 'ba' zhig gi chos ston to/ /de na byang chub sems dpa' sems dpa' chen po gnyis la gcig ni mi g.yo brtan pa zhes bya/ cig shos ni shes rab 'dzin ces bya ste/ de gnyis kyis de bzhin</text></item>
<item><p>245b6</p><section>mdo sde</section><text>gshegs pa 'jig rten dbang phyug rgyal po la btsun pa bcom ldan 'das 'jig rten du sa cher g.yos shing me tog gi char chen po bab par gyur pa'i rgyu ni gang lags/ rkyen ni gang lags zhes yongs su zhus pa'i bar du yang ji ltar sngar smos pa bzhin no/ /yang de'i tshe na 'og gi</text></item>
<item><p>245b7</p><section>mdo sde</section><text>phyogs logs su sangs rgyas kyi zhing 'di nas sangs rgyas kyi zhing khrag khrig phrag dgu bcu rtsa brgyad 'das pa de na 'jig rten gyi khams gti mug mun bral zhes bya ba zhig yod de/ de na de bzhin gshegs pa kun nas ldang ba'i 'jigs pa dang bral ba'i dbyangs zhes bya ba</text></item>
<item><p>246a1</p><section>mdo sde</section><text>bzhugs te 'tsho zhing gzhes la 'khor bzhi po dag la theg pa gsum gyis chos ston to/ /sangs rgyas kyi zhing de na byang chub sems dpa' gnyis la gcig ni rnam par snang byed rdul bral zhes bya/ cig shos ni rnam par snang byed nyi ma zhes bya ba'i bar du ji ltar</text></item>
<item><p>246a2</p><section>mdo sde</section><text>sngar smos pa bzhin no/ /yang de'i tshe na steng gi phyogs logs su sangs rgyas kyi zhing 'di nas sangs rgyas kyi zhing nyi 'bum 'das pa de na 'jig rten gyi khams me tog kun tu rgyas pa zhes bya ba zhig yod de/ sangs rgyas kyi zhing me tog kun tu rgyas pa de na/ de bzhin gshegs</text></item>
<item><p>246a3</p><section>mdo sde</section><text>pa rnam par snang mdzad me tog rab rgyas zhes bya ba sangs rgyas bcom ldan 'das kyi bar zhig bzhugs te 'tsho zhing gzhes la 'khor bzhi po dag la theg pa gsum gyis chos ston to/ /sangs rgyas kyi zhing de na byang chub sems dpa' sems dpa' chen po gnyis shig 'khod pa la</text></item>
<item><p>246a4</p><section>mdo sde</section><text>gcig ni rang gis rnam par 'byed pas yul yang dag par 'khrug pa zhes bya/ cig shos ni byang chub sems dpa' gzungs kyis yang dag par rab tu dga' ba rnam par 'khrugs pa zhes bya ste/ skyes bu dam pa de gnyis kyis de bzhin gshegs pa rnam par snang mdzad me tog</text></item>
<item><p>246a5</p><section>mdo sde</section><text>rab rgyas la btsun pa bcom ldan 'das 'jig rten du sa cher g.yos shing me tog gi char chen po bab par gyur pa'i rgyu gang lags/ rkyen ni gang lags zhes zhus pa dang de bzhin gshegs pa rnam par snang mdzad me tog rab rgyas kyis bka' stsal pa/ rigs kyi bu dag 'di nas</text></item>
<item><p>246a6</p><section>mdo sde</section><text>'og gi phyogs logs su sangs rgyas kyi zhing 'di nas sangs rgyas kyi zhing nyi 'bum 'das pa de na 'jig rten gyi khams yang dag rtog ces bya ba zhig yod de/ de na de bzhin gshegs pa rin po che'i snying po zhes bya ba sangs rgyas bcom ldan 'das kyi bar zhig bzhugs te 'tsho</text></item>
<item><p>246a7</p><section>mdo sde</section><text>zhing gzhes la/ byang chub sems dpa'i yul dang zhing yang dag par ston pa'i smon lam gyi yul bkod pa'i ting nge 'dzin gyi yul dang / gzungs kyi sgo bkod pa'i chos kyi rnam grangs 'chad cing byang chub sems dpa' bye ba phrag mang po dag bla na med pa yang dag par rdzogs</text></item>
<item><p>246b1</p><section>mdo sde</section><text>pa'i byang chub tu lung ston to/ /de na byang chub sems dpa' sems dpa' chen po snying rje chen po dang ldan pa gcig cig yod pa des smon lam 'di lta bu btab cing snying rje chen po yongs su bsgoms pa'i tshig brjod de/ byang chub sems dpa' sems dpa' chen po</text></item>
<item><p>246b2</p><section>mdo sde</section><text>rnams bla na med pa yang dag par rdzogs pa'i byang chub tu lung bstan pa bshad pa dang / ci nas kyang byang chub sems dpa' bye ba phrag mang po dag gis sangs rgyas kyi zhing gi smon lam btab cing sangs rgyas kyi zhing gi yon tan bkod pa dang / 'dul ba'i sems can</text></item>
<item><p>246b3</p><section>mdo sde</section><text>rnams kyang yongs su bzung ba'i smon lam de lta bu dag kyang brjod pas na/ gang gis thams cad dang ldan pa'i 'khor de zil gyis mnan cing rtsod pa'i dus kyi sangs rgyas kyi zhing nyon mongs pa can snyigs ma lnga dang ldan zhing nyon mongs pa'i sgrib pa can dang / mtshams med pa byed</text></item>
<item><p>246b4</p><section>mdo sde</section><text>cing mi dge ba'i rtsa ba'i bar dang 'grogs la sems kyi rgyud tshig pa'i 'dul ba thams cad yongs su bzung ba'i byang chub sems dpa' sems dpa' chen po de gcig pu rnam pa thams cad du snying rje chen po dang ldan pa yin te/ thams cad dang ldan pa'i 'khor de dang / lha dang /</text></item>
<item><p>246b5</p><section>mdo sde</section><text>mi dang / lha ma yin dang / dri zar bcas pa'i 'jig rten gyis kyang de bzhin gshegs pa rin po che'i snying po la mchod pa bya ba spangs nas snying rje chen po dang ldan pa phyi ma de la mchod pa bya ba'i phyir brtson zhing yan lag lngas phyag byas te thal mo sbyar cing 'dug nas de'i bsngags</text></item>
<item><p>246b6</p><section>mdo sde</section><text>pa yang rjod par byed do/ /sems can chen po de yang bcom ldan 'das de bzhin gshegs pa rin po che'i snying po'i spyan snga na 'dug cing lung bstan pa nyan to/ /gang gi tshe sems can chen po des bcom ldan 'das de'i spyan sngar pus mo g.yas pa'i lha nga sa la btsugs par gyur</text></item>
<item><p>246b7</p><section>mdo sde</section><text>pa de'i tshe bcom ldan 'das des 'di lta ste/ phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag gi sa chen po dag rnam pa drug tu g.yos/ rab tu g.yos/ kun tu rab tu g.yos shing 'gul ba dang / me tog gi char dag kyang mngon par rab</text></item>
<item><p>247a1</p><section>mdo sde</section><text>tu bab par gyur pa de lta bu'i 'dzum pa mdzad do/ /sangs rgyas kyi zhing de dag thams cad kyi byang chub sems dpa' sems dpa' chen po de dag rab tu sad par bya ba dang / snying rje chen po dang ldan pa'i byang chub sems dpa'i smon lam gyi spyod pa nges par</text></item>
<item><p>247a2</p><section>mdo sde</section><text>bstan par bya ba dang / byang chub sems dpa' sems dpa' chen po rnams 'jig rten gyi khams sangs rgyas kyi zhing gi rdul phra rab kyi rdul snyed dag gi phyogs nas bsdu bar bya ba dang / byang chub sems dpa' sems dpa' chen po rnams la ting nge 'dzin gyi sgo bstan pa'i spyod</text></item>
<item><p>247a3</p><section>mdo sde</section><text>pa 'jigs pa med pa'i chos kyi rnam grangs bshad par bya ba'i phyir de bzhin gshegs pa des de lta bu'i cho 'phrul bstan to// //bam po bcu gnyis pa/ rigs kyi bu de bzhin gshegs pa rnam par snang mdzad me tog rab rgyas de la byang chub sems</text></item>
<item><p>247a4</p><section>mdo sde</section><text>dpa' sems dpa' chen po rang gi sa rnam par 'byed pas yul yang dag par 'khrugs pa dang / gzungs kyis yang dag par rab tu dga' ba rnam par 'khrugs pa zhes bya ba'i rigs kyi bu de gnyis kyis yongs su zhus pa/ btsun pa bcom ldan 'das gang gis</text></item>
<item><p>247a5</p><section>mdo sde</section><text>snyigs ma lnga dang ldan pa'i 'jig rten du nyon mongs pa dang 'khrug pa bdo zhing rtsod pa'i dus la bab pa'i dus yongs su bzung zhing mtshams ma mchis pa bgyid pa dang / mi dge ba'i rtsa ba'i bar dang 'grogs par gyur cing / sems kyi rgyud tshig pa'i 'dul ba'i sems</text></item>
<item><p>247a6</p><section>mdo sde</section><text>can rnams kyang yongs su bzung bar gyur pa'i byang chub sems dpa' sems dpa' chen po snying rje chen po dang ldan pa des yun ring po ji srid cig nas byang chub tu sems bskyed cing / yun ring po ji srid cig tu byang chub kyi spyod pa spyad lags/ de bzhin gshegs pa</text></item>
<item><p>247a7</p><section>mdo sde</section><text>rnam par snang mdzad me tog rab rgyas kyis bka' stsal pa/ rigs kyi bu dag snying rje chen po dang ldan pa des ni gdod bla na med pa yang dag par rdzogs pa'i byang chub tu sems bskyed do/ /rigs kyi bu dag khyed kyang de bzhin gshegs pa dgra bcom pa yang dag par rdzogs</text></item>
<item><p>247b1</p><section>mdo sde</section><text>pa'i sangs rgyas rin po che'i snying po de la blta ba dang / phyag bya ba dang / bsnyen bkur bya ba dang / ting nge 'dzin gyi sgo bstan pa'i spyod pa 'jigs pa med pa'i chos kyi rnam grangs de yang mnyan pa'i phyir 'jig rten gyi khams yang dag rtog der dong la byang chub sems dpa'</text></item>
<item><p>247b2</p><section>mdo sde</section><text>sems dpa' chen po snying rje chen po dang ldan pa de la nga'i tshig gis dris la 'di skad du de bzhin gshegs pa rnam par snang mdzad me tog rab rgyas skyes bu dam pa khyod la dri bar mdzad de/ me tog zla ba mdog mdzes dri ma med pa 'di dag kyang bskur zhing legs so zhes bya</text></item>
<item><p>247b3</p><section>mdo sde</section><text>ba yang byin te/ skyes bu dam pa khyod kyis de ltar sems dang po bskyed pa nas snying rje chen po brjod pas phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag tu sgras gang bar gyur cing / snying rje chen po'i sgra yang rab tu thob pa yin no/ /skyes bu</text></item>
<item><p>247b4</p><section>mdo sde</section><text>dam pa de'i phyir na khyod ni theg pa chen po la yang dag par zhugs pa'i byang chub sems dpa' sems dpa' chen po snying rje chen po dang ldan pa'i phyi ma rnams la yang snying rje chen po brjod pa'i smon lam gyis yang dang yang du byams pa'i rgyal mtshan legs par 'dzugs par 'gyur te/</text></item>
<item><p>247b5</p><section>mdo sde</section><text>skyes bu dam pa de'i phyir ma 'ongs pa'i bskal pa grangs med pa sangs rgyas kyi zhing gi rdul phra rab kyi rdul snyed na phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag tu yang dang yang du khyod kyi snyan pa dang / grags pa'i sgras kun tu gang bar</text></item>
<item><p>247b6</p><section>mdo sde</section><text>'gyur ro/ /skyes bu dam pa de'i phyir khyod kyis sems can bye ba khrag khrig 'bum phrag mang po grangs med pa dag bla na med pa yang dag par rdzogs pa'i byang chub yang dag par 'dzin du bcug cing btsud de rab tu bkod nas/ bcom ldan 'das la phul ba rnams kyang bla na</text></item>
<item><p>247b7</p><section>mdo sde</section><text>med pa yang dag par rdzogs pa'i byang chub las phyir mi ldog pa'i sa la bkod par gyur te de la kha cig gis bcom ldan 'das kyi thad nas smon lam gyis sangs rgyas kyi zhing gi yon tan bkod pa dag yongs su bzung ba dag dang / 'dul ba'i sems can rnams kyang snying</text></item>
<item><p>248a1</p><section>mdo sde</section><text>rje'i 'od zer dag gis kun tu bkab par gyur to/ /gang dag khyod kyis bla na med pa yang dag par rdzogs pa'i byang chub yang dag par 'dzin du bcug nas lung bstan pa ma thob pa de dag kyang phyis lung bstan pa thob par 'gyur te/ de dag thams cad</text></item>
<item><p>248a2</p><section>mdo sde</section><text>kyang phyis bskal pa grangs med pa sangs rgyas kyi zhing gi rdul phra rab kyi rdul snyed kyi bar dag gis phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed po gzhan dag tu sangs rgyas nyid thob cing chos dang ldan pa'i chos kyi 'khor lo bskor nas</text></item>
<item><p>248a3</p><section>mdo sde</section><text>khyod nyid las brtsams shing bsngags pa rjod par 'gyur te/ rgyu gsum po des na skyes bu dam pa khyod legs so zhes kyang smros shig /yang de'i tshe na byang chub sems dpa' bye ba phrag mang po dag gis kyang 'di skad ces gsol to/ /btsun pa bcom ldan 'das bdag</text></item>
<item><p>248a4</p><section>mdo sde</section><text>cag kyang de bzhin gshegs pa dgra bcom pa yang dag par rdzogs pa'i sangs rgyas rin po che'i snying po de la blta ba dang / phyag bgyi ba dang / bsnyen bkur bgyi ba dang / de bzhin gshegs pas gang la yan lag gsum gyis legs so zhes bgyi ba spring zhing / me tog</text></item>
<item><p>248a5</p><section>mdo sde</section><text>zla ba mdog mdzes dri ma med pa 'di dag bskur ba'i skyes bu dam pa de yang blta ba'i slad du sangs rgyas kyi zhing yang dag rtog der mchi lags so/ /rigs kyi bu de bzhin gshegs pa rnam par snang mdzad me tog rab rgyas des bka' stsal pa/ rigs kyi bu dag de'i dus</text></item>
<item><p>248a6</p><section>mdo sde</section><text>la dbab par shes na khyed cag deng la der de bzhin gshegs pa rin po che'i snying po las ting nge 'dzin gyi sgo bstan pa'i spyod pa 'jigs pa med pa'i chos kyi rnam grangs de yang nyon cig /rigs kyi bu de nas byang chub sems dpa' rang gis rnam par 'byed pas yul yang</text></item>
<item><p>248a7</p><section>mdo sde</section><text>dag par 'khrugs pa dang / gzungs kyis yang dag par rab tu dga' ba rnam par 'khrugs pa zhes bya ba de gnyis kyis de bzhin gshegs pa rnam par snang mdzad me tog rab rgyas de las me tog zla ba mdog mdzes dri ma med pa dag blangs nas byang chub sems dpa' bye</text></item>
<item><p>248b1</p><section>mdo sde</section><text>ba phrag mang po dang lhan cig tu sangs rgyas kyi zhing gi me tog kun tu rgyas pa nas 'phags te skad cig gcig gis sangs rgyas kyi zhing 'di'i 'dzam bu'i tshal gyi skyed mos tshal du lhags te phyin pa dang / de bzhin gshegs pa rin po che'i snying po ga la ba der dong ngo / /yang</text></item>
<item><p>248b2</p><section>mdo sde</section><text>de'i tshe na thams cad dang ldan pa'i sangs rgyas kyi zhing yang dag rtog theg pa chen po pa'i byang chub sems dpa' rnams dang / rang sangs rgyas kyi theg pa pa dang / nyan thos kyi theg pa pa'i rigs kyi bu dag dang / lha rnams dang / lto 'phye chen po'i bar dag gis 'di ltar</text></item>
<item><p>248b3</p><section>mdo sde</section><text>yongs su gang bar gyur te/ 'di lta ste dper na/ bu ram shing gi tshal lam/ 'dam bu'i tshal lam/ til gyi zhing ngam/ 'bras kyi zhing rgyas pas kun tu khyab par gyur pa de bzhin du/ de'i tshe na sangs rgyas kyi zhing yang dag rtog kyang theg pa chen po'i rigs kyi bu</text></item>
<item><p>248b4</p><section>mdo sde</section><text>rnams dang / lto 'phye chen po'i bar dag gis yongs su gang zhing khyab par gyur to/ /byang chub sems dpa' de dag gis kyang de bzhin gshegs pa rin po che'i snying po'i zhabs la mgo bos phyag 'tshal te/ ting nge 'dzin gyi stobs dang / byang chub sems dpa'i</text></item>
<item><p>248b5</p><section>mdo sde</section><text>rnam par 'phrul pa rnam pa sna tshogs dag gis mchod pa byas nas/ de bzhin gshegs pa rin po che'i snying po'i spyan snga na bram ze la thams cad dang ldan pa'i 'khor rnams thal mo sbyar te bsngags pa brjod cing 'khod pa mthong ba dang / byang chub sems dpa' de dag 'di</text></item>
<item><p>248b6</p><section>mdo sde</section><text>snyam du sems te/ de bzhin gshegs pa rnam par snang mdzad me tog rab rgyas kyis gang la me tog zla ba mdog mdzes dri ma med pa 'di dag bskur ba'i byang chub sems dpa' sems dpa' chen po snying rje chen po dang ldan pa de ni 'di yin pa lta snyam nas/ byang chub sems</text></item>
<item><p>248b7</p><section>mdo sde</section><text>dpa' de dag bcom ldan 'das kyi drung nas phyir phyogs te/ bram ze de la me tog zla ba mdog mdzes dri ma med pa de dag phul nas smras pa/ skyes bu dam pa de bzhin gshegs pa rnam par snang mdzad me tog rab rgyas kyis khyod la me tog zla ba mdog mdzes dri ma med pa 'di</text></item>
<item><p>249a1</p><section>mdo sde</section><text>bskur zhing skyes bu dam pa khyod la legs so zhes bya ba yang byin te/ yan lag gsum gyis legs so zhes bya ba brjod pa'i bar du yang ji ltar sngar smos pa bzhin no/ /me tog gang yin pa de dag sangs rgyas kyi zhing stong pa dag tu char bzhin du rab tu</text></item>
<item><p>249a2</p><section>mdo sde</section><text>'bab pa sangs rgyas kyi zhing de dag tu dge ba'i sgra rnam pa sna tshogs dag gis kyang kun gyis gang bar gyur te/ 'di lta ste sangs rgyas kyi sgra dang / chos kyi sgra dang / dge 'dun gyi sgra dang / snang ba'i sgra dang / pha rol tu phyin pa'i sgra dang / stobs kyi sgra dang / mi 'jigs pa'i</text></item>
<item><p>249a3</p><section>mdo sde</section><text>sgra dang / mngon par shes pa'i sgra dang / mngon par 'du bya ba med pa'i sgra dang / skye ba med pa'i sgra dang / 'gag pa med pa'i sgra dang / zhi ba'i sgra dang / nye bar zhi ba'i sgra dang / rab tu zhi ba'i sgra dang / byams pa chen po'i sgra dang / snying rje chen po'i sgra dang / mi skye ba'i chos kyi</text></item>
<item><p>249a4</p><section>mdo sde</section><text>sgra dang / dbang bskur ba'i sa thob pa'i sgra dang / theg pa chen po'i gtam 'ba' zhig gi sgra ste/ me tog gi char chen po de dag gis dge ba'i sgra de lta bus sangs rgyas kyi zhing de dag bkang ste gnas so/ /byang chub sems dpa' sems dpa' chen po rdzu 'phrul che ba/ mthu che</text></item>
<item><p>249a5</p><section>mdo sde</section><text>ba/ chos zab mo la dbang thob pa/ gang dag 'dul ba'i sems can yongs su smin par bya ba'i phyir smon lam gyi dbang gis sangs rgyas kyi zhing stong pa de dag tu lhags pa de dag gis sgra de thos nas sangs rgyas kyi mthu dang / smon lam gyi dbang dang / ting nge 'dzin gyi</text></item>
<item><p>249a6</p><section>mdo sde</section><text>stobs kyis/ de dag de nas rdzu 'phrul gyis 'di ltar mgyogs par dong ste/ 'di lta ste dper na/ skyes bu stobs dang ldan pa lag pa brkyang ba de bzhin du/ byang chub sems dpa' de dag kyang / sangs rgyas kyi zhing stong pa de dag nas dong</text></item>
<item><p>249a7</p><section>mdo sde</section><text>ste/ sangs rgyas kyi zhing yang dag rtog 'dir lhags nas/ byang chub sems dpa' de dag gis byang chub sems dpa' rnam par 'phrul pa rnam pa sna tshogs dag gis de bzhin gshegs pa rin po che'i snying po la mchod pa byas shing thams cad dang ldan pa'i 'khor de la yang</text></item>
<item><p>249b1</p><section>mdo sde</section><text>mchod pa byas nas chos nyan pa'i phyir gnas ji lta bu thob par 'khod do/ /rigs kyi bu mdun na 'don gyi gtso bo bram ze rgya mtsho'i rdul des kyang de bzhin gshegs pa rin po che'i snying po de la me tog zla ba mdog mdzes dri ma med pa de dag gis mchod pa byas te gsol pa/</text></item>
<item><p>249b2</p><section>mdo sde</section><text>btsun pa bcom ldan 'das bdag bla na med pa yang dag par rdzogs pa'i byang chub tu lung bstan du gsol/ rigs kyi bu de nas de bzhin gshegs pa rin po che'i snying po ting nge 'dzin glog gi sgron ma zhes bya ba la snyoms par zhugs te/ ting nge 'dzin des thams cad dang ldan</text></item>
<item><p>249b3</p><section>mdo sde</section><text>pa'i sangs rgyas kyi zhing yang dag rtog rin po che sna bdun gyi rang bzhin du gnas par gyur nas ri dang / shing ljon pa rnams dang / rtswa dang / shing dang / sa gzhi thams cad kyang rin po che sna bdun gyi rang bzhin du kun tu snang ngo / /sems can gang dag chos mnyan</text></item>
<item><p>249b4</p><section>mdo sde</section><text>pa'i phyir de na 'khod pa de dag kyang dge ba'i phyogs ji lta bu yid la byed pa de lta bu'i lus su kha cig ni ser po/ kha cig ni dkar po/ kha cig ni btsod kha/ kha cig ni dmar po/ kha cig ni nag po/ kha cig ni skya bor gnas te/ kha cig gi ni lus ni rlung lta bur kun tu</text></item>
<item><p>249b5</p><section>mdo sde</section><text>snang / kha cig ni me lta bur/ kha cig ni nam mkha' lta bur/ kha cig ni smig rgyu lta bur/ kha cig ni chu lta bur/ kha cig ni ri lta bur/ kha cig ni tshangs pa lta bur/ kha cig ni brgya byin lta bur/ kha cig ni me tog lta bur/ kha cig ni nam mkha' lding lta bur/ kha</text></item>
<item><p>249b6</p><section>mdo sde</section><text>cig ni seng ge lta bur/ kha cig ni nyi ma lta bur/ kha cig ni zla ba lta bur/ kha cig ni skar ma lta bur/ kha cig ni bya rgod lta bu dang / kha cig ni wa lta bu dag tu kun tu snang ste/ chos mnyan pa'i phyir de na 'khod pa'i sems can de dag dge ba'i phyogs ji lta bu yid</text></item>
<item><p>249b7</p><section>mdo sde</section><text>la byed pa de lta bu'i lus su kun tu snang ngo / /rigs kyi bu de na sems can gang dag gis rang rang gi lus ji lta bur mthong ba de lta bur sems can de dag gis de bzhin gshegs pa rin po che'i snying po'i sku yang mthong ngo / /rigs kyi bu mdun na 'don gyi gtso bo</text></item>
<item><p>250a1</p><section>mdo sde</section><text>bram ze rgya mtsho'i rdul des kyang mdun na de bzhin gshegs pa rin po che'i snying po rin po che sna bdun gyis pad ma 'dab ma stong dang ldan pa'i ze ba la bzhugs par mthong ngo / /rigs kyi bu de na sems can gang dag sa dang nam mkha' la 'dug pa'am/</text></item>
<item><p>250a2</p><section>mdo sde</section><text>'greng ba'i sems can re res kyang de bzhin gshegs pa rin po che'i snying po'i sku yang de ltar mthong ste/ bdag ni de bzhin gshegs pa rin po che'i snying po'i spyan snga na 'dug ste/ thugs thams cad kyis dgongs shing bdag gcig pu las brtsams te chos ston to snyam mo/ /</text></item>
<item><p>250a3</p><section>mdo sde</section><text>rigs kyi bu de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos bram ze rgya mtsho'i rdul de la legs so zhes bya ba byin te/ bram ze chen po snying rje chen po dang ldan pa khyod sems can bgrang ba las yang dag par 'das pa rnams la</text></item>
<item><p>250a4</p><section>mdo sde</section><text>phan pa byed pa dang / 'jig rten la snang ba byed par gyur pa ni snying rje dang ldan pa yin te legs so legs so/ /bram ze 'di lta ste dper na me tog gi zhing phun sum tshogs pa zhig la kha dog sna tshogs dang / dri sna tshogs dang / reg pa sna tshogs dang / 'dab ma</text></item>
<item><p>250a5</p><section>mdo sde</section><text>sna tshogs dang / sdong bu sna tshogs dang / rtsa ba sna tshogs dang / sman gyi yo byad kyi gnas sna tshogs yod do/ /de la me tog kha cig gi kha dog dang dris ni dpag tshad brgyar/ kha cig gis ni dpag tshad nyis brgyar/ kha cig gis ni dpag tshad sum brgyar lhang</text></item>
<item><p>250a6</p><section>mdo sde</section><text>nge lhan ner byed cing de bzhin du sbyar te/ de na me tog kha cig gi kha dog dang dris ni gling bzhi pa'i 'jig rten gyi khams thams cad du lhang nge lhan ner byed la/ de na sems can gang dag mig med pa de dag gis me tog de'i dri bsnams na ni mig dag thob par 'gyur/ 'on</text></item>
<item><p>250a7</p><section>mdo sde</section><text>pa rnams kyis ni rna ba dag thob par 'gyur/ yan lag thams cad kyi bar dag nyams pa rnams kyis ni yan lag thams cad 'thob par 'gyur ba dang / de na sems can gang dag nad bzhi brgya rtsa bzhi po dag gis gtses par gyur pa de dag gis dri bsnams na ni nad thams cad las</text></item>
<item><p>250b1</p><section>mdo sde</section><text>yongs su thar bar 'gyur ba dang de na sems can gang dag myos pa dang / brgyal ba dang / smyos pa dang / rengs pa dang / sems rmugs pa dang / sems rnam par g.yengs pa dang / dran pa rab tu nyams pa rnams kyis me tog de dag gi dri bsnams na ni dran pa thams</text></item>
<item><p>250b2</p><section>mdo sde</section><text>cad thob par 'gyur ba zhig yod la/ me tog gi shing de'i nang nas pad ma dkar po mkhrang ba sra ba rdo rje las grub pa 'jam pa sdong bu ni bai dUr+ya/ 'dab ma ni gser/ ze 'bru ni rdo'i snying po/ ze ba ni mu tig dmar po/ 'phang du dpag tshad brgyad khri bzhi stong / rgyar ni dpag</text></item>
<item><p>250b3</p><section>mdo sde</section><text>tshad 'bum yod pa gcig cig skyes par gyur la/ pad ma dkar po de'i kha dog dang dris phyogs bcu'i 'jig rten gyi khams sangs rgyas kyi zhing gi rdul phra rab kyi rdul snyed dag tu khyab cing lhang nge lhan ner 'gyur la/ bram ze phyogs bcu'i 'jig rten gyi khams sangs rgyas</text></item>
<item><p>250b4</p><section>mdo sde</section><text>kyi zhing gi rdul phra rab kyi rdul snyed po de dag na sems can gyi khams gang dag lus mi 'thun pa dang / nad kyis nyen pa dang / yan lag nyams pa dang / myos pa dang / brgyal ba dang / smyos pa dang / gnyid log pa dang / dran pa rab tu nyams pa dang / sems</text></item>
<item><p>250b5</p><section>mdo sde</section><text>rnam par g.yengs pa'i sems can de dag gis pad ma dkar po de'i 'od mthong zhing dri bsnams na nad thams cad rab tu zhi bar 'gyur zhing dran pa yang thob par 'gyur ba dang / sangs rgyas kyi zhing de dag na sems can gang dag shi nas yun ring po ma lon zhing lus ma zhig</text></item>
<item><p>250b6</p><section>mdo sde</section><text>pa de dag gi ro la pad ma dkar po de'i 'od zer dag gis phog gam/ dris reg na ro de dag kyang srog gi dbang po 'thob par 'gyur zhing yang phyis langs te mdza' bshes dang / snag gi gnyen mtshams dag mthong nas de dag thams cad skyed mos tshal du zhugs te/ 'dod</text></item>
<item><p>250b7</p><section>mdo sde</section><text>pa'i yon tan lnga po dag 'byor cing ldan par 'gyur la gnas par 'gyur ba dang / gang dag yang de nas shi 'phos par 'gyur ba de dag kyang tshangs pa'i gnas dag par skye bar 'gyur la/ de dag der tshe dpag tu med par 'gyur zhing yun ring por gnas par 'gyur</text></item>
<item><p>251a1</p><section>mdo sde</section><text>ba dang / de nas shi 'phos nas kyang gzhan du skye bar mi 'gyur ba zhig yod na/ bram ze me tog gi shing de ji lta bar theg pa chen po'i 'dus pa 'di yang de bzhin du blta bar bya'o/ /ji ltar nyi ma 'char ba nye bar gnas pa'i dus na me tog de dag kha</text></item>
<item><p>251a2</p><section>mdo sde</section><text>phye zhing rab tu rgyas par gyur nas lhang nge lhan ne/ shing kha cig gi 'phang du ni dpag tshad brgya/ kha cig gi 'phang du ni dpag tshad stong gi bar du gyur nas sems can mang po de dag gi nad sna tshogs rab tu zhi bar byed pa de ltar ni 'jig rten du sangs rgyas nyi ma de bzhin gshegs</text></item>
<item><p>251a3</p><section>mdo sde</section><text>pa skyes bu dam pa byung ba yin no/ /ji ltar nyi ma shar ba'i 'od zer dag gis me tog de dag kha phye zhing lam me lhang nge lhan ner gyur nas/ nad sna tshogs kyis nyen pa'i sems can rnams kyi nad nye bar zhi bar 'gyur ba de ltar ni skyes bu dam pa nga 'jig rten du byung ste/ thugs rje'i</text></item>
<item><p>251a4</p><section>mdo sde</section><text>'od zer dag gis/ sems can rnams la khyab par mdzad cing kha phye nas yang dang yang du sems can rnams kyis bsod nams bya ba'i dngos po gsum po dag la mngon par sbyor bar mdzad pa dang / khyod kyis kyang sems can tshad med grangs med pa dag bla na med pa yang dag</text></item>
<item><p>251a5</p><section>mdo sde</section><text>par rdzogs pa'i byang chub yang dag par 'dzin du bcug cing btsud de rab tu bkod nas nga la phul ba de dag thams cad kyis nga'i drung du sangs rgyas kyi zhing dag yongs su bzung ste/ kha cig gis ni sangs rgyas kyi zhing yongs su dag pa dag yongs su bzung / kha cig gis ni yongs su</text></item>
<item><p>251a6</p><section>mdo sde</section><text>ma dag pa dag yongs su bzung zhing rang rang gi smon lam ji ltar btab pa de ltar ngas kyang lung bstan pa yin no/ /skyes bu dam pa gang dag gis nga'i thad nas sangs rgyas kyi zhing yongs su dag pa dag yongs su bzung ba de dag gis ni 'dul ba'i sems can bsam pa</text></item>
<item><p>251a7</p><section>mdo sde</section><text>dag pa/ gdul sla ba/ dge ba'i rtsa ba bskyed pa dag yongs su bzung bas na de'i phyir de dag ni byang chub sems dpa' sems dpa' chen po zhes mi bya ste/ de dag ni skyes bu dam pa chen po'i bya ba byed pa ma yin no/ /de dag ni snying rje chen pos sems dang sems las byung ba dag la</text></item>
<item><p>251b1</p><section>mdo sde</section><text>'jug pa ma yin no/ /byang chub sems dpa' de dag ni sems can thams cad la snying brtse ba'i phyir bla na med pa yang dag par rdzogs pa'i byang chub yongs su tshol ba ma yin te/ gang dag sangs rgyas kyi zhing yongs su dag pa de dag yongs su 'dzin pa'i byang chub sems dpa'</text></item>
<item><p>251b2</p><section>mdo sde</section><text>de dag gis ni snying brtse ba spangs pa yin no/ /gang dag nyan thos dang / rang sangs rgyas kyi theg pa dag yongs su spangs pa'i sangs rgyas kyi zhing 'dod pa'i byang chub sems dpa' dag ni ye shes dang / bsam pa la mkhas par gyur pa ma yin no/ /gang dag ji ltar bdag nyan thos dang / rang</text></item>
<item><p>251b3</p><section>mdo sde</section><text>sangs rgyas spangs pa/ dge ba'i rtsa ba dang 'grogs par gyur pa/ bud med rnam par spangs pa/ sems can dmyal ba dang / dud 'gro'i skye gnas dang / gshin rje'i 'jig rten rnam par spangs pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par 'tshang rgya</text></item>
<item><p>251b4</p><section>mdo sde</section><text>bar gyur cig /theg pa chen po la yang dag par zhugs pa'i byang chub sems dpa' rnams la nyan thos dang / rang sangs rgyas kyis yongs su spangs pa theg pa chen po'i gtam 'ba' zhig gis chos ston par gyur cig /bdag gis byang chub thob nas kyang tshe ring por gyur te/ yun ring</text></item>
<item><p>251b5</p><section>mdo sde</section><text>du gnas shing bskal pa mang por bsam pa dag pa dang / gdul sla ba dang / dge ba'i rtsa ba dang 'grogs par gyur pa rnams la chos ston par gyur cig ces smon lam de lta bu 'debs pa'i byang chub sems dpa' de dag ni des na ye shes dang / bsam pa la mkhas par gyur pa</text></item>
<item><p>251b6</p><section>mdo sde</section><text>yang ma yin la byang chub sems dpa' sems dpa' chen po zhes kyang mi bya'o/ /rigs kyi bu de nas de bzhin gshegs pa rin po che'i snying po des phyag brkyang ste/ sor mo lnga las 'od zer kha dog sna tshogs/ kha dog du ma/ kha dog 'bum phrag du ma dang ldan pa dag rab tu bkye'o/ /'od</text></item>
<item><p>251b7</p><section>mdo sde</section><text>zer de dag tshad med grangs med dpag tu med pa'i phyogs su dong ste/ sangs rgyas kyi zhing rnams snang bar byas nas/ de nas 'jig rten gyi khams mthe bo can zhes bya ba yod de/ 'jig rten gyi khams mthe bo can de na mi rnams ni tshe lo bcu pa mdog ngan pa/ mi sdug pa/ mi dge ba'i</text></item>
<item><p>252a1</p><section>mdo sde</section><text>rtsa ba dang ldan pa ste/ khrun ni mthe bo'i tshad tsam mo/ /de na de bzhin gshegs pa dgra bcom pa yang dag par rdzogs pa'i sangs rgyas skar ma la dga' ba zhes bya ba bzhugs te/ de bzhin gshegs pa de'i sku'i khrun yang rtsod pa'i dus kyi tshad kyi mi rnams</text></item>
<item><p>252a2</p><section>mdo sde</section><text>kyi khru gang dang / mthe bo tsam gyi mi rnams kyi khru gang dang / sor bdun gyi tshad tsam ste/ de bzhin gshegs pa de yang bzhugs te 'tsho zhing gzhes la 'khor bzhi po rnams la theg pa gsum po dag gis chos ston to/ /rigs kyi bu de nas thams cad dang ldan pa'i</text></item>
<item><p>252a3</p><section>mdo sde</section><text>'khor des sangs rgyas kyi zhing de dang / mi de dag dang / de bzhin gshegs pa de mthong nas de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos bka' stsal pa/ de bzhin gshegs pa skar ma la dga' ba des ni bskal pa dpag</text></item>
<item><p>252a4</p><section>mdo sde</section><text>tu med grangs med pa 'das pa na de bzhin gshegs pa rin po che'i gdugs mngon par 'phags par snang ba'i spyan sngar dang po bla na med pa yang dag par rdzogs pa'i byang chub tu sems bskyed de/ srog chags bye ba khrag khrig phrag mang po dag bla na med pa yang dag par rdzogs</text></item>
<item><p>252a5</p><section>mdo sde</section><text>pa'i byang chub yang dag par 'dzin du bcug cing btsud de rab tu bkod do/ /sems can de dag gis kyang de bzhin gshegs pa rin po che'i gdugs mngon par 'phags par snang ba'i spyan sngar bsam pa ji lta ba bzhin du smon lam btab ste/ kha cig gis ni sangs rgyas kyi zhing gi</text></item>
<item><p>252a6</p><section>mdo sde</section><text>yon tan bkod pa yongs su dag pa dag yongs su bzung ngo / /kha cig gis ni yongs su ma dag pa snyigs ma lnga dang ldan pa dag pa yongs su bzung ngo / /de na sems can chen po des nga yang bla na med pa yang dag par rdzogs pa'i byang chub yang dag par 'dzin du bcug cing bzhag</text></item>
<item><p>252a7</p><section>mdo sde</section><text>ste rab tu gnas par byas nas/ der ngas de bzhin gshegs pa rin po che'i gdugs mngon par 'phags par snang ba'i spyan sngar snyigs ma lnga dang ldan pa'i sangs rgyas kyi zhing gi yon tan bkod par bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>252b1</p><section>mdo sde</section><text>smon lam btab bo/ /de bzhin gshegs pa des kyang nga la legs so zhes bya ba byin nas nga bla na med pa yang dag par rdzogs pa'i byang chub tu lung bstan to/ /de na gang gis byang chub yang dag par 'dzin du bcug pa'i dge ba'i bshes gnyen skyes bu dam pa des snyigs ma lnga</text></item>
<item><p>252b2</p><section>mdo sde</section><text>shin tu bdo zhing nyon mongs pa dang rtsod pa'i dus la bab pa'i tshe shin tu nyon mongs pa'i sangs rgyas kyi zhing yongs su bzung zhing 'dul ba'i sems can mtshams med pa byed pa dang / mi dge ba'i rtsa ba dang ldan pa dang / sems kyi rgyud tshig pa dang / 'khor ba'i 'brog dgon pa nyam</text></item>
<item><p>252b3</p><section>mdo sde</section><text>nga bar zhugs pa dag smon lam gyis yongs su bzung nas skyes bu dam pa de la phyogs bcu'i 'jig rten gyi khams dpag tu med grangs med pa gzhan dang gzhan dag na bzhugs te/ 'tsho zhing gzhes pa'i sangs rgyas bcom ldan 'das rnams kyis kyang legs so zhes pho nya btang</text></item>
<item><p>252b4</p><section>mdo sde</section><text>ste/ snying rje chen po rnam par snang byed zhi ba zhes bya bar ming btags so/ /nga'i dge ba'i bshes gnyen phan par mdzad pa'i byang chub sems dpa' sems dpa' chen po snying rje chen po rnam par snang byed zhi ba de da ltar 'jig rten gyi khams mthe bo can du mthe bo'i tshad tsam gyi mi rnams</text></item>
<item><p>252b5</p><section>mdo sde</section><text>kyi nang du mngon par rdzogs par sangs rgyas nas ring po ma lon te/ de bzhin gshegs pa khru gang tsam po des mthe bo'i tshad tsam gyi mi de dag nyid kyi khru gsum gyi tshad tsam gyis skye dgu tshe lo bcu pa rnams la chos dang ldan pa'i chos kyi 'khor lo bskor to/ /des dang po bla na med pa</text></item>
<item><p>252b6</p><section>mdo sde</section><text>yang dag par rdzogs pa'i byang chub yang dag par 'dzin du bcug cing btsud de rab tu bkod pa'i sangs rgyas bcom ldan 'das gang dag phyogs bcu'i 'jig rten gyi khams tshad med grangs med pa dag na bzhugs te 'tsho zhing gzhes pa de dag gis kyang byang chub thob pa de la mchod</text></item>
<item><p>252b7</p><section>mdo sde</section><text>pa bya ba'i phyir pho nya dag btang ngo / /des dang po gang dag sbyin pa'i pha rol tu phyin pa nas/ shes rab kyi pha rol tu phyin pa'i bar dag yang dag par 'dzin du bcug cing btsud de rab tu bkod pa'i sangs rgyas bcom ldan 'das sngon gyi byas pa gzo zhing rjes su dgongs pa de</text></item>
<item><p>253a1</p><section>mdo sde</section><text>dag gis kyang de bzhin gshegs pa de la me tog dag bskur ro/ /bram ze sangs rgyas bcom ldan 'das de dag ji ltar sangs rgyas kyi zhing rab tu dang bdag na sems can tshe ring ba/ bsam pa yongs su dag pa/ bde bar gnas pa rnams la sangs</text></item>
<item><p>253a2</p><section>mdo sde</section><text>rgyas kyi mdzad pa mdzad pa rnams dang / de bzhin gshegs pa skar ma la dga' ba de de ltar sangs rgyas kyi zhing rab tu ngan pa snyigs ma lnga dang ldan pa de lta bur sangs rgyas nyid thob nas sems can mtshams med pa byed pa dang / mi dge ba'i rtsa ba dang ldan par gyur pa'i</text></item>
<item><p>253a3</p><section>mdo sde</section><text>bar dag la tshe thung ngus sangs rgyas kyi mdzad pa mang po lhag par mdzad cing / nyan thos dang rang sangs rgyas rnams kyang ma spangs par chos ston pa la ltos/ skyes bu dam pa khyod kyis kyang de ltar sangs rgyas kyi zhing shin tu ngan cing snyigs ma lnga dang ldan par mtshams</text></item>
<item><p>253a4</p><section>mdo sde</section><text>med pa byed pa dang / mi dge ba'i rtsa ba dang ldan pa'i bar gyi 'dul ba'i sems can rnams yongs su bzung zhing smon lam khyad par can btab pas na/ byang chub sems dpa'i 'khor 'di dag thams cad zil gyis mnan to/ /byang chub sems dpa' gang dag gis</text></item>
<item><p>253a5</p><section>mdo sde</section><text>sems can dmyal ba dang / dud 'gro'i skye gnas yongs su spangs pa dang / nyan thos dang / rang sangs rgyas yongs su spangs pa'i sangs rgyas kyi zhing yongs su dag pa rnams yongs su bzung zhing 'dul ba'i sems can bsam pa dag pa shin tu dul ba/ dge ba'i rtsa ba</text></item>
<item><p>253a6</p><section>mdo sde</section><text>bskyed pa dag yongs su bzung ba'i sems can de dag ni me tog lta bu zhes bya ste/ gang dag shin tu dul ba dge ba'i rtsa ba bskyed pa rnams kyi nang du sangs rgyas kyi mdzad pa byed par 'gyur ba de dag ni pad ma dkar po lta bu'i byang chub sems dpa' sems dpa' chen po dag ma</text></item>
<item><p>253a7</p><section>mdo sde</section><text>yin no/ /bram ze byang chub sems dpa' rnams kyi le lo'i dngos po ni bzhi ste/ bzhi gang zhe na/ sangs rgyas kyi zhing yongs su dag par smon pa dang / sems can bsam pa yongs su dag pa rnams la sangs rgyas kyi mdzad pa byed par smon pa dang / byang chub thob</text></item>
<item><p>253b1</p><section>mdo sde</section><text>nas nyan thos dang rang sangs rgyas kyi theg pa'i gtam mi ston par smon pa dang / byang chub thob nas tshe ring bar smon pa ste/ bzhi po de dag ni byang chub sems dpa' rnams kyi le lo'i dngos po yin te/ des na byang chub sems dpa' me tog lta bu rnams zhes bya'i/ pad ma</text></item>
<item><p>253b2</p><section>mdo sde</section><text>dkar po lta bu yang ma yin la sems dpa' chen po zhes kyang mi bya ste/ bram ze 'di lta ste dper na byang chub sems dpa'i 'khor 'di ma gtogs par khyab 'jug rlung gis gang gi phyir sangs rgyas kyi zhing yongs su ma dag pa yongs su bzung zhing 'dul ba'i sems can nyon</text></item>
<item><p>253b3</p><section>mdo sde</section><text>mongs pas dkrugs pa rnams dang / bskal pa bzang po'i rigs kyi bu kha cig kyang yongs su bzung ba lta bu'o/ /byang chub sems dpa' rnams kyi brtson 'grus brtsams pa'i dngos po ni bzhi po 'di dag yin te/ bzhi gang zhe na/ sangs rgyas kyi zhing yongs su ma dag</text></item>
<item><p>253b4</p><section>mdo sde</section><text>par smon pa dang / sems can bsam pa yongs su ma dag pa rnams la sangs rgyas kyi mdzad pa byed par smon pa dang / byang chub thob nas nyan thos dang rang sangs rgyas kyi theg pa'i gtam ston par smon pa dang / byang chub thob nas tshe ha cang yang mi ring ha cang yang mi thung ba</text></item>
<item><p>253b5</p><section>mdo sde</section><text>zhig bar mar sgrub par smon pa ste/ bzhi po 'di dag ni byang chub sems dpa' sems dpa' chen po rnams kyis brtson 'grus brtsams pa'i dngos po yin te/ des na byang chub sems dpa' pad ma dkar po lta bu rnams zhes bya'i me tog lta bu rnams zhes mi bya ste/ byang</text></item>
<item><p>253b6</p><section>mdo sde</section><text>chub sems dpa' de dag ni sems dpa' chen po rnams zhes kyang bya'o/ /bram ze 'di lta ste dper na khyod ni da ltar smon lam gyi dbang gis de bzhin gshegs pa'i spyan sngar byang chub sems dpa' dpag tu med grangs med pa rnams kyi nang du dge ba lung bstan pa'i zhing du snying</text></item>
<item><p>253b7</p><section>mdo sde</section><text>rje pad ma dkar po lta bur skyes pa yin no/ /gang gi tshe khyod kyis snying rje chen po brjod pas mtshams med pa byed pa dang / mi dge ba'i rtsa ba dang ldan par gyur pa'i bar gyi 'dul ba rnams yongs su bzung zhing snyigs ma lnga bdo ba'i sangs rgyas kyi zhing yongs su bzung ba'i</text></item>
<item><p>254a1</p><section>mdo sde</section><text>tshe/ phyogs bcu'i sangs rgyas bcom ldan 'das sangs rgyas kyi zhing gi rdul phra rab kyi rdul snyed dag gis kyang skyes bu dam pa khyod la legs so zhes bya ba byin te/ pho nya dag kyang btang nas khyod kyi ming snying rje chen po dang ldan pa zhes bya bar btags so/ /</text></item>
<item><p>254a2</p><section>mdo sde</section><text>'khor 'di dag thams cad kyang khyod la mchod pa'i las bya ba'i phyir brtson par gyur to/ /snying rje chen po dang ldan pa khyod ni ma 'ongs pa'i dus na bskal pa grangs med pa gang gA'i klung gi bye ma snyed gcig 'das nas lhag ma bskal pa grangs med pa gang gA'i klung gi bye</text></item>
<item><p>254a3</p><section>mdo sde</section><text>ma snyed gnyis pa la bab pa na bskal pa bzang po la 'jig rten gyi khams mi mjed der skye dgu'i tshe lo brgya nyi shu thub cing / rga ba dang / 'chi ba mang ba'i sangs rgyas kyi zhing na 'jig rten ldongs pa/ 'dren pa med pa/ mi dge ba'i rtsa ba dang ldan par gyur cing / sems</text></item>
<item><p>254a4</p><section>mdo sde</section><text>can lam ngan pas bcom pa/ nyam nga ba chen po thob pa/ mtshams med pa byed pa/ 'phags pa la skur pa 'debs pa/ dam pa'i chos spong ba/ ltung ba'i rtsa ba 'byung ba nas ji skad sngar smos pa'i bar dag lta bus gang ba'i 'jig rten du de bzhin gshegs pa rig pa</text></item>
<item><p>254a5</p><section>mdo sde</section><text>dang zhabs su ldan pa nas sangs rgyas bcom ldan 'das kyi bar du 'gyur te/ 'gro ba'i 'khor lo ni bzlog /chos kyi 'khor lo ni bskor/ dbang sgyur ba'i bdud dang / nyon mongs pa'i bdud ni bcil te/ phyogs bcu'i sangs rgyas kyi zhing mtha' yas mu med pa dag</text></item>
<item><p>254a6</p><section>mdo sde</section><text>tu sgras khyab par byas nas/ khyod kyi nyan thos 'dus pa chen po dag 'byung bar 'gyur ba 'di lta ste/ dge slong stong nyis brgya lnga bcu dang lhan cig smon lam ji ltar btab pa de bzhin du/ lo bzhi bcu rtsa lngar rim gyis sangs rgyas kyi mdzad pa de lta bu mtha' dag yongs</text></item>
<item><p>254a7</p><section>mdo sde</section><text>su rdzogs par byed par 'gyur ro/ /de'i tshe na ji ltar rgyal po chen po bdud rtsi dag pa 'di 'od dpag med ces bya bar 'gyur zhing bskal pa tshad med pa dag gis sangs rgyas kyi mdzad pa mtha' dag byed par 'gyur ba de bzhin du snying rje chen po dang ldan pa khyod kyang bskal pa</text></item>
<item><p>254b1</p><section>mdo sde</section><text>chen po bzang po la 'jig rten gyi khams mi mjed der skye dgu tshe lo brgya nyi shu thub pa na de bzhin gshegs pa shAkya thub pa zhes bya bar 'gyur te/ lo bzhi bcu rtsa lngas sangs rgyas kyi mdzad pa de lta bu mang po dag byed par 'gyur ro/ /skyes bu dam pa khyod bla na med</text></item>
<item><p>254b2</p><section>mdo sde</section><text>pa'i yongs su mya ngan las 'das nas kyang dam pa'i chos lo stong lhag par gnas par gyur to/ /skyes bu dam pa khyod kyi dam pa'i chos nub nas kyang lus las skyes pa'i sku gdung rnams kyang rang gis smon lam ji ltar btab pa de ltar sangs rgyas kyi mdzad pa mang po</text></item>
<item><p>254b3</p><section>mdo sde</section><text>mtha' dag byed par 'gyur te/ sngar ji skad smos pa de bzhin du yun ring por sems can rnams 'dul bar 'gyur ro/ /rigs kyi bu de'i tshe na gnas grong zhes bya ba na bram ze zhig yod pa des 'di skad ces smras so/ /skyes bu dam pa khyod bskal pa grangs</text></item>
<item><p>254b4</p><section>mdo sde</section><text>med pa de dang de dag tu byang chub kyi spyad pa spyod pa na/ bdag kyang rtag tu bsnyen bkur bar 'gyur zhing / byams pa dang 'thun pa'i yo byad sbyor ba dang / grogs byed par gyur nas khyod la bsnyen bkur byed par gyur cig /khyod srid pa tha ma par gyur pa na bdag</text></item>
<item><p>254b5</p><section>mdo sde</section><text>khyod kyi phar gyur cig /skyes bu dam pa bdag khyod kyis byang chub thob pa'i sbyin bdag gi mchog tu 'gyur zhing khyod kyis bdag bla na med pa yang dag par rdzogs pa'i byang chub tu lung ston par gyur cig /gzhan yang de na rgya mtsho'i lha mo shin tu dul ba'i blo zhes bya ba</text></item>
<item><p>254b6</p><section>mdo sde</section><text>des kyang smras pa/ bskal pa grangs med pa de dang de dag ces bya ba nas khyod srid pa tha ma pa'i bar du gyur pa na bdag khyod skyed pa'i mar gyur cig /snying rje chen po dang ldan pa khyod kyis byang chub thob nas bdag bla na med pa yang dag par rdzogs pa'i byang chub tu</text></item>
<item><p>254b7</p><section>mdo sde</section><text>lung ston par gyur cig /rgyu skar gyi lha mo chu lha spyod ces bya ba des kyang smras pa/ de dang de dag ces bya ba nas khyod srid pa tha ma pa'i bar du gyur pa na bdag khyod la bsnun pa'i ma ma byed pa'i mar gyur cig /khyod kyis byang chub thob nas bdag bla na med</text></item>
<item><p>255a1</p><section>mdo sde</section><text>pa yang dag par rdzogs pa'i byang chub tu lung ston par gyur cig /brgya byin mu khyud can zhes bya ba dang / gzhan yang brgya byin pha rol sems shes bya ba de gnyis kyis kyang smras pa/ kye snying rje chen po dang ldan pa bdag cag kyang de dag ces bya ba nas/</text></item>
<item><p>255a2</p><section>mdo sde</section><text>khyod kyis byang chub thob pa zhes bya ba'i bar du ste/ bdag cag shes rab dang ldan pa dang / rdzu 'phrul dang ldan pa'i nyan thos zung du gyur cig /gzhan yang brgya byin spyad spyod lta mdzes tshogs zhes bya ba des 'di skad ces smras so/ /snying rje chen po dang ldan pa bdag</text></item>
<item><p>255a3</p><section>mdo sde</section><text>kyang khyod de dang de dag ces bya ba nas srid pa tha ma'i bar du gyur pa'i bur gyur cig /gzhan yang ri rtse'i lha mo des pa king shu ka zhes bya ba des kyang smras pa/ snying rje chen po dang ldan pa bdag kyang tshe rabs de dang de dag tu khyod kyi btsun mor gyur cing / khyod kyis byang chub</text></item>
<item><p>255a4</p><section>mdo sde</section><text>thob nas bdag kyang bla na med pa yang dag par rdzogs pa'i byang chub tu lung ston par gyur cig /lha ma yin gyi dbang po mdzes spyod ces bya ba des kyang smras pa/ snying rje chen po dang ldan pa khyod bskal pa grangs med pa de dang de dag tu byang chub kyi spyad pa spyod pa na bdag kyang</text></item>
<item><p>255a5</p><section>mdo sde</section><text>skyes bu dam pa khyod la byams pa dang 'thun pa'i yo byad kyis grogs byed pa'i bran nyid du gyur te/ khyod la bsnyen bkur byed par gyur cig /khyod srid pa tha ma par gyur pa la yang bdag bsnyen bkur byed par gyur cig /skyes bu dam pa khyod kyis byang chub thob nas kyang</text></item>
<item><p>255a6</p><section>mdo sde</section><text>chos dang ldan pa'i chos kyi 'khor lo bskor ba'i phyir gsol ba 'debs par gyur cig /khyod kyis chos bstan pa bdag gis dang por 'bras bu dang bcas par byed par gyur cig /chos kyi bcud kyang 'thung bar gyur cig /'chi ba med pa yang rtogs par gyur cig /</text></item>
<item><p>255a7</p><section>mdo sde</section><text>nyon mongs pa thams cad spangs pa'i phyir dgra bcom pa nyid kyi bar yang thob par gyur cig /de bzhin du sbyar te/ de na lha dang / klu dang / lha ma yin gang gA'i klung gi bye ma snyed dag gis kyang snying rje chen po dang ldan pa de'i spyod pa'i rjes su 'jug pa'i phyir smon</text></item>
<item><p>255b1</p><section>mdo sde</section><text>lam btab ste 'dul ba dag kyang nye bar bkod do/ /de na 'tsho ba pa mi 'gyur 'jigs byed ces bya ba gcig cig 'dug pa des smras pa/ kye bram ze chen po bdag kyang khyod la yo byad mang po dag gis grogs byed par gyur cig /bdag bskal pa dpag tu med</text></item>
<item><p>255b2</p><section>mdo sde</section><text>pa dag tu khyod la 'bras bu dang bcas par spyod cing nye bar 'tsho ba'i nye dur gyur cig /rtag tu dngos po bslang ba'i don du khyod kyi drung du nye bar 'gro bar gyur cig /mal cha dang / stan dang / bgo ba dang / glang po che dang / rta dang / shing rta dang / grong dang / grong khyer dang /</text></item>
<item><p>255b3</p><section>mdo sde</section><text>grong rdal dang / khyim dang / bu dang / bu mo dang / sha dang / khrag dang / pags pa dang / rus pa dang / lag pa dang / rkang pa dang / lce dang / rna ba dang / sna dang / mig dang / mgo dag slong bar gyur cig /bram ze chen po bdag de ltar khyod kyi sbyin pa'i pha rol tu</text></item>
<item><p>255b4</p><section>mdo sde</section><text>phyin pa'i grogs su gyur cig /shes rab kyi pha rol tu phyin pa'i bar gyi grogs su yang gyur cig /bram ze chen po bdag de ltar khyod byang chub kyi spyad pa spyod pa'i pha rol tu phyin pa drug gi grogs su gyur cig /nam khyod kyis byang chub thob pa na bdag kyang khyod kyi</text></item>
<item><p>255b5</p><section>mdo sde</section><text>nyan thos kyi gnas thob par gyur cig /chos kyi phung po brgyad khri 'dzin par gyur cig /rjes su chos ston par gyur cig /khyod kyis bdag bla na med pa yang dag par rdzogs pa'i byang chub tu lung ston par gyur cig /rigs kyi bu bram ze snying rje chen po dang ldan</text></item>
<item><p>255b6</p><section>mdo sde</section><text>pas de thos pa dang / de bzhin gshegs pa rin po che'i snying po'i zhabs la yan lag lngas phyag byas nas 'tsho ba mi 'gyur 'jigs byed la bos te smras pa/ skyes bu dam pa khyod nga'i bla na med pa'i spyod pa'i grogs su 'gyur ba ni legs so legs so/ /khyod tshe rabs</text></item>
<item><p>255b7</p><section>mdo sde</section><text>khrag khrig 'bum phrag tshad med grangs med pa'i bar du nga la dngos po slong ba'i phyir na ma 'ongs pa de'i tshe ngas kyang sems rab tu dang bas sbyin par bya ste/ khyod la yang bsod nams ma yin pa'i cha dang 'thun par ma gyur cig /rigs kyi bu byang chub sems dpa' sems</text></item>
<item><p>256a1</p><section>mdo sde</section><text>dpa' chen po snying rje chen po dang ldan pa des de bzhin gshegs pa rin po che'i snying po'i spyan sngar yang gsol pa/ btsun pa bcom ldan 'das bdag bskal pa bye ba khrag khrig 'bum phrag dpag tu ma mchis grangs ma mchis pa de dang de dag tu bla na med pa yang</text></item>
<item><p>256a2</p><section>mdo sde</section><text>dag par rdzogs pa'i byang chub kyi slad du spyad pa spyod pa'i tshe/ gal te bdag gi mdun du slongs mo pa gang dag mchis nas zas slong bar bgyid cing tshig 'jam po'am/ tshig rtsub po'am/ brnyas pa'i tshig gam/ tshig gsal bas slong bar gyur na/ btsun pa bcom</text></item>
<item><p>256a3</p><section>mdo sde</section><text>ldan 'das gal te bdag gis slongs mo pa la sems kyi skad cig gcig tsam zhig khro ba bskyed par gyur tam/ ma dad pa'i sems bskyed par gyur tam/ sbyin pa'i rnam par smin pa'i 'bras bu 'tshal bas sbyin pa stsol bar gyur na/ phyogs bcu'i 'jig rten gyi khams</text></item>
<item><p>256a4</p><section>mdo sde</section><text>dpag tu ma mchis grangs ma mchis pa gzhan dag na bzhugs te 'tsho zhing gzhes la chos kyang ston pa'i sangs rgyas bcom ldan 'das rnams bdag gis bslus par gyur cig /bdag kyang bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>256a5</p><section>mdo sde</section><text>rgya bar ma gyur cig /btsun pa bcom ldan 'das gal te bdag gis slongs mo pa la sems ma dad pas sbyin pa stsol tam/ sbyin pa de yang len pa po la ma dad pas byin par 'gyur zhing chud za bar 'gyur ram/ gal te tha na skra'i rtse mo'i cha shas kyi tshad tsam zhig dge</text></item>
<item><p>256a6</p><section>mdo sde</section><text>ba'i chos rnams la bar chad bgyid par gyur na bdag gis sangs rgyas bcom ldan 'das rnams bslus par gyur cig /gal te skra'i rtse mo'i cha shas kyi tshad tsam zhig len pa po'i dge ba'i chos rnams la bar chad bgyid par gyur na bdag kyang mnar med par mchi bar gyur cig /</text></item>
<item><p>256a7</p><section>mdo sde</section><text>zas la ji lta ba de bzhin du slongs mo pa gang dag bdag la gos dang / mgo'i bar dag slong bar 'gyur zhing tshig 'jam po'am/ tshig rtsub po'am/ brnyas tshig gam/ tshig gsal bas mgo'i bar dag slong bar bgyid na/ btsun pa bcom ldan 'das gal te</text></item>
<item><p>256b1</p><section>mdo sde</section><text>bdag gis slongs mo pa la sems kyi skad cig gcig tsam zhig khro ba'i sems bskyed par gyur tam/ ma dad pa'i sems bskyed par gyur tam/ sbyin pa'i rnam par smin pa'i 'bras bu 'tshal bas/ mgo bo'i bar dag yongs su gtong bar gyur na/ bdag gis sangs</text></item>
<item><p>256b2</p><section>mdo sde</section><text>rgyas bcom ldan 'das rnams bslus par 'gyur ba nas/ bdag mnar med par mchi ba'i bar du gyur cig /sbyin pa la ji lta ba de bzhin du/ tshul khrims nas shes rab kyi bar dag yongs su gtong ba la yang brjod par bgyi'o/ /rigs kyi bu de nas de bzhin</text></item>
<item><p>256b3</p><section>mdo sde</section><text>gshegs pa rin po che'i snying po des/ byang chub sems dpa' sems dpa' chen po snying rje chen po dang ldan pa la legs so/ /zhes bya ba byin te/ skyes bu dam pa khyod kyis snying rje chen po la gnas pa'i sems kyis smon lam de lta bu btab pa ni/ skyes bu dam pa legs</text></item>
<item><p>256b4</p><section>mdo sde</section><text>so legs so/ /rigs kyi bu thams cad dang ldan pa'i 'khor de dang / lha dang / dri za dang / mi dang / lha ma yin dang bcas pa'i 'jig rten gyis kyang thal mo sbyar te 'khod nas de la legs so/ /zhes bya ba byin te/ skyes bu dam pa khyod kyis snying rje chen po la</text></item>
<item><p>256b5</p><section>mdo sde</section><text>gnas pa'i yid kyis smon lam de lta bu btab pa ni skyes bu dam pa legs so legs so/ /khyod ni snying por 'gyur ba dang 'thun pa'i chos drug gis sems can rnams yang dag par tshim par byed par 'gyur ro/ /rigs kyi bu ji ltar sbyin pa len pa'i byang chub sems dpa' 'tsho</text></item>
<item><p>256b6</p><section>mdo sde</section><text>ba pa mi 'gyur/ 'jigs byed des smon lam btab pa de bzhin du/ srog chags brgyad khri bzhi stong gis kyang smon lam btab bo/ /rigs kyi bu byang chub sems dpa' sems dpa' chen po snying rje chen po dang ldan pa des ji ltar 'tsho ba pa mi 'gyur 'jigs byed</text></item>
<item><p>256b7</p><section>mdo sde</section><text>kyis smon lam btab pa de bzhin du/ srog chags brgyad khri bzhi stong gis kyang smon lam de lta bu dag btab pa thos pa dang / de nas snying rje chen po dang ldan pa de mchog tu dga' ba dang / yid bde ba skyes nas thal mo sbyar te 'dug nas/ thams cad dang ldan pa'i</text></item>
<item><p>257a1</p><section>mdo sde</section><text>'khor la bltas te mchog tu dga' ba'i yid kyis smras pa/ a la la bdag chos kyi mu ge dang / zad pa'i dus dang / nyon mongs pa chen pos dkrugs shing rtsod pa'i dus na snyigs ma lnga dang ldan pa'i 'jig rten gyi mgon med pa'i ded dpon dang / snang</text></item>
<item><p>257a2</p><section>mdo sde</section><text>ba byed pa dang / sgron ma byed pa dang / byis pa skyabs med pa dang / ldongs pa rnams kyi lam ston par 'gyur ba dang / 'di ltar bdag gis sems dang po bskyed pas tshe rabs gzhan dag tu gang dag bdag gi mgo len par 'gyur ba dang / mig dang / rna ba dang /</text></item>
<item><p>257a3</p><section>mdo sde</section><text>sna dang / lce dang / lag pa dang / rkang pa dang / pags pa dang / rus pa dang / khrag dang / kha zas kyi bar dag len par 'gyur zhing / bla na med pa'i byang chub kyis spyod pa'i grogs byed pa de lta bu dag rnyed pa ni ngo mtshar to/ /rigs kyi bu gzhan yang byang chub</text></item>
<item><p>257a4</p><section>mdo sde</section><text>sems dpa' sems dpa' chen po snying rje chen po dang ldan pa des de bzhin gshegs pa rin po che'i snying po'i spyan sngar 'dug ste gsol pa/ btsun pa bcom ldan 'das tshe rabs gzhan gyi bskal pa bye ba khrag khrig 'bum phrag dpag tu ma mchis grangs ma mchis</text></item>
<item><p>257a5</p><section>mdo sde</section><text>pa de dang de dag nas byang chub kyi mthar thug pa'i bar du bdag gi drung du slongs mo pa gang dag nye bar mchi bar 'gyur zhing yun ring po de srid kyi bar du zas sam/ skom dag blangs par gyur pa dang / bdag gis sug pa nas tha na skra'i rtse mo'i cha shas kyi tshad tsam gyi sbyin</text></item>
<item><p>257a6</p><section>mdo sde</section><text>pa blangs par gyur pa'i sems can de dag btsun pa bcom ldan 'das bdag mngon par rdzogs par sangs rgyas nas/ gal te 'khor ba las yongs su thar bar mi bgyid dam/ nyan thos kyi theg pa'am/ rang sangs rgyas kyi theg pa'am/ theg pa chen pos lung ston</text></item>
<item><p>257a7</p><section>mdo sde</section><text>par mi bgyid na/ bdag gis gang dag da ltar phyogs bcu'i 'jig rten gyi khams na bzhugs te/ 'tsho zhing gzhes la chos kyang ston pa'i sangs rgyas bcom ldan 'das de dag bslus par 'gyur ba nas bdag kyang bla na med pa yang dag par rdzogs pa'i byang chub mngon</text></item>
<item><p>257b1</p><section>mdo sde</section><text>par rdzogs par 'tshang rgya bar mi 'gyur ba'i bar du gyur cig /rigs kyi bu gzhan yang de bzhin gshegs pa rin po che'i snying pos byang chub sems dpa' sems dpa' chen po snying rje chen po dang ldan pa la legs so zhes bya ba byin te/ skyes bu dam pa khyod kyis ji ltar</text></item>
<item><p>257b2</p><section>mdo sde</section><text>sngon de bzhin gshegs pa lhun po rtse 'dzin gyis de bzhin gshegs pa 'jig rten dbang phyug 'od zer gyi spyan sngar dang po byang chub tu sems bskyed nas byang chub sems dpa'i spyod pa'i smon lam 'di lta bu btab ste/ skyes bu dam pa des smon lam ji ltar btab pa de</text></item>
<item><p>257b3</p><section>mdo sde</section><text>bzhin du bskal pa chen po gang gA'i klung gi bye ma snyed las shin tu lhag pa de snyed du byang chub sems dpa'i spyod pa spyad nas/ 'di nas shar phyogs logs su sangs rgyas kyi zhing bye ba phrag 'bum 'das pa na 'jig rten gyi khams 'od zer so sor rtog pa zhes bya bar skye dgu'i</text></item>
<item><p>257b4</p><section>mdo sde</section><text>tshe lo brgya thub pa'i nang du bla na med pa yang dag par rdzogs pa'i byang chub mngon par rdzogs par sangs rgyas te/ de bzhin gshegs pa dgra bcom pa yang dag par rdzogs pa'i sangs rgyas ye shes me tog rdul bral byang chub dbang phyug yang dag mtho zhes bya ba sangs</text></item>
<item><p>257b5</p><section>mdo sde</section><text>rgyas bcom ldan 'das kyi bar du gyur cing / lo bzhi bcu rtsa lngar sangs rgyas kyi mdzad pa mdzad nas phung po lhag ma med pa'i mya ngan las 'das pa'i dbyings su zhugs so/ /snying rje chen po dang ldan pa de bzhin gshegs pa ye shes me tog rdul bral byang chub dbang phyug</text></item>
<item><p>257b6</p><section>mdo sde</section><text>yang dag mtho yongs su mya ngan las 'das nas de'i dam pa'i chos kyi tshul ni lo stong du gnas par gyur to/ /dam pa'i chos nub nas dam pa'i chos kyi gzugs brnyan yang lo stong du gnas par gyur to/ /snying rje chen po dang ldan pa de bzhin gshegs pa ye shes</text></item>
<item><p>257b7</p><section>mdo sde</section><text>me tog rdul bral byang chub dbang phyug yang dag mtho yongs su mya ngan las 'das pa'i dam pa'i chos kyi tshul dang / dam pa'i chos kyi gzugs brnyan gnas pa na dge slong dang / dge slong ma gang dag tshul khrims 'chal pa/ sdig pa'i chos dang ldan pa/ mi</text></item>
<item><p>258a1</p><section>mdo sde</section><text>'thun par spyod pa/ mchod rten gyi nor 'phrog pa/ ngo tsha med pa rnams dang / chos kyi mchod pa gcod par byed pa/ ngo tsha med pa dang 'dres pa rnams dang / phyogs bzhi'i dge 'dun dang / mngon du gyur pa'i dge 'dun rnams kyi gos dang / zas</text></item>
<item><p>258a2</p><section>mdo sde</section><text>dang / mal cha dang / stan dang / nad kyi gsos sman dang / yo byad gcod cing gang zag gir yongs su bzung ste/ bdag spyod par byed pa'am/ khyim pa la sbyin par byed pa thams cad kyang snying rje chen po dang ldan pa de bzhin gshegs pa ye shes me tog rdul bral byang chub</text></item>
<item><p>258a3</p><section>mdo sde</section><text>dbang phyug yang dag mtho des theg pa gsum po dag gis rim gyis lung bstan to/ /snying rje chen po dang ldan pa gang su dag bcom ldan 'das de'i bstan pa la ngur smrig dmar po bgos pa thams cad kyang theg pa gsum po dag gis phyir mi ldog par lung bstan to/ /</text></item>
<item><p>258a4</p><section>mdo sde</section><text>dge slong ngam/ dge slong ma'am/ dge bsnyen nam/ dge bsnyen ma gang su dag snga ma kho na bzhin du ltung ba'i rtsa ba byung bar gyur pa de dag kyang ston par 'du shes pa'i dge ba'i rtsa ba'i rnam par smin pa yod pas de bzhin gshegs pa des theg pa gsum po dag gis phyir</text></item>
<item><p>258a5</p><section>mdo sde</section><text>mi ldog par lung bstan pa de bzhin du skyes bu dam pa khyod kyis kyang byang chub kyi spyod pa'i smon lam btab pa legs so legs so/ /rigs kyi bu gzhan yang byang chub sems dpa' sems dpa' chen po snying rje chen po dang ldan pa des de bzhin gshegs pa rin po che'i</text></item>
<item><p>258a6</p><section>mdo sde</section><text>snying po'i spyan sngar gsol pa/ btsun pa bcom ldan 'das bdag gi smon lam ni 'di lta bu lags te/ ji srid du bdag bla na med pa yang dag par rdzogs pa'i byang chub kyi spyad pa spyod pa nas/ byang chub kyi mthar thug pa'i spyad pa spyod pa'i bar du bdag gis sems can</text></item>
<item><p>258a7</p><section>mdo sde</section><text>gang dag sbyin pa'i pha rol tu phyin pa dang / shes rab kyi pha rol tu phyin pa'i bar la sbyor bar 'gyur ba dang / yang dag par 'dzin du stsol bar 'gyur ba dang / rab tu 'god par 'gyur ba'am/ tha na dge ba'i rtsa ba skra'i rtse mo'i cha shas kyi tshad tsam la sbyor bar 'gyur ba'i sems can</text></item>
<item><p>258b1</p><section>mdo sde</section><text>de dag las sems can 'ga' tsam zhig bdag gis theg pa gsum po dag gis phyir mi ldog pa'i sa la bkod par ma gyur na/ bdag gis phyogs bcu'i 'jig rten gyi khams dpag tu ma mchis grangs ma mchis pa dag na bzhugs te/ 'tsho zhing gzhes la chos kyang</text></item>
<item><p>258b2</p><section>mdo sde</section><text>ston pa'i sangs rgyas bcom ldan 'das rnams bslus par gyur cig /bdag kyang bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig /btsun pa bcom ldan 'das bdag gis bla na med pa'i ye shes thob nas kyang sems</text></item>
<item><p>258b3</p><section>mdo sde</section><text>can gang dag bdag gis bstan pa la chos gos ngur smrig bgos par gyur pa las ltung ba'i rtsa ba byung bar gyur pa'am/ nyon mongs pa can gyi lta ba la zhugs par gyur pa'am/ dkon mchog gsum la 'khrul par gyur cing / nongs pa dang bcas par gyur</text></item>
<item><p>258b4</p><section>mdo sde</section><text>pa'i dge slong dang / dge slong ma dang / dge bsnyen dang / dge bsnyen ma gang dag skad cig gcig tsam bdag la ston pa'i 'du shes sam/ gus pa'i sems bskyed par gyur pa'i sems can de dag las btsun pa bcom ldan 'das gal te bdag gis tha na sems</text></item>
<item><p>258b5</p><section>mdo sde</section><text>can 'ga' tsam zhig spangs shing theg pa gsum po dag gis phyir mi ldog par lung bstan par ma gyur na bdag gis sangs rgyas bcom ldan 'das rnams bslus par 'gyur ba nas bdag bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>258b6</p><section>mdo sde</section><text>rgya bar mi 'gyur ba'i bar du gyur cig /btsun pa bcom ldan 'das bdag byang chub thob pa'i chos gos ngur smrig dmar po lha dang mi rnams kyis gus par bgyis pa dang / bla mar bgyis pa dang / ri mor bgyis pa dang / mchod par bgyis par 'gyur ba mthong</text></item>
<item><p>258b7</p><section>mdo sde</section><text>ma thag tu ngur smrig mgul na thogs par 'gyur ba'i sems can rnams kyang theg pa gsum po dag gis phyir mi ldog par gyur cig /sems can gang dag bza' ba dang / btung ba dang bral zhing bkres pa dang / skom pas gnod par gyur pa rnams dang / tha na gnod</text></item>
<item><p>259a1</p><section>mdo sde</section><text>sbyin dbul po rnams dang / gshin rje'i 'jig rten pa'i sems can gang dag tha na chos gos ngur smrig sor bzhi tsam 'tshal bar 'gyur ba de dag thams cad kyang bza' ba dang / btung ba phun sum tshogs par 'gyur zhing bsam pa yongs su rdzogs</text></item>
<item><p>259a2</p><section>mdo sde</section><text>par gyur cig /lha'am/ gnod sbyin nam/ srin po'am/ klu'am/ lha ma yin nam/ nam mkha' lding ngam/ mi'am ci'am/ lto 'phye chen po'am/ grul bum 'am/ sha za'am/ mi'am/ sems can gang dag phan tshun zhe 'gras shing 'khon gcugs</text></item>
<item><p>259a3</p><section>mdo sde</section><text>mang por gyur pa rnams dang / phan tshun 'gyed cing g.yul ngor zhugs te/ g.yul sprod par gyur pa rnams kyis kyang bdag gi chos gos ngur smrig rjes su dran par gyur na/ sems can de dag snying rje'i sems dang / 'jam pa'i sems dang / kho na med pa'i sems dang</text></item>
<item><p>259a4</p><section>mdo sde</section><text>las su rung ba'i sems su gyur cig /sems can gang dag g.yul ngo'am/ 'gyed pa'am/ 'thab pa'am/ rtsod pa'i nang du bsrung ba dang / mchod par bgyi ba dang / gus par bgyi ba'i slad du ngur smrig gi dum bu 'chang bar 'gyur ba'i sems can de dag kyang</text></item>
<item><p>259a5</p><section>mdo sde</section><text>rtag tu rgyal bar 'gyur ba dang / 'khrul pa ma mchis pa dang / rnam par 'tshe ba ma mchis par gyur cig /g.yul ngo dang / 'gyed pa dang / thab mo dang / rtsod pa de dag las kyang legs par yongs su thar bar gyur cig /btsun pa bcom ldan 'das gal te bdag</text></item>
<item><p>259a6</p><section>mdo sde</section><text>gi chos gos ngur smrig dmar po 'phags pa'i yon tan lnga po de dag dang ldan par ma gyur na/ bdag gis phyogs bcu'i sangs rgyas bcom ldan 'das rnams bslus par 'gyur ba nas/ bdag gis sangs rgyas kyi mdzad pa mtha' dag yongs su rdzogs par bgyid par</text></item>
<item><p>259a7</p><section>mdo sde</section><text>rngo mi thogs pa dang / bdag gis chos rnams bskyud par 'gyur ba dang / bdag gis gzhan mu stegs can rnams tshar gcod par rngo mi thogs pa'i bar du gyur cig /btsun pa bcom ldan 'das gang dag bdag mngon par rdzogs par sangs rgyas nas yongs su mya</text></item>
<item><p>259b1</p><section>mdo sde</section><text>ngan las 'das kyi bar du de bzhin gshegs pa shAkya thub pa la phyag 'tshal lo zhes tshig tu brjod cing phyag 'tshal bar 'gyur ba de dag thams cad kyang las kyi sgrib pa bas par 'gyur zhing / mthar yang sangs rgyas kyi zhing yongs su mya ngan las 'da' ba bla na med pas</text></item>
<item><p>259b2</p><section>mdo sde</section><text>yongs su mya ngan las 'das par 'gyur lags so/ /rigs kyi bu de nas de bzhin gshegs pa rin po che'i snying po des phyag g.yas pa brkyang ste/ phyag gi mthil gyis byang chub sems dpa' snying rje chen po dang ldan pa'i mgo la byugs nas bka' stsal pa/ skyes bu</text></item>
<item><p>259b3</p><section>mdo sde</section><text>dam pa khyod kyi smon lam ni dge ba/ bzang ba/ rab tu gtan la bab pa yin te legs so legs so/ /skyes bu dam pa khyod ni de bzhin du 'phags pa'i yon tan lnga dang ldan pa'i ngur smrig dmar pos sems can rnams nye bar 'tsho bar byed par 'gyur ro/ /kye rigs kyi</text></item>
<item><p>259b4</p><section>mdo sde</section><text>bu byang chub sems dpa' sems dpa' chen po snying rje chen po dang ldan pa de de bzhin gshegs pas bsod nams kyi phyag sor ring pos yongs su bkab cing phyag g.yas pa 'jam zhing gzhon pa'i mthil gyis byugs pa dang / lung bstan cing legs so zhes bya ba byin</text></item>
<item><p>259b5</p><section>mdo sde</section><text>pa des mchog tu dga' zhing rab tu dad pa skyes nas/ tshe lo nyi shu lon pa lta bu'i tshad tsam du gzhon nur red do/ /rigs kyi bu gzhan yang thams cad dang ldan pa'i 'khor de dang / lha dang / dri za dang / mi dang / lha ma yin du bcas pa rnams dang / snying rje chen po dang ldan</text></item>
<item><p>259b6</p><section>mdo sde</section><text>pa la mchod pa'i las bya ba'i phyir brtson par gyur cing / me tog dang rol mo'i sgra dag gis byang chub sems dpa' sems dpa' chen po snying rje chen po dang ldan pa la mchod pa byas te/ bsngags pa dang / tshigs su bcad pa sna tshogs kyis bstod nas thal mo sbyar te 'khod do/ /</text></item>
<item><p>259b7</p><section>mdo sde</section><text>theg pa chen po'i mdo snying rje pad ma dkar po las lung bstan pa'i le'u zhes bya ste bzhi pa'o// //bam po bcu gsum pa/ rigs kyi bu byang chub sems dpa' sems dpa' chen po snying rje chen po dang ldan pa des yang de bzhin gshegs pa rin po che'i snying</text></item>
<item><p>260a1</p><section>mdo sde</section><text>po'i zhabs la yan lag lngas phyag byas te/ de bzhin gshegs pa rin po che'i snying po'i spyan sngar 'dug nas de bzhin gshegs pa rin po che'i snying po la gus pa dang bcas pas yongs su zhus pa/ btsun pa bcom ldan 'das bcom ldan 'das kyis</text></item>
<item><p>260a2</p><section>mdo sde</section><text>byang chub sems dpa' rnams kyi lam ting nge 'dzin gyi sgo bstan pa dang / tshogs rnam par dag pa'i sgo'i chos kyi rnam grangs bstan lags na/ btsun pa bcom ldan 'das bcom ldan 'das kyis byang chub sems dpa' rnams kyi lam ting nge 'dzin gyi sgo bstan</text></item>
<item><p>260a3</p><section>mdo sde</section><text>pa dang / tshogs rnam par dag pa'i sgo'i chos kyi rnam grangs bstan pa/ btsun pa bcom ldan 'das ji tsam gyis na ting nge 'dzin gyi sgo bstan pa dang / tshogs rnam par dag pa'i sgo'i chos kyi rnam grangs yongs su rdzogs par 'gyur lags/ btsun pa bcom</text></item>
<item><p>260a4</p><section>mdo sde</section><text>ldan 'das rigs kyi bu'am/ rigs kyi bu mo tshogs ji lta bu dang ldan na bstan par gnas pa lags/ ting nge 'dzin gyi sgo bstan pa ji lta bus ni brgyan pa lags/ rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas rin po</text></item>
<item><p>260a5</p><section>mdo sde</section><text>che'i snying pos byang chub sems dpa' sems dpa' chen po snying rje chen po dang ldan pa de la 'di skad ces bka' stsal to/ /snying rje chen po dang ldan pa khyod kyi zhu ba bzang po spobs pa dge ste/ snying rje chen po dang ldan pa khyod de ltar de bzhin gshegs pa la don de lta bu yongs</text></item>
<item><p>260a6</p><section>mdo sde</section><text>su zhu bar sems pa ni snying rje chen po dang ldan pa khyod sems can dpag tu med grangs med pa rnams la phan pa byed pa dang / gces spras byed pa rgya chen po skyes pa yin te/ legs so legs so/ /snying rje chen po dang ldan pa de'i phyir legs par rab tu nyon la yid la</text></item>
<item><p>260a7</p><section>mdo sde</section><text>zung shig dang ngas khyod la bshad par bya'o/ /snying rje chen po dang ldan pa byang chub sems dpa' sems dpa' chen po rnams kyi ting nge 'dzin dpa' bar 'gro ba zhes bya ba yod do/ /byang chub sems dpa'i ting nge 'dzin de la gnas pa ni ting nge 'dzin thams cad</text></item>
<item><p>260b1</p><section>mdo sde</section><text>la rjes su zhugs pa yin no/ /rin chen phyag rgya zhes bya ba'i ting nge 'dzin yod de/ des ni ting nge 'dzin thams cad la phyag rgyas 'debs par byed do/ /seng ge rnam par rtse ba zhes bya ba'i ting nge 'dzin yod de/ de la gnas nas ting nge 'dzin thams cad kyis rnam par</text></item>
<item><p>260b2</p><section>mdo sde</section><text>rtse bar byed do/ /zla ba bzang po zhes bya ba'i ting nge 'dzin gyis ni ting nge 'dzin thams cad snang bar byed do/ /zla ba'i rgyal mtshan tog ces bya ba'i ting nge 'dzin gyis ni ting nge 'dzin thams cad kyi rgyal mtshan 'dzin par byed do/ /chos thams cad las mngon par 'phags pa'i</text></item>
<item><p>260b3</p><section>mdo sde</section><text>ting nge 'dzin gyis ni ting nge 'dzin thams cad khong du chud par byed do/ /phyag rgya rnam par lta ba'i ting nge 'dzin gyis ni ting nge 'dzin thams cad kyi spyi gtsug rnam par lta bar byed do/ /chos kyi dbyings su rnam par song ba'i ting nge 'dzin gyis ni byang chub sems dpa' chos</text></item>
<item><p>260b4</p><section>mdo sde</section><text>kyi dbyings thams cad rnam par nges par 'gro bar byed do/ /nges pa'i rgyal mtshan tog gi ting nge 'dzin gyis ni ting nge 'dzin thams cad kyi rgyal mtshan 'dzin par byed do/ /rdo rje'i ting nge 'dzin gyis ni ting nge 'dzin thams cad mi phyed par byed do/ /chos la 'jug pa'i</text></item>
<item><p>260b5</p><section>mdo sde</section><text>phyag rgya'i ting nge 'dzin gyis ni chos thams cad la phyag rgyas 'debs par byed do/ /ting nge 'dzin gyi rgyal po shin tu brtan pa'i ting nge 'dzin gyis ni ting nge 'dzin thams cad la rgyal po nyid du rab tu gnas par byed do/ /'od zer 'gyed pa'i ting nge 'dzin gyis ni ting nge 'dzin</text></item>
<item><p>260b6</p><section>mdo sde</section><text>thams cad la 'od zer 'gyed par byed do/ /stobs kyi brtson 'grus kyi ting nge 'dzin gyis ni ting nge 'dzin thams cad la stobs dang brtson 'grus su byed do/ /yang dag par 'phags pa'i ting nge 'dzin gyis ni ting nge 'dzin thams cad las gyen du 'phags par byed do/ /nges pa'i tshig</text></item>
<item><p>260b7</p><section>mdo sde</section><text>ston pa'i ting nge 'dzin gyis ni ting nge 'dzin thams cad kyi tshig la 'jug par byed do/ /tshig la 'jug pa'i ting nge 'dzin gyis ni ting nge 'dzin thams cad kyi ming gi rjes su 'jug par byed do/ /phyogs la rnam par lta ba'i ting nge 'dzin gyis ni ting nge 'dzin thams</text></item>
<item><p>261a1</p><section>mdo sde</section><text>cad la rnam par lta bar byed do/ /chos thams cad rab tu 'byed pa'i ting nge 'dzin gyis ni chos thams cad kyis rab tu dbye ba rjes su rtogs par byed do/ /phyag rgya yongs su 'dzin pa'i ting nge 'dzin gyis ni ting nge 'dzin thams cad kyi phyag rgya 'dzin par byed</text></item>
<item><p>261a2</p><section>mdo sde</section><text>do/ /chos thams cad la dben pa'i ting nge 'dzin gyis ni ting nge 'dzin thams cad las dben pa'i chos nyid la rjes su 'jug par byed do/ /brjed pa med pa'i ting nge 'dzin gyis ni ting nge 'dzin thams cad mi brjed par byed do/ /chos thams cad las mi g.yo ba'i ting nge</text></item>
<item><p>261a3</p><section>mdo sde</section><text>'dzin gyis ni ting nge 'dzin thams cad la mi g.yo ba nyid du gnas par byed do/ /chos thams cad yang dag par 'du ba rgya mtsho'i phyag rgya'i ting nge 'dzin gyis ni ting nge 'dzin thams cad sdud cing yang dag par 'du bar byed do/ /chos thams cad la rlom sems med pa'i ting</text></item>
<item><p>261a4</p><section>mdo sde</section><text>nge 'dzin gyis ni ting nge 'dzin thams cad la 'byung ba dang / 'jug pa'i rlom sems med par byed do/ /nam mkha' khyab par byed pa'i ting nge 'dzin gyis ni ting nge 'dzin thams cad la nam mkha' ltar khyab par byed do/ /chos thams cad rgyun mi gcod pa'i ting nge</text></item>
<item><p>261a5</p><section>mdo sde</section><text>'dzin gyis ni ting nge 'dzin thams cad rgyun mi 'chad par byed do/ /rdo rje'i dkyil 'khor gyi ting nge 'dzin gyis ni ting nge 'dzin thams cad kyi dkyil 'khor 'dzin par byed do/ /chos thams cad ro gcig pa'i ting nge 'dzin gyis ni ting nge 'dzin thams cad kyi bcud</text></item>
<item><p>261a6</p><section>mdo sde</section><text>'dzin par byed do/ /rin chen rgyal ba'i ting nge 'dzin gyis ni yo byad kyi nyon mongs pa thams cad spong bar byed do/ /chos thams cad skye ba med pa dang / pa'i ting nge 'dzin gyis ni chos thams cad skye ba med pa dang / 'gag pa med par ston par byed do/ /rnam par snang ba'i ting nge 'dzin</text></item>
<item><p>261a7</p><section>mdo sde</section><text>gyis ni ting nge 'dzin thams cad lam me lhan ne lhang nger byed do/ /chos thams cad 'gag pa med pa'i ting nge 'dzin gyis ni ting nge 'dzin thams cad rnam par 'byed par byed do/ /tshol ba med pa'i ting nge 'dzin gyis ni ting nge 'dzin thams cad la ting nge 'dzin gyi chos</text></item>
<item><p>261b1</p><section>mdo sde</section><text>rnams nam yang tshol bar mi byed do/ /gnas la rten pa med pa'i ting nge 'dzin gyis ni ting nge 'dzin thams cad la gnas pa'i chos nam yang yang dag par rjes su mi mthong bar byed do/ /nam mkha' lta bu'i ting nge 'dzin gyis ni ting nge 'dzin thams cad nam mkha'i ngo</text></item>
<item><p>261b2</p><section>mdo sde</section><text>bo nyid lta bur snying po med pa nyid du yang dag par rjes su mthong bar byed do/ /sems med pa'i ting nge 'dzin gyis ni ting nge 'dzin thams cad la sems dang sems las byung ba'i chos rnams spong bar byed do/ /gzugs mu med pa'i ting nge 'dzin gyis ni gzugs kun tu snang</text></item>
<item><p>261b3</p><section>mdo sde</section><text>bar byed do/ /dri ma med pa'i sgron ma'i ting nge 'dzin gyis ni ting nge 'dzin thams cad la sgron ma bzhin du byed do/ /chos thams cad mu med pa'i ting nge 'dzin gyis ni ting nge 'dzin thams cad la ye shes mu med par ston par byed do/ /glog lta bu'i ting nge 'dzin gyis ni ting nge</text></item>
<item><p>261b4</p><section>mdo sde</section><text>'dzin thams cad la shes pa mu med pa ston par byed do/ /'od thams cad byed pa'i ting nge 'dzin gyis ni ting nge 'dzin thams cad 'od byed pa'i sgo nye bar ston par byed do/ /khams kyi mtha'i ting nge 'dzin gyis ni ting nge 'dzin mtha' med pa thams cad rnam par shes par bya</text></item>
<item><p>261b5</p><section>mdo sde</section><text>ba'i phyir nye bar ston par byed do/ /ting nge 'dzin dag pa dam pa'i ting nge 'dzin gyis ni ting nge 'dzin gyi chos rnams las stong pa nyid rjes su thob par byed do/ /lhun po ltar bkra ba'i ting nge 'dzin gyis ni chos thams cad gsog nyid du kun tu ston par byed do/ /'od dri ma med</text></item>
<item><p>261b6</p><section>mdo sde</section><text>pa'i ting nge 'dzin gyis ni ting nge 'dzin thams cad kyi dri ma sel bar byed do/ /chos thams cad kyi brda'i ting nge 'dzin gyis ni ting nge 'dzin thams cad ma 'dres pa nyid du yang dag par ston par byed do/ /dga' ba byed pa'i ting nge 'dzin gyis ni ting nge 'dzin thams cad la dga'</text></item>
<item><p>261b7</p><section>mdo sde</section><text>ba rab tu thob par byed do/ /chos thams cad kyi ngo bo nyid la rnam par rtse ba'i ting nge 'dzin gyis ni ting nge 'dzin thams cad la ngo bo nyid mi dmigs pa ston par byed do/ /glog 'gyur ba'i ting nge 'dzin gyis ni ting nge 'dzin thams cad la mi zad pa nyid ston par byed do/ /chos</text></item>
<item><p>262a1</p><section>mdo sde</section><text>thams cad la rnam par g.yeng ba med cing rdul dang bral ba'i ting nge 'dzin gyis ni ting nge 'dzin thams cad kyi shes pa rdul dang bral ba nye bar ston par byed do/ /mi zad pa dang ldan pa'i ting nge 'dzin gyis ni ting nge 'dzin thams cad kyi zad pa med pa dang / zad</text></item>
<item><p>262a2</p><section>mdo sde</section><text>pa med pa ma yin pa yang dag par ston par byed do/ /chos thams cad bsam gyis mi khyab cing rnam par dag pa'i ting nge 'dzin gyis ni chos thams cad mig yor lta bur ston par byed do/ /gzi brjid yod pa'i ting nge 'dzin gyis ni ting nge 'dzin thams cad la ye shes</text></item>
<item><p>262a3</p><section>mdo sde</section><text>'bar bar byed do/ /zad pa dang bral ba'i ting nge 'dzin gyis ni ting nge 'dzin thams cad zad pa med pa dang / nyams pa med par ston par byed do/ /mi g.yo ba'i ting nge 'dzin gyis ni chos thams cad la g.yo bar mi byed/ 'gul bar mi byed/ 'phro bar mi byed do/ /</text></item>
<item><p>262a4</p><section>mdo sde</section><text>rnam par 'phel ba'i ting nge 'dzin gyis ni ting nge 'dzin dang snyoms par 'jug pa thams cad la shes bya rnam par 'phel bar yang dag par rjes su mthong bar byed do/ /nyi ma'i sgron ma'i ting nge 'dzin gyis ni ting nge 'dzin thams cad la 'od zer gyi sgo dag 'gyed par byed do/ /zla ba</text></item>
<item><p>262a5</p><section>mdo sde</section><text>dri ma med pa'i ting nge 'dzin gyis ni ting nge 'dzin thams cad la snang bar byed do/ /snang ba dag pa'i ting nge 'dzin gyis ni ting nge 'dzin thams cad la so so yang dag par rig pa bzhi rab tu thob par byed do/ /bya ba dang mi bya ba'i ting nge 'dzin gyis ni bya ba dang mi bya ba'i bya ba byed cing</text></item>
<item><p>262a6</p><section>mdo sde</section><text>ye shes rtogs kyang yang dag par rjes su mthong bar byed do/ /rdo rje lta bu'i ting nge 'dzin gyis ni chos thams cad nges par 'byed par byed cing gang la 'byed pa yang yang dag par rjes su mi mthong bar byed do/ /sems gnas pa'i ting nge 'dzin gyis ni sems g.yo bar mi</text></item>
<item><p>262a7</p><section>mdo sde</section><text>byed/ 'gul bar mi byed/ snang bar mi byed cing gnod par 'gyur ba yang med la/ de 'di snyam du 'di ni sems yin no snyam du yang mi sems par byed do/ /kun tu snang ba'i ting nge 'dzin gyis ni ting nge 'dzin thams cad la snang ba yang dag par rjes su mthong bar</text></item>
<item><p>262b1</p><section>mdo sde</section><text>byed do/ /rab tu gnas pa'i ting nge 'dzin gyis ni ting nge 'dzin thams cad la rab tu gnas pa nyid kyis rab tu gnas par byed do/ /rin chen brtsegs pa'i ting nge 'dzin gyis ni ting nge 'dzin thams cad la rin po che brtsegs pa lta bur kun tu snang bar byed do/ /chos dam pa'i</text></item>
<item><p>262b2</p><section>mdo sde</section><text>phyag rgya'i ting nge 'dzin gyis ni ting nge 'dzin thams cad la phyag rgya 'debs par byed cing chos thams cad mnyam pa nyid kyi phyir mnyam pa nyid ma gtogs pa'i chos 'ga' yang yang dag par rjes su mi mthong bar byed do/ /dga' ba spong ba'i ting nge 'dzin gyis ni chos thams cad</text></item>
<item><p>262b3</p><section>mdo sde</section><text>la dga' ba spong bar byed do/ /chos kyi sgron ma'i ting nge 'dzin gyis ni chos thams cad la yi ge mi mnyam pa nyid rab tu 'thob par byed do/ /yi ge dang bral ba'i ting nge 'dzin gyis ni chos thams cad la yi ge gcig kyang mi dmigs par byed do/ /dmigs pa gcod</text></item>
<item><p>262b4</p><section>mdo sde</section><text>pa'i ting nge 'dzin gyis ni chos thams cad la dmigs pa rnam par gcod par byed do/ /'gyur ba med pa'i ting nge 'dzin gyis ni chos thams cad la 'gyur ba mi dmigs par byed do/ /rang bzhin rnam par dag pa'i ting nge 'dzin gyis ni chos thams cad la phan 'dogs</text></item>
<item><p>262b5</p><section>mdo sde</section><text>pa mi dmigs par byed do/ /gnas med par rgyu ba'i ting nge 'dzin gyis ni chos thams cad la gnas mi dmigs par byed do/ /rab rib dang bral ba'i ting nge 'dzin gyis ni ting nge 'dzin thams cad kyi spyod pa yang dag par rjes su mi mthong zhing mun pa'i yul las</text></item>
<item><p>262b6</p><section>mdo sde</section><text>yang dag par 'da' bar byed do/ /yon tan thams cad kyi tshogs su gyur pa'i ting nge 'dzin gyis ni chos thams cad la bstsags pa spong bar byed do/ /sems med par gnas pa'i ting nge 'dzin gyis ni chos thams cad la sems zhes bya ba mi dmigs par byed do/ /</text></item>
<item><p>262b7</p><section>mdo sde</section><text>byang chub kyi yan lag yod pa'i ting nge 'dzin gyis ni chos thams cad rtogs par byed do/ /dran pa rnam par 'phro ba'i ting nge 'dzin gyis ni chos thams cad la spobs pa grangs med pa thob par byed do/ /de byed pa'i shes pa rnam par dag pa'i ting nge 'dzin gyis ni chos thams</text></item>
<item><p>263a1</p><section>mdo sde</section><text>cad la mi mnyam pa dang mnyam pa nyid rab tu thob par byed do/ /ye shes tog gi ting nge 'dzin gyis ni khams gsum thams cad las yang dag par 'da' bar byed do/ /shes pa nye bar gcod pa'i ting nge 'dzin gyis ni chos thams cad rnam par gcod</text></item>
<item><p>263a2</p><section>mdo sde</section><text>pa yang dag par rjes su mthong bar byed do/ /ye shes rnam par 'phro ba'i ting nge 'dzin gyis ni chos thams cad kyi rnam par 'phro ba nyid rjes su thob par byed do/ /gnas med pa'i ting nge 'dzin gyis ni chos thams cad gnas su gyur pa med pa nyid du yang dag par rjes su</text></item>
<item><p>263a3</p><section>mdo sde</section><text>mthong bar byed do/ /bkod pa gcig pa'i ting nge 'dzin gyis ni chos 'ga' yang gnyis su yang dag par rjes su mi mthong bar byed do/ /rnam par sgrub pa dang ldan pa'i ting nge 'dzin gyis ni chos thams cad kyi rnam par bsgrub par yang dag par rjes su mthong bar byed do/ /</text></item>
<item><p>263a4</p><section>mdo sde</section><text>srid pa'i gzhi thams cad rnam par sel ba thams cad du gtogs pa'i ting nge 'dzin gyis ni chos thams cad la nges par 'byed pa'i ye shes 'jug cing gang la 'jug pa 'ga' yang mi rnyed par byed do/ /brda dang sgra la 'jug pa'i ting nge 'dzin gyis ni sgra dang brda thams cad</text></item>
<item><p>263a5</p><section>mdo sde</section><text>kyi rjes su 'jug par byed do/ /sgra dbyangs kyi yi ge dang bral ba'i ting nge 'dzin gyis ni chos thams cad yi ge dang bral bar yang dag par rjes su mthong bar byed do/ /ye shes kyi sgron ma dang ldan pa'i ting nge 'dzin gyis ni ting nge 'dzin thams cad la gzi brjid kyis lam me</text></item>
<item><p>263a6</p><section>mdo sde</section><text>lhan ne lhang nger byed do/ /ye shes mchog gi mtshan nyid rnam par bsgyings pa'i ting nge 'dzin gyis ni chos thams cad la yongs su dag pa'i mtshan nyid ston par byed do/ /mngon par shes pa med pa'i mtshan nyid dang ldan pa'i ting nge 'dzin gyis ni chos thams cad la</text></item>
<item><p>263a7</p><section>mdo sde</section><text>mngon par rig pa med par yang dag par rjes su mthong bar byed do/ /rnam pa thams cad kyi mchog dang ldan pa'i ting nge 'dzin gyis ni chos dang ting nge 'dzin thams cad la rnam pa thams cad kyi mchog dang ldan par byed do/ /sdug bsngal thams cad shin tu spong</text></item>
<item><p>263b1</p><section>mdo sde</section><text>ba'i ting nge 'dzin gyis ni chos thams cad la gnas pa med pa yang dag par rjes su mthong bar byed do/ /byed rgyu mi zad pa'i ting nge 'dzin gyis ni chos thams cad la zad par yang dag par rjes su mi mthong bar byed do/ /gzungs kyi gzhi'i ting nge 'dzin gyis ni ting nge 'dzin thams</text></item>
<item><p>263b2</p><section>mdo sde</section><text>cad dang / chos thams cad 'dzin cing yang dag pa nyid dang / log pa nyid yang dag par rjes su mi mthong bar byed do/ /'gag pa dang 'gal ba rab tu zhi ba'i ting nge 'dzin gyis ni chos thams cad dang 'thun pa dang 'gal ba yang dag par rjes su mi mthong bar byed do/ /</text></item>
<item><p>263b3</p><section>mdo sde</section><text>'od dri ma med pa'i ting nge 'dzin gyis ni ting nge 'dzin thams cad la 'dus byas kyi dri ma dang bral ba yang dag par rjes su mi mthong bar byed do/ /snying po dang ldan pa'i ting nge 'dzin gyis ni chos thams cad la snying po med pa mi dmigs par byed do/ /zla ba nya ba dri ma med pa'i</text></item>
<item><p>263b4</p><section>mdo sde</section><text>ting nge 'dzin gyis ni ting nge 'dzin thams cad la yon tan yongs su rdzogs par byed do/ /bkod pa chen po'i ting nge 'dzin gyis ni ting nge 'dzin thams cad la bkod pa chen po dang ldan par byed do/ /snang ba thams cad rab tu 'byed pa'i ting nge 'dzin gyis ni/ chos thams</text></item>
<item><p>263b5</p><section>mdo sde</section><text>cad la ye shes kyis snang bar byed do/ /mnyam pa nyid rnam par snang bar byed pa'i ting nge 'dzin gyis ni ting nge 'dzin thams cad la rtse gcig pa nyid rab tu thob par byed do/ /nyon mongs pa med pa dang nyon mongs pa dang bcas pa thams cad yang dag par 'du ba'i ting nge</text></item>
<item><p>263b6</p><section>mdo sde</section><text>'dzin gyis ni ting nge 'dzin thams cad la nyon mongs pa med par byed do/ /rlung gi gnas kyi ting nge 'dzin gyis ni chos thams cad la gnas par mi byed do/ /de bzhin nyid la gnas shing sems med pa'i ting nge 'dzin gyis ni chos thams cad kyi de bzhin nyid las phyir mi ldog par byed</text></item>
<item><p>263b7</p><section>mdo sde</section><text>do/ /lus kyi skyon yang dag par sel ba'i ting nge 'dzin gyis ni chos thams cad la 'jig tshogs mi dmigs par byed do/ /dag gi skyon rnam par 'jig pas nam mkha' ltar gyur pa'i ting nge 'dzin gyis ni byang chub sems dpa' chos thams cad la ngag gi las mi dmigs par byed</text></item>
<item><p>264a1</p><section>mdo sde</section><text>do/ /nam mkha' ltar chags pa med la rnam par grol zhing gos pa med pa'i ting nge 'dzin la gnas pa'i byang chub sems dpa' ni chos thams cad la nam mkha' ltar chags pa med pa nyid rjes su thob par 'gyur te/ de ni theg pa chen po la yang dag par zhugs</text></item>
<item><p>264a2</p><section>mdo sde</section><text>pa'i byang chub sems dpa' sems dpa' chen po rnams kyi ting nge 'dzin gyi sgo bstan pa yin no/ /de la byang chub sems dpa' sems dpa' chen po rnams kyi tshogs rnam par dag pa'i sgo sdud pa'i chos kyi rnam grangs gang zhe na/ byang chub sems dpa' rnams kyi sbyin pa'i tshogs ni</text></item>
<item><p>264a3</p><section>mdo sde</section><text>sems can thams cad yongs su smin par byed par 'gyur ro/ /byang chub sems dpa' rnams kyi tshul khrims kyi tshogs ni smon lam yongs su rdzogs par byed par 'gyur ro/ /byang chub sems dpa' rnams kyi bzod pa'i tshogs ni mtshan dang dpe byad bzang po yongs su</text></item>
<item><p>264a4</p><section>mdo sde</section><text>rdzogs par byed par 'gyur ro/ /byang chub sems dpa' rnams kyi brtson 'grus kyi tshogs ni dgos pa thams cad yongs su rdzogs par byed par 'gyur ro/ /byang chub sems dpa' rnams kyi bsam gtan gyi tshogs ni cang shes kyi sems su byed par 'gyur ro/ /byang chub</text></item>
<item><p>264a5</p><section>mdo sde</section><text>sems dpa' rnams kyi shes rab kyi tshogs ni nyon mongs pa thams cad yongs su shes par byed par 'gyur ro/ /byang chub sems dpa' rnams kyi thos pa'i tshogs ni spobs pa thogs pa med par byed par 'gyur ro/ /byang chub sems dpa' rnams kyi bsod nams kyi tshogs</text></item>
<item><p>264a6</p><section>mdo sde</section><text>ni sems can thams cad nye bar 'tsho bar byed par 'gyur ro/ /byang chub sems dpa' rnams kyi ye shes kyi tshogs ni shes pa thogs pa med par byed par 'gyur ro/ /byang chub sems dpa' rnams kyi zhi gnas kyi tshogs ni sems las su rung bar byed par 'gyur ro/ /</text></item>
<item><p>264a7</p><section>mdo sde</section><text>byang chub sems dpa' rnams kyi lhag mthong gi tshogs ni the tsom dang bral bar byed par 'gyur ro/ /byang chub sems dpa' rnams kyi byams pa'i tshogs ni zhe 'gras pa'i sems med par byed par 'gyur ro/ /byang chub sems dpa' rnams kyi snying rje'i tshogs ni sems</text></item>
<item><p>264b1</p><section>mdo sde</section><text>can yongs su smin par bya ba la skyo ba med par byed par 'gyur ro/ /byang chub sems dpa' rnams kyi dga' ba'i tshogs ni chos kyi kun dga' la dga' zhing dga' bar byed par 'gyur ro/ /byang chub sems dpa' rnams kyi btang snyoms kyi tshogs ni rjes su chags pa dang / khong</text></item>
<item><p>264b2</p><section>mdo sde</section><text>khro ba spong bar byed par 'gyur ro/ /byang chub sems dpa' rnams kyi chos nyan pa'i tshogs ni sgrib pa spong bar byed par 'gyur ro/ /byang chub sems dpa' rnams kyi mngon par 'byung ba'i tshogs ni yongs su 'dzin pa thams cad spong bar byed par 'gyur ro/ /byang chub sems</text></item>
<item><p>264b3</p><section>mdo sde</section><text>dpa' rnams kyi dgon par gnas pa'i tshogs ni dge ba'i rtsa ba'i las byas pa chud mi za bar byed par 'gyur ro/ /byang chub sems dpa' rnams kyi dran pa'i tshogs ni gzungs thob par byed par 'gyur ro/ /byang chub sems dpa' rnams kyi blo gros kyi tshogs ni blo rab</text></item>
<item><p>264b4</p><section>mdo sde</section><text>tu 'byed par byed par 'gyur ro/ /byang chub sems dpa' rnams kyi rtogs pa'i tshogs ni don gyi rnam pa rjes su rtogs par byed par 'gyur ro/ /byang chub sems dpa' rnams kyi dran pa nye bar gzhag pa'i tshogs ni/ lus dang / tshor ba dang / sems dang / chos rjes</text></item>
<item><p>264b5</p><section>mdo sde</section><text>su rtogs par byed par 'gyur ro/ /byang chub sems dpa' rnams kyi yang dag par spong ba'i tshogs ni mi dge ba'i chos thams cad spong ba dang dge ba'i chos thams cad sgom par byed par 'gyur ro/ /byang chub sems dpa' rnams kyi rdzu 'phrul gyi rkang pa'i tshogs ni lus</text></item>
<item><p>264b6</p><section>mdo sde</section><text>dang sems yang ba nyid du byed par 'gyur ro/ /byang chub sems dpa' rnams kyi dbang po'i tshogs ni sems can thams cad kyi dbang po yongs su rdzogs par byed par 'gyur ro/ /byang chub sems dpa' rnams kyi stobs kyi tshogs ni nyon mongs pa thams cad 'joms par</text></item>
<item><p>264b7</p><section>mdo sde</section><text>byed par 'gyur ro/ /byang chub sems dpa' rnams kyi byang chub kyi yan lag gi tshogs ni chos kyi ngo bo nyid rjes su rtogs par byed par 'gyur ro/ /byang chub sems dpa' rnams kyi lam gyi tshogs ni lam ngan pa thams cad las yang dag par 'da' bar byed par 'gyur</text></item>
<item><p>265a1</p><section>mdo sde</section><text>ro/ /byang chub sems dpa' rnams kyi bden pa'i tshogs ni mi dge ba'i chos rnams spong zhing mtho ris su skye ba thob par byed par 'gyur ro/ /byang chub sems dpa' rnams kyi so so yang dag par rig pa'i tshogs ni sems can thams cad kyi the tsom gcod</text></item>
<item><p>265a2</p><section>mdo sde</section><text>par byed par 'gyur ro/ /byang chub sems dpa' rnams kyi ston pa'i tshogs ni shes pa gzhan la rag ma las par byed par 'gyur ro/ /byang chub sems dpa' rnams kyi dge ba'i bshes gnyen gyi tshogs ni yon tan thams cad kyi sgo yin par byed par 'gyur ro/ /byang</text></item>
<item><p>265a3</p><section>mdo sde</section><text>chub sems dpa' rnams kyi bsam pa'i tshogs ni 'jig rten thams cad la mi slu bar byed par 'gyur ro/ /byang chub sems dpa' rnams kyi sbyor ba'i tshogs ni tshogs thams cad mthar phyin par byed par 'gyur ro/ /byang chub sems dpa' rnams kyi lhag pa'i</text></item>
<item><p>265a4</p><section>mdo sde</section><text>bsam pa'i tshogs ni khyad par du 'gro bar byed par 'gyur ro/ /byang chub sems dpa' rnams kyi nang du yang dag 'jog pa'i tshogs ni ji ltar thos pa'i chos sgrub par byed par 'gyur ro/ /byang chub sems dpa' rnams kyi bsdu ba'i dngos po'i tshogs ni sems can</text></item>
<item><p>265a5</p><section>mdo sde</section><text>thams cad yongs su smin par byed par 'gyur ro/ /byang chub sems dpa' rnams kyi dam pa'i chos yongs su 'dzin pa'i tshogs ni dkon mchog gsum gyi gdung rgyun mi 'chad par byed par 'gyur ro/ /byang chub sems dpa' rnams kyi yongs su bsngo ba'i cho ga shes</text></item>
<item><p>265a6</p><section>mdo sde</section><text>pa la mkhas pa'i tshogs ni sangs rgyas kyi zhing yongs su dag par byed par 'gyur ro/ /byang chub sems dpa' rnams kyi thabs la mkhas pa'i tshogs ni thams cad mkhyen pa'i ye shes yongs su rdzogs par byed par 'gyur te/ rigs kyi bu de ni byang chub sems</text></item>
<item><p>265a7</p><section>mdo sde</section><text>dpa' rnams kyi tshogs rnam par dag pa'i sgo yang dag par sdud pa'i chos kyi rnam grangs yin no/ /rigs kyi bu gzhan yang de bzhin gshegs pa rin po che'i snying pos byang chub sems dpa'i 'khor chen po la rnam par gzigs nas byang chub sems dpa' sems dpa'</text></item>
<item><p>265b1</p><section>mdo sde</section><text>chen po snying rje chen po dang ldan pa la bos te bka' stsal pa/ snying rje chen po dang ldan pa de la byang chub sems dpa' sems dpa' chen po mi 'jigs pa'i rgyan ji lta bus brgyan na bzod pa yongs su rdzogs par 'gyur zhe na/ don dam pa mthong ba'i byang chub sems dpa'</text></item>
<item><p>265b2</p><section>mdo sde</section><text>sems dpa' chen po'i 'bad pa don yod pa yongs su 'dzin pa'i sems dang / khams gsum pa thams cad dang / sems can thams cad la yongs su 'dzin pa med pa'i sems gang yin pa de ni dge sbyong gi chos mi 'jigs pa chen po zhes bya ste/ snying rje chen po</text></item>
<item><p>265b3</p><section>mdo sde</section><text>dang ldan pa gang gi sems chos thams cad la nam mkha' dang lag par mnyam pa de ni byang chub sems dpa'i mi 'jigs pa'i rgyan yin no/ /ji ltar na bzod pa yongs su rdzogs par 'gyur zhe na/ 'di lta ste/ byams pa dang / bdag med pa dang / snying rje dang /</text></item>
<item><p>265b4</p><section>mdo sde</section><text>sems can med pa nyid dang / dga' ba dang / yid byung ba dang / btang snyoms dang / gang zag med pa nyid dang / sbyin pa dang / dul ba'i sems nyid dang / tshul khrims dang / zhi ba'i sems nyid dang / bzod pa dang / bzod pa'i sems nyid dang / brtson</text></item>
<item><p>265b5</p><section>mdo sde</section><text>'grus dang / dben pa'i sems nyid dang / bsam gtan dang / nges par sems pa'i sems nyid dang / shes rab dang / rgya che ba'i sems nyid dang / dran pa nye bar gzhag pa dang / dran pa med pa dang / yid la byed pa med pa'i sems dang / yang dag pa'i</text></item>
<item><p>265b6</p><section>mdo sde</section><text>spong ba dang / skye ba med pa dang / 'gag pa med pa'i sems nyid dang / rdzu 'phrul gyi rkang pa dang / chos thams cad 'gro ba med pa'i sems nyid dang / dad pa dang / thogs pa med pa'i sems nyid dang / dran pa dang / rang byung gi mtshan nyid dang / ting nge 'dzin dang /</text></item>
<item><p>265b7</p><section>mdo sde</section><text>snyoms par 'jug par byed pa'i sems nyid dang / shes rab kyi dbang po dang / dbang po med pa'i sems nyid dang / stobs dang / mi rdzi ba'i sems nyid dang / byang chub kyi yan lag dang / blo rab tu 'byed pa'i sems nyid dang / lam dang / sgom pa'i sems nyid</text></item>
<item><p>266a1</p><section>mdo sde</section><text>dang / zhi gnas dang / nye bar zhi ba'i sems nyid dang / lhag mthong dang / rmongs pa med pa'i sems nyid dang / 'phags pa'i bden pa bsgom pa dang / shin tu yongs su shes pa bsgom pa'i sems nyid dang / sangs rgyas yid la byed pa dang / mun pa med</text></item>
<item><p>266a2</p><section>mdo sde</section><text>pa'i sems nyid dang / chos yid la byed pa dang / chos kyi dbyings mnyam pa'i sems nyid dang / dge 'dun yid la byed pa dang / gnas pa med pa'i sems nyid dang / sems can yongs su smin par bya ba dang / gdod ma nas rnam par dag pa'i sems nyid dang / dam pa'i chos</text></item>
<item><p>266a3</p><section>mdo sde</section><text>yongs su 'dzin pa dang / chos kyi dbyings dbyer med pa'i sems nyid dang / zhing yongs su dag par byed pa dang / nam mkha' dang mnyam pa'i sems nyid dang / mtshan yongs su rdzogs par byed pa dang / mtshan ma med pa'i sems nyid dang / bzod pa thob pa dang /</text></item>
<item><p>266a4</p><section>mdo sde</section><text>dmigs pa med pa'i sems nyid dang / phyir mi ldog pa'i sa dang / 'jug pa dang ldog pa'i sems nyid dang / byang chub kyi snying po'i rgyan dang / khams gsum gyi snying po len pa'i sems nyid dang / sems can thams cad las bdud tshar gcad pa'i sems dang</text></item>
<item><p>266a5</p><section>mdo sde</section><text>sems can thams cad la phan gdags pa'i sems nyid dang / byang chub dang / chos thams cad mnyam pa nyid du rtogs pa'i sems nyid dang / chos kyi 'khor lo bskor ba dang / chos thams cad bskor ba med pa'i sems nyid dang / yongs su mya ngan las 'das pa chen</text></item>
<item><p>266a6</p><section>mdo sde</section><text>po kun tu ston pa dang / 'khor ba'i rang bzhin gyi sems nyid kyi chos de la gang rjes su rtogs par 'gyur ba'am/ rab tu rtogs par bya ba phra rab tsam yang mi dmigs shing / rnam par smin pa med pa'i chos la mos par byed pa'o/ /chos kyi rnam grangs 'di bshad</text></item>
<item><p>266a7</p><section>mdo sde</section><text>pa na gang dag phyogs bcu nas sngon gyi tshul gyi ting nge 'dzin gyi sgo bstan pa dang / tshogs rnam par dag pa'i sgo'i chos kyi rnam grangs nyan pa'i phyir de bzhin gshegs pa shAkya thub pa'i spyan sngar bya rgod kyi phung po'i ri la lhags pa'i byang chub sems dpa' sa ya phrag drug dang</text></item>
<item><p>266b1</p><section>mdo sde</section><text>bzhi 'bum po de dag gis mi skye ba'i chos la bzod pa thob nas de bzhin gshegs pa shAkya thub pas bka' stsal pa/ rigs kyi bu de bzhin gshegs pa dgra bcom pa yang dag par rdzogs pa'i sangs rgyas rin po che'i snying pos chos kyi rnam grangs 'di bshad pa na byang</text></item>
<item><p>266b2</p><section>mdo sde</section><text>chub sems dpa' sems dpa' chen po gang gA'i klung bzhi bcu rtsa brgyad kyi bye ma snyed kyis mi skye ba'i chos la bzod pa thob par gyur to/ /byang chub sems dpa' sems dpa' chen po gling bzhi pa'i 'jig rten gyi khams kyi rdul phra rab snyed kyis ni phyir mi ldog pa'i sa thob</text></item>
<item><p>266b3</p><section>mdo sde</section><text>par gyur to/ /byang chub sems dpa' sems dpa' chen po gang gA'i klung gi bye ma snyed kyis ni ting nge 'dzin gyi sgo bstan pa dang / tshogs rnam par dag pa'i sgo'i chos kyi rnam grangs 'di mtha' dag yongs su rdzogs shing rnam par dag pa'i ye shes khong du chud par</text></item>
<item><p>266b4</p><section>mdo sde</section><text>gyur to/ /rigs kyi bu byang chub sems dpa' sems dpa' chen po snying rje chen po dang ldan pa de yang mchog tu dga' ba dang rab tu dang ba des gzhon nu lo nyi shu lon pa lta bur red nas de bzhin gshegs pa rin po che'i snying po'i zhabs 'bring du 'brang bar gyur to/ /</text></item>
<item><p>266b5</p><section>mdo sde</section><text>rigs kyi bu rgyal po bdud rtsi dag pa de yang bu stong dang / khams kyi rgyal po brgyad khri dang / gzhan yang srog chags bye ba phrag dgu bcu rtsa gnyis dang lhan cig 'grogs te/ mngon par byung zhing rab tu byung nas tshul khrims dang / thos pa dang / ting nge 'dzin</text></item>
<item><p>266b6</p><section>mdo sde</section><text>dang / des pa dag gis mngon par brtson par byas par gyur to/ /rigs kyi bu byang chub sems dpa' sems dpa' chen po snying rje chen po dang ldan pa des kyang de bzhin gshegs pa rin po che'i snying po'i thad nas mthar gyis nyan thos kyi theg pa'i gtam gyi chos</text></item>
<item><p>266b7</p><section>mdo sde</section><text>kyi phung po brgyad khri bzhi stong bklags shing kun chub par byas so/ /rang sangs rgyas kyi theg pa'i gtam gyi chos kyi phung po dgu khri lung mnos shing bklags te kun chub pa'i bar du byas so/ /de bzhin du bla na med pa'i theg pa chen po'i gtam la yang lus dran pa nye bar</text></item>
<item><p>267a1</p><section>mdo sde</section><text>gzhag pa'i gtam 'bum lung mnos shing bklags te kun chub par byas so/ /tshor ba dran pa nye bar gzhag pa'i gtam 'bum dang / sems dran pa nye bar gzhag pa'i gtam 'bum dang / chos dran pa nye bar gzhag pa'i gtam 'bum yang lung mnos te bklags</text></item>
<item><p>267a2</p><section>mdo sde</section><text>shing kun chub par byas so/ /khams kyi tshogs kyi gtam 'bum dang / skye mched kyi tshogs kyi gtam 'bum dang / 'dod chags kyi kun tu sbyor ba spong ba'i tshogs kyi gtam 'bum dang / zhe sdang gi kun tu sbyor ba spong pa'i tshogs kyi gtam 'bum dang / gti mug gi kun</text></item>
<item><p>267a3</p><section>mdo sde</section><text>tu sbyor ba spong ba'i rten cing 'brel bar 'byung ba'i tshogs kyi gtam 'bum dang / ting nge 'dzin dang / rnam par thar pa'i tshogs kyi gtam 'bum dang / stobs dang / mi 'jigs pa dang / sangs rgyas kyi chos ma 'dres pa'i tshogs kyi gtam 'bum yang lung mnos shing</text></item>
<item><p>267a4</p><section>mdo sde</section><text>bklags te kun chub par byas so/ /de bzhin gshegs pa rin po che'i snying po'i thad nas chos kyi phung po 'bum phrag bcu'i bar dag kyang bzung zhing bklags te kun chub par byas so/ /rigs kyi bu ji tsam gyi dus gzhan zhig na de bzhin gshegs pa dgra bcom pa yang dag par</text></item>
<item><p>267a5</p><section>mdo sde</section><text>rdzogs pa'i sangs rgyas rin po che'i snying po phung po'i lhag ma med pa'i mya ngan las 'das pa'i dbyings su yongs su mya ngan las 'das pa dang / byang chub sems dpa' snying rje chen po dang ldan pa des rol mo'i sgra dang / me tog dang / phye ma dang / me tog phreng dang / spos</text></item>
<item><p>267a6</p><section>mdo sde</section><text>dang / byug pa dang / gdugs dang / rgyal mtshan dang / ba dan dang / rin po che rnam pa sna tshogs dpag tu med/ grangs med pa dag gis mchod pa byas shing spos chu sna tshogs kyis bkrus nas/ sku gdung gzhag pa'i mchod rten rin po che sna bdun las byas pa 'phang</text></item>
<item><p>267a7</p><section>mdo sde</section><text>du dpag tshad lnga brgya rgyar ni dpag tshad phyed yod pa yang brtsigs/ de nas zhag bdun gyi bar du rol mo'i sgra dang / me tog dang / me tog phreng dang / spos dang / byug pa dang / gdugs dang / rgyal mtshan dang / ba dan dang / rin po che dpag tu med grangs med pa dag gis</text></item>
<item><p>267b1</p><section>mdo sde</section><text>mchod pa byas nas der yang sems can dpag tu med/ grangs med pa dag theg pa gsum yang dag par 'dzin du bcug cing btsud de rab tu bkod do/ /de zhag bdun po de dag 'das nas srog chags brgyad khri bzhi stong dang lhan cig tu mngon par byung ste/ skra dang kha spu bregs</text></item>
<item><p>267b2</p><section>mdo sde</section><text>nas gos ngur smrig dag bgos te/ yang dag par dad pas khyim nas khyim med par rab tu byung nas de bzhin gshegs pa rin po che'i snying po yongs su mya ngan las 'das pa'i bstan pa 'bar bar byas te/ lo khri'i bar du dam pa'i chos 'dzin par gyur nas/ der yang</text></item>
<item><p>267b3</p><section>mdo sde</section><text>sems can dpag tu med grangs med pa dag theg pa gsum po dag yang dag par 'dzin du bcug cing btsud de rab tu bkod do/ /gsum la skyabs su 'gro ba la yang rab tu bkod do/ /dge bsnyen gyi sdom pa dang / dge tshul gyi sdom pa dang / bsnyen par rdzogs pa dge slong</text></item>
<item><p>267b4</p><section>mdo sde</section><text>gi dngos po tshangs par spyod pa'i sdom pa la yang btsud de rab tu bkod do/ /des yang srog chags bye ba khrag khrig 'bum phrag mang po dag mngon par shes pa dang / rdzu 'phrul la mkhas pa la nges par sbyar cing des pa dang / tshangs par spyod pa'i gnas la yang nges par</text></item>
<item><p>267b5</p><section>mdo sde</section><text>sbyar/ phung po rnams dgra lta bur gyur par yongs su shes pa la yang nges par sbyar/ skye mched rnams grong stong pa lta bur yongs su shes pa la yang nges par sbyar/ chos thams cad rten cing 'brel bar 'byung ba'o zhes 'dus byas shes pa mthong ba yongs su shes pa la</text></item>
<item><p>267b6</p><section>mdo sde</section><text>yang nges par sbyar/ chos thams cad mig yor lta bu dang / mig sgyu lta bu dang / chu zla lta bur yang bstan/ skye ba med pa dang / 'gag pa med pa dang / mtshams sbyor ba med pa'i 'gog pa dang / zhi ba dang / rab tu zhi ba dang / nye bar zhi ba dang / mchog dang / gya nom</text></item>
<item><p>267b7</p><section>mdo sde</section><text>pa'i 'gog pa mya ngan las 'das pa yongs su shes pa yang bstan te/ 'phags pa'i lam yan lag brgyad pa la rab tu bkod nas 'chi ba'i dus byas par gyur to/ /sems can de dag gis kyang byang chub sems dpa' sems dpa' chen po snying rje chen po dang ldan pa</text></item>
<item><p>268a1</p><section>mdo sde</section><text>dge sbyong chen po de'i rus pa la snga ma bzhin du mchod pa byas te/ ji ltar 'khor los sgyur ba'i rgyal po'i rus pa dag la rus pa'i mchod pa byed pa de bzhin du/ de'i tshe na sems can de dag gis kyang snying rje chen po dang ldan pa'i dge sbyong chen po de'i rus pa dag</text></item>
<item><p>268a2</p><section>mdo sde</section><text>la mchod pa byas so/ /gang gi nyin mo snying rje chen po dang ldan pa'i dge sbyong chen po 'chi ba'i dus byas par gyur pa de'i nyin mo de bzhin gshegs pa rin po che'i snying po'i dam pa'i chos kyang nub ste/ byang chub sems dpa' sems dpa' chen po de dag gis ni smon lam gyi</text></item>
<item><p>268a3</p><section>mdo sde</section><text>dbang gis 'jig rten gyi khams gzhan dag tu skye ba yongs su bzung ste/ kha cig ni smon lam gyi dbang gis dga' ldan gyi gnas su skyes so/ /kha cig ni mi rnams kyi nang du/ kha cig ni klu rnams kyi nang du/ kha cig ni lha ma yin rnams kyi nang du/ kha cig ni smon lam</text></item>
<item><p>268a4</p><section>mdo sde</section><text>gyi dbang gis dud 'gro'i skye gnas sna tshogs dag tu skyes so/ /rigs kyi bu snying rje chen po dang ldan pa'i dge sbyong chen po 'chi ba'i dus byas nas kyang smon lam gyi dbang gis sangs rgyas kyi zhing 'di nas lho phyogs logs su sangs rgyas kyi zhing khri 'das pa de na 'jig rten</text></item>
<item><p>268a5</p><section>mdo sde</section><text>gyi khams yang dag 'dren ces bya ba yod de/ de na mi rnams ni tshe lo brgyad cu thub la/ mi dge ba'i rtsa ba dang ldan pa gtum pa/ lag pa khrag gis gos pa/ sdig pa la zhen pa/ sems can thams cad la brtse ba med par zhugs pa/ mar mi 'dzin pa/ phar</text></item>
<item><p>268a6</p><section>mdo sde</section><text>mi 'dzin pa/ 'jig rten pha rol la 'jigs par mi lta ba sha stag ste/ snying rje chen po dang ldan pa'i dge sbyong chen po de smon lam gyi dbang gis sangs rgyas kyi zhing yang dag 'dren der gdol pa'i rigs su skyes par gyur te/ de yang lus shin tu ring bar gyur cing /</text></item>
<item><p>268a7</p><section>mdo sde</section><text>shin tu stobs dang ldan pa/ shin tu shugs dang ldan pa/ shin tu dran pa dang ldan pa/ shin tu spobs pa dang ldan pa/ shin tu mgyogs pa dang ldan par gyur nas/ des stobs kyi shugs brtan pas sems can dag bzung ste smras pa/ kye sems can dag</text></item>
<item><p>268b1</p><section>mdo sde</section><text>khyed cag gal te srog gcod pa spong ba dang / ma byin par len pa spong ba dang / 'dod pas log par g.yem pa dang / log par lta ba'i bar dag spong bar byed na ngas khyed cag gi srog sbyin par bya zhing / 'tsho ba'i yo byad dag kyang sbyin par bya'o/ /kye gal te mi spong</text></item>
<item><p>268b2</p><section>mdo sde</section><text>na ngas srog dang phral te 'gro'o/ /de nas sems can de dag gis thal mo sbyar te smras pa/ mgon po khyod kyi tshig gis bdag cag da deng slan chad nas ji srid 'tsho ba'i bar du srog gcod pa dang ma byin par len pa nas log par lta ba'i bar dag spong bar bgyid do/ /gdol</text></item>
<item><p>268b3</p><section>mdo sde</section><text>pa stobs can de song nas rgyal po dang / rgyal pos bkrabs pa dag la bsgo ba kho bo'i 'tsho ba'i yo byad du zas dang / skom dang / bza' ba dang / bca' ba dang / btung ba dang / gos dang / mal cha dang / spos dang / 'gron bu dang / gser dang / nor bu dang / mu tig</text></item>
<item><p>268b4</p><section>mdo sde</section><text>dang / bai dUr+ya dang / dung dang / man shel dang / byi ru dang / dngul dang / sa le sbram dag dgos kyis 'tsho ba'i yo byad mang po dag kho bo la phul cig /gdol pa stobs can des ji srid 'tsho ba'i bar du sems can rnams dge ba bcu'i las kyi lam la rab tu bkod pa dang /</text></item>
<item><p>268b5</p><section>mdo sde</section><text>de nas mi de dag kyang tshe lo lnga brgya thub par gyur to/ /de na rgyal po gang yin pa de 'chi ba'i dus byas par gyur pa dang / de nas rgyal po'i blon po de dag gis gdol pa stobs can de rgyal po'i dbang bskur bas dbang bskur te rgyal por bcug nas rgyal po bsod nams</text></item>
<item><p>268b6</p><section>mdo sde</section><text>stobs zhes bya bar gyur to/ /rigs kyi bu de nas rgyal po bsod nams stobs kyis ring po ma lon par yul der rjes su bstan te/ brtson 'grus brtan zhing rtul bas yul gnyis par yang rjes su bstan nas rgyal po bsod nams stobs ring po ma lon par 'dzam bu'i</text></item>
<item><p>268b7</p><section>mdo sde</section><text>gling thams cad du stobs kyi 'khor los sgyur ba'i rgyal po'i bar du gyur to/ /gang gi tshe rgyal po bsod nams stobs kyis 'dzam bu'i gling thams cad kyi rgyal srid bzung nas/ de'i 'og tu sems can rnams srog gcod pa spong ba yang dag par 'dzin du bcug cing</text></item>
<item><p>269a1</p><section>mdo sde</section><text>btsud de rab tu bkod do/ /de bzhin du ma byin par len pa dang / log par lta ba'i bar dag spong ba yang dag par 'dzin du bcug cing btsud de yang dag pa'i lta ba'i bar dag la rab tu bkod do/ /sems can rnams bsam pa ji lta bu bzhin du theg pa</text></item>
<item><p>269a2</p><section>mdo sde</section><text>gsum po dag yang dag par 'dzin du bcug cing btsud de rab tu bkod do/ /de nas rgyal po bsod nams stobs kyis 'dzam bu'i gling gi sems can thams cad dge ba bcu'i las kyi lam dag la rab tu bkod cing theg pa gsum po dag la nges par sbyar nas 'dzam bu'i gling</text></item>
<item><p>269a3</p><section>mdo sde</section><text>thams cad du sgra dbyangs rjes su bsgrags pa/ slongs mo pa gang su dag zas 'dod pa dang / rin po che'i bar dag 'dod pa de dag thams cad tshur shog shig dang / ngas thams cad la sbyin pa sbyin par bya'o zhes bsgrags so/ /de nas dus gzhan zhig gi tshe na 'dzam</text></item>
<item><p>269a4</p><section>mdo sde</section><text>bu'i gling gi sems can thams cad lhags nas rgyal po bsod nams stobs la slongs mo byed par gyur pa dang / rgyal po bsod nams stobs kyis kyang de dag las brtsams te sbyin pa rnam pa sna tshogs dag byin no/ /de nas 'tsho ba pa rdul dbyangs zhes bya ba zhig rgyal</text></item>
<item><p>269a5</p><section>mdo sde</section><text>po bsod nams stobs kyi drung du song ste smras pa/ rgyal po chen po gal te khyod bla na med pa yang dag par rdzogs pa'i byang chub bzhed cing sbyin pa chen po rnam pa sna tshogs yongs su gtong ba dag yongs su gtong bar mdzad la/ rgyal po chen po gal te khyod kyis</text></item>
<item><p>269a6</p><section>mdo sde</section><text>bdag gi bsam pa yongs su rdzogs par mdzad par 'gyur na ni rgyal po chen po khyod rgyal ba 'jig rten gyi sgron mar 'gyur lags so/ /rgyal pos smras pa khyod ci zhig 'dod/ 'tsho ba pa rdul dbyangs kyis smras pa/ rgyal po chen po bdag ni lha ma yin gyi g.yul chen por rab tu</text></item>
<item><p>269a7</p><section>mdo sde</section><text>'joms pa'i rig sngags 'chang nyid 'tshal na/ cho ga zhib mo bsgrub pa'i slad du mi gson po'i pags pa yang 'tshal/ mig kyang 'tshal te/ de'i slad du bdag khyod kyi spyan sngar mchis nas gsol ba bgyid lags so/ /rigs kyi bu de nas rgyal po bsod nams stobs</text></item>
<item><p>269b1</p><section>mdo sde</section><text>'di snyam du sems te/ bdag gis stobs kyi 'khor los sgyur ba nyid thob nas sems can bgrang ba las 'das pa dag cig dge ba bcu'i las kyi lam la rab tu bkod cing / theg pa gsum po dag la yang nges par sbyar te/ bdag gis sbyin pa yang dpag tu med pa zhig</text></item>
<item><p>269b2</p><section>mdo sde</section><text>byin na/ da ni snying po med pa'i lus las snying po len par byed pa zhig ste/ bdag gi dge ba'i bshes gnyen yin no snyam nas rgyal pos smras pa/ ngas khyod la sha'i mig tha mal pa 'di sbyin par byas dga' bar gyis shig /des ni bdag gis bla na med pa'i chos kyi</text></item>
<item><p>269b3</p><section>mdo sde</section><text>spyan thob par gyur cig /ngas khyod la rab tu dang ba'i sems kyis rang gi pags pa 'di yang sbyin par byas des ni bdag gis bla na med pa yang dag par rdzogs pa'i byang chub thob par gyur cig /rigs kyi bu de nas rgyal po bsod nams stobs kyis lag pa g.yas</text></item>
<item><p>269b4</p><section>mdo sde</section><text>pas rang gi mig gnyis phyung ste 'tsho ba pa la byin nas gdong khrag gis yog bzhin du smras pa/ 'di na gang dag 'dir lhags pa dang / nam mkha' la rgyu ba dang / sa la gnas pa'i lha rnams dang / gnod sbyin mthu chen po rnams dang / mi'am ci gang yin pa</text></item>
<item><p>269b5</p><section>mdo sde</section><text>rnams dang / lha ma yin gang yin pa rnams dang / 'byung po gang yin pa rnams dang / mi gang yin pa rnams bdag la nyon cig /bdag gis sbyin pa byang chub tu bsngos pa'i dge bas zhi ba'i go 'phang thob par gyur nas/ bdag gis sems can rnams 'khor ba'i</text></item>
<item><p>269b6</p><section>mdo sde</section><text>rgya mtsho mi zad pa las sgrol zhing bla na med pa'i zhi ba mya ngan las 'das pa la 'god par gyur cig /yang smras pa/ gal te bdag gis bla na med pa yang dag par rdzogs pa'i byang chub thob par 'gyur ba lta na/ ji srid du 'tsho ba pa 'di'i rig sngags de grub par ma gyur pa de</text></item>
<item><p>269b7</p><section>mdo sde</section><text>srid kyi bar du bdag gi srog gi dbang po 'gag par ma gyur cig /bdag gi dran pa yang nyams par ma gyur cig /bdag 'gyod par yang ma gyur cig /rigs kyi bu rgyal pos pags pa yang khyer cig ces smras pa dang / 'tsho ba pa rdul dbyangs des mtshon rnon po blangs</text></item>
<item><p>270a1</p><section>mdo sde</section><text>te/ rgyal po gson po'i lus las pags pa bshus nas pags pa khyer te rig sngags bsgrubs so/ /de ltar zhag bdun gyi bar du rgyal po bsod nams stobs kyi srog gi dbang po yang ma 'gags dran pa yang ma nyams/ sdug bsngal gyi tshor ba de yang ma myong la/</text></item>
<item><p>270a2</p><section>mdo sde</section><text>de la skad cig tsam yang 'gyod pa skyes par ma gyur to/ /rigs kyi bu 'di ji snyam du sems/ de'i tshe de'i dus na snying rje chen po dang ldan pa zhes bya bar gyur pa de gzhan zhig yin pa snyam du 'dzin na gzhan du mi blta ste/ nga de'i tshe de'i dus na de bzhin gshegs pa rin po che'i</text></item>
<item><p>270a3</p><section>mdo sde</section><text>snying po'i yab snying rje chen po dang ldan pa zhes bya ba der gyur to/ /ngas bla na med pa yang dag par rdzogs pa'i byang chub tu sems bskyed par gyur pa'i dang po ni de yin no/ /ngas dang po sems bskyed pas sems can bgrang ba las 'das pa dag bla na med pa yang dag par rdzogs pa'i</text></item>
<item><p>270a4</p><section>mdo sde</section><text>byang chub yang dag par 'dzin du bcug ste/ ngas dpa' ba'i dngos po dang / dpa' bo'i bya ba dang po ni de yin no/ /nga smon lam gyi dbang gis de nas shi 'phos nas sangs rgyas kyi zhing yang dag 'dren du gdol pa'i rigs su skyes pa de'i tshe na ngas gdol pa'i rigs su gnas nas</text></item>
<item><p>270a5</p><section>mdo sde</section><text>sems can rnams dge ba la sbyar cing rang gi stobs dang rtul bas stobs kyi 'khor los sgyur ba nyid thob pa'i bar dang / 'dzam bu'i gling thams cad du 'thab pa dang rtsod pa'i rnyog pa rnams rab tu zhi bar byas shing / tshe yang bsrings te ngas dang po lus yongs su btang ba de ni</text></item>
<item><p>270a6</p><section>mdo sde</section><text>nga'i dpa' ba'i dngos po dang / dpa' bo'i bya ba gnyis pa yin no/ /gang gi tshe ngas rang gi mig dag yongs su btang zhing rang gi pags pa yang yongs su btang ste/ de nas shi 'phos na yang smon lam gyi dbang gis sangs rgyas kyi zhing yang dag 'dren de nyid kyi gling gnyis</text></item>
<item><p>270a7</p><section>mdo sde</section><text>par gdol pa'i rigs su skyes nas snga ma bzhin du sbyar te/ der yang ngas brtson 'grus brtan zhing rtul ba de lta bus sems can rnams dge ba'i las dag la nges par sbyar nas stobs kyi 'khor los sgyur ba'i bar yang thob ste/ der yang 'thab pa dang rtsod pa'i rnyog pa dang /</text></item>
<item><p>270b1</p><section>mdo sde</section><text>'khon pa dang / 'gyod pa dag rab tu zhi bar byas te tshe yang bsrings so/ /der yang rang gi lus las lce dang / rna ba dag yongs su btang ba na sangs rgyas kyi zhing yang dag 'dren gyi stong chen po de kun gyi gling thams cad kyi bar du yang skyes bu'i rtsal de lta bu dag byas so/ /smon</text></item>
<item><p>270b2</p><section>mdo sde</section><text>lam dang brtson 'grus brtan zhing rtul ba rjes su 'brel ba dang / smon lam gyi dbang gis snyigs ma lnga dang ldan pa'i sangs rgyas kyi zhing gang gA'i klung gi bye ma snyed dag tu yang sems can rnams dge ba'i rtsa ba de dag la nges par sbyar cing theg pa gsum po dag yang dag par</text></item>
<item><p>270b3</p><section>mdo sde</section><text>'dzin du bcug ste/ 'thab pa dang rtsod pa'i rnyog pa dang / nyon mongs pa dang / 'khon pa dang / 'gyed pa rnams rab tu zhi bar byas shing skyes bu chen po'i rtsal de lta bu dag byas so/ /rigs kyi bu sangs rgyas bcom ldan 'das gzhan dag gi sangs rgyas kyi zhing yongs</text></item>
<item><p>270b4</p><section>mdo sde</section><text>su dag pa ni 'di'i phyir te/ gang gi tshe sangs rgyas bcom ldan 'das de dag sngon bla na med pa yang dag par rdzogs pa'i byang chub kyi spyad pa spyod pa na gzhan gyi ltung ba gleng bar mi byed cing gzhan la 'jigs pa ston par mi byed la/ sems can rnams nyan thos dang / rang</text></item>
<item><p>270b5</p><section>mdo sde</section><text>sangs rgyas kyi theg pa yang dag par 'dzin du ma bcug pas na de'i phyir sangs rgyas bcom ldan 'das dgongs pa yongs su rdzogs pa de dag gi sangs rgyas kyi zhing yongs su dag par gyur te/ sangs rgyas kyi zhing de na ltung ba'i ming yang med la/ bslab pa gzung</text></item>
<item><p>270b6</p><section>mdo sde</section><text>ba yang med/ tshig rtsub po yang mi grag /mi dge ba'i sgra yang mi grag ste/ gzhan du na sangs rgyas kyi zhing de chos kyi sgra dang / yid du mi 'ong ba med pa'i sgras khyab pa yin no/ /de na sems can rnams kyang ji ltar 'dod pa bzhin du byed pa yin te/ de na nyan thos dang</text></item>
<item><p>270b7</p><section>mdo sde</section><text>rang sangs rgyas kyi theg pa'i ming du gdags pa tsam yang mi srid do/ /ngas ni gang gi tshe bskal pa chen po gang gA'i klung gi bye ma snyed du snyigs ma lnga dang ldan pa'i sangs rgyas kyi zhing stong pa gang gA'i klung gi bye ma snyed dag tu tshig rtsub po dang 'jigs su rung bas sems can</text></item>
<item><p>271a1</p><section>mdo sde</section><text>rnams srog gcod pa spong ba yang dag par 'dzin du bcug cing btsud de rab tu bkod pa nas/ theg pa gsum po dag kyang yang dag par 'dzin du bcug cing btsud de rab tu bkod pa'i bar du byas pas na/ de'i las kyi 'phros da ltar nga nyon mongs pa dang ldan zhing mi</text></item>
<item><p>271a2</p><section>mdo sde</section><text>dge ba'i sgras kun tu khyab la mi dge ba'i rtsa ba dang ldan pa'i sems can rnams kyis yongs su gang ba'i sangs rgyas kyi zhing 'di lta bu na theg pa gsum gyis chos ston te/ ngas ni sngon ji ltar smon lam btab pa de lta bu'i sangs rgyas kyi zhing yongs su bzung zhing ngas 'dul ba'i</text></item>
<item><p>271a3</p><section>mdo sde</section><text>sems can ji lta bu dag yongs su bzung ba de lta bu kho na'i stobs dang / brtson 'grus dang / 'bad pas byang chub kyi spyod pa spyad de smon lam ji lta bu btab cing / sa bon ci 'dra ba btab pa de 'dra ba'i sangs rgyas kyi zhing thob bo// //bam po bcu bzhi</text></item>
<item><p>271a4</p><section>mdo sde</section><text>pa/ rigs kyi bu ji ltar ngas byang chub sems dpa'i spyad pa spyod pa na sbyin pa yongs su gtong ba yongs su btang ba ltar/ sngon gyi byang chub sems dpa' gang gis kyang de lta bu'i sbyin pa yongs su gtong ba yongs su ma btang la/ ji ltar ngas byang chub sems dpa'i</text></item>
<item><p>271a5</p><section>mdo sde</section><text>spyad pa spyod pa na sbyin pa yongs su gtong ba yongs su btang ba ltar phyis 'byung bar 'gyur ba'i byang chub sems dpa' gang yang byang chub sems dpa'i spyad pa spyod pa na de lta bu'i sbyin pa yongs su gtong ba yongs su gtong bar mi 'gyur ba'i sbyin pa'i pha rol tu phyin pa mdor bsdus te</text></item>
<item><p>271a6</p><section>mdo sde</section><text>khyod la bshad par bya'o/ /skyes bu dam pa brgyad ni ma gtogs te/ skyes bu dam pa sas byin zhes bya bar gyur pa ni lho phyogs logs su 'jig rten gyi khams kun dbyangs zhes bya bar bla na med pa yang dag par rdzogs pa'i byang chub mngon par rdzogs par sangs rgyas te/ de bzhin</text></item>
<item><p>271a7</p><section>mdo sde</section><text>gshegs pa 'dres spong 'od zer zhes bya bar gyur nas skye dgu tshe lo brgya pa rnams la chos ston cing zhag bdun na yongs su mya ngan las 'da' bar 'gyur ro/ /de bzhin du byang chub sems dpa' brtson 'grus yang dag skul zhes bya ba de ni shar phyogs su 'jig rten gyi khams mi</text></item>
<item><p>271b1</p><section>mdo sde</section><text>'pham can zhes bya bar bla na med pa yang dag par rdzogs pa'i byang chub mngon par rdzogs par sangs rgyas te/ skye dgu'i tshe lo brgya pa rnams la bskal pa gang gA'i klung gi bye ma snyed las lhag pa snyed du sangs rgyas kyi mdzad pa mdzad nas de'i tshe de bzhin gshegs pa de bla na med pa'i</text></item>
<item><p>271b2</p><section>mdo sde</section><text>yongs su mya ngan las 'da' bas yongs su mya ngan las 'das te/ da dung du yang thugs rje chen po dang ldan pa de'i sku gdung rnams snyigs ma lnga dang ldan pa'i sangs rgyas kyi zhing stong pa dag na sangs rgyas kyi mdzad pa mdzad do/ /de bzhin du byang chub sems dpa' snying po me tog rgyas</text></item>
<item><p>271b3</p><section>mdo sde</section><text>zhes bya ba ni brtson 'grus dang / yi dam brtan pa dang / yongs su gtong ba'i stobs kyi shugs kyis byang chub sems dpa'i spyad pa spyod de/ de bskal pa chen po gang gA'i klung bcu'i bye ma snyed 'das pa'i 'og tu 'di nas byang phyogs su snyigs ma lnga dang ldan pa'i sangs rgyas kyi</text></item>
<item><p>271b4</p><section>mdo sde</section><text>zhing rgyu bcas yang dag 'dren ces bya ba zhig 'byung bar 'gyur ba der skyes bu dam pa de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas rgyur bcas nag</text></item>
<item><p>271b5</p><section>mdo sde</section><text>po rnam par 'joms pa'i rgyal po zhes bya ba sangs rgyas bcom ldan 'das kyi bar du 'gyur ro/ /byang chub sems dpa' shes rab 'od zer kun nas 'khrugs 'dzin ces bya ba'i skyes bu dam pa de ni bskal pa chen po gcig 'das nas nub phyogs logs su snyigs ma lnga</text></item>
<item><p>271b6</p><section>mdo sde</section><text>dang ldan pa'i 'jig rten gyi khams 'jigs ldan zhes bya ba zhig 'byung bar 'gyur ba der skye dgu'i tshe lo brgya pa'i nang du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>271b7</p><section>mdo sde</section><text>sangs rgyas nyi ma'i snying po'i 'od zer dri ma med pa'i dbang po zhes bya ba sangs rgyas bcom ldan 'das kyi bar du 'gyur ro/ /legs dga' 'di yang bskal pa bgrang ba las yang dag par 'das pa snyed rdzogs pa'i 'og tu/ steng gi phyogs logs su bskal pa chen po rtsod rnyog mi</text></item>
<item><p>272a1</p><section>mdo sde</section><text>bzad yang dag 'khrug ces bya ba la snyigs ma lnga dang ldan pa'i 'jig rten gyi khams 'gyur byed mi gtsang bstsags zhes bya ba zhig 'byung bar 'gyur te/ legs dga' 'di sngon gyi smon lam gyi dbang gis sangs rgyas kyi zhing 'gyur byed mi gtsang bstsags zhes bya ba der</text></item>
<item><p>272a2</p><section>mdo sde</section><text>skye dgu'i tshe lo lnga bcu pa rnams kyi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa bsam yas rnam par snang mdzad ces bya ba sangs rgyas bcom ldan 'das kyi bar du 'gyur zhing / de sngon gyi smon</text></item>
<item><p>272a3</p><section>mdo sde</section><text>lam gyi dbang gis lo bcus sangs rgyas kyi mdzad pa mtha' dag mdzad nas yongs su mya ngan las 'da' bar 'gyur te/ de nyid kyi nyin mo de bzhin gshegs pa de'i dam pa'i chos kyang nub par 'gyur zhing lo bcu'i bar du sangs rgyas kyi zhing de stongs par 'gyur ro/ /de'i 'og</text></item>
<item><p>272a4</p><section>mdo sde</section><text>tu byang chub sems dpa' rab tu lag brkyang 'di sngon gyi smon lam gyi dbang gis sangs rgyas kyi zhing 'gyur byed mi gtsang bstsags der skye dgu'i tshe lo sum cu pa rnams kyi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin</text></item>
<item><p>272a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas chos rnam par snang mdzad ces bya ba sangs rgyas bcom ldan 'das kyi bar du 'gyur zhing / de yang sngon gyi smon lam gyi dbang gis lo bcus sangs rgyas kyi mdzad pa mtha' dag mdzad nas/ phung po'i lhag</text></item>
<item><p>272a6</p><section>mdo sde</section><text>ma med pa'i mya ngan las 'das pa'i dbyings su yongs su mya ngan las 'da' bar 'gyur te/ de'i dam pa'i chos ni lo bdun du gnas par 'gyur ro/ /de nas skyes bu dam pa de gnyis kyis sngar lung bstan pa thob cing bla na med pa yang dag par rdzogs pa'i byang chub kyi ro myong</text></item>
<item><p>272a7</p><section>mdo sde</section><text>ba thob nas bcom ldan 'das kyi zhabs la mgo bos phyag 'tshal te/ dga' ba dang / yid bde ba dang / mchog tu dga' bas ta la bdun srid tsam du steng gi bar snang la mngon par 'phags shing thal mo sbyar te 'khod nas/ bcom ldan 'das la dbyangs gcig gis</text></item>
<item><p>272b1</p><section>mdo sde</section><text>tshigs su bcad de gsol pa/ sangs rgyas nyi ma bzhin du lhang nge zhing / /'jig rten 'di na mngon 'phags lhun po 'dra/ /rnam 'dren rdul bral rnam dag spyan mnga' ba/ /snang gyur bde gshegs khyod la phyag 'tshal lo/ /khyod ni byang chub dam pa tshol ba na/ /</text></item>
<item><p>272b2</p><section>mdo sde</section><text>bskal pa mang por khyod kyis brtson 'grus bsgoms/ /khyod kyis sngon gyi rgyal mang gang mchod pa/ /'das pa'i 'dren pa de yis lung ma bstan/ /'dod chags spangs pa yongs grol thugs mnga' ba/ /khyod 'dir 'jig rten kun tu mdzad pa mdzad/ /lam stor rnams</text></item>
<item><p>272b3</p><section>mdo sde</section><text>la chos kyang ston mdzad cing / /sems can rnams kyang srid pa'i mtsho las bsgral/ /rang byung bstan la bdag cag rab byung zhing / /dbang po mnyam bzhag rgyal bas bstan pa yi/ /so sor thar pa'i bslab pa de bslabs nas/ /bdag cag rtag tu khyod dang nyer gyur</text></item>
<item><p>272b4</p><section>mdo sde</section><text>cig /srog la brten pa ma mchis chos 'tshal zhing / /ston par 'du shes chos rnams mnyan bgyis nas/ /rgyal bas mngon par lung bstan don de yi/ /ro myong dbang bskur sa yang thob gyur cig /bcom ldan 'das kyis bka' stsal pa/ rigs kyi bu skyes</text></item>
<item><p>272b5</p><section>mdo sde</section><text>bu dam pa legs dga' dang / rab tu lag brkyang zhes bya ba de gnyis dang / sas byin dang / brtson 'grus yang dag skul dang / snying po me tog rgyas dang / shes rab 'od zer kun 'khrugs 'dzin ces bya ba bzhi dang / skyes bu dam pa drug po de dag gis byang chub tu sems</text></item>
<item><p>272b6</p><section>mdo sde</section><text>bskyed pa las ngas dang po byang chub yang dag par 'dzin du bcug pa de dag nyon cig /rigs kyi bu sngon byung ba 'das pa'i dus na bskal pa grangs med dpag tu med pa 'das par gyur pa de'i tshe de'i dus na sangs rgyas kyi zhing 'di rdul med lhun po spos zhes bya bar gyur</text></item>
<item><p>272b7</p><section>mdo sde</section><text>te/ rigs kyi bu de'i tshe bskal pa chen po byung ba na skye dgu'i tshe lo brgya thub cing de bzhin gshegs pa spos kyi pad ma'i bstan pa dam pa'i chos kyi gzugs brnyan du gyur pa de'i tshe de'i dus na nga 'dzam bu'i gling las rnam par rgyal ba'i stobs kyi 'khor los sgyur ba</text></item>
<item><p>273a1</p><section>mdo sde</section><text>nor ngan ces bya bar gyur cing bu yang stong yod par gyur nas/ ngas de dag bla na med pa yang dag par rdzogs pa'i byang chub yang dag par 'dzin du bcug go/ /de dag kyang dus gzhan zhig na mngon par byung ste/ de bzhin gshegs pa spos kyi pad</text></item>
<item><p>273a2</p><section>mdo sde</section><text>ma'i bstan pa la rab tu byung nas de dag gis de bzhin gshegs pa stobs kyi pad ma'i bstan pa rgya cher 'bar bar byas so/ /gang dag rab tu ma byung zhing byang chub tu sems bskyed par mi 'dod pa bu drug cig ma gtogs te/ ngas de dag la yang dang yang du bsgo ba/ khyed</text></item>
<item><p>273a3</p><section>mdo sde</section><text>cag bsam pa ji lta bu zhig gis na khyed rab tu mi 'byung zhing byang chub tu sems bskyed par mi byed/ de dag gis smras pa/ bdag cag ni rab tu mi 'byung lags so/ /de ci'i slad du zhe na/ gang zad pa'i dus kyi mthar dam pa'i chos gzugs brnyan du gyur pa na rab tu byung ba</text></item>
<item><p>273a4</p><section>mdo sde</section><text>des ni tshul khrims kyi phung po mtha' dag kun tu 'dzin par yang rngo mi thogs la/ de nor bdun dang yang bral bar 'gyur zhing 'khor ba'i 'dam du bying nas/ des slar res 'ga' zhig lha dang mi'i dpal thob par bas kyi/ rtag tu ngan song gsum po dag tu yongs su</text></item>
<item><p>273a5</p><section>mdo sde</section><text>'khyam par 'gyur zhing / sangs rgyas kyi bslab pa yang dag par 'dzin par mi 'gyur te/ de'i slad du bdag cag rab tu mi 'byung ba lags so/ /ngas yang de dag la dris pa/ khyed cag ci'i phyir byang chub tu sems bskyed par mi byed/ de dag gis smras pa/ gal</text></item>
<item><p>273a6</p><section>mdo sde</section><text>te bdag cag la 'dzam bu'i gling thams cad stsal na/ de lta na bdag cag gis bla na med pa yang dag par rdzogs pa'i byang chub tu sems bskyed par bgyi'o/ /rigs kyi bu ngas de thos nas mchog tu dga' ba'i yid kyis 'di snyam du bsams te/ ngas 'dzam bu'i gling gi mi</text></item>
<item><p>273a7</p><section>mdo sde</section><text>thams cad gsum la skyabs su 'gro ba la rab tu bkod cing 'phags pa'i gso sbyong yan lag brgyad dang ldan pa la gnas pa yang yang dag par 'dzin tu bcug ste/ theg pa gsum po dag kyang yang dag par 'dzin du bcug zin gyis/ gang bdag gis 'dzam bu'i gling 'di cha</text></item>
<item><p>273b1</p><section>mdo sde</section><text>drug tu bgos te bu drug po dag la byin la byin nas kyang bla na med pa yang dag par rdzogs pa'i byang chub yang dag par 'dzin du gzhug cing bdag kyang mngon par byung ste/ rab tu byung bar bya gor ma chag snyam nas ngas de bzhin du 'dzam bu'i gling thams cad cha drug tu bgos te/ bu</text></item>
<item><p>273b2</p><section>mdo sde</section><text>drug po dag la byin nas bdag kyang mngon par byung ste/ rab tu byung ba dang / 'dzam bu'i gling gi rgyal po de dag kyang phan tshun mi 'thun zhing 'thab pa dang / mtshang 'dru ba dang / 'gyed pa dang / nad dang / pha rol gyi 'khor gyis 'khrug pa dang / rtsod pa dag byung ngo / /de'i</text></item>
<item><p>273b3</p><section>mdo sde</section><text>phyir 'dzam bu'i gling thams cad du mu ge byung ste/ lo tog rnams kyang mi skye/ char pa yang mi 'bab/ shing ljon pa dag las kyang lo ma dang / me tog dang / 'bras bu dag mi skye/ sman dang / rtswa dag kyang mi skye bas dang bya rnams kyang bkres pa dang skom pas lus rab tu 'bar</text></item>
<item><p>273b4</p><section>mdo sde</section><text>zhing nyam thag par gyur to/ /de'i tshe na nga 'di snyam du sems te/ ngas da ltar gyi lus 'di yongs su btang ste/ rang gi sha dang khrag gis sems can rnams tshim par bya'o snyam nas/ de nas ngas gnas yongs su spangs te/ yul gyi dbus su song nas ri chu skyong zhes bya ba la</text></item>
<item><p>273b5</p><section>mdo sde</section><text>'dzegs te smon lam btab pa/ 'di ltar rang gi lus srog gtong ba ni/ /snying rje'i phyir te mtho ris phyir ma yin/ /ri 'di'i 'phang tsam dag tu gyur nas ni/ /lhar bcas 'jig rten don du 'gyur bar shog /'di ltar gzugs mdzes phun sum gtong ba ni/ /bdud</text></item>
<item><p>273b6</p><section>mdo sde</section><text>phyir ma yin brgya byin tshangs phyir min/ /bdag gi sha khrag mang por gyur nas ni/ /lhar bcas 'jig rten don ni byed gyur cig /gang dag ri dang brag la gnas pa yi/ /lha klu gnod sbyin lha min mi rnams nyon/ /sems can phyir ni bdag gis brtse bskyed de/ /rang gi sha</text></item>
<item><p>273b7</p><section>mdo sde</section><text>khrag dag gis tshim par bya/ /gang gi tshe ngas smon lam de lta bu btab pa na/ 'jig rten gsum 'khrugs shing sa yang g.yos/ lhun po yang 'gul/ lha'i tshogs rnams kyang ngu'o/ /de nas ngas rang gi lus ri chu skyong gi kha nas bor ba dang / smon lam gyi dbang gis</text></item>
<item><p>274a1</p><section>mdo sde</section><text>nga'i lus ri'i tshad tsam du gyur cing / mgo 'bum phrag du ma yod par gyur la/ khyon du ni dpag tshad brgya/ 'phang du yang dpag tshad brgyar gyur nas/ mi dang / dang / bya'i bar dag gis kyang sha dang khrag bza' bar brtsams so/ /rigs kyi bu nga'i</text></item>
<item><p>274a2</p><section>mdo sde</section><text>lus la sems can de dag gis zos pa na nyin gcig bzhin du phyir skye zhing khyon du yang dpag tshad 'bum/ 'phang du yang dpag tshad 'bum yod par 'gyur la/ thams cad nas mi'i mgo bo skra dang / rna ba dang / mig dang bcas pa/ mchu dang so dang bcas pa/ lce dang</text></item>
<item><p>274a3</p><section>mdo sde</section><text>bcas pa'i kha 'bum phrag du ma dag byung bar gyur nas/ kha 'bum phrag du ma po de dag nas mi'i skad kyis sgra sgrogs pa/ kye sems can dag ci 'dod pa long shig /kye sha zo shig /khrag 'thung shig /mig dag khyer cig /rna ba dang / sna dang / skra dang / mchu dang /</text></item>
<item><p>274a4</p><section>mdo sde</section><text>so dang / lce dag khyer cig /gang 'dod pa dang / gang gis 'dod pa dang / ji snyed 'dod pas lus tshim par gyur cig /bsam pa yongs su rdzogs par gyur pa rnams ni nyan thos kyi theg pa'am/ rang sangs rgyas kyi theg pa'am/ bla na med pa yang dag par rdzogs</text></item>
<item><p>274a5</p><section>mdo sde</section><text>pa'i byang chub tu sems skyed cig /khyed kyi longs spyod dang / yongs su spyod pa 'di ni zad par yang mi 'gyur la/ khyed la dad pas byin par yang mi 'gyur gyis/ khyed cag myur ba nyid du srog zad par yang ma gyur cig ces sgra sgrogs par byed do/ /de na sems can</text></item>
<item><p>274a6</p><section>mdo sde</section><text>mkhas pa gang yin pa de dag las kha cig ni nyan thos kyi theg par sems skyed par byed/ kha cig ni rang sangs rgyas kyi theg par sems skyed par byed/ kha cig ni bla na med pa yang dag par rdzogs pa'i byang chub tu sems skyed par byed do/ /kha cig ni lha dang mir skye</text></item>
<item><p>274a7</p><section>mdo sde</section><text>bar sems skyed par byed cing / sha ni za/ khrag ni 'thung ngo / /kha cig gis ni mig dag khyer/ kha cig gis ni rna ba dag /kha cig gis ni sna dag /kha cig gis ni mchu dag /kha cig gis ni so dag blangs nas khyer te dong yang smon lam gyi dbang gis sha bri bar</text></item>
<item><p>274b1</p><section>mdo sde</section><text>yang ma gyur/ yongs su zad par yang ma gyur la/ yang dang yang phyir skyes par gyur to/ /lo khri'i bar du 'dzam bu'i gling gi mi thams cad dang / gnod sbyin dang / dang / bya rnams kyang nga'i lus kyis tshim par byas te/ ngas lo khri po de'i bar du gang gA'i klung</text></item>
<item><p>274b2</p><section>mdo sde</section><text>gi bye ma snyed kyi mig dag yongs su btang ngo / /ngas rgya mtsho bzhi'i chu snyed kyi khrag dag yongs su btang ngo / /ngas ri rab stong snyed tsam gyi sha dag yongs su btang ngo / /ngas ri khor yug tsam gyi lce dag yongs su btang ngo / /ngas lhun po dang gnya' shing 'dzin tsam gyi</text></item>
<item><p>274b3</p><section>mdo sde</section><text>rna ba dag yongs su btang ngo / /ngas ri rab tsam gyi sna rgya chen po dag yongs su btang ngo / /ngas bya rgod kyi phung po'i ri 'di tsam gyi so dag yongs su btang ngo / /ngas der sangs rgyas kyi zhing mi mjed mtha' dag gis gzhi tsam gyi rang gi pags pa yang yongs su btang ngo / /</text></item>
<item><p>274b4</p><section>mdo sde</section><text>rigs kyi bu de ltar lo khri'i bar du srog gcig gis rang gi lus yongs su btang ba tshad med grangs med dpag tu med pa dag yongs su btang zhing / de ltar sems can tshad med grangs med dpag tu med pa dag tshim par byas kyang nga'i sems skad cig gcig tsam yang 'gyod</text></item>
<item><p>274b5</p><section>mdo sde</section><text>par ma gyur pa la ltos/ der ngas smon lam 'di lta bu yang btab ste/ gal te bdag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lta na/ bdag gi bsam pa 'di yang yongs su rdzogs par gyur cig /ji ltar bdag</text></item>
<item><p>274b6</p><section>mdo sde</section><text>gis gling gcig tu rang gi lus kyis sems can thams cad tshim par byas pa de bzhin du sangs rgyas kyi zhing rdul med lhun po spos 'di'i gling thams cad du yang lo stong phrag gang gA'i klung gi bye ma snyed du de lta bu'i lus 'byung bar gyur cig /gling gcig tu lo khri'i bar du ji</text></item>
<item><p>274b7</p><section>mdo sde</section><text>lta ba de bzhin du gling thams cad du yang rang gi sha dang / khrag dang / pags pa dang / mig dang / rna ba dang / sna dang / mchu dang / lce dang / skra dag gis sems can thams cad tshim par byas shing theg pa gsum po dag yang dag par 'dzin du bcug par gyur</text></item>
<item><p>275a1</p><section>mdo sde</section><text>cig /mi rnams dang / gnod sbyin dang / srin po rnams dang / dud 'gro'i skye gnas thams cad dang / gang dag sha za zhing khrag 'thung ba so so'i gnod sbyin rnams dang / tha na gshin rje'i 'jig rten gyi bar de dag kyang bdag gis tshim par byed par gyur cig /</text></item>
<item><p>275a2</p><section>mdo sde</section><text>ji ltar bdag gis sangs rgyas kyi zhing gcig tu rang gi lus kyis sems can thams cad tshim par byed par 'gyur ba de bzhin du/ phyogs bcu kun gyi sangs rgyas kyi zhing gang gA'i klung gi bye ma snyed dag tu yang rang gi sha dang / khrag dang / pags pa dang / mig dang /</text></item>
<item><p>275a3</p><section>mdo sde</section><text>lce'i bar dag dang / de lta bu'i lus kyis bskal pa chen po gang gA'i klung gi bye ma snyed du sangs rgyas kyi zhing de dang de dag tu de lta bu'i lus thob nas rang gi lus dang srog gis sems can rnams tshim par byed par gyur cig /gal te bdag sems can rnams tshim par bya</text></item>
<item><p>275a4</p><section>mdo sde</section><text>ba'i phyir rang gi lus de lta bu dag yongs su gtong bar mi byed dam/ ji ltar bdag re zhing sems pa'i smon lam de lta bu yongs su rdzogs par ma gyur na bdag gis gang dag phyogs bcu'i sangs rgyas kyi zhing gzhan dang / gzhan dag na chos kyi 'khor lo bskor nas</text></item>
<item><p>275a5</p><section>mdo sde</section><text>bzhugs te 'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig /bdag kyang bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig /bdag 'khor ba na 'khor ba'i tshe sangs rgyas</text></item>
<item><p>275a6</p><section>mdo sde</section><text>kyi sgra thos par ma gyur cig /chos kyi sgra yang mi thos/ dge 'dun gyi sgra yang mi thos/ pha rol tu phyin pa'i sgra yang mi thos/ bdud kyi dpung pham pa'i sgra yang mi thos/ mi 'jigs pa'i sgra yang mi thos pa nas/ 'khor ba na dge ba'i sgra'i bar yang thos par mi 'gyur</text></item>
<item><p>275a7</p><section>mdo sde</section><text>zhing / rtag tu mnar med pa'i sems can dmyal ba chen po na gnas par gyur cig ces smon lam de lta bu yang btab bo/ /ji ltar sangs rgyas kyi zhing 'di'i gling thams cad kyi gling re rer yang de lta bu'i lus dag yongs su btang zhing / rang gi sha dang khrag gis sems</text></item>
<item><p>275b1</p><section>mdo sde</section><text>can rnams tshim par byas pa de bzhin du phyogs bcu gzhan gyi sangs rgyas kyi zhing gang gA'i klung gi bye ma snyed dag tu yang de lta bu'i lus dag yongs su btang ste/ rang gi sha dang khrag gis sems can rnams tshim par byas so/ /rigs kyi bu de'i tshe ngas rgyun ma chad par mig</text></item>
<item><p>275b2</p><section>mdo sde</section><text>dag yongs su btang ba gang yin pa de dag gi phung po yang 'dzam bu'i gling 'di nas sum cu rtsa gsum gyi lha'i mthar thug pa'i tshad tsam du gyur te/ de bzhin gshegs pa'i lus yongs su gtong ba'i sbyin pa'i pha rol tu phyin pa la ltos/ rigs kyi bu de ni de bzhin gshegs</text></item>
<item><p>275b3</p><section>mdo sde</section><text>pa'i lus yongs su gtong ba'i sbyin pa'i pha rol tu phyin pa mdor bsdus pa yin no/ /rigs kyi bu gzhan yang de'i 'og tu bskal pa tshad med pa 'das pa na sangs rgyas kyi zhing 'di zla ba rnam par snang ba zhes bya bar gyur te/ de yang snyigs ma lnga dang ldan par gyur to/ /nga</text></item>
<item><p>275b4</p><section>mdo sde</section><text>yang 'dzam bu'i gling der stobs kyi 'khor los sgyur ba'i rgyal po sgron ma snang ba zhes bya bar gyur nas ngas ji skad sngar smos pa bzhin du 'dzam bu'i gling gi sems can thams cad dge ba dag la nges par sbyar to/ /phyis nga rang gis blta ba'i phyir skyed mos tshal gyi sar byung ba</text></item>
<item><p>275b5</p><section>mdo sde</section><text>dang / de na ngas bcing ba dam pos phyin ka log tu bcings pa'i mi zhig mthong ngo / /mthong nas kyang ngas blon po rnams la mi 'dis ci zhig byas zhes dris pa dang / blon po rnams kyis nga la smras pa/ lha mi 'di ni lha la nongs pa bgyis pa lags te/ dgung lo gcig</text></item>
<item><p>275b6</p><section>mdo sde</section><text>la mi 'di'i 'bru dang / lo tog ci 'khrung ba de las drug cha gcig lha'i zhal sngar 'bul ba lags na/ ji ltar lha'i grong dang / grong khyer dang / ljongs kyi mi dang / ri brags dag na gnas pa'i 'phangs las kyi mthas 'tsho ba gzhan dag 'du ba'i sgo 'bul bar bgyid pa de ltar</text></item>
<item><p>275b7</p><section>mdo sde</section><text>mi 'di 'bul bar mi bgyid lags so/ /de dag la ngas 'di skad ces smras so/ /mi 'di thong la su la yang mthus nor dang 'bru dag ma sdud cig /de dag gis smras pa/ lha 'ga' yang sems shin tu dad pas 'bul bar mi bgyid do/ /gdugs gcig bzhin du lha'i zhal</text></item>
<item><p>276a1</p><section>mdo sde</section><text>zas dang / skyems dang / longs spyod dang / yongs su spyad pa gang lags pa dang / lha'i btsun mo'i 'khor dang / lha mo dang / lha'i sras rnams dang / sras mo rnams kyi longs spyod dang / yongs su spyad pa gang lags pa de dag thams cad kyang gzhan dag</text></item>
<item><p>276a2</p><section>mdo sde</section><text>las 'du ba lags na/ 'ga' yang sems rab tu dang bas 'bul bar mi bgyid lags so/ /de nas shin tu yid mi bde ste bsams pa/ ngas 'dzam bu'i gling thams cad kyi rgyal srid kyi dbang phyug 'di su la sbyin par bya snyam nas/ nga la bu lnga brgya yod par gyur pa de dag</text></item>
<item><p>276a3</p><section>mdo sde</section><text>kyang byang chub yang dag par 'dzin du bcug cing / 'dzam bu'i gling 'di yang cha lnga brgyar bgos te bu rnams la byin nas/ nga yang dka' thub kyi nags tshal du song ste/ drang srong gi rab tu 'byung bas tshangs par spyad pa spyod cing lho phyogs kyi rgya mtsho chen po dang ha cang yang mi</text></item>
<item><p>276a4</p><section>mdo sde</section><text>ring ba'i nags khrod cig na nags kyi rtsa ba dang 'bras bu za zhing / shing u dum bA ra'i drung na bsam gtan sgom zhing 'dug 'dug nas mthar gyis mngon par shes pa lnga thob par gyur to/ /yang de'i tshe na 'dzam bu'i gling gi tshong pa lnga brgya zhig rgya mtsho chen por zhugs pa dang /</text></item>
<item><p>276a5</p><section>mdo sde</section><text>de dag gis kyang de nas rin po che'i phung po mang du rnyed do/ /de na ded dpon zla ba zhes bya ba skyes bu skal ba dang ldan zhing mdzangs pa zhig yod pa des kyang yid bzhin gyi nor bu rnyed nas/ de dag rin po che'i gling de nas nor bu rin po che'i phung po rgya chen po dang / yid bzhin gyi</text></item>
<item><p>276a6</p><section>mdo sde</section><text>nor bu de khyer te phyir 'phags pa dang / de nas rgya mtsho yang 'khrugs/ klu rnams kyang khros/ gang dag de na gnas pa'i lha rnams kyang ngu'o/ /de na drang srong dbugs 'byin ces bya ba byang chub sems dpa' zhig kyang sngon gyi smon lam gyis der skyes nas sems can chen</text></item>
<item><p>276a7</p><section>mdo sde</section><text>po des 'gron po de dag bde zhing bkra shis par rgya mtsho chen po las bsgral to/ /srin po gdug pa phyir rgol zhing glags lta la/ skabs tshol ba zhig kyang 'gron po de dag gi phyi bzhin rjes su 'brang bar gyur nas/ de nas zhag bdun gyi bar du rlung mar drag po dang / char pa</text></item>
<item><p>276b1</p><section>mdo sde</section><text>chen po babs nas/ des tshong pa de dag lam rab tu stor te shin tu skrag nas sgra chen pos ngu zhing cho nges 'debs la smre sngags 'don cing lha dang / gu lang dang / chu lha dang / lus ngan la gsol ba 'debs pa nas/ pha dang ma dang sdug pa'i bu rnams zhes bya ba'i</text></item>
<item><p>276b2</p><section>mdo sde</section><text>bar du ngu 'bod par byed pa nga'i lha'i rna bas thos nas/ nga lam ji srid pa der song ste/ tshong pa dag la ma 'jigs shig /ma 'jigs shig dang / ngas khyed cag la lam bstan par bya zhing / 'dzam bu'i gling du bde zhing bkra shis par phyin pa'i bar du bya'o zhes tshong pa</text></item>
<item><p>276b3</p><section>mdo sde</section><text>rnams dbugs phyung nas/ de'i tshe ngas ras til mar gyis bskus te rang gi lag pa dkris nas me 'bar bar byas te bden pa'i tshig brjod pa/ gal te bdag gis sems can rnams kyi don dang phan pa'i phyir lo nyi shu rtsa drug tu tshangs pa'i gnas pa bzhi po dag gis</text></item>
<item><p>276b4</p><section>mdo sde</section><text>nags khrod du gnas te/ nags kyi rtsa ba dang / 'bras bu za zhing klu dang gnod sbyin brgyad khri bzhi stong gis sems kyi rgyud yongs su smin par byas te/ bla na med pa yang dag par rdzogs pa'i byang chub las phyir mi ldog pa la bkod pa lta na/ bden pa dang bden</text></item>
<item><p>276b5</p><section>mdo sde</section><text>pa'i tshig de dang / dge ba'i rtsa ba yongs su smin pa des bdag gi lag pa 'bar bar 'gyur zhing tshong pa rnams kyis lam rnyed par gyur te/ 'dzam bu'i gling du bde zhing bkra shis par phyin par gyur cig ces bden pa'i tshig brjod pa dang / nyin mtshan bdun gyi bar du nga'i</text></item>
<item><p>276b6</p><section>mdo sde</section><text>lag pa de 'bar bar gyur nas tshong pa de dag 'dzam bu'i gling du bkod do/ /der ngas smon lam btab pa/ gal te gang gi tshe 'dzam bu'i gling na rin po che med par gyur pa de'i tshe na bdag bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>276b7</p><section>mdo sde</section><text>'gyur ba lta na bdag gi bsam pa 'di yang yongs su rdzogs par gyur cig /bdag 'dzam bu'i gling du ded dpon du gyur la lan bdun gyi bar du yid bzhin gyi nor bu blangs te/ sangs rgyas kyi zhing 'di'i gling thams cad kyi bar du rin po che sna tshogs kyi char mngon</text></item>
<item><p>277a1</p><section>mdo sde</section><text>par rab tu 'bebs par gyur cig /de bzhin du phyogs bcu'i sangs rgyas kyi zhing stong pa snyigs ma lnga dang ldan pa gang gA'i klung gi bye ma snyed dag tu yang ji ltar sngar smos pa bzhin du rin po che sna tshogs kyi char dag mngon par rab tu 'bebs par gyur cig ces</text></item>
<item><p>277a2</p><section>mdo sde</section><text>smon lam btab pa dang / de bzhin du nga'i bsam pa yongs su rdzogs par gyur te/ bskal pa chen po gang gA'i klung gi bye ma snyed 'das kyi bar du nga ded dpon du gyur nas/ sangs rgyas kyi zhing stong pa snyigs ma lnga dang ldan pa'i gang gA'i klung gi bye ma snyed dag tu rin po che'i</text></item>
<item><p>277a3</p><section>mdo sde</section><text>char dag rab tu phab ste/ gling re rer yang lan bdun bdun du rin po che sna tshogs kyi char dag mngon par rab tu phab bo/ /de ltar sems can dpag tu med grangs med pa dag rin po che dag gis bsam pa yongs su rdzogs par byas shing theg pa gsum po dag la yang nges par sbyar</text></item>
<item><p>277a4</p><section>mdo sde</section><text>to/ /rigs kyi bu de bzhin gshegs pa'i rin po che yongs su gtong ba'i dge ba'i rtsa ba rnam par smin pa'i mtshan nyid la ltos/ rigs kyi bu gzhan yang bskal pa dpag tu med pa 'das pa'i 'og tu bskal pa mgu byed ces bya ba byung ba na sangs rgyas kyi zhing 'di rab rib can zhes</text></item>
<item><p>277a5</p><section>mdo sde</section><text>bya bar gyur te/ snyigs ma lnga dang ldan zhing skye dgu tshe lo lnga stong par gyur pa na nga smon lam gyi dbang gis 'dzam bu'i gling 'dir rig byed 'don pa'i bram ze nyi phreng spos zhes bya bar gyur te/ de'i tshe na sems can rnams phal cher rtag par lta zhing 'khon pa dang / pha rol gnon</text></item>
<item><p>277a6</p><section>mdo sde</section><text>pa dang bcas la/ 'thab pa la gnas pa dang bcas par gyur te/ ngas sems can de dag la pha rol gnon pa'i stobs chen po'i shugs kyis phung po dgra lta bur gyur pa'i rab tu sbyor bas chos bstan to/ /skye mched grong stong pa lta bur so sor brtags pa dang / rkyen gyis rjes</text></item>
<item><p>277a7</p><section>mdo sde</section><text>su 'brel ba skye ba dang 'jig pa dang bcas pa dang / dbugs phyi nang du rgyu ba rjes su dran pa'i yid la byed pa yang bstan te/ de dag bla na med pa yang dag par rdzogs pa'i byang chub tu sems bskyed pa'i dge ba'i rtsa ba yongs su bsngo ba la mngon par sbyar nas nga nyid kyang mngon par</text></item>
<item><p>277b1</p><section>mdo sde</section><text>shes pa lnga dang ldan par gyur te/ de'i tshe na sems can dpag tu med grangs med pa dag kyang nga yis gdams shing rjes su bstan pa la mngon par shes pa lnga dang ldan par gyur to/ /de bzhin du sems can dpag tu med grangs med pa dag kyang 'thab mo dang / rtsod pa dang /</text></item>
<item><p>277b2</p><section>mdo sde</section><text>khon du 'dzin pa dag spangs te/ nags khrod na gnas shing nags khrod na rtsa ba dang 'bras bu za la bsam gtan sgom zhing tshangs pa'i gnas pa bzhi po dag gis nyin mtshan 'da' bar byed do/ /de nas gang gi tshe bskal pa de zad du nye ba na sbyin gnas de dag gis 'dzam bu'i</text></item>
<item><p>277b3</p><section>mdo sde</section><text>gling mtha' dag khyab par gyur to/ /'thab mo dang / 'thab pa dang / g.yul dang / 'khon pa dang / 'gyed pa dang / rtsod pa de dag kyang rab tu zhi bar gyur/ dus ma yin pa'i rlung dang / char pa dag kyang rab tu zhi/ sa la rten pa'i lo tog rnams kyang legs par smin cing</text></item>
<item><p>277b4</p><section>mdo sde</section><text>mdangs dang ldan par gyur na dus kyi nyes pas nad sna tshogs kyis nyen pa 'ba' zhig tu gyur nas de'i tshe nga 'di snyam du sems te/ 'di ltar bdag gis sems can rnams kyi nad zhi bar byed ma nus so snyam nas/ de'i tshe ngas 'di snyam du bsams te/ gang dag bdag gis</text></item>
<item><p>277b5</p><section>mdo sde</section><text>brgya byin dang / tshangs pa chen po dang / 'jig rten skyong dang / gzhan yang lha'i drang srong rnams dang / klu'i drang srong rnams dang / brgya byin gyi drang srong rnams dang / mi'i drang srong rnams kyang bsags la/ sems can rnams kyi don gyi phyir sman sbyar ba'i bstan bcos</text></item>
<item><p>277b6</p><section>mdo sde</section><text>dag bstan par bya'o snyam nas de'i tshe nga rdzu 'phrul gyis song ste/ brgya byin dang / tshangs pa dang / 'jig rten skyong dang / lha'i drang srong rnams dang / klu'i drang srong rnams dang / brgya byin gyi drang srong rnams dang / mi'i drang srong rnams la bsgo nas ri lan tshwa'i bdag po gcig</text></item>
<item><p>277b7</p><section>mdo sde</section><text>pa zhes bya ba lan tshwa spyod pa'i rtse mor nges pa'i gnas zhes bya ba der bsdus nas 'byung po yang dag par zlog pa so sor 'brang zhing bsrung la/ rlung dang / mkhris pa dang / bad kan rab tu zhi bar byed pa'i bstan bcos dag rab tu bstan to/ /de bzhin du sbyar te sems can dpag</text></item>
<item><p>278a1</p><section>mdo sde</section><text>tu med grangs med pa dag gi nad rnams kyang rab tu zhi bar byas so/ /der ngas ji ltar smon lam chen po btab pa bzhin du nyi ma gcig la yang sems can dpag tu med grangs med pa rnams kyi shes rab snang bar byas shing theg pa gsum po dag la nges par sbyar nas ngan song gi</text></item>
<item><p>278a2</p><section>mdo sde</section><text>lam rnams ni bcad/ mtho ris kyi lam dag la ni rab tu bkod de/ nad sna tshogs rab tu zhi bar byas shing yongs su thar bar byas pa dang / de bzhin du sems can dpag tu med pa dag la ye shes kyi snang ba byin te/ bde ba la bkod pa'i dge ba'i rtsa ba rnam par smin pa des na rigs</text></item>
<item><p>278a3</p><section>mdo sde</section><text>kyi bu nga'i smon lam gyi re ba de yongs su rdzogs so/ /gang gi tshe ngas nyi ma gcig la sems can dpag tu med grangs med pa dag gi ngan song gi lam rnams bkag cing / mtho ris kyi lam la rab tu bkod de/ ngas nad pa rnams kyi yo byad kyi don dang / sems can rnams kyi don</text></item>
<item><p>278a4</p><section>mdo sde</section><text>gyi phyir lha'i drang srong rnams dang / gnod sbyin gyi tshogs rnams lha'i 'jig rten lan tshwa spyod pa'i rtse mor bsdus nas sems can rnams kyi nad med pa la mkhas pa rab tu bshad do/ /de bzhin du sangs rgyas kyi zhing rab rib can gyi gling thams cad du yang skyes bu'i rtsal de lta bu dag</text></item>
<item><p>278a5</p><section>mdo sde</section><text>byas te sems can rnams kyang mtho ris kyi lam la rab tu bkod do/ /lha dang / klu dang / gnod sbyin dang / mi'i drang srong rnams kyang bsogs te de dag gis kyang sems can rnams kyi don gyi phyir rig pa'i gnas sna tshogs dag rab tu bshad do/ /sangs rgyas kyi zhing rab rib can</text></item>
<item><p>278a6</p><section>mdo sde</section><text>'dir ji lta ba de bzhin du phyogs bcu'i sangs rgyas kyi zhing snyigs ma lnga dang ldan pa'i gang gA'i klung gi bye ma snyed dag tu yang skyes bu'i rtsal de lta bu dag byas te/ sems can rnams kyang theg pa gsum po dag la nges par sbyar cing mtho ris kyi lam la rab tu bkod de/ rig pa'i</text></item>
<item><p>278a7</p><section>mdo sde</section><text>gnas sna tshogs dag rab tu bshad nas nad thams cad las yongs su thar bar byas nas rigs kyi bu nga'i bla na med pa'i re ba 'di lta bu yongs su rdzogs so/ /yang sangs rgyas kyi zhing rab rib can gyi gling thams cad du ji ltar sngar smon lam btab pa bzhin du bla na med pa'i ye shes</text></item>
<item><p>278b1</p><section>mdo sde</section><text>kyis skyes bu'i rtsal de lta bu dag byas pa de bzhin du/ phyogs bcu'i sangs rgyas kyi zhing stong pa snyigs ma lnga dang ldan pa gang gA'i klung gi bye ma snyed dag gi sangs rgyas kyi zhing re re'i gling thams cad du yang ngas ji ltar sngon smon lam btab pa bzhin du skyes bu'i rtsal de lta bu dag kyang byas</text></item>
<item><p>278b2</p><section>mdo sde</section><text>te/ rigs kyi bu de bzhin gshegs pa byang chub sems dpa'i spyad pa spyod pa'i shes rab kyi khyad par dang / de bzhin gshegs pa'i legs par spyad pa gsum gyi dge ba'i rtsa ba'i sa bon de la ltos/ de bzhin du bskal pa grangs med pa las shin tu lhag pa snyed 'das pa na dus</text></item>
<item><p>278b3</p><section>mdo sde</section><text>ngan pa'i tshe bskal pa chen po legs bcas zhes bya ba byung ba na sangs rgyas kyi zhing 'di rnam rgyal sgra dbyangs zhes bya bar gyur te/ de yang snyigs ma lnga dang ldan par gyur nas shar phyogs logs su gling bzhi pa lnga bcu 'das pa na 'dzam bu'i gling dga' ba zhes bya ba zhig byung bar gyur</text></item>
<item><p>278b4</p><section>mdo sde</section><text>te/ der yang nga sems can rnams yongs su smin par bya ba'i phyir skyes nas gling bzhi'i dbang phyug 'khor los sgyur ba'i rgyal po nam mkha' zhes bya bar gyur to/ /der yang sems can rnams dge ba bcu'i las kyi lam yang dag par 'dzin du bcug cing btsud de rab tu bkod</text></item>
<item><p>278b5</p><section>mdo sde</section><text>do/ /theg pa gsum po dag kyang yang dag par 'dzin du bcug cing btsud de rab tu bkod do/ /thams cad sbyin zhing kun la sbyin par yang gyur to/ /de nga'i gan du slongs mo pa dag 'ongs nas 'di lta ste dbyig dang / gser dang / an da rnyil dang / rin po che mthon ka chen</text></item>
<item><p>278b6</p><section>mdo sde</section><text>po dang / skar mdog dang / chu 'dang gi bar gyi rin po che sna tshogs slong bar byed pa'i slongs mo pa rnams kyis kyang rin po che mang po de snyed thob par gyur to/ /de'i tshe na ngas blon po rnams la dris pa/ rin po che 'di dag ga las byung / de dag gis smras pa/ klu'i rgyal po</text></item>
<item><p>278b7</p><section>mdo sde</section><text>rnams kyis gter dag bstan te/ 'jig rten du gter dag byung bas rin po che rnams kyang byung bar gyur te/ lha'i zhal sngar slongs mo pa ji tsam mchis pa de tsam nyi tshe las ma bstan lags so/ /de'i tshe ngas smon lam btab pa/ gal te bdag snyigs ma lnga dang ldan</text></item>
<item><p>279a1</p><section>mdo sde</section><text>zhing nyon mongs pa dang / 'thab pa dang / rtsod pa bdo bar gyur pa'i 'jig rten du skye dgu tshe lo brgya pa rnams kyi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lta na de'i phyir bdag gi re ba 'di yang yongs su rdzogs par gyur</text></item>
<item><p>279a2</p><section>mdo sde</section><text>cig /bdag sangs rgyas kyi zhing 'dir gter ston par byed pa'i klu'i rgyal por 'gyur zhing / sangs rgyas kyi zhing rnam rgyal sgra dbyangs 'di'i gling thams cad kyi gling re rer yang skye ba lan bdun bdun len par gyur la/ skye ba re re zhing yang rin po che sna tshogs kyis yongs su gang ba'i</text></item>
<item><p>279a3</p><section>mdo sde</section><text>gter bye ba khrag khrig phrag 'bum dag ston cing gtong bar gyur cig /'di lta ste dbyig dang / gser dang / an da rnyil dang / rin po che mthon ka chen po dang / skar mdog dang / chu 'dang gi bar dag gi gter re re zhing yang rgyar dpag tshad stong yod la/ rin po che mang pos yongs</text></item>
<item><p>279a4</p><section>mdo sde</section><text>su gang ba dag byung ste/ sems can rnams la ston cing gtong bar gyur cig /ji ltar sangs rgyas kyi zhing 'dir dpa' bo'i mthu de lta bu dag byed par 'gyur ba de bzhin du/ phyogs bcu'i sangs rgyas kyi zhing snyigs ma lnga dang ldan pa'i 'jig rten gyi khams gang gA'i</text></item>
<item><p>279a5</p><section>mdo sde</section><text>klung gi bye ma snyed dag gi sangs rgyas kyi zhing re re'i gling thams cad du yang sngar ji skad smos pa'i bar dag lta bur skye ba lan bdun bdun 'dzin par gyur cig ces smon lam btab bo/ /rigs kyi bu gang gi tshe ngas smon lam de lta bu btab pa de'i tshe na nam mkha'i dkyil nas lha bye ba khrag khrig</text></item>
<item><p>279a6</p><section>mdo sde</section><text>phrag 'bum gyis bar snang las me tog gi char rab tu phab cing nga la legs so zhes bya ba byin te/ thams cad sbyin pa legs so legs so/ /ji ltar khyod kyis smon lam btab pa de bzhin du khyod kyi re ba de yang 'grub par 'gyur ro/ /lha rnams kyis nam mkha'i dkyil nas</text></item>
<item><p>279a7</p><section>mdo sde</section><text>rgyal po nam mkha'i ming thams cad sbyin pa zhes bya bar btags pa skye bo phal po che rnams kyis thos so/ /thos nas kyang de dag 'di snyam du sems te/ bdag cag gis 'di la gang yongs su gtang bar dka' ba'i sbyin pa dag bslang bar bya ste/ gal te yongs su gtong</text></item>
<item><p>279b1</p><section>mdo sde</section><text>bar byed na ni de'i tshe 'di'i ming thams cad sbyin pa zhes bya bar 'gyur ro/ /ji ste yongs su gtong bar mi byed na ni 'di'i ming thams cad sbyin pa zhes bya bar yang mi 'gyur ro snyam nas/ de nas sems can de dag gis rgyal po nam mkha' la slas rnams kyang bslangs btsun mo rnams</text></item>
<item><p>279b2</p><section>mdo sde</section><text>dang / btsun mo dam pa dang / bu dang / bu mo dag kyang bslang bar brtsams pa dang / de'i tshe rgyal po nam mkha' sems rab tu dang bas byin no/ /de dag yang 'di snyam du sems te/ btsun mo yongs su gtong ba gang yin pa de ni 'di la dka' ba ma yin gyis bdag cag gis rgyal</text></item>
<item><p>279b3</p><section>mdo sde</section><text>po nam mkha' la yan lag dang / nying lag gang yin pa dag bslang bar bya ste/ gal te ster na ni thams cad sbyin pa zhes bya bar 'gyur ro/ /ji ste mi ster na ni thams cad sbyin pa zhes bya bar yang mi 'gyur ro snyam pa dang / de nas bram ze skar ma la dga' ba zhes bya ba de rgyal</text></item>
<item><p>279b4</p><section>mdo sde</section><text>po nam mkha'i mdun du 'dug ste smras pa/ thams cad sbyin pa rgyal srid bdag la stsol cig /rgyal po nam mkha' de thos pa dang yid mchog tu dga' ste/ bdag nyid kyis bram ze khrus byas nas rgyal thabs kyi thod bcings te/ rgyal po'i dbang bskur bas dbang</text></item>
<item><p>279b5</p><section>mdo sde</section><text>bskur nas/ rgyal srid la rab tu bzhag ste 'dzam bu'i gling thams cad phul nas smon lam btab pa/ bdag gis 'dzam bu'i gling thams cad yongs su btang bas bdag bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /gal te</text></item>
<item><p>279b6</p><section>mdo sde</section><text>bdag gi re ba de yongs su rdzogs par 'gyur ba lta na/ gang bdag gis da ltar 'dzam bu'i gling thams cad kyi rgyal por bcug pa 'di 'dzam bu'i gling thams cad du tshig gis dbang sgyur zhing tshe ring ba dang / 'khor los sgyur ba'i rgyal srid la yun ring du gnas par gyur cig /</text></item>
<item><p>279b7</p><section>mdo sde</section><text>gang gi tshe bdag bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe rgyal tshab nyid du gyur nas/ bla na med pa yang dag par rdzogs pa'i byang chub tu lung ston par yang gyur cig ces smon lam btab bo/ /bram ze 'dod pa zhes bya ba des kyang</text></item>
<item><p>280a1</p><section>mdo sde</section><text>nga'i rkang pa gnyis bslangs pa dang nga nyid kyis sems rab tu dang bas mtshon cha rnon po blangs nas/ rang gi rkang pa gnyis bcad de byin nas bdag gis bla na med pa yang dag pa'i tshul khrims kyi rkang pa thob par gyur cig ces smon lam btab bo/ /de na bram ze lta ba</text></item>
<item><p>280a2</p><section>mdo sde</section><text>srung zhes bya ba des kyang nga'i mig gnyis bslangs pa dang / ngas mig gnyis phyung ste de la byin nas snga ma bzhin du sbyar te/ bla na med pa'i spyan lnga thob par bya ba'i phyir smon lam btab bo/ /yang ring po ma lon par bram ze sgra bzang zhes bya ba des kyang nga'i rna ba gnyis bslangs pa dang /</text></item>
<item><p>280a3</p><section>mdo sde</section><text>nga nyid kyis rang gi rna ba gnyis bcad de de la byin nas bla na med pa'i snyan thob par bya ba'i phyir smon lam btab bo/ /'tsho ba pa yang dag 'tsho zhes bya ba des kyang nga'i skyes bu'i dbang po pho mtshan bslangs pa dang / nga nyid kyis bcad de byin nas mdoms kyi sba ba'i mtshan bla na med pa thob par</text></item>
<item><p>280a4</p><section>mdo sde</section><text>bya ba'i phyir smon lam btab bo/ /gzhan dag gis kyang nga'i sha dang khrag dag bslangs pa dang / nga nyid kyis byin nas gser gyi mdog lta bu'i mtshan thob par bya ba'i phyir smon lam btab bo/ /gzhan yang kun du rgyu 'o ma 'dzag ces bya ba des nga'i lag pa gnyis bslangs pa dang / nga nyid</text></item>
<item><p>280a5</p><section>mdo sde</section><text>kyis lag pa g.yas pas lag pa g.yon pa bcad nas g.yas pa yang gcod du bcug ste byin nas dad pa'i phyag bla na med pa thob par bya ba'i phyir smon lam btab bo/ /gang gi tshe ngas yan lag dang nying lag dag bcad pa de'i tshe lus khrag gis yog bzhin du smon lam btab pa/</text></item>
<item><p>280a6</p><section>mdo sde</section><text>gal te yongs su gtong ba 'dis bla na med pa yang dag par rdzogs pa'i byang chub tu bdag gi re ba yongs su rdzogs par 'gyur ba lta na bdag gi lus kyi len pa zhig kyang gdon mi za bar rnyed par gyur cig /de na sems can rnams dang / khams kyi rgyal po rnams dang / blon po</text></item>
<item><p>280a7</p><section>mdo sde</section><text>de dag kyang snying rje med la/ 'phags pa ma yin zhing / byas pa mi gzo bas smras pa/ 'di ni blo 'chal cing shes pa chung ste/ yan lag thams cad gtubs shing rgyal srid kyi dbang phyug thams cad nyams pa yin pas nad sha sna gu 'di ci dgos zhes zer te de dag gis nga khyer</text></item>
<item><p>280b1</p><section>mdo sde</section><text>nas grong khyer gyi phyi rol dur khrod kyi sar bor te dong ngo / /der sha sbrang dang / sbrang bu mchu dag lhags nas khrag 'jib par byed do/ /khyi dang / wa dang / bya rgod dag kyang lhags te sha 'thog par byed do/ /de nas ngas sems rab tu dang bas smon lam btab pa/ gang gi</text></item>
<item><p>280b2</p><section>mdo sde</section><text>tshe bdag gis rgyal srid kyi dbang phyug thams cad yongs su btang ba dang / lus dang yan lag dang nying lag thams cad yongs su btang ba na skad cig gcig tsam yang bdag gis sems 'gyod par ma gyur cing khro ba ma skyes pa lta na/ de'i phyir bdag gi re ba 'di yongs su</text></item>
<item><p>280b3</p><section>mdo sde</section><text>rdzogs par gyur cig /bdag gi lus 'di sha'i rir kun du gnas par gyur la sems can gang su dag sha za ba dang / khrag 'thung ba de dag bdag gi sha za bar gyur cig /khrag 'thung bar gyur cig /ji srid du sems can rnams sha za bar 'gyur ba dang / khrag 'thung bar</text></item>
<item><p>280b4</p><section>mdo sde</section><text>'gyur ba de srid du bdag gi smon lam gyi dbang gis lus mthar gyis skye bar 'gyur zhing / lus kyi 'phang du ni dpag tshad 'bum yod par gyur la/ khyon du ni dpag tshad lnga stong yod par gyur cig ces smon lam btab ste/ der ngas lo stong gi bar du rang gi sha dang khrag gis</text></item>
<item><p>280b5</p><section>mdo sde</section><text>sems can rnams tshim par byas so/ /der ngas lce ji snyed yongs su btang ste/ gcan gzan dang bya dag gis yongs su zos nas/ yang smon lam gyi dbang gis gzhan dang gzhan dag phyir skyes par gyur pa gang yin pa de dag gi phung po yang bya rgod kyi phung po'i ri 'di'i</text></item>
<item><p>280b6</p><section>mdo sde</section><text>tshad tsam du gyur te/ ljags shin tu ring ba'i mtshan bla na med pa thob par bya ba'i phyir ngas smon lam yang rtag tu btab bo/ /de nas nga shi 'phos nas smon lam gyi dbang gis 'dzam bu'i gling shing pa ta skye bar klu rnams kyi nang du skyes te klu'i rgyal po gter ston ces bya bar gyur</text></item>
<item><p>280b7</p><section>mdo sde</section><text>to/ /gang gi nub mo klu rnams kyi nang du skyes pa de nyid kyi nub mo ngas der gter bye ba khrag khrig phrag 'bum kun tu bstan nas nga nyid kyis sgra bsgrags pa/ kye sems can dag phyogs 'di ni 'di lta ste/ dbyig dang / gser dang / chu 'dang gi bar gyi rin po che sna tshogs kyis</text></item>
<item><p>281a1</p><section>mdo sde</section><text>yongs su gang ba'i gter dag yod kyis/ kye sems can dag khyed kyis long shig /blangs nas kyang dge ba bcu'i las kyi lam yang dag par zung shig /bla na med pa yang dag par rdzogs pa'i byang chub tu yang sems skyed cig /nyan thos kyi theg pa'am/</text></item>
<item><p>281a2</p><section>mdo sde</section><text>rang sangs rgyas kyi theg pa'am/ sangs rgyas kyi theg par yang sems skyed cig /de nga las rin po che ji tsam dgos pa dag long shig ces kyang bsgo ste/ 'dzam bu'i gling shing pa ta skye ba der sngon gyi smon lam gyi dbang gis klu'i skye ba lan bdun brjes pa na/ lo bye ba</text></item>
<item><p>281a3</p><section>mdo sde</section><text>khrag khrig 'bum phrag bdun cu rtsa bdun gyi bar du gter dpag tu med grangs med pa dag bstan cing rab tu byin no/ /de bzhin du der sems can dpag tu med grangs med pa dag kyang theg pa gsum po dag la btsud cing dge ba bcu'i las kyi lam dag la rab tu bkod de/ rin po che</text></item>
<item><p>281a4</p><section>mdo sde</section><text>rnam pa sna tshogs dag gis tshim par byas nas/ bla na med pa'i mtshan sum cu rtsa gnyis thob par bya ba'i phyir smon lam yang btab bo/ /de bzhin du gling gnyis par yang klu'i skye ba lan bdun brjes te skyes bu'i rtsal de lta bu dag byas so/ /de bzhin du gling gsum pa nas 'jig</text></item>
<item><p>281a5</p><section>mdo sde</section><text>rten gyi khams rnam rgyal sgra dbyangs thams cad kyi gling kun gyi bar du yang skyes bu'i rtsal de lta bu dag byas so/ /de bzhin du phyogs bcu'i sangs rgyas kyi zhing stong pa snyigs ma lnga dang ldan pa gang gA'i klung gi bye ma snyed dag gi gling re rer yang sngar ji skad smos pa'i bar bzhin du ngas</text></item>
<item><p>281a6</p><section>mdo sde</section><text>klu'i skye ba de lta bu lan bdun bdun blangs shing lo bye ba khrag khrig 'bum phrag bdun cu rtsa bdun bdun du sems can rnams la gter dpag tu med grangs med pa de lta bu dag bstan cing rab tu byin no/ /rigs kyi bu ji ltar de bzhin gshegs pa stobs dang brtson 'grus shin tu drag</text></item>
<item><p>281a7</p><section>mdo sde</section><text>pos mtshan sum cu rtsa gnyis yongs su tshol ba na byang chub kyi spyad pa spyod pa ltar/ sngar ji skad smos pa'i skyes bu dam pa brgyad po de dag ma gtogs par sngon byang chub sems dpa' gang gis kyang stobs dang brtson 'grus shin tu drag po de lta bus byang chub kyi spyad pa ma spyad</text></item>
<item><p>281b1</p><section>mdo sde</section><text>cing / da ltar yang su yang mi spyod la/ phyis 'byung bar 'gyur ba'i byang chub sems dpa' 'ga' yang stobs dang brtson 'grus kyi shugs de lta bus bla na med pa yang dag par rdzogs pa'i byang chub kyi spyad pa spyod par mi 'gyur ba'i de bzhin gshegs pa'i byang chub kyi spyod pa la</text></item>
<item><p>281b2</p><section>mdo sde</section><text>ltos/ de'i tshe bskal pa grangs med pa 'das nas dus ngan pa'i tshe bskal pa chen po ud pa la zhes bya ba byung ba na sangs rgyas kyi zhing 'di byi ru 'byung ba zhes bya ba stong zhing snyigs ma lnga dang ldan par gyur pa'i tshe/ gling bzhi pa der nga brgya byin legs par rnam par byed ces bya</text></item>
<item><p>281b3</p><section>mdo sde</section><text>bar gyur nas ngas 'dzam bu'i gling de na sems can rnams mi dge ba la dad cing spyod par mthong ngo / /mthong nas kyang ngas bdag nyid gnod sbyin gyi gzugs shin tu 'jigs 'jigs lta zhig tu mngon par sprul te/ 'dzam bu'i gling du babs nas mi rnams kyi mdun du 'dug</text></item>
<item><p>281b4</p><section>mdo sde</section><text>go/ /de dag gis nga mthong nas skrag ste nga la dris pa/ khyod la ci dgos bdag cag gis khyod la dbul bar bgyi'o/ /ngas smras pa/ kho bo la kha zas dag dgos so/ /de dag gis smras pa/ khyod kyi kha zas ji lta bu lags/ ngas smras pa/ kho bo ni mi dag bsad cing</text></item>
<item><p>281b5</p><section>mdo sde</section><text>za ste/ mi gang dag ji srid 'tsho'i bar du srog gcod pa spong bar byed pa dang / log par lta ba'i bar dag spong bar byed pa de dag la ni nga mi za'o/ /gang dag bla na med pa yang dag par rdzogs pa'i byang chub tu sems skyed par byed pa dang / rang sangs rgyas kyi theg pa</text></item>
<item><p>281b6</p><section>mdo sde</section><text>dang / nyan thos kyi theg par sems skyed par byed pa de dag la yang nga mi za'o zhes smras te/ de na nga sems can dag sprul zhing za ba de mthong ba na/ sems can de dag 'jigs pas ji srid 'tsho ba'i bar du srog gcod pa spangs so/ /ma byin par len pa dang / log par</text></item>
<item><p>281b7</p><section>mdo sde</section><text>lta ba'i bar dag kyang spangs so/ /kha cig ni bla na med pa yang dag par rdzogs pa'i byang chub tu sems bskyed do/ /kha cig gis ni rang sangs rgyas kyi theg par/ kha cig gis ni nyan thos kyi theg par sems bskyed de/ gling bzhi pa'i sems can thams cad dge ba bcu'i</text></item>
<item><p>282a1</p><section>mdo sde</section><text>las kyi lam dang theg pa gsum po dag la rab tu bkod nas der ngas smon lam btab pa/ gal te bla na med pa yang dag par rdzogs pa'i byang chub tu bdag gi re ba yongs su rdzogs par 'gyur ba lta na/ de'i phyir bdag gis smon lam 'di yang yongs su rdzogs</text></item>
<item><p>282a2</p><section>mdo sde</section><text>par gyur cig /ji ltar bdag gis gling bzhi pa'i sems can rnams dge ba'i lam rnams la nges par sbyar ba de bzhin du sangs rgyas kyi zhing 'di thams cad kyi gling bzhi pa kun gyi sems can thams cad kyis kyang de lta bu'i 'jigs pas bdag mthong bar 'gyur ba dang / bdag gis</text></item>
<item><p>282a3</p><section>mdo sde</section><text>kyang sems can de dag dge ba bcu'i las kyi lam la rab tu 'god cing theg pa gsum po dag la yang nges par sbyor bar gyur cig /de bzhin du phyogs bcu kun gyi sangs rgyas kyi zhing stong pa snyigs ma lnga dang ldan pa dag gi sems can thams cad kyang dge ba bcu'i las kyi lam</text></item>
<item><p>282a4</p><section>mdo sde</section><text>la rab tu 'god cing theg pa gsum po dag la yang nges par sbyor bar gyur cig ces smon lam btab bo/ /rigs kyi bu nga'i re ba dang smon lam de bzhin du yongs su rdzogs te 'jig rten gyi khams byi ru 'byung ba thams cad kyi sems can rnams gnod sbyin gyi gzugs kyis dge</text></item>
<item><p>282a5</p><section>mdo sde</section><text>ba'i chos rnams la nges par btul to/ /de bzhin du phyogs bcu'i sangs rgyas kyi zhing stong pa snyigs ma lnga dang ldan pa gang gA'i klung gi bye ma snyed dag tu yang ngas gnod sbyin gyi gzugs kyis mi rnams dge ba'i lam gyi spyod pa dag la rab tu bkod do/ /de ltar ngas sems can mang</text></item>
<item><p>282a6</p><section>mdo sde</section><text>po dag bsdigs shing dge ba'i spyod pa la rab tu bkod pa'i las kyi 'phro des na/ de bar nga byang chub mngon par rdzogs par 'tshang rgya bar 'dod nas byang chub kyi snying por byang chub kyi shing drung du rdo rje'i gdan la 'dug pa na bdud sdig can dmag gi tshogs chen po dang bcas te nga byang chub</text></item>
<item><p>282a7</p><section>mdo sde</section><text>las rnam par bzlog par bya ba'i phyir nye bar 'ongs pa yin no/ /rigs kyi bu ngas byang chub kyi spyad pa spyod pa na sbyin pa'i pha rol tu phyin pa thob pa mdor bsdus pa ni de yin te/ de'i tshe ngas bzod pa zab mo dang / gzungs zab mo dang / ting nge 'dzin zab mo dang / 'jig rten pa'i</text></item>
<item><p>282b1</p><section>mdo sde</section><text>mngon par shes pa lnga yang thob ste skyes bu'i rtsal chen po de lta bu dag kyang byas so/ /de bzhin du sems can dpag tu med grangs med pa dag kyang bla na med pa yang dag par rdzogs pa'i byang chub yang dag par 'dzin du bcug cing btsud de rab tu bkod do/ /de bzhin du sems can</text></item>
<item><p>282b2</p><section>mdo sde</section><text>dpag tu med grangs med pa dag rang sangs rgyas kyi theg pa yang yang dag par 'dzin du bcug cing btsud de rab tu bkod do/ /de bzhin du sems can dpag tu med grangs med pa dag nyan thos kyi theg pa yang yang dag par 'dzin du bcug cing btsud de rab tu bkod do/ /ngas ji</text></item>
<item><p>282b3</p><section>mdo sde</section><text>srid du byang chub kyi spyad pa spyod pa na sangs rgyas bcom ldan 'das sangs rgyas kyi zhing rdul phra rab kyi rdul snyed dag la bsnyen bkur byas te/ ngas sangs rgyas re re'i drung nas rgya mtsho'i chu'i thigs pa snyed kyi yon tan dag yongs su bzung ba ma gtogs par ngas rang sangs rgyas</text></item>
<item><p>282b4</p><section>mdo sde</section><text>bgrang ba las yang dag par 'das pa dag la yang mchod pa byas so/ /de bzhin gshegs pa'i nyan thos bgrang ba las yang dag par 'das pa dag la yang mchod pa byas so/ /de bzhin du pha dang / ma dang / mngon par shes pa lnga dang ldan pa'i drang srong rnams la yang mchod</text></item>
<item><p>282b5</p><section>mdo sde</section><text>pa byas so/ /ngas sngon byang chub sems dpa'i spyad pa spyod pa na snying brtse bas rang gi sha dang khrag gis sems can rnams tshim par byas te/ da ltar yang rang gi chos rnams kyis tshim par byas pa yin no/ /theg pa chen po'i mdo snying rje pad ma dkar po las sbyin pa'i le'u zhes</text></item>
<item><p>282b6</p><section>mdo sde</section><text>bya ba ste lnga pa'o// //rigs kyi bu ji ltar ngas sangs rgyas kyi spyan gyis phyogs bcu na sangs rgyas bcom ldan 'das sangs rgyas kyi zhing gi rdul phra rab kyi rdul snyed yongs su mya ngan las 'das pa dag gzigs pa de dag kyang ngas dang po bla na med pa yang dag par rdzogs</text></item>
<item><p>282b7</p><section>mdo sde</section><text>pa'i byang chub yang dag par 'dzin du bcug cing btsud de rab tu bkod do/ /de ltar ngas dang po sbyin pa'i pha rol tu phyin pa yang yang dag par 'dzin du bcug pa nas shes rab kyi pha rol tu phyin pa'i bar dag kyang yang dag par 'dzin du bcug cing btsud de rab tu bkod do/ /de bzhin du</text></item>
<item><p>283a1</p><section>mdo sde</section><text>da ltar shar phyogs logs na sangs rgyas bcom ldan 'das dpag tu med grangs med pa dag chos dang ldan pa'i chos kyi 'khor lo bskor nas bzhugs te 'tsho zhing gzhes la chos kyang ston pa dag gzigs pa gang yin pa de dag kyang ngas dang po bla na med pa yang dag par</text></item>
<item><p>283a2</p><section>mdo sde</section><text>rdzogs pa'i byang chub yang dag par 'dzin du bcug cing btsud de rab tu bkod do/ /pha rol tu phyin pa drug po dag gi bar la yang de bzhin du brjod par bya'o/ /de bzhin du lho dang / nub dang / byang dang / 'og dang / steng gi phyogs rnams su yang brjod par bya'o/ /rigs kyi bu</text></item>
<item><p>283a3</p><section>mdo sde</section><text>ngas sangs rgyas kyi zhing 'di nas shar phyogs logs su sangs rgyas kyi zhing sa ya phrag dgu dang chig 'bum 'das pa na 'jig rten gyi khams me tog kun du rgyas pa zhes bya ba na de bzhin gshegs pa dri med gzi brjid yon tan rgyal po zhes bya ba bzhugs te 'tsho zhing gzhes la chos</text></item>
<item><p>283a4</p><section>mdo sde</section><text>kyang ston pa gzigs te/ bcom ldan 'das de yang ngas dang po bla na med pa yang dag par rdzogs pa'i byang chub tu sems bskyed de/ yang dag par 'dzin du bcug cing bzhag ste rab tu gnas par byas so/ /ngas dang po sbyin pa'i pha rol tu phyin pa dang / shes rab kyi pha rol</text></item>
<item><p>283a5</p><section>mdo sde</section><text>tu phyin pa'i bar dag kyang yang dag par 'dzin du bcug cing bzhag ste rab tu gnas par byas so/ /de bzhin du sbyar te shar phyogs logs na sangs rgyas kyi zhing mngon par dga' ba zhes bya ba na de bzhin gshegs pa mi 'khrugs pa zhes bya ba dang / sangs rgyas kyi zhing 'dzam bu'i</text></item>
<item><p>283a6</p><section>mdo sde</section><text>chu klung zhes bya ba na/ de bzhin gshegs pa nyi ma'i snying po zhes bya ba dang / sangs rgyas kyi zhing dga' ba'i dbang phyug ces bya ba na de bzhin gshegs pa dga' ba'i dbang phyug sgra dbyangs 'od zer zhes bya ba dang / sangs rgyas kyi zhing nyi ma gnas pa zhes bya ba na de bzhin</text></item>
<item><p>283a7</p><section>mdo sde</section><text>gshegs pa ye shes nyi ma zhes bya ba dang / sangs rgyas kyi zhing rgyal ba'i gnas rab ces bya ba na de bzhin gshegs pa 'brug sgra bsgrags pa zhes bya ba dang / sangs rgyas kyi zhing yang dag 'tsho zhes bya ba na de bzhin gshegs pa rdo rje grags pa zhes bya ba dang / sangs rgyas</text></item>
<item><p>283b1</p><section>mdo sde</section><text>kyi zhing shin tu rdul med ces bya ba na de bzhin gshegs pa stag gi 'od zer ces bya ba dang / sangs rgyas kyi zhing dga' med ces bya ba na de bzhin gshegs pa nyi gdugs snying po zhes bya ba dang / sangs rgyas kyi zhing 'khon sbyong 'od ces bya ba na de bzhin gshegs pa grags pa'i</text></item>
<item><p>283b2</p><section>mdo sde</section><text>dbang phyug rgyal po zhes bya ba dang / sangs rgyas kyi zhing lhun po 'od ces bya ba na de bzhin gshegs pa bsam yas rgyal po zhes bya ba dang / sangs rgyas kyi zhing nam mkha' zhes bya ba na de bzhin gshegs pa snang dpal snying po zhes bya ba dang / sangs rgyas kyi zhing me tog 'od</text></item>
<item><p>283b3</p><section>mdo sde</section><text>ces bya ba na de bzhin gshegs pa 'od gsal tog ces bya ba dang / sangs rgyas kyi zhing bde mchog ces bya ba na de bzhin gshegs pa lhun dbyangs lhun po yang dag ston ces bya ba dang / sangs rgyas kyi zhing sa can zhes bya ba na de bzhin gshegs pa ye shes gzugs zhes bya ba dang /</text></item>
<item><p>283b4</p><section>mdo sde</section><text>sangs rgyas kyi zhing me tog sna tshogs zhes bya ba na de bzhin gshegs pa dri med spyan zhes bya ba dang / rigs kyi bu de dag la sogs pa shar phyogs logs na sangs rgyas bcom ldan 'das dpag tu med grangs med pa dag bzhugs te 'tsho zhing gzhes la chos kyang ston pa dag kyang</text></item>
<item><p>283b5</p><section>mdo sde</section><text>ngas sangs rgyas kyi spyan gyis gzigs te/ de dag sngon byang chub tu sems ma bskyed pa las ngas dang po bla na med pa yang dag par rdzogs pa'i byang chub yang dag par 'dzin du bcug go/ /sbyin pa'i pha rol tu phyin pa dang / shes rab kyi pha rol tu phyin pa'i bar dag kyang yang dag</text></item>
<item><p>283b6</p><section>mdo sde</section><text>par 'dzin du bcug cing btsud de rab tu bkod nas/ ngas dang po sangs rgyas bcom ldan 'das bzhugs te 'tsho zhing gzhes pa dag gi thad du phul nas/ der de dag thams cad kyis dang po bla na med pa yang dag par rdzogs pa'i byang chub tu lung bstan pa thob bo/ /de nas</text></item>
<item><p>283b7</p><section>mdo sde</section><text>de'i tshe 'jig rten gyi khams me tog kun tu rgyas pa na de bzhin gshegs pa dri med gzi brjid yon tan rgyal po bzhugs pa de'i gdan rab tu g.yos so de na byang chub sems dpa' gang dag 'khod pa de dag gis de bzhin gshegs pa dri med gzi brjid yon tan rgyal po de'i gdan</text></item>
<item><p>284a1</p><section>mdo sde</section><text>rab tu g.yos pa mthong ba dang / de bzhin gshegs pa de nyid la zhus pa/ bcom ldan 'das sngon ma mthong ba bcom ldan 'das kyi gdan rab tu g.yos pa 'di'i rgyu ni gang lags/ rkyen ni gang lags/ de bzhin gshegs pa des de dag la bka' stsal pa/ rigs</text></item>
<item><p>284a2</p><section>mdo sde</section><text>kyi bu dag sangs rgyas kyi zhing 'di nas nub phyogs kyi phyogs logs su sangs rgyas kyi zhing sa ya phrag dgu dang chig 'bum 'das pa na/ 'jig rten gyi khams mi mjed ces bya ba zhig yod de/ de na de bzhin gshegs pa shAkya thub pa zhes bya ba bzhugs te 'tsho zhing gzhes pa de da ltar</text></item>
<item><p>284a3</p><section>mdo sde</section><text>'khor bzhi po rnams la sngon gyi tshul las brtsams te chos ston to/ /de bzhin gshegs pa de sngon byang chub sems dpar gyur cing bla na med pa yang dag par rdzogs pa'i byang chub kyi spyad pa spyod pa na des nga dang po bla na med pa yang dag par rdzogs pa'i byang chub yang dag par 'dzin</text></item>
<item><p>284a4</p><section>mdo sde</section><text>du bcug ste/ gang gis nga dang po bla na med pa yang dag par rdzogs pa'i byang chub tu sems bskyed pa'i de bzhin gshegs pa des nga dang po sbyin pa'i pha rol tu phyin pa dang / shes rab kyi pha rol tu phyin pa'i bar dag kyang yang dag par 'dzin du bcug cing bzhag ste rab tu gnas</text></item>
<item><p>284a5</p><section>mdo sde</section><text>par byas so/ /de bzhin gshegs pa de sngon byang chub sems dpar gyur cing byang chub sems dpa'i spyad pa spyod pa na des nga dang po sangs rgyas bcom ldan 'das bzhugs te 'tsho zhing gzhes pa dag gi thad du phul nas/ der ngas dang po bla na med pa yang dag par rdzogs</text></item>
<item><p>284a6</p><section>mdo sde</section><text>pa'i byang chub tu lung bstan pa thob ste/ nga'i dge ba'i bshes gnyen de bzhin gshegs pa shAkya thub pa de 'jig rten gyi khams mi mjed na bzhugs te 'tsho zhing gzhes so/ /de 'khor bzhi po rnams la sngon gyi tshul de nyid las brtsams te chos ston pas na/ de bzhin gshegs</text></item>
<item><p>284a7</p><section>mdo sde</section><text>pa de'i byin gyi rlabs des nga'i stan rab tu g.yos so/ /rigs kyi bu dag khyed cag las nga'i tshig gis de bzhin gshegs pa shAkya thub pa la snyun mi mnga' 'am/ thugs bde'am zhes yongs su dri ba'i phyir sangs rgyas kyi zhing mi mjed du 'gro bar spro ba su yod/ de nas de bzhin</text></item>
<item><p>284b1</p><section>mdo sde</section><text>gshegs pa dri med gzi brjid yon tan rgyal po la byang chub sems dpa' de dag gis gsol pa/ btsun pa bcom ldan 'das byang chub sems dpa' rdzu 'phrul dang ldan zhing yon tan thams cad kyi pha rol tu son pa gang dag der snga dro'i dus kyi tshe snang ba chen po mthong nas rnam par 'phrul</text></item>
<item><p>284b2</p><section>mdo sde</section><text>pas sangs rgyas kyi zhing gzhan dag nas sangs rgyas kyi zhing me tog kun du rgyas pa 'dir lhags te/ des dog sa 'di yang yud tsam zhig bskyod cing me tog gi char yang rab tu phab pa de dag lags so/ /byang chub sems dpa' sems dpa' chen po de dag gis gsol pa/</text></item>
<item><p>284b3</p><section>mdo sde</section><text>btsun pa bcom ldan 'das bdag cag kyang de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la phyag bgyi ba dang / bsnyen bkur bgyi ba dang / thams cad mkhyen pa nyid kyi rnam pa la 'jug pa'i gzungs kyi sgo'i chos kyi rnam grangs de</text></item>
<item><p>284b4</p><section>mdo sde</section><text>yang mnyan pa'i slad du sangs rgyas kyi zhing mi mjed der mchi'o zhes gsol nas/ byang chub sems dpa' 'bum phrag mang po de dag rang rang gi rdzu 'phrul gyi mthus sangs rgyas kyi zhing de nas 'phags pa dang / de dag gis gang logs su bgrod par bya ba ma rtsol nas/ yang</text></item>
<item><p>284b5</p><section>mdo sde</section><text>de dag gis gsol pa/ btsun pa bcom ldan 'das bdag cag gis de bzhin gshegs pa shAkya thub pa'i sangs rgyas kyi zhing 'jig rten gyi khams mi mjed gang pha rol na mchis pa'i phyogs des yang ma 'tshal lags so/ /de nas de bzhin gshegs pa dri med gzi brjid yon</text></item>
<item><p>284b6</p><section>mdo sde</section><text>tan rgyal po des phyag brkyang ste sor mo lnga las 'od zer sna tshogs dag rab tu bkye'o/ /de nas 'od zer de dag gis sangs rgyas kyi zhing sa ya phrag dgu dang chig 'bum dag snang bar byas te/ sangs rgyas kyi zhing mi mjed 'di'i bar du yang snang bar byas so/ /des byang chub sems</text></item>
<item><p>284b7</p><section>mdo sde</section><text>dpa' de dag gis thams cad dang ldan pa'i sangs rgyas kyi zhing mi mjed 'di byang chub sems dpa' dag gis khyab cing nam mkha'i ngos kyang lha dang / klu dang / gnod sbyin dang / lha ma yin dag gis khyab par mthong ngo / /mthong nas kyang de bzhin gshegs pa dri med gzi brjid yon</text></item>
<item><p>285a1</p><section>mdo sde</section><text>tan rgyal po de la byang chub sems dpa' de dag gis 'di skad ces gsol to/ /btsun pa bcom ldan 'das bdag cag gis thams cad dang ldan pa'i sangs rgyas kyi zhing mi mjed de byang chub sems dpa' dag gis khyab ste de na gang du byang chub sems dpa' dag gis</text></item>
<item><p>285a2</p><section>mdo sde</section><text>khyab par ma gyur pa'i go skabs ni tha na 'khar ba gzugs pa'i gtos tsam yang ma mchis par mthong lags so// //bam po lnga pa ste tha ma/ de bzhin gshegs pa shAkya thub pa yang bdag cag la gzigs shing chos ston par mthong lags so/ /de</text></item>
<item><p>285a3</p><section>mdo sde</section><text>bzhin gshegs pa dri med gzi brjid yon tan rgyal pos byang chub sems dpa' de dag la bka' stsal pa/ rigs kyi bu dag de bzhin gshegs pa shAkya thub pa ni kun tu gzigs pa yin te/ rigs kyi bu dag 'jig rten gyi khams mi mjed na sems can gang su dag sa la</text></item>
<item><p>285a4</p><section>mdo sde</section><text>gnas pa'am/ bar snang la gnas pa de dag las sems can re re yang 'di snyam du sems te/ de bzhin gshegs pa shAkya thub pa ni thugs thams cad kyis bdag la gzigs shing / bdag gcig pu las brtsams te chos ston to snyam du sems so/ /rigs kyi bu dag</text></item>
<item><p>285a5</p><section>mdo sde</section><text>de bzhin gshegs pa shAkya thub pa ni kha dog dang dbyibs gcig gis kyang kha dog dang dbyibs thams cad du chos ston par mdzad de/ rigs kyi bu dag sangs rgyas kyi zhing de na sems can gang dag tshangs pa la dad pa de dag gis ni de bzhin gshegs pa shAkya thub pa tshangs par yang</text></item>
<item><p>285a6</p><section>mdo sde</section><text>dag par rjes su mthong zhing tshangs pa'i bdag po chen po'i sgra skad kyis chos thos so/ /gang dag bdud la dad pa rnams dang / gang dag nyi ma la dad pa rnams dang / gang dag zla ba la dad pa rnams dang / gang dag rnam thos kyi bu la dad pa rnams dang / gang dag 'phags skyes po</text></item>
<item><p>285a7</p><section>mdo sde</section><text>la dad pa rnams dang / gang dag mig mi bzang la dad pa rnams dang / gang dag yul 'khor srung la dad pa rnams dang / gang dag dbang phyug chen po la dad pa'i bar gyi sems can de dag gis ni de bzhin gshegs pa shAkya thub pa dbang phyug chen po'i bar gyi gzugs dang / kha dog</text></item>
<item><p>285b1</p><section>mdo sde</section><text>dang / dbyibs su mthong zhing / dbang phyug chen po'i tshig dang sgra skad kyis chos thos so/ /de na kha dog dang / dbyibs dang / dad pa dang / gzugs dang / sgra skad brgyad khri bzhi stong gi bar dang ldan pa'i sems can de dag gis kyang de bzhin gshegs pa shAkya thub pa de bzhin</text></item>
<item><p>285b2</p><section>mdo sde</section><text>du mthong zhing chos kyang thos so/ /de nas de bzhin gshegs pa dri med gzi brjid yon tan rgyal pos 'khor de'i byang chub sems dpa' gsang ba bsgrags zhes bya ba dang / byang chub sems dpa' cig shos snang ba'i 'od zer zhes bya ba dang / byang chub sems dpa' de dag</text></item>
<item><p>285b3</p><section>mdo sde</section><text>la bka' stsal pa/ rigs kyi bu dag khyed 'jig rten gyi khams mi mjed du deng la nga'i tshig gis de bzhin gshegs pa shAkya thub pa la snyun mi mnga' 'am/ thugs bde'am/ bde bar reg pa la gnas sam zhes snyun gsol cig /byang chub sems dpa' de dag gis</text></item>
<item><p>285b4</p><section>mdo sde</section><text>gsol pa/ btsun pa bcom ldan 'das thams cad dang ldan pa'i sangs rgyas kyi zhing mi mjed sa dang nam mkhar bcas pa thams cad byang chub sems dpa' dag gis khyab par yang dag par rjes su mthong ste/ de nas dang nam mkha' la sems can 'ga' tsam gyi go</text></item>
<item><p>285b5</p><section>mdo sde</section><text>skabs kyang ma mchis na bdag cag gang du gnas par bgyi lags/ de bzhin gshegs pa dri med gzi brjid yon tan rgyal po des bka' stsal pa/ rigs kyi bu dag sangs rgyas kyi zhing mi mjed na go skabs med do zhes de skad ma zer cig /de ci'i phyir zhe na/ de</text></item>
<item><p>285b6</p><section>mdo sde</section><text>bzhin gshegs pa shAkya thub pa de ni sangs rgyas kyi yon tan bsam gyis mi khyab pa dag gis go skabs yangs pa yin te sngon gyi smon lam gyis gsum la skyabs su 'gro ba dang / theg pa gsum gyi chos bstan pa las brtsams te chos ston par mdzad pa dang / bslab pa</text></item>
<item><p>285b7</p><section>mdo sde</section><text>gsum gyi sdom pa ston par mdzad pa dang / rnam par thar pa'i sgo gsum po dag ston par mdzad pa dang / sems can rnams ngan song gsum po dag las 'dren par mdzad pa dang / zhi ba'i lam gsum po dag la rab tu 'god par mdzad pa'i phyir de bzhin gshegs</text></item>
<item><p>286a1</p><section>mdo sde</section><text>pa de'i thugs rje dang / bstan pa la 'jug pa ni yangs pa yin no/ /rigs kyi bu dag de bzhin gshegs pa shAkya thub pa de mngon par rdzogs par sangs rgyas nas ring po ma lon pa'i dus shig na 'dul ba'i sems can la gzigs</text></item>
<item><p>286a2</p><section>mdo sde</section><text>shing ri brag mi mnyam pa'i dbus na gnod sbyin dbang po mig ces bya ba'i gnas shing sA la'i phug na rnam par grol ba'i dga' ba dang / bde ba nyams su myong zhing skyil mo krung gcig gis zhag bdun las 'da' bar mdzad cing bzhugs pa na de bzhin</text></item>
<item><p>286a3</p><section>mdo sde</section><text>gshegs pa'i skus sA la'i phug thams cad khyab par gyur te/ de na gang du de bzhin gshegs pa'i skus khyab par ma gyur pa'i go skabs ni tha na sor bzhi tsam gyi gtos kyang med do/ /zhag bdun po de 'das pa dang / phyogs bcu nas byang</text></item>
<item><p>286a4</p><section>mdo sde</section><text>chub sems dpa' sems dpa' chen po khrag khrig phrag bcu gnyis de bzhin gshegs pa shAkya thub pa de la phyag bya ba dang / bsnyen bkur bya ba dang / chos mnyan pa'i phyir 'jig rten gyi khams mi mjed kyi ri gang yin pa de logs su mngon du phyogs te 'khod pa</text></item>
<item><p>286a5</p><section>mdo sde</section><text>dang / rigs kyi bu dag de bzhin gshegs pa shAkya thub pa des 'khor der rdzu 'phrul mngon par 'du bya ba mngon par 'du mdzad pas gang gi tshe byang chub sems dpa' bye ba khrag khrig phrag bcu gnyis po de dag gis sA la'i phug go skabs yangs par mthong zhing</text></item>
<item><p>286a6</p><section>mdo sde</section><text>der zhugs par gyur pa de ltar sA la'i phug de yangs pa dang de ltar rgya che bar gyur to/ /der byang chub sems dpa' re res kyang de bzhin gshegs pa de la byang chub sems dpa'i rnam par 'phrul pa sna tshogs dag gis mchod pa byas nas/ der byang chub</text></item>
<item><p>286a7</p><section>mdo sde</section><text>sems dpa' re res kyang rin po che sna bdun gyi khri stan dag mngon par sprul nas de la 'khod de chos nyan par byed do/ /rigs kyi bu dag byang chub sems dpa' de dag gis kyang de bzhin gshegs pa shAkya thub pa las chos mnyan te/ de bzhin gshegs pa</text></item>
<item><p>286b1</p><section>mdo sde</section><text>shAkya thub pa'i zhabs la lan gsum mgo bos phyag byas nas rang rang gi sangs rgyas kyi zhing dag tu dong ngo / /byang chub sems dpa' de dag dong nas ring po ma lon par sA la'i phug de yang sngon ji lta ba bzhin du gyur te/ de bzhin gshegs</text></item>
<item><p>286b2</p><section>mdo sde</section><text>pa shAkya thub pa de ni de ltar go skabs yangs pa yin no/ /gling bzhi pa de na brgya byin kau shi ka zhes bya ba tshe yongs su zad de dud 'gro'i skye gnas su skye bas 'jigs shing skrag nas de sum cu rtsa gsum pa'i lha'i bu brgyad khri bzhi stong dang lhan cig</text></item>
<item><p>286b3</p><section>mdo sde</section><text>'grogs te sA la'i phug ga la ba dang / bcom ldan 'das ga la ba der dong ste phyin nas gnod sbyin dbang po mig gi gnas sA la'i phug gi kho ra khor yug tu 'khod pa dang / bcom ldan 'das kyi mthus de 'di snyam du sems te/ gang bdag</text></item>
<item><p>286b4</p><section>mdo sde</section><text>gis dri za'i bu gtsug phud lnga pa la gsol ba btab ste/ dri za'i bu gtsug phud lnga pa des dbyangs snyan pas bcom ldan 'das la mngon sum du bstod na ni de'i tshe/ bcom ldan 'das bsam gtan dang / ting nge 'dzin dag las bzhengs par 'gyur</text></item>
<item><p>286b5</p><section>mdo sde</section><text>ro snyam nas/ de nas brgya byin kau shi kas dri za'i bu gtsug phud lnga pa la gsol ba btab bo/ /de nas bcom ldan 'das kyi mthus dri za'i bu gtsug phud lnga pas pi bang blangs te/ glu dang rol mo'i sgra yid du 'ong bas bcom ldan 'das la bstod pa lnga brgyas</text></item>
<item><p>286b6</p><section>mdo sde</section><text>bsngags pa brjod do/ /rigs kyi bu dag gang gi tshe dri za'i bu gtsug phud lnga pas bcom ldan 'das la mngon par bstod pa brtsams pa dang / de nas bcom ldan 'das shAkya thub pa de dbyangs snyan rnam par snang byed tog ces bya ba'i ting nge 'dzin la snyoms</text></item>
<item><p>286b7</p><section>mdo sde</section><text>par zhugs so/ /ting nge 'dzin des 'jig rten gyi khams mi mjed na gang dag rdzu 'phrul che ba'i gnod sbyin rnams dang / srin po rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams dang /</text></item>
<item><p>287a1</p><section>mdo sde</section><text>dri za rnams dang / 'dod pa na spyod pa'i lha'i bu thams cad dang / gzugs na spyod pa'i lha'i bu thams cad der 'dus par gyur nas/ gang dag dbyangs la dad pa de dag gis ni dbyangs thos nas rab tu dang bar gyur to/ /gang</text></item>
<item><p>287a2</p><section>mdo sde</section><text>dag bsngags pa dang snyan pa la dga' ba de dag gis ni bcom ldan 'das kyi bsngags pa thos nas bcom ldan 'das de la shin tu dga' ba dang / rab tu dang ba dang / bla mar bya ba dang / ri mor bya ba dang / gus pa skyes te rab tu dang bar gyur</text></item>
<item><p>287a3</p><section>mdo sde</section><text>to/ /gang dag gling bu'i sgra la dga' ba de dag gis gling bu'i sgra thos nas rab tu dang bar gyur to/ /de nas bcom ldan 'das shAkya thub pa ting nge 'dzin de las bzhengs te sA la'i phug gi sgor gzigs pa dang / brgya byin nye bar song ste/ bcom ldan 'das</text></item>
<item><p>287a4</p><section>mdo sde</section><text>la zhus pa/ bcom ldan 'das bdag gang du mchis par bgyi ba dang / de bzhin gshegs pa shAkya thub pa des bka' stsal pa/ gnod sbyin dag ji snyed lhags pa rnams 'khod cig /de nas sA la'i phug der ji ltar gnod sbyin gang gA'i klung bcu gnyis</text></item>
<item><p>287a5</p><section>mdo sde</section><text>kyi bye ma snyed dag zhugs te 'khod pa de ltar sA la'i phug de rgya che bar gyur nas/ bcom ldan 'das shAkya thub pa des 'khor de dag la 'di ltar chos bstan te/ ji ltar 'khor de na gang dag nyan thos kyi theg pa pa dag 'khod pa de dag gis ni nyan thos</text></item>
<item><p>287a6</p><section>mdo sde</section><text>kyi theg pa'i gtam thos shing de dag las dung phyur phrag dgu dang / bye ba phrag dgus rgyun du zhugs pa'i 'bras bu thob bo/ /'khor de na bla na med pa yang dag par rdzogs pa'i byang chub kyi theg pa pa gang yin pa de dag gis ni theg pa chen</text></item>
<item><p>287a7</p><section>mdo sde</section><text>po'i gtam 'ba' zhig thos so/ /de na dri za'i bu gtsug phud lnga pa la sogs pa khrag khrig phrag brgyad ni bla na med pa yang dag par rdzogs pa'i byang chub las phyir mi ldog pa la gnas par gyur to/ /gang dag gis theg pa gsum</text></item>
<item><p>287b1</p><section>mdo sde</section><text>po dag tu sems mi bskyed pa de dag las kha cig gis ni der bla na med pa yang dag par rdzogs pa'i byang chub tu sems bskyed do/ /de dag las kha cig gis ni rang sangs rgyas kyi theg par sems bskyed do/ /kha cig gis ni nyan thos kyi theg par</text></item>
<item><p>287b2</p><section>mdo sde</section><text>sems bskyed do/ /der brgya byin kau shi ka de yang 'jigs pa las yongs su grol zhing tshe lo stong du nur nas bla na med pa yang dag par rdzogs pa'i byang chub las phyir mi ldog pa la gnas par gyur te/ rigs kyi bu dag de bzhin gshegs pa shAkya</text></item>
<item><p>287b3</p><section>mdo sde</section><text>thub pa de ni de lta de ltar go skabs yangs pa yin no/ /de bzhin gshegs pa de'i dbyangs kyi dkyil 'khor yang 'di ltar rgya che ba yin te/ de bzhin gshegs pa de'i dbyangs kyi dkyil 'khor gyi mtha' ni sus kyang tshad gzung ba'am bgrang</text></item>
<item><p>287b4</p><section>mdo sde</section><text>bar mi nus so/ /de bzhin gshegs pa de'i sems can yongs su smin par mdzad pa'i thabs la mkhas pa yang rgya che ba yin te/ de bzhin gshegs pa de'i thabs la mkhas pa'i mtha' ni sus kyang tshad gzung bar mi nus so/ /rigs kyi</text></item>
<item><p>287b5</p><section>mdo sde</section><text>bu dag de bzhin gshegs pa de'i sku yang rgya che ba yin te/ de'i spyi gtsug blta ba'am/ sku'i mtha' ni sus kyang tshad gzung bar mi nus so/ /gal te de ltar sangs rgyas kyi zhing mi mjed de na sems can ji snyed 'dus par gyur pa 'di dag thams</text></item>
<item><p>287b6</p><section>mdo sde</section><text>cad de bzhin gshegs pa shAkya thub pa'i khong du zhugs par gyur cing de dag thams cad de na rgyu bar gyur tam/ sems can de dag de bzhin gshegs pa de'i spu'i sgo gcig tu zhugs shing 'byung bar gyur kyang / de dag gis cher na lha'i mig gis</text></item>
<item><p>287b7</p><section>mdo sde</section><text>kyang de bzhin gshegs pa de'i spu'i sgo gcig gi mtha' yang bri ba'am gang bar tshad gzung bar mi nus te/ de bzhin gshegs pa shAkya thub pa de'i sku ni de ltar rgya che ba yin no/ /rigs kyi bu dag gzhan yang de bzhin gshegs pa shAkya thub pa ni</text></item>
<item><p>288a1</p><section>mdo sde</section><text>sangs rgyas kyi zhing rgya chen po dang ldan pa yin te/ phyogs bcu'i sangs rgyas kyi zhing gang gA'i klung gi bye ma snyed po ji snyed pa dag 'di lta ste/ dper na da ltar nga'i sangs rgyas kyi zhing mi mjed bzhin du sems can rnams kyis yongs su</text></item>
<item><p>288a2</p><section>mdo sde</section><text>gang bar gyur pa'i sems can de dag thams cad sangs rgyas kyi zhing mi mjed du zhugs par gyur kyang de dag thams cad de na rgyu bar 'gyur ro/ /de ci'i phyir zhe na/ de bzhin gshegs pa des sngon dang po bla na med pa yang dag par rdzogs pa'i byang chub tu</text></item>
<item><p>288a3</p><section>mdo sde</section><text>sems bskyed pa na smon lam de lta bu btab pa'i phyir ro/ /rigs kyi bu dag 'jig rten gyi khams gang gA'i klung gcig gi bye ma snyed dag lta zhog gi /rigs kyi bu dag gal te phyogs bcu'i sangs rgyas kyi zhing gang gA'i klung stong gi bye ma snyed po de ltar rgya che ba</text></item>
<item><p>288a4</p><section>mdo sde</section><text>dag 'di lta ste/ dper na da ltar sangs rgyas kyi zhing mi mjed bzhin du sems can rnams kyis yongs su gang bar gyur pa'i sems can de dag thams cad 'jig rten gyi khams mi mjed du zhugs par gyur kyang de dag thams cad de na rgyu bar 'gyur ro/ /rigs kyi</text></item>
<item><p>288a5</p><section>mdo sde</section><text>bu dag de bzhin gshegs pa des sngon dang po sems bskyed pa na bla na med pa'i ye shes thob par bya ba'i phyir smon lam de lta bu btab pas na de bzhin gshegs pa shAkya thub pa de ni sangs rgyas kyi zhing rgya chen po de lta bu dang ldan pa yin te/ de bzhin gshegs pa shAkya</text></item>
<item><p>288a6</p><section>mdo sde</section><text>thub pa de ni ji skad smos pa'i chos bzhi po de dag gi de bzhin gshegs pa gzhan dag las khyad par du 'phags pa yin no/ /rigs kyi bu dag khyod kyis me tog zla ba mdog mdzes dri ma med pa 'di dag long la nub phyogs logs su rang rang gis ji ltar mthong</text></item>
<item><p>288a7</p><section>mdo sde</section><text>ba'i sangs rgyas kyi zhing mi mjed der deng shig /nga'i tshig gis de bzhin gshegs pa shAkya thub pa de la snyun mi mnga' 'am thugs bde'am zhes kyang snyun gsol cig /de nas de bzhin gshegs pa dri med gzi brjid yon tan rgyal po des me tog zla ba mdog mdzes</text></item>
<item><p>288b1</p><section>mdo sde</section><text>dri ma med pa dag blangs te byang chub sems dpa' gsang bsgrags dang / byang chub sems dpa' snang ba'i 'od zer la byin nas 'di skad ces bka' stsal to/ /rigs kyi bu dag nga'i rdzu 'phrul gyi stobs bskyed pas khyed cag 'jig rten gyi khams mi mjed du deng shig /</text></item>
<item><p>288b2</p><section>mdo sde</section><text>de na srog chags nyi khris kyang gsol pa/ btsun pa bcom ldan 'das bdag cag kyang de bzhin gshegs pa'i mthus de bzhin gshegs pa shAkya thub pa de la blta ba dang / phyag bgyi ba dang / bsnyen bkur bgyi ba'i slad du 'jig rten gyi khams mi mjed du mchi lags</text></item>
<item><p>288b3</p><section>mdo sde</section><text>so/ /de bzhin gshegs pa dri med gzi brjid yon tan rgyal pos bka' stsal pa/ rigs kyi bu dag bsam pa ji lta ba bzhin du deng shig /de nas de bzhin gshegs pa dri med gzi brjid yon tan rgyal po de'i rdzu 'phrul gyi stobs kyis byang chub sems dpa' gsang</text></item>
<item><p>288b4</p><section>mdo sde</section><text>bsgrags dang / snang ba'i 'od zer de gnyis byang chub sems dpa' nyi khri dang lhan cig 'grogs te 'jig rten gyi khams me tog kun du rgyas pa nas 'phags pa dang / sems kyi skad cig gcig gis sangs rgyas kyi zhing mi mjed 'dir phyin te bya rgod kyi phung po'i ri la so</text></item>
<item><p>288b5</p><section>mdo sde</section><text>sor 'khod nas/ de dag gis bcom ldan 'das de bzhin gshegs pa shAkya thub pa ga la ba de logs su thal mo sbyar ba btud de gsol pa/ btsun pa bcom ldan 'das 'di nas shar phyogs logs su sangs rgyas kyi zhing sa ya phrag dgu dang chig 'bum 'das pa de na</text></item>
<item><p>288b6</p><section>mdo sde</section><text>'jig rten gyi khams me tog kun du rgyas pa zhes bgyi ba mchis te/ de na de bzhin gshegs pa dri med gzi brjid yon tan rgyal po zhes bgyi ba bzhugs so/ /de bzhin gshegs pa de byang chub sems dpa'i 'khor gyi tshogs la de bzhin gshegs pa'i yon tan</text></item>
<item><p>288b7</p><section>mdo sde</section><text>gyi bsngags pa sgrogs shing 'di skad du sangs rgyas kyi zhing mi mjed na de bzhin gshegs pa shAkya thub pa zhes bya ba bzhugs te 'tsho zhing gzhes so/ /de bzhin gshegs pa de sngon byang chub sems dpar gyur cing byang chub sems dpa'i spyad pa spyod pa na/ des nga thams</text></item>
<item><p>289a1</p><section>mdo sde</section><text>cad kyi dang por bla na med pa yang dag par rdzogs pa'i byang chub yang dag par 'dzin du bcug cing bzhag ste rab tu gnas par byas so/ /de'i tshig gis ngas bla na med pa yang dag par rdzogs pa'i byang chub tu sems bskyed do/ /de bzhin gshegs pa</text></item>
<item><p>289a2</p><section>mdo sde</section><text>des nga dang po sbyin pa'i pha rol tu phyin pa la bzhag pa nas/ de bzhin gshegs pa shAkya thub pa de ni chos bzhi po de dag gis khyad par du 'phags pa yin no zhes ji skad sngar smos pa'i bar dag de skad du gsungs te/ 'di ltar de bzhin gshegs pa des me tog</text></item>
<item><p>289a3</p><section>mdo sde</section><text>zla ba mdog mdzes dri ma med pa 'di dag kyang bskur zhing bcom ldan 'das la snyun mi mnga' 'am/ thugs bde'am zhes kyang snyun gsol lags so/ /de bzhin du sangs rgyas kyi zhing mngon par dga' ba na de bzhin gshegs pa mi 'khrugs pa'i gdan yang g.yos</text></item>
<item><p>289a4</p><section>mdo sde</section><text>shing byang chub sems dpa' gang dag der 'dus par gyur pa de dag gis de bzhin gshegs pa mi 'khrugs pa'i gdan g.yos par mthong ste/ yongs su zhus pa nas de bzhin du sbyar te ji skad sngar smos pa'i bar de dag thams cad kyang brjod par bya'o/ /de'i tshe</text></item>
<item><p>289a5</p><section>mdo sde</section><text>na shar phyogs logs nas de bzhin gshegs pa'i pho nya byang chub sems dpa' dpag tu med grangs med pa dag de bzhin gshegs pa shAkya thub pa la yongs su zhu ba dang mchod pa bya ba dang / phyag bya ba dang / bsnyen bkur bya ba dang / chos mnyan pa'i phyir me tog</text></item>
<item><p>289a6</p><section>mdo sde</section><text>zla ba mdog mdzes dri ma med pa dag thogs te sangs rgyas kyi zhing mi mjed 'dir lhags so/ /bcom ldan 'das kyis shar phyogs kyi sangs rgyas bcom ldan 'das rnams kyi mtshan dang / sangs rgyas kyi zhing yongs su bsgrags pa dag mthar phyin ma thag tu yang</text></item>
<item><p>289a7</p><section>mdo sde</section><text>bcom ldan 'das kyis lho phyogs logs kyi yongs su bsgrags pa brtsams te/ rigs kyi bu ngas sangs rgyas kyi zhing 'di nas lho phyogs logs su sangs rgyas kyi zhing gang gA'i klung gcig gi bye ma snyed 'das pa de na 'jig rten gyi khams mya ngan thams cad dang bral</text></item>
<item><p>289b1</p><section>mdo sde</section><text>ba zhes bya ba zhig yod pa de na de bzhin gshegs pa mya ngan med pa'i dpal zhes bya ba da ltar bzhugs te 'tsho zhing gzhes la chos kyang ston pa gzigs te/ bcom ldan 'das de yang nga sngon byang chub sems dpa'i spyad pa spyod pa na ngas thams cad kyi dang por bla na med</text></item>
<item><p>289b2</p><section>mdo sde</section><text>pa yang dag par rdzogs pa'i byang chub yang dag par 'dzin du bcug pa nas ji skad sngar smos pa'i bar dag bzhin no/ /de bzhin du sangs rgyas kyi zhing 'dzam bu'i 'od ces bya ba na de bzhin gshegs pa chos kyi dbang phyug rnam sgrogs zhes bya ba dang / sangs rgyas kyi</text></item>
<item><p>289b3</p><section>mdo sde</section><text>zhing lhun po rab gnas zhes bya ba na de bzhin gshegs pa 'gro ba'i dbang phyug sA la'i dbang po zhes bya ba dang / sangs rgyas kyi zhing yon tan dbang po'i ba gam zhes bya ba na de bzhin gshegs pa seng ge bsgyings pa'i rgyal po zhes bya ba dang / sangs rgyas kyi zhing</text></item>
<item><p>289b4</p><section>mdo sde</section><text>nor bu gzhir bkod ces bya ba na de bzhin gshegs pa sred med kyi bus rnam par rgyal ba'i snying po zhes bya ba dang / sangs rgyas kyi zhing 'od 'gyed yang dag bsags zhes bya ba na de bzhin gshegs pa yon tan bsgyings pa yang dag bsags zhes bya ba dang /</text></item>
<item><p>289b5</p><section>mdo sde</section><text>sangs rgyas kyi zhing lha'i zla ba zhes bya ba na de bzhin gshegs pa skar ma'i snying po zhes bya ba dang / sangs rgyas kyi zhing tsan dan gyi rtsa ba zhes bya ba na de bzhin gshegs pa rgyu skar cho ga grags pa zhes bya ba dang / sangs rgyas kyi zhing dri mchog ces bya ba na de bzhin</text></item>
<item><p>289b6</p><section>mdo sde</section><text>gshegs pa bsod nams stobs sA la'i rgyal po zhes bya ba dang / sangs rgyas kyi zhing shin tu rtog pa zhes bya ba na de bzhin gshegs pa yid du 'ong ba'i sgra dbyangs rnam par bsgrags pa zhes bya ba dang / sangs rgyas kyi zhing rtsod med ces bya ba na de bzhin</text></item>
<item><p>289b7</p><section>mdo sde</section><text>gshegs pa sA la'i thigs pa'i rgyal po zhes bya ba dang / sangs rgyas kyi zhing zla bsgrags zhes bya ba na de bzhin gshegs pa gzi brjid dbang phyug 'od ces bya ba dang / sangs rgyas kyi zhing mngon par sgrogs pa zhes bya ba na de bzhin gshegs pa sgra dbyangs yid du 'ong</text></item>
<item><p>290a1</p><section>mdo sde</section><text>ba zhes bya ba dang / sangs rgyas kyi zhing rin chen khyu mchog ces bya ba na de bzhin gshegs pa klu dbang rin chen ngos zhes bya ba dang / sangs rgyas kyi zhing rin chen ljon shing 'bras bu dpag med rin po che zhes bya ba na de bzhin gshegs pa chos sprin sgra dbyangs</text></item>
<item><p>290a2</p><section>mdo sde</section><text>dbang phyug zla ba zhes bya ba dang / de bzhin du lho phyogs logs kyi sangs rgyas bcom ldan 'das dpag tu med grangs med pa dag gi gdan dag g.yos shing / sangs rgyas bcom ldan 'das de dag thams cad de bzhin gshegs pa shAkya thub pa'i bsngags pa dang / snyan pa</text></item>
<item><p>290a3</p><section>mdo sde</section><text>dang / grags brjod par mdzad pa dang / de'i tshe na lho phyogs logs na de bzhin gshegs pa'i pho nya byang chub sems dpa' dpag tu med grangs med pa dag kyang de bzhin gshegs pa shAkya thub pa la yongs su zhu ba dang / chos mnyan pa'i bar gyi phyir me tog zla ba mdog mdzes dri ma med</text></item>
<item><p>290a4</p><section>mdo sde</section><text>pa dag thogs te sangs rgyas kyi zhing mi mjed 'dir lhags pa'i bar du ji skad sngar smos pa bzhin du sbyar ro/ /yang bcom ldan 'das kyis bka' stsal pa/ rigs kyi bu ngas sangs rgyas kyi zhing 'di nas nub phyogs logs su sangs rgyas kyi zhing khrag khrig 'bum phrag dgu bcu rtsa bdun</text></item>
<item><p>290a5</p><section>mdo sde</section><text>'das pa de na sangs rgyas kyi zhing blo gros nye bar zhi ba zhes bya ba zhig yod pa de na de bzhin gshegs pa rin chen ri bo zhes bya ba bzhugs te 'tsho zhing gzhes la chos kyang ston par gzigs te/ bcom ldan 'das de yang nga sngon byang chub sems dpar gyur cing spyad pa spyod pa na ngas</text></item>
<item><p>290a6</p><section>mdo sde</section><text>thams cad kyi dang por bla na med pa yang dag par rdzogs pa'i byang chub yang dag par 'dzin du bcug pa nas ji skad sngar smos pa'i bar dag bzhin no/ /sangs rgyas kyi zhing rnams kyang de bzhin du sbyar te/ de bzhin gshegs pa 'od zer mchog gi mdzod ces bya ba dang / de bzhin gshegs</text></item>
<item><p>290a7</p><section>mdo sde</section><text>pa dbyangs mkhyen mdzod ces bya ba dang / ba bla grags pa dang / kun du snying po dang / tshangs pa'i me tog dang / sku mchog rnam par gnon dang / chos kyi shugs kyi sgron ma dang / lhun po phrag med pa sgra dbyangs rnam par grags pa'i rgyal po dang / tshangs pa'i dbang po dbyangs dang / de bzhin</text></item>
<item><p>290b1</p><section>mdo sde</section><text>du nub phyogs logs kyi sangs rgyas bcom ldan 'das dpag tu med grangs med pa gang dag gi mtshan dag de bzhin gshegs pa shAkya thub pas yongs su bsgrags pa de dag gi gdan dag g.yos shing / de'i tshe na nub phyogs logs nas sangs rgyas kyi pho nya byang chub sems dpa'</text></item>
<item><p>290b2</p><section>mdo sde</section><text>dpag tu med grangs med pa dag chos mnyan pa'i bar gyi phyir me tog zla ba mdog mdzes dri ma med pa dag thogs te/ sangs rgyas kyi zhing mi mjed 'dir lhags shing 'khod pa'i bar du ji skad sngar smos pa bzhin du sbyar ro/ /de bzhin du byang phyogs dang / de bzhin du steng dang / de bzhin</text></item>
<item><p>290b3</p><section>mdo sde</section><text>du 'og dang / de bzhin du shar lho dang / de bzhin du lho nub dang / de bzhin du nub byang dang / de bzhin du byang shar gyi phyogs rnams su yang snga ma bzhin du sbyar te brjod par bya'o/ /yang bcom ldan 'das shAkya thub pas bka' stsal pa/ rigs kyi bu ngas sangs rgyas kyi zhing 'di</text></item>
<item><p>290b4</p><section>mdo sde</section><text>nas byang shar gyi phyogs logs su sangs rgyas kyi zhing bye ba khrag khrig 'bum phrag dgu bcu rtsa brgyad 'das pa de na sangs rgyas kyi zhing rnam par rgyal ba zhes bya ba zhig yod pa de na de bzhin gshegs pa gdung bral mngon par 'phags pa rnam thos kyi bu sA la'i rgyal po</text></item>
<item><p>290b5</p><section>mdo sde</section><text>zhes bya ba bzhugs te/ de bzhin gshegs pa de yang nga sngon byang chub sems dpar gyur cing / byang chub sems dpa'i spyad pa spyod pa na ngas thams cad kyi dang por bla na med pa yang dag par rdzogs pa'i byang chub dang / pha rol tu phyin pa drug gi bar dag yang dag par</text></item>
<item><p>290b6</p><section>mdo sde</section><text>'dzin du bcug pa nas/ thams cad kyi dang por sangs rgyas bcom ldan 'das bzhugs te/ 'tsho zhing gzhes pa dag gi thad du phul nas der dang por bla na med pa yang dag par rdzogs pa'i byang chub tu lung bstan pa thob bo/ /gang gi tshe de'i mtshan yongs su bsgrags pa de'i</text></item>
<item><p>290b7</p><section>mdo sde</section><text>tshe gdan g.yos pa nas kha dog dang / dbyibs dang / dad pa dang / gzugs dang / sgra skad brgyad khri bzhi stong gi bar dang ldan pa'i sems can rnams kyis kyang de bzhin gshegs pa shAkya thub pa de bzhin du mthong zhing chos kyang thos so zhes bya ba'i bar du ji skad sngar smos pa bzhin du sbyar</text></item>
<item><p>291a1</p><section>mdo sde</section><text>ro/ /'khor de na byang chub sems dpa' gnyis la gcig ni 'khrugs med rtse mo zhes bya ba dang / cig shos ni sangs rgyas yang dag 'dod ces bya ba zhig yod de/ de bzhin gshegs pa gdung bral mngon par 'phags pa</text></item>
<item><p>291a2</p><section>mdo sde</section><text>rnam thos kyi bu sA la'i rgyal po des byang chub sems dpa' de gnyis bos te 'di skad ces bka' stsal to/ /rigs kyi bu dag khyed cag sangs rgyas kyi zhing mi mjed du deng la nga'i tshig gis de bzhin gshegs pa shAkya thub pa la snyun mi mnga' 'am/</text></item>
<item><p>291a3</p><section>mdo sde</section><text>thugs bde'am/ bde bar reg pa la gnas sam zhes snyun gsol cig /de gnyis kyis gsol pa/ btsun pa bcom ldan 'das bdag cag gis thams cad dang ldan pa'i sangs rgyas kyi zhing mi mjed kyis dang nam mkha' thams cad yang dag</text></item>
<item><p>291a4</p><section>mdo sde</section><text>par rjes su mthong ste/ de nas dang nam mkha' la sems can 'ga' tsam gyi go skabs kyang ma mchis na/ bdag cag gang du gnas par bgyi lags/ de bzhin gshegs pa des bka' stsal pa/ rigs kyi bu dag sangs rgyas kyi zhing mi mjed</text></item>
<item><p>291a5</p><section>mdo sde</section><text>na go skabs med do zhes de skad ma zer cig /de ci'i phyir zhe na/ rigs kyi bu dag de bzhin gshegs pa shAkya thub pa de ni sangs rgyas kyi yon tan bsam gyis mi khyab pa dag gis go skabs yangs pa yin te/ sngon gyi smon lam gyis gsum</text></item>
<item><p>291a6</p><section>mdo sde</section><text>la skyabs su 'gro ba dang / theg pa gsum gyi chos bstan pa las brtsams te chos ston par mdzad pa dang / bslab pa gsum gyi sdom pa ston par mdzad pa dang / rnam par thar pa'i sgo gsum po dag ston par mdzad pa dang / sems</text></item>
<item><p>291a7</p><section>mdo sde</section><text>can rnams ngan song gsum po dag las 'dren par mdzad pa dang / zhi ba'i lam gsum po dag la rab tu 'god par mdzad pa'i phyir de bzhin gshegs pa de'i thugs rje dang bstan pa la 'jug pa ni yangs pa yin no/ /rigs kyi bu dag</text></item>
<item><p>291b1</p><section>mdo sde</section><text>de bzhin gshegs pa shAkya thub pa de mngon par rdzogs par sangs rgyas nas ring po ma lon pa'i dus shig na/ 'dul ba'i sems can la gzigs shing ri brag mi mnyam pa'i dbus na gnod sbyin dbang po'i mig ces bya ba'i gnas sA la'i</text></item>
<item><p>291b2</p><section>mdo sde</section><text>phug na rnam par grol ba'i dga' ba dang / bde ba nyams su myong zhing skyil mo krung gcig gis zhag bdun 'da' bar mdzad cing bzhugs pa na/ de bzhin gshegs pa'i skus sA la'i phug thams cad khyab par gyur te/ de na gang du de</text></item>
<item><p>291b3</p><section>mdo sde</section><text>bzhin gshegs pa'i skus khyab par ma gyur pa'i go skabs ni tha na sor bzhi tsam gyi gtos kyang med do/ /zhag bdun po de 'das pa dang / phyogs bcu nas byang chub sems dpa' sems dpa' chen po khrag khrig phrag bcu gnyis de bzhin</text></item>
<item><p>291b4</p><section>mdo sde</section><text>gshegs pa shAkya thub pa de la phyag bya ba dang / bsnyen bkur bya ba dang / chos mnyan pa'i phyir 'jig rten gyi khams mi mjed kyi ri de gang yin pa de logs su mngon du phyogs te 'khod pa dang zhes bya ba nas de bzhin gshegs pa shAkya thub pa de ni ji</text></item>
<item><p>291b5</p><section>mdo sde</section><text>skad smos pa'i chos bzhi po de dag gis de bzhin gshegs pa gzhan dag las khyad par du 'phags pa yin no zhes bya ba'i bar du ji skad sngar smos pa bzhin te/ rigs kyi bu dag khyed kyis me tog zla ba mdog mdzes dri ma med pa 'di dag long</text></item>
<item><p>291b6</p><section>mdo sde</section><text>la/ lho nub kyi phyogs logs su rang rang gis ji ltar mthong ba'i sangs rgyas kyi zhing mi mjed der deng shig /nga'i tshig gis de bzhin gshegs pa shAkya thub pa de la snyun mi mnga' 'am/ thugs bde'am zhes kyang snyun gsol cig /</text></item>
<item><p>291b7</p><section>mdo sde</section><text>de nas de bzhin gshegs pa gdung bral mngon par 'phags pa rnam thos kyi bu sA la'i rgyal po des me tog zla ba mdog mdzes dri ma med pa dag blangs te/ byang chub sems dpa' 'khrugs med rtse mo dang / byang chub sems dpa' sangs</text></item>
<item><p>292a1</p><section>mdo sde</section><text>rgyas yang dag 'dod la byin nas 'di skad ces bka' stsal to/ /rigs kyi bu dag nga'i rdzu 'phrul gyi stobs bskyed pas khyed cag 'jig rten gyi khams mi mjed du deng shig /de na srog chags nyi khris kyang gsol pa/</text></item>
<item><p>292a2</p><section>mdo sde</section><text>btsun pa bcom ldan 'das bdag cag kyang de bzhin gshegs pa'i mthus de bzhin gshegs pa shAkya thub pa de la blta ba dang / phyag bgyi ba dang / bsnyen bkur bgyi ba'i slad du 'jig rten gyi khams mi mjed du mchis lags so/ /de</text></item>
<item><p>292a3</p><section>mdo sde</section><text>bzhin gshegs pa des bka' stsal pa/ rigs kyi bu dag bsam pa ji lta ba bzhin du deng shig /de nas de bzhin gshegs pa de'i mthus byang chub sems dpa' de gnyis byang chub sems dpa' nyi khri dang lhan cig 'grogs te sangs rgyas</text></item>
<item><p>292a4</p><section>mdo sde</section><text>kyi zhing rnam par rgyal ba de nas 'phags pa dang / sems kyi skad cig gcig gis sangs rgyas kyi zhing mi mjed 'dir phyin te bya rgod phung po'i ri la so sor 'khod do/ /'khod nas kyang de dag gis bcom ldan 'das de bzhin gshegs pa shAkya thub pa</text></item>
<item><p>292a5</p><section>mdo sde</section><text>ga la ba de logs su thal mo sbyar ba btud de gsol pa/ btsun pa bcom ldan 'das 'di nas byang shar gyi phyogs logs su zhes bya ba nas de bzhin gshegs pa des me tog zla ba mdog mdzes dri ma med pa 'di dag kyang bskur zhing / bcom ldan 'das</text></item>
<item><p>292a6</p><section>mdo sde</section><text>la snyun mi mnga' 'am/ thugs bde'am zhes kyang snyun gsol lags so bzhes bya ba'i bar du ji skad sngar smos pa bzhin du sbyar ro/ /de bzhin du de bzhin gshegs pa bdud kyi gnas rnam par 'joms pa'i gdan yang g.yos te/ byang chub</text></item>
<item><p>292a7</p><section>mdo sde</section><text>sems dpa' gang dag der 'dus par gyur pa de dag gis de bzhin gshegs bdud kyi gnas rnam par 'joms pa'i gdan yang g.yos pa mthong ste/ de bzhin gshegs pa de la yongs su zhus pa nas ji skad sngar smos pa'i bar dag</text></item>
<item><p>292b1</p><section>mdo sde</section><text>bzhin no/ /de bzhin du de'i tshe na de bzhin gshegs pa sA la'i dbang po'i rgyal po dang / rnam par gnon pa chen po'i 'od zer dang / pad ma dam pa dang / tsan dan dang / lhun po'i rgyal po dang / rgya mtsho dang / skar ma'i snying po dang / rnam</text></item>
<item><p>292b2</p><section>mdo sde</section><text>par gnon pa'i ye shes dang / byang shar gyi phyogs kyi de bzhin gshegs pa dpag tu med grangs med pa'i bar dag gis byang chub sems dpa' de dag kyang de bzhin gshegs pa shAkya thub pa la yongs su zhu ba dang / mchod pa bya ba dang / phyag</text></item>
<item><p>292b3</p><section>mdo sde</section><text>bya ba dang / bsnyen bkur bya ba dang / chos mnyan pa'i phyir me tog zla ba mdog mdzes dri ma med pa dag thogs te sangs rgyas kyi zhing mi mjed 'dir lhags pa dang / de'i mod la de bzhin gshegs pa shAkya thub pa'i rdzu 'phrul gyi mthus</text></item>
<item><p>292b4</p><section>mdo sde</section><text>sems can gang dag sangs rgyas kyi zhing mi mjed du 'dus pa de dag thams cad kyi sems can re re'i lus kyang dpag tshad kyi tshad tsam du gyur nas sangs rgyas kyi zhing mi mjed thams cad de lta bu'i sems can dag gis kyang khyab par gyur to/ /</text></item>
<item><p>292b5</p><section>mdo sde</section><text>sangs rgyas kyi zhing 'di'i sa dang nam mkha' thams cad sems can de dag gis khyab par gyur te/ gang du sems can dag gis khyab par ma gyur pa'i go skabs ni tha na mig sman gyi thar ma gzugs pa'i gtos tsam yang med do/ /sems</text></item>
<item><p>292b6</p><section>mdo sde</section><text>can de dag thams cad kyis kyang de bzhin gshegs pa shAkya thub pa mthong ba ma gtogs par nam mkha' stong pa mthong du zad kyi gcig gis gcig ni ma mthong ngo / /de dag mig gi lam du ri rab dang / khor yug dang / khor yug</text></item>
<item><p>292b7</p><section>mdo sde</section><text>chen po dang / ri rnams kyang snang bar ma gyur to/ /'jig rten gyi bar dag kyang mi snang / lha'i gzhal med khang rnams kyang mi snang ste/ 'og tu gser gyi 'khor lo la thug pa'i bar dang / de'i steng gi sa gzhi yang mig lam du snang bar ma</text></item>
<item><p>293a1</p><section>mdo sde</section><text>gyur to/ /de nas bcom ldan 'das ting nge 'dzin mkha' khyab chos sel shin tu sbyangs pa zhes bya ba la snyoms par zhugs pa dang / des me tog zla ba mdog mdzes dri ma med pa de dag kyang bcom ldan 'das kyi spu'i sgo thams cad du</text></item>
<item><p>293a2</p><section>mdo sde</section><text>zhugs te/ gang dag 'jig rten gyi khams mi mjed kyi khongs su chud par gyur pa'i sems can de dag thams cad kyis kyang mthong ngo / /sems can de dag gi sems dang sems las byung ba dag kyang gzugs la kun du lta ba'i yid la byed pa dang bral</text></item>
<item><p>293a3</p><section>mdo sde</section><text>zhing de dag bcom ldan 'das kyi spu'i sgo 'ba' zhig tu nges par rtogs te/ der yang 'di lta ste dper na 'jig rten gyi khams bde ba can gyi skyed mos tshal lta bur rin po che'i shing ljon pa sna tshogs dang / lo ma sna tshogs dang / me tog sna tshogs dang / 'bras</text></item>
<item><p>293a4</p><section>mdo sde</section><text>bu sna tshogs kyis gang ba'i skyed mos tshal dag mthong ngo / /shing ljon pa ras bcos bu sna tshogs dang / gos sna tshogs dang / gdugs dang / rgyal mtshan dang / ba dan dang / dpung rgyan dang / mu tig gi chun po sna tshogs kyis brgyan pa de dag</text></item>
<item><p>293a5</p><section>mdo sde</section><text>mthong ba dang / sems can de dag 'di snyam du sems te/ bdag cag skyed mos tshal de ltar 'dod do snyam nas/ gang dag 'jig rten gyi khams mi mjed kyi khongs su chud par gyur pa'i sems can de dag thams cad las sems can dmyal</text></item>
<item><p>293a6</p><section>mdo sde</section><text>ba pa rnams dang / gshin rje'i 'jig rten pa rnams dang / dud 'gro'i skye gnas pa rnams dang / gzugs med pa na spyod pa rnams ma gtogs par sems can lhag ma thams cad de bzhin gshegs pa de'i spu'i sgo dag nas de bzhin gshegs pa'i</text></item>
<item><p>293a7</p><section>mdo sde</section><text>sku'i nang du zhugs par gyur to/ /de nas bcom ldan 'das kyis rdzu 'phrul de dag slar bsdus te bzhengs pa dang / de nas sems can de dag gcig gis gcig mthong nas smras pa/ de bzhin gshegs pa shAkya thub pa ga la bzhugs/ byang chub sems dpa'</text></item>
<item><p>293b1</p><section>mdo sde</section><text>byams pas smras pa/ kye sems can dag bdag cag thams cad de bzhin gshegs pa'i sku'i khong par zhugs par shes bzhin gyis soms shig /de nas sems can de dag gis de bzhin gshegs pa'i sku phyi nang bcas par mthong zhing ji ltar</text></item>
<item><p>293b2</p><section>mdo sde</section><text>bdag cag de bzhin gshegs pa'i sku'i khong par zhugs te 'dus par gyur pa rang rang gi mngon sum du gyur nas de dag 'di snyam du sems te/ bdag cag gang nas de bzhin gshegs pa'i sku'i khong par zhugs shing sus 'dir bcug snyam mo/ /de nas byang chub</text></item>
<item><p>293b3</p><section>mdo sde</section><text>sems dpa' byams pas thams cad dang ldan pa'i 'khor rnams la sgras mngon par go bar byas te smras pa/ khyed cag nyon cig /'di ni de bzhin gshegs pa'i rdzu 'phrul dang / rnam par 'phrul pa'i cho 'phrul yin te/ gang gi phyir bdag cag la phan par</text></item>
<item><p>293b4</p><section>mdo sde</section><text>mdzad pa'i ston pas chos ston par mdzad kyis de'i phyir khyed cag sems can thams cad kyis soms shig /de nas thams cad dang ldan pa'i 'khor rnams kyis thal mo sbyar ba btud pa dang / bcom ldan 'das kyis bde ba spyod pa'i chos thams cad</text></item>
<item><p>293b5</p><section>mdo sde</section><text>bstan to/ /de la bde ba spyod pa'i chos thams cad gang zhe na/ 'di lta ste 'khor ba'i 'dam las bsgral ba dang / 'phags pa'i lam yan lag brgyad pa la gzud pa dang / thams cad mkhyen pa nyid la gzud pa dang / thams cad mkhyen pa nyid kyi rang byung gi</text></item>
<item><p>293b6</p><section>mdo sde</section><text>ye shes yongs su rdzogs par bya'o/ /de la bsam gtan la gzud pa'i sems bskyed pa yongs su bsngo ba rnam pa bcu ste/ 'di lta ste phan pa'i dngos po yang dag par bskyed pa'i phyir sems can thams cad la snying rje chen po'i sems kyis gnas pa dang /</text></item>
<item><p>293b7</p><section>mdo sde</section><text>sems can ma rgal ba rnams bsgral ba'i phyir gru chen po yang dag par bsgrub pa dang / yod pa ma yin pa'i phyin ci log las yongs su thar bar bya ba'i phyir ma grol ba dgrol ba'i go cha dang / chos la bdag med par so sor brtag pa'i phyir seng ge'i sgra chen pos</text></item>
<item><p>294a1</p><section>mdo sde</section><text>mi skrag pa'i go cha dang / chos thams cad sgyu ma dang / rmi lam dang / mig yor lta bur rtogs pa'i phyir 'jig rten gyi khams thams cad du 'gro ba'i go cha dang / tshul khrims kyi phung po yongs su dag pa la gnas pa'i phyir 'jig rten gyi khams</text></item>
<item><p>294a2</p><section>mdo sde</section><text>thams cad snang bas rgyan par byed pa'i go cha dang / pha rol tu phyin pa thams cad yongs su rdzogs pa'i phyir de bzhin gshegs pa'i stobs bcu yongs su sgrub pa'i go cha dang / ji skad smras pa de bzhin du byed pa'i phyir mi 'jigs pa bzhi thob pa'i go cha dang /</text></item>
<item><p>294a3</p><section>mdo sde</section><text>byang chub sems dpa' rnams kyi ji ltar thos pa'i chos bsgrub pa'i phyir sangs rgyas kyi chos ma 'dres pa brgyad kyi bar dag ma lus par thob pa'i go cha dang / spros pa med pa ste/ de dag ni bde ba spyod pa'i chos thams cad la gzud pa rnam pa bcu'o/ /mtshan nyid med pa'i sgo yongs</text></item>
<item><p>294a4</p><section>mdo sde</section><text>su shes pa rtogs pa'i spyod pa dang / chos thams cad bdag med par yid la byed pa dang / sems skye ba med pa dang / 'gag pa med par rtogs pa gang yin pa ni phyir mi ldog pa'i sa yin te/ de la ni 'jug pa dang / ldog pa chad cing rtag pa med pa dang / gdeg pa med pa dang / gzhag pa med pa</text></item>
<item><p>294a5</p><section>mdo sde</section><text>yin no/ /chos kyi rnam grangs 'di bshad pa na de bzhin gshegs pa'i sku'i khong par zhugs pa'i sems can gang gA'i klung dung phyur phrag brgyad kyi bye ma snyed bla na med pa yang dag par rdzogs pa'i byang chub las phyir mi ldog par gyur to/ /der byang chub sems dpa' sems dpa' chen po bgrang ba</text></item>
<item><p>294a6</p><section>mdo sde</section><text>las yang dag par 'das pa snyed po de dag gis ni gzungs dang bzod pa rnam pa sna tshogs thob par gyur nas thams cad de bzhin gshegs pa'i sku'i spu'i sgo dag nas phyir thon pa dang ngo mtshar du gyur nas bcom ldan 'das kyi zhabs la mgo bos phyag 'tshal te/ de bzhin gshegs pa'i</text></item>
<item><p>294a7</p><section>mdo sde</section><text>dbyangs kyi dkyil 'khor dang / sku'i tshad brtags pa'i phyir phyogs bcur rang rang gi sangs rgyas kyi zhing dag tu dong ngo / /de na byang chub sems dpa' gang dag shar phyogs logs su dong ba dang / shar phyogs logs su sangs rgyas kyi zhing dpag tu med grangs med pa dag 'das kyang de bzhin gshegs</text></item>
<item><p>294b1</p><section>mdo sde</section><text>pa shAkya thub pa'i dbyangs kyi dkyil 'khor ni nyams pa med cing der yang tshig dang / don dang / yig 'bru rnam pa sna tshogs kyi sgra dag de bzhin du thos te/ ji ltar de bzhin gshegs pa shAkya thub pa'i spyan snga na 'dug pa'i chos thos pa de bzhin du de'i chos thos so/ /gzhan yang de na de bzhin gshegs pa</text></item>
<item><p>294b2</p><section>mdo sde</section><text>shAkya thub pa'i sku yang skye ba'am bri bar mi mngon zhing de bzhin gshegs pa shAkya thub pa'i sku byang chub sems dpa' dang nyan thos dag gis khyab par snang ste/ de bzhin gshegs pa shAkya thub pa'i spu'i sgo gcig na yang byang chub sems dpa' dang / nyan thos dpag tu med grangs med pa dag</text></item>
<item><p>294b3</p><section>mdo sde</section><text>'jug cing 'byung bar snang ngo / /de bzhin du spu'i sgo gnyis pa nas spu'i sgo thams cad kyi bar dag tu yang 'jug cing 'byung bar snang ste phyogs bcu'i bar du yang de bzhin du brjod par bya'o/ /thams cad dang ldan pa'i 'khor ji snyed bcom ldan 'das kyi sku'i khong par zhugs par gyur pa de</text></item>
<item><p>294b4</p><section>mdo sde</section><text>dag kyang bcom ldan 'das kyi sku'i spu'i sgo dag nas phyir 'thon nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas bcom ldan 'das la don dang / tshig dang / yi ge dang / 'bru dang / sgra dang / brjod pa sna tshogs dag gis bstod</text></item>
<item><p>294b5</p><section>mdo sde</section><text>cing bcom ldan 'das kyi spyan snga na 'khod do/ /de nas de'i mod la 'dod pa na spyod pa dang / gzugs na spyod pa'i lha'i bu rnams kyis spos dang / me tog phreng dang / byug pa sna tshogs kyi char dag rab tu phab ste/ lha'i sil snyan dag kyang rab tu gsil nas lha'i gdugs dang / rgyal mtshan dang /</text></item>
<item><p>294b6</p><section>mdo sde</section><text>ba dan dang / na bza' dang / ras bcos bu dang / rgyan dag gis bcom ldan 'das la mchod pa bya ba'i phyir brtson par gyur to/ /de na byang chub sems dpa' 'jigs med yang dag 'dren ces bya ba des bcom ldan 'das ga la ba de logs su thal mo sbyar ba btud de bcom ldan</text></item>
<item><p>294b7</p><section>mdo sde</section><text>'das la 'di skad ces gsol to/ /btsun pa bcom ldan 'das lung bstan pa chen po'i mdo sde 'di'i ming ci lags/ bcom ldan 'das kyis bka' stsal pa/ thams cad mkhyen pa nyid kyi rnam pa la 'jug pa'i gzungs kyi sgo zhes bya ba dang / sangs rgyas mang po pa zhes bya ba</text></item>
<item><p>295a1</p><section>mdo sde</section><text>dang / mang po 'dus pa zhes bya ba dang / byang chub sems dpa' lung bstan pa zhes bya ba dang / mi 'jigs pa'i lam du sgrol ba zhes bya ba dang / ting nge 'dzin gyi rtogs pa la 'jug pa zhes bya ba dang / sangs rgyas kyi zhing kun du ston pa zhes bya ba dang / rgya mtsho lta bu zhes bya ba</text></item>
<item><p>295a2</p><section>mdo sde</section><text>dang / bgrang ba las yang dag par 'das pa zhes bya ba dang / snying rje pad ma dkar po zhes kyang bya'o/ /yang gsol pa/ btsun pa bcom ldan 'das rigs kyi bu'am/ rigs kyi bu mo gang chos kyi rnam grangs 'di nyan pa dang / 'dzin pa dang / 'chang ba dang / klog pa dang / gzhan dag la</text></item>
<item><p>295a3</p><section>mdo sde</section><text>yang tha na tshigs su bcad pa gcig tsam yang rgya cher yang dag par ston par bgyid pa de bsod nams ji snyed cig bskyed par 'gyur lags/ bka' stsal pa/ ngas de'i bsod nams sngar yang smras te/ da yang mdor bsdus te brjod par bya'o/ /gang la la zhig chos kyi rnam grangs 'di nyan pa</text></item>
<item><p>295a4</p><section>mdo sde</section><text>dang / 'dzin pa dang / 'chang ba dang / klog pa dang / gzhan dag la yang tha na tshigs su bcad pa gcig tsam rgya cher yang dag par ston par byed pa dang / gang yang ma 'ongs pa'i dus lnga brgya pa na tha na bris te 'chang bar byed na de bsod nams ches mang du skyed par 'gyur gyi/ byang chub sems</text></item>
<item><p>295a5</p><section>mdo sde</section><text>dpa' gang dag bskal pa chen po bcu'i bar du pha rol tu phyin pa drug la spyod pa'i bsod nams kyi phung po ni de lta ma yin no/ /de ci'i phyir zhe na/ lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram ze'i skye dgu dang bcas pa dang / gnod</text></item>
<item><p>295a6</p><section>mdo sde</section><text>sbyin dang / klu dang / dri za dang / grul bum dang / dang / sha za dang / mi'am ci dang / lha ma yin rnams dang bcas pa'i 'jig rten gyi sdang ba'i sems rab tu dang bar bya ba dang / nad thams cad rab tu zhi bar bya ba dang / 'thab mo dang / 'thab pa dang / rtsod</text></item>
<item><p>295a7</p><section>mdo sde</section><text>pa dang / 'gyed pa thams cad nye bar zhi bar bya ba dang / dus ma yin pa'i rlung dang / dus ma yin pa'i char pa dang / 'chi ba dang / nad thams cad rab tu zhi bar bya ba dang / mu ge thams cad rab tu zhi bar bya ba dang / bde bar bya ba dang / lo legs par bya ba dang /</text></item>
<item><p>295b1</p><section>mdo sde</section><text>nad med pa tshogs par bya ba dang / skrag pa rnams 'jigs pa med cing bde bar bya ba dang / nyon mongs pa nye bar zhi bar bya ba dang / dge ba'i rtsa ba rnam par 'phel bar bya ba dang / ngan song gsum gyi sdug bsngal las thar bar bya ba dang / theg pa gsum</text></item>
<item><p>295b2</p><section>mdo sde</section><text>po dag gi lam yang dag par bstan par bya ba dang / ting nge 'dzin dang / gzungs dang / bzod pa thob par bya ba dang / sems can thams cad nye bar 'tsho bar bya ba dang / rdo rje'i gdan la 'dug par bya ba dang / bdud bzhi gzhom par bya ba dang / byang</text></item>
<item><p>295b3</p><section>mdo sde</section><text>chub kyi phyogs mngon par rdzogs par 'tshang rgya bar bya ba dang / chos kyi 'khor lo bskor bar bya ba dang / 'phags pa'i nor bdun dang bral ba'i sems can rnams byang chub kyi phyogs dang ldan par bya ba dang / 'khor mang por bya ba dang / mi 'jigs pa'i grong</text></item>
<item><p>295b4</p><section>mdo sde</section><text>khyer gyi gnas su 'jug par bya ba'i phyir ngas chos kyi rnam grangs 'di bshad pa'i phyir ro/ /ngas chos kyi rnam grangs 'di su'i lag tu gtad par bya/ su zhig lnga brgya pa tha ma la nga'i chos kyi rnam grangs 'di bsrung bar 'gyur zhing / chos ma yin pa lhur len pa'i sems</text></item>
<item><p>295b5</p><section>mdo sde</section><text>can rnams dang / tshul khrims nyams pa'i dge slong rnams kyi rna lam du sgrogs par 'gyur/ chos ma yin pa la chags pas chags par gyur pa rnams dang / 'dod pa mi bzad pas zil gyis non pa rnams dang / chos log pas yongs su dkris pa rnams dang /</text></item>
<item><p>295b6</p><section>mdo sde</section><text>sems can yongs su ma smin pa rnams kun tu skyo ba med par 'gyur zhig gu snyam du dgongs pa dang / thams cad dang ldan pa'i 'khor des bcom ldan 'das kyi thugs kyi yongs su rtog pa sems kyis shes nas 'khor de na gnod sbyin gyi drang srong bsod nams lhun po</text></item>
<item><p>295b7</p><section>mdo sde</section><text>zhes bya ba zhig kyang 'dug go/ /de nas byang chub sems dpa' sems dpa' chen po byams pas gnod sbyin gyi drang srong bsod nams lhun po de khrid nas bcom ldan 'das kyi thad du phul ba dang / bcom ldan 'das kyis bka' stsal pa/ drang srong chen po khyod kyis chos kyi rnam</text></item>
<item><p>296a1</p><section>mdo sde</section><text>grangs 'di zung la/ lnga brgya pa tha ma la phyir mi ldog pa'i byang chub sems dpa' yul gzhan du song ba'i bar dag gi rna lam du sgrogs shig /de dag kyang phyir mi ldog pa'i sems bskyed du chug shig /gsol pa/ btsun pa bcom ldan 'das de bzhin</text></item>
<item><p>296a2</p><section>mdo sde</section><text>du bgyi ste/ btsun pa bcom ldan 'das bdag smon lam gyis bskal pa chen po brgyad cu rtsa bzhi 'das pa nas gnod sbyin gyi drang srong gis bla na med pa yang dag par rdzogs pa'i byang chub kyi spyad pa spyod pa na/ bdag gis sems can bgrang ba las yang dag par</text></item>
<item><p>296a3</p><section>mdo sde</section><text>'das pa dag tshangs pa'i gnas pa bzhi po dag la rab tu bkod cing phyir mi ldog pa'i sa la yang rab tu bkod lags te/ bdag gis sems can gang dag lnga brgya pa tha ma la chos kyi rnam grangs 'di 'dzin par bgyid pa dang / gang dag 'di las tshig bzhi pa'i</text></item>
<item><p>296a4</p><section>mdo sde</section><text>tshigs su bcad pa tsam gyi bar dag 'dzin par bgyid pa de dag kyang bdag nyid kyis yongs su smin par bgyi lags so/ /bcom ldan 'das kyis de skad ces bka' stsal nas/ thams cad dang ldan pa'i 'khor de dang / lha dang / mi dang / lha ma</text></item>
<item><p>296a5</p><section>mdo sde</section><text>yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa snying rje pad ma dkar po zhes bya ba theg pa chen po'i mdo rdzogs so// //rgya gar</text></item>
<item><p>296a6</p><section>mdo sde</section><text>gyi mkhan po dzi na mi tra dang / su ren dra bo d+hi dang / pradz+nyA barma dang / zhus chen gyi lots+tsha ba ban de ye shes sde la sogs pas bsgyur cing zhus te gtan la phab pa// //</text></item>
</list>